{
  "atk-s0402a0:0_0": ". Namo tassa bhagavato arahato sammāsambuddhassa.",
  "atk-s0402a0:1_0": "Aṅguttaranikāye",
  "atk-s0402a0:2_0": "1. Vajjasuttavaṇṇanā",
  "atk-s0402a0:3_0": "1.",
  "atk-s0402a0:3_1": "Dukanipātassa paṭhame vajjānīti dosā aparādhā.",
  "atk-s0402a0:3_2": "Diṭṭhadhammikanti diṭṭheva dhamme imasmiṃyeva attabhāve uppannaphalaṃ.",
  "atk-s0402a0:3_3": "Samparāyikanti samparāye anāgate attabhāve uppannaphalaṃ.",
  "atk-s0402a0:3_4": "Āgucārinti pāpakāriṃ aparādhakārakaṃ.",
  "atk-s0402a0:3_5": "Rājāno gahetvā vividhā kammakāraṇā kārenteti coraṃ gahetvā vividhā kammakāraṇā rājapurisā karonti,",
  "atk-s0402a0:3_6": "rājāno pana tā kārenti nāma.",
  "atk-s0402a0:3_7": "Taṃ coraṃ evaṃ kammakāraṇā kāriyamānaṃ esa passati.",
  "atk-s0402a0:3_8": "Tena vuttaṃ –",
  "atk-s0402a0:3_9": "“passati coraṃ āgucāriṃ rājāno gahetvā vividhā kammakāraṇā kārente”ti.",
  "atk-s0402a0:3_10": "Addhadaṇḍakehīti muggarehi,",
  "atk-s0402a0:3_11": "pahārasādhanatthaṃ vā catuhatthadaṇḍaṃ dvedhā chetvā gahitadaṇḍakehi.",
  "atk-s0402a0:3_12": "Bilaṅgathālikanti kañjiyaukkhalikakammakāraṇaṃ.",
  "atk-s0402a0:3_13": "Taṃ karontā sīsakaṭāhaṃ uppāṭetvā tattaṃ ayoguḷaṃ saṇḍāsena gahetvā tattha pakkhipanti,",
  "atk-s0402a0:3_14": "tena matthaluṅgaṃ pakkuthitvā uttarati.",
  "atk-s0402a0:3_15": "Saṅkhamuṇḍikanti saṅkhamuṇḍakammakāraṇaṃ.",
  "atk-s0402a0:3_16": "Taṃ karontā uttaroṭṭhaubhatokaṇṇacūḷikagalavāṭakaparicchedena cammaṃ chinditvā sabbakese ekato gaṇṭhiṃ katvā daṇḍakena veṭhetvā uppāṭenti,",
  "atk-s0402a0:3_17": "saha kesehi cammaṃ uṭṭhahati.",
  "atk-s0402a0:3_18": "Tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ karonti.",
  "atk-s0402a0:3_19": "Rāhumukhanti rāhumukhakammakāraṇaṃ.",
  "atk-s0402a0:3_20": "Taṃ karontā saṅkunā mukhaṃ vivaritvā antomukhe dīpaṃ jālenti,",
  "atk-s0402a0:3_21": "kaṇṇacūḷikāhi vā paṭṭhāya mukhaṃ nikhādanena khananti,",
  "atk-s0402a0:3_22": "lohitaṃ paggharitvā mukhaṃ pūreti.",
  "atk-s0402a0:4_0": "Jotimālikanti sakalasarīraṃ telapilotikāya veṭhetvā ālimpenti.",
  "atk-s0402a0:4_1": "Hatthapajjotikanti hatthe telapilotikāya veṭhetvā dīpaṃ viya pajjālenti.",
  "atk-s0402a0:4_2": "Erakavattikanti erakavattakammakāraṇaṃ.",
  "atk-s0402a0:4_3": "Taṃ karontā heṭṭhāgīvato paṭṭhāya cammavaṭṭe kantitvā gopphake ṭhapenti,",
  "atk-s0402a0:4_4": "atha naṃ yottehi bandhitvā kaḍḍhanti.",
  "atk-s0402a0:4_5": "So attano cammavaṭṭe akkamitvā akkamitvā patati.",
  "atk-s0402a0:4_6": "Cīrakavāsikanti cīrakavāsikakammakāraṇaṃ.",
  "atk-s0402a0:4_7": "Taṃ karontā tatheva cammavaṭṭe kantitvā kaṭiyaṃ ṭhapenti,",
  "atk-s0402a0:4_8": "kaṭito paṭṭhāya kantitvā gopphakesu ṭhapenti,",
  "atk-s0402a0:4_9": "uparimehi heṭṭhimasarīraṃ cīrakanivāsananivatthaṃ viya hoti.",
  "atk-s0402a0:4_10": "Eṇeyyakanti eṇeyyakakammakāraṇaṃ.",
  "atk-s0402a0:4_11": "Taṃ karontā ubhosu kapparesu ca ubhosu jāṇukesu ca ayavalayāni datvā ayasūlāni koṭṭenti.",
  "atk-s0402a0:4_12": "So catūhi ayasūlehi bhūmiyaṃ patiṭṭhahati.",
  "atk-s0402a0:4_13": "Atha naṃ parivāretvā aggiṃ karonti.",
  "atk-s0402a0:4_14": "“Eṇeyyako jotipariggaho yathā”ti āgataṭṭhānepi idameva vuttaṃ.",
  "atk-s0402a0:4_15": "Taṃ kālena kālaṃ sūlāni apanetvā catūhi aṭṭhikoṭīhiyeva ṭhapenti.",
  "atk-s0402a0:4_16": "Evarūpā kammakāraṇā nāma natthi.",
  "atk-s0402a0:5_0": "Baḷisamaṃsikanti ubhatomukhehi baḷisehi paharitvā cammamaṃsanhārūni uppāṭenti.",
  "atk-s0402a0:5_1": "Kahāpaṇikanti sakalasarīraṃ tiṇhāhi vāsīhi koṭito paṭṭhāya kahāpaṇamattaṃ,",
  "atk-s0402a0:5_2": "kahāpaṇamattaṃ pātentā koṭṭenti.",
  "atk-s0402a0:5_3": "Khārāpatacchikanti sarīraṃ tattha tattha āvudhehi paharitvā kocchehi khāraṃ ghaṃsanti,",
  "atk-s0402a0:5_4": "cammamaṃsanhārūni paggharitvā aṭṭhikasaṅkhalikāva tiṭṭhati.",
  "atk-s0402a0:5_5": "Palighaparivattikanti ekena passena nipajjāpetvā kaṇṇacchiddena ayasūlaṃ koṭṭetvā pathaviyā ekābaddhaṃ karonti.",
  "atk-s0402a0:5_6": "Atha naṃ pāde gahetvā āviñchanti.",
  "atk-s0402a0:5_7": "Palālapīṭhakanti cheko kāraṇiko chavicammaṃ acchinditvā nisadapotehi aṭṭhīni bhinditvā kesesu gahetvā ukkhipati,",
  "atk-s0402a0:5_8": "maṃsarāsiyeva hoti.",
  "atk-s0402a0:5_9": "Atha naṃ keseheva pariyonandhitvā gaṇhanti,",
  "atk-s0402a0:5_10": "palālavaṭṭiṃ viya katvā puna veṭhenti.",
  "atk-s0402a0:5_11": "Sunakhehipīti katipayāni divasāni āhāraṃ adatvā chātakasunakhehi khādāpenti.",
  "atk-s0402a0:5_12": "Te muhuttena aṭṭhikasaṅkhalikameva karonti.",
  "atk-s0402a0:5_13": "Sūle uttāsenteti sūle āropente.",
  "atk-s0402a0:6_0": "Na paresaṃ pābhataṃ vilumpanto caratīti paresaṃ santakaṃ bhaṇḍaṃ parammukhaṃ ābhataṃ antamaso antaravīthiyaṃ",
  "atk-s0402a0:6_1": "patitaṃ sahassabhaṇḍikampi disvā “iminā jīvissāmī”ti vilumpanto na vicarati,",
  "atk-s0402a0:6_2": "ko iminā atthoti piṭṭhipādena vā pavaṭṭetvā gacchati.",
  "atk-s0402a0:7_0": "Pāpakoti lāmako.",
  "atk-s0402a0:7_1": "Dukkhoti aniṭṭho.",
  "atk-s0402a0:7_2": "Kiñca tanti kiṃ nāma taṃ kāraṇaṃ bhaveyya.",
  "atk-s0402a0:7_3": "Yāhanti yena ahaṃ.",
  "atk-s0402a0:7_4": "Kāyaduccaritanti pāṇātipātādi tividhaṃ akusalaṃ kāyakammaṃ.",
  "atk-s0402a0:7_5": "Kāyasucaritanti tassa paṭipakkhabhūtaṃ tividhaṃ kusalakammaṃ.",
  "atk-s0402a0:7_6": "Vacīduccaritanti musāvādādi catubbidhaṃ akusalaṃ vacīkammaṃ.",
  "atk-s0402a0:7_7": "Vacīsucaritanti tassa paṭipakkhabhūtaṃ catubbidhaṃ kusalakammaṃ.",
  "atk-s0402a0:7_8": "Manoduccaritanti abhijjhādi tividhaṃ akusalakammaṃ.",
  "atk-s0402a0:7_9": "Manosucaritanti tassa paṭipakkhabhūtaṃ tividhaṃ kusalakammaṃ.",
  "atk-s0402a0:7_10": "Suddhaṃ attānaṃ pariharatīti ettha duvidhā suddhi –",
  "atk-s0402a0:7_11": "pariyāyato ca nippariyāyato ca.",
  "atk-s0402a0:7_12": "Saraṇagamanena hi pariyāyena suddhaṃ attānaṃ pariharati nāma.",
  "atk-s0402a0:7_13": "Tathā pañcahi sīlehi,",
  "atk-s0402a0:7_14": "dasahi sīlehi –",
  "atk-s0402a0:7_15": "catupārisuddhisīlena,",
  "atk-s0402a0:7_16": "paṭhamajjhānena…pe…",
  "atk-s0402a0:7_17": "nevasaññānāsaññāyatanena,",
  "atk-s0402a0:7_18": "sotāpattimaggena,",
  "atk-s0402a0:7_19": "sotāpattiphalena…pe…",
  "atk-s0402a0:7_20": "arahattamaggena pariyāyena suddhaṃ attānaṃ pariharati nāma.",
  "atk-s0402a0:7_21": "Arahattaphale patiṭṭhito pana khīṇāsavo chinnamūlake pañcakkhandhe nhāpentopi khādāpentopi bhuñjāpentopi",
  "atk-s0402a0:7_22": "nisīdāpentopi nipajjāpentopi nippariyāyeneva suddhaṃ nimmalaṃ attānaṃ pariharati paṭijaggatīti veditabbo.",
  "atk-s0402a0:8_0": "Tasmāti yasmā imāni dve vajjāneva,",
  "atk-s0402a0:8_1": "no na vajjāni, tasmā.",
  "atk-s0402a0:8_2": "Vajjabhīrunoti vajjabhīrukā.",
  "atk-s0402a0:8_3": "Vajjabhayadassāvinoti vajjāni bhayato dassanasīlā.",
  "atk-s0402a0:8_4": "Etaṃ pāṭikaṅkhanti etaṃ icchitabbaṃ,",
  "atk-s0402a0:8_5": "etaṃ avassaṃbhāvīti attho.",
  "atk-s0402a0:8_6": "Yanti nipātamattaṃ,",
  "atk-s0402a0:8_7": "kāraṇavacanaṃ vā yena kāraṇena parimuccissati sabbavajjehi.",
  "atk-s0402a0:8_8": "Kena pana kāraṇena parimuccissatīti?",
  "atk-s0402a0:8_9": "Catutthamaggena ceva catutthaphalena ca.",
  "atk-s0402a0:8_10": "Maggena hi parimuccati nāma,",
  "atk-s0402a0:8_11": "phalaṃ patto parimutto nāma hotīti.",
  "atk-s0402a0:8_12": "Kiṃ pana khīṇāsavassa akusalaṃ na vipaccatīti?",
  "atk-s0402a0:8_13": "Vipaccati,",
  "atk-s0402a0:8_14": "taṃ pana khīṇāsavabhāvato pubbe kataṃ.",
  "atk-s0402a0:8_15": "Tañca kho imasmiṃyeva attabhāve,",
  "atk-s0402a0:8_16": "samparāye panassa kammaphalaṃ nāma natthīti. Paṭhamaṃ.",
  "atk-s0402a0:9_0": "2. Padhānasuttavaṇṇanā",
  "atk-s0402a0:10_0": "2.",
  "atk-s0402a0:10_1": "Dutiye padhānānīti vīriyāni.",
  "atk-s0402a0:10_2": "Vīriyañhi padahitabbato padhānabhāvakaraṇato vā padhānanti vuccati.",
  "atk-s0402a0:10_3": "Durabhisambhavānīti dussahāni duppūriyāni,",
  "atk-s0402a0:10_4": "dukkarānīti attho.",
  "atk-s0402a0:10_5": "Agāraṃ ajjhāvasatanti agāre vasantānaṃ.",
  "atk-s0402a0:10_6": "Cīvarapiṇḍapātasenāsanagilānapaccayabhesajjaparikkhārānuppadānatthaṃ padhānanti etesaṃ cīvarādīnaṃ catunnaṃ",
  "atk-s0402a0:10_7": "paccayānaṃ anuppadānatthāya padhānaṃ nāma durabhisambhavanti dasseti.",
  "atk-s0402a0:10_8": "Caturatanikampi hi pilotikaṃ,",
  "atk-s0402a0:10_9": "pasatataṇḍulamattaṃ vā bhattaṃ,",
  "atk-s0402a0:10_10": "caturatanikaṃ vā paṇṇasālaṃ,",
  "atk-s0402a0:10_11": "telasappinavanītādīsu vā appamattakampi bhesajjaṃ paresaṃ dethāti vattumpi nīharitvā dātumpi dukkaraṃ ubhatobyūḷhasaṅgāmappavesanasadisaṃ.",
  "atk-s0402a0:10_12": "Tenāha bhagavā –",
  "atk-s0402a0:11_0": "“Dānañca yuddhañca samānamāhu,",
  "atk-s0402a0:12_0": "Appāpi santā bahuke jinanti;",
  "atk-s0402a0:13_0": "Appampi ce saddahāno dadāti,",
  "atk-s0402a0:14_0": "Teneva so hoti sukhī paratthā”ti. ;",
  "atk-s0402a0:15_0": "Agārasmā anagāriyaṃ pabbajitānanti gehato nikkhamitvā agārassa gharāvāsassa hitāvahehi kasigorakkhādīhi virahitaṃ anagāriyaṃ pabbajjaṃ upagatānaṃ.",
  "atk-s0402a0:15_1": "Sabbūpadhipaṭinissaggatthāya padhānanti sabbesaṃ khandhūpadhikilesūpadhiabhisaṅkhārūpadhisaṅkhātānaṃ",
  "atk-s0402a0:15_2": "upadhīnaṃ paṭinissaggasaṅkhātassa nibbānassa atthāya vipassanāya ceva maggena ca sahajātavīriyaṃ.",
  "atk-s0402a0:15_3": "Tasmāti yasmā imāni dve padhānāni durabhisambhavāni, tasmā. Dutiyaṃ.",
  "atk-s0402a0:16_0": "3. Tapanīyasuttavaṇṇanā",
  "atk-s0402a0:17_0": "3.",
  "atk-s0402a0:17_1": "Tatiye tapanīyāti idha ceva samparāye ca tapantīti tapanīyā.",
  "atk-s0402a0:17_2": "Tappatīti cittasantāpena tappati anusocati kāyaduccaritaṃ katvā nandayakkho viya nandamāṇavo viya nandagoghātako",
  "atk-s0402a0:17_3": "viya devadatto viya dvebhātikā viya ca.",
  "atk-s0402a0:17_4": "Te kira gāvaṃ vadhitvā maṃsaṃ dve koṭṭhāse akaṃsu.",
  "atk-s0402a0:17_5": "Tato kaniṭṭho jeṭṭhakaṃ āha –",
  "atk-s0402a0:17_6": "“mayhaṃ dārakā bahū,",
  "atk-s0402a0:17_7": "imāni me antāni dehī”ti.",
  "atk-s0402a0:17_8": "Atha naṃ so “sabbaṃ maṃsaṃ dvedhā vibhattaṃ,",
  "atk-s0402a0:17_9": "puna kiṃ maggasī”ti paharitvā jīvitakkhayaṃ pāpesi.",
  "atk-s0402a0:17_10": "Nivattitvā ca naṃ olokento mataṃ disvā “bhāriyaṃ me kammaṃ kata”nti cittaṃ uppādesi.",
  "atk-s0402a0:17_11": "Athassa balavasoko uppajji.",
  "atk-s0402a0:17_12": "So ṭhitaṭṭhānepi nisinnaṭṭhānepi tadeva kammaṃ āvajjeti,",
  "atk-s0402a0:17_13": "cittassādaṃ na labhati.",
  "atk-s0402a0:17_14": "Asitapītakhāyitasāyitampissa sarīre ojaṃ na pharati,",
  "atk-s0402a0:17_15": "aṭṭhicammamattameva ahosi.",
  "atk-s0402a0:17_16": "Atha naṃ eko thero disvā – “upāsaka,",
  "atk-s0402a0:17_17": "tvaṃ pahūtaannapāno,",
  "atk-s0402a0:17_18": "aṭṭhicammamattameva te avasiṭṭhaṃ,",
  "atk-s0402a0:17_19": "atthi nu kho te kiñci tapanīyakamma”nti? So “āma,",
  "atk-s0402a0:17_20": "bhante”ti sabbaṃ ārocesi.",
  "atk-s0402a0:17_21": "Atha naṃ thero “bhāriyaṃ te upāsaka kammaṃ kataṃ,",
  "atk-s0402a0:17_22": "anaparādhaṭṭhāne aparaddha”nti āha.",
  "atk-s0402a0:17_23": "So teneva kammena kālaṃ katvā niraye nibbatto.",
  "atk-s0402a0:17_24": "Vacīduccaritena suppabuddhasakkakokālikaciñcamāṇavikādayo viya tappati.",
  "atk-s0402a0:17_25": "Sesamettha catutthe ca uttānatthameva. Tatiyaṃ.",
  "atk-s0402a0:18_0": "5. Upaññātasuttavaṇṇanā",
  "atk-s0402a0:19_0": "5.",
  "atk-s0402a0:19_1": "Pañcame dvinnāhanti dvinnaṃ ahaṃ.",
  "atk-s0402a0:19_2": "Upaññāsinti upagantvā guṇaṃ aññāsiṃ,",
  "atk-s0402a0:19_3": "jāniṃ paṭivijjhinti attho.",
  "atk-s0402a0:19_4": "Idāni te dhamme dassento yā ca asantuṭṭhitātiādimāha.",
  "atk-s0402a0:19_5": "Imañhi dhammadvayaṃ nissāya satthā sabbaññutaṃ patto,",
  "atk-s0402a0:19_6": "tasmā tassānubhāvaṃ dassento evamāha.",
  "atk-s0402a0:19_7": "Tattha asantuṭṭhitā kusalesu dhammesūti iminā imaṃ dīpeti –",
  "atk-s0402a0:19_8": "“ahaṃ jhānamattakena vā obhāsanimittamattakena vā asantuṭṭho hutvā arahattamaggameva uppādesiṃ.",
  "atk-s0402a0:19_9": "Yāva so na uppajji,",
  "atk-s0402a0:19_10": "na tāvāhaṃ santuṭṭho ahosiṃ.",
  "atk-s0402a0:19_11": "Padhānasmiṃ ca anukkaṇṭhito hutvā anosakkanāya ṭhatvāyeva padhānakiriyaṃ akāsi”nti imamatthaṃ dassento yā ca appaṭivānitātiādimāha.",
  "atk-s0402a0:19_12": "Tattha appaṭivānitāti appaṭikkamanā anosakkanā.",
  "atk-s0402a0:19_13": "Appaṭivānī sudāhaṃ,",
  "atk-s0402a0:19_14": "bhikkhave,",
  "atk-s0402a0:19_15": "padahāmīti ettha sudanti nipātamattaṃ. Ahaṃ,",
  "atk-s0402a0:19_16": "bhikkhave,",
  "atk-s0402a0:19_17": "anosakkanāyaṃ ṭhito bodhisattakāle sabbaññutaṃ patthento padhānamakāsinti ayamettha attho.",
  "atk-s0402a0:20_0": "Idāni yathā tena taṃ padhānaṃ kataṃ,",
  "atk-s0402a0:20_1": "taṃ dassento kāmaṃ taco cātiādimāha.",
  "atk-s0402a0:20_2": "Tattha pattabbanti iminā pattabbaṃ guṇajātaṃ dasseti.",
  "atk-s0402a0:20_3": "Purisathāmenātiādinā purisassa ñāṇathāmo ñāṇavīriyaṃ ñāṇaparakkamo ca kathito.",
  "atk-s0402a0:20_4": "Saṇṭhānanti ṭhapanā appavattanā osakkanā,",
  "atk-s0402a0:20_5": "paṭippassaddhīti attho.",
  "atk-s0402a0:20_6": "Ettāvatā tena caturaṅgasamannāgataṃ vīriyādhiṭṭhānaṃ nāma kathitaṃ.",
  "atk-s0402a0:20_7": "Ettha hi kāmaṃ taco cāti ekaṃ aṅgaṃ,",
  "atk-s0402a0:20_8": "nhāru cāti ekaṃ,",
  "atk-s0402a0:20_9": "aṭṭhi cāti ekaṃ,",
  "atk-s0402a0:20_10": "maṃsalohitanti ekaṃ,",
  "atk-s0402a0:20_11": "imāni cattāri aṅgāni.",
  "atk-s0402a0:20_12": "Purisathāmenātiādīni adhimattavīriyādhivacanāni.",
  "atk-s0402a0:20_13": "Iti purimehi catūhi aṅgehi samannāgatena hutvā evaṃ adhiṭṭhitaṃ vīriyaṃ caturaṅgasamannāgataṃ vīriyādhiṭṭhānaṃ nāmāti veditabbaṃ.",
  "atk-s0402a0:20_14": "Ettāvatā tena bodhipallaṅke attano āgamanīyapaṭipadā kathitā.",
  "atk-s0402a0:21_0": "Idāni tāya paṭipadāya paṭiladdhaguṇaṃ kathetuṃ tassa mayhaṃ,",
  "atk-s0402a0:21_1": "bhikkhavetiādimāha.",
  "atk-s0402a0:21_2": "Tattha appamādādhigatāti satiavippavāsasaṅkhātena appamādena adhigatā,",
  "atk-s0402a0:21_3": "na suttappamattena laddhā.",
  "atk-s0402a0:21_4": "Sambodhīti catumaggañāṇañceva sabbaññutaññāṇañca.",
  "atk-s0402a0:21_5": "Na hi sakkā etaṃ suttappamattena adhigantunti. Tenāha –",
  "atk-s0402a0:21_6": "“appamādādhigatā sambodhī”ti.",
  "atk-s0402a0:21_7": "Anuttaro yogakkhemoti na kevalaṃ bodhiyeva,",
  "atk-s0402a0:21_8": "arahattaphalanibbānasaṅkhāto anuttaro yogakkhemopi appamādādhigatova.",
  "atk-s0402a0:22_0": "Idāni attanā paṭiladdhaguṇesu bhikkhusaṅghaṃ samādapento tumhe cepi bhikkhavetiādimāha.",
  "atk-s0402a0:22_1": "Tattha yassatthāyāti yassa atthāya,",
  "atk-s0402a0:22_2": "yaṃ upasampajja viharitukāmā hutvāti attho.",
  "atk-s0402a0:22_3": "Tadanuttaranti taṃ anuttaraṃ.",
  "atk-s0402a0:22_4": "Brahmacariyapariyosānanti maggabrahmacariyassa pariyosānabhūtaṃ ariyaphalaṃ.",
  "atk-s0402a0:22_5": "Abhiññā sacchikatvāti abhiññāya uttamapaññāya paccakkhaṃ katvā.",
  "atk-s0402a0:22_6": "Upasampajja viharissathāti paṭilabhitvā pāpuṇitvā viharissatha.",
  "atk-s0402a0:22_7": "Tasmāti yasmā appaṭivānapadhānaṃ nāmetaṃ bahūpakāraṃ uttamatthasādhakaṃ, tasmā. Pañcamaṃ.",
  "atk-s0402a0:23_0": "6. Saṃyojanasuttavaṇṇanā",
  "atk-s0402a0:24_0": "6.",
  "atk-s0402a0:24_1": "Chaṭṭhe saṃyojaniyesu dhammesūti dasannaṃ saṃyojanānaṃ paccayabhūtesu tebhūmakadhammesu.",
  "atk-s0402a0:24_2": "Assādānupassitāti assādato passitā passanabhāvoti attho.",
  "atk-s0402a0:24_3": "Nibbidānupassitāti nibbidāvasena ukkaṇṭhanavasena passanabhāvo.",
  "atk-s0402a0:24_4": "Jātiyāti khandhanibbattito.",
  "atk-s0402a0:24_5": "Jarāyāti khandhaparipākato.",
  "atk-s0402a0:24_6": "Maraṇenāti khandhabhedato.",
  "atk-s0402a0:24_7": "Sokehīti antonijjhāyanalakkhaṇehi sokehi.",
  "atk-s0402a0:24_8": "Paridevehīti tannissitalālappitalakkhaṇehi paridevehi.",
  "atk-s0402a0:24_9": "Dukkhehīti kāyapaṭipīḷanadukkhehi.",
  "atk-s0402a0:24_10": "Domanassehīti manovighātadomanassehi.",
  "atk-s0402a0:24_11": "Upāyāsehīti adhimattāyāsalakkhaṇaupāyāsehi.",
  "atk-s0402a0:24_12": "Dukkhasmāti sakalavaṭṭadukkhato.",
  "atk-s0402a0:24_13": "Pajahatīti maggena pajahati.",
  "atk-s0402a0:24_14": "Pahāyāti ettha pana phalakkhaṇo kathito.",
  "atk-s0402a0:24_15": "Imasmiṃ sutte vaṭṭavivaṭṭaṃ kathitaṃ. Chaṭṭhaṃ.",
  "atk-s0402a0:25_0": "7. Kaṇhasuttavaṇṇanā",
  "atk-s0402a0:26_0": "7.",
  "atk-s0402a0:26_1": "Sattame kaṇhāti na kāḷavaṇṇatāya kaṇhā,",
  "atk-s0402a0:26_2": "kaṇhatāya pana upanentīti nipphattikāḷatāya kaṇhā.",
  "atk-s0402a0:26_3": "Sarasenāpi vā sabbākusaladhammā kaṇhā eva.",
  "atk-s0402a0:26_4": "Na hi tesaṃ uppattiyā cittaṃ pabhassaraṃ hoti.",
  "atk-s0402a0:26_5": "Ahirikanti ahirikabhāvo.",
  "atk-s0402a0:26_6": "Anottappanti anottāpibhāvo. Sattamaṃ.",
  "atk-s0402a0:27_0": "8. Sukkasuttavaṇṇanā",
  "atk-s0402a0:28_0": "8.",
  "atk-s0402a0:28_1": "Aṭṭhame sukkāti na vaṇṇasukkatāya sukkā,",
  "atk-s0402a0:28_2": "sukkatāya pana upanentīti nipphattisukkatāya sukkā.",
  "atk-s0402a0:28_3": "Sarasenāpi vā sabbakusaladhammā sukkā eva.",
  "atk-s0402a0:28_4": "Tesaṃ hi uppattiyā cittaṃ pabhassaraṃ hoti.",
  "atk-s0402a0:28_5": "Hirī ca ottappañcāti ettha pāpato jigucchanalakkhaṇā hirī,",
  "atk-s0402a0:28_6": "bhāyanalakkhaṇaṃ ottappaṃ.",
  "atk-s0402a0:28_7": "Yaṃ panettha vitthārato vattabbaṃ siyā,",
  "atk-s0402a0:28_8": "taṃ visuddhimagge vuttameva. Aṭṭhamaṃ.",
  "atk-s0402a0:29_0": "9. Cariyasuttavaṇṇanā",
  "atk-s0402a0:30_0": "9.",
  "atk-s0402a0:30_1": "Navame lokaṃ pālentīti lokaṃ sandhārenti ṭhapenti rakkhanti.",
  "atk-s0402a0:30_2": "Nayidha paññāyetha mātāti imasmiṃ loke janikā mātā “ayaṃ me mātā”ti garucittīkāravasena na paññāyetha.",
  "atk-s0402a0:30_3": "Sesapadesupi eseva nayo.",
  "atk-s0402a0:30_4": "Sambhedanti saṅkaraṃ mariyādabhedaṃ vā.",
  "atk-s0402a0:30_5": "Yathā ajeḷakātiādīsu ete hi sattā “ayaṃ me mātā”ti vā “mātucchā”ti vā garucittīkāravasena na jānanti.",
  "atk-s0402a0:30_6": "Yaṃ vatthuṃ nissāya uppannā,",
  "atk-s0402a0:30_7": "tattheva vippaṭipajjanti.",
  "atk-s0402a0:30_8": "Tasmā upamaṃ āharanto “yathā ajeḷakā”tiādimāha. Navamaṃ.",
  "atk-s0402a0:31_0": "10. Vassūpanāyikasuttavaṇṇanā",
  "atk-s0402a0:32_0": "10.",
  "atk-s0402a0:32_1": "Dasamaṃ aṭṭhuppattiyaṃ vuttaṃ.",
  "atk-s0402a0:32_2": "Kataraaṭṭhuppattiyaṃ?",
  "atk-s0402a0:32_3": "Manussānaṃ ujjhāyane.",
  "atk-s0402a0:32_4": "Bhagavatā hi paṭhamabodhiyaṃ vīsati vassāni vassūpanāyikā appaññattā ahosi.",
  "atk-s0402a0:32_5": "Bhikkhū anibaddhavāsā vassepi utuvassepi yathāsukhaṃ vicariṃsu.",
  "atk-s0402a0:32_6": "Te disvā manussā “kathañhi nāma samaṇā sakyaputtiyā hemantampi gimhampi vassampi cārikaṃ carissanti haritāni",
  "atk-s0402a0:32_7": "tiṇāni sammaddantā ekindriyaṃ jīvaṃ viheṭhentā bahū khuddake pāṇe saṅghātaṃ āpādentā.",
  "atk-s0402a0:32_8": "Ime hi nāma aññatitthiyā durakkhātadhammā vassāvāsaṃ allīyissanti saṃkasāyissanti,",
  "atk-s0402a0:32_9": "ime nāma sakuṇā rukkhaggesu kulāvakāni katvā vassāvāsaṃ allīyissanti saṃkasāyissantī”tiādīni vatvā ujjhāyiṃsu.",
  "atk-s0402a0:32_10": "Tamatthaṃ bhikkhū bhagavato ārocesuṃ.",
  "atk-s0402a0:32_11": "Bhagavā taṃ aṭṭhuppattiṃ katvā imaṃ suttaṃ desento paṭhamaṃ tāva “anujānāmi,",
  "atk-s0402a0:32_12": "bhikkhave,",
  "atk-s0402a0:32_13": "vassaṃ upagantu”nti ettakamevāha.",
  "atk-s0402a0:32_14": "Atha bhikkhūnaṃ “kadā nu kho vassaṃ upagantabba”nti uppannaṃ vitakkaṃ sutvā “anujānāmi,",
  "atk-s0402a0:32_15": "bhikkhave,",
  "atk-s0402a0:32_16": "vassāne vassaṃ upagantu”nti āha.",
  "atk-s0402a0:32_17": "Atha kho bhikkhūnaṃ etadahosi –",
  "atk-s0402a0:32_18": "“kati nu kho vassūpanāyikā”ti.",
  "atk-s0402a0:32_19": "Bhagavato etamatthaṃ ārocesuṃ.",
  "atk-s0402a0:32_20": "Taṃ sutvā sakalampi idaṃ suttaṃ desento dvemā,",
  "atk-s0402a0:32_21": "bhikkhavetiādimāha.",
  "atk-s0402a0:32_22": "Tattha vassūpanāyikāti vassūpagamanāni.",
  "atk-s0402a0:32_23": "Purimikāti aparajjugatāya āsāḷhiyā upagantabbā purimakattikapuṇṇamipariyosānā paṭhamā temāsī.",
  "atk-s0402a0:32_24": "Pacchimikāti māsagatāya āsāḷhiyā upagantabbā pacchimakattikapariyosānā pacchimā temāsīti. Dasamaṃ.",
  "atk-s0402a0:33_0": "11.",
  "atk-s0402a0:33_1": "Dutiyassa paṭhame balānīti kenaṭṭhena balāni.",
  "atk-s0402a0:33_2": "Akampiyaṭṭhena balāni nāma,",
  "atk-s0402a0:33_3": "tathā durabhibhavanaṭṭhena anajjhomaddanaṭṭhena ca.",
  "atk-s0402a0:33_4": "Paṭisaṅkhānabalanti paccavekkhaṇabalaṃ.",
  "atk-s0402a0:33_5": "Bhāvanābalanti brūhanabalaṃ vaḍḍhanabalaṃ.",
  "atk-s0402a0:33_6": "Suddhaṃ attānanti idaṃ heṭṭhā vuttanayeneva veditabbaṃ.",
  "atk-s0402a0:33_7": "Tatrāti tesu dvīsu balesu.",
  "atk-s0402a0:33_8": "Yamidanti yaṃ idaṃ.",
  "atk-s0402a0:33_9": "Sekhānametaṃ balanti sattannaṃ sekhānaṃ ñāṇabalametaṃ.",
  "atk-s0402a0:33_10": "Sekhañhi so,",
  "atk-s0402a0:33_11": "bhikkhave,",
  "atk-s0402a0:33_12": "balaṃ āgammāti sattannaṃ sekhānaṃ ñāṇabalaṃ ārabbha sandhāya paṭicca.",
  "atk-s0402a0:33_13": "Pajahatīti maggena pajahati.",
  "atk-s0402a0:33_14": "Pahāyāti iminā pana phalaṃ kathitaṃ.",
  "atk-s0402a0:33_15": "Yaṃ pāpanti yaṃ pāpakaṃ lāmakaṃ.",
  "atk-s0402a0:33_16": "Yasmā panetāni dvepi vaḍḍhetvā arahattaṃ pāpuṇāti,",
  "atk-s0402a0:33_17": "tasmā ettha etadaggaṃ nāgatanti veditabbaṃ.",
  "atk-s0402a0:34_0": "12.",
  "atk-s0402a0:34_1": "Dutiye satisambojjhaṅgaṃ bhāvetītiādīsu ayaṃ heṭṭhā anāgatānaṃ padānaṃ vasena atthavaṇṇanā –",
  "atk-s0402a0:34_2": "vivekanissitanti vivekaṃ nissitaṃ.",
  "atk-s0402a0:34_3": "Vivekoti vivittatā.",
  "atk-s0402a0:34_4": "Svāyaṃ tadaṅgaviveko vikkhambhana-",
  "atk-s0402a0:34_5": "samuccheda-",
  "atk-s0402a0:34_6": "paṭippassaddhi-",
  "atk-s0402a0:34_7": "nissaraṇavivekoti pañcavidho.",
  "atk-s0402a0:34_8": "Tasmiṃ pañcavidhe viveke.",
  "atk-s0402a0:34_9": "Vivekanissitanti tadaṅgavivekanissitaṃ,",
  "atk-s0402a0:34_10": "samucchedavivekanissitaṃ,",
  "atk-s0402a0:34_11": "nissaraṇavivekanissitañca satisambojjhaṅgaṃ bhāvetīti ayamattho veditabbo.",
  "atk-s0402a0:34_12": "Tathā hi satisambojjhaṅgabhāvanānuyutto yogī vipassanākkhaṇe kiccato tadaṅgavivekanissitaṃ,",
  "atk-s0402a0:34_13": "ajjhāsayato nissaraṇavivekanissitaṃ,",
  "atk-s0402a0:34_14": "maggakāle pana kiccato samucchedavivekanissitaṃ,",
  "atk-s0402a0:34_15": "ārammaṇato nissaraṇavivekanissitaṃ satisambojjhaṅgaṃ bhāveti.",
  "atk-s0402a0:34_16": "Pañcavidhavivekanissitampīti eke.",
  "atk-s0402a0:34_17": "Te hi na kevalaṃ balavavipassanāmaggaphalakkhaṇesuyeva bojjhaṅge uddharanti,",
  "atk-s0402a0:34_18": "vipassanāpādakakasiṇajjhānaānāpānāsubhabrahmavihārajjhānesupi uddharanti,",
  "atk-s0402a0:34_19": "na ca paṭisiddhā aṭṭhakathācariyehi.",
  "atk-s0402a0:34_20": "Tasmā tesaṃ matena etesaṃ jhānānaṃ pavattikkhaṇe kiccato eva vikkhambhanavivekanissitaṃ.",
  "atk-s0402a0:34_21": "Yathā ca “vipassanākkhaṇe ajjhāsayato nissaraṇavivekanissita”nti vuttaṃ,",
  "atk-s0402a0:34_22": "evaṃ “paṭippassaddhivivekanissitampi bhāvetī”ti vattuṃ vaṭṭati.",
  "atk-s0402a0:34_23": "Esa nayo virāganissitantiādīsu.",
  "atk-s0402a0:34_24": "Vivekatthā eva hi virāgādayo.",
  "atk-s0402a0:35_0": "Kevalaṃ hettha vossaggo duvidho pariccāgavossaggo ca pakkhandanavossaggo cāti.",
  "atk-s0402a0:35_1": "Tattha pariccāgavossaggoti vipassanākkhaṇe ca tadaṅgavasena,",
  "atk-s0402a0:35_2": "maggakkhaṇe ca samucchedavasena kilesappahānaṃ.",
  "atk-s0402a0:35_3": "Pakkhandanavossaggoti vipassanākkhaṇe tanninnabhāvena,",
  "atk-s0402a0:35_4": "maggakkhaṇe pana ārammaṇakaraṇena nibbānapakkhandanaṃ.",
  "atk-s0402a0:35_5": "Tadubhayampi imasmiṃ lokiyalokuttaramissake atthavaṇṇanānaye vaṭṭati.",
  "atk-s0402a0:35_6": "Tathā hi ayaṃ satisambojjhaṅgo yathāvuttena pakārena kilese pariccajati,",
  "atk-s0402a0:35_7": "nibbānañca pakkhandati.",
  "atk-s0402a0:35_8": "Vossaggapariṇāminti iminā pana sakalena vacanena vossaggatthaṃ pariṇamantaṃ pariṇatañca,",
  "atk-s0402a0:35_9": "paripaccantaṃ paripakkañcāti idaṃ vuttaṃ hoti.",
  "atk-s0402a0:35_10": "Ayañhi bojjhaṅgabhāvanānuyutto bhikkhu yathā satisambojjhaṅgo kilesapariccāgavossaggatthaṃ nibbānapakkhandanavossaggatthañca paripaccati,",
  "atk-s0402a0:35_11": "yathā ca paripakko hoti,",
  "atk-s0402a0:35_12": "tathā naṃ bhāvetīti.",
  "atk-s0402a0:35_13": "Esa nayo sesabojjhaṅgesu.",
  "atk-s0402a0:36_0": "Idha pana nibbānaṃyeva sabbasaṅkhatehi vivittattā viveko,",
  "atk-s0402a0:36_1": "sabbesaṃ virāgabhāvato virāgo,",
  "atk-s0402a0:36_2": "nirodhabhāvato nirodhoti vuttaṃ.",
  "atk-s0402a0:36_3": "Maggo eva ca vossaggapariṇāmī,",
  "atk-s0402a0:36_4": "tasmā satisambojjhaṅgaṃ bhāveti vivekaṃ ārammaṇaṃ katvā pavattiyā vivekanissitaṃ,",
  "atk-s0402a0:36_5": "tathā virāganissitaṃ nirodhanissitaṃ.",
  "atk-s0402a0:36_6": "Tañca kho ariyamaggakkhaṇuppattiyā kilesānaṃ samucchedato pariccāgabhāvena ca nibbānapakkhandanabhāvena",
  "atk-s0402a0:36_7": "ca pariṇataṃ paripakkanti ayameva attho daṭṭhabbo.",
  "atk-s0402a0:36_8": "Esa nayo sesabojjhaṅgesu.",
  "atk-s0402a0:36_9": "Iti ime satta bojjhaṅgā lokiyalokuttaramissakā kathitā.",
  "atk-s0402a0:36_10": "Imesupi dvīsu balesu etadaggabhāvo vuttanayeneva veditabbo.",
  "atk-s0402a0:37_0": "13.",
  "atk-s0402a0:37_1": "Tatiye vivicceva kāmehītiādīnaṃ catunnaṃ jhānānaṃ pāḷiattho ca bhāvanānayo ca sabbo sabbākārena visuddhimagge vitthāritoyeva.",
  "atk-s0402a0:37_2": "Imāni pana cattāri jhānāni eko bhikkhu cittekaggatthāya bhāveti,",
  "atk-s0402a0:37_3": "eko vipassanāpādakatthāya,",
  "atk-s0402a0:37_4": "eko abhiññāpādakatthāya,",
  "atk-s0402a0:37_5": "eko nirodhapādakatthāya,",
  "atk-s0402a0:37_6": "eko bhavavisesatthāya.",
  "atk-s0402a0:37_7": "Idha pana tānipi vipassanāpādakāni adhippetāni.",
  "atk-s0402a0:37_8": "Ayaṃ hi bhikkhu imāni jhānāni samāpajjitvā samāpattito vuṭṭhāya saṅkhāre sammasitvā hetupaccayapariggahaṃ",
  "atk-s0402a0:37_9": "katvā sappaccayaṃ nāmarūpañca vavatthapetvā indriyabalabojjhaṅgāni samodhānetvā arahattaṃ pāpuṇāti.",
  "atk-s0402a0:37_10": "Evametāni jhānāni lokiyalokuttaramissakāneva kathitāni.",
  "atk-s0402a0:37_11": "Imasmimpi baladvaye etadaggabhāvo vuttanayeneva veditabbo.",
  "atk-s0402a0:38_0": "14.",
  "atk-s0402a0:38_1": "Catutthe saṃkhittena ca vitthārena cāti saṃkhittadhammadesanā vitthāradhammadesanā cāti dveyeva dhammadesanāti dasseti.",
  "atk-s0402a0:38_2": "Tattha mātikaṃ uddisitvā kathitā desanā saṃkhittadesanā nāma.",
  "atk-s0402a0:38_3": "Tameva mātikaṃ vitthārato vibhajitvā kathitā vitthāradesanā nāma.",
  "atk-s0402a0:38_4": "Mātikaṃ vā ṭhapetvāpi aṭṭhapetvāpi vitthārato vibhajitvā kathitā vitthāradesanā nāma.",
  "atk-s0402a0:38_5": "Tāsu saṃkhittadesanā nāma mahāpaññassa puggalassa vasena kathitā,",
  "atk-s0402a0:38_6": "vitthāradesanā nāma mandapaññassa.",
  "atk-s0402a0:38_7": "Mahāpaññassa hi vitthāradesanā atipapañco viya hoti.",
  "atk-s0402a0:38_8": "Mandapaññassa saṅkhepadesanā sasakassa uppatanaṃ viya hoti,",
  "atk-s0402a0:38_9": "neva antaṃ na koṭiṃ pāpuṇituṃ sakkoti.",
  "atk-s0402a0:38_10": "Saṅkhepadesanā ca ugghaṭitaññussa vasena kathitā,",
  "atk-s0402a0:38_11": "vitthāradesanā itaresaṃ tiṇṇaṃ vasena.",
  "atk-s0402a0:38_12": "Sakalampi hi tepiṭakaṃ saṅkhepadesanā vitthāradesanāti ettheva saṅkhaṃ gacchati.",
  "atk-s0402a0:39_0": "15.",
  "atk-s0402a0:39_1": "Pañcame yasmiṃ,",
  "atk-s0402a0:39_2": "bhikkhave,",
  "atk-s0402a0:39_3": "adhikaraṇeti vivādādhikaraṇaṃ,",
  "atk-s0402a0:39_4": "anuvādādhikaraṇaṃ,",
  "atk-s0402a0:39_5": "āpattādhikaraṇaṃ,",
  "atk-s0402a0:39_6": "kiccādhikaraṇanti imesaṃ catunnaṃ adhikaraṇānaṃ yasmiṃ adhikaraṇe.",
  "atk-s0402a0:39_7": "Āpanno ca bhikkhūti āpattiṃ āpanno bhikkhu ca.",
  "atk-s0402a0:39_8": "Tasmetanti tasmiṃ etaṃ.",
  "atk-s0402a0:39_9": "Dīghattāyāti dīghaṃ addhānaṃ tiṭṭhanatthāya.",
  "atk-s0402a0:39_10": "Kharattāyāti dāsa- koṇḍa- caṇḍāla-",
  "atk-s0402a0:39_11": "venāti evaṃ kharavācāpavattanatthāya.",
  "atk-s0402a0:39_12": "Vāḷattāyāti pāṇi leḍḍudaṇḍādīhi paharaṇavasena kakkhaḷabhāvatthāya.",
  "atk-s0402a0:39_13": "Bhikkhū ca na phāsuṃ viharissantīti aññamaññaṃ vivādāpanne bhikkhusaṅghe yepi uddesaṃ vā paripucchaṃ vā gahetukāmā padhānaṃ vā anuyuñjitukāmā,",
  "atk-s0402a0:39_14": "te phāsuṃ na viharissanti.",
  "atk-s0402a0:39_15": "Bhikkhusaṅghasmiṃ hi uposathapavāraṇāya ṭhitāya uddesādīhi atthikā uddesādīni gahetuṃ na sakkonti,",
  "atk-s0402a0:39_16": "vipassakānaṃ cittuppādo na ekaggo hoti,",
  "atk-s0402a0:39_17": "tato visesaṃ nibbattetuṃ na sakkonti.",
  "atk-s0402a0:39_18": "Evaṃ bhikkhū ca na phāsuṃ viharissanti.",
  "atk-s0402a0:39_19": "Na dīghattāyātiādīsu vuttapaṭipakkhanayena attho veditabbo.",
  "atk-s0402a0:40_0": "Idhāti imasmiṃ sāsane.",
  "atk-s0402a0:40_1": "Iti paṭisañcikkhatīti evaṃ paccavekkhati.",
  "atk-s0402a0:40_2": "Akusalaṃ āpannoti ettha akusalanti āpatti adhippetā,",
  "atk-s0402a0:40_3": "āpattiṃ āpannoti attho.",
  "atk-s0402a0:40_4": "Kañcideva desanti na sabbameva āpattiṃ,",
  "atk-s0402a0:40_5": "āpattiyā pana kañcideva desaṃ aññataraṃ āpattinti attho.",
  "atk-s0402a0:40_6": "Kāyenāti karajakāyena.",
  "atk-s0402a0:40_7": "Anattamanoti atuṭṭhacitto.",
  "atk-s0402a0:40_8": "Anattamanavācanti atuṭṭhavācaṃ.",
  "atk-s0402a0:40_9": "Mamevāti maṃyeva.",
  "atk-s0402a0:40_10": "Tatthāti tasmiṃ adhikaraṇe.",
  "atk-s0402a0:40_11": "Accayo accagamāti aparādho atikkamitvā madditvā gato,",
  "atk-s0402a0:40_12": "ahamevettha aparādhiko.",
  "atk-s0402a0:40_13": "Suṅkadāyakaṃva bhaṇḍasminti yathā suṅkaṭṭhānaṃ pariharitvā nīte bhaṇḍasmiṃ suṅkadāyakaṃ aparādho abhibhavati,",
  "atk-s0402a0:40_14": "so ca tattha aparādhiko hoti,",
  "atk-s0402a0:40_15": "na rājāno na rājapurisāti attho.",
  "atk-s0402a0:41_0": "Idaṃ vuttaṃ hoti –",
  "atk-s0402a0:41_1": "yo hi raññā ṭhapitaṃ suṅkaṭṭhānaṃ pariharitvā bhaṇḍaṃ harati,",
  "atk-s0402a0:41_2": "taṃ saha bhaṇḍasakaṭena ānetvā rañño dassenti.",
  "atk-s0402a0:41_3": "Tattha neva suṅkaṭṭhānassa doso atthi,",
  "atk-s0402a0:41_4": "na rañño na rājapurisānaṃ,",
  "atk-s0402a0:41_5": "pariharitvā gatasseva pana doso,",
  "atk-s0402a0:41_6": "evamevaṃ yaṃ so bhikkhu āpattiṃ āpanno,",
  "atk-s0402a0:41_7": "tattha neva āpattiyā doso,",
  "atk-s0402a0:41_8": "na codakassa.",
  "atk-s0402a0:41_9": "Tīhi pana kāraṇehi tasseva bhikkhuno doso.",
  "atk-s0402a0:41_10": "Tassa hi āpattiṃ āpannabhāvenapi doso,",
  "atk-s0402a0:41_11": "codake anattamanatāyapi doso,",
  "atk-s0402a0:41_12": "anattamanassa sato paresaṃ ārocanenapi doso.",
  "atk-s0402a0:41_13": "Codakassa pana yaṃ so taṃ āpattiṃ āpajjantaṃ addasa,",
  "atk-s0402a0:41_14": "tattha doso natthi.",
  "atk-s0402a0:41_15": "Anattamanatāya codanāya pana doso.",
  "atk-s0402a0:41_16": "Tampi amanasikaritvā ayaṃ bhikkhu attanova dosaṃ paccavekkhanto “iti mameva tattha accayo accagamā suṅkadāyakaṃva",
  "atk-s0402a0:41_17": "bhaṇḍasmi”nti evaṃ paṭisañcikkhatīti attho.",
  "atk-s0402a0:41_18": "Dutiyavāre codakassa anattamanatā ca anattamanatāya coditabhāvo cāti dve dosā,",
  "atk-s0402a0:41_19": "tesaṃ vasena “accayo accagamā”ti ettha yojanā kātabbā.",
  "atk-s0402a0:41_20": "Sesamettha uttānamevāti.",
  "atk-s0402a0:42_0": "16.",
  "atk-s0402a0:42_1": "Chaṭṭhe aññataroti eko apākaṭanāmo brāhmaṇo.",
  "atk-s0402a0:42_2": "Yena bhagavā tenupasaṅkamīti yenāti bhummatthe karaṇavacanaṃ.",
  "atk-s0402a0:42_3": "Tasmā yattha bhagavā,",
  "atk-s0402a0:42_4": "tattha upasaṅkamīti evamettha attho veditabbo.",
  "atk-s0402a0:42_5": "Yena vā kāraṇena bhagavā devamanussehi upasaṅkamitabbo,",
  "atk-s0402a0:42_6": "tena kāraṇena upasaṅkamīti evamettha attho daṭṭhabbo.",
  "atk-s0402a0:42_7": "Kena ca kāraṇena bhagavā upasaṅkamitabbo?",
  "atk-s0402a0:42_8": "Nānappakāraguṇavisesādhigamādhippāyena,",
  "atk-s0402a0:42_9": "sāduphalūpabhogādhippāyena dijagaṇehi niccaphalitamahārukkho viya.",
  "atk-s0402a0:42_10": "Upasaṅkamīti gatoti vuttaṃ hoti.",
  "atk-s0402a0:42_11": "Upasaṅkamitvāti upasaṅkamanapariyosānadīpanaṃ.",
  "atk-s0402a0:42_12": "Atha vā evaṃ gato tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ hoti.",
  "atk-s0402a0:43_0": "Bhagavatā saddhiṃ sammodīti yathā ca khamanīyādīni pucchanto bhagavā tena,",
  "atk-s0402a0:43_1": "evaṃ sopi bhagavatā saddhiṃ samappavattamodo ahosi,",
  "atk-s0402a0:43_2": "sītodakaṃ viya uṇhodakena sammoditaṃ ekībhāvaṃ agamāsi.",
  "atk-s0402a0:43_3": "Yāya ca “kacci,",
  "atk-s0402a0:43_4": "bho gotama,",
  "atk-s0402a0:43_5": "khamanīyaṃ,",
  "atk-s0402a0:43_6": "kacci yāpanīyaṃ,",
  "atk-s0402a0:43_7": "kacci bhoto gotamassa ca sāvakānañca appābādhaṃ appātaṅkaṃ lahuṭṭhānaṃ balaṃ phāsuvihāro”tiādikāya kathāya sammodi,",
  "atk-s0402a0:43_8": "taṃ pītipāmojjasaṅkhātassa sammodassa jananato sammodituṃ yuttabhāvato ca sammodanīyaṃ,",
  "atk-s0402a0:43_9": "atthabyañjanamadhuratāya sucirampi kālaṃ sāretuṃ nirantaraṃ pavattetuṃ araharūpato saritabbabhāvato ca sāraṇīyaṃ.",
  "atk-s0402a0:43_10": "Suyyamānasukhato vā sammodanīyaṃ,",
  "atk-s0402a0:43_11": "anussariyamānasukhato sāraṇīyaṃ,",
  "atk-s0402a0:43_12": "tathā byañjanaparisuddhatāya sammodanīyaṃ,",
  "atk-s0402a0:43_13": "atthaparisuddhatāya sāraṇīyanti evaṃ anekehi pariyāyehi sammodanīyaṃ sāraṇīyaṃ kathaṃ vītisāretvā pariyosāpetvā niṭṭhapetvā yenatthena āgato,",
  "atk-s0402a0:43_14": "taṃ pucchitukāmo ekamantaṃ nisīdi.",
  "atk-s0402a0:44_0": "Ekamantanti bhāvanapuṃsakaniddeso “visamaṃ candimasūriyā parivattantī”tiādīsu viya.",
  "atk-s0402a0:44_1": "Tasmā yathā nisinno ekamantaṃ nisinno hoti,",
  "atk-s0402a0:44_2": "tathā nisīdīti evamettha attho daṭṭhabbo.",
  "atk-s0402a0:44_3": "Bhummatthe vā etaṃ upayogavacanaṃ.",
  "atk-s0402a0:44_4": "Nisīdīti upāvisi.",
  "atk-s0402a0:44_5": "Paṇḍitā hi purisā garuṭṭhānīyaṃ upasaṅkamitvā āsanakusalatāya ekamantaṃ nisīdanti.",
  "atk-s0402a0:44_6": "Ayañca nesaṃ aññataro,",
  "atk-s0402a0:44_7": "tasmā ekamantaṃ nisīdi.",
  "atk-s0402a0:45_0": "Kathaṃ nisinno pana ekamantaṃ nisinno hotīti?",
  "atk-s0402a0:45_1": "Cha nisajjadose vajjetvā.",
  "atk-s0402a0:45_2": "Seyyathidaṃ – atidūraṃ,",
  "atk-s0402a0:45_3": "accāsannaṃ,",
  "atk-s0402a0:45_4": "uparivātaṃ,",
  "atk-s0402a0:45_5": "unnatappadesaṃ,",
  "atk-s0402a0:45_6": "atisammukhaṃ atipacchāti.",
  "atk-s0402a0:45_7": "Atidūre nisinno hi sace kathetukāmo hoti,",
  "atk-s0402a0:45_8": "uccāsaddena kathetabbaṃ hoti.",
  "atk-s0402a0:45_9": "Accāsanne nisinno saṅghaṭṭanaṃ karoti.",
  "atk-s0402a0:45_10": "Uparivāte nisinno sarīragandhena bādhati.",
  "atk-s0402a0:45_11": "Unnatappadese nisinno agāravaṃ pakāseti.",
  "atk-s0402a0:45_12": "Atisammukhā nisinno sace daṭṭhukāmo hoti,",
  "atk-s0402a0:45_13": "cakkhunā cakkhuṃ āhacca daṭṭhabbaṃ hoti.",
  "atk-s0402a0:45_14": "Atipacchā nisinno sace daṭṭhukāmo hoti,",
  "atk-s0402a0:45_15": "gīvaṃ pasāretvā daṭṭhabbaṃ hoti.",
  "atk-s0402a0:45_16": "Tasmā ayampi ete cha nisajjadose vajjetvā nisīdi.",
  "atk-s0402a0:45_17": "Tena vuttaṃ “ekamantaṃ nisīdī”ti.",
  "atk-s0402a0:46_0": "Etadavocāti duvidhā hi pucchā –",
  "atk-s0402a0:46_1": "agārikapucchā,",
  "atk-s0402a0:46_2": "anagārikapucchā ca.",
  "atk-s0402a0:46_3": "Tattha “kiṃ, bhante, kusalaṃ,",
  "atk-s0402a0:46_4": "kiṃ akusala”nti iminā nayena agārikapucchā āgatā.",
  "atk-s0402a0:46_5": "“Ime nu kho, bhante,",
  "atk-s0402a0:46_6": "pañcupādānakkhandhā”ti iminā nayena anagārikapucchā.",
  "atk-s0402a0:46_7": "Ayaṃ pana attano anurūpaṃ agārikapucchaṃ pucchanto etaṃ “ko nu kho,",
  "atk-s0402a0:46_8": "bho gotama,",
  "atk-s0402a0:46_9": "hetu ko paccayo”tiādivacanaṃ avoca.",
  "atk-s0402a0:46_10": "Tattha hetu paccayoti ubhayampetaṃ kāraṇavevacanameva.",
  "atk-s0402a0:46_11": "Adhammacariyāvisamacariyāhetūti adhammacariyāsaṅkhātāya visamacariyāya hetu,",
  "atk-s0402a0:46_12": "taṃkāraṇā tappaccayāti attho.",
  "atk-s0402a0:46_13": "Tatrāyaṃ padattho –",
  "atk-s0402a0:46_14": "adhammassa cariyā adhammacariyā,",
  "atk-s0402a0:46_15": "adhammakāraṇanti attho.",
  "atk-s0402a0:46_16": "Visamaṃ cariyā,",
  "atk-s0402a0:46_17": "visamassa vā kammassa cariyāti visamacariyā.",
  "atk-s0402a0:46_18": "Adhammacariyā ca sā visamacariyā cāti adhammacariyāvisamacariyā.",
  "atk-s0402a0:46_19": "Etenupāyena sukkapakkhepi attho veditabbo.",
  "atk-s0402a0:46_20": "Atthato panettha adhammacariyāvisamacariyā nāma dasa akusalakammapathā,",
  "atk-s0402a0:46_21": "dhammacariyāsamacariyā nāma dasa kusalakammapathāti veditabbā.",
  "atk-s0402a0:47_0": "Abhikkantaṃ,",
  "atk-s0402a0:47_1": "bho gotamāti ettha ayaṃ abhikkantasaddo khayasundarābhirūpaabbhanumodanesu dissati.",
  "atk-s0402a0:47_2": "“Abhikkantā, bhante, ratti,",
  "atk-s0402a0:47_3": "nikkhanto paṭhamo yāmo,",
  "atk-s0402a0:47_4": "ciranisinno bhikkhusaṅgho”tiādīsu hi khaye dissati.",
  "atk-s0402a0:47_5": "“Ayaṃ imesaṃ catunnaṃ puggalānaṃ abhikkantataro ca paṇītataro cā”tiādīsu sundare.",
  "atk-s0402a0:48_0": "“Ko me vandati pādāni, iddhiyā yasasā jalaṃ;",
  "atk-s0402a0:49_0": "Abhikkantena vaṇṇena, sabbā obhāsayaṃ disā”ti. –",
  "atk-s0402a0:50_0": "Ādīsu abhirūpe.",
  "atk-s0402a0:50_1": "“Abhikkantaṃ,",
  "atk-s0402a0:50_2": "bhante”tiādīsu abbhanumodane.",
  "atk-s0402a0:50_3": "Idhāpi abbhanumodaneyeva.",
  "atk-s0402a0:50_4": "Yasmā ca abbhanumodane,",
  "atk-s0402a0:50_5": "tasmā sādhu sādhu,",
  "atk-s0402a0:50_6": "bho gotamāti vuttaṃ hotīti veditabbaṃ.",
  "atk-s0402a0:51_0": "“Bhaye kodhe pasaṃsāyaṃ, turite kotūhalacchare;",
  "atk-s0402a0:52_0": "Hāse soke pasāde ca, kare āmeḍitaṃ budho”ti. –",
  "atk-s0402a0:53_0": "Iminā ca lakkhaṇena idha pasādavasena pasaṃsāvasena cāyaṃ dvikkhattuṃ vuttoti veditabbo.",
  "atk-s0402a0:53_1": "Atha vā abhikkantanti abhikkantaṃ atiiṭṭhaṃ atimanāpaṃ,",
  "atk-s0402a0:53_2": "atisundaranti vuttaṃ hoti.",
  "atk-s0402a0:54_0": "Tattha ekena abhikkantasaddena desanaṃ thometi,",
  "atk-s0402a0:54_1": "ekena attano pasādaṃ.",
  "atk-s0402a0:54_2": "Ayañhettha adhippāyo –",
  "atk-s0402a0:54_3": "abhikkantaṃ,",
  "atk-s0402a0:54_4": "bho gotama,",
  "atk-s0402a0:54_5": "yadidaṃ bhoto gotamassa dhammadesanā,",
  "atk-s0402a0:54_6": "abhikkantaṃ yadidaṃ bhoto gotamassa dhammadesanaṃ āgamma mama pasādoti.",
  "atk-s0402a0:54_7": "Bhagavatoyeva vā vacanaṃ dve dve atthe sandhāya thometi –",
  "atk-s0402a0:54_8": "bhoto gotamassa vacanaṃ abhikkantaṃ dosanāsanato,",
  "atk-s0402a0:54_9": "abhikkantaṃ guṇādhigamanato,",
  "atk-s0402a0:54_10": "tathā saddhājananato,",
  "atk-s0402a0:54_11": "paññājananato, sātthato,",
  "atk-s0402a0:54_12": "sabyañjanato,",
  "atk-s0402a0:54_13": "uttānapadato,",
  "atk-s0402a0:54_14": "gambhīratthato,",
  "atk-s0402a0:54_15": "kaṇṇasukhato,",
  "atk-s0402a0:54_16": "hadayaṅgamato,",
  "atk-s0402a0:54_17": "anattukkaṃsanato,",
  "atk-s0402a0:54_18": "aparavambhanato,",
  "atk-s0402a0:54_19": "karuṇāsītalato,",
  "atk-s0402a0:54_20": "paññāvadātato,",
  "atk-s0402a0:54_21": "āpātharamaṇīyato,",
  "atk-s0402a0:54_22": "vimaddakkhamato,",
  "atk-s0402a0:54_23": "suyyamānasukhato,",
  "atk-s0402a0:54_24": "vīmaṃsiyamānahitatoti evamādīhi yojetabbaṃ.",
  "atk-s0402a0:55_0": "Tato parampi catūhi upamāhi desanaṃyeva thometi.",
  "atk-s0402a0:55_1": "Tattha nikkujjitanti adhomukhaṭhapitaṃ,",
  "atk-s0402a0:55_2": "heṭṭhāmukhajātaṃ vā.",
  "atk-s0402a0:55_3": "Ukkujjeyyāti uparimukhaṃ kareyya.",
  "atk-s0402a0:55_4": "Paṭicchannanti tiṇapaṇṇādichāditaṃ.",
  "atk-s0402a0:55_5": "Vivareyyāti ugghāṭeyya.",
  "atk-s0402a0:55_6": "Mūḷhassāti disāmūḷhassa.",
  "atk-s0402a0:55_7": "Maggaṃ ācikkheyyāti hatthe gahetvā “esa maggo”ti vadeyya.",
  "atk-s0402a0:55_8": "Andhakāreti kāḷapakkhacātuddasīaḍḍharattaghanavanasaṇḍameghapaṭalehi caturaṅge tame.",
  "atk-s0402a0:55_9": "Ayaṃ tāva anuttānapadattho.",
  "atk-s0402a0:56_0": "Ayaṃ pana adhippāyayojanā –",
  "atk-s0402a0:56_1": "yathā koci nikkujjitaṃ ukkujjeyya,",
  "atk-s0402a0:56_2": "evaṃ saddhammavimukhaṃ asaddhamme patitaṃ maṃ asaddhammā vuṭṭhāpentena,",
  "atk-s0402a0:56_3": "yathā paṭicchannaṃ vivareyya,",
  "atk-s0402a0:56_4": "evaṃ kassapassa bhagavato sāsanantaradhānato pabhuti micchādiṭṭhigahanapaṭicchannaṃ sāsanaṃ vivarantena,",
  "atk-s0402a0:56_5": "yathā mūḷhassa maggaṃ ācikkheyya,",
  "atk-s0402a0:56_6": "evaṃ kummaggamicchāmaggappaṭipannassa me saggamokkhamaggaṃ āvikarontena,",
  "atk-s0402a0:56_7": "yathā andhakāre telapajjotaṃ dhāreyya,",
  "atk-s0402a0:56_8": "evaṃ mohandhakāre nimuggassa me buddhādiratanarūpāni apassato tappaṭicchādakamohandhakāraviddhaṃsakadesanāpajjotadhāraṇena",
  "atk-s0402a0:56_9": "mayhaṃ bhotā gotamena etehi pariyāyehi pakāsitattā anekapariyāyena dhammo pakāsitoti.",
  "atk-s0402a0:57_0": "Evaṃ desanaṃ thometvā imāya desanāya ratanattaye pasannacitto pasannākāraṃ karonto esāhantiādimāha.",
  "atk-s0402a0:57_1": "Tattha esāhanti eso ahaṃ.",
  "atk-s0402a0:57_2": "Bhavantaṃ gotamaṃ saraṇaṃ gacchāmīti bhavaṃ me gotamo saraṇaṃ parāyaṇaṃ aghassa tātā hitassa ca vidhātāti",
  "atk-s0402a0:57_3": "iminā adhippāyena bhavantaṃ gotamaṃ gacchāmi bhajāmi sevāmi payirupāsāmi,",
  "atk-s0402a0:57_4": "evaṃ vā jānāmi bujjhāmīti.",
  "atk-s0402a0:57_5": "Yesañhi dhātūnaṃ gati attho,",
  "atk-s0402a0:57_6": "buddhipi tesaṃ attho.",
  "atk-s0402a0:57_7": "Tasmā gacchāmīti imassa jānāmi bujjhāmīti ayamattho vutto.",
  "atk-s0402a0:57_8": "Dhammañca bhikkhusaṅghañcāti ettha pana adhigatamagge sacchikatanirodhe yathānusiṭṭhaṃ paṭipajjamāne ca catūsu apāyesu apatamāne dhāretīti dhammo.",
  "atk-s0402a0:57_9": "So atthato ariyamaggo ceva nibbānañca.",
  "atk-s0402a0:57_10": "Vuttañhetaṃ – “yāvatā,",
  "atk-s0402a0:57_11": "bhikkhave,",
  "atk-s0402a0:57_12": "dhammā saṅkhatā,",
  "atk-s0402a0:57_13": "ariyo aṭṭhaṅgiko maggo tesaṃ aggamakkhāyatī”ti vitthāro.",
  "atk-s0402a0:57_14": "Na kevalañca ariyamaggo ceva nibbānañca,",
  "atk-s0402a0:57_15": "apica kho ariyaphalehi saddhiṃ pariyattidhammopi.",
  "atk-s0402a0:57_16": "Vuttañhetaṃ chattamāṇavakavimāne –",
  "atk-s0402a0:58_0": "“Rāgavirāgamanejamasokaṃ, dhammamasaṅkhatamappaṭikūlaṃ;",
  "atk-s0402a0:59_0": "Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;",
  "atk-s0402a0:60_0": "Ettha rāgavirogoti maggo kathito.",
  "atk-s0402a0:60_1": "Anojamasokanti phalaṃ.",
  "atk-s0402a0:60_2": "Dhammamasaṅkhatanti nibbānaṃ.",
  "atk-s0402a0:60_3": "Appaṭikūlaṃ madhuramimaṃ paguṇaṃ suvibhattanti piṭakattayena vibhattā sabbadhammakkhandhāti.",
  "atk-s0402a0:60_4": "Diṭṭhisīlasaṅghātena saṃhatoti saṅgho.",
  "atk-s0402a0:60_5": "So atthato aṭṭhaariyapuggalasamūho.",
  "atk-s0402a0:60_6": "Vuttañhetaṃ tasmiyeva vimāne –",
  "atk-s0402a0:61_0": "“Yattha ca dinnamahapphalamāhu, catūsu sucīsu purisayugesu;",
  "atk-s0402a0:62_0": "Aṭṭha ca puggaladhammadasā te, saṅghamimaṃ saraṇatthamupehī”ti. ;",
  "atk-s0402a0:63_0": "Bhikkhūnaṃ saṅgho bhikkhusaṅgho. Ettāvatā brāhmaṇo tīṇi saraṇagamanāni paṭivedesi.",
  "atk-s0402a0:64_0": "Idāni tesu saraṇagamanesu kosallatthaṃ saraṇaṃ,",
  "atk-s0402a0:64_1": "saraṇagamanaṃ,",
  "atk-s0402a0:64_2": "yo ca saraṇaṃ gacchati,",
  "atk-s0402a0:64_3": "saraṇagamanappabhedo,",
  "atk-s0402a0:64_4": "saraṇagamanaphalaṃ,",
  "atk-s0402a0:64_5": "saṃkileso,",
  "atk-s0402a0:64_6": "bhedoti ayaṃ vidhi veditabbo.",
  "atk-s0402a0:65_0": "Seyyathidaṃ –",
  "atk-s0402a0:65_1": "padatthato tāva hiṃsatīti saraṇaṃ,",
  "atk-s0402a0:65_2": "saraṇagatānaṃ teneva saraṇagamanena bhayaṃ santāsaṃ dukkhaṃ duggatiparikilesaṃ hanati vināsetīti attho,",
  "atk-s0402a0:65_3": "ratanattayassevetaṃ adhivacanaṃ.",
  "atk-s0402a0:65_4": "Atha vā hite pavattanena ahitā ca nivattanena sattānaṃ bhayaṃ hiṃsatīti buddho,",
  "atk-s0402a0:65_5": "bhavakantārā uttāraṇena lokassa assāsadānena ca dhammo,",
  "atk-s0402a0:65_6": "appakānampi kārānaṃ vipulaphalapaṭilābhakaraṇena saṅgho.",
  "atk-s0402a0:65_7": "Tasmā imināpi pariyāyena ratanattayaṃ saraṇaṃ.",
  "atk-s0402a0:65_8": "Tappasādataggarutāhi vihatakileso tapparāyaṇatākārappavatto cittuppādo saraṇagamanaṃ.",
  "atk-s0402a0:65_9": "Taṃsamaṅgīsatto saraṇaṃ gacchati,",
  "atk-s0402a0:65_10": "vuttappakārena cittuppādena “etāni me tīṇi ratanāni saraṇaṃ,",
  "atk-s0402a0:65_11": "etāni parāyaṇa”nti evaṃ upetīti attho.",
  "atk-s0402a0:65_12": "Evaṃ tāva saraṇaṃ saraṇagamanaṃ yo ca saraṇaṃ gacchati idaṃ tayaṃ veditabbaṃ.",
  "atk-s0402a0:66_0": "Saraṇagamanappabhede pana duvidhaṃ saraṇagamanaṃ lokuttaraṃ lokiyañcāti.",
  "atk-s0402a0:66_1": "Tattha lokuttaraṃ diṭṭhasaccānaṃ maggakkhaṇe saraṇagamanupakkilesasamucchedena ārammaṇato nibbānārammaṇaṃ hutvā kiccato sakalepi ratanattaye ijjhati.",
  "atk-s0402a0:66_2": "Lokiyaṃ puthujjanānaṃ saraṇagamanupakkilesavikkhambhanena ārammaṇato buddhādiguṇārammaṇaṃ hutvā ijjhati.",
  "atk-s0402a0:66_3": "Taṃ atthato buddhādīsu vatthūsu saddhāpaṭilābho,",
  "atk-s0402a0:66_4": "saddhāmūlikā ca sammādiṭṭhi dasasu puññakiriyāvatthūsu diṭṭhijukammanti vuccati.",
  "atk-s0402a0:67_0": "Tayidaṃ catudhā pavattati attasanniyyātanena tapparāyaṇatāya sissabhāvūpagamanena paṇipātenāti.",
  "atk-s0402a0:67_1": "Tattha attasanniyyātanaṃ nāma “ajja ādiṃ katvā ahaṃ attānaṃ buddhassa niyyātemi,",
  "atk-s0402a0:67_2": "dhammassa,",
  "atk-s0402a0:67_3": "saṅghassā”ti evaṃ buddhādīnaṃ attapariccajanaṃ.",
  "atk-s0402a0:67_4": "Tapparāyaṇatā nāma “ajja ādiṃ katvā ahaṃ buddhaparāyaṇo,",
  "atk-s0402a0:67_5": "dhammaparāyaṇo,",
  "atk-s0402a0:67_6": "saṅghaparāyaṇo iti maṃ dhārethā”ti evaṃ tapparāyaṇabhāvo.",
  "atk-s0402a0:67_7": "Sissabhāvūpagamanaṃ nāma “ajja ādiṃ katvā ahaṃ buddhassa antevāsiko,",
  "atk-s0402a0:67_8": "dhammassa,",
  "atk-s0402a0:67_9": "saṅghassa iti maṃ dhārethā”ti evaṃ sissabhāvūpagamo.",
  "atk-s0402a0:67_10": "Paṇipāto nāma “ajja ādiṃ katvā ahaṃ abhivādana-",
  "atk-s0402a0:67_11": "paccuṭṭhāna-",
  "atk-s0402a0:67_12": "añjalikamma-",
  "atk-s0402a0:67_13": "sāmīcikammaṃ buddhādīnaṃyeva tiṇṇaṃ vatthūnaṃ karomi iti maṃ dhārethā”ti evaṃ buddhādīsu paramanipaccakāro.",
  "atk-s0402a0:67_14": "Imesañhi catunnampi ākārānaṃ aññatarampi karontena gahitaṃyeva hoti saraṇagamanaṃ.",
  "atk-s0402a0:68_0": "Apica “bhagavato attānaṃ pariccajāmi,",
  "atk-s0402a0:68_1": "dhammassa,",
  "atk-s0402a0:68_2": "saṅghassa attānaṃ pariccajāmi,",
  "atk-s0402a0:68_3": "jīvitaṃ pariccajāmi,",
  "atk-s0402a0:68_4": "pariccattoyeva me attā,",
  "atk-s0402a0:68_5": "pariccattaṃyeva me jīvitaṃ,",
  "atk-s0402a0:68_6": "jīvitapariyantikaṃ buddhaṃ saraṇaṃ gacchāmi,",
  "atk-s0402a0:68_7": "buddho me saraṇaṃ leṇaṃ tāṇa”nti evampi attasanniyyātanaṃ veditabbaṃ.",
  "atk-s0402a0:68_8": "“Satthārañca vatāhaṃ passeyyaṃ,",
  "atk-s0402a0:68_9": "bhagavantameva passeyyaṃ,",
  "atk-s0402a0:68_10": "sugatañca vatāhaṃ passeyyaṃ,",
  "atk-s0402a0:68_11": "bhagavantameva passeyyaṃ,",
  "atk-s0402a0:68_12": "sammāsambuddhañca vatāhaṃ passeyyaṃ,",
  "atk-s0402a0:68_13": "bhagavantameva passeyya”nti evampi mahākassapassa saraṇagamane viya sissabhāvūpagamanaṃ daṭṭhabbaṃ.",
  "atk-s0402a0:69_0": "“So ahaṃ vicarissāmi, gāmā gāmaṃ purā puraṃ;",
  "atk-s0402a0:70_0": "Namassamāno sambuddhaṃ, dhammassa ca sudhammata”nti. ;",
  "atk-s0402a0:71_0": "Evampi āḷavakādīnaṃ saraṇagamanaṃ viya tapparāyaṇatā veditabbā.",
  "atk-s0402a0:71_1": "“Atha kho brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā bhagavato pādāni mukhena ca paricumbati,",
  "atk-s0402a0:71_2": "pāṇīhi ca parisambāhati,",
  "atk-s0402a0:71_3": "nāmañca sāveti –",
  "atk-s0402a0:71_4": "‘brahmāyu ahaṃ,",
  "atk-s0402a0:71_5": "bho gotama, brāhmaṇo;",
  "atk-s0402a0:71_6": "brahmāyu ahaṃ,",
  "atk-s0402a0:71_7": "bho gotama,",
  "atk-s0402a0:71_8": "brāhmaṇo”’ti evampi paṇipāto veditabbo.",
  "atk-s0402a0:72_0": "So panesa ñātibhayācariyadakkhiṇeyyavasena catubbidho hoti.",
  "atk-s0402a0:72_1": "Tattha dakkhiṇeyyapaṇipātena saraṇagamanaṃ hoti,",
  "atk-s0402a0:72_2": "na itarehi.",
  "atk-s0402a0:72_3": "Seṭṭhavaseneva hi saraṇaṃ gaṇhāti,",
  "atk-s0402a0:72_4": "seṭṭhavasena ca bhijjati.",
  "atk-s0402a0:72_5": "Tasmā yo sākiyo vā koliyo vā “buddho amhākaṃ ñātako”ti vandati,",
  "atk-s0402a0:72_6": "aggahitameva hoti saraṇaṃ.",
  "atk-s0402a0:72_7": "Yo vā “samaṇo gotamo rājapūjito mahānubhāvo avandiyamāno anatthampi kareyyā”ti bhayena vandati,",
  "atk-s0402a0:72_8": "aggahitameva hoti saraṇaṃ.",
  "atk-s0402a0:72_9": "Yo vā bodhisattakāle bhagavato santike kiñci uggahitaṃ saramāno buddhakāle vā –",
  "atk-s0402a0:73_0": "“Ekena bhoge bhuñjeyya, dvīhi kammaṃ payojaye;",
  "atk-s0402a0:74_0": "Catutthañca nidhāpeyya, āpadāsu bhavissatī”ti. –",
  "atk-s0402a0:75_0": "Evarūpaṃ anusāsaniṃ uggahetvā “ācariyo me”ti vandati,",
  "atk-s0402a0:75_1": "aggahitameva hoti saraṇaṃ.",
  "atk-s0402a0:75_2": "Yo pana “ayaṃ loke aggadakkhiṇeyyo”ti vandati,",
  "atk-s0402a0:75_3": "teneva gahitaṃ hoti saraṇaṃ.",
  "atk-s0402a0:76_0": "Evaṃ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṃ “ñātako me aya”nti vandato saraṇagamanaṃ na bhijjati,",
  "atk-s0402a0:76_1": "pageva apabbajitaṃ.",
  "atk-s0402a0:76_2": "Tathā rājānaṃ bhayavasena vandato.",
  "atk-s0402a0:76_3": "So hi raṭṭhapūjitattā avandiyamāno anatthampi kareyyāti.",
  "atk-s0402a0:76_4": "Tathā yaṃ kiñci sippaṃ sikkhāpakaṃ titthiyaṃ “ācariyo me aya”nti vandatopi na bhijjatīti evaṃ saraṇagamanappabhedo veditabbo.",
  "atk-s0402a0:77_0": "Ettha ca lokuttarassa saraṇagamanassa cattāri sāmaññaphalāni vipākaphalaṃ,",
  "atk-s0402a0:77_1": "sabbadukkhakkhayo ānisaṃsaphalaṃ.",
  "atk-s0402a0:77_2": "Vuttañhetaṃ –",
  "atk-s0402a0:78_0": "“Yo ca buddhañca dhammañca, saṅghañca saraṇaṃ gato;",
  "atk-s0402a0:79_0": "Cattāri ariyasaccāni, sammappaññāya passati. ;",
  "atk-s0402a0:80_0": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0402a0:81_0": "Ariyañcaṭṭhaṅgikaṃ maggaṃ, dukkhūpasamagāminaṃ. ;",
  "atk-s0402a0:82_0": "“Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0402a0:83_0": "Etaṃ saraṇamāgamma, sabbadukkhā pamuccatī”ti. ;",
  "atk-s0402a0:84_0": "Apica niccato anupagamanādivasenapetassa ānisaṃsaphalaṃ veditabbaṃ. Vuttañhetaṃ –",
  "atk-s0402a0:85_0": "“Aṭṭhānametaṃ,",
  "atk-s0402a0:85_1": "bhikkhave,",
  "atk-s0402a0:85_2": "anavakāso,",
  "atk-s0402a0:85_3": "yaṃ diṭṭhisampanno puggalo kañci saṅkhāraṃ niccato upagaccheyya,",
  "atk-s0402a0:85_4": "sukhato upagaccheyya,",
  "atk-s0402a0:85_5": "kañci dhammaṃ attato upagaccheyya,",
  "atk-s0402a0:85_6": "mātaraṃ jīvitā voropeyya, pitaraṃ,",
  "atk-s0402a0:85_7": "arahantaṃ jīvitā voropeyya,",
  "atk-s0402a0:85_8": "paduṭṭhacitto tathāgatassa lohitaṃ uppādeyya,",
  "atk-s0402a0:85_9": "saṅghaṃ bhindeyya,",
  "atk-s0402a0:85_10": "aññaṃ satthāraṃ uddiseyya,",
  "atk-s0402a0:85_11": "netaṃ ṭhānaṃ vijjatī”ti.",
  "atk-s0402a0:86_0": "Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṃ –",
  "atk-s0402a0:87_0": "“Ye keci buddhaṃ saraṇaṃ gatāse,",
  "atk-s0402a0:88_0": "Na te gamissanti apāyabhūmiṃ;",
  "atk-s0402a0:89_0": "Pahāya mānusaṃ dehaṃ,",
  "atk-s0402a0:90_0": "Devakāyaṃ paripūressantī”ti. ;",
  "atk-s0402a0:91_0": "Aparampi vuttaṃ –",
  "atk-s0402a0:92_0": "“Atha kho sakko devānamindo asītiyā devatāsahassehi saddhiṃ yenāyasmā mahāmoggallāno tenupasaṅkami…pe…",
  "atk-s0402a0:92_1": "ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca –",
  "atk-s0402a0:92_2": "‘sādhu kho,",
  "atk-s0402a0:92_3": "devānaminda,",
  "atk-s0402a0:92_4": "buddhasaraṇagamanaṃ hoti.",
  "atk-s0402a0:92_5": "Buddhasaraṇagamanahetu kho devānaminda evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjanti.",
  "atk-s0402a0:92_6": "Te aññe deve dasahi ṭhānehi adhigaṇhanti dibbena āyunā dibbena vaṇṇena sukhena yasena ādhipateyyena dibbehi",
  "atk-s0402a0:92_7": "rūpehi saddehi gandhehi rasehi phoṭṭhabbehī”’ti.",
  "atk-s0402a0:93_0": "Eseva nayo dhamme saṅghe ca.",
  "atk-s0402a0:93_1": "Apica velāmasuttādivasenāpi saraṇagamanassa phalaviseso veditabbo.",
  "atk-s0402a0:93_2": "Evaṃ saraṇagamanaphalaṃ veditabbaṃ.",
  "atk-s0402a0:94_0": "Tattha lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati,",
  "atk-s0402a0:94_1": "na mahājutikaṃ hoti na mahāvipphāraṃ.",
  "atk-s0402a0:94_2": "Lokuttarassa natthi saṃkileso.",
  "atk-s0402a0:94_3": "Lokiyassa ca saraṇagamanassa duvidho bhedo sāvajjo anavajjo ca.",
  "atk-s0402a0:94_4": "Tattha sāvajjo aññasatthārādīsu attasanniyyātanādīhi hoti,",
  "atk-s0402a0:94_5": "so aniṭṭhaphalo.",
  "atk-s0402a0:94_6": "Anavajjo kālakiriyāya,",
  "atk-s0402a0:94_7": "so avipākattā aphalo.",
  "atk-s0402a0:94_8": "Lokuttarassa pana nevatthi bhedo.",
  "atk-s0402a0:94_9": "Bhavantarepi hi ariyasāvako aññaṃ satthāraṃ na uddisatīti evaṃ saraṇagamanassa saṃkileso ca bhedo ca veditabbo.",
  "atk-s0402a0:95_0": "Upāsakaṃ maṃ bhavaṃ gotamo dhāretūti maṃ bhavaṃ gotamo “upāsako aya”nti evaṃ dhāretu,",
  "atk-s0402a0:95_1": "jānātūti attho.",
  "atk-s0402a0:95_2": "Upāsakavidhikosallatthaṃ panettha ko upāsako,",
  "atk-s0402a0:95_3": "kasmā upāsakoti vuccati,",
  "atk-s0402a0:95_4": "kimassa sīlaṃ, ko ājīvo,",
  "atk-s0402a0:95_5": "kā vipatti,",
  "atk-s0402a0:95_6": "kā sampattīti idaṃ pakiṇṇakaṃ veditabbaṃ.",
  "atk-s0402a0:96_0": "Tattha ko upāsakoti yo koci saraṇagato gahaṭṭho. Vuttañhetaṃ –",
  "atk-s0402a0:97_0": "“Yato kho, mahānāma,",
  "atk-s0402a0:97_1": "upāsako buddhaṃ saraṇaṃ gato hoti,",
  "atk-s0402a0:97_2": "dhammaṃ saraṇaṃ gato,",
  "atk-s0402a0:97_3": "saṅghaṃ saraṇaṃ gato hoti.",
  "atk-s0402a0:97_4": "Ettāvatā kho, mahānāma,",
  "atk-s0402a0:97_5": "upāsako hotī”ti.",
  "atk-s0402a0:98_0": "Kasmā upāsakoti.",
  "atk-s0402a0:98_1": "Ratanattayassa upāsanato.",
  "atk-s0402a0:98_2": "So hi buddhaṃ upāsatīti upāsako. Dhammaṃ,",
  "atk-s0402a0:98_3": "saṅghaṃ upāsatīti upāsakoti.",
  "atk-s0402a0:99_0": "Kimassa sīlanti. Pañca veramaṇiyo. Yathāha –",
  "atk-s0402a0:100_0": "“Yato kho, mahānāma,",
  "atk-s0402a0:100_1": "upāsako pāṇātipātā paṭivirato hoti,",
  "atk-s0402a0:100_2": "adinnādānā,",
  "atk-s0402a0:100_3": "kāmesumicchācārā, musāvādā,",
  "atk-s0402a0:100_4": "surāmerayamajjappamādaṭṭhānā paṭivirato hoti.",
  "atk-s0402a0:100_5": "Ettāvatā kho, mahānāma,",
  "atk-s0402a0:100_6": "upāsako sīlavā hotī”ti.",
  "atk-s0402a0:101_0": "Ko ājīvoti. Pañca micchāvaṇijjā pahāya dhammena samena jīvikakappanaṃ. Vuttañhetaṃ –",
  "atk-s0402a0:102_0": "“Pañcimā,",
  "atk-s0402a0:102_1": "bhikkhave,",
  "atk-s0402a0:102_2": "vaṇijjā upāsakena akaraṇīyā.",
  "atk-s0402a0:102_3": "Katamā pañca.",
  "atk-s0402a0:102_4": "Satthavaṇijjā,",
  "atk-s0402a0:102_5": "sattavaṇijjā,",
  "atk-s0402a0:102_6": "maṃsavaṇijjā,",
  "atk-s0402a0:102_7": "majjavaṇijjā,",
  "atk-s0402a0:102_8": "visavaṇijjā. Imā kho,",
  "atk-s0402a0:102_9": "bhikkhave,",
  "atk-s0402a0:102_10": "pañca vaṇijjā upāsakena akaraṇīyā”ti.",
  "atk-s0402a0:103_0": "Kā vipattīti.",
  "atk-s0402a0:103_1": "Yā tasseva sīlassa ca ājīvassa ca vipatti,",
  "atk-s0402a0:103_2": "ayamassa vipatti.",
  "atk-s0402a0:103_3": "Apica yāya esa caṇḍālo ceva hoti malañca patikuṭṭho ca,",
  "atk-s0402a0:103_4": "sāpi tassa vipattīti veditabbā.",
  "atk-s0402a0:103_5": "Te ca atthato assaddhiyādayo pañca dhammā honti. Yathāha –",
  "atk-s0402a0:104_0": "“Pañcahi,",
  "atk-s0402a0:104_1": "bhikkhave,",
  "atk-s0402a0:104_2": "dhammehi samannāgato upāsako upāsakacaṇḍālo ca hoti upāsakamalañca upāsakapatikuṭṭho ca.",
  "atk-s0402a0:104_3": "Katamehi pañcahi?",
  "atk-s0402a0:104_4": "Assaddho hoti,",
  "atk-s0402a0:104_5": "dussīlo hoti,",
  "atk-s0402a0:104_6": "kotūhalamaṅgaliko hoti,",
  "atk-s0402a0:104_7": "maṅgalaṃ pacceti no kammaṃ,",
  "atk-s0402a0:104_8": "ito ca bahiddhā dakkhiṇeyyaṃ pariyesati,",
  "atk-s0402a0:104_9": "tattha ca pubbakāraṃ karotī”ti.",
  "atk-s0402a0:105_0": "Kā sampattīti.",
  "atk-s0402a0:105_1": "Yā cassa sīlasampadā ca ājīvasampadā ca,",
  "atk-s0402a0:105_2": "sā sampatti.",
  "atk-s0402a0:105_3": "Ye cassa ratanabhāvādikarā saddhādayo pañca dhammā. Yathāha –",
  "atk-s0402a0:106_0": "“Pañcahi,",
  "atk-s0402a0:106_1": "bhikkhave,",
  "atk-s0402a0:106_2": "dhammehi samannāgato upāsako upāsakaratanañca hoti upāsakapadumañca upāsakapuṇḍarīkañca.",
  "atk-s0402a0:106_3": "Katamehi pañcahi?",
  "atk-s0402a0:106_4": "Saddho hoti,",
  "atk-s0402a0:106_5": "sīlavā hoti,",
  "atk-s0402a0:106_6": "na kotūhalamaṅgaliko hoti,",
  "atk-s0402a0:106_7": "kammaṃ pacceti no maṅgalaṃ,",
  "atk-s0402a0:106_8": "na ito bahiddhā dakkhiṇeyyaṃ gavesati,",
  "atk-s0402a0:106_9": "idha ca pubbakāraṃ karotī”ti.",
  "atk-s0402a0:107_0": "Ajjataggeti ettha ayaṃ aggasaddo ādikoṭikoṭṭhāsaseṭṭhesu dissati.",
  "atk-s0402a0:107_1": "“Ajjatagge samma, dovārika,",
  "atk-s0402a0:107_2": "āvarāmi dvāraṃ nigaṇṭhānaṃ nigaṇṭhīna”ntiādīsu hi ādimhi dissati.",
  "atk-s0402a0:107_3": "“Teneva aṅgulaggena taṃ aṅgulaggaṃ parāmaseyya.",
  "atk-s0402a0:107_4": "Ucchaggaṃ veḷagga”ntiādīsu koṭiyaṃ.",
  "atk-s0402a0:107_5": "“Ambilaggaṃ vā madhuraggaṃ vā tittakaggaṃ vā,",
  "atk-s0402a0:107_6": "anujānāmi,",
  "atk-s0402a0:107_7": "bhikkhave,",
  "atk-s0402a0:107_8": "vihāraggena vā pariveṇaggena vā bhājetu”ntiādīsu koṭṭhāse. “Yāvatā,",
  "atk-s0402a0:107_9": "bhikkhave,",
  "atk-s0402a0:107_10": "sattā apadā vā…pe…",
  "atk-s0402a0:107_11": "tathāgato tesaṃ aggamakkhāyatī”tiādīsu seṭṭhe.",
  "atk-s0402a0:107_12": "Idha panāyaṃ ādimhi daṭṭhabbo.",
  "atk-s0402a0:107_13": "Tasmā ajjataggeti ajjataṃ ādiṃ katvāti evamettha attho veditabbo.",
  "atk-s0402a0:107_14": "Ajjatanti ajjabhāvaṃ.",
  "atk-s0402a0:107_15": "Ajjadaggeti vā pāṭho,",
  "atk-s0402a0:107_16": "dakāro padasandhikaro,",
  "atk-s0402a0:107_17": "ajja aggaṃ katvāti attho.",
  "atk-s0402a0:108_0": "Pāṇupetanti pāṇehi upetaṃ,",
  "atk-s0402a0:108_1": "yāva me jīvitaṃ pavattati,",
  "atk-s0402a0:108_2": "tāva upetaṃ,",
  "atk-s0402a0:108_3": "anaññasatthukaṃ tīhi saraṇagamanehi saraṇaṃ gataṃ upāsakaṃ kappiyakārakaṃ maṃ bhavaṃ gotamo dhāretu jānātu.",
  "atk-s0402a0:108_4": "Ahañhi sacepi me tikhiṇena asinā sīsaṃ chindeyya,",
  "atk-s0402a0:108_5": "neva buddhaṃ “na buddho”ti vā dhammaṃ “na dhammo”ti vā saṅghaṃ “na saṅgho”ti vā vadeyyanti evaṃ attasanniyyātanena",
  "atk-s0402a0:108_6": "saraṇaṃ gantvā catūhi ca paccayehi pavāretvā uṭṭhāyāsanā bhagavantaṃ abhivādetvā tikkhattuṃ padakkhiṇaṃ",
  "atk-s0402a0:108_7": "katvā pakkāmīti.",
  "atk-s0402a0:109_0": "17.",
  "atk-s0402a0:109_1": "Sattame jāṇussoṇīti jāṇussoṇiṭhānantaraṃ kira nāmekaṃ ṭhānantaraṃ,",
  "atk-s0402a0:109_2": "taṃ yena kulena laddhaṃ,",
  "atk-s0402a0:109_3": "taṃ jāṇussoṇikulanti vuccati.",
  "atk-s0402a0:109_4": "Ayaṃ tasmiṃ kule jātattā rañño santike ca laddhajāṇussoṇisakkārattā jāṇussoṇīti vuccati.",
  "atk-s0402a0:109_5": "Tenupasaṅkamīti “samaṇo kira gotamo paṇḍito byatto bahussuto”ti sutvā “sace so liṅgavibhattikārakādibhedaṃ jānissati,",
  "atk-s0402a0:109_6": "amhehi ñātameva jānissati,",
  "atk-s0402a0:109_7": "aññātaṃ kiṃ jānissati.",
  "atk-s0402a0:109_8": "Ñātameva kathessati,",
  "atk-s0402a0:109_9": "aññātaṃ kiṃ kathessatī”ti cintetvā mānaddhajaṃ paggayha siṅgaṃ ukkhipitvā mahāparivārehi parivuto yena bhagavā tenupasaṅkami.",
  "atk-s0402a0:109_10": "Katattā ca, brāhmaṇa,",
  "atk-s0402a0:109_11": "akatattā cāti satthā tassa vacanaṃ sutvā “ayaṃ brāhmaṇo idha āgacchanto na jānitukāmo atthagavesī hutvā āgato,",
  "atk-s0402a0:109_12": "mānaṃ pana paggayha siṅgaṃ ukkhipitvā āgato.",
  "atk-s0402a0:109_13": "Kiṃ nu khvassa yathā pañhassa atthaṃ jānāti,",
  "atk-s0402a0:109_14": "evaṃ kathite vaḍḍhi bhavissati,",
  "atk-s0402a0:109_15": "udāhu yathā na jānātī”ti cintetvā “yathā na jānāti,",
  "atk-s0402a0:109_16": "evaṃ kathite vaḍḍhi bhavissatī”ti ñatvā “katattā ca, brāhmaṇa,",
  "atk-s0402a0:109_17": "akatattā cā”ti āha.",
  "atk-s0402a0:110_0": "Brāhmaṇo taṃ sutvā “samaṇo gotamo katattāpi akatattāpi niraye nibbattiṃ vadati,",
  "atk-s0402a0:110_1": "idaṃ ubhayakāraṇenāpi ekaṭṭhāne nibbattiyā kathitattā dujjānaṃ mahandhakāraṃ,",
  "atk-s0402a0:110_2": "natthi mayhaṃ ettha patiṭṭhā.",
  "atk-s0402a0:110_3": "Sace panāhaṃ ettakeneva tuṇhī bhaveyyaṃ,",
  "atk-s0402a0:110_4": "brāhmaṇānaṃ majjhe kathanakālepi maṃ evaṃ vadeyyuṃ –",
  "atk-s0402a0:110_5": "‘tvaṃ samaṇassa gotamassa santikaṃ mānaṃ paggayha siṅgaṃ ukkhipitvā gatosi,",
  "atk-s0402a0:110_6": "ekavacaneneva tuṇhī hutvā kiñci vattuṃ nāsakkhi,",
  "atk-s0402a0:110_7": "imasmiṃ ṭhāne kasmā kathesī’ti.",
  "atk-s0402a0:110_8": "Tasmā parājitopi aparājitasadiso hutvā puna saggagamanapañhaṃ pucchissāmī”ti cintetvā ko nu kho,",
  "atk-s0402a0:110_9": "bho gotamāti imaṃ dutiyapañhaṃ ārabhi.",
  "atk-s0402a0:111_0": "Evampi tassa ahosi –",
  "atk-s0402a0:111_1": "“uparipañhena heṭṭhāpañhaṃ jānissāmi,",
  "atk-s0402a0:111_2": "heṭṭhāpañhena uparipañha”nti.",
  "atk-s0402a0:111_3": "Tasmāpi imaṃ pañhaṃ pucchi.",
  "atk-s0402a0:111_4": "Satthā purimanayeneva cintetvā yathā na jānāti,",
  "atk-s0402a0:111_5": "evameva kathento punapi “katattā ca, brāhmaṇa,",
  "atk-s0402a0:111_6": "akatattā cā”ti āha.",
  "atk-s0402a0:111_7": "Brāhmaṇo tasmimpi patiṭṭhātuṃ asakkonto “alaṃ, bho,",
  "atk-s0402a0:111_8": "na īdisassa purisassa santikaṃ āgatena ajānitvā gantuṃ vaṭṭati,",
  "atk-s0402a0:111_9": "sakavādaṃ pahāya samaṇaṃ gotamaṃ anuvattitvā mayhaṃ atthaṃ gavesissāmi,",
  "atk-s0402a0:111_10": "paralokamaggaṃ sodhessāmī”ti sanniṭṭhānaṃ katvā satthāraṃ āyācanto na kho ahantiādimāha.",
  "atk-s0402a0:111_11": "Athassa nihatamānataṃ ñatvā satthā upari desanaṃ vaḍḍhento tena hi,",
  "atk-s0402a0:111_12": "brāhmaṇātiādimāha.",
  "atk-s0402a0:111_13": "Tattha tena hīti kāraṇaniddeso.",
  "atk-s0402a0:111_14": "Yasmā saṃkhittena bhāsitassa atthaṃ ajānanto vitthāradesanaṃ yācasi,",
  "atk-s0402a0:111_15": "tasmāti attho.",
  "atk-s0402a0:111_16": "Sesamettha uttānatthamevāti.",
  "atk-s0402a0:112_0": "18.",
  "atk-s0402a0:112_1": "Aṭṭhame āyasmāti piyavacanametaṃ.",
  "atk-s0402a0:112_2": "Ānandoti tassa therassa nāmaṃ.",
  "atk-s0402a0:112_3": "Ekaṃsenāti ekantena.",
  "atk-s0402a0:112_4": "Anuviccāti anupavisitvā.",
  "atk-s0402a0:112_5": "Viññūti paṇḍitā.",
  "atk-s0402a0:112_6": "Garahantīti nindanti,",
  "atk-s0402a0:112_7": "avaṇṇaṃ bhāsanti.",
  "atk-s0402a0:112_8": "Sesamettha navame ca sabbaṃ uttānatthameva.",
  "atk-s0402a0:113_0": "20.",
  "atk-s0402a0:113_1": "Dasame dunnikkhittañca padabyañjananti uppaṭipāṭiyā gahitapāḷipadameva hi atthassa byañjanattā byañjananti vuccati.",
  "atk-s0402a0:113_2": "Ubhayametaṃ pāḷiyāva nāmaṃ.",
  "atk-s0402a0:113_3": "Attho ca dunnītoti parivattetvā uppaṭipāṭiyā gahitā aṭṭhakathā.",
  "atk-s0402a0:113_4": "Dunnikkhittassa,",
  "atk-s0402a0:113_5": "bhikkhave,",
  "atk-s0402a0:113_6": "padabyañjanassa atthopi dunnayo hotīti parivattetvā uppaṭipāṭiyā gahitāya pāḷiyā aṭṭhakathā nāma dunnayā dunnīhārā dukkathā nāma hoti.",
  "atk-s0402a0:113_7": "Ekādasame vuttapaṭipakkhanayena attho veditabboti.",
  "atk-s0402a0:114_0": "22.",
  "atk-s0402a0:114_1": "Tatiyassa paṭhame accayaṃ accayato na passatīti “aparajjhitvā aparaddhaṃ mayā”ti attano aparādhaṃ na passati,",
  "atk-s0402a0:114_2": "aparaddhaṃ mayāti vatvā daṇḍakammaṃ āharitvā na khamāpetīti attho.",
  "atk-s0402a0:114_3": "Accayaṃ desentassāti evaṃ vatvā daṇḍakammaṃ āharitvā khamāpentassa.",
  "atk-s0402a0:114_4": "Yathādhammaṃ nappaṭiggaṇhātīti “puna evaṃ na karissāmi,",
  "atk-s0402a0:114_5": "khamatha me”ti vuccamāno accayaṃ imaṃ yathādhammaṃ yathāsabhāvaṃ na paṭiggaṇhāti.",
  "atk-s0402a0:114_6": "“Ito paṭṭhāya puna evarūpaṃ mā akāsi,",
  "atk-s0402a0:114_7": "khamāmi tuyha”nti na vadati.",
  "atk-s0402a0:114_8": "Sukkapakkho vuttapaṭipakkhanayeneva veditabbo.",
  "atk-s0402a0:115_0": "23.",
  "atk-s0402a0:115_1": "Dutiye abbhācikkhantīti abhibhavitvā ācikkhanti,",
  "atk-s0402a0:115_2": "abhūtena vadanti.",
  "atk-s0402a0:115_3": "Dosantaroti antare patitadoso.",
  "atk-s0402a0:115_4": "Evarūpo hi “natthi samaṇassa gotamassa uttarimanussadhammo”tiādīni vadanto sunakkhatto viya tathāgataṃ abbhācikkhati.",
  "atk-s0402a0:115_5": "Saddho vā duggahitenāti yo hi ñāṇavirahitāya saddhāya atisaddho hoti muddhappasanno,",
  "atk-s0402a0:115_6": "sopi “buddho nāma sabbalokuttaro,",
  "atk-s0402a0:115_7": "sabbe tassa kesādayo bāttiṃsa koṭṭhāsā lokuttarāyevā”tiādinā nayena duggahitaṃ gaṇhitvā tathāgataṃ abbhācikkhati.",
  "atk-s0402a0:115_8": "Tatiyaṃ uttānatthamevāti.",
  "atk-s0402a0:116_0": "25.",
  "atk-s0402a0:116_1": "Catutthe neyyatthaṃ suttantanti yassa attho netabbo,",
  "atk-s0402a0:116_2": "taṃ netabbatthaṃ suttantaṃ.",
  "atk-s0402a0:116_3": "Nītattho suttantoti dīpetīti kathitattho ayaṃ suttantoti vadati.",
  "atk-s0402a0:116_4": "Tattha “ekapuggalo,",
  "atk-s0402a0:116_5": "bhikkhave, dveme,",
  "atk-s0402a0:116_6": "bhikkhave, puggalā, tayome,",
  "atk-s0402a0:116_7": "bhikkhave, puggalā,",
  "atk-s0402a0:116_8": "cattārome,",
  "atk-s0402a0:116_9": "bhikkhave,",
  "atk-s0402a0:116_10": "puggalā”ti evarūpo suttanto neyyattho nāma.",
  "atk-s0402a0:116_11": "Ettha hi kiñcāpi sammāsambuddhena “ekapuggalo,",
  "atk-s0402a0:116_12": "bhikkhave”tiādi vuttaṃ,",
  "atk-s0402a0:116_13": "paramatthato pana puggalo nāma natthīti evamassa attho netabbova hoti.",
  "atk-s0402a0:116_14": "Ayaṃ pana attano bālatāya nītattho ayaṃ suttantoti dīpeti.",
  "atk-s0402a0:116_15": "Paramatthato hi puggale asati na tathāgato “ekapuggalo,",
  "atk-s0402a0:116_16": "bhikkhave”tiādīni vadeyya.",
  "atk-s0402a0:116_17": "Yasmā pana tena vuttaṃ,",
  "atk-s0402a0:116_18": "tasmā paramatthato atthi puggaloti gaṇhanto taṃ neyyatthaṃ suttantaṃ nītattho suttantoti dīpeti.",
  "atk-s0402a0:116_19": "Nītatthanti aniccaṃ dukkhaṃ anattāti evaṃ kathitatthaṃ.",
  "atk-s0402a0:116_20": "Ettha hi aniccameva dukkhameva anattāyevāti attho.",
  "atk-s0402a0:116_21": "Ayaṃ pana attano bālatāya “neyyattho ayaṃ suttanto,",
  "atk-s0402a0:116_22": "atthamassa āharissāmī”ti “niccaṃ nāma atthi,",
  "atk-s0402a0:116_23": "sukhaṃ nāma atthi,",
  "atk-s0402a0:116_24": "attā nāma atthī”ti gaṇhanto nītatthaṃ suttantaṃ neyyattho suttantoti dīpeti nāma.",
  "atk-s0402a0:116_25": "Pañcamaṃ uttānatthamevāti.",
  "atk-s0402a0:117_0": "27.",
  "atk-s0402a0:117_1": "Chaṭṭhe paṭicchannakammantassāti pāpakammassa.",
  "atk-s0402a0:117_2": "Pāpaṃ hi paṭicchādetvā karonti.",
  "atk-s0402a0:117_3": "No cepi paṭicchādetvā karonti,",
  "atk-s0402a0:117_4": "pāpakammaṃ paṭicchannamevāti vuccati.",
  "atk-s0402a0:117_5": "Nirayoti sahokāsakā khandhā.",
  "atk-s0402a0:117_6": "Tiracchānayoniyaṃ khandhāva labbhanti.",
  "atk-s0402a0:117_7": "Sattamaṭṭhamāni uttānatthāneva.",
  "atk-s0402a0:118_0": "30. Navame paṭiggāhāti paṭiggāhakā, dussīlaṃ puggalaṃ dve ṭhānāni paṭiggaṇhantīti attho.",
  "atk-s0402a0:119_0": "31.",
  "atk-s0402a0:119_1": "Dasame atthavaseti kāraṇāni.",
  "atk-s0402a0:119_2": "Araññavanapatthānīti araññāni ca vanapatthāni ca.",
  "atk-s0402a0:119_3": "Tattha kiñcāpi abhidhamme nippariyāyena “nikkhamitvā bahi indakhīlā,",
  "atk-s0402a0:119_4": "sabbametaṃ arañña”nti vuttaṃ,",
  "atk-s0402a0:119_5": "tathāpi yaṃ taṃ “pañcadhanusatikaṃ pacchima”nti āraññakaṅganipphādakaṃ senāsanaṃ vuttaṃ,",
  "atk-s0402a0:119_6": "tadeva adhippetanti veditabbaṃ.",
  "atk-s0402a0:119_7": "Vanapatthanti gāmantaṃ atikkamitvā manussānaṃ anupacāraṭṭhānaṃ,",
  "atk-s0402a0:119_8": "yattha na kasīyati na vapīyati.",
  "atk-s0402a0:119_9": "Pantānīti pariyantāni atidūrāni,",
  "atk-s0402a0:119_10": "diṭṭhadhammasukhavihāranti lokiyalokuttaraṃ phāsuvihāraṃ.",
  "atk-s0402a0:119_11": "Pacchimañca janataṃ anukampamānoti pacchime mama sāvake anukampanto.",
  "atk-s0402a0:120_0": "32.",
  "atk-s0402a0:120_1": "Ekādasame vijjābhāgiyāti vijjākoṭṭhāsikā.",
  "atk-s0402a0:120_2": "Samathoti cittekaggatā.",
  "atk-s0402a0:120_3": "Vipassanāti saṅkhārapariggāhakañāṇaṃ.",
  "atk-s0402a0:120_4": "Kamatthamanubhotīti katamaṃ atthaṃ ārādheti sampādeti paripūreti.",
  "atk-s0402a0:120_5": "Cittaṃ bhāvīyatīti maggacittaṃ bhāvīyati brūhīyati vaḍḍhīyati. Yo rāgo,",
  "atk-s0402a0:120_6": "so pahīyatīti yo rajjanakavasena rāgo,",
  "atk-s0402a0:120_7": "so pahīyati.",
  "atk-s0402a0:120_8": "Rāgo hi maggacittassa paccanīko,",
  "atk-s0402a0:120_9": "maggacittaṃ rāgassa ca.",
  "atk-s0402a0:120_10": "Rāgakkhaṇe maggacittaṃ natthi,",
  "atk-s0402a0:120_11": "maggacittakkhaṇe rāgo natthi.",
  "atk-s0402a0:120_12": "Yadā pana rāgo uppajjati,",
  "atk-s0402a0:120_13": "tadā maggacittassa uppattiṃ nivāreti,",
  "atk-s0402a0:120_14": "padaṃ pacchindati.",
  "atk-s0402a0:120_15": "Yadā pana maggacittaṃ uppajjati,",
  "atk-s0402a0:120_16": "tadā rāgaṃ samūlakaṃ ubbaṭṭetvā samugghātentameva uppajjati.",
  "atk-s0402a0:120_17": "Tena vuttaṃ –",
  "atk-s0402a0:120_18": "“rāgo pahīyatī”ti.",
  "atk-s0402a0:121_0": "Vipassanā,",
  "atk-s0402a0:121_1": "bhikkhave,",
  "atk-s0402a0:121_2": "bhāvitāti vipassanāñāṇaṃ brūhitaṃ vaḍḍhitaṃ.",
  "atk-s0402a0:121_3": "Paññā bhāvīyatīti maggapaññā bhāvīyati brūhīyati vaḍḍhīyati.",
  "atk-s0402a0:121_4": "Yā avijjā,",
  "atk-s0402a0:121_5": "sā pahīyatīti aṭṭhasu ṭhānesu vaṭṭamūlikā mahāavijjā pahīyati.",
  "atk-s0402a0:121_6": "Avijjā hi maggapaññāya paccanīkā,",
  "atk-s0402a0:121_7": "maggapaññā avijjāya.",
  "atk-s0402a0:121_8": "Avijjākkhaṇe maggapaññā natthi,",
  "atk-s0402a0:121_9": "maggapaññākkhaṇe avijjā natthi.",
  "atk-s0402a0:121_10": "Yadā pana avijjā uppajjati,",
  "atk-s0402a0:121_11": "tadā maggapaññāya uppattiṃ nivāreti,",
  "atk-s0402a0:121_12": "padaṃ pacchindati.",
  "atk-s0402a0:121_13": "Yadā maggapaññā uppajjati,",
  "atk-s0402a0:121_14": "tadā avijjaṃ samūlikaṃ ubbaṭṭetvā samugghātayamānāva uppajjati.",
  "atk-s0402a0:121_15": "Tena vuttaṃ –",
  "atk-s0402a0:121_16": "“avijjā pahīyatī”ti.",
  "atk-s0402a0:121_17": "Iti maggacittaṃ maggapaññāti dvepi sahajātadhammāva kathitā.",
  "atk-s0402a0:122_0": "Rāgupakkiliṭṭhaṃ vā,",
  "atk-s0402a0:122_1": "bhikkhave,",
  "atk-s0402a0:122_2": "cittaṃ na vimuccatīti rāgena upakkiliṭṭhattā maggacittaṃ na vimuccatīti dasseti.",
  "atk-s0402a0:122_3": "Avijjupakkiliṭṭhā vā paññā na bhāvīyatīti avijjāya upakkiliṭṭhattā maggapaññā na bhāvīyatīti dasseti. Iti kho,",
  "atk-s0402a0:122_4": "bhikkhaveti evaṃ kho,",
  "atk-s0402a0:122_5": "bhikkhave.",
  "atk-s0402a0:122_6": "Rāgavirāgā cetovimuttīti rāgassa khayavirāgena cetovimutti nāma hoti.",
  "atk-s0402a0:122_7": "Phalasamādhissetaṃ nāmaṃ.",
  "atk-s0402a0:122_8": "Avijjāvirāgā paññāvimuttīti avijjāya khayavirāgena paññāvimutti nāma hoti.",
  "atk-s0402a0:122_9": "Imasmiṃ sutte nānākkhaṇikā samādhivipassanā kathitāti.",
  "atk-s0402a0:123_0": "33.",
  "atk-s0402a0:123_1": "Catutthassa paṭhame asappurisabhūmīti asappurisānaṃ patiṭṭhānaṭṭhānaṃ.",
  "atk-s0402a0:123_2": "Sappurisabhūmiyampi eseva nayo.",
  "atk-s0402a0:123_3": "Akataññūti kataṃ na jānāti.",
  "atk-s0402a0:123_4": "Akatavedīti kataṃ pākaṭaṃ katvā na jānāti.",
  "atk-s0402a0:123_5": "Upaññātanti vaṇṇitaṃ thomitaṃ pasatthaṃ.",
  "atk-s0402a0:123_6": "Yadidanti yā ayaṃ.",
  "atk-s0402a0:123_7": "Akataññutā akataveditāti parena katassa upakārassa ajānanañceva pākaṭaṃ katvā ajānanañca.",
  "atk-s0402a0:123_8": "Kevalāti sakalā.",
  "atk-s0402a0:123_9": "Sukkapakkhepi vuttanayeneva attho veditabbo.",
  "atk-s0402a0:124_0": "34.",
  "atk-s0402a0:124_1": "Dutiye mātu ca pitu cāti janakamātu ca janakapitu ca. Ekena,",
  "atk-s0402a0:124_2": "bhikkhave,",
  "atk-s0402a0:124_3": "aṃsena mātaraṃ parihareyyāti ekasmiṃ aṃsakūṭe ṭhapetvā mātaraṃ paṭijaggeyya.",
  "atk-s0402a0:124_4": "Ekena aṃsena pitaraṃ parihareyyāti ekasmiṃ aṃsakūṭe ṭhapetvā pitaraṃ paṭijaggeyya.",
  "atk-s0402a0:124_5": "Vassasatāyuko vassasatajīvīti vassasatāyukakāle jāto sakalaṃ vassasataṃ jīvanto.",
  "atk-s0402a0:124_6": "Idaṃ vuttaṃ hoti –",
  "atk-s0402a0:124_7": "sace putto nāma “mātāpitūnaṃ paṭikarissāmī”ti uṭṭhāya samuṭṭhāya dakkhiṇe aṃsakūṭe mātaraṃ,",
  "atk-s0402a0:124_8": "vāme pitaraṃ ṭhapetvā vassasatāyuko sakalampi vassasataṃ jīvamāno parihareyya.",
  "atk-s0402a0:124_9": "So ca nesaṃ ucchādanaparimaddananhāpanasambāhanenāti so ca putto nesaṃ mātāpitūnaṃ aṃsakūṭesu ṭhitānaṃyeva",
  "atk-s0402a0:124_10": "duggandhapaṭivinodanatthaṃ sugandhakaraṇena ucchādanena,",
  "atk-s0402a0:124_11": "parissamavinodanatthaṃ hatthaparimaddanena,",
  "atk-s0402a0:124_12": "sītuṇhakāle ca uṇhodakasītodakanhāpanena,",
  "atk-s0402a0:124_13": "hatthapādādīnaṃ ākaḍḍhanaparikaḍḍhanasaṅkhātena sambāhanena upaṭṭhānaṃ kareyya.",
  "atk-s0402a0:124_14": "Te ca tatthevāti te ca mātāpitaro tattheva tassa aṃsakūṭesu nisinnāva muttakarīsaṃ cajeyyuṃ. Natveva,",
  "atk-s0402a0:124_15": "bhikkhaveti,",
  "atk-s0402a0:124_16": "bhikkhave,",
  "atk-s0402a0:124_17": "evampi natveva mātāpitūnaṃ kataṃ vā hoti paṭikataṃ vā.",
  "atk-s0402a0:125_0": "Issarādhipacce rajjeti cakkavattirajjaṃ sandhāyevamāha.",
  "atk-s0402a0:125_1": "Āpādakāti vaḍḍhakā anupālakā.",
  "atk-s0402a0:125_2": "Puttā hi mātāpitūhi vaḍḍhitā ceva anupālitā ca.",
  "atk-s0402a0:125_3": "Posakāti hatthapāde vaḍḍhetvā hadayalohitaṃ pāyetvā posakā.",
  "atk-s0402a0:125_4": "Puttā hi mātāpitūhi puṭṭhā bhatā annapānādīhi paṭijaggitā.",
  "atk-s0402a0:125_5": "Imassa lokassa dassetāroti sace hi mātāpitaro jātadivaseyeva puttaṃ pāde gahetvā araññe vā nadiyaṃ vā papāte vā khipeyyuṃ,",
  "atk-s0402a0:125_6": "imasmiṃ loke iṭṭhāniṭṭhārammaṇaṃ na passeyya.",
  "atk-s0402a0:125_7": "Evaṃ akatvā āpāditattā positattā esa imasmiṃ loke iṭṭhāniṭṭhārammaṇaṃ mātāpitaro nissāya passatīti tyāssa imassa lokassa dassetāro nāma honti.",
  "atk-s0402a0:125_8": "Samādapetīti gaṇhāpeti.",
  "atk-s0402a0:125_9": "Imasmiṃ sutte saddhāsīlacāgapaññā lokiyalokuttaramissakā kathitā.",
  "atk-s0402a0:125_10": "Dhammasenāpatisāriputtattherasadisova bhikkhu tesu patiṭṭhāpeti nāmāti veditabbo.",
  "atk-s0402a0:126_0": "35.",
  "atk-s0402a0:126_1": "Tatiye tenupasaṅkamīti so hi brāhmaṇo “samaṇo kira gotamo kathitaṃ vissajjeti,",
  "atk-s0402a0:126_2": "pucchāyassa virajjhanaṃ nāma natthi.",
  "atk-s0402a0:126_3": "Ahamassa virajjhanapañhaṃ abhisaṅkharissāmī”ti paṇītabhojanaṃ bhuñjitvā gabbhadvāraṃ pidahitvā nisinno cintetuṃ ārabhi.",
  "atk-s0402a0:126_4": "Athassa etadahosi –",
  "atk-s0402a0:126_5": "“imasmiṃ ṭhāne uccāsaddamahāsaddo vattati,",
  "atk-s0402a0:126_6": "cittaṃ na ekaggaṃ hoti,",
  "atk-s0402a0:126_7": "bhūmigharaṃ kāressāmī”ti bhūmigharaṃ kāretvā tattha pavisitvā –",
  "atk-s0402a0:126_8": "“evaṃ puṭṭho evaṃ kathessati,",
  "atk-s0402a0:126_9": "evaṃ puṭṭho evaṃ kathessatī”ti ekaṃ gaṇhitvā ekaṃ vissajjento sakaladivasaṃ kiñci passituṃ nāsakkhi.",
  "atk-s0402a0:126_10": "Tassa imināva nīhārena cattāro māsā vītivattā.",
  "atk-s0402a0:126_11": "So catunnaṃ māsānaṃ accayena ubhatokoṭikaṃ pañhaṃ nāma addasa.",
  "atk-s0402a0:126_12": "Evaṃ kirassa ahosi –",
  "atk-s0402a0:126_13": "“ahaṃ samaṇaṃ gotamaṃ upasaṅkamitvā ‘kiṃvādī bhava’nti pucchissāmi.",
  "atk-s0402a0:126_14": "Sace ‘kiriyavādimhī’ti vakkhati,",
  "atk-s0402a0:126_15": "‘sabbākusalānaṃ nāma tumhe kiriyaṃ vadethā’ti naṃ niggaṇhissāmi.",
  "atk-s0402a0:126_16": "Sace ‘akiriyavādimhī’ti vakkhati,",
  "atk-s0402a0:126_17": "‘kusaladhammānaṃ nāma tumhe akiriyaṃ vadethā’ti naṃ niggaṇhissāmi.",
  "atk-s0402a0:126_18": "Idañhi ubhatokoṭikaṃ pañhaṃ puṭṭho neva uggilituṃ sakkhissati na niggilituṃ.",
  "atk-s0402a0:126_19": "Evaṃ mama jayo bhavissati,",
  "atk-s0402a0:126_20": "samaṇassa gotamassa parājayo”ti uṭṭhāya apphoṭetvā bhūmigharā nikkhamma “evarūpaṃ pañhaṃ pucchantena",
  "atk-s0402a0:126_21": "na ekakena gantuṃ vaṭṭatī”ti nagare ghosanaṃ kāretvā sakalanāgarehi parivuto yena bhagavā tenupasaṅkami.",
  "atk-s0402a0:126_22": "Kiṃvādīti kiṃladdhiko.",
  "atk-s0402a0:126_23": "Kimakkhāyīti kiṃ nāma sāvakānaṃ paṭipadaṃ akkhāyīti pucchi.",
  "atk-s0402a0:126_24": "Athassa bhagavā catūhi māsehi pañhaṃ abhisaṅkharitvā “diṭṭho me samaṇassa gotamassa parājayapañho”ti",
  "atk-s0402a0:126_25": "mānaṃ paggayha āgatabhāvaṃ ñatvā ekapadeneva taṃ pañhaṃ bhindanto kiriyavādī cāhaṃ,",
  "atk-s0402a0:126_26": "brāhmaṇātiādimāha.",
  "atk-s0402a0:126_27": "Atha brāhmaṇo attano mānaṃ apanetvā bhagavantaṃ āyācanto yathākathaṃ panātiādimāha.",
  "atk-s0402a0:126_28": "Sesamettha uttānatthamevāti.",
  "atk-s0402a0:127_0": "36.",
  "atk-s0402a0:127_1": "Catutthe dakkhiṇeyyāti dakkhiṇā vuccati dānaṃ,",
  "atk-s0402a0:127_2": "tassa paṭiggahaṇayuttā kati puggalāti pucchati.",
  "atk-s0402a0:127_3": "Sekhoti iminā satta sekkhe dasseti.",
  "atk-s0402a0:127_4": "Ettha ca sīlavantaputhujjanopi sotāpanneneva saṅgahito.",
  "atk-s0402a0:127_5": "Āhuneyyā yajamānānaṃ hontīti dānaṃ dadantānaṃ āhunassa arahā dānapaṭiggāhakā nāma hontīti attho.",
  "atk-s0402a0:127_6": "Khettanti vatthu patiṭṭhā,",
  "atk-s0402a0:127_7": "puññassa viruhanaṭṭhānanti attho.",
  "atk-s0402a0:128_0": "37.",
  "atk-s0402a0:128_1": "Pañcame pubbārāmeti sāvatthito puratthimadisābhāge ārāme.",
  "atk-s0402a0:128_2": "Migāramātupāsādeti visākhāya upāsikāya pāsāde.",
  "atk-s0402a0:128_3": "Sā hi migāraseṭṭhinā mātuṭṭhāne ṭhapitattāpi,",
  "atk-s0402a0:128_4": "sabbajeṭṭhakassa puttassa ayyakaseṭṭhinova samānanāmakattāpi migāramātāti vuccati.",
  "atk-s0402a0:128_5": "Tāya kārito sahassagabbho pāsādo migāramātupāsādo nāma.",
  "atk-s0402a0:128_6": "Thero tasmiṃ viharati.",
  "atk-s0402a0:128_7": "Tatra kho āyasmā sāriputtoti tasmiṃ pāsāde viharanto dhammasenāpatisāriputtatthero.",
  "atk-s0402a0:129_0": "Bhikkhū āmantesīti kasmiṃ kāle āmantesi?",
  "atk-s0402a0:129_1": "Kānici hi suttāni purebhatte bhāsitāni atthi,",
  "atk-s0402a0:129_2": "kānici pacchābhatte,",
  "atk-s0402a0:129_3": "kānici purimayāme,",
  "atk-s0402a0:129_4": "kānici majjhimayāme,",
  "atk-s0402a0:129_5": "kānici pacchimayāme.",
  "atk-s0402a0:129_6": "Idaṃ pana samacittapaṭipadāsuttaṃ pacchābhatte bhāsitaṃ.",
  "atk-s0402a0:129_7": "Tasmā sāyanhasamaye āmantesi.",
  "atk-s0402a0:130_0": "Na kevalaṃ cetaṃ thereneva bhāsitaṃ,",
  "atk-s0402a0:130_1": "tathāgatenāpi bhāsitaṃ.",
  "atk-s0402a0:130_2": "Kattha nisīditvāti?",
  "atk-s0402a0:130_3": "Visākhāya ratanapāsāde nisīditvā.",
  "atk-s0402a0:130_4": "Tathāgato hi paṭhamabodhiyaṃ vīsati vassāni anibaddhavāso hutvā yattha yattha phāsukaṃ hoti,",
  "atk-s0402a0:130_5": "tattha tattheva gantvā vasi.",
  "atk-s0402a0:130_6": "Paṭhamaṃ antovassañhi isipatane dhammacakkaṃ pavattetvā aṭṭhārasa mahābrahmakoṭiyo amatapānaṃ pāyetvā bārāṇasiṃ upanissāya isipatane vasi.",
  "atk-s0402a0:130_7": "Dutiyaṃ antovassaṃ rājagahaṃ upanissāya veḷuvane,",
  "atk-s0402a0:130_8": "tatiyacatutthānipi tattheva,",
  "atk-s0402a0:130_9": "pañcamaṃ antovassaṃ vesāliṃ upanissāya mahāvane kūṭāgārasālāyaṃ,",
  "atk-s0402a0:130_10": "chaṭṭhaṃ antovassaṃ makulapabbate,",
  "atk-s0402a0:130_11": "sattamaṃ tāvatiṃsabhavane,",
  "atk-s0402a0:130_12": "aṭṭhamaṃ bhagge susumāragiraṃ nissāya bhesakaḷāvane,",
  "atk-s0402a0:130_13": "navamaṃ kosambiyaṃ,",
  "atk-s0402a0:130_14": "dasamaṃ pālileyyake vanasaṇḍe,",
  "atk-s0402a0:130_15": "ekādasamaṃ nālāyaṃ brāhmaṇagāme,",
  "atk-s0402a0:130_16": "dvādasamaṃ verañjāyaṃ,",
  "atk-s0402a0:130_17": "terasamaṃ cāliyapabbate,",
  "atk-s0402a0:130_18": "cuddasamaṃ jetavane,",
  "atk-s0402a0:130_19": "pañcadasamaṃ kapilavatthusmiṃ,",
  "atk-s0402a0:130_20": "soḷasamaṃ āḷavakaṃ dametvā caturāsītipāṇasahassāni amatapānaṃ pāyetvā āḷaviyaṃ,",
  "atk-s0402a0:130_21": "sattarasamaṃ rājagaheyeva,",
  "atk-s0402a0:130_22": "aṭṭhārasamaṃ cāliyapabbateyeva,",
  "atk-s0402a0:130_23": "tathā ekūnavīsatimaṃ,",
  "atk-s0402a0:130_24": "vīsatimaṃ pana antovassaṃ rājagahaṃyeva upanissāya vasi.",
  "atk-s0402a0:130_25": "Evaṃ vīsati vassāni anibaddhavāso hutvā yattha yattha phāsukaṃ hoti,",
  "atk-s0402a0:130_26": "tattha tattheva vasi.",
  "atk-s0402a0:131_0": "Tato paṭṭhāya pana dve senāsanāni dhuvaparibhogāni akāsi.",
  "atk-s0402a0:131_1": "Katarāni dve?",
  "atk-s0402a0:131_2": "Jetavanañca pubbārāmañca. Kasmā?",
  "atk-s0402a0:131_3": "Dvinnaṃ kulānaṃ guṇamahantatāya.",
  "atk-s0402a0:131_4": "Anāthapiṇḍikassa hi visākhāya ca guṇaṃ sandhāya guṇaṃ paṭicca satthā tāni senāsanāni dhuvaparibhogena paribhuñji.",
  "atk-s0402a0:131_5": "Utuvassaṃ cārikaṃ caritvāpi hi antovasse dvīsuyeva senāsanesu vasati.",
  "atk-s0402a0:131_6": "Evaṃ vasanto pana jetavane rattiṃ vasitvā punadivase bhikkhusaṅghaparivuto dakkhiṇadvārena sāvatthiṃ",
  "atk-s0402a0:131_7": "piṇḍāya pavisitvā pācīnadvārena nikkhamitvā pubbārāme divāvihāraṃ karoti.",
  "atk-s0402a0:131_8": "Pubbārāme rattiṃ vasitvā punadivase pācīnadvārena sāvatthiṃ piṇḍāya pavisitvā dakkhiṇadvārena nikkhamitvā jetavane divāvihāraṃ karoti.",
  "atk-s0402a0:131_9": "Tasmiṃ pana divase sammāsambuddho jetavaneyeva vasi.",
  "atk-s0402a0:131_10": "Yattha katthaci vasantassa cassa pañcavidhakiccaṃ avijahitameva hoti.",
  "atk-s0402a0:131_11": "Taṃ heṭṭhā vitthāritameva.",
  "atk-s0402a0:131_12": "Tesu kiccesu pacchimayāmakiccakāle bhagavā lokaṃ olokento sāvatthivāsīnañca samantā ca sāvatthiyā gāvutaaḍḍhayojanayojanaparame",
  "atk-s0402a0:131_13": "ṭhāne aparimāṇānaṃ sattānaṃ abhisamayabhāvaṃ addasa.",
  "atk-s0402a0:132_0": "Tato “kasmiṃ nu kho kāle abhisamayo bhavissatī”ti olokento “sāyanhasamaye”ti disvā “mayi nu kho kathente abhisamayo bhavissati,",
  "atk-s0402a0:132_1": "sāvake kathente bhavissatī”ti “sāriputtatthere kathente bhavissatī”ti addasa.",
  "atk-s0402a0:132_2": "Tato “kattha nisīditvā kathente bhavissatī”ti olokento “visākhāya ratanapāsāde nisīditvā”ti disvā “buddhānaṃ nāma tayo sāvakasannipātā honti,",
  "atk-s0402a0:132_3": "aggasāvakānaṃ eko.",
  "atk-s0402a0:132_4": "Tesu ajja dhammasenāpatisāriputtattherassa sāvakasannipāto bhavissatī”ti addasa.",
  "atk-s0402a0:132_5": "Disvā pātova sarīrapaṭijagganaṃ katvā nivatthanivāsano sugatacīvaraṃ pārupitvā selamayapattaṃ ādāya bhikkhusaṅghaparivuto",
  "atk-s0402a0:132_6": "dakkhiṇadvārena nagaraṃ pavisitvā piṇḍāya caranto bhikkhusaṅghassa sulabhapiṇḍapātaṃ katvā vātappahatā",
  "atk-s0402a0:132_7": "viya nāvā paṭinivattitvā dakkhiṇadvārena nikkhamitvā bahidvāre aṭṭhāsi.",
  "atk-s0402a0:132_8": "Tato asīti mahāsāvakā bhikkhuniparisā upāsakaparisā upāsikāparisāti catasso parisā satthāraṃ parivārayiṃsu.",
  "atk-s0402a0:133_0": "Satthā sāriputtattheraṃ āmantesi –",
  "atk-s0402a0:133_1": "“sāriputta,",
  "atk-s0402a0:133_2": "tayā pubbārāmaṃ gantuṃ vaṭṭati,",
  "atk-s0402a0:133_3": "tava ca parisaṃ gahetvā gacchāhī”ti. “Sādhu,",
  "atk-s0402a0:133_4": "bhante”ti thero attano parivārehi pañcahi bhikkhusatehi parivuto pubbārāmaṃ agamāsi.",
  "atk-s0402a0:133_5": "Eteneva niyāmena asīti mahāsāvake pubbārāmameva pesetvā sayaṃ ekena ānandatthereneva saddhiṃ jetavanaṃ agamāsi.",
  "atk-s0402a0:133_6": "Ānandattheropi vihāre satthu vattaṃ katvā vanditvā “pubbārāmaṃ gacchāmi,",
  "atk-s0402a0:133_7": "bhante”ti āha.",
  "atk-s0402a0:133_8": "Evaṃ karohi ānandāti.",
  "atk-s0402a0:133_9": "Satthāraṃ vanditvā tattheva agamāsi.",
  "atk-s0402a0:133_10": "Satthā ekakova jetavane ohīno.",
  "atk-s0402a0:134_0": "Taṃ divasañhi catasso parisā therasseva dhammakathaṃ sotukāmā ahesuṃ.",
  "atk-s0402a0:134_1": "Kosalamahārājāpi balakāyena parivuto pubbārāmameva gato.",
  "atk-s0402a0:134_2": "Tathā pañcasataupāsakaparivāro anāthapiṇḍiko.",
  "atk-s0402a0:134_3": "Visākhā pana mahāupāsikā dvīhi jaṅghasahassehi parivuto agamāsi.",
  "atk-s0402a0:134_4": "Sattapaṇṇāsāya kulasatasahassānaṃ vasanaṭṭhāne sāvatthinagare gehapālakadārake ṭhapetvā sesajano gandhacuṇṇamālādīni gahetvā pubbārāmameva agamāsi.",
  "atk-s0402a0:134_5": "Catūsu dvāragāmesu gāvutaaḍḍhayojanayojanaparamaṭṭhāne sabbeyeva manussā gandhacuṇṇamālādihatthā pubbārāmameva agamaṃsu.",
  "atk-s0402a0:134_6": "Sakalavihāro missakapupphehi abhikiṇṇo viya ahosi.",
  "atk-s0402a0:135_0": "Dhammasenāpatisāriputtattheropi kho vihāraṃ gantvā vihārapariveṇe aṅgaṇaṭṭhāne aṭṭhāsi.",
  "atk-s0402a0:135_1": "Bhikkhū therassa āsanaṃ paññāpayiṃsu.",
  "atk-s0402a0:135_2": "Thero tattha nisīditvā upaṭṭhākattherena vatte kate bhikkhusaṅghassa ovādaṃ katvā gandhakuṭiṃ pavisitvā samāpattiṃ appetvā nisīdi.",
  "atk-s0402a0:135_3": "So paricchinnakālavasena samāpattito vuṭṭhāya aciravatiṃ gantvā rajojallaṃ pavāhetvā paṭippassaddhadaratho",
  "atk-s0402a0:135_4": "otiṇṇatittheneva uttaritvā nivatthanivāsano saṅghāṭiṃ pārupitvā aṭṭhāsi.",
  "atk-s0402a0:135_5": "Bhikkhusaṅghopi sammukhasammukhaṭṭhānena otaritvā sarīre rajojallaṃ pavāhetvā paccuttaritvā theraṃ parivārayiṃsu.",
  "atk-s0402a0:135_6": "Antovihārepi therassa dhammāsanaṃ paññāpayiṃsu.",
  "atk-s0402a0:135_7": "Catassopi parisā attano attano okāsaṃ ñatvā maggaṃ ṭhapetvā nisīdiṃsu.",
  "atk-s0402a0:135_8": "Sāriputtattheropi pañcabhikkhusataparivāro dhammasabhaṃ āgantvā sīhamatthakappatiṭṭhite samussitasetacchatte",
  "atk-s0402a0:135_9": "ratanapallaṅke cittabījaniṃ gahetvā puratthābhimukho nisīdi.",
  "atk-s0402a0:135_10": "Nisīditvā parisaṃ oloketvā –",
  "atk-s0402a0:135_11": "“mahatī vatāyaṃ parisā,",
  "atk-s0402a0:135_12": "imissā na appamattikā parittakadhammadesanā anucchavikā,",
  "atk-s0402a0:135_13": "kataradhammadesanā nu kho anucchavikā bhavissatī”ti tīṇi piṭakāni āvajjamāno imaṃ saṃyojanapariyāya dhammadesanaṃ addasa.",
  "atk-s0402a0:136_0": "Evaṃ desanaṃ sallakkhetvā taṃ desetukāmo bhikkhū āmantesi āvuso,",
  "atk-s0402a0:136_1": "bhikkhaveti.",
  "atk-s0402a0:136_2": "Āvusoti hi avatvā,",
  "atk-s0402a0:136_3": "bhikkhaveti vacanaṃ buddhālāpo nāma hoti,",
  "atk-s0402a0:136_4": "ayaṃ panāyasmā “dasabalena samānaṃ ālapanaṃ na karissāmī”ti satthu gāravavasena sāvakālāpaṃ karonto,",
  "atk-s0402a0:136_5": "“āvuso bhikkhave”ti āha.",
  "atk-s0402a0:136_6": "Etadavocāti etaṃ “ajjhattasaṃyojanañca, āvuso,",
  "atk-s0402a0:136_7": "puggalaṃ desessāmi bahiddhāsaṃyojanañcā”ti dhammadesanāpadaṃ avoca.",
  "atk-s0402a0:137_0": "Tasmiṃ pana ratanapāsāde adhivattho eko sotāpanno devaputto atthi,",
  "atk-s0402a0:137_1": "so buddhehi vā sāvakehi vā desanāya āraddhamattāyayeva jānāti –",
  "atk-s0402a0:137_2": "“ayaṃ desanā uttānikā bhavissati,",
  "atk-s0402a0:137_3": "ayaṃ gambhīrā.",
  "atk-s0402a0:137_4": "Ayaṃ jhānanissitā bhavissati,",
  "atk-s0402a0:137_5": "ayaṃ vipassanānissitā.",
  "atk-s0402a0:137_6": "Ayaṃ magganissitā ayaṃ phalanissitā,",
  "atk-s0402a0:137_7": "ayaṃ nibbānanissitā”ti.",
  "atk-s0402a0:137_8": "So tasmimpi divase therena desanāya āraddhamattāya evaṃ aññāsi –",
  "atk-s0402a0:137_9": "“yena nīhārena mayhaṃ ayyena dhammasenāpatinā sāriputtattherena desanā āraddhā,",
  "atk-s0402a0:137_10": "ayaṃ desanā vipassanāgāḷhā bhavissati,",
  "atk-s0402a0:137_11": "chahi mukhehi vipassanaṃ kathessati.",
  "atk-s0402a0:137_12": "Desanāpariyosāne koṭisatasahassadevatā arahattaṃ pāpuṇissanti,",
  "atk-s0402a0:137_13": "sotāpannādīnaṃ pana devamanussānaṃ paricchedo na bhavissati.",
  "atk-s0402a0:137_14": "Desanāya anucchavikaṃ katvā mayhaṃ ayyassa sādhukāraṃ dassāmī”ti devānubhāvena mahantaṃ saddaṃ katvā –",
  "atk-s0402a0:137_15": "“sādhu sādhu ayyā”ti āha.",
  "atk-s0402a0:138_0": "Devarājena sādhukāre dinne parivārakapāsādasahasse adhivatthā devatā sabbāva sādhukāraṃ adaṃsu.",
  "atk-s0402a0:138_1": "Tāsaṃ sādhukārasaddena sabbā pubbārāme vasanadevatā,",
  "atk-s0402a0:138_2": "tāsaṃ saddena gāvutamatte devatā,",
  "atk-s0402a0:138_3": "tato aḍḍhayojane yojaneti etenupāyena ekacakkavāḷe,",
  "atk-s0402a0:138_4": "dvīsu cakkavāḷesu,",
  "atk-s0402a0:138_5": "tīsu cakkavāḷesūti dasasahassacakkavāḷesu devatā sādhukāramadaṃsu.",
  "atk-s0402a0:138_6": "Tāsaṃ sādhukārasaddena pathaviṭṭhakanāgā ca ākāsaṭṭhakadevatā ca.",
  "atk-s0402a0:138_7": "Tato abbhavalāhakā,",
  "atk-s0402a0:138_8": "uṇhavalāhakā,",
  "atk-s0402a0:138_9": "sītavalāhakā,",
  "atk-s0402a0:138_10": "vassavalāhakā,",
  "atk-s0402a0:138_11": "cātumahārājikā cattāro mahārājāno,",
  "atk-s0402a0:138_12": "tāvatiṃsā devatā,",
  "atk-s0402a0:138_13": "sakko devarājā,",
  "atk-s0402a0:138_14": "yāmā devatā,",
  "atk-s0402a0:138_15": "suyāmo devarājā,",
  "atk-s0402a0:138_16": "tusitā devatā,",
  "atk-s0402a0:138_17": "santusito devarājā,",
  "atk-s0402a0:138_18": "nimmānaratī devatā,",
  "atk-s0402a0:138_19": "sunimmito devarājā,",
  "atk-s0402a0:138_20": "vasavattī devatā,",
  "atk-s0402a0:138_21": "vasavattī devarājā,",
  "atk-s0402a0:138_22": "brahmapārisajjā,",
  "atk-s0402a0:138_23": "brahmapurohitā,",
  "atk-s0402a0:138_24": "mahābrahmāno,",
  "atk-s0402a0:138_25": "parittābhā,",
  "atk-s0402a0:138_26": "appamāṇābhā,",
  "atk-s0402a0:138_27": "ābhassarā,",
  "atk-s0402a0:138_28": "parittasubhā,",
  "atk-s0402a0:138_29": "appamāṇasubhā,",
  "atk-s0402a0:138_30": "subhakiṇhā,",
  "atk-s0402a0:138_31": "vehapphalā, avihā, atappā, sudassā, sudassī,",
  "atk-s0402a0:138_32": "akaniṭṭhā devatāti asaññe ca arūpāvacarasatte ca ṭhapetvā sotāyatanapavattiṭṭhāne sabbā devatā sādhukāramadaṃsu.",
  "atk-s0402a0:139_0": "Tato khīṇāsavamahābrahmāno –",
  "atk-s0402a0:139_1": "“mahā vatāyaṃ sādhukārasaddo,",
  "atk-s0402a0:139_2": "pathavitalato paṭṭhāya yāva akaniṭṭhalokaṃ āgato,",
  "atk-s0402a0:139_3": "kimatthaṃ nu kho eso”ti āvajjento “dhammasenāpatisāriputtatthero pubbārāme visākhāya ratanapāsāde nisīditvā saṃyojanapariyāyadhammadesanamārabhi,",
  "atk-s0402a0:139_4": "amhehipi tattha kāyasakkhīhi bhavituṃ vaṭṭatī”ti cintetvā tattha agamaṃsu.",
  "atk-s0402a0:139_5": "Pubbārāmo devatāhi paripuṇṇo,",
  "atk-s0402a0:139_6": "samantā pubbārāmassa gāvutaṃ aḍḍhayojanaṃ,",
  "atk-s0402a0:139_7": "yojananti sakalacakkavāḷaṃ heṭṭhā pathavitalena tiriyaṃ cakkavāḷapariyantena paricchinnaṃ dasahi cakkavāḷasahassehi",
  "atk-s0402a0:139_8": "sannipatitāhi devatāhi nirantaramahosi,",
  "atk-s0402a0:139_9": "āragganitudanamatte ṭhāne uparimakoṭiyā saṭṭhi devatā sukhumattabhāve māpetvā aṭṭhaṃsu.",
  "atk-s0402a0:140_0": "Athāyasmā sāriputto “mahantaṃ vatidaṃ halāhalaṃ,",
  "atk-s0402a0:140_1": "kiṃ nu kho eta”nti āvajjento dasasahassacakkavāḷe ṭhitānaṃ devatānaṃ ekacakkavāḷe sannipatitabhāvaṃ addasa.",
  "atk-s0402a0:140_2": "Atha yasmā buddhānaṃ adhiṭṭhānakiccaṃ natthi,",
  "atk-s0402a0:140_3": "parisaparimāṇeneva passanti ceva saddañca sāventi.",
  "atk-s0402a0:140_4": "Sāvakānaṃ pana adhiṭṭhānaṃ vaṭṭati.",
  "atk-s0402a0:140_5": "Tasmā thero samāpattiṃ samāpajjitvā samāpattito vuṭṭhāya mahaggatacittena adhiṭṭhāsi –",
  "atk-s0402a0:140_6": "“cakkavāḷapariyantā parisā sabbāpi maṃ passatu,",
  "atk-s0402a0:140_7": "dhammañca me desentassa saddaṃ suṇātū”ti.",
  "atk-s0402a0:140_8": "Adhiṭṭhitakālato paṭṭhāya dakkhiṇajāṇupasse ca cakkavāḷamukhavaṭṭiyañca nisīditvā “dhammasenāpatisāriputtatthero",
  "atk-s0402a0:140_9": "nāma kīdiso dīgho rasso sāmo odāto”ti vattabbakāraṇaṃ nāhosi,",
  "atk-s0402a0:140_10": "sabbesampi sabbadisāsu nisinnānaṃ abhimukheyeva paññāyittha,",
  "atk-s0402a0:140_11": "nabhamajjhe ṭhitacando viya ahosi.",
  "atk-s0402a0:140_12": "Dhammaṃ desentassāpissa dakkhiṇajāṇupasse ca cakkavāḷamukhavaṭṭiyañca nisinnā sabbe ekakaṃseneva saddaṃ suṇiṃsu.",
  "atk-s0402a0:141_0": "Evaṃ adhiṭṭhahitvā thero ajjhattasaṃyojanañca,",
  "atk-s0402a0:141_1": "āvusoti imaṃ dhammadesanaṃ ārabhi.",
  "atk-s0402a0:141_2": "Tattha ajjhattanti kāmabhavo.",
  "atk-s0402a0:141_3": "Bahiddhāti rūpārūpabhavo.",
  "atk-s0402a0:141_4": "Kiñcāpi hi sattā kāmabhave appaṃ kālaṃ vasanti kappassa catutthameva koṭṭhāsaṃ,",
  "atk-s0402a0:141_5": "itaresu tīsu koṭṭhāsesu kāmabhavo suñño hoti tuccho,",
  "atk-s0402a0:141_6": "rūpabhave bahuṃ kālaṃ vasanti,",
  "atk-s0402a0:141_7": "tathāpi tesaṃ yasmā kāmabhave cutipaṭisandhiyo bahukā honti,",
  "atk-s0402a0:141_8": "appakā rūpārūpabhavesu.",
  "atk-s0402a0:141_9": "Yattha ca cutipaṭisandhiyo bahukā,",
  "atk-s0402a0:141_10": "tattha ālayopi patthanāpi abhilāsopi bahu hoti.",
  "atk-s0402a0:141_11": "Yattha appā,",
  "atk-s0402a0:141_12": "tattha appo.",
  "atk-s0402a0:141_13": "Tasmā kāmabhavo ajjhattaṃ nāma jātaṃ,",
  "atk-s0402a0:141_14": "rūpārūpabhavā bahiddhā nāma.",
  "atk-s0402a0:141_15": "Iti ajjhattasaṅkhāte kāmabhave chandarāgo ajjhattasaṃyojanaṃ nāma,",
  "atk-s0402a0:141_16": "bahiddhāsaṅkhātesu rūpārūpabhavesu chandarāgo bahiddhāsaṃyojanaṃ nāma.",
  "atk-s0402a0:141_17": "Orambhāgiyāni vā pañca saṃyojanāni ajjhattasaṃyojanaṃ nāma,",
  "atk-s0402a0:141_18": "uddhambhāgiyāni pañca bahiddhāsaṃyojanaṃ nāma.",
  "atk-s0402a0:141_19": "Tatrāyaṃ vacanattho –",
  "atk-s0402a0:141_20": "oraṃ vuccati kāmadhātu,",
  "atk-s0402a0:141_21": "tattha upapattinipphādanato taṃ oraṃ bhajantīti orambhāgiyāni.",
  "atk-s0402a0:141_22": "Uddhaṃ vuccati rūpārūpadhātu,",
  "atk-s0402a0:141_23": "tattha upapattinipphādanato taṃ uddhaṃ bhajantīti uddhambhāgiyāni.",
  "atk-s0402a0:142_0": "Evaṃ vuttappabhedena ajjhattasaṃyojanena saṃyutto puggalo ajjhattasaṃyojano,",
  "atk-s0402a0:142_1": "bahiddhāsaṃyojanena saṃyutto puggalo bahiddhāsaṃyojano.",
  "atk-s0402a0:142_2": "Ubhayampi cetaṃ na lokiyassa vaṭṭanissitamahājanassa nāmaṃ.",
  "atk-s0402a0:142_3": "Yesaṃ pana bhavo dvedhā paricchinno,",
  "atk-s0402a0:142_4": "tesaṃ sotāpannasakadāgāmianāgāmīnaṃ ariyasāvakānaṃ etaṃ nāmaṃ.",
  "atk-s0402a0:142_5": "Yathā hi mahāaraññe khadiravanasālavanādīni thambho tulāsaṅghāṭoti nāmaṃ na labhanti,",
  "atk-s0402a0:142_6": "khadiravanaṃ sālavananti nāmameva labhanti.",
  "atk-s0402a0:142_7": "Yadā pana tato rukkhā tiṇhāya kuṭhāriyā chinditvā thambhādisaṇṭhānena tacchitā honti,",
  "atk-s0402a0:142_8": "tadā thambho tulāsaṅghāṭoti nāmaṃ labhanti.",
  "atk-s0402a0:142_9": "Evamevaṃ aparicchinnabhavo bahalakileso puthujjano etaṃ nāmaṃ na labhati,",
  "atk-s0402a0:142_10": "bhavaṃ paricchinditvā kilese tanuke katvā ṭhitā sotāpannādayova labhanti.",
  "atk-s0402a0:143_0": "Imassa ca panatthassa vibhāvanatthaṃ idaṃ vacchakasālopamaṃ veditabbaṃ.",
  "atk-s0402a0:143_1": "Vacchakasālaṃ hi katvā anto khāṇuke koṭṭetvā vacchake yottehi bandhitvā tesu upanibandhanti,",
  "atk-s0402a0:143_2": "yottesu appahontesu kaṇṇesupi gahetvā tattha vacchake pavesenti,",
  "atk-s0402a0:143_3": "antosālāya okāse appahonte bahi khāṇuke koṭṭetvāpi evameva karonti.",
  "atk-s0402a0:143_4": "Tattha koci antobaddho vacchako bahinipanno hoti,",
  "atk-s0402a0:143_5": "koci bahibaddho antonipanno,",
  "atk-s0402a0:143_6": "koci antobaddho antova nipanno,",
  "atk-s0402a0:143_7": "koci bahibaddho bahiyeva nipanno.",
  "atk-s0402a0:143_8": "Koci antopi abaddhova carati,",
  "atk-s0402a0:143_9": "bahipi abaddhova.",
  "atk-s0402a0:143_10": "Tattha antobaddhassa bahinipannassa bandhanaṃ dīghaṃ hoti.",
  "atk-s0402a0:143_11": "So hi uṇhādipīḷito nikkhamitvā bahi vacchakānaṃ abbhantare nipajjati.",
  "atk-s0402a0:143_12": "Bahibaddhe antonipannepi eseva nayo.",
  "atk-s0402a0:143_13": "Yo pana antobaddho antonipanno,",
  "atk-s0402a0:143_14": "tassa bandhanaṃ rassaṃ hoti.",
  "atk-s0402a0:143_15": "Bahibaddhe bahinipannepi eseva nayo.",
  "atk-s0402a0:143_16": "Ubhopi hi te divasampi khāṇukaṃ anuparigantvā tattheva sayanti.",
  "atk-s0402a0:143_17": "Yo pana anto abaddho tattheva vacchakānaṃ antare vicarati.",
  "atk-s0402a0:143_18": "Ayaṃ sīlavā vacchako kaṇṇe gahetvā vacchakānaṃ antare vissaṭṭho divasampi aññattha agantvā tattheva carati.",
  "atk-s0402a0:143_19": "Bahi abaddhe tattheva vicarantepi eseva nayo.",
  "atk-s0402a0:144_0": "Tattha vacchakasālā viya tayo bhavā veditabbā.",
  "atk-s0402a0:144_1": "Vacchakasālāyaṃ khāṇukā viya avijjākhāṇuko.",
  "atk-s0402a0:144_2": "Vacchakabandhanayottaṃ viya dasa saṃyojanāni.",
  "atk-s0402a0:144_3": "Vacchakā viya tīsu bhavesu nibbattasattā.",
  "atk-s0402a0:144_4": "Antobaddho bahisayitavacchako viya rūpārūpabhavesu sotāpannasakadāgāmino.",
  "atk-s0402a0:144_5": "Te hi kiñcāpi tattheva vasanti,",
  "atk-s0402a0:144_6": "saṃyojanaṃ pana tesaṃ kāmāvacarūpanibaddhameva.",
  "atk-s0402a0:144_7": "Kenaṭṭhena?",
  "atk-s0402a0:144_8": "Appahīnaṭṭhena.",
  "atk-s0402a0:144_9": "Rūpārūpabhavesu puthujjanopi eteheva saṅgahito.",
  "atk-s0402a0:144_10": "Sopi hi kiñcāpi tattha vasati,",
  "atk-s0402a0:144_11": "saṃyojanaṃ panassa kāmāvacarūpanibaddhameva.",
  "atk-s0402a0:144_12": "Bahibaddho antosayitavacchako viya kāmāvacare anāgāmī.",
  "atk-s0402a0:144_13": "So hi kiñcāpi kāmāvacare vasati,",
  "atk-s0402a0:144_14": "saṃyojanaṃ panassa rūpārūpabhavūpanibaddhameva.",
  "atk-s0402a0:144_15": "Antobaddho antonipanno viya kāmāvacare sotāpannasakadāgāmino.",
  "atk-s0402a0:144_16": "Te hi sayampi kāmāvacare vasanti,",
  "atk-s0402a0:144_17": "saṃyojanampi tesaṃ kāmāvacarūpanibaddhameva.",
  "atk-s0402a0:144_18": "Bahibaddho bahinipanno viya rūpārūpabhavesu anāgāmī.",
  "atk-s0402a0:144_19": "So hi sayampi tattha vasati,",
  "atk-s0402a0:144_20": "saṃyojanampissa rūpārūpabhavūpanibaddhameva.",
  "atk-s0402a0:144_21": "Antoabaddho antovicaraṇavacchako viya kāmāvacare khīṇāsavo.",
  "atk-s0402a0:144_22": "Bahiabaddho bahivicaraṇavacchako viya rūpārūpabhave khīṇāsavo.",
  "atk-s0402a0:144_23": "Saṃyojanesu pana sakkāyadiṭṭhi vicikicchā sīlabbataparāmāsoti imāni tīṇi gacchantaṃ nivārenti,",
  "atk-s0402a0:144_24": "gataṃ paṭiānenti.",
  "atk-s0402a0:144_25": "Kāmacchando byāpādoti imāni pana dve saṃyojanāni samāpattiyā vā avikkhambhetvā maggena vā asamucchinditvā rūpārūpabhave nibbattituṃ na sakkoti.",
  "atk-s0402a0:145_0": "Katamo cāvusoti idaṃ thero yathā nāma puriso dve ratanapeḷā passe ṭhapetvā sampattaparisāya dve hatthe pūretvā sattavidhaṃ ratanaṃ bhājetvā dadeyya,",
  "atk-s0402a0:145_1": "evaṃ paṭhamaṃ ratanapeḷaṃ datvā dutiyampi tatheva dadeyya.",
  "atk-s0402a0:145_2": "Evamevaṃ “ajjhattasaṃyojanañca, āvuso,",
  "atk-s0402a0:145_3": "puggalaṃ desessāmi bahiddhāsaṃyojanañcā”ti imāni dve padāni mātikāvasena ṭhapetvā idāni aṭṭhavidhāya parisāya bhājetvā dassetuṃ vitthārakathaṃ ārabhi.",
  "atk-s0402a0:146_0": "Tattha idhāti imasmiṃ sāsane.",
  "atk-s0402a0:146_1": "Sīlavā hotīti catupārisuddhisīlehi sīlasampanno hoti.",
  "atk-s0402a0:146_2": "Iti thero ettāvatā ca kira catupārisuddhisīlaṃ uddisitvā “pātimokkhasaṃvarasaṃvuto”ti iminā tattha jeṭṭhakasīlaṃ",
  "atk-s0402a0:146_3": "vitthāretvā dassesīti dīpavihāravāsī summatthero āha.",
  "atk-s0402a0:146_4": "Antevāsiko panassa tipiṭakacūḷanāgatthero āha –",
  "atk-s0402a0:146_5": "“ubhayatthāpi pātimokkhasaṃvarova vutto.",
  "atk-s0402a0:146_6": "Pātimokkhasaṃvaroyeva hi sīlaṃ,",
  "atk-s0402a0:146_7": "itarāni pana tīṇi sīlanti vuttaṭṭhānaṃ nāma atthī”ti ananujānanto uttari āha –",
  "atk-s0402a0:146_8": "indriyasaṃvaro nāma chadvārarakkhāmattakameva,",
  "atk-s0402a0:146_9": "ājīvapārisuddhi dhammena samena paccayuppattimattakaṃ,",
  "atk-s0402a0:146_10": "paccayasannissitaṃ paṭiladdhapaccaye “idamattha”nti paccavekkhitvā paribhuñjanamattakaṃ,",
  "atk-s0402a0:146_11": "nippariyāyena pana pātimokkhasaṃvarova sīlaṃ.",
  "atk-s0402a0:146_12": "Yassa so bhinno,",
  "atk-s0402a0:146_13": "ayaṃ chinnasīso viya puriso hatthapāde sesāni rakkhissatīti na vattabbo.",
  "atk-s0402a0:146_14": "Yassa pana so arogo,",
  "atk-s0402a0:146_15": "ayaṃ acchinnasīso viya puriso jīvitaṃ sesāni puna pākatikāni katvā rakkhituṃ sakkoti.",
  "atk-s0402a0:146_16": "Tasmā sīlavāti iminā pātimokkhasaṃvaraṃ uddisitvā taṃ vitthārento “pātimokkhasaṃvarasaṃvuto”tiādimāhāti.",
  "atk-s0402a0:147_0": "Tattha pātimokkhasaṃvarasaṃvutoti pātimokkhasaṃvarena samannāgato.",
  "atk-s0402a0:147_1": "Ācāragocarasampannoti ācārena ca gocarena ca sampanno.",
  "atk-s0402a0:147_2": "Aṇumattesūti appamattakesu.",
  "atk-s0402a0:147_3": "Vajjesūti akusaladhammesu.",
  "atk-s0402a0:147_4": "Bhayadassāvīti bhayadassī.",
  "atk-s0402a0:147_5": "Samādāyāti sammā ādiyitvā.",
  "atk-s0402a0:147_6": "Sikkhati sikkhāpadesūti taṃ taṃ sikkhāpadaṃ samādiyitvā sikkhati.",
  "atk-s0402a0:147_7": "Apica samādāya sikkhati sikkhāpadesūti yaṃkiñci sikkhāpadesu sikkhākoṭṭhāsesu sikkhitabbaṃ kāyikaṃ vā vācasikaṃ vā,",
  "atk-s0402a0:147_8": "taṃ sabbaṃ sammā ādāya sikkhati.",
  "atk-s0402a0:147_9": "Ayamettha saṅkhepo,",
  "atk-s0402a0:147_10": "vitthārato pana sabbānetāni pātimokkhasaṃvarādīni padāni visuddhimagge vuttāni,",
  "atk-s0402a0:147_11": "catupārisuddhisīlañca sabbākārena vibhajitvā dassitaṃ.",
  "atk-s0402a0:147_12": "Aññataraṃ devanikāyanti chasu kāmāvacaradevaghaṭāsu aññataraṃ devaghaṭaṃ.",
  "atk-s0402a0:147_13": "Āgāmī hotīti heṭṭhā āgāmī hoti.",
  "atk-s0402a0:147_14": "Āgantā itthattanti itthattaṃ mānusakapañcakkhandhabhāvameva āgantā hoti.",
  "atk-s0402a0:147_15": "Tatrūpapattiko vā uparūpapattiko vā na hoti,",
  "atk-s0402a0:147_16": "puna heṭṭhāgāmīyeva hotīti dasseti.",
  "atk-s0402a0:147_17": "Iminā aṅgena sukkhavipassakassa dhātukammaṭṭhānikabhikkhuno heṭṭhimaṃ maggadvayañceva phaladvayañca kathitaṃ.",
  "atk-s0402a0:148_0": "Aññataraṃ santaṃ cetovimuttinti aṭṭhasu samāpattīsu aññataraṃ catutthajjhānasamāpattiṃ.",
  "atk-s0402a0:148_1": "Sā hi paccanīkakilesānaṃ santattā santā,",
  "atk-s0402a0:148_2": "teheva ca kilesehi cetaso vimuttattā cetovimuttīti vuccati.",
  "atk-s0402a0:148_3": "Aññataraṃ devanikāyanti pañcasu suddhāvāsadevanikāyesu aññataraṃ.",
  "atk-s0402a0:148_4": "Anāgantā itthattanti puna imaṃ pañcakkhandhabhāvaṃ anāgantā,",
  "atk-s0402a0:148_5": "heṭṭhūpapattiko na hoti,",
  "atk-s0402a0:148_6": "uparūpapattiko vā hoti tattheva vā parinibbāyīti dasseti.",
  "atk-s0402a0:148_7": "Iminā aṅgena samādhikammikassa bhikkhuno tayo maggā tīṇi ca phalāni kathitāni.",
  "atk-s0402a0:149_0": "Kāmānaṃyeva nibbidāyāti duvidhānampi kāmānaṃ nibbindanatthāya ukkaṇṭhanatthāya.",
  "atk-s0402a0:149_1": "Virāgāyāti virajjanatthāya.",
  "atk-s0402a0:149_2": "Nirodhāyāti appavattikaraṇatthāya.",
  "atk-s0402a0:149_3": "Paṭipanno hotīti paṭipattiṃ paṭipanno hoti.",
  "atk-s0402a0:149_4": "Ettāvatā sotāpannassa ca sakadāgāmino ca pañcakāmaguṇikarāgakkhayatthāya anāgāmimaggavipassanā kathitā hoti.",
  "atk-s0402a0:149_5": "Bhavānaṃyevāti tiṇṇaṃ bhavānaṃ.",
  "atk-s0402a0:149_6": "Iminā anāgāmino bhavarāgakkhayatthāya arahattamaggavipassanā kathitā hoti.",
  "atk-s0402a0:149_7": "Taṇhākkhayāya paṭipanno hotīti imināpi sotāpannasakadāgāmīnaṃyeva pañcakāmaguṇikataṇhākkhayakaraṇatthaṃ anāgāmimaggavipassanā kathitā.",
  "atk-s0402a0:149_8": "So lobhakkhayāyāti imināpi anāgāmino bhavalobhakkhayatthāya arahattamaggavipassanāva kathitā.",
  "atk-s0402a0:149_9": "Aññataraṃ devanikāyanti suddhāvāsesveva aññataraṃ devanikāyaṃ.",
  "atk-s0402a0:149_10": "Anāgantā itthattanti imaṃ khandhapañcakabhāvaṃ anāgantā,",
  "atk-s0402a0:149_11": "heṭṭhūpapattiko na hoti,",
  "atk-s0402a0:149_12": "uparūpapattiko vā hoti,",
  "atk-s0402a0:149_13": "tattheva vā parinibbāyati.",
  "atk-s0402a0:150_0": "Iti paṭhamena aṅgena sukkhavipassakassa dhātukammaṭṭhānikabhikkhuno heṭṭhimāni dve maggaphalāni kathitāni,",
  "atk-s0402a0:150_1": "dutiyena samādhikammikassa tīṇi maggaphalāni,",
  "atk-s0402a0:150_2": "“so kāmāna”nti iminā sotāpannasakadāgāmīnaṃ pañcakāmaguṇikarāgakkhayāya upari anāgāmimaggavipassanā,",
  "atk-s0402a0:150_3": "“so bhavānaṃyevā”ti iminā anāgāmissa upari arahattamaggavipassanā,",
  "atk-s0402a0:150_4": "“so taṇhākkhayāyā”ti iminā sotāpannasakadāgāmīnaṃ pañcakāmaguṇikataṇhākkhayāya upari anāgāmimaggavipassanā,",
  "atk-s0402a0:150_5": "“so lobhakkhayāyā”ti iminā anāgāmino bhavalobhakkhayāya upari arahattamaggavipassanā kathitāti evaṃ chahi",
  "atk-s0402a0:150_6": "mukhehi vipassanaṃ kathetvā desanaṃ yathānusandhiṃ pāpesi.",
  "atk-s0402a0:150_7": "Desanāpariyosāne koṭisatasahassadevatā arahattaṃ pāpuṇiṃsu,",
  "atk-s0402a0:150_8": "sotāpannādīnaṃ paricchedova nāhosi.",
  "atk-s0402a0:150_9": "Yathā ca imasmiṃ samāgame,",
  "atk-s0402a0:150_10": "evaṃ mahāsamayasutte maṅgalasutte ca cūḷarāhulovādasutte ca koṭisatasahassadevatā arahattaṃ pāpuṇiṃsu,",
  "atk-s0402a0:150_11": "sotāpannādīnaṃ devamanussānaṃ paricchedo nāhosi.",
  "atk-s0402a0:151_0": "Samacittā devatāti cittassa sukhumabhāvasamatāya samacittā.",
  "atk-s0402a0:151_1": "Sabbāpi hi tā attano attabhāve sukhume cittasarikkhake katvā māpesuṃ.",
  "atk-s0402a0:151_2": "Tena samacittā nāma jātā.",
  "atk-s0402a0:151_3": "Aparenapi kāraṇena samacittā –",
  "atk-s0402a0:151_4": "“therena samāpatti tāva kathitā,",
  "atk-s0402a0:151_5": "samāpattithāmo pana na kathito.",
  "atk-s0402a0:151_6": "Mayaṃ dasabalaṃ pakkositvā samāpattiyā thāmaṃ kathāpessāmā”ti sabbāpi ekacittā ahesuntipi samacittā.",
  "atk-s0402a0:151_7": "Aparampi kāraṇaṃ –",
  "atk-s0402a0:151_8": "“therena ekena pariyāyena samāpattipi samāpattithāmopi kathito,",
  "atk-s0402a0:151_9": "ko nu kho imaṃ samāgamaṃ sampatto,",
  "atk-s0402a0:151_10": "ko na sampatto”ti olokayamānā tathāgatassa asampattabhāvaṃ disvā “mayaṃ tathāgataṃ pakkositvā parisaṃ",
  "atk-s0402a0:151_11": "paripuṇṇaṃ karissāmā”ti sabbāpi ekacittā ahesuntipi samacittā.",
  "atk-s0402a0:151_12": "Aparampi kāraṇaṃ –",
  "atk-s0402a0:151_13": "anāgate kocideva bhikkhu vā bhikkhunī vā devo vā manusso vā “ayaṃ desanā sāvakabhāsitā”ti agāravaṃ kareyya,",
  "atk-s0402a0:151_14": "sammāsambuddhaṃ pakkositvā imaṃ desanaṃ sabbaññubhāsitaṃ karissāma.",
  "atk-s0402a0:151_15": "Evaṃ anāgate garubhāvanīyā bhavissatīti sabbāva ekacittā ahesuntipi samacittā.",
  "atk-s0402a0:151_16": "Aparampi kāraṇaṃ –",
  "atk-s0402a0:151_17": "sabbāpi hi tā ekasamāpattilābhiniyo vā ahesuṃ ekārammaṇalābhiniyo vāti evampi samacittā.",
  "atk-s0402a0:152_0": "Haṭṭhāti tuṭṭhapahaṭṭhā āmoditā pamoditā.",
  "atk-s0402a0:152_1": "Sādhūti āyācanatthe nipāto.",
  "atk-s0402a0:152_2": "Anukampaṃ upādāyāti na therassa anukampaṃ kāruññaṃ anuddayaṃ paṭicca,",
  "atk-s0402a0:152_3": "na ca imasmiṃ ṭhāne therassa anukampitabbakiccaṃ atthi.",
  "atk-s0402a0:152_4": "Yasmiṃ hi divase thero sūkarakhataleṇadvāre bhāgineyyassa dīghanakhaparibbājakassa vedanākammaṭṭhāne",
  "atk-s0402a0:152_5": "kathiyamāne tālavaṇṭaṃ gahetvā satthāraṃ bījamāno ṭhito parassa vaḍḍhitabhojanaṃ bhuñjitvā khudaṃ vinodento",
  "atk-s0402a0:152_6": "viya parassa sajjitapasādhanaṃ sīse paṭimuñcanto viya ca sāvakapāramiñāṇassa nippadesato matthakaṃ patto,",
  "atk-s0402a0:152_7": "tasmiṃyeva divase bhagavatā anukampito nāma.",
  "atk-s0402a0:152_8": "Avasesānaṃ pana taṃ ṭhānaṃ sampattānaṃ devamanussānaṃ anukampaṃ upādāya gacchatu bhagavāti bhagavantaṃ yāciṃsu.",
  "atk-s0402a0:153_0": "Balavā purisoti dubbalo hi khippaṃ samiñjanapasāraṇaṃ kātuṃ na sakkoti,",
  "atk-s0402a0:153_1": "balavāva sakkoti.",
  "atk-s0402a0:153_2": "Tenetaṃ vuttaṃ.",
  "atk-s0402a0:153_3": "Sammukhe pāturahosīti sammukhaṭṭhāne puratoyeva pākaṭo ahosi.",
  "atk-s0402a0:153_4": "Bhagavā etadavocāti etaṃ “idha sāriputtā”tiādinā nayena attano āgamanakāraṇaṃ avoca.",
  "atk-s0402a0:153_5": "Evaṃ kirassa ahosi –",
  "atk-s0402a0:153_6": "“sace koci bālo akataññū bhikkhu vā bhikkhunī vā upāsako vā upāsikā vā evaṃ cinteyya –",
  "atk-s0402a0:153_7": "‘sāriputtatthero mahantaṃ parisaṃ alattha,",
  "atk-s0402a0:153_8": "sammāsambuddho ettakaṃ adhivāsetuṃ asakkonto usūyāya parisaṃ uṭṭhāpetuṃ āgato’ti.",
  "atk-s0402a0:153_9": "So imaṃ mayi manopadosaṃ katvā apāye nibbatteyyā”ti.",
  "atk-s0402a0:153_10": "Athattano āgamanakāraṇaṃ kathento etaṃ “idha sāriputtā”tiādivacanaṃ avoca.",
  "atk-s0402a0:154_0": "Evaṃ attano āgamanakāraṇaṃ kathetvā idāni samāpattiyā thāmaṃ kathetuṃ tā kho pana,",
  "atk-s0402a0:154_1": "sāriputta,",
  "atk-s0402a0:154_2": "devatā dasapi hutvātiādimāha.",
  "atk-s0402a0:154_3": "Tattha yasavasena vā atthaṃ āharituṃ vaṭṭati samāpattivasena vā.",
  "atk-s0402a0:154_4": "Yasavasena tāva mahesakkhā devatā dasa dasa ekaṭṭhāne aṭṭhaṃsu,",
  "atk-s0402a0:154_5": "tāhi appesakkhatarā vīsati vīsati ekaṭṭhāne aṭṭhaṃsu,",
  "atk-s0402a0:154_6": "tāhi appesakkhatarā…pe…",
  "atk-s0402a0:154_7": "saṭṭhi saṭṭhi ekaṭṭhāne aṭṭhaṃsu.",
  "atk-s0402a0:154_8": "Samāpattivasena pana yāhi paṇītā samāpatti bhāvitā,",
  "atk-s0402a0:154_9": "tā saṭṭhi saṭṭhi ekaṭṭhāne aṭṭhaṃsu.",
  "atk-s0402a0:154_10": "Yāhi tato hīnatarā,",
  "atk-s0402a0:154_11": "tā paññāsa paññāsa…pe…",
  "atk-s0402a0:154_12": "yāhi tato hīnatarā samāpatti bhāvitā…pe…",
  "atk-s0402a0:154_13": "tā dasa dasa ekaṭṭhāne aṭṭhaṃsu.",
  "atk-s0402a0:154_14": "Yāhi vā hīnā bhāvitā,",
  "atk-s0402a0:154_15": "tā dasa dasa ekaṭṭhāne aṭṭhaṃsu.",
  "atk-s0402a0:154_16": "Yāhi tato paṇītatarā bhāvitā,",
  "atk-s0402a0:154_17": "tā vīsati vīsati.",
  "atk-s0402a0:154_18": "Yāhi tato paṇītatarā…pe…",
  "atk-s0402a0:154_19": "tā saṭṭhi saṭṭhi ekaṭṭhāne aṭṭhaṃsu.",
  "atk-s0402a0:155_0": "Āraggakoṭinitudanamatteti āraggakoṭiyā patanamatte okāse.",
  "atk-s0402a0:155_1": "Na ca aññamaññaṃ byābādhentīti evaṃ sambādhe ṭhāne tiṭṭhantiyopi aññamaññaṃ na byābādhenti na ghaṭṭenti,",
  "atk-s0402a0:155_2": "asampīḷā asambādhāva ahesuṃ.",
  "atk-s0402a0:155_3": "“Tava hattho maṃ bādhati,",
  "atk-s0402a0:155_4": "tava pādo maṃ bādhati,",
  "atk-s0402a0:155_5": "tvaṃ maṃ maddantī ṭhitā”ti vattabbakāraṇaṃ nāhosi.",
  "atk-s0402a0:155_6": "Tattha nūnāti tasmiṃ bhave nūna.",
  "atk-s0402a0:155_7": "Tathācittaṃ bhāvitanti tenākārena cittaṃ bhāvitaṃ.",
  "atk-s0402a0:155_8": "Yena tā devatāti yena tathābhāvitena cittena tā devatā dasapi hutvā…pe…",
  "atk-s0402a0:155_9": "tiṭṭhanti,",
  "atk-s0402a0:155_10": "na ca aññamaññaṃ byābādhentīti.",
  "atk-s0402a0:155_11": "Idheva khoti sāsane vā manussaloke vā bhummaṃ,",
  "atk-s0402a0:155_12": "imasmiṃyeva sāsane imasmiṃyeva manussaloketi attho.",
  "atk-s0402a0:155_13": "Tāsañhi devatānaṃ imasmiṃyeva manussaloke imasmiṃyeva ca sāsane taṃ cittaṃ bhāvitaṃ,",
  "atk-s0402a0:155_14": "yena tā sante rūpabhave nibbattā,",
  "atk-s0402a0:155_15": "tato ca pana āgantvā evaṃ sukhume attabhāve māpetvā ṭhitā.",
  "atk-s0402a0:155_16": "Tattha kiñcāpi kassapadasabalassa sāsane tīṇi maggaphalāni nibbattetvā brahmaloke nibbattadevatāpi atthi,",
  "atk-s0402a0:155_17": "sabbabuddhānaṃ pana ekāva anusāsanī ekaṃ sāsananti katvā “idheva kho,",
  "atk-s0402a0:155_18": "sāriputtā”ti aññabuddhānaṃ sāsanampi imameva sāsanaṃ karonto āha.",
  "atk-s0402a0:155_19": "Ettāvatā tathāgatena samāpattiyā thāmo kathito.",
  "atk-s0402a0:156_0": "Idāni sāriputtattheraṃ ārabbha tantivasena anusāsaniṃ kathento tasmātiha,",
  "atk-s0402a0:156_1": "sāriputtāti āha.",
  "atk-s0402a0:156_2": "Tattha tasmāti yasmā tā devatā idheva santaṃ samāpattiṃ nibbattetvā sante bhave nibbattā, tasmā.",
  "atk-s0402a0:156_3": "Santindriyāti pañcannaṃ indriyānaṃ santatāya nibbutatāya paṇītatāya santindriyā.",
  "atk-s0402a0:156_4": "Santamānasāti mānasassa santatāya nibbutatāya paṇītatāya santamānasā.",
  "atk-s0402a0:156_5": "Santaṃyeva upahāraṃ upaharissāmāti kāyacittūpahāraṃ santaṃ nibbutaṃ paṇītaṃyeva upaharissāma.",
  "atk-s0402a0:156_6": "Sabrahmacārīsūti samānaṃ ekuddesatādiṃ brahmaṃ carantesu sahadhammikesu.",
  "atk-s0402a0:156_7": "Evañhi vo,",
  "atk-s0402a0:156_8": "sāriputta,",
  "atk-s0402a0:156_9": "sikkhitabbanti iminā ettakena vārena bhagavā desanaṃ sabbaññubhāsitaṃ akāsi.",
  "atk-s0402a0:156_10": "Anassunti naṭṭhā vinaṭṭhā.",
  "atk-s0402a0:156_11": "Ye imaṃ dhammapariyāyaṃ nāssosunti ye attano pāpikaṃ tucchaṃ niratthakaṃ diṭṭhiṃ nissāya imaṃ evarūpaṃ",
  "atk-s0402a0:156_12": "dhammadesanaṃ sotuṃ na labhiṃsūti yathānusandhinā desanaṃ niṭṭhāpesi.",
  "atk-s0402a0:157_0": "38.",
  "atk-s0402a0:157_1": "Chaṭṭhe varaṇāyaṃ viharatīti varaṇā nāma ekaṃ nagaraṃ,",
  "atk-s0402a0:157_2": "taṃ upanissāya viharati.",
  "atk-s0402a0:157_3": "Kāmarāgābhinivesavinibandhapaligedhapariyuṭṭhānajjhosānahetūti kāmarāgābhinivesahetu,",
  "atk-s0402a0:157_4": "kāmarāgavinibandhahetu,",
  "atk-s0402a0:157_5": "kāmarāgapaligedhahetu,",
  "atk-s0402a0:157_6": "kāmarāgapariyuṭṭhānahetu,",
  "atk-s0402a0:157_7": "kāmarāgaajjhosānahetūti attho.",
  "atk-s0402a0:157_8": "Idaṃ vuttaṃ hoti –",
  "atk-s0402a0:157_9": "yvāyaṃ pañca kāmaguṇe nissāya uppajjati kāmarāgo,",
  "atk-s0402a0:157_10": "tassābhinivesādihetu.",
  "atk-s0402a0:157_11": "Kāmarāgena abhiniviṭṭhattā vinibaddhattā tasmiṃyeva ca kāmarāge mahāpaṅke viya paligedhattā anupaviṭṭhattā",
  "atk-s0402a0:157_12": "teneva ca kāmarāgena pariyuṭṭhitattā gahitattā kāmarāgeneva ca ajjhositattā gilitvā pariniṭṭhapetvā gahitattāti.",
  "atk-s0402a0:157_13": "Diṭṭhirāgādipadesupi eseva nayo.",
  "atk-s0402a0:157_14": "Diṭṭhirāgoti panettha dvāsaṭṭhi diṭṭhiyo nissāya uppajjanakarāgo veditabbo.",
  "atk-s0402a0:157_15": "Puratthimesu janapadesūti therassa vasanaṭṭhānato sāvatthijanapado puratthimadisābhāge hoti,",
  "atk-s0402a0:157_16": "thero ca nisīdantopi tatomukhova nisinno,",
  "atk-s0402a0:157_17": "tasmā evamāha.",
  "atk-s0402a0:157_18": "Udānaṃ udānesīti udāhāraṃ udāhari.",
  "atk-s0402a0:157_19": "Yathā hi yaṃ telaṃ mānaṃ gahetuṃ na sakkoti,",
  "atk-s0402a0:157_20": "vissanditvā gacchati,",
  "atk-s0402a0:157_21": "taṃ avasesakoti vuccati.",
  "atk-s0402a0:157_22": "Yañca jalaṃ taḷākaṃ gahetuṃ na sakkoti,",
  "atk-s0402a0:157_23": "ajjhottharitvā gacchati,",
  "atk-s0402a0:157_24": "taṃ oghoti vuccati,",
  "atk-s0402a0:157_25": "evamevaṃ yaṃ pītivacanaṃ hadayaṃ gahetuṃ na sakkoti,",
  "atk-s0402a0:157_26": "adhikaṃ hutvā anto asaṇṭhahitvā bahi nikkhamati,",
  "atk-s0402a0:157_27": "taṃ udānanti vuccati,",
  "atk-s0402a0:157_28": "evarūpaṃ pītimayavacanaṃ nicchāresīti attho.",
  "atk-s0402a0:158_0": "39.",
  "atk-s0402a0:158_1": "Sattame gundāvaneti evaṃ nāmake vane.",
  "atk-s0402a0:158_2": "Upasaṅkamīti “mahākaccānatthero kira nāma attano pitumattampi ayyakamattampi disvā neva abhivādeti na",
  "atk-s0402a0:158_3": "paccuṭṭheti na āsanena nimantetī”ti sutvā “na sakkā ettakena niṭṭhaṃ gantuṃ,",
  "atk-s0402a0:158_4": "upasaṅkamitvā naṃ pariggaṇhissāmī”ti bhuttapātarāso yenāyasmā mahākaccāno tenupasaṅkami.",
  "atk-s0402a0:158_5": "Jiṇṇeti jarājiṇṇe.",
  "atk-s0402a0:158_6": "Vuddheti vayovuddhe.",
  "atk-s0402a0:158_7": "Mahallaketi jātimahallake.",
  "atk-s0402a0:158_8": "Addhagateti dīghakāladdhānaṃ atikkante.",
  "atk-s0402a0:158_9": "Vayoanuppatteti pacchimavayaṃ anuppatte. Tayidaṃ,",
  "atk-s0402a0:158_10": "bho kaccāna,",
  "atk-s0402a0:158_11": "tathevāti,",
  "atk-s0402a0:158_12": "bho kaccāna,",
  "atk-s0402a0:158_13": "yaṃ taṃ amhehi kevalaṃ sutameva,",
  "atk-s0402a0:158_14": "taṃ iminā diṭṭhena sameti.",
  "atk-s0402a0:158_15": "Tasmā taṃ tatheva,",
  "atk-s0402a0:158_16": "na aññathā.",
  "atk-s0402a0:158_17": "Na hi bhavaṃ kaccāno brāhmaṇeti idaṃ attānaṃ sandhāya vadati.",
  "atk-s0402a0:158_18": "Ayaṃ kirassa adhippāyo –",
  "atk-s0402a0:158_19": "amhe evaṃ mahallake disvā bhoto kaccānassa abhivādanamattampi paccuṭṭhānamattampi āsanena nimantanamattampi natthīti.",
  "atk-s0402a0:158_20": "Na sampannamevāti na yuttameva na anucchavikameva.",
  "atk-s0402a0:159_0": "Thero brāhmaṇassa vacanaṃ sutvā “ayaṃ brāhmaṇo neva vuddhe jānāti na dahare,",
  "atk-s0402a0:159_1": "ācikkhissāmissa vuddhe ca dahare cā”ti desanaṃ vaḍḍhento atthi brāhmaṇātiādimāha.",
  "atk-s0402a0:159_2": "Tattha jānatāti sabbaṃ neyyaṃ jānantena.",
  "atk-s0402a0:159_3": "Passatāti tadeva hatthe ṭhapitaṃ āmalakaṃ viya passantena.",
  "atk-s0402a0:159_4": "Vuddhabhūmīti yena kāraṇena vuddho nāma hoti,",
  "atk-s0402a0:159_5": "taṃ kāraṇaṃ.",
  "atk-s0402a0:159_6": "Daharabhūmīti yena kāraṇena daharo nāma hoti,",
  "atk-s0402a0:159_7": "taṃ kāraṇaṃ.",
  "atk-s0402a0:159_8": "Āsītikoti asītivassavayo.",
  "atk-s0402a0:159_9": "Nāvutikoti navutivassavayo.",
  "atk-s0402a0:159_10": "Kāme paribhuñjatīti vatthukāme kilesakāmeti duvidhepi kāme kamanavasena paribhuñjati.",
  "atk-s0402a0:159_11": "Kāmamajjhāvasatīti duvidhepi kāme ghare gharassāmiko viya vasati adhivasati.",
  "atk-s0402a0:159_12": "Kāmapariyesanāya ussukoti duvidhānampi kāmānaṃ pariyesanatthaṃ ussukkamāpanno.",
  "atk-s0402a0:159_13": "Bālo na therotveva saṅkhyaṃ gacchatīti so na thero bālo mandotveva gaṇanaṃ gacchati.",
  "atk-s0402a0:159_14": "Vuttaṃ hetaṃ –",
  "atk-s0402a0:160_0": "“Na tena thero so hoti, yenassa palitaṃ siro;",
  "atk-s0402a0:161_0": "Paripakko vayo tassa, moghajiṇṇoti vuccatī”ti. ;",
  "atk-s0402a0:162_0": "Daharoti taruṇo.",
  "atk-s0402a0:162_1": "Yuvāti yobbanena samannāgato.",
  "atk-s0402a0:162_2": "Susukāḷakesoti suṭṭhu kāḷakeso.",
  "atk-s0402a0:162_3": "Bhadrena yobbanena samannāgatoti yena yobbanena samannāgato yuvā,",
  "atk-s0402a0:162_4": "taṃ yobbanaṃ bhadraṃ laddhakanti dasseti.",
  "atk-s0402a0:162_5": "Paṭhamena vayasāti paṭhamavayo nāma tettiṃsa vassāni,",
  "atk-s0402a0:162_6": "tena samannāgatoti attho.",
  "atk-s0402a0:162_7": "Paṇḍito therotveva saṅkhyaṃ gacchatīti so evarūpo puggalo paṇḍitoti ca theroti ca gaṇanaṃ gacchati.",
  "atk-s0402a0:162_8": "Vuttampi cetaṃ –",
  "atk-s0402a0:163_0": "“Yamhi saccañca dhammo ca, ahiṃsā saṃyamo damo;",
  "atk-s0402a0:164_0": "Sa ve vantamalo dhīro, thero iti pavuccatī”ti. ;",
  "atk-s0402a0:165_0": "40.",
  "atk-s0402a0:165_1": "Aṭṭhame corā balavanto hontīti pakkhasampannā,",
  "atk-s0402a0:165_2": "parivārasampannā,",
  "atk-s0402a0:165_3": "dhanasampannā,",
  "atk-s0402a0:165_4": "nivāsaṭṭhānasampannā,",
  "atk-s0402a0:165_5": "vāhanasampannā ca honti.",
  "atk-s0402a0:165_6": "Rājāno tasmiṃ samaye dubbalā hontīti tasmiṃ samaye rājāno tāsaṃ sampattīnaṃ abhāvena dubbalā honti.",
  "atk-s0402a0:165_7": "Atiyātunti bahiddhā janapadacārikaṃ caritvā icchiticchitakkhaṇe antonagaraṃ pavisituṃ.",
  "atk-s0402a0:165_8": "Niyyātunti “corā janapadaṃ vilumpanti maddanti,",
  "atk-s0402a0:165_9": "te nisedhessāmā”ti paṭhamayāme vā majjhimayāme vā pacchimayāme vā nikkhamituṃ phāsukaṃ na hoti.",
  "atk-s0402a0:165_10": "Tato uṭṭhāya corā manusse pothetvā acchinditvā gacchanti.",
  "atk-s0402a0:165_11": "Paccantime vā janapade anusaññātunti gāmaṃ vāsakaraṇatthāya setuṃ attharaṇatthāya pokkharaṇiṃ khaṇāpanatthāya",
  "atk-s0402a0:165_12": "sālādīnaṃ karaṇatthāya paccantime janapade anusaññātumpi na sukhaṃ hoti.",
  "atk-s0402a0:165_13": "Brāhmaṇagahapatikānanti antonagaravāsīnaṃ brāhmaṇagahapatikānaṃ.",
  "atk-s0402a0:165_14": "Bāhirāni vā kammantānīti bahigāme ārāme khettakammantāni.",
  "atk-s0402a0:165_15": "Pāpabhikkhū balavanto hontīti pakkhuttarā yasuttarā puññavanto bahukehi upaṭṭhākehi ca upaṭṭhākīhi ca samannāgatā rājarājamahāmattasannissitā.",
  "atk-s0402a0:165_16": "Pesalā bhikkhū tasmiṃ samaye dubbalā hontīti tasmiṃ samaye piyasīlā bhikkhū tāsaṃ sampattīnaṃ abhāvena dubbalā honti.",
  "atk-s0402a0:165_17": "Tuṇhībhūtā tuṇhībhūtāva saṅghamajjhe saṅkasāyantīti nissaddā hutvā saṅghamajjhe nisinnā kiñci ekavacanampi",
  "atk-s0402a0:165_18": "mukhaṃ ukkhipitvā kathetuṃ asakkontā pajjhāyantā viya nisīdanti.",
  "atk-s0402a0:165_19": "Tayidanti tadetaṃ kāraṇaṃ.",
  "atk-s0402a0:165_20": "Sukkapakkho vuttavipallāsena veditabbo.",
  "atk-s0402a0:166_0": "41.",
  "atk-s0402a0:166_1": "Navame micchāpaṭipattādhikaraṇahetūti micchāpaṭipattiyā kāraṇahetu paṭipajjanahetūti attho.",
  "atk-s0402a0:166_2": "Ñāyaṃ dhammaṃ kusalanti sahavipassanakaṃ maggaṃ.",
  "atk-s0402a0:166_3": "Evarūpo hi sahavipassanakaṃ maggaṃ ārādhetuṃ sampādetuṃ pūretuṃ na sakkoti.",
  "atk-s0402a0:166_4": "Sukkapakkho vuttavipallāsena veditabbo.",
  "atk-s0402a0:166_5": "Imasmiṃ sutte saha vipassanāya maggo kathito.",
  "atk-s0402a0:167_0": "42.",
  "atk-s0402a0:167_1": "Dasame duggahitehīti uppaṭipāṭiyā gahitehi.",
  "atk-s0402a0:167_2": "Byañjanappatirūpakehīti byañjanaso patirūpakehi akkharacitratāya laddhakehi.",
  "atk-s0402a0:167_3": "Atthañca dhammañca paṭibāhantīti suggahitasuttantānaṃ atthañca pāḷiñca paṭibāhanti,",
  "atk-s0402a0:167_4": "attano duggahitasuttantānaṃyeva atthañca pāḷiñca uttaritaraṃ katvā dassenti.",
  "atk-s0402a0:167_5": "Sukkapakkho vuttavipallāsena veditabbo.",
  "atk-s0402a0:167_6": "Imasmiṃ sutte sāsanassa vuddhi ca parihāni ca kathitāti.",
  "atk-s0402a0:168_0": "43.",
  "atk-s0402a0:168_1": "Pañcamassa paṭhame uttānāti pākaṭā appaṭicchannā.",
  "atk-s0402a0:168_2": "Gambhīrāti guḷhā paṭicchannā.",
  "atk-s0402a0:168_3": "Uddhatāti uddhaccena samannāgatā.",
  "atk-s0402a0:168_4": "Unnaḷāti uggatanaḷā,",
  "atk-s0402a0:168_5": "uṭṭhitatucchamānāti vuttaṃ hoti.",
  "atk-s0402a0:168_6": "Capalāti pattacīvaramaṇḍanādinā cāpallena yuttā.",
  "atk-s0402a0:168_7": "Mukharāti mukhakharā kharavacanā.",
  "atk-s0402a0:168_8": "Vikiṇṇavācāti asaṃyatavacanā divasampi niratthakavacanapalāpino.",
  "atk-s0402a0:168_9": "Muṭṭhassatīti vissaṭṭhasatino.",
  "atk-s0402a0:168_10": "Asampajānāti nippaññā.",
  "atk-s0402a0:168_11": "Asamāhitāti cittekaggatāmattassāpi alābhino.",
  "atk-s0402a0:168_12": "Pākatindriyāti pakatiyā ṭhitehi vivaṭehi arakkhitehi indriyehi samannāgatā.",
  "atk-s0402a0:168_13": "Sukkapakkho vuttavipallāsena veditabbo.",
  "atk-s0402a0:169_0": "44.",
  "atk-s0402a0:169_1": "Dutiye bhaṇḍanajātāti bhaṇḍanaṃ vuccati kalahassa pubbabhāgo,",
  "atk-s0402a0:169_2": "taṃ tesaṃ jātanti bhaṇḍanajātā.",
  "atk-s0402a0:169_3": "Tathā “mayaṃ tumhe daṇḍāpessāma bandhāpessāmā”tiādivacanappavattiyā sañjātakalahā.",
  "atk-s0402a0:169_4": "Ayaṃ tāva gihīsu nayo.",
  "atk-s0402a0:169_5": "Pabbajitā pana āpattivītikkamavācaṃ vadantā kalahajātā nāma.",
  "atk-s0402a0:169_6": "Vivādāpannāti viruddhavādaṃ āpannā.",
  "atk-s0402a0:169_7": "Mukhasattīhi vitudantāti guṇānaṃ chindanaṭṭhena dubbhāsitā vācā mukhasattiyoti vuccanti,",
  "atk-s0402a0:169_8": "tāhi vitudantā vijjhantā.",
  "atk-s0402a0:169_9": "Samaggāti ekakammaṃ ekuddeso samasikkhatāti etesaṃ karaṇena samaggatāya sahitā.",
  "atk-s0402a0:169_10": "Piyacakkhūhīti mettācakkhūhi.",
  "atk-s0402a0:170_0": "45.",
  "atk-s0402a0:170_1": "Tatiye aggavatīti uttamapuggalavatī,",
  "atk-s0402a0:170_2": "aggāya vā uttamāya paṭipattiyā samannāgatā.",
  "atk-s0402a0:170_3": "Tato viparītā anaggavatī.",
  "atk-s0402a0:170_4": "Bāhulikāti cīvarādibāhullāya paṭipannā.",
  "atk-s0402a0:170_5": "Sāsanaṃ sithilaṃ gaṇhantīti sāthalikā.",
  "atk-s0402a0:170_6": "Okkamane pubbaṅgamāti ettha okkamanaṃ vuccati avagamanaṭṭhena pañca nīvaraṇāni,",
  "atk-s0402a0:170_7": "tena pañcanīvaraṇapūraṇe pubbaṅgamāti vuttaṃ hoti.",
  "atk-s0402a0:170_8": "Paviveketi upadhiviveke nibbāne.",
  "atk-s0402a0:170_9": "Nikkhittadhurāti tividhepi viveke oropitadhurā.",
  "atk-s0402a0:170_10": "Na vīriyaṃ ārabhantīti duvidhampi vīriyaṃ na karonti.",
  "atk-s0402a0:170_11": "Appattassa pattiyāti pubbe appattassa jhānavipassanāmaggaphalavisesassa pattiatthāya.",
  "atk-s0402a0:170_12": "Itaraṃ padadvayaṃ tasseva vevacanaṃ.",
  "atk-s0402a0:170_13": "Pacchimā janatāti saddhivihārikaantevāsikajano.",
  "atk-s0402a0:170_14": "Diṭṭhānugatiṃ āpajjatīti ācariyupajjhāyehi kataṃ anukaronto diṭṭhassa tesaṃ ācārassa anugatiṃ āpajjati nāma.",
  "atk-s0402a0:170_15": "Sesaṃ vuttapaṭipakkhanayena veditabbaṃ.",
  "atk-s0402a0:171_0": "46.",
  "atk-s0402a0:171_1": "Catutthe ariyāti ariyasāvakaparisā.",
  "atk-s0402a0:171_2": "Anariyāti puthujjanaparisā.",
  "atk-s0402a0:171_3": "“Idaṃ dukkha”nti yathābhūtaṃ nappajānantīti ṭhapetvā taṇhaṃ tebhūmakā pañcakkhandhā dukkhasaccaṃ nāma,",
  "atk-s0402a0:171_4": "ettakameva dukkhaṃ,",
  "atk-s0402a0:171_5": "ito uddhaṃ dukkhaṃ natthīti yathāsabhāvato nappajānanti.",
  "atk-s0402a0:171_6": "Esa nayo sabbattha.",
  "atk-s0402a0:171_7": "Sesapadesu pana tassa dukkhassa samuṭṭhāpikā purimataṇhā samudayo nāma,",
  "atk-s0402a0:171_8": "tassāyeva taṇhāya,",
  "atk-s0402a0:171_9": "dvinnampi vā tesaṃ saccānaṃ accantakkhayo asamuppatti dukkhanirodho nāma,",
  "atk-s0402a0:171_10": "aṭṭhaṅgiko ariyamaggo dukkhanirodhagāminī paṭipadā nāmāti evaṃ imasmiṃ sutte catūhi saccehi cattāro maggā ca cattāri ca phalāni kathitāni.",
  "atk-s0402a0:172_0": "47.",
  "atk-s0402a0:172_1": "Pañcame parisākasaṭoti kasaṭaparisā kacavaraparisā palāpaparisāti attho.",
  "atk-s0402a0:172_2": "Parisāmaṇḍoti pasannaparisā sāraparisāti attho.",
  "atk-s0402a0:172_3": "Chandāgatiṃ gacchantīti chandena agatiṃ gacchanti,",
  "atk-s0402a0:172_4": "akattabbaṃ karontīti attho.",
  "atk-s0402a0:172_5": "Sesapadesupi eseva nayo.",
  "atk-s0402a0:172_6": "Imāni pana cattāri agatigamanāni bhaṇḍabhājanīye ca vinicchayaṭṭhāne ca labbhanti.",
  "atk-s0402a0:172_7": "Tattha bhaṇḍabhājanīye tāva attano bhārabhūtānaṃ bhikkhūnaṃ amanāpe bhaṇḍake patte taṃ parivattetvā manāpaṃ dento chandāgatiṃ gacchati nāma.",
  "atk-s0402a0:172_8": "Attano pana abhārabhūtānaṃ manāpe bhaṇḍake patte taṃ parivattetvā amanāpaṃ dento dosāgatiṃ gacchati nāma.",
  "atk-s0402a0:172_9": "Bhaṇḍakabhājanīyavatthuñca ṭhitikañca ajānanto mohāgatiṃ gacchati nāma.",
  "atk-s0402a0:172_10": "Mukharānaṃ vā rājādinissitānaṃ vā “ime me amanāpe bhaṇḍake dinne anatthampi kareyyu”nti bhayena parivattetvā manāpaṃ dento bhayāgatiṃ gacchati nāma.",
  "atk-s0402a0:172_11": "Yo pana evaṃ na gacchati,",
  "atk-s0402a0:172_12": "sabbesaṃ tulābhūto pamāṇabhūto majjhatto hutvā yaṃ yassa pāpuṇāti,",
  "atk-s0402a0:172_13": "taññeva tassa deti,",
  "atk-s0402a0:172_14": "ayaṃ catubbidhampi agatigamanaṃ na gacchati nāma.",
  "atk-s0402a0:172_15": "Vinicchayaṭṭhāne pana attano bhārabhūtassa garukāpattiṃ lahukāpattīti katvā kathento chandāgatiṃ gacchati nāma.",
  "atk-s0402a0:172_16": "Itarassa lahukāpattiṃ garukāpattīti katvā kathento dosāgatiṃ gacchati nāma.",
  "atk-s0402a0:172_17": "Āpattivuṭṭhānaṃ pana samuccayakkhandhakañca ajānanto mohāgatiṃ gacchati nāma.",
  "atk-s0402a0:172_18": "Mukharassa vā rājapūjitassa vā “ayaṃ me garukaṃ katvā āpattiṃ kathentassa anatthampi kareyyā”ti garukameva",
  "atk-s0402a0:172_19": "lahukāti katvā kathento bhayāgatiṃ gacchati nāma.",
  "atk-s0402a0:172_20": "Yo pana sabbesaṃ yathābhūtameva katheti,",
  "atk-s0402a0:172_21": "ayaṃ catubbidhampi agatigamanaṃ na gacchati nāma.",
  "atk-s0402a0:173_0": "48.",
  "atk-s0402a0:173_1": "Chaṭṭhe okkācitavinītāti dubbinītā.",
  "atk-s0402a0:173_2": "No paṭipucchāvinītāti na pucchitvā vinītā.",
  "atk-s0402a0:173_3": "Gambhīrāti pāḷivasena gambhīrā sallasuttasadisā.",
  "atk-s0402a0:173_4": "Gambhīratthāti atthavasena gambhīrā mahāvedallasuttasadisā.",
  "atk-s0402a0:173_5": "Lokuttarāti lokuttaraatthadīpakā.",
  "atk-s0402a0:173_6": "Suññatāpaṭisaṃyuttāti sattasuññaṃ dhammamattameva pakāsakā asaṅkhatasaṃyuttasadisā.",
  "atk-s0402a0:173_7": "Na aññā cittaṃ upaṭṭhapentīti vijānanatthāya cittaṃ na upaṭṭhapenti,",
  "atk-s0402a0:173_8": "niddāyanti vā aññavihitā vā honti.",
  "atk-s0402a0:173_9": "Uggahetabbaṃ pariyāpuṇitabbanti uggahetabbe ca pariyāpuṇitabbe ca.",
  "atk-s0402a0:173_10": "Kavitāti kavīhi katā.",
  "atk-s0402a0:173_11": "Itaraṃ tasseva vevacanaṃ.",
  "atk-s0402a0:173_12": "Cittakkharāti vicitraakkharā.",
  "atk-s0402a0:173_13": "Itaraṃ tasseva vevacanaṃ.",
  "atk-s0402a0:173_14": "Bāhirakāti sāsanato bahibhūtā.",
  "atk-s0402a0:173_15": "Sāvakabhāsitāti tesaṃ tesaṃ sāvakehi bhāsitā.",
  "atk-s0402a0:173_16": "Sussūsantīti akkharacittatāya ceva sarasampattiyā ca attamanā hutvā suṇanti.",
  "atk-s0402a0:173_17": "Na ceva aññamaññaṃ paṭipucchantīti aññamaññaṃ atthaṃ vā anusandhiṃ vā pubbāparaṃ vā na pucchanti.",
  "atk-s0402a0:173_18": "Na ca paṭivicarantīti pucchanatthāya cārikaṃ na vicaranti.",
  "atk-s0402a0:173_19": "Idaṃ kathanti idaṃ byañjanaṃ kathaṃ ropetabbaṃ kinti ropetabbaṃ?",
  "atk-s0402a0:173_20": "Imassa ko atthoti imassa bhāsitassa ko attho,",
  "atk-s0402a0:173_21": "kā anusandhi,",
  "atk-s0402a0:173_22": "kiṃ pubbāparaṃ?",
  "atk-s0402a0:173_23": "Avivaṭanti paṭicchannaṃ.",
  "atk-s0402a0:173_24": "Na vivarantīti na ugghāṭenti.",
  "atk-s0402a0:173_25": "Anuttānīkatanti apākaṭaṃ kataṃ.",
  "atk-s0402a0:173_26": "Na uttāniṃ karontīti pākaṭaṃ na karonti.",
  "atk-s0402a0:173_27": "Kaṅkhāṭhāniyesūti kaṅkhāya kāraṇabhūtesu.",
  "atk-s0402a0:173_28": "Sukkapakkho vuttavipallāsena veditabbo.",
  "atk-s0402a0:174_0": "49.",
  "atk-s0402a0:174_1": "Sattame āmisagarūti catupaccayagarukā lokuttaradhammaṃ lāmakato gahetvā ṭhitaparisā.",
  "atk-s0402a0:174_2": "Saddhammagarūti nava lokuttaradhamme garuke katvā cattāro paccaye lāmakato gahetvā ṭhitaparisā.",
  "atk-s0402a0:174_3": "Ubhatobhāgavimuttoti dvīhi bhāgehi vimutto.",
  "atk-s0402a0:174_4": "Paññāvimuttoti paññāya vimutto sukkhavipassakakhīṇāsavo.",
  "atk-s0402a0:174_5": "Kāyasakkhīti kāyena jhānaphassaṃ phusitvā pacchā nirodhaṃ nibbānaṃ sacchikatvā ṭhito.",
  "atk-s0402a0:174_6": "Diṭṭhippattoti diṭṭhantaṃ patto.",
  "atk-s0402a0:174_7": "Ime dvepi chasu ṭhānesu labbhanti.",
  "atk-s0402a0:174_8": "Saddhāvimuttoti saddahanto vimutto.",
  "atk-s0402a0:174_9": "Ayampi chasu ṭhānesu labbhati.",
  "atk-s0402a0:174_10": "Dhammaṃ anussaratīti dhammānusārī.",
  "atk-s0402a0:174_11": "Saddhaṃ anussaratīti saddhānusārī.",
  "atk-s0402a0:174_12": "Ime dvepi paṭhamamaggasamaṅgino.",
  "atk-s0402a0:174_13": "Kalyāṇadhammoti sundaradhammo.",
  "atk-s0402a0:174_14": "Dussīlo pāpadhammoti nissīlo lāmakadhammo.",
  "atk-s0402a0:174_15": "Imaṃ kasmā gaṇhanti?",
  "atk-s0402a0:174_16": "Sabbesu hi ekasadisesu jātesu sīlavantesu balavagāravaṃ na hoti,",
  "atk-s0402a0:174_17": "ekaccesu pana dussīlesu sati sīlavantānaṃ upari balavagāravaṃ hotīti maññantā gaṇhanti.",
  "atk-s0402a0:174_18": "Te tena lābhaṃ labhantīti te bhikkhū ekaccānaṃ vaṇṇaṃ ekaccānaṃ avaṇṇaṃ kathetvā cattāro paccaye labhanti.",
  "atk-s0402a0:174_19": "Gathitāti taṇhāya ganthitā.",
  "atk-s0402a0:174_20": "Mucchitāti taṇhāvaseneva mucchitā.",
  "atk-s0402a0:174_21": "Ajjhopannāti ajjhosāya gilitvā pariniṭṭhapetvā ṭhitā.",
  "atk-s0402a0:174_22": "Anādīnavadassāvinoti apaccavekkhitaparibhoge ādīnavaṃ apassantā.",
  "atk-s0402a0:174_23": "Anissaraṇapaññāti catūsu paccayesu chandarāgaapakaḍḍhanāya nissaraṇapaññāya virahitā idamatthaṃ etanti ajānantā.",
  "atk-s0402a0:174_24": "Paribhuñjantīti sacchandarāgā hutvā paribhuñjanti.",
  "atk-s0402a0:175_0": "Sukkapakkhe ubhatobhāgavimuttotiādīsu ayaṃ sattannampi ariyapuggalānaṃ saṅkhepapakāsanā –",
  "atk-s0402a0:175_1": "eko bhikkhu paññādhurena abhiniviṭṭho aṭṭha samāpattiyo nibbattetvā sotāpattimaggaṃ pāpuṇāti.",
  "atk-s0402a0:175_2": "So tasmiṃ khaṇe dhammānusārī nāma hoti,",
  "atk-s0402a0:175_3": "sotāpattiphalādīsu chasu ṭhānesu kāyasakkhi nāma,",
  "atk-s0402a0:175_4": "arahattaphalakkhaṇe ubhatobhāgavimutto nāma.",
  "atk-s0402a0:175_5": "Samāpattīhi vikkhambhanavimuttiyā maggena samucchedavimuttiyāti dvikkhattuṃ vā dvīhi vā bhāgehi vimuttoti attho.",
  "atk-s0402a0:175_6": "Aparo paññādhurena abhiniviṭṭho samāpattiyo nibbattetuṃ asakkonto sukkhavipassakova hutvā sotāpattimaggaṃ pāpuṇāti.",
  "atk-s0402a0:175_7": "So tasmiṃ khaṇe dhammānusārī nāma hoti,",
  "atk-s0402a0:175_8": "sotāpattiphalādīsu chasu ṭhānesu diṭṭhippatto nāma,",
  "atk-s0402a0:175_9": "arahattaphalakkhaṇe paññāvimutto nāma.",
  "atk-s0402a0:175_10": "Aparo saddhādhurena abhiniviṭṭho aṭṭha samāpattiyo nibbattetvā sotāpattimaggaṃ pāpuṇāti.",
  "atk-s0402a0:175_11": "So tasmiṃ khaṇe saddhānusārī nāma hoti,",
  "atk-s0402a0:175_12": "sotāpattiphalādīsu chasu ṭhānesu kāyasakkhi nāma,",
  "atk-s0402a0:175_13": "arahattaphalakkhaṇe ubhatobhāgavimutto nāma.",
  "atk-s0402a0:175_14": "Aparo saddhādhurena abhiniviṭṭho samāpattiyo nibbattetuṃ asakkonto sukkhavipassakova hutvā sotāpattimaggaṃ pāpuṇāti.",
  "atk-s0402a0:175_15": "So tasmiṃ khaṇe saddhānusārī nāma hoti,",
  "atk-s0402a0:175_16": "sotāpattiphalādīsu chasu ṭhānesu saddhāvimutto nāma,",
  "atk-s0402a0:175_17": "arahattaphalakkhaṇe paññāvimutto nāma.",
  "atk-s0402a0:176_0": "50.",
  "atk-s0402a0:176_1": "Aṭṭhame visamāti sapakkhalanaṭṭhena visamā.",
  "atk-s0402a0:176_2": "Samāti nipakkhalanaṭṭhena samā.",
  "atk-s0402a0:176_3": "Adhammakammānīti uddhammāni kammāni.",
  "atk-s0402a0:176_4": "Avinayakammānīti ubbinayāni kammāni.",
  "atk-s0402a0:177_0": "51. Navame adhammikāti niddhammā. Dhammikāti dhammayuttā.",
  "atk-s0402a0:178_0": "52.",
  "atk-s0402a0:178_1": "Dasame adhikaraṇanti vivādādhikaraṇādicatubbidhaṃ adhikaraṇaṃ.",
  "atk-s0402a0:178_2": "Ādiyantīti gaṇhanti.",
  "atk-s0402a0:178_3": "Saññāpentīti jānāpenti.",
  "atk-s0402a0:178_4": "Na ca saññattiṃ upagacchantīti saññāpanatthaṃ na sannipatanti.",
  "atk-s0402a0:178_5": "Na ca nijjhāpentīti na pekkhāpenti.",
  "atk-s0402a0:178_6": "Na ca nijjhattiṃ upagacchantīti aññamaññaṃ nijjhāpanatthāya na sannipatanti.",
  "atk-s0402a0:178_7": "Asaññattibalāti asaññattiyeva balaṃ etesanti asaññattibalā.",
  "atk-s0402a0:178_8": "Appaṭinissaggamantinoti yesaṃ hi evaṃ hoti –",
  "atk-s0402a0:178_9": "“sace amhehi gahitaṃ adhikaraṇaṃ dhammikaṃ bhavissati,",
  "atk-s0402a0:178_10": "gaṇhissāma.",
  "atk-s0402a0:178_11": "Sace adhammikaṃ,",
  "atk-s0402a0:178_12": "vissajjessāmā”ti,",
  "atk-s0402a0:178_13": "te paṭinissaggamantino nāma honti.",
  "atk-s0402a0:178_14": "Ime pana na tathā mantentīti appaṭinissaggamantino.",
  "atk-s0402a0:178_15": "Thāmasā parāmāsā abhinivissāti diṭṭhithāmena ca diṭṭhiparāmāsena ca abhinivisitvā.",
  "atk-s0402a0:178_16": "Idameva saccanti idaṃ amhākaṃ vacanameva saccaṃ.",
  "atk-s0402a0:178_17": "Moghamaññanti avasesānaṃ vacanaṃ moghaṃ tucchaṃ.",
  "atk-s0402a0:178_18": "Sukkapakkho uttānatthoyevāti.",
  "atk-s0402a0:179_0": "53.",
  "atk-s0402a0:179_1": "Dutiyapaṇṇāsakassa paṭhame cakkavattinā saddhiṃ gahitattā “lokānukampāyā”ti na vuttaṃ.",
  "atk-s0402a0:179_2": "Ettha ca cakkavattino uppattiyā dve sampattiyo labhanti,",
  "atk-s0402a0:179_3": "buddhānaṃ uppattiyā tissopi.",
  "atk-s0402a0:180_0": "54. Dutiye acchariyamanussāti āciṇṇamanussā abbhutamanussā.",
  "atk-s0402a0:181_0": "55.",
  "atk-s0402a0:181_1": "Tatiye bahuno janassa anutappā hotīti mahājanassa anutāpakārī hoti.",
  "atk-s0402a0:181_2": "Tattha cakkavattino kālakiriyā ekacakkavāḷe devamanussānaṃ anutāpaṃ karoti,",
  "atk-s0402a0:181_3": "tathāgatassa kālakiriyā dasasu cakkavāḷasahassesu.",
  "atk-s0402a0:182_0": "56.",
  "atk-s0402a0:182_1": "Catutthe thūpārahāti thūpassa yuttā anucchavikā.",
  "atk-s0402a0:182_2": "Cakkavattino hi cetiyaṃ paṭijaggitvā dve sampattiyo labhanti,",
  "atk-s0402a0:182_3": "buddhānaṃ cetiyaṃ paṭijaggitvā tissopi.",
  "atk-s0402a0:183_0": "57. Pañcame buddhāti attano ānubhāvena cattāri saccāni buddhā.",
  "atk-s0402a0:184_0": "58.",
  "atk-s0402a0:184_1": "Chaṭṭhe phalantiyāti saddaṃ karontiyā.",
  "atk-s0402a0:184_2": "Na santasantīti na bhāyanti.",
  "atk-s0402a0:184_3": "Tattha khīṇāsavo attano sakkāyadiṭṭhiyā pahīnattā na bhāyati,",
  "atk-s0402a0:184_4": "hatthājānīyo sakkāyadiṭṭhiyā balavattāti.",
  "atk-s0402a0:184_5": "Sattamaṭṭhamesupi eseva nayo.",
  "atk-s0402a0:185_0": "61.",
  "atk-s0402a0:185_1": "Navame kiṃpurisāti kinnarā.",
  "atk-s0402a0:185_2": "Mānusiṃ vācaṃ na bhāsantīti manussakathaṃ na kathenti.",
  "atk-s0402a0:185_3": "Dhammāsokassa kira ekaṃ kinnaraṃ ānetvā dassesuṃ.",
  "atk-s0402a0:185_4": "So “kathāpetha na”nti āha.",
  "atk-s0402a0:185_5": "Kinnaro kathetuṃ na icchati.",
  "atk-s0402a0:185_6": "Eko puriso “ahametaṃ kathāpessāmī”ti heṭṭhāpāsādaṃ otāretvā dve khāṇuke koṭṭetvā ukkhaliṃ āropesi.",
  "atk-s0402a0:185_7": "Sā ubhatopassehi patati.",
  "atk-s0402a0:185_8": "Taṃ disvā kinnaro “kiṃ aññaṃ ekaṃ khāṇukaṃ koṭṭetuṃ na vaṭṭatī”ti ettakameva āha.",
  "atk-s0402a0:185_9": "Puna aparabhāge dve kinnare ānetvā dassesuṃ.",
  "atk-s0402a0:185_10": "Rājā “kathāpetha ne”ti āha.",
  "atk-s0402a0:185_11": "Te kathetuṃ na icchiṃsu.",
  "atk-s0402a0:185_12": "Eko puriso “ahamete kathāpessāmī”ti te gahetvā antarāpaṇaṃ agamāsi.",
  "atk-s0402a0:185_13": "Tattheko ambapakkañca macche ca addasa,",
  "atk-s0402a0:185_14": "eko kabiṭṭhaphalañca ambilikāphalañca.",
  "atk-s0402a0:185_15": "Tattha purimo “mahāvisaṃ manussā khādanti,",
  "atk-s0402a0:185_16": "kathaṃ te kilāsino na hontī”ti āha.",
  "atk-s0402a0:185_17": "Itaro “kathaṃ ime etaṃ nissāya kuṭṭhino na hontī”ti āha.",
  "atk-s0402a0:185_18": "Evaṃ mānusiṃ vācaṃ kathetuṃ sakkontāpi dve atthe sampassamānā na kathentīti.",
  "atk-s0402a0:186_0": "62. Dasame appaṭivānoti anukaṇṭhito apaccosakkito.",
  "atk-s0402a0:187_0": "63.",
  "atk-s0402a0:187_1": "Ekādasame asantasannivāsanti asappurisānaṃ sannivāsaṃ.",
  "atk-s0402a0:187_2": "Na vadeyyāti ovādena vā anusāsaniyā vā na vadeyya,",
  "atk-s0402a0:187_3": "mā vadatūti attho.",
  "atk-s0402a0:187_4": "Therampāhaṃ na vadeyyanti ahampi theraṃ bhikkhuṃ ovādānusāsanivasena na vadeyyaṃ.",
  "atk-s0402a0:187_5": "Ahitānukampīti ahitaṃ icchamāno.",
  "atk-s0402a0:187_6": "No hitānukampīti hitaṃ anicchamāno.",
  "atk-s0402a0:187_7": "Noti naṃ vadeyyanti “ahaṃ tava vacanaṃ na karissa”nti naṃ vadeyyaṃ.",
  "atk-s0402a0:187_8": "Viheṭheyyanti vacanassa akaraṇena viheṭheyyaṃ.",
  "atk-s0402a0:187_9": "Passampissa nappaṭikareyyanti passantopi jānantopi ahaṃ tassa vacanaṃ na kareyyaṃ.",
  "atk-s0402a0:187_10": "Iminā upāyena sabbattha attho veditabbo.",
  "atk-s0402a0:187_11": "Sukkapakkhe pana sādhūti naṃ vadeyyanti “sādhu bhaddakaṃ sukathitaṃ tayā”ti tassa kathaṃ abhinandanto naṃ vadeyyanti attho.",
  "atk-s0402a0:188_0": "64.",
  "atk-s0402a0:188_1": "Dvādasame ubhato vacīsaṃsāroti dvīsupi pakkhesu aññamaññaṃ akkosanapaccakkosanavasena saṃsaramānā vācā vacīsaṃsāro.",
  "atk-s0402a0:188_2": "Diṭṭhipaḷāsoti diṭṭhiṃ nissāya uppajjanako yugaggāhalakkhaṇo paḷāso diṭṭhipaḷāso nāma.",
  "atk-s0402a0:188_3": "Cetaso āghātoti kopo.",
  "atk-s0402a0:188_4": "So hi cittaṃ āghātento uppajjati.",
  "atk-s0402a0:188_5": "Appaccayoti atuṭṭhākāro,",
  "atk-s0402a0:188_6": "domanassanti attho.",
  "atk-s0402a0:188_7": "Anabhiraddhīti kopoyeva.",
  "atk-s0402a0:188_8": "So hi anabhirādhanavasena anabhiraddhīti vuccati.",
  "atk-s0402a0:188_9": "Ajjhattaṃ avūpasantaṃ hotīti sabbampetaṃ niyakajjhattasaṅkhāte attano citte ca saddhivihārikaantevāsikasaṅkhātāya attano parisāya ca avūpasantaṃ hoti.",
  "atk-s0402a0:188_10": "Tasmetanti tasmiṃ etaṃ.",
  "atk-s0402a0:188_11": "Sesaṃ vuttanayeneva veditabbanti.",
  "atk-s0402a0:189_0": "65.",
  "atk-s0402a0:189_1": "Dutiyassa paṭhame gihisukhanti gihīnaṃ sabbakāmanipphattimūlakaṃ sukhaṃ.",
  "atk-s0402a0:189_2": "Pabbajitasukhanti pabbajitānaṃ pabbajjāmūlakaṃ sukhaṃ.",
  "atk-s0402a0:190_0": "66.",
  "atk-s0402a0:190_1": "Dutiye kāmasukhanti kāme ārabbha uppajjanakasukhaṃ.",
  "atk-s0402a0:190_2": "Nekkhammasukhanti nekkhammaṃ vuccati pabbajjā,",
  "atk-s0402a0:190_3": "taṃ ārabbha uppajjanakasukhaṃ.",
  "atk-s0402a0:191_0": "67. Tatiye upadhisukhanti tebhūmakasukhaṃ. Nirupadhisukhanti lokuttarasukhaṃ.",
  "atk-s0402a0:192_0": "68.",
  "atk-s0402a0:192_1": "Catutthe sāsavasukhanti āsavānaṃ paccayabhūtaṃ vaṭṭasukhaṃ.",
  "atk-s0402a0:192_2": "Anāsavasukhanti tesaṃ apaccayabhūtaṃ vivaṭṭasukhaṃ.",
  "atk-s0402a0:193_0": "69. Pañcame sāmisanti saṃkilesaṃ vaṭṭagāmisukhaṃ. Nirāmisanti nikkilesaṃ vivaṭṭagāmisukhaṃ.",
  "atk-s0402a0:194_0": "70. Chaṭṭhe ariyasukhanti aputhujjanasukhaṃ. Anariyasukhanti puthujjanasukhaṃ.",
  "atk-s0402a0:195_0": "71.",
  "atk-s0402a0:195_1": "Sattame kāyikanti kāyaviññāṇasahajātaṃ.",
  "atk-s0402a0:195_2": "Cetasikanti manodvārikasukhaṃ.",
  "atk-s0402a0:195_3": "Taṃ lokiyalokuttaramissakaṃ kathitaṃ.",
  "atk-s0402a0:196_0": "72.",
  "atk-s0402a0:196_1": "Aṭṭhame sappītikanti paṭhamadutiyajjhānasukhaṃ.",
  "atk-s0402a0:196_2": "Nippītikanti tatiyacatutthajjhānasukhaṃ.",
  "atk-s0402a0:196_3": "Tattha lokiyasappītikato lokiyanippītikaṃ,",
  "atk-s0402a0:196_4": "lokuttarasappītikato ca lokuttaranippītikaṃ agganti evaṃ bhummantaraṃ abhinditvā aggabhāvo veditabbo.",
  "atk-s0402a0:197_0": "73. Navame sātasukhanti tīsu jhānesu sukhaṃ. Upekkhāsukhanti catutthajjhānasukhaṃ.",
  "atk-s0402a0:198_0": "74.",
  "atk-s0402a0:198_1": "Dasame samādhisukhanti appanaṃ vā upacāraṃ vā pattasukhaṃ.",
  "atk-s0402a0:198_2": "Asamādhisukhanti tadubhayaṃ appattasukhaṃ.",
  "atk-s0402a0:199_0": "75.",
  "atk-s0402a0:199_1": "Ekādasame sappītikārammaṇanti sappītikaṃ jhānadvayaṃ paccavekkhantassa uppannasukhaṃ.",
  "atk-s0402a0:199_2": "Nippītikārammaṇepi eseva nayo.",
  "atk-s0402a0:199_3": "Dvādasamepi imināva upāyena attho veditabbo.",
  "atk-s0402a0:200_0": "77.",
  "atk-s0402a0:200_1": "Terasame rūpārammaṇanti rūpāvacaracatutthajjhānārammaṇaṃ,",
  "atk-s0402a0:200_2": "yaṃkiñci rūpaṃ ārabbha uppajjanakaṃ vā.",
  "atk-s0402a0:200_3": "Arūpārammaṇanti arūpāvacarajjhānārammaṇaṃ,",
  "atk-s0402a0:200_4": "yaṃkiñci arūpaṃ ārabbha uppajjanakaṃ vāti.",
  "atk-s0402a0:201_0": "78- 79.",
  "atk-s0402a0:201_1": "Tatiyassa paṭhame sanimittāti sakāraṇā.",
  "atk-s0402a0:201_2": "Dutiyādīsupi eseva nayo.",
  "atk-s0402a0:201_3": "Nidānaṃ hetu saṅkhāro paccayo rūpanti sabbānipi hi etāni kāraṇavevacanāneva.",
  "atk-s0402a0:202_0": "84.",
  "atk-s0402a0:202_1": "Sattame savedanāti paccayabhūtāya sampayuttavedanāya satiyeva uppajjanti,",
  "atk-s0402a0:202_2": "nāsatīti attho.",
  "atk-s0402a0:202_3": "Aṭṭhamanavamesupi eseva nayo.",
  "atk-s0402a0:203_0": "87.",
  "atk-s0402a0:203_1": "Dasame saṅkhatārammaṇāti paccayanibbattaṃ saṅkhatadhammaṃ ārammaṇaṃ katvāva uppajjanti.",
  "atk-s0402a0:203_2": "No asaṅkhatārammaṇāti asaṅkhataṃ pana nibbānaṃ ārabbha na uppajjanti.",
  "atk-s0402a0:203_3": "Na hontīti maggakkhaṇe na honti nāma,",
  "atk-s0402a0:203_4": "phale patte nāhesunti.",
  "atk-s0402a0:203_5": "Evametesu dasasupi ṭhānesu yāva arahattā desanā desitāti.",
  "atk-s0402a0:204_0": "88. Catutthassa paṭhame cetovimuttīti phalasamādhi. Paññāvimuttīti phalapaññā.",
  "atk-s0402a0:205_0": "89. Dutiye paggāhoti vīriyaṃ. Avikkhepoti cittekaggatā.",
  "atk-s0402a0:206_0": "90.",
  "atk-s0402a0:206_1": "Tatiye nāmanti cattāro arūpakkhandhā.",
  "atk-s0402a0:206_2": "Rūpanti rūpakkhandho.",
  "atk-s0402a0:206_3": "Iti imasmiṃ sutte dhammakoṭṭhāsaparicchedañāṇaṃ nāma kathitaṃ.",
  "atk-s0402a0:207_0": "91. Catutthe vijjāti phalañāṇaṃ. Vimuttīti taṃsampayuttā sesadhammā.",
  "atk-s0402a0:208_0": "92.",
  "atk-s0402a0:208_1": "Pañcame bhavadiṭṭhīti sassatadiṭṭhi.",
  "atk-s0402a0:208_2": "Vibhavadiṭṭhīti ucchedadiṭṭhi.",
  "atk-s0402a0:208_3": "Chaṭṭhasattamāni uttānatthāneva.",
  "atk-s0402a0:209_0": "95.",
  "atk-s0402a0:209_1": "Aṭṭhame dovacassatāti dubbacabhāvo.",
  "atk-s0402a0:209_2": "Pāpamittatāti pāpamittasevanabhāvo.",
  "atk-s0402a0:209_3": "Navamaṃ vuttavipariyāyena veditabbaṃ.",
  "atk-s0402a0:210_0": "97.",
  "atk-s0402a0:210_1": "Dasame dhātukusalatāti aṭṭhārasa dhātuyo dhātūti jānanaṃ.",
  "atk-s0402a0:210_2": "Manasikārakusalatāti tāsaṃyeva dhātūnaṃ aniccādivasena lakkhaṇattayaṃ āropetvā jānanaṃ.",
  "atk-s0402a0:211_0": "98.",
  "atk-s0402a0:211_1": "Ekādasame āpattikusalatāti pañcannañca sattannañca āpattikkhandhānaṃ jānanaṃ.",
  "atk-s0402a0:211_2": "Āpattivuṭṭhānakusalatāti desanāya vā kammavācāya vā āpattīhi vuṭṭhānajānananti.",
  "atk-s0402a0:212_0": "99.",
  "atk-s0402a0:212_1": "Pañcamassa paṭhame anāgataṃ bhāraṃ vahatīti “sammajjanī padīpo ca,",
  "atk-s0402a0:212_2": "udakaṃ āsanena ca,",
  "atk-s0402a0:212_3": "chandapārisuddhiutukkhānaṃ,",
  "atk-s0402a0:212_4": "bhikkhugaṇanā ca ovādo,",
  "atk-s0402a0:212_5": "pātimokkhaṃ therabhāroti vuccatī”ti imaṃ dasavidhaṃ therabhāraṃ navako hutvā therena anajjhiṭṭho karonto anāgataṃ bhāraṃ vahati nāma.",
  "atk-s0402a0:212_6": "Āgataṃ bhāraṃ na vahatīti thero samāno tameva dasavidhaṃ bhāraṃ attanā vā akaronto paraṃ vā asamādapento āgataṃ bhāraṃ na vahati nāma.",
  "atk-s0402a0:212_7": "Dutiyasuttepi imināva nayena attho veditabbo.",
  "atk-s0402a0:213_0": "101.",
  "atk-s0402a0:213_1": "Tatiye akappiye kappiyasaññīti akappiye sīhamaṃsādimhi “kappiyaṃ ida”nti evaṃsaññī.",
  "atk-s0402a0:213_2": "Kappiye akappiyasaññīti kumbhīlamaṃsabiḷāramaṃsādimhi kappiye “akappiyaṃ ida”nti evaṃsaññī.",
  "atk-s0402a0:213_3": "Catutthaṃ vuttanayeneva veditabbaṃ.",
  "atk-s0402a0:214_0": "103.",
  "atk-s0402a0:214_1": "Pañcame anāpattiyā āpattisaññīti āpucchitvā bhaṇḍakaṃ dhovantassa,",
  "atk-s0402a0:214_2": "pattaṃ pacantassa,",
  "atk-s0402a0:214_3": "kese chindantassa,",
  "atk-s0402a0:214_4": "gāmaṃ pavisantassātiādīsu anāpatti,",
  "atk-s0402a0:214_5": "tattha “āpatti aya”nti evaṃsaññī.",
  "atk-s0402a0:214_6": "Āpattiyā anāpattisaññīti tesaññeva vatthūnaṃ anāpucchākaraṇe āpatti,",
  "atk-s0402a0:214_7": "tattha “anāpattī”ti evaṃsaññī.",
  "atk-s0402a0:214_8": "Chaṭṭhepi vuttanayeneva attho veditabbo.",
  "atk-s0402a0:214_9": "Sattamādīni uttānatthāneva.",
  "atk-s0402a0:215_0": "109.",
  "atk-s0402a0:215_1": "Ekādasame āsavāti kilesā.",
  "atk-s0402a0:215_2": "Na kukkuccāyitabbanti saṅghabhogassa apaṭṭhapanaṃ avicāraṇaṃ na kukkuccāyitabbaṃ nāma,",
  "atk-s0402a0:215_3": "taṃ kukkuccāyati.",
  "atk-s0402a0:215_4": "Kukkuccāyitabbanti tasseva paṭṭhapanaṃ vicāraṇaṃ,",
  "atk-s0402a0:215_5": "taṃ na kukkuccāyati.",
  "atk-s0402a0:215_6": "Dvādasamādīni heṭṭhā vuttanayeneva veditabbānīti.",
  "atk-s0402a0:216_0": "119.",
  "atk-s0402a0:216_1": "Tatiyassa paṇṇāsakassa paṭhame āsāti taṇhā.",
  "atk-s0402a0:216_2": "Duppajahāti duccajā dunnīharā.",
  "atk-s0402a0:216_3": "Lābhāsāya duppajahabhāvena sattā dasapi vassāni vīsatipi saṭṭhipi vassāni “ajja labhissāma,",
  "atk-s0402a0:216_4": "sve labhissāmā”ti rājānaṃ upaṭṭhahanti,",
  "atk-s0402a0:216_5": "kasikammādīni karonti,",
  "atk-s0402a0:216_6": "ubhatobyūḷhaṃ saṅgāmaṃ pakkhandanti,",
  "atk-s0402a0:216_7": "ajapathasaṅkupathādayo paṭipajjanti,",
  "atk-s0402a0:216_8": "nāvāya mahāsamuddaṃ pavisanti.",
  "atk-s0402a0:216_9": "Jīvitāsāya duppajahattā sampatte maraṇakālepi vassasatajīviṃ attānaṃ maññanti.",
  "atk-s0402a0:216_10": "So kammakammanimittādīni passantopi “dānaṃ dehi pūjaṃ,",
  "atk-s0402a0:216_11": "karohī”ti anukampakehi vuccamāno “nāhaṃ marissāmi,",
  "atk-s0402a0:216_12": "jīvissāmi”cceva āsāya kassaci vacanaṃ na gaṇhāti.",
  "atk-s0402a0:217_0": "120.",
  "atk-s0402a0:217_1": "Dutiye pubbakārīti paṭhamaṃ upakārassa kārako.",
  "atk-s0402a0:217_2": "Kataññūkatavedīti tena kataṃ ñatvā pacchā kārako.",
  "atk-s0402a0:217_3": "Tesu pubbakārī “iṇaṃ demī”ti saññaṃ karoti,",
  "atk-s0402a0:217_4": "pacchā kārako “iṇaṃ jīrāpemī”ti saññaṃ karoti.",
  "atk-s0402a0:218_0": "121.",
  "atk-s0402a0:218_1": "Tatiye titto ca tappetā cāti paccekabuddho ca tathāgatasāvako ca khīṇāsavo titto nāma,",
  "atk-s0402a0:218_2": "tathāgato arahaṃ sammāsambuddho titto ca tappetā ca.",
  "atk-s0402a0:219_0": "122.",
  "atk-s0402a0:219_1": "Catutthe duttappayāti dāyakena duttappayā tappetuṃ na sukarā.",
  "atk-s0402a0:219_2": "Nikkhipatīti nidahati na paribhuñjati.",
  "atk-s0402a0:219_3": "Vissajjetīti paresaṃ deti.",
  "atk-s0402a0:220_0": "123.",
  "atk-s0402a0:220_1": "Pañcame na vissajjetīti sabbaṃyeva paresaṃ na deti,",
  "atk-s0402a0:220_2": "attano pana yāpanamattaṃ gahetvā avasesaṃ deti.",
  "atk-s0402a0:221_0": "124. Chaṭṭhe subhanimittanti iṭṭhārammaṇaṃ.",
  "atk-s0402a0:222_0": "125. Sattame paṭighanimittanti aniṭṭhanimittaṃ.",
  "atk-s0402a0:223_0": "126. Aṭṭhame parato ca ghosoti parassa santikā assaddhammasavanaṃ.",
  "atk-s0402a0:224_0": "127. Navame parato ca ghosoti parassa santikā saddhammasavanaṃ. Sesaṃ sabbattha uttānatthamevāti.",
  "atk-s0402a0:225_0": "131.",
  "atk-s0402a0:225_1": "Dutiyassa paṭhame evaṃ sammā āyācamāno āyāceyyāti saddho bhikkhu uṭṭhahitvā “yādiso sāriputtatthero paññāya,",
  "atk-s0402a0:225_2": "ahampi tādiso homi.",
  "atk-s0402a0:225_3": "Yādiso mahāmoggallānatthero iddhiyā,",
  "atk-s0402a0:225_4": "ahampi tādiso homī”ti evaṃ āyācanto pihento patthento yaṃ atthi,",
  "atk-s0402a0:225_5": "tasseva patthitattā sammā pattheyya nāma.",
  "atk-s0402a0:225_6": "Ito uttari patthento micchā pattheyya.",
  "atk-s0402a0:225_7": "Evarūpā hi patthanā yaṃ natthi,",
  "atk-s0402a0:225_8": "tassa patthitattā micchāpatthanā nāma hoti.",
  "atk-s0402a0:225_9": "Kiṃ kāraṇā? Esā,",
  "atk-s0402a0:225_10": "bhikkhave,",
  "atk-s0402a0:225_11": "tulā etaṃ pamāṇanti yathā hi suvaṇṇaṃ vā hiraññaṃ vā tulentassa tulā icchitabbā,",
  "atk-s0402a0:225_12": "dhaññaṃ minantassa mānanti tulane tulā,",
  "atk-s0402a0:225_13": "minane ca mānaṃ pamāṇaṃ hoti,",
  "atk-s0402a0:225_14": "evameva mama sāvakānaṃ bhikkhūnaṃ esā tulā etaṃ pamāṇaṃ yadidaṃ sāriputtamoggallānā.",
  "atk-s0402a0:225_15": "Te gahetvā “ahampi ñāṇena vā iddhiyā vā etampamāṇo homī”ti attānaṃ tuletuṃ vā pamāṇetuṃ vā sakkā,",
  "atk-s0402a0:225_16": "na ito aññathā.",
  "atk-s0402a0:226_0": "132.",
  "atk-s0402a0:226_1": "Dutiyādīsupi eseva nayo.",
  "atk-s0402a0:226_2": "Idaṃ panettha visesamattaṃ –",
  "atk-s0402a0:226_3": "khemā ca bhikkhunī uppalavaṇṇā cāti etāsu hi khemā paññāya aggā,",
  "atk-s0402a0:226_4": "uppalavaṇṇā iddhiyā.",
  "atk-s0402a0:226_5": "Tasmā “paññāya vā iddhiyā vā etādisī homī”ti sammā āyācamānā āyāceyya.",
  "atk-s0402a0:226_6": "Tathā citto gahapati paññāya aggo,",
  "atk-s0402a0:226_7": "hatthako rājakumāro mahiddhikatāya.",
  "atk-s0402a0:226_8": "Tasmā “paññāya vā iddhiyā vā ediso homī”ti sammā āyācamāno āyāceyya.",
  "atk-s0402a0:226_9": "Khujjuttarāpi mahāpaññatāya aggā,",
  "atk-s0402a0:226_10": "nandamātā mahiddhikatāya.",
  "atk-s0402a0:226_11": "Tasmā “paññāya vā iddhiyā vā etādisī homī”ti sammā āyācamānā āyāceyya.",
  "atk-s0402a0:227_0": "135.",
  "atk-s0402a0:227_1": "Pañcame khatanti guṇānaṃ khatattā khataṃ.",
  "atk-s0402a0:227_2": "Upahatanti guṇānaṃ upahatattā upahataṃ,",
  "atk-s0402a0:227_3": "chinnaguṇaṃ naṭṭhaguṇanti attho.",
  "atk-s0402a0:227_4": "Attānaṃ pariharatīti nigguṇaṃ attānaṃ jaggati gopāyati.",
  "atk-s0402a0:227_5": "Sāvajjoti sadoso.",
  "atk-s0402a0:227_6": "Sānuvajjoti saupavādo.",
  "atk-s0402a0:227_7": "Pasavatīti paṭilabhati.",
  "atk-s0402a0:227_8": "Ananuviccāti ajānitvā avinicchinitvā.",
  "atk-s0402a0:227_9": "Apariyogāhetvāti ananupavisitvā.",
  "atk-s0402a0:227_10": "Avaṇṇārahassāti avaṇṇayuttassa micchāpaṭipannassa titthiyassa vā titthiyasāvakassa vā.",
  "atk-s0402a0:227_11": "Vaṇṇaṃ bhāsatīti “suppaṭipanno esa sammāpaṭipanno”ti guṇaṃ katheti.",
  "atk-s0402a0:227_12": "Vaṇṇārahassāti buddhādīsu aññatarassa sammāpaṭipannassa.",
  "atk-s0402a0:227_13": "Avaṇṇaṃ bhāsatīti “duppaṭipanno esa micchāpaṭipanno”ti aguṇaṃ katheti.",
  "atk-s0402a0:227_14": "Avaṇṇārahassa avaṇṇaṃ bhāsatīti idhekacco puggalo duppaṭipannānaṃ micchāpaṭipannānaṃ titthiyānaṃ titthiyasāvakānaṃ",
  "atk-s0402a0:227_15": "“itipi duppaṭipannā itipi micchāpaṭipannā”ti avaṇṇaṃ bhāsati.",
  "atk-s0402a0:227_16": "Vaṇṇārahassa vaṇṇaṃ bhāsatīti suppaṭipannānaṃ sammāpaṭipannānaṃ buddhānaṃ buddhasāvakānaṃ “itipi suppaṭipannā itipi sammāpaṭipannā”ti vaṇṇaṃ bhāsati.",
  "atk-s0402a0:228_0": "136.",
  "atk-s0402a0:228_1": "Chaṭṭhe appasādanīye ṭhāneti appasādakāraṇe.",
  "atk-s0402a0:228_2": "Pasādaṃ upadaṃsetīti duppaṭipadāya micchāpaṭipadāya “ayaṃ suppaṭipadā sammāpaṭipadā”ti pasādaṃ janeti.",
  "atk-s0402a0:228_3": "Pasādanīye ṭhāne appasādanti suppaṭipadāya sammāpaṭipadāya “ayaṃ duppaṭipadā micchāpaṭipadā”ti appasādaṃ janetīti.",
  "atk-s0402a0:228_4": "Sesamettha uttānameva.",
  "atk-s0402a0:229_0": "137.",
  "atk-s0402a0:229_1": "Sattame dvīsūti dvīsu okāsesu dvīsu kāraṇesu.",
  "atk-s0402a0:229_2": "Micchāpaṭipajjamānoti micchāpaṭipattiṃ paṭipajjamāno.",
  "atk-s0402a0:229_3": "Mātari ca pitari cāti mittavindako viya mātari,",
  "atk-s0402a0:229_4": "ajātasattu viya pitari.",
  "atk-s0402a0:229_5": "Sukkapakkho vuttanayeneva veditabbo.",
  "atk-s0402a0:230_0": "138.",
  "atk-s0402a0:230_1": "Aṭṭhame tathāgate ca tathāgatasāvake cāti devadatto viya tathāgate,",
  "atk-s0402a0:230_2": "kokāliko viya ca tathāgatasāvake.",
  "atk-s0402a0:230_3": "Sukkapakkhe ānandatthero viya tathāgate,",
  "atk-s0402a0:230_4": "nandagopālakaseṭṭhiputto viya ca tathāgatasāvake.",
  "atk-s0402a0:231_0": "139.",
  "atk-s0402a0:231_1": "Navame sacittavodānanti sakacittassa vodānaṃ,",
  "atk-s0402a0:231_2": "aṭṭhannaṃ samāpattīnaṃ etaṃ nāmaṃ.",
  "atk-s0402a0:231_3": "Na ca kiñci loke upādiyatīti loke ca rūpādīsu dhammesu kiñci ekaṃ dhammampi na gaṇhāti na parāmasati.",
  "atk-s0402a0:231_4": "Evamettha anupādānaṃ nāma dutiyo dhammo hoti.",
  "atk-s0402a0:231_5": "Dasamekādasamāni uttānatthānevāti.",
  "atk-s0402a0:232_0": "142.",
  "atk-s0402a0:232_1": "Tatiyassa paṭhame dānānīti diyyanakavasena dānāni,",
  "atk-s0402a0:232_2": "deyyadhammassetaṃ nāmaṃ.",
  "atk-s0402a0:232_3": "Savatthukā vā cetanā dānaṃ,",
  "atk-s0402a0:232_4": "sampattipariccāgassetaṃ nāmaṃ.",
  "atk-s0402a0:232_5": "Āmisadānanti cattāro paccayā diyyanakavasena āmisadānaṃ nāma.",
  "atk-s0402a0:232_6": "Dhammadānanti idhekacco amatapattipaṭipadaṃ kathetvā deti,",
  "atk-s0402a0:232_7": "idaṃ dhammadānaṃ nāma.",
  "atk-s0402a0:233_0": "143. Dutiye cattāro paccayā yajanakavasena yāgo nāma dhammopi yajanakavasena yāgoti veditabbo.",
  "atk-s0402a0:234_0": "144.",
  "atk-s0402a0:234_1": "Tatiye āmisassa cajanaṃ āmisacāgo,",
  "atk-s0402a0:234_2": "dhammassa cajanaṃ dhammacāgo.",
  "atk-s0402a0:234_3": "Catutthe upasaggamattaṃ viseso.",
  "atk-s0402a0:235_0": "146.",
  "atk-s0402a0:235_1": "Pañcame catunnaṃ paccayānaṃ bhuñjanaṃ āmisabhogo,",
  "atk-s0402a0:235_2": "dhammassa bhuñjanaṃ dhammabhogo.",
  "atk-s0402a0:235_3": "Chaṭṭhe upasaggamattaṃ viseso.",
  "atk-s0402a0:236_0": "148.",
  "atk-s0402a0:236_1": "Sattame catunnaṃ paccayānaṃ saṃvibhajanaṃ āmisasaṃvibhāgo,",
  "atk-s0402a0:236_2": "dhammassa saṃvibhajanaṃ dhammasaṃvibhāgo.",
  "atk-s0402a0:237_0": "149. Aṭṭhame catūhi paccayehi saṅgaho āmisasaṅgaho, dhammena saṅgaho dhammasaṅgaho.",
  "atk-s0402a0:238_0": "150. Navame catūhi paccayehi anuggaṇhanaṃ āmisānuggaho, dhammena anuggaṇhanaṃ dhammānuggaho.",
  "atk-s0402a0:239_0": "151. Dasame catūhi paccayehi anukampanaṃ āmisānukampā, dhammena anukampanaṃ dhammānukampāti.",
  "atk-s0402a0:240_0": "152.",
  "atk-s0402a0:240_1": "Catutthassa paṭhame catūhi paccayehi attano ca parassa ca antarapaṭicchādanavasena santharaṇaṃ āmisasanthāro,",
  "atk-s0402a0:240_2": "dhammena santharaṇaṃ dhammasanthāro.",
  "atk-s0402a0:240_3": "Dutiye upasaggamattaṃ viseso.",
  "atk-s0402a0:241_0": "154.",
  "atk-s0402a0:241_1": "Tatiye vuttappakārassa āmisassa esanā āmisesanā,",
  "atk-s0402a0:241_2": "dhammassa esanā dhammesanā.",
  "atk-s0402a0:241_3": "Catutthe upasaggamattameva viseso.",
  "atk-s0402a0:242_0": "156.",
  "atk-s0402a0:242_1": "Pañcame matthakappattā āmisapariyesanā āmisapariyeṭṭhi,",
  "atk-s0402a0:242_2": "matthakappattāva dhammapariyesanā dhammapariyeṭṭhīti vuttā.",
  "atk-s0402a0:243_0": "157. Chaṭṭhe āmisena pūjanaṃ āmisapūjā, dhammena pūjanaṃ dhammapūjā.",
  "atk-s0402a0:244_0": "158. Sattame ātitheyyānīti āgantukadānāni. Atitheyyānītipi pāṭho.",
  "atk-s0402a0:245_0": "159.",
  "atk-s0402a0:245_1": "Aṭṭhame āmisaṃ ijjhanakasamijjhanakavasena āmisiddhi,",
  "atk-s0402a0:245_2": "dhammopi ijjhanakasamijjhanakavasena dhammiddhi.",
  "atk-s0402a0:246_0": "160. Navame āmisena vaḍḍhanaṃ āmisavuddhi, dhammena vaḍḍhanaṃ dhammavuddhi.",
  "atk-s0402a0:247_0": "161. Dasame ratikaraṇaṭṭhena āmisaṃ āmisaratanaṃ, dhammo dhammaratanaṃ.",
  "atk-s0402a0:249_0": "162.",
  "atk-s0402a0:249_1": "Ekādasame āmisassa cinanaṃ vaḍḍhanaṃ āmisasannicayo,",
  "atk-s0402a0:249_2": "dhammassa cinanaṃ vaḍḍhanaṃ dhammasannicayo.",
  "atk-s0402a0:250_0": "163. Dvādasame āmisassa vipulabhāvo āmisavepullaṃ, dhammassa vipulabhāvo dhammavepullanti.",
  "atk-s0402a0:251_0": "164.",
  "atk-s0402a0:251_1": "Pañcamassa paṭhame samāpattikusalatāti āhārasappāyaṃ utusappāyaṃ pariggaṇhitvā samāpattisamāpajjane chekatā.",
  "atk-s0402a0:251_2": "Samāpattivuṭṭhānakusalatāti yathāparicchedena gate kāle viyatto hutvā uṭṭhahanto vuṭṭhānakusalo nāma hoti,",
  "atk-s0402a0:251_3": "evaṃ kusalatā.",
  "atk-s0402a0:252_0": "165. Dutiye ajjavanti ujubhāvo. Maddavanti mudubhāvo.",
  "atk-s0402a0:253_0": "166. Tatiye khantīti adhivāsanakhanti. Soraccanti susīlyabhāvena suratabhāvo.",
  "atk-s0402a0:254_0": "167.",
  "atk-s0402a0:254_1": "Catutthe sākhalyanti saṇhavācāvasena sammodamānabhāvo.",
  "atk-s0402a0:254_2": "Paṭisanthāroti āmisena vā dhammena vā paṭisantharaṇaṃ.",
  "atk-s0402a0:255_0": "168.",
  "atk-s0402a0:255_1": "Pañcame avihiṃsāti karuṇāpubbabhāgo.",
  "atk-s0402a0:255_2": "Soceyyanti sīlavasena sucibhāvo.",
  "atk-s0402a0:255_3": "Chaṭṭhasattamāni uttānatthāneva.",
  "atk-s0402a0:256_0": "171. Aṭṭhame paṭisaṅkhānabalanti paccavekkhaṇabalaṃ.",
  "atk-s0402a0:257_0": "172.",
  "atk-s0402a0:257_1": "Navame muṭṭhassacce akampanena satiyeva satibalaṃ.",
  "atk-s0402a0:257_2": "Uddhacce akampanena samādhiyeva samādhibalaṃ.",
  "atk-s0402a0:258_0": "173. Dasame samathoti cittekaggatā. Vipassanāti saṅkhārapariggāhakaññāṇaṃ.",
  "atk-s0402a0:259_0": "174. Ekādasame sīlavipattīti dussīlyaṃ. Diṭṭhivipattīti micchādiṭṭhi.",
  "atk-s0402a0:260_0": "175.",
  "atk-s0402a0:260_1": "Dvādasame sīlasampadāti paripuṇṇasīlatā.",
  "atk-s0402a0:260_2": "Diṭṭhisampadāti sammādiṭṭhikabhāvo.",
  "atk-s0402a0:260_3": "Tena kammassakatasammādiṭṭhi,",
  "atk-s0402a0:260_4": "jhānasammādiṭṭhi,",
  "atk-s0402a0:260_5": "vipassanāsammādiṭṭhi,",
  "atk-s0402a0:260_6": "maggasammādiṭṭhi,",
  "atk-s0402a0:260_7": "phalasammādiṭṭhīti sabbāpi pañcavidhā sammādiṭṭhi saṅgahitā hoti.",
  "atk-s0402a0:261_0": "176.",
  "atk-s0402a0:261_1": "Terasame sīlavisuddhīti visuddhisampāpakaṃ sīlaṃ.",
  "atk-s0402a0:261_2": "Diṭṭhivisuddhīti visuddhisampāpikā catumaggasammādiṭṭhi,",
  "atk-s0402a0:261_3": "pañcavidhāpi vā sammādiṭṭhi.",
  "atk-s0402a0:262_0": "177.",
  "atk-s0402a0:262_1": "Cuddasame diṭṭhivisuddhīti visuddhisampāpikā sammādiṭṭhiyeva.",
  "atk-s0402a0:262_2": "Yathādiṭṭhissa ca padhānanti heṭṭhimamaggasampayuttaṃ vīriyaṃ.",
  "atk-s0402a0:262_3": "Tañhi tassā diṭṭhiyā anurūpattā “yathādiṭṭhissa ca padhāna”nti vuttaṃ.",
  "atk-s0402a0:263_0": "178.",
  "atk-s0402a0:263_1": "Pannarasame asantuṭṭhitā ca kusalesu dhammesūti aññatra arahattamaggā kusalesu dhammesu asantuṭṭhibhāvo.",
  "atk-s0402a0:264_0": "179. Soḷasame muṭṭhassaccanti muṭṭhassatibhāvo. Asampajaññanti aññāṇabhāvo.",
  "atk-s0402a0:265_0": "180. Sattarasame apilāpanalakkhaṇā sati. Sammā pajānanalakkhaṇaṃ sampajaññanti.",
  "atk-s0402a0:266_0": "181.",
  "atk-s0402a0:266_1": "Ito paresu kujjhanalakkhaṇo kodho.",
  "atk-s0402a0:266_2": "Upanandhanalakkhaṇo upanāho.",
  "atk-s0402a0:266_3": "Sukatakaraṇamakkhanalakkhaṇo makkho.",
  "atk-s0402a0:266_4": "Yugaggāhalakkhaṇo palāso.",
  "atk-s0402a0:266_5": "Usūyanalakkhaṇā issā.",
  "atk-s0402a0:266_6": "Pañcamaccherabhāvo macchariyaṃ.",
  "atk-s0402a0:266_7": "Taṃ sabbampi maccharāyanalakkhaṇaṃ.",
  "atk-s0402a0:266_8": "Katapaṭicchādanalakkhaṇā māyā.",
  "atk-s0402a0:266_9": "Kerāṭikalakkhaṇaṃ sāṭheyyaṃ.",
  "atk-s0402a0:266_10": "Alajjanākāro ahirikaṃ.",
  "atk-s0402a0:266_11": "Upavādato abhāyanākāro anottappaṃ.",
  "atk-s0402a0:266_12": "Akkodhādayo tesaṃ paṭipakkhavasena veditabbā.",
  "atk-s0402a0:267_0": "185.",
  "atk-s0402a0:267_1": "Sekkhassa bhikkhunoti sattavidhassāpi sekkhassa upariupariguṇehi parihānāya saṃvattanti,",
  "atk-s0402a0:267_2": "puthujjanassa pana paṭhamataraṃyeva parihānāya saṃvattantīti veditabbā.",
  "atk-s0402a0:267_3": "Aparihānāyāti upariupariguṇehi aparihānatthāya.",
  "atk-s0402a0:268_0": "187. Yathābhataṃ nikkhittoti yathā ānetvā nikkhitto, evaṃ niraye patiṭṭhito vāti veditabbo.",
  "atk-s0402a0:269_0": "190. Ekaccoti yassete kodhādayo atthi, so ekacco nāma.",
  "atk-s0402a0:270_0": "191- 200.",
  "atk-s0402a0:270_1": "Sāvajjāti sadosā.",
  "atk-s0402a0:270_2": "Anavajjāti niddosā.",
  "atk-s0402a0:270_3": "Dukkhudrayāti dukkhavaḍḍhikā.",
  "atk-s0402a0:270_4": "Sukhudriyāti sukhavaḍḍhikā.",
  "atk-s0402a0:270_5": "Sabyābajjhāti sadukkhā.",
  "atk-s0402a0:270_6": "Abyābajjhāti niddukkhā.",
  "atk-s0402a0:270_7": "Ettāvatā vaṭṭavivaṭṭameva kathitaṃ.",
  "atk-s0402a0:271_0": "201. Dveme,",
  "atk-s0402a0:271_1": "bhikkhave,",
  "atk-s0402a0:271_2": "atthavase paṭiccāti,",
  "atk-s0402a0:271_3": "bhikkhave,",
  "atk-s0402a0:271_4": "dve atthe nissāya dve kāraṇāni sandhāya.",
  "atk-s0402a0:271_5": "Sikkhāpadaṃ paññattanti sikkhākoṭṭhāso ṭhapito.",
  "atk-s0402a0:271_6": "Saṅghasuṭṭhutāyāti saṅghassa suṭṭhubhāvāya, “suṭṭhu,",
  "atk-s0402a0:271_7": "bhante”ti vatvā sampaṭicchanatthāyāti attho.",
  "atk-s0402a0:271_8": "Saṅghaphāsutāyāti saṅghassa phāsuvihāratthāya.",
  "atk-s0402a0:271_9": "Dummaṅkūnanti dussīlānaṃ.",
  "atk-s0402a0:271_10": "Pesalānanti pīyasīlānaṃ.",
  "atk-s0402a0:271_11": "Diṭṭhadhammikānaṃ āsavānanti diṭṭhadhamme imasmiṃyeva attabhāve vītikkamapaccayā paṭiladdhabbānaṃ vadhabandhanādidukkhadhammasaṅkhātānaṃ āsavānaṃ.",
  "atk-s0402a0:271_12": "Saṃvarāyāti pidahanatthāya.",
  "atk-s0402a0:271_13": "Samparāyikānanti tathārūpānaṃyeva apāyadukkhasaṅkhātānaṃ samparāye uppajjanakaāsavānaṃ.",
  "atk-s0402a0:271_14": "Paṭighātāyāti paṭisedhanatthāya.",
  "atk-s0402a0:271_15": "Verānanti akusalaverānampi puggalaverānampi.",
  "atk-s0402a0:271_16": "Vajjānanti dosānaṃ.",
  "atk-s0402a0:271_17": "Te eva vā dukkhadhammā vajjanīyattā idha vajjāti adhippetā.",
  "atk-s0402a0:271_18": "Bhayānanti cittutrāsabhayānampi bhayahetūnaṃ tesaṃyeva dukkhadhammānampi.",
  "atk-s0402a0:271_19": "Akusalānanti akkhamaṭṭhena akusalasaṅkhātānaṃ dukkhadhammānaṃ.",
  "atk-s0402a0:271_20": "Gihīnaṃ anukampāyāti gihīsu ujjhāyantesu paññattasikkhāpadaṃ gihīnaṃ anukampāya paññattaṃ nāma.",
  "atk-s0402a0:271_21": "Pāpicchānaṃ pakkhupacchedāyāti pāpicchā pakkhaṃ nissāya saṅghaṃ bhindeyyunti tesaṃ pakkhupacchedanatthāya.",
  "atk-s0402a0:271_22": "Appasannānaṃ pasādāyāti pubbe appasannānampi paṇḍitamanussānaṃ sikkhāpadapaññattisampadaṃ disvā pasāduppattiatthāya.",
  "atk-s0402a0:271_23": "Pasannānaṃ bhiyyobhāvāyāti pasannānaṃ uparūparipasādabhāvāya.",
  "atk-s0402a0:271_24": "Saddhammaṭṭhitiyāti saddhammassa ciraṭṭhitatthaṃ.",
  "atk-s0402a0:271_25": "Vinayānuggahāyāti pañcavidhassāpi vinayassa anuggaṇhanatthāya.",
  "atk-s0402a0:272_0": "202- 230.",
  "atk-s0402a0:272_1": "Pātimokkhaṃ paññattanti bhikkhupātimokkhaṃ bhikkhunipātimokkhanti duvidhaṃ pātimokkhaṃ paññattaṃ.",
  "atk-s0402a0:272_2": "Pātimokkhuddesoti bhikkhūnaṃ pañca,",
  "atk-s0402a0:272_3": "bhikkhunīnaṃ cattāroti nava pātimokkhuddesā paññattā.",
  "atk-s0402a0:272_4": "Pātimokkhaṭṭhapananti uposathaṭṭhapanaṃ.",
  "atk-s0402a0:272_5": "Pavāraṇā paññattāti cātuddasikā pannarasikāti dve pavāraṇā paññattā.",
  "atk-s0402a0:272_6": "Pavāraṇaṭṭhapanaṃ paññattanti sāpattikassa bhikkhuno pavāraṇā uttiyā vattamānāya pavāraṇaṭṭhapanaṃ paññattaṃ.",
  "atk-s0402a0:272_7": "Tajjanīyakammādīsu bhikkhū vācāsattīhi vitudantānaṃ paṇḍukalohitakānaṃ bhikkhūnaṃ tajjanīyakammaṃ paññattaṃ.",
  "atk-s0402a0:272_8": "Bālassa abyattassa seyyasakassa bhikkhuno niyassakammaṃ paññattaṃ.",
  "atk-s0402a0:272_9": "Kuladūsake assajipunabbasuke bhikkhū ārabbha pabbājanīyakammaṃ paññattaṃ.",
  "atk-s0402a0:272_10": "Gihīnaṃ akkosakassa sudhammattherassa paṭisāraṇīyakammaṃ paññattaṃ.",
  "atk-s0402a0:272_11": "Āpattiyā adassanādīsu ukkhepanīyakammaṃ paññattaṃ.",
  "atk-s0402a0:272_12": "Garukāpattiṃ āpannassa paṭicchannāya āpattiyā parivāsadānaṃ paññattaṃ.",
  "atk-s0402a0:272_13": "Parivāse antarāpattiṃ āpannassa mūlāya paṭikassanaṃ paññattaṃ.",
  "atk-s0402a0:272_14": "Paṭicchannāyapi appaṭicchannāyapi āpattiyā mānattadānaṃ paññattaṃ.",
  "atk-s0402a0:272_15": "Ciṇṇamānattassa abbhānaṃ paññattaṃ.",
  "atk-s0402a0:272_16": "Sammā vattantassa osāraṇīyaṃ paññattaṃ.",
  "atk-s0402a0:272_17": "Asammāvattanādīsu nissāraṇīyaṃ paññattaṃ.",
  "atk-s0402a0:273_0": "Ehibhikkhūpasampadā saraṇagamanūpasampadā ovādūpasampadā pañhābyākaraṇūpasampadā ñatticatutthakammūpasampadā",
  "atk-s0402a0:273_1": "garudhammūpasampadā ubhatosaṅghe upasampadā dūtena upasampadāti aṭṭhavidhā upasampadā paññattā.",
  "atk-s0402a0:273_2": "Ñattikammaṃ nava ṭhānāni gacchatīti evaṃ navaṭṭhānikaṃ ñattikammaṃ paññattaṃ.",
  "atk-s0402a0:273_3": "Ñattidutiyakammaṃ satta ṭhānāni gacchatīti evaṃ sattaṭṭhānikameva ñattidutiyakammaṃ paññattaṃ.",
  "atk-s0402a0:273_4": "Ñatticatutthakammaṃ satta ṭhānāni gacchatīti evaṃ sattaṭṭhānikameva ñatticatutthakammaṃ paññattaṃ.",
  "atk-s0402a0:273_5": "Paṭhamapārājikādīnaṃ paṭhamapaññatti apaññatte paññattaṃ.",
  "atk-s0402a0:273_6": "Tesaṃyeva anupaññatti paññatte anupaññattaṃ.",
  "atk-s0402a0:273_7": "Dhammasammukhatā vinayasammukhatā saṅghasammukhatā puggalasammukhatāti imassa catubbidhassa sammukhībhāvassa vasena sammukhāvinayo paññatto.",
  "atk-s0402a0:273_8": "Sativepullappattassa khīṇāsavassa acodanatthāya sativinayo paññatto.",
  "atk-s0402a0:273_9": "Ummattakassa bhikkhuno amūḷhavinayo paññatto.",
  "atk-s0402a0:273_10": "Appaṭiññāya cuditakassa āpattiyā ataraṇatthaṃ paṭiññātakaraṇaṃ paññattaṃ.",
  "atk-s0402a0:273_11": "Bahutarānaṃ dhammavādīnaṃ laddhiṃ gahetvā adhikaraṇavūpasamanatthaṃ.",
  "atk-s0402a0:273_12": "Yebhuyyasikā paññattā.",
  "atk-s0402a0:273_13": "Pāpussannassa puggalassa niggaṇhanatthaṃ tassapāpiyasikā paññattā.",
  "atk-s0402a0:273_14": "Bhaṇḍanādivasena bahuṃ assāmaṇakaṃ katvā āpattiṃ āpannānaṃ bhikkhūnaṃ ṭhapetvā thullavajjaṃ ṭhapetvā",
  "atk-s0402a0:273_15": "gihipaṭisaṃyuttañca avasesāpattīnaṃ vūpasamanatthāya tiṇavatthārako paññatto.",
  "atk-s0402a0:274_0": "231. Rāgassa,",
  "atk-s0402a0:274_1": "bhikkhave,",
  "atk-s0402a0:274_2": "abhiññāyāti pañcakāmaguṇikarāgassa abhijānanatthaṃ paccakkhakaraṇatthaṃ.",
  "atk-s0402a0:274_3": "Pariññāyāti parijānanatthaṃ.",
  "atk-s0402a0:274_4": "Parikkhayāyāti parikkhayagamanatthaṃ.",
  "atk-s0402a0:274_5": "Pahānāyāti pajahanatthaṃ.",
  "atk-s0402a0:274_6": "Khayāya vayāyāti khayavayagamanatthaṃ.",
  "atk-s0402a0:274_7": "Virāgāyāti virajjanatthaṃ.",
  "atk-s0402a0:274_8": "Nirodhāyāti nirujjhanatthaṃ.",
  "atk-s0402a0:274_9": "Cāgāyāti cajanatthaṃ.",
  "atk-s0402a0:274_10": "Paṭinissaggāyāti paṭinissajjanatthaṃ.",
  "atk-s0402a0:275_0": "232- 246.",
  "atk-s0402a0:275_1": "Thambhassāti kodhamānavasena thaddhabhāvassa.",
  "atk-s0402a0:275_2": "Sārabbhassāti kāraṇuttariyalakkhaṇassa sārabbhassa.",
  "atk-s0402a0:275_3": "Mānassāti navavidhamānassa.",
  "atk-s0402a0:275_4": "Atimānassāti atikkamitvā maññanamānassa.",
  "atk-s0402a0:275_5": "Madassāti majjanākāramadassa.",
  "atk-s0402a0:275_6": "Pamādassāti sativippavāsassa,",
  "atk-s0402a0:275_7": "pañcasu kāmaguṇesu cittavossaggassa.",
  "atk-s0402a0:275_8": "Sesaṃ sabbattha uttānatthamevāti.",
  "atk-s0402a0:276_0": "Manorathapūraṇiyā aṅguttaranikāya-aṭṭhakathāya",
  "atk-s0402a0:277_0": ". Namo tassa bhagavato arahato sammāsambuddhassa.",
  "atk-s0402a0:278_0": "Aṅguttaranikāye",
  "atk-s0402a0:279_0": "1. Bhayasuttavaṇṇanā",
  "atk-s0402a0:280_0": "1.",
  "atk-s0402a0:280_1": "Tikanipātassa paṭhame bhayānītiādīsu bhayanti cittutrāso.",
  "atk-s0402a0:280_2": "Upaddavoti anekaggatākāro.",
  "atk-s0402a0:280_3": "Upasaggoti upasaṭṭhākāro tattha tattha lagganākāro.",
  "atk-s0402a0:281_0": "Tesaṃ evaṃ nānattaṃ veditabbaṃ –",
  "atk-s0402a0:281_1": "pabbatavisamanissitā corā janapadavāsīnaṃ pesenti –",
  "atk-s0402a0:281_2": "“mayaṃ asukadivase nāma tumhākaṃ gāmaṃ paharissāmā”ti.",
  "atk-s0402a0:281_3": "Te taṃ pavattiṃ sutakālato paṭṭhāya bhayaṃ santāsaṃ āpajjanti.",
  "atk-s0402a0:281_4": "Ayaṃ cittutrāso nāma.",
  "atk-s0402a0:281_5": "“Yathā no te corā kupitā anatthampi āvaheyyu”nti hatthasāraṃ gahetvā dvipadacatuppadehi saddhiṃ araññaṃ",
  "atk-s0402a0:281_6": "pavisitvā tattha tattha bhūmiyaṃ nipajjanti ḍaṃsamakasādīhi khajjamānā,",
  "atk-s0402a0:281_7": "gumbantarāni pavisantā khāṇukaṇṭake maddanti.",
  "atk-s0402a0:281_8": "Tesaṃ evaṃ vicarantānaṃ vikkhittabhāvo anekaggatākāro nāma.",
  "atk-s0402a0:281_9": "Tato coresu yathāvutte divase anāgacchantesu “tucchakasāsanaṃ bhavissati,",
  "atk-s0402a0:281_10": "gāmaṃ pavisissāmā”ti saparikkhārā gāmaṃ pavisanti.",
  "atk-s0402a0:281_11": "Atha tesaṃ paviṭṭhabhāvaṃ ñatvā gāmaṃ parivāretvā dvāre aggiṃ datvā manusse ghātetvā corā sabbaṃ vibhavaṃ vilumpitvā gacchanti.",
  "atk-s0402a0:281_12": "Tesu ghātitāvasesā aggiṃ nibbāpetvā koṭṭhakacchāyābhitticchāyādīsu tattha tattha laggitvā nisīdanti naṭṭhaṃ anusocamānā.",
  "atk-s0402a0:281_13": "Ayaṃ upasaṭṭhākāro lagganākāro nāma.",
  "atk-s0402a0:282_0": "Naḷāgārāti naḷehi channapaṭicchannaagārā.",
  "atk-s0402a0:282_1": "Sesasambhārā panettha rukkhamayā honti.",
  "atk-s0402a0:282_2": "Tiṇāgārepi eseva nayo.",
  "atk-s0402a0:282_3": "Kūṭāgārānīti kūṭasaṅgahitāni agārāni.",
  "atk-s0402a0:282_4": "Ullittāvalittānīti anto ca bahi ca littāni.",
  "atk-s0402a0:282_5": "Nivātānīti nivāritavātappavesāni.",
  "atk-s0402a0:282_6": "Phusitaggaḷānīti chekehi vaḍḍhakīhi katattā piṭṭhasaṅghāṭamhi suṭṭhu phusitakavāṭāni.",
  "atk-s0402a0:282_7": "Pihitavātapānānīti yuttavātapānāni.",
  "atk-s0402a0:282_8": "Iminā padadvayena kavāṭavātapānānaṃ niccapihitataṃ akathetvā sampattiyeva kathitā.",
  "atk-s0402a0:282_9": "Icchiticchitakkhaṇe pana tāni pidhīyanti ca vivarīyanti ca.",
  "atk-s0402a0:283_0": "Bālato uppajjantīti bālameva nissāya uppajjanti.",
  "atk-s0402a0:283_1": "Bālo hi apaṇḍitapuriso rajjaṃ vā oparajjaṃ vā aññaṃ vā pana mahantaṃ ṭhānaṃ patthento katipaye attanā",
  "atk-s0402a0:283_2": "sadise vidhavaputte mahādhutte gahetvā “etha ahaṃ tumhe issare karissāmī”ti pabbatagahanādīni nissāya",
  "atk-s0402a0:283_3": "antamante gāme paharanto dāmarikabhāvaṃ jānāpetvā anupubbena nigamepi janapadepi paharati.",
  "atk-s0402a0:283_4": "Manussā gehāni chaḍḍetvā khemaṭṭhānaṃ patthayamānā pakkamanti.",
  "atk-s0402a0:283_5": "Te nissāya vasantā bhikkhūpi bhikkhuniyopi attano attano vasanaṭṭhānāni pahāya pakkamanti.",
  "atk-s0402a0:283_6": "Gatagataṭṭhāne bhikkhāpi senāsanampi dullabhaṃ hoti.",
  "atk-s0402a0:283_7": "Evaṃ catunnampi parisānaṃ bhayaṃ āgatameva hoti.",
  "atk-s0402a0:283_8": "Pabbajjitesupi dve bālā bhikkhū aññamaññaṃ vivādaṃ paṭṭhapetvā codanaṃ ārabhanti.",
  "atk-s0402a0:283_9": "Iti kosambivāsikānaṃ viya mahākalaho uppajjati.",
  "atk-s0402a0:283_10": "Catunnaṃ parisānaṃ bhayaṃ āgatameva hotīti evaṃ yāni kānici bhayāni uppajjanti,",
  "atk-s0402a0:283_11": "sabbāni tāni bālato uppajjantīti yathānusandhinā desanaṃ niṭṭhapesi.",
  "atk-s0402a0:284_0": "2. Lakkhaṇasuttavaṇṇanā",
  "atk-s0402a0:285_0": "2.",
  "atk-s0402a0:285_1": "Dutiye kāyadvārādipavattaṃ kammaṃ lakkhaṇaṃ sañjānanakāraṇaṃ assāti kammalakkhaṇo.",
  "atk-s0402a0:285_2": "Apadānasobhanī paññāti yā paññā nāma apadānena sobhati,",
  "atk-s0402a0:285_3": "bālā ca paṇḍitā ca attano attano cariteneva pākaṭā hontīti attho.",
  "atk-s0402a0:285_4": "Bālena hi gatamaggo rukkhagacchagāmanigamādīni jhāpetvā gacchantassa indaggino gatamaggo viya hoti,",
  "atk-s0402a0:285_5": "jhāmaṭṭhānamattameva aṅgāramasichārikāsamākulaṃ paññāyati.",
  "atk-s0402a0:285_6": "Paṇḍitena gatamaggo kusobbhādayo pūretvā vividhasassasampadaṃ āvahamānena catudīpikameghena gatamaggo viya hoti.",
  "atk-s0402a0:285_7": "Yathā tena gatamagge udakapūrāni ceva vividhasassaphalāphalāni ca tāni tāni ṭhānāni paññāyanti,",
  "atk-s0402a0:285_8": "evaṃ paṇḍitena gatamagge sampattiyova paññāyanti no vipattiyoti.",
  "atk-s0402a0:285_9": "Sesamettha uttānatthameva.",
  "atk-s0402a0:286_0": "3. Cintīsuttavaṇṇanā",
  "atk-s0402a0:287_0": "3.",
  "atk-s0402a0:287_1": "Tatiye bālalakkhaṇānīti “bālo aya”nti etehi lakkhīyati ñāyatīti bālalakkhaṇāni.",
  "atk-s0402a0:287_2": "Tānevassa sañjānanakāraṇānīti bālanimittāni.",
  "atk-s0402a0:287_3": "Bālāpadānānīti bālassa apadānāni.",
  "atk-s0402a0:287_4": "Duccintitacintīti cintayanto abhijjhābyāpādamicchādassanavasena duccintitameva cinteti.",
  "atk-s0402a0:287_5": "Dubbhāsitabhāsīti bhāsamānopi musāvādādibhedaṃ dubbhāsitameva bhāsati.",
  "atk-s0402a0:287_6": "Dukkaṭakammakārīti karontopi pāṇātipātādivasena dukkaṭakammameva karoti.",
  "atk-s0402a0:287_7": "Paṇḍitalakkhaṇānītiādi vuttānusāreneva veditabbaṃ.",
  "atk-s0402a0:287_8": "Sucintitacintītiādīni cettha manosucaritādīnaṃ vasena yojetabbāni.",
  "atk-s0402a0:288_0": "4. Accayasuttavaṇṇanā",
  "atk-s0402a0:289_0": "4.",
  "atk-s0402a0:289_1": "Catutthe accayaṃ accayato na passatīti attano aparādhaṃ aparādhato na passati.",
  "atk-s0402a0:289_2": "Accayato disvā yathādhammaṃ nappaṭikarotīti “aparaddhaṃ mayā”ti ñatvāpi yo dhammo,",
  "atk-s0402a0:289_3": "taṃ na karoti,",
  "atk-s0402a0:289_4": "daṇḍakammaṃ āharitvā accayaṃ na deseti nakkhamāpeti.",
  "atk-s0402a0:289_5": "Accayaṃ desentassa yathādhammaṃ nappaṭiggaṇhātīti parassa “viraddhaṃ mayā”ti ñatvā daṇḍakammaṃ āharitvā khamāpentassa nakkhamati.",
  "atk-s0402a0:289_6": "Sukkapakkho vuttapaṭipakkhato veditabbo.",
  "atk-s0402a0:290_0": "5. Ayonisosuttavaṇṇanā",
  "atk-s0402a0:291_0": "5.",
  "atk-s0402a0:291_1": "Pañcame ayoniso pañhaṃ kattā hotīti “kati nu kho, udāyi,",
  "atk-s0402a0:291_2": "anussatiṭṭhānānī”ti vutte “pubbenivāso anussatiṭṭhānaṃ bhavissatī”ti cintetvā lāḷudāyitthero viya anupāyacintāya apañhameva pañhanti kattā hoti.",
  "atk-s0402a0:291_3": "Ayoniso pañhaṃ vissajjetā hotīti evaṃ cintitaṃ pana pañhaṃ vissajjentopi “idha, bhante,",
  "atk-s0402a0:291_4": "bhikkhu anekavihitaṃ pubbenivāsaṃ anussarati.",
  "atk-s0402a0:291_5": "Seyyathidaṃ,",
  "atk-s0402a0:291_6": "ekampi jāti”ntiādinā nayena soyeva thero viya ayoniso vissajjetā hoti,",
  "atk-s0402a0:291_7": "apañhameva pañhanti katheti.",
  "atk-s0402a0:291_8": "Parimaṇḍalehi padabyañjanehīti ettha padameva atthassa byañjanato padabyañjanaṃ.",
  "atk-s0402a0:291_9": "Taṃ akkharapāripūriṃ katvā dasavidhaṃ byañjanabuddhiṃ aparihāpetvā vuttaṃ parimaṇḍalaṃ nāma hoti,",
  "atk-s0402a0:291_10": "evarūpehi padabyañjanehīti attho.",
  "atk-s0402a0:291_11": "Siliṭṭhehīti padasiliṭṭhatāya siliṭṭhehi.",
  "atk-s0402a0:291_12": "Upagatehīti atthañca kāraṇañca upagatehi.",
  "atk-s0402a0:291_13": "Nābbhanumoditāti evaṃ yoniso sabbaṃ kāraṇasampannaṃ katvāpi vissajjitaṃ parassa pañhaṃ nābhinumodati",
  "atk-s0402a0:291_14": "nābhinandati sāriputtattherassa pañhaṃ lāḷudāyitthero viya. Yathāha –",
  "atk-s0402a0:292_0": "“Aṭṭhānaṃ kho etaṃ,",
  "atk-s0402a0:292_1": "āvuso sāriputta,",
  "atk-s0402a0:292_2": "anavakāso,",
  "atk-s0402a0:292_3": "yaṃ so atikkammeva kabaḷīkārāhārabhakkhānaṃ devānaṃ sahabyataṃ aññataraṃ manomayaṃ kāyaṃ upapanno saññāvedayitanirodhaṃ samāpajjeyyāpi vuṭṭhaheyyāpi,",
  "atk-s0402a0:292_4": "natthetaṃ ṭhāna”nti.",
  "atk-s0402a0:293_0": "Yoniso pañhaṃ kattātiādīsu ānandatthero viya yonisova pañhaṃ cintetvā yoniso vissajjitā hoti.",
  "atk-s0402a0:293_1": "Thero hi “kati nu kho, ānanda,",
  "atk-s0402a0:293_2": "anussatiṭṭhānānī”ti pucchito “ayaṃ pañho bhavissatī”ti yoniso cintetvā yoniso vissajjento āha – “idha, bhante,",
  "atk-s0402a0:293_3": "bhikkhu vivicceva kāmehi…pe…",
  "atk-s0402a0:293_4": "catutthajjhānaṃ upasampajja viharati. Idaṃ, bhante,",
  "atk-s0402a0:293_5": "anussatiṭṭhānaṃ evaṃbhāvitaṃ evaṃbahulīkataṃ diṭṭhadhammasukhavihārāya saṃvattatī”ti.",
  "atk-s0402a0:293_6": "Abbhanumoditā hotīti tathāgato viya yoniso abbhanumoditā hoti.",
  "atk-s0402a0:293_7": "Tathāgato hi ānandattherena pañhe vissajjite “sādhu sādhu, ānanda,",
  "atk-s0402a0:293_8": "tena hi tvaṃ, ānanda,",
  "atk-s0402a0:293_9": "imampi chaṭṭhaṃ anussatiṭṭhānaṃ dhārehi.",
  "atk-s0402a0:293_10": "Idhānanda,",
  "atk-s0402a0:293_11": "bhikkhu satova abhikkamati satova paṭikkamatī”tiādimāha.",
  "atk-s0402a0:293_12": "Chaṭṭhādīni uttānatthāneva.",
  "atk-s0402a0:294_0": "9. Khatasuttavaṇṇanā",
  "atk-s0402a0:295_0": "9.",
  "atk-s0402a0:295_1": "Navame sukkapakkho pubbabhāge dasahipi kusalakammapathehi paricchinno,",
  "atk-s0402a0:295_2": "upari yāva arahattamaggā labbhati.",
  "atk-s0402a0:295_3": "Bahuñca puññaṃ pasavatīti ettha lokiyalokuttaramissakapuññaṃ kathitaṃ.",
  "atk-s0402a0:296_0": "10. Malasuttavaṇṇanā",
  "atk-s0402a0:297_0": "10.",
  "atk-s0402a0:297_1": "Dasame dussīlabhāvo dussīlyaṃ,",
  "atk-s0402a0:297_2": "dussīlyameva malaṃ dussīlyamalaṃ.",
  "atk-s0402a0:297_3": "Kenaṭṭhena malanti?",
  "atk-s0402a0:297_4": "Anudahanaṭṭhena duggandhaṭṭhena kiliṭṭhakaraṇaṭṭhena ca.",
  "atk-s0402a0:297_5": "Tañhi nirayādīsu apāyesu anudahatīti anudahanaṭṭhenapi malaṃ.",
  "atk-s0402a0:297_6": "Tena samannāgato puggalo mātāpitūnampi santike bhikkhusaṅghassāpi antare bodhicetiyaṭṭhānesupi jigucchanīyo hoti,",
  "atk-s0402a0:297_7": "sabbadisāsu cassa “evarūpaṃ kira tena pāpakammaṃ kata”nti avaṇṇagandho vāyatīti duggandhaṭṭhenapi malaṃ.",
  "atk-s0402a0:297_8": "Tena ca samannāgato puggalo gatagataṭṭhāne upatāpañceva labhati,",
  "atk-s0402a0:297_9": "kāyakammādīni cassa asucīni honti apabhassarānīti kiliṭṭhakaraṇaṭṭhenapi malaṃ.",
  "atk-s0402a0:297_10": "Apica taṃ devamanussasampattiyo ceva nibbānasampattiñca milāpetīti milāpanaṭṭhenapi malanti veditabbaṃ.",
  "atk-s0402a0:297_11": "Issāmalamaccheramalesupi eseva nayo.",
  "atk-s0402a0:298_0": "1. Ñātasuttavaṇṇanā",
  "atk-s0402a0:299_0": "11.",
  "atk-s0402a0:299_1": "Dutiyassa paṭhame ñātoti paññāto pākaṭo.",
  "atk-s0402a0:299_2": "Ananulomiketi sāsanassa na anulometīti ananulomikaṃ,",
  "atk-s0402a0:299_3": "tasmiṃ ananulomike.",
  "atk-s0402a0:299_4": "Kāyakammeti pāṇātipātādimhi kāyaduccarite.",
  "atk-s0402a0:299_5": "Oḷārikaṃ vā etaṃ,",
  "atk-s0402a0:299_6": "na evarūpe samādapetuṃ sakkoti.",
  "atk-s0402a0:299_7": "Disā namassituṃ vaṭṭati,",
  "atk-s0402a0:299_8": "bhūtabaliṃ kātuṃ vaṭṭatīti evarūpe samādapeti gaṇhāpeti.",
  "atk-s0402a0:299_9": "Vacīkammepi musāvādādīni oḷārikāni,",
  "atk-s0402a0:299_10": "attano santakaṃ parassa adātukāmena “natthī”ti ayaṃ vañcanamusāvādo nāma vattuṃ vaṭṭatīti evarūpe samādapeti.",
  "atk-s0402a0:299_11": "Manokammepi abhijjhādayo oḷārikā,",
  "atk-s0402a0:299_12": "kammaṭṭhānaṃ visaṃvādetvā kathento pana ananulomikesu dhammesu samādapeti nāma dakkhiṇavihāravāsitthero viya.",
  "atk-s0402a0:299_13": "Taṃ kira theraṃ eko upaṭṭhāko amaccaputto upasaṅkamitvā “mettāyantena paṭhamaṃ kīdise puggale mettāyitabba”nti pucchi.",
  "atk-s0402a0:299_14": "Thero sabhāgavisabhāgaṃ anācikkhitvā “piyapuggale”ti āha.",
  "atk-s0402a0:299_15": "Tassa ca bhariyā piyā hoti manāpā,",
  "atk-s0402a0:299_16": "so taṃ ārabbha mettāyanto ummādaṃ pāpuṇi.",
  "atk-s0402a0:299_17": "Kathaṃ panesa bahujanaahitāya paṭipanno hotīti?",
  "atk-s0402a0:299_18": "Evarūpassa hi saddhivihārikādayo ceva upaṭṭhākādayo ca tesaṃ ārakkhadevatā ādiṃ katvā tāsaṃ tāsaṃ mittabhūtā",
  "atk-s0402a0:299_19": "yāva brahmalokā sesadevatā ca “ayaṃ bhikkhu na ajānitvā karissatī”ti tena katameva karonti,",
  "atk-s0402a0:299_20": "evamesa bahujanaahitāya paṭipanno hoti.",
  "atk-s0402a0:300_0": "Sukkapakkhe pāṇātipātā veramaṇiādīnaṃyeva vasena kāyakammavacīkammāni veditabbāni.",
  "atk-s0402a0:300_1": "Kammaṭṭhānaṃ pana avisaṃvādetvā kathento anulomikesu dhammesu samādapeti nāma koḷitavihāravāsī catunikāyikatissatthero viya.",
  "atk-s0402a0:300_2": "Tassa kira jeṭṭhabhātā nandābhayatthero nāma potaliyavihāre vasanto ekasmiṃ roge samuṭṭhite kaniṭṭhaṃ pakkosāpetvā āha – “āvuso,",
  "atk-s0402a0:300_3": "mayhaṃ sallahukaṃ katvā ekaṃ kammaṭṭhānaṃ kathehī”ti. Kiṃ, bhante,",
  "atk-s0402a0:300_4": "aññena kammaṭṭhānena,",
  "atk-s0402a0:300_5": "kabaḷīkārāhāraṃ pariggaṇhituṃ vaṭṭatīti?",
  "atk-s0402a0:300_6": "Kimatthiko esa, āvusoti? Bhante,",
  "atk-s0402a0:300_7": "kabaḷīkārāhāro upādārūpaṃ,",
  "atk-s0402a0:300_8": "ekasmiñca upādārūpe diṭṭhe tevīsati upādārūpāni pākaṭāni hontīti.",
  "atk-s0402a0:300_9": "So “vaṭṭissati, āvuso,",
  "atk-s0402a0:300_10": "ettaka”nti taṃ uyyojetvā kabaḷīkārāhāraṃ pariggaṇhitvā upādārūpaṃ sallakkhetvā vivaṭṭetvā arahattaṃ pāpuṇi.",
  "atk-s0402a0:300_11": "Atha naṃ theraṃ bahivihārā anikkhantameva pakkositvā, “āvuso,",
  "atk-s0402a0:300_12": "mahāavassayosi mayhaṃ jāto”ti kaniṭṭhattherassa attanā paṭiladdhaguṇaṃ ārocesi.",
  "atk-s0402a0:300_13": "Bahujanahitāyāti etassapi hi saddhivihārikādayo “ayaṃ na ajānitvā karissatī”ti tena katameva karontīti bahujanahitāya paṭipanno nāma hotīti.",
  "atk-s0402a0:301_0": "2. Sāraṇīyasuttavaṇṇanā",
  "atk-s0402a0:302_0": "12.",
  "atk-s0402a0:302_1": "Dutiye khattiyassāti jātiyā khattiyassa.",
  "atk-s0402a0:302_2": "Muddhāvasittassāti rājābhisekena muddhani abhisittassa.",
  "atk-s0402a0:302_3": "Sāraṇīyāni bhavantīti saritabbāni asammussanīyāni honti.",
  "atk-s0402a0:302_4": "Jātoti nibbatto.",
  "atk-s0402a0:302_5": "Yāvajīvaṃ sāraṇīyanti daharakāle jānitumpi na sakkā,",
  "atk-s0402a0:302_6": "aparabhāge pana mātāpituādīhi ñātakehi vā dāsādīhi vā “tvaṃ asukajanapade asukanagare asukadivase asukanakkhatte",
  "atk-s0402a0:302_7": "jāto”ti ācikkhite sutvā tato paṭṭhāya yāvajīvaṃ sarati na sammussati.",
  "atk-s0402a0:302_8": "Tena vuttaṃ –",
  "atk-s0402a0:302_9": "“yāvajīvaṃ sāraṇīyaṃ hotī”ti.",
  "atk-s0402a0:303_0": "Idaṃ,",
  "atk-s0402a0:303_1": "bhikkhave,",
  "atk-s0402a0:303_2": "dutiyanti abhisekaṭṭhānaṃ nāma rañño balavatuṭṭhikaraṃ hoti,",
  "atk-s0402a0:303_3": "tenassa taṃ yāvajīvaṃ sāraṇīyaṃ.",
  "atk-s0402a0:303_4": "Saṅgāmavijayaṭṭhānepi eseva nayo.",
  "atk-s0402a0:303_5": "Ettha pana saṅgāmanti yuddhaṃ.",
  "atk-s0402a0:303_6": "Abhivijinitvāti jinitvā sattumaddanaṃ katvā.",
  "atk-s0402a0:303_7": "Tameva saṅgāmasīsanti tameva saṅgāmaṭṭhānaṃ.",
  "atk-s0402a0:303_8": "Ajjhāvasatīti abhibhavitvā āvasati.",
  "atk-s0402a0:304_0": "Idāni yasmā sammāsambuddhassa rañño jātiṭṭhānādīhi kattabbakiccaṃ natthi,",
  "atk-s0402a0:304_1": "imasmiṃ pana sāsane tappaṭibhāge tayo puggale dassetuṃ idaṃ kāraṇaṃ ābhataṃ,",
  "atk-s0402a0:304_2": "tasmā te dassento evameva kho,",
  "atk-s0402a0:304_3": "bhikkhavetiādimāha.",
  "atk-s0402a0:304_4": "Tattha anagāriyaṃ pabbajito hotīti ettha catupārisuddhisīlampi pabbajjānissitamevāti veditabbaṃ.",
  "atk-s0402a0:304_5": "Sāraṇīyaṃ hotīti “ahaṃ asukaraṭṭhe asukajanapade asukavihāre asukamāḷake asukadivāṭṭhāne asukacaṅkame",
  "atk-s0402a0:304_6": "asukarukkhamūle pabbajito”ti evaṃ yāvajīvaṃ saritabbameva hoti na sammussitabbaṃ.",
  "atk-s0402a0:305_0": "Idaṃ dukkhanti ettakaṃ dukkhaṃ,",
  "atk-s0402a0:305_1": "na ito uddhaṃ dukkhaṃ atthi.",
  "atk-s0402a0:305_2": "Ayaṃ dukkhasamudayoti ettako dukkhasamudayo,",
  "atk-s0402a0:305_3": "na ito uddhaṃ dukkhasamudayo atthīti.",
  "atk-s0402a0:305_4": "Sesapadadvayepi eseva nayo.",
  "atk-s0402a0:305_5": "Evamettha catūhi saccehi sotāpattimaggo kathito.",
  "atk-s0402a0:305_6": "Kasiṇaparikammavipassanāñāṇāni pana maggasannissitāneva honti.",
  "atk-s0402a0:305_7": "Sāraṇīyaṃ hotīti “ahaṃ asukaraṭṭhe…pe…",
  "atk-s0402a0:305_8": "asukarukkhamūle sotāpanno jāto”ti yāvajīvaṃ sāraṇīyaṃ hoti asammussanīyaṃ.",
  "atk-s0402a0:306_0": "Āsavānaṃ khayāti āsavānaṃ khayena.",
  "atk-s0402a0:306_1": "Cetovimuttinti phalasamādhiṃ.",
  "atk-s0402a0:306_2": "Paññāvimuttinti phalapaññaṃ.",
  "atk-s0402a0:306_3": "Sayaṃ abhiññā sacchikatvāti attanāva abhivisiṭṭhāya paññāya paccakkhaṃ katvā.",
  "atk-s0402a0:306_4": "Upasampajja viharatīti paṭilabhitvā viharati.",
  "atk-s0402a0:306_5": "Sāraṇīyanti “mayā asukaraṭṭhe…pe…",
  "atk-s0402a0:306_6": "asukarukkhamūle arahattaṃ patta”nti attano arahattapattiṭṭhānaṃ nāma yāvajīvaṃ sāraṇīyaṃ hoti asammussanīyanti yathānusandhināva desanaṃ niṭṭhapesi.",
  "atk-s0402a0:307_0": "3. Āsaṃsasuttavaṇṇanā",
  "atk-s0402a0:308_0": "13.",
  "atk-s0402a0:308_1": "Tatiye santoti atthi upalabbhanti.",
  "atk-s0402a0:308_2": "Saṃvijjamānāti tasseva vevacanaṃ.",
  "atk-s0402a0:308_3": "Lokasminti sattaloke.",
  "atk-s0402a0:308_4": "Nirāsoti anāso apatthano.",
  "atk-s0402a0:308_5": "Āsaṃsoti āsaṃsamāno patthayamāno.",
  "atk-s0402a0:308_6": "Vigatāsoti apagatāso.",
  "atk-s0402a0:308_7": "Caṇḍālakuleti caṇḍālānaṃ kule.",
  "atk-s0402a0:308_8": "Venakuleti vilīvakārakule.",
  "atk-s0402a0:308_9": "Nesādakuleti migaluddakānaṃ kule.",
  "atk-s0402a0:308_10": "Rathakārakuleti cammakārakule.",
  "atk-s0402a0:308_11": "Pukkusakuleti pupphacchaḍḍakakule.",
  "atk-s0402a0:309_0": "Ettāvatā kulavipattiṃ dassetvā idāni yasmā nīcakule jātopi ekacco aḍḍho hoti mahaddhano,",
  "atk-s0402a0:309_1": "ayaṃ pana na tādiso,",
  "atk-s0402a0:309_2": "tasmāssa bhogavipattiṃ dassetuṃ daliddetiādimāha.",
  "atk-s0402a0:309_3": "Tattha daliddeti dāliddiyena samannāgate.",
  "atk-s0402a0:309_4": "Appannapānabhojaneti parittakaannapānabhojane.",
  "atk-s0402a0:309_5": "Kasiravuttiketi dukkhajīvike,",
  "atk-s0402a0:309_6": "yattha vāyāmena payogena jīvitavuttiṃ sādhenti,",
  "atk-s0402a0:309_7": "tathārūpeti attho.",
  "atk-s0402a0:309_8": "Yattha kasirena ghāsacchādo labbhatīti yasmiṃ kule dukkhena yāgubhattaghāso ca kopīnamattaṃ acchādanañca labbhati.",
  "atk-s0402a0:310_0": "Idāni yasmā ekacco nīcakule jātopi upadhisampanno hoti attabhāvasamiddhiyaṃ ṭhito,",
  "atk-s0402a0:310_1": "ayañca na tādiso,",
  "atk-s0402a0:310_2": "tasmāssa sarīravipattimpi dassetuṃ so ca hoti dubbaṇṇotiādimāha.",
  "atk-s0402a0:310_3": "Tattha dubbaṇṇoti paṃsupisācako viya jhāmakhāṇuvaṇṇo.",
  "atk-s0402a0:310_4": "Duddasikoti vijātamātuyāpi amanāpadassano.",
  "atk-s0402a0:310_5": "Okoṭimakoti lakuṇḍako.",
  "atk-s0402a0:310_6": "Kāṇoti ekakkhikāṇo vā ubhayakkhikāṇo vā.",
  "atk-s0402a0:310_7": "Kuṇīti ekahatthakuṇī vā ubhayahatthakuṇī vā.",
  "atk-s0402a0:310_8": "Khañjoti ekapādakhañjo vā ubhayapādakhañjo vā.",
  "atk-s0402a0:310_9": "Pakkhahatoti hatapakkho pīṭhasappī.",
  "atk-s0402a0:310_10": "Padīpeyyassāti vaṭṭitelakapallakādino padīpaupakaraṇassa.",
  "atk-s0402a0:310_11": "Tassa na evaṃ hotīti.",
  "atk-s0402a0:310_12": "Kasmā na hoti?",
  "atk-s0402a0:310_13": "Nīcakule jātattā.",
  "atk-s0402a0:311_0": "Jeṭṭhoti aññasmiṃ jeṭṭhe sati kaniṭṭho āsaṃ na karoti,",
  "atk-s0402a0:311_1": "tasmā jeṭṭhoti āha.",
  "atk-s0402a0:311_2": "Ābhisekoti jeṭṭhopi na abhisekāraho āsaṃ na karoti,",
  "atk-s0402a0:311_3": "tasmā ābhisekoti āha.",
  "atk-s0402a0:311_4": "Anabhisittoti abhisekārahopi kāṇakuṇiādidosarahito sakiṃ abhisitto puna abhiseke āsaṃ na karoti,",
  "atk-s0402a0:311_5": "tasmā anabhisittoti āha.",
  "atk-s0402a0:311_6": "Acalappattoti jeṭṭhopi ābhiseko anabhisitto mando uttānaseyyako,",
  "atk-s0402a0:311_7": "sopi abhiseke āsaṃ na karoti.",
  "atk-s0402a0:311_8": "Soḷasavassuddesiko pana paññāyamānamassubhedo acalappatto nāma hoti,",
  "atk-s0402a0:311_9": "mahantampi rajjaṃ vicāretuṃ samattho,",
  "atk-s0402a0:311_10": "tasmā “acalappatto”ti āha.",
  "atk-s0402a0:311_11": "Tassa evaṃ hotīti kasmā hoti?",
  "atk-s0402a0:311_12": "Mahājātitāya.",
  "atk-s0402a0:312_0": "Dussīloti nissīlo.",
  "atk-s0402a0:312_1": "Pāpadhammoti lāmakadhammo.",
  "atk-s0402a0:312_2": "Asucīti asucīhi kāyakammādīhi samannāgato.",
  "atk-s0402a0:312_3": "Saṅkassarasamācāroti saṅkāhi saritabbasamācāro,",
  "atk-s0402a0:312_4": "kiñcideva asāruppaṃ disvā “idaṃ iminā kataṃ bhavissatī”ti evaṃ paresaṃ āsaṅkanīyasamācāro,",
  "atk-s0402a0:312_5": "attanāyeva vā saṅkāhi saritabbasamācāro,",
  "atk-s0402a0:312_6": "sāsaṅkasamācāroti attho.",
  "atk-s0402a0:312_7": "Tassa hi divāṭṭhānādīsu sannipatitvā kiñcideva mantayante bhikkhū disvā “ime ekato hutvā mantenti,",
  "atk-s0402a0:312_8": "kacci nu kho mayā katakammaṃ jānitvā mantentī”ti evaṃ sāsaṅkasamācāro hoti.",
  "atk-s0402a0:312_9": "Paṭicchannakammantoti paṭicchādetabbayuttakena pāpakammena samannāgato.",
  "atk-s0402a0:312_10": "Assamaṇo samaṇapaṭiññoti assamaṇo hutvāva samaṇapatirūpakatāya “samaṇo aha”nti evaṃ paṭiñño.",
  "atk-s0402a0:312_11": "Abrahmacārī brahmacāripaṭiññoti aññe brahmacārino sunivatthe supārute sumbhakapattadhare gāmanigamarājadhānīsu",
  "atk-s0402a0:312_12": "piṇḍāya caritvā jīvikaṃ kappente disvā sayampi tādisena ākārena tathā paṭipajjanato “ahaṃ brahmacārī”ti",
  "atk-s0402a0:312_13": "paṭiññaṃ dento viya hoti.",
  "atk-s0402a0:312_14": "“Ahaṃ bhikkhū”ti vatvā uposathaggādīni pavisanto pana brahmacāripaṭiñño hotiyeva,",
  "atk-s0402a0:312_15": "tathā saṅghikaṃ lābhaṃ gaṇhanto.",
  "atk-s0402a0:312_16": "Antopūtīti pūtinā kammena anto anupaviṭṭho.",
  "atk-s0402a0:312_17": "Avassutoti rāgādīhi tinto.",
  "atk-s0402a0:312_18": "Kasambujātoti sañjātarāgādikacavaro.",
  "atk-s0402a0:312_19": "Tassa na evaṃ hotīti.",
  "atk-s0402a0:312_20": "Kasmā na hoti?",
  "atk-s0402a0:312_21": "Lokuttaradhammaupanissayassa natthitāya.",
  "atk-s0402a0:312_22": "Tassa evaṃ hotīti.",
  "atk-s0402a0:312_23": "Kasmā hoti?",
  "atk-s0402a0:312_24": "Mahāsīlasmiṃ paripūrakāritāya.",
  "atk-s0402a0:313_0": "4. Cakkavattisuttavaṇṇanā",
  "atk-s0402a0:314_0": "14.",
  "atk-s0402a0:314_1": "Catutthe catūhi saṅgahavatthūhi janaṃ rañjetīti rājā.",
  "atk-s0402a0:314_2": "Cakkaṃ vattetīti cakkavattī.",
  "atk-s0402a0:314_3": "Vattitaṃ vā anena cakkanti cakkavattī.",
  "atk-s0402a0:314_4": "Dhammo assa atthīti dhammiko.",
  "atk-s0402a0:314_5": "Dhammeneva dasavidhena cakkavattivattena rājā jātoti dhammarājā.",
  "atk-s0402a0:314_6": "Sopi na arājakanti sopi aññaṃ nissayarājānaṃ alabhitvā cakkaṃ nāma vattetuṃ na sakkotīti attho.",
  "atk-s0402a0:314_7": "Iti satthā desanaṃ paṭṭhapetvā yathānusandhiṃ apāpetvāva tuṇhī ahosi. Kasmā?",
  "atk-s0402a0:314_8": "Anusandhikusalā uṭṭhahitvā anusandhiṃ pucchissanti,",
  "atk-s0402a0:314_9": "bahū hi imasmiṃ ṭhāne tathārūpā bhikkhū,",
  "atk-s0402a0:314_10": "athāhaṃ tehi puṭṭho desanaṃ vaḍḍhessāmīti.",
  "atk-s0402a0:314_11": "Atheko anusandhikusalo bhikkhu bhagavantaṃ pucchanto ko pana,",
  "atk-s0402a0:314_12": "bhantetiādimāha.",
  "atk-s0402a0:314_13": "Bhagavāpissa byākaronto dhammo bhikkhūtiādimāha.",
  "atk-s0402a0:315_0": "Tattha dhammoti dasakusalakammapathadhammo.",
  "atk-s0402a0:315_1": "Dhammanti tameva vuttappakāraṃ dhammaṃ.",
  "atk-s0402a0:315_2": "Nissāyāti tadadhiṭṭhānena cetasā tameva nissayaṃ katvā.",
  "atk-s0402a0:315_3": "Dhammaṃ sakkarontoti yathā kato so dhammo suṭṭhu kato hoti,",
  "atk-s0402a0:315_4": "evametaṃ karonto.",
  "atk-s0402a0:315_5": "Dhammaṃ garuṃ karontoti tasmiṃ gāravuppattiyā taṃ garukaronto.",
  "atk-s0402a0:315_6": "Dhammaṃ apacāyamānoti tasseva dhammassa añjalikaraṇādīhi nīcavuttitaṃ karonto.",
  "atk-s0402a0:315_7": "Dhammaddhajo dhammaketūti taṃ dhammaṃ dhajamiva purakkhatvā ketumiva ukkhipitvā pavattiyā dhammaddhajo dhammaketu ca hutvāti attho.",
  "atk-s0402a0:315_8": "Dhammādhipateyyoti dhammādhipatibhūtāgatabhāvena dhammavaseneva ca sabbakiriyānaṃ karaṇena dhammādhipateyyo hutvā.",
  "atk-s0402a0:315_9": "Dhammikaṃ rakkhāvaraṇaguttiṃ saṃvidahatīti dhammo assā atthīti dhammikā,",
  "atk-s0402a0:315_10": "rakkhā ca āvaraṇañca gutti ca rakkhāvaraṇagutti.",
  "atk-s0402a0:315_11": "Tattha “paraṃ rakkhanto attānaṃ rakkhatī”ti vacanato khantiādayo rakkhā.",
  "atk-s0402a0:315_12": "Vuttañhetaṃ –",
  "atk-s0402a0:315_13": "“kathañca,",
  "atk-s0402a0:315_14": "bhikkhave,",
  "atk-s0402a0:315_15": "paraṃ rakkhanto attānaṃ rakkhati.",
  "atk-s0402a0:315_16": "Khantiyā avihiṃsāya mettacittatāya anuddayāyā”ti.",
  "atk-s0402a0:315_17": "Nivāsanapārupanagehādīni āvaraṇaṃ.",
  "atk-s0402a0:315_18": "Corādiupaddavanivāraṇatthaṃ gopāyanā gutti.",
  "atk-s0402a0:315_19": "Taṃ sabbampi suṭṭhu vidahati pavatteti ṭhapetīti attho.",
  "atk-s0402a0:316_0": "Idāni yattha sā saṃvidahitabbā,",
  "atk-s0402a0:316_1": "taṃ dassento antojanasmintiādimāha.",
  "atk-s0402a0:316_2": "Tatrāyaṃ saṅkhepattho –",
  "atk-s0402a0:316_3": "antojanasaṅkhātaṃ puttadāraṃ sīlasaṃvare patiṭṭhāpento vatthagandhamālādīni cassa dadamāno sabbopaddave",
  "atk-s0402a0:316_4": "cassa nivārayamāno dhammikaṃ rakkhāvaraṇaguttiṃ saṃvidahati nāma.",
  "atk-s0402a0:316_5": "Khattiyādīsupi eseva nayo.",
  "atk-s0402a0:316_6": "Ayaṃ pana viseso –",
  "atk-s0402a0:316_7": "abhisittakhattiyā bhadraassājānīyādiratanasampadānenapi upagaṇhitabbā,",
  "atk-s0402a0:316_8": "anuyantā khattiyā tesaṃ anurūpayānavāhanasampadānenapi paritosetabbā,",
  "atk-s0402a0:316_9": "balakāyo kālaṃ anatikkametvā bhattavetanasampadānenapi anuggahetabbo,",
  "atk-s0402a0:316_10": "brāhmaṇā annapānavatthādinā deyyadhammena,",
  "atk-s0402a0:316_11": "gahapatikā bhattabījanaṅgalabalibaddādisampadānena,",
  "atk-s0402a0:316_12": "tathā nigamavāsino negamā janapadavāsino ca jānapadā.",
  "atk-s0402a0:316_13": "Samitapāpabāhitapāpā pana samaṇabrāhmaṇā samaṇaparikkhārasampadānena sakkātabbā,",
  "atk-s0402a0:316_14": "migapakkhino abhayadānena samassāsetabbā.",
  "atk-s0402a0:317_0": "Dhammeneva cakkaṃ vattetīti dasakusalakammapathadhammeneva cakkaṃ pavatteti.",
  "atk-s0402a0:317_1": "Taṃ hoti cakkaṃ appaṭivattiyanti taṃ tena evaṃ pavattitaṃ āṇācakkaṃ appaṭivattiyaṃ hoti.",
  "atk-s0402a0:317_2": "Kenaci manussabhūtenāti devatā nāma attanā icchiticchitameva karonti,",
  "atk-s0402a0:317_3": "tasmā tā aggaṇhitvā “manussabhūtenā”ti vuttaṃ.",
  "atk-s0402a0:317_4": "Paccatthikenāti paṭiatthikena,",
  "atk-s0402a0:317_5": "paṭisattunāti attho.",
  "atk-s0402a0:317_6": "Dhammikoti cakkavattī dasakusalakammapathavasena dhammiko,",
  "atk-s0402a0:317_7": "tathāgato pana navalokuttaradhammavasena.",
  "atk-s0402a0:317_8": "Dhammarājāti navahi lokuttaradhammehi mahājanaṃ rañjetīti dhammarājā.",
  "atk-s0402a0:317_9": "Dhammaṃyevāti navalokuttaradhammameva nissāya tameva sakkaronto taṃ garukaronto taṃ apacāyamāno.",
  "atk-s0402a0:317_10": "Sovassa dhammo abbhuggataṭṭhena dhajoti dhammaddhajo.",
  "atk-s0402a0:317_11": "Sovassa ketūti dhammaketu.",
  "atk-s0402a0:317_12": "Tameva adhipatiṃ jeṭṭhakaṃ katvā viharatīti dhammādhipateyyo.",
  "atk-s0402a0:317_13": "Dhammikaṃ rakkhāvaraṇaguttinti lokiyalokuttaradhammadāyikarakkhañca āvaraṇañca guttiñca.",
  "atk-s0402a0:317_14": "Saṃvidahatīti ṭhapeti paññapeti.",
  "atk-s0402a0:317_15": "Evarūpanti tividhaṃ kāyaduccaritaṃ na sevitabbaṃ,",
  "atk-s0402a0:317_16": "sucaritaṃ sevitabbanti evaṃ sabbattha attho veditabbo.",
  "atk-s0402a0:317_17": "Saṃvidahitvāti ṭhapetvā kathetvā.",
  "atk-s0402a0:317_18": "Dhammeneva anuttaraṃ dhammacakkaṃ pavattetīti navalokuttaradhammeneva asadisaṃ dhammacakkaṃ pavatteti.",
  "atk-s0402a0:317_19": "Taṃ hoti cakkaṃ appaṭivattiyanti taṃ evaṃ pavattitaṃ dhammacakkaṃ etesu samaṇādīsu ekenapi paṭivattetuṃ paṭibāhituṃ na sakkā.",
  "atk-s0402a0:317_20": "Sesaṃ sabbattha uttānamevāti.",
  "atk-s0402a0:318_0": "5. Sacetanasuttavaṇṇanā",
  "atk-s0402a0:319_0": "15.",
  "atk-s0402a0:319_1": "Pañcame isipataneti buddhapaccekabuddhasaṅkhātānaṃ isīnaṃ dhammacakkappavattanatthāya ceva uposathakaraṇatthāya ca āgantvā patane,",
  "atk-s0402a0:319_2": "sannipātaṭṭhāneti attho.",
  "atk-s0402a0:319_3": "Padanetipi pāṭho,",
  "atk-s0402a0:319_4": "ayameva attho.",
  "atk-s0402a0:319_5": "Migadāyeti migānaṃ abhayatthāya dinne.",
  "atk-s0402a0:319_6": "Chahi māsehi chārattūnehīti so kira raññā āṇattadivaseyeva sabbūpakaraṇāni sajjetvā antevāsikehi saddhiṃ",
  "atk-s0402a0:319_7": "araññaṃ pavisitvā gāmadvāragāmamajjhadevakulasusānādīsu ṭhitarukkhe ceva jhāmapatitasukkharukkhe ca vivajjetvā",
  "atk-s0402a0:319_8": "sampannapadese ṭhite sabbadosavivajjite nābhiaranemīnaṃ anurūpe rukkhe gahetvā taṃ cakkaṃ akāsi.",
  "atk-s0402a0:319_9": "Tassa rukkhe vicinitvā gaṇhantassa ceva karontassa ca ettako kālo vītivatto.",
  "atk-s0402a0:319_10": "Tena vuttaṃ –",
  "atk-s0402a0:319_11": "“chahi māsehi chārattūnehī”ti.",
  "atk-s0402a0:319_12": "Nānākaraṇanti nānattaṃ.",
  "atk-s0402a0:319_13": "Nesanti na esaṃ.",
  "atk-s0402a0:319_14": "Atthesanti atthi esaṃ.",
  "atk-s0402a0:319_15": "Abhisaṅkhārassa gatīti payogassa gamanaṃ.",
  "atk-s0402a0:319_16": "Ciṅgulāyitvāti paribbhamitvā.",
  "atk-s0402a0:319_17": "Akkhāhataṃ maññeti akkhe pavesetvā ṭhapitamiva.",
  "atk-s0402a0:320_0": "Sadosāti sagaṇḍā uṇṇatoṇataṭṭhānayuttā.",
  "atk-s0402a0:320_1": "Sakasāvāti pūtisārena ceva pheggunā ca yuttā.",
  "atk-s0402a0:320_2": "Kāyavaṅkātiādīni kāyaduccaritādīnaṃ nāmāni.",
  "atk-s0402a0:320_3": "Evaṃ papatitāti evaṃ guṇapatanena patitā.",
  "atk-s0402a0:320_4": "Evaṃ patiṭṭhitāti evaṃ guṇehi patiṭṭhitā.",
  "atk-s0402a0:320_5": "Tattha lokiyamahājanā papatitā nāma,",
  "atk-s0402a0:320_6": "sotāpannādayo patiṭṭhitā nāma.",
  "atk-s0402a0:320_7": "Tesupi purimā tayo kilesānaṃ samudācārakkhaṇe papatitā nāma,",
  "atk-s0402a0:320_8": "khīṇāsavā pana ekanteneva patiṭṭhitā nāma.",
  "atk-s0402a0:320_9": "Tasmāti yasmā appahīnakāyavaṅkādayo papatanti,",
  "atk-s0402a0:320_10": "pahīnakāyavaṅkādayo patiṭṭhahanti, tasmā.",
  "atk-s0402a0:320_11": "Kāyavaṅkādīnaṃ pana evaṃ pahānaṃ veditabbaṃ –",
  "atk-s0402a0:320_12": "pāṇātipāto adinnādānaṃ micchācāro musāvādo pisuṇāvācā micchādiṭṭhīti ime tāva cha sotāpattimaggena pahīyanti,",
  "atk-s0402a0:320_13": "pharusāvācā byāpādoti dve anāgāmimaggena,",
  "atk-s0402a0:320_14": "abhijjhā samphappalāpoti dve arahattamaggenāti.",
  "atk-s0402a0:321_0": "6. Apaṇṇakasuttavaṇṇanā",
  "atk-s0402a0:322_0": "16.",
  "atk-s0402a0:322_1": "Chaṭṭhe apaṇṇakapaṭipadanti aviraddhapaṭipadaṃ ekaṃsapaṭipadaṃ niyyānikapaṭipadaṃ kāraṇapaṭipadaṃ sārapaṭipadaṃ",
  "atk-s0402a0:322_2": "maṇḍapaṭipadaṃ apaccanīkapaṭipadaṃ anulomapaṭipadaṃ dhammānudhammapaṭipadaṃ paṭipanno hoti,",
  "atk-s0402a0:322_3": "na takkaggāhena vā nayaggāhena vā.",
  "atk-s0402a0:322_4": "Evaṃ gahetvā paṭipanno hi bhikkhu vā bhikkhunī vā upāsako vā upāsikā vā manussadevanibbānasampattīhi hāyati parihāyati,",
  "atk-s0402a0:322_5": "apaṇṇakapaṭipadaṃ paṭipanno pana tāhi sampattīhi na parihāyati.",
  "atk-s0402a0:322_6": "Atīte kantāraddhānamaggaṃ paṭipannesu dvīsu satthavāhesu yakkhassa vacanaṃ gahetvā bālasatthavāho saddhiṃ satthena anayabyasanaṃ patto,",
  "atk-s0402a0:322_7": "yakkhassa vacanaṃ aggahetvā “udakadiṭṭhaṭṭhāne udakaṃ chaḍḍessāmā”ti satthake saññāpetvā maggaṃ paṭipanno paṇḍitasatthavāho viya.",
  "atk-s0402a0:322_8": "Yaṃ sandhāya vuttaṃ –",
  "atk-s0402a0:323_0": "“Apaṇṇakaṃ ṭhānameke, dutiyaṃ āhu takkikā;",
  "atk-s0402a0:324_0": "Etadaññāya medhāvī, taṃ gaṇhe yadapaṇṇaka”nti. ;",
  "atk-s0402a0:325_0": "Yoni cassa āraddhā hotīti ettha yonīti khandhakoṭṭhāsassapi kāraṇassapi passāvamaggassapi nāmaṃ.",
  "atk-s0402a0:325_1": "“Catasso kho imā,",
  "atk-s0402a0:325_2": "sāriputta,",
  "atk-s0402a0:325_3": "yoniyo”tiādīsu hi khandhakoṭṭhāso yoni nāma.",
  "atk-s0402a0:325_4": "“Yoni hesā bhūmija phalassa adhigamāyā”tiādīsu kāraṇaṃ.",
  "atk-s0402a0:325_5": "“Na cāhaṃ brāhmaṇaṃ brūmi,",
  "atk-s0402a0:325_6": "yonijaṃ mattisambhava”nti ca “tamenaṃ kammajavātā nivattitvā uddhaṃpādaṃ adhosiraṃ samparivattetvā mātu",
  "atk-s0402a0:325_7": "yonimukhe sampaṭipādentī”ti ca ādīsu passāvamaggo.",
  "atk-s0402a0:325_8": "Idha pana kāraṇaṃ adhippetaṃ.",
  "atk-s0402a0:325_9": "Āraddhāti paggahitā paripuṇṇā.",
  "atk-s0402a0:326_0": "Āsavānaṃ khayāyāti ettha āsavantīti āsavā,",
  "atk-s0402a0:326_1": "cakkhutopi…pe…",
  "atk-s0402a0:326_2": "manatopi sandanti pavattantīti vuttaṃ hoti.",
  "atk-s0402a0:326_3": "Dhammato yāva gotrabhu,",
  "atk-s0402a0:326_4": "okāsato yāva bhavaggā savantīti vā āsavā,",
  "atk-s0402a0:326_5": "ete dhamme etañca okāsaṃ antokaritvā pavattantīti attho.",
  "atk-s0402a0:326_6": "Antokaraṇattho hi ayaṃ ākāro.",
  "atk-s0402a0:326_7": "Cirapārivāsiyaṭṭhena madirādayo āsavā,",
  "atk-s0402a0:326_8": "āsavā viyātipi āsavā.",
  "atk-s0402a0:326_9": "Lokasmimpi hi cirapārivāsikā madirādayo āsavāti vuccanti,",
  "atk-s0402a0:326_10": "yadi ca cirapārivāsiyaṭṭhena āsavā,",
  "atk-s0402a0:326_11": "eteyeva bhavitumarahanti.",
  "atk-s0402a0:326_12": "Vuttañhetaṃ – “purimā,",
  "atk-s0402a0:326_13": "bhikkhave,",
  "atk-s0402a0:326_14": "koṭi na paññāyati avijjāya,",
  "atk-s0402a0:326_15": "ito pubbe avijjā nāhosī”tiādi.",
  "atk-s0402a0:326_16": "Āyataṃ vā saṃsāradukkhaṃ savanti pasavantītipi āsavā.",
  "atk-s0402a0:326_17": "Purimāni cettha nibbacanāni yattha kilesā āsavāti āgacchanti,",
  "atk-s0402a0:326_18": "tattha yujjanti,",
  "atk-s0402a0:326_19": "pacchimaṃ kammepi.",
  "atk-s0402a0:326_20": "Na kevalañca kammakilesāyeva āsavā,",
  "atk-s0402a0:326_21": "apica kho nānappakārā upaddavāpi.",
  "atk-s0402a0:326_22": "Suttesu hi “nāhaṃ, cunda,",
  "atk-s0402a0:326_23": "diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā kilesā āsavāti āgatā.",
  "atk-s0402a0:327_0": "“Yena devūpapatyassa, gandhabbo vā vihaṅgamo;",
  "atk-s0402a0:328_0": "Yakkhattaṃ yena gaccheyyaṃ, manussattañca abbaje;",
  "atk-s0402a0:329_0": "Te mayhaṃ āsavā khīṇā, viddhastā vinaḷīkatā”ti. –",
  "atk-s0402a0:330_0": "Ettha tebhūmakaṃ ca kammaṃ avasesā ca akusalā dhammā.",
  "atk-s0402a0:330_1": "“Diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyā”ti ettha parūpavādavippaṭisāravadhabandhādayo",
  "atk-s0402a0:330_2": "ceva apāyadukkhabhūtā ca nānappakārā upaddavā.",
  "atk-s0402a0:331_0": "Te panete āsavā yattha yathā āgatā,",
  "atk-s0402a0:331_1": "tattha tathā veditabbā.",
  "atk-s0402a0:331_2": "Ete hi vinaye tāva “diṭṭhadhammikānaṃ āsavānaṃ saṃvarāya,",
  "atk-s0402a0:331_3": "samparāyikānaṃ āsavānaṃ paṭighātāyā”ti dvedhā āgatā.",
  "atk-s0402a0:331_4": "Saḷāyatane “tayo me, āvuso,",
  "atk-s0402a0:331_5": "āsavā kāmāsavo bhavāsavo avijjāsavo”ti tidhā āgatā.",
  "atk-s0402a0:331_6": "Aññesu ca suttantesu abhidhamme ca teyeva diṭṭhāsavena saha catudhā āgatā.",
  "atk-s0402a0:331_7": "Nibbedhikapariyāyena “atthi,",
  "atk-s0402a0:331_8": "bhikkhave,",
  "atk-s0402a0:331_9": "āsavā nirayagāminiyā,",
  "atk-s0402a0:331_10": "atthi āsavā tiracchānayonigāminiyā,",
  "atk-s0402a0:331_11": "atthi āsavā pettivisayagāminiyā,",
  "atk-s0402a0:331_12": "atthi āsavā manussalokagāminiyā,",
  "atk-s0402a0:331_13": "atthi āsavā devalokagāminiyā”ti pañcadhā āgatā.",
  "atk-s0402a0:331_14": "Kammameva cettha āsavāti vuttaṃ.",
  "atk-s0402a0:331_15": "Chakkanipāte “atthi,",
  "atk-s0402a0:331_16": "bhikkhave,",
  "atk-s0402a0:331_17": "āsavā saṃvarāpahātabbā”tiādinā nayena chadhā āgatā.",
  "atk-s0402a0:331_18": "Sabbāsavapariyāye teyeva dassanena pahātabbehi saddhiṃ sattadhā āgatā.",
  "atk-s0402a0:331_19": "Idha pana abhidhammanayena cattāro āsavā adhippetāti veditabbā.",
  "atk-s0402a0:332_0": "Khayāyāti ettha pana āsavānaṃ sarasabhedopi khīṇākāropi maggaphalanibbānānipi “āsavakkhayo”ti vuccati.",
  "atk-s0402a0:332_1": "“Yo āsavānaṃ khayo vayo bhedo paribhedo aniccatā antaradhāna”nti ettha hi āsavānaṃ sarasabhedo “āsavakkhayo”ti vutto.",
  "atk-s0402a0:332_2": "“Jānato ahaṃ,",
  "atk-s0402a0:332_3": "bhikkhave,",
  "atk-s0402a0:332_4": "passato āsavānaṃ khayaṃ vadāmī”ti ettha āsavappahānaṃ āsavānaṃ accantakkhayo asamuppādo khīṇākāro natthibhāvo “āsavakkhayo”ti vutto.",
  "atk-s0402a0:333_0": "“Sekhassa sikkhamānassa, ujumaggānusārino;",
  "atk-s0402a0:334_0": "Khayasmiṃ paṭhamaṃ ñāṇaṃ, tato aññā anantarā”ti. –",
  "atk-s0402a0:335_0": "Ettha maggo “āsavakkhayo”ti vutto. “Āsavānaṃ khayā samaṇo hotī”ti ettha phalaṃ.",
  "atk-s0402a0:336_0": "“Paravajjānupassissa, niccaṃ ujjhānasaññino;",
  "atk-s0402a0:337_0": "Āsavā tassa vaḍḍhanti, ārā so āsavakkhayā”ti. –",
  "atk-s0402a0:338_0": "Ettha nibbānaṃ.",
  "atk-s0402a0:338_1": "Imasmiṃ pana sutte phalaṃ sandhāya “āsavānaṃ khayāyā”ti āha,",
  "atk-s0402a0:338_2": "arahattaphalatthāyāti attho.",
  "atk-s0402a0:339_0": "Indriyesu guttadvāroti manacchaṭṭhesu indriyesu pihitadvāro.",
  "atk-s0402a0:339_1": "Bhojane mattaññūti bhojanasmiṃ pamāṇaññū,",
  "atk-s0402a0:339_2": "paṭiggahaṇaparibhogapaccavekkhaṇamattaṃ jānāti pajānātīti attho.",
  "atk-s0402a0:339_3": "Jāgariyaṃ anuyuttoti rattindivaṃ cha koṭṭhāse katvā pañcasu koṭṭhāsesu jāgaraṇabhāvaṃ anuyutto,",
  "atk-s0402a0:339_4": "jāgaraṇeyeva yuttappayuttoti attho.",
  "atk-s0402a0:340_0": "Evaṃ mātikaṃ ṭhapetvā idāni tameva ṭhapitapaṭipāṭiyā vibhajanto kathañca,",
  "atk-s0402a0:340_1": "bhikkhave,",
  "atk-s0402a0:340_2": "bhikkhūtiādimāha.",
  "atk-s0402a0:340_3": "Tattha cakkhunā rūpaṃ disvātiādīnaṃ attho visuddhimagge vitthārito,",
  "atk-s0402a0:340_4": "tathā paṭisaṅkhā yoniso āhāraṃ āhāreti neva davāyātiādīnaṃ.",
  "atk-s0402a0:340_5": "Āvaraṇīyehi dhammehīti pañcahi nīvaraṇehi dhammehi.",
  "atk-s0402a0:340_6": "Nīvaraṇāni hi cittaṃ āvaritvā tiṭṭhanti,",
  "atk-s0402a0:340_7": "tasmā āvaraṇīyā dhammāti vuccanti.",
  "atk-s0402a0:340_8": "Sīhaseyyaṃ kappetīti sīho viya seyyaṃ kappeti.",
  "atk-s0402a0:340_9": "Pāde pādaṃ accādhāyāti vāmapādaṃ dakkhiṇapāde atiādhāya.",
  "atk-s0402a0:340_10": "Samaṃ ṭhapite hi pāde jāṇukena jāṇukaṃ gopphakena ca gopphakaṃ ghaṭīyati,",
  "atk-s0402a0:340_11": "tato vedanā uṭṭhahanti.",
  "atk-s0402a0:340_12": "Tasmā tassa dosassa parivajjanatthaṃ thokaṃ atikkamitvā esa pādaṃ ṭhapeti.",
  "atk-s0402a0:340_13": "Tena vuttaṃ –",
  "atk-s0402a0:340_14": "“pāde pādaṃ accādhāyā”ti.",
  "atk-s0402a0:341_0": "Sato sampajānoti satiyā ceva sampajaññena ca samannāgato.",
  "atk-s0402a0:341_1": "Kathaṃ panesa niddāyanto sato sampajāno nāma hotīti?",
  "atk-s0402a0:341_2": "Purimappavattivasena.",
  "atk-s0402a0:341_3": "Ayaṃ hi caṅkame caṅkamanto niddāya okkamanabhāvaṃ ñatvā pavattamānaṃ kammaṭṭhānaṃ ṭhapetvā mañce vā phalake",
  "atk-s0402a0:341_4": "vā nipanno niddaṃ upagantvā puna pabujjhamāno kammaṭṭhānaṃ ṭhitaṭṭhāne gaṇhantoyeva pabujjhati.",
  "atk-s0402a0:341_5": "Tasmā niddāyantopi sato sampajāno nāma hoti.",
  "atk-s0402a0:341_6": "Ayaṃ tāva mūlakammaṭṭhāne nayova.",
  "atk-s0402a0:341_7": "Pariggahakammaṭṭhānavasenāpi panesa sato sampajāno nāma hoti. Kathaṃ?",
  "atk-s0402a0:341_8": "Ayaṃ hi caṅkamanto niddāya okkamanabhāvaṃ ñatvā pāsāṇaphalake vā mañce vā dakkhiṇena passena nipajjitvā paccavekkhati –",
  "atk-s0402a0:341_9": "“acetano kāyo acetane mañce patiṭṭhito,",
  "atk-s0402a0:341_10": "acetano mañco acetanāya pathaviyā,",
  "atk-s0402a0:341_11": "acetanā pathavī acetane udake,",
  "atk-s0402a0:341_12": "acetanaṃ udakaṃ acetane vāte,",
  "atk-s0402a0:341_13": "acetano vāto acetane ākāse patiṭṭhito.",
  "atk-s0402a0:341_14": "Tattha ākāsampi ‘ahaṃ vātaṃ ukkhipitvā ṭhita’nti na jānāti,",
  "atk-s0402a0:341_15": "vātopi ‘ahaṃ ākāse patiṭṭhito’ti na jānāti.",
  "atk-s0402a0:341_16": "Tathā vāto na jānāti.",
  "atk-s0402a0:341_17": "‘Ahaṃ udakaṃ ukkhipitvā ṭhito’ti…pe…",
  "atk-s0402a0:341_18": "mañco na jānāti,",
  "atk-s0402a0:341_19": "‘ahaṃ kāyaṃ ukkhipitvā ṭhito’ti,",
  "atk-s0402a0:341_20": "kāyo na jānāti ‘ahaṃ mañce patiṭṭhito’ti.",
  "atk-s0402a0:341_21": "Na hi tesaṃ aññamaññaṃ ābhogo vā samannāhāro vā manasikāro vā cetanā vā patthanā vā atthī”ti.",
  "atk-s0402a0:341_22": "Tassa evaṃ paccavekkhato taṃ paccavekkhaṇacittaṃ bhavaṅge otarati.",
  "atk-s0402a0:341_23": "Evaṃ niddāyantopi sato sampajāno nāma hotīti.",
  "atk-s0402a0:342_0": "Uṭṭhānasaññaṃ manasikaritvāti “ettakaṃ ṭhānaṃ gate cande vā tārakāya vā uṭṭhahissāmī”ti uṭṭhānakālaparicchedikaṃ saññaṃ manasikaritvā,",
  "atk-s0402a0:342_1": "citte ṭhapetvāti attho.",
  "atk-s0402a0:342_2": "Evaṃ karitvā sayito hi yathāparicchinneyeva kāle uṭṭhahati.",
  "atk-s0402a0:343_0": "7. Attabyābādhasuttavaṇṇanā",
  "atk-s0402a0:344_0": "17.",
  "atk-s0402a0:344_1": "Sattame attabyābādhāyāti attadukkhāya.",
  "atk-s0402a0:344_2": "Parabyābādhāyāti paradukkhāya.",
  "atk-s0402a0:344_3": "Kāyasucaritantiādīni pubbabhāge dasakusalakammapathavasena āgatāni,",
  "atk-s0402a0:344_4": "upari pana yāva arahattā avāritāneva.",
  "atk-s0402a0:345_0": "8. Devalokasuttavaṇṇanā",
  "atk-s0402a0:346_0": "18.",
  "atk-s0402a0:346_1": "Aṭṭhame aṭṭīyeyyāthāti aṭṭā pīḷitā bhaveyyātha.",
  "atk-s0402a0:346_2": "Harāyeyyāthāti lajjeyyātha.",
  "atk-s0402a0:346_3": "Jiguccheyyāthāti gūthe viya tasmiṃ vacane sañjātajigucchā bhaveyyātha.",
  "atk-s0402a0:346_4": "Iti kirāti ettha itīti padasandhibyañjanasiliṭṭhatā,",
  "atk-s0402a0:346_5": "kirāti anussavatthe nipāto.",
  "atk-s0402a0:346_6": "Dibbena kira āyunā aṭṭīyathāti evamassa sambandho veditabbo.",
  "atk-s0402a0:346_7": "Pageva kho panāti paṭhamataraṃyeva.",
  "atk-s0402a0:347_0": "9. Paṭhamapāpaṇikasuttavaṇṇanā",
  "atk-s0402a0:348_0": "19.",
  "atk-s0402a0:348_1": "Navame pāpaṇikoti āpaṇiko,",
  "atk-s0402a0:348_2": "āpaṇaṃ ugghāṭetvā bhaṇḍavikkāyakassa vāṇijassetaṃ adhivacanaṃ.",
  "atk-s0402a0:348_3": "Abhabboti abhājanabhūto.",
  "atk-s0402a0:348_4": "Na sakkaccaṃ kammantaṃ adhiṭṭhātīti yathā adhiṭṭhitaṃ suadhiṭṭhitaṃ hoti,",
  "atk-s0402a0:348_5": "evaṃ sayaṃ attapaccakkhaṃ karonto nādhiṭṭhāti.",
  "atk-s0402a0:348_6": "Tattha paccūsakāle padasaddena uṭṭhāya dīpaṃ jāletvā bhaṇḍaṃ pasāretvā anisīdanto pubbaṇhasamayaṃ na sakkaccaṃ kammantaṃ adhiṭṭhāti nāma.",
  "atk-s0402a0:348_7": "Ayaṃ hi yaṃ corā rattiṃ bhaṇḍaṃ haritvā “idaṃ amhākaṃ hatthato vissajjessāmā”ti āpaṇaṃ gantvā appena agghena denti,",
  "atk-s0402a0:348_8": "yampi bahuverino manussā rattiṃ nagare vasitvā pātova āpaṇaṃ gantvā bhaṇḍaṃ gaṇhanti,",
  "atk-s0402a0:348_9": "yaṃ vā pana janapadaṃ gantukāmā manussā pātova āpaṇaṃ gantvā bhaṇḍaṃ kiṇanti,",
  "atk-s0402a0:348_10": "tappaccayassa lābhassa assāmiko hoti.",
  "atk-s0402a0:349_0": "Aññesaṃ bhojanavelāya pana bhuñjituṃ āgantvā pātova bhaṇḍaṃ paṭisāmetvā gharaṃ gantvā bhuñjitvā niddāyitvā",
  "atk-s0402a0:349_1": "sāyaṃ puna āpaṇaṃ āgacchanto majjhanhikasamayaṃ na sakkaccaṃ kammantaṃ adhiṭṭhāti nāma.",
  "atk-s0402a0:349_2": "So hi yaṃ corā pātova vissajjetuṃ na sampāpuṇiṃsu,",
  "atk-s0402a0:349_3": "divākāle pana paresaṃ asañcārakkhaṇe āpaṇaṃ gantvā appagghena denti,",
  "atk-s0402a0:349_4": "yañca bhojanavelāya puññavanto issarā “āpaṇato idañcidañca laddhuṃ vaṭṭatī”ti pahiṇitvā āharāpenti,",
  "atk-s0402a0:349_5": "tappaccayassa lābhassa assāmiko hoti.",
  "atk-s0402a0:350_0": "Yāva yāmabherinikkhamanā pana antoāpaṇe dīpaṃ jālāpetvā anisīdanto sāyanhasamayaṃ na sakkaccaṃ kammantaṃ adhiṭṭhāti nāma.",
  "atk-s0402a0:350_1": "So hi yaṃ corā pātopi divāpi vissajjetuṃ na sampāpuṇiṃsu,",
  "atk-s0402a0:350_2": "sāyaṃ pana āpaṇaṃ gantvā appagghena denti,",
  "atk-s0402a0:350_3": "tappaccayassa lābhassa assāmiko hoti.",
  "atk-s0402a0:351_0": "Na sakkaccaṃ samādhinimittaṃ adhiṭṭhātīti sakkaccakiriyāya samādhiṃ na samāpajjati.",
  "atk-s0402a0:351_1": "Ettha ca pātova cetiyaṅgaṇabodhiyaṅgaṇesu vattaṃ katvā senāsanaṃ pavisitvā yāva bhikkhācāravelā,",
  "atk-s0402a0:351_2": "tāva samāpattiṃ appetvā anisīdanto pubbaṇhasamayaṃ na sakkaccaṃ samādhinimittaṃ adhiṭṭhāti nāma.",
  "atk-s0402a0:351_3": "Pacchābhattaṃ pana piṇḍapātapaṭikkanto rattiṭṭhānadivāṭṭhānaṃ pavisitvā yāva sāyanhasamayā samāpattiṃ",
  "atk-s0402a0:351_4": "appetvā anisīdanto majjhanhikasamayaṃ na sakkaccaṃ samādhinimittaṃ adhiṭṭhāti nāma.",
  "atk-s0402a0:351_5": "Sāyaṃ pana cetiyaṃ vanditvā therūpaṭṭhānaṃ katvā senāsanaṃ pavisitvā paṭhamayāmaṃ samāpattiṃ samāpajjitvā",
  "atk-s0402a0:351_6": "anisīdanto sāyanhasamayaṃ na sakkaccaṃ samādhinimittaṃ adhiṭṭhāti nāma.",
  "atk-s0402a0:351_7": "Sukkapakkho vuttapaṭipakkhanayeneva veditabbo.",
  "atk-s0402a0:351_8": "Apicettha “samāpattiṃ appetvā”ti vuttaṭṭhāne samāpattiyā asati vipassanāpi vaṭṭati,",
  "atk-s0402a0:351_9": "samādhinimittanti ca samādhiārammaṇampi vaṭṭatiyeva.",
  "atk-s0402a0:351_10": "Vuttampi cetaṃ –",
  "atk-s0402a0:351_11": "“samādhipi samādhinimittaṃ,",
  "atk-s0402a0:351_12": "samādhārammaṇampi samādhinimitta”nti.",
  "atk-s0402a0:352_0": "10. Dutiyapāpaṇikasuttavaṇṇanā",
  "atk-s0402a0:353_0": "20.",
  "atk-s0402a0:353_1": "Dasame cakkhumāti paññācakkhunā cakkhumā hoti.",
  "atk-s0402a0:353_2": "Vidhuroti visiṭṭhadhuro uttamadhuro ñāṇasampayuttena vīriyena samannāgato.",
  "atk-s0402a0:353_3": "Nissayasampannoti avassayasampanno patiṭṭhānasampanno.",
  "atk-s0402a0:353_4": "Paṇiyanti vikkāyikabhaṇḍaṃ.",
  "atk-s0402a0:353_5": "Ettakaṃ mūlaṃ bhavissati ettako udayoti tasmiṃ “evaṃ kītaṃ evaṃ vikkāyamāna”nti vuttapaṇiye yena kayena taṃ kītaṃ,",
  "atk-s0402a0:353_6": "taṃ kayasaṅkhātaṃ mūlaṃ ettakaṃ bhavissati.",
  "atk-s0402a0:353_7": "Yo ca tasmiṃ vikkayamāne vikkayo,",
  "atk-s0402a0:353_8": "tasmiṃ vikkaye ettako udayo bhavissati,",
  "atk-s0402a0:353_9": "ettikā vaḍḍhīti attho.",
  "atk-s0402a0:354_0": "Kusalo hoti paṇiyaṃ ketuñca vikketuñcāti sulabhaṭṭhānaṃ gantvā kiṇanto dullabhaṭṭhānaṃ gantvā vikkiṇanto ca ettha kusalo nāma hoti,",
  "atk-s0402a0:354_1": "dasaguṇampi vīsatiguṇampi lābhaṃ labhati.",
  "atk-s0402a0:355_0": "Aḍḍhāti issarā bahunā nikkhittadhanena samannāgatā.",
  "atk-s0402a0:355_1": "Mahaddhanāti vaḷañjanakavasena mahaddhanā.",
  "atk-s0402a0:355_2": "Mahābhogāti upabhogaparibhogabhaṇḍena mahābhogā.",
  "atk-s0402a0:355_3": "Paṭibaloti kāyabalena ceva ñāṇabalena ca samannāgatattā samattho.",
  "atk-s0402a0:355_4": "Amhākañca kālena kālaṃ anuppadātunti amhākañca gahitadhanamūlikaṃ vaḍḍhiṃ kālena kālaṃ anuppadātuṃ.",
  "atk-s0402a0:355_5": "Nipatantīti nimantenti.",
  "atk-s0402a0:355_6": "Nipātentītipi pāṭho,",
  "atk-s0402a0:355_7": "ayameva attho.",
  "atk-s0402a0:356_0": "Kusalānaṃ dhammānaṃ upasampadāyāti kusaladhammānaṃ sampādanatthāya paṭilābhatthāya.",
  "atk-s0402a0:356_1": "Thāmavāti ñāṇathāmena samannāgato.",
  "atk-s0402a0:356_2": "Daḷhaparakkamoti thirena ñāṇaparakkamena samannāgato.",
  "atk-s0402a0:356_3": "Anikkhittadhuroti “aggamaggaṃ apāpuṇitvā imaṃ vīriyadhuraṃ na ṭhapessāmī”ti evaṃ aṭṭhapitadhuro.",
  "atk-s0402a0:357_0": "Bahussutāti ekanikāyādivasena bahu buddhavacanaṃ sutaṃ etesanti bahussutā.",
  "atk-s0402a0:357_1": "Āgatāgamāti eko nikāyo eko āgamo nāma,",
  "atk-s0402a0:357_2": "dve nikāyā dve āgamā nāma,",
  "atk-s0402a0:357_3": "pañca nikāyā pañca āgamā nāma,",
  "atk-s0402a0:357_4": "etesu āgamesu yesaṃ ekopi āgamo āgato paguṇo pavattito,",
  "atk-s0402a0:357_5": "te āgatāgamā nāma.",
  "atk-s0402a0:357_6": "Dhammadharāti suttantapiṭakadharā.",
  "atk-s0402a0:357_7": "Vinayadharāti vinayapiṭakadharā.",
  "atk-s0402a0:357_8": "Mātikādharāti dvemātikādharā.",
  "atk-s0402a0:357_9": "Paripucchatīti atthānatthaṃ kāraṇākāraṇaṃ pucchati.",
  "atk-s0402a0:357_10": "Paripañhatīti “imaṃ nāma pucchissāmī”ti aññāti tuleti pariggaṇhāti.",
  "atk-s0402a0:357_11": "Sesamettha uttānatthameva.",
  "atk-s0402a0:358_0": "Imasmiṃ pana sutte paṭhamaṃ paññā āgatā,",
  "atk-s0402a0:358_1": "pacchā vīriyañca kalyāṇamittasevanā ca.",
  "atk-s0402a0:358_2": "Tattha paṭhamaṃ arahattaṃ patvā pacchā vīriyaṃ katvā kalyāṇamittā sevitabbāti na evaṃ attho daṭṭhabbo,",
  "atk-s0402a0:358_3": "desanāya nāma heṭṭhimena vā paricchedo hoti uparimena vā dvīhipi vā koṭīhi.",
  "atk-s0402a0:358_4": "Idha pana uparimena paricchedo veditabbo.",
  "atk-s0402a0:358_5": "Tasmā kathentena paṭhamaṃ kalyāṇamittaupanissayaṃ dassetvā majjhe vīriyaṃ dassetvā pacchā arahattaṃ kathetabbanti.",
  "atk-s0402a0:359_0": "1. Samiddhasuttavaṇṇanā",
  "atk-s0402a0:360_0": "21.",
  "atk-s0402a0:360_1": "Tatiyassa paṭhame jhānaphassaṃ paṭhamaṃ phusati,",
  "atk-s0402a0:360_2": "pacchā nirodhaṃ nibbānaṃ sacchikarotīti kāyasakkhi.",
  "atk-s0402a0:360_3": "Diṭṭhantaṃ pattoti diṭṭhippatto.",
  "atk-s0402a0:360_4": "Saddahanto vimuttoti saddhāvimutto.",
  "atk-s0402a0:360_5": "Khamatīti ruccati.",
  "atk-s0402a0:360_6": "Abhikkantataroti atisundarataro.",
  "atk-s0402a0:360_7": "Paṇītataroti atipaṇītataro.",
  "atk-s0402a0:360_8": "Saddhindriyaṃ adhimattaṃ hotīti samiddhattherassa kira arahattamaggakkhaṇe saddhindriyaṃ dhuraṃ ahosi,",
  "atk-s0402a0:360_9": "sesāni cattāri sahajātindriyāni tasseva parivārāni ahesuṃ.",
  "atk-s0402a0:360_10": "Iti thero attanā paṭividdhamaggaṃ kathento evamāha.",
  "atk-s0402a0:360_11": "Mahākoṭṭhikattherassa pana arahattamaggakkhaṇe samādhindriyaṃ dhuraṃ ahosi,",
  "atk-s0402a0:360_12": "sesāni cattāri indriyāni tasseva parivārāni ahesuṃ.",
  "atk-s0402a0:360_13": "Tasmā sopi samādhindriyaṃ adhimattanti kathento attanā paṭividdhamaggameva kathesi.",
  "atk-s0402a0:360_14": "Sāriputtattherassa pana arahattamaggakkhaṇe paññindriyaṃ dhuraṃ ahosi.",
  "atk-s0402a0:360_15": "Sesāni cattāri indriyāni tasseva parivārāni ahesuṃ.",
  "atk-s0402a0:360_16": "Tasmā sopi paññindriyaṃ adhimattanti kathento attanā paṭividdhamaggameva kathesi.",
  "atk-s0402a0:361_0": "Na khvetthāti na kho ettha.",
  "atk-s0402a0:361_1": "Ekaṃsena byākātunti ekantena byākarituṃ.",
  "atk-s0402a0:361_2": "Arahattāya paṭipannoti arahattamaggasamaṅgiṃ dasseti.",
  "atk-s0402a0:361_3": "Evametasmiṃ sutte tīhipi therehi attanā paṭividdhamaggova kathito,",
  "atk-s0402a0:361_4": "sammāsambuddho pana bhummantareneva kathesi.",
  "atk-s0402a0:362_0": "2. Gilānasuttavaṇṇanā",
  "atk-s0402a0:363_0": "22.",
  "atk-s0402a0:363_1": "Dutiye sappāyānīti hitāni vuddhikarāni.",
  "atk-s0402a0:363_2": "Patirūpanti anucchavikaṃ.",
  "atk-s0402a0:363_3": "Neva vuṭṭhāti tamhā ābādhāti iminā atekicchena vātāpamārādinā rogena samannāgato niṭṭhāpattagilāno kathito.",
  "atk-s0402a0:363_4": "Vuṭṭhāti tamhā ābādhāti iminā khipitakakacchutiṇapupphakajarādibhedo appamattaābādho kathito.",
  "atk-s0402a0:363_5": "Labhanto sappāyāni bhojanāni no alabhantoti iminā pana yesaṃ paṭijagganena phāsukaṃ hoti,",
  "atk-s0402a0:363_6": "sabbepi te ābādhā kathitā.",
  "atk-s0402a0:363_7": "Ettha ca patirūpo upaṭṭhāko nāma gilānupaṭṭhākaaṅgehi samannāgato paṇḍito dakkho analaso veditabbo.",
  "atk-s0402a0:363_8": "Gilānupaṭṭhāko anuññātoti bhikkhusaṅghena dātabboti anuññāto.",
  "atk-s0402a0:363_9": "Tasmiñhi gilāne attano dhammatāya yāpetuṃ asakkonte bhikkhusaṅghena tassa bhikkhuno eko bhikkhu ca sāmaṇero",
  "atk-s0402a0:363_10": "ca “imaṃ paṭijaggathā”ti apaloketvā dātabbā.",
  "atk-s0402a0:363_11": "Yāva pana te taṃ paṭijagganti,",
  "atk-s0402a0:363_12": "tāva gilānassa ca tesañca dvinnaṃ yenattho,",
  "atk-s0402a0:363_13": "sabbaṃ bhikkhusaṅghasseva bhāro.",
  "atk-s0402a0:364_0": "Aññepi gilānā upaṭṭhātabbāti itarepi dve gilānā upaṭṭhāpetabbā.",
  "atk-s0402a0:364_1": "Kiṃ kāraṇā?",
  "atk-s0402a0:364_2": "Yopi hi niṭṭhapattagilāno,",
  "atk-s0402a0:364_3": "so anupaṭṭhiyamāno “sace maṃ paṭijaggeyyuṃ,",
  "atk-s0402a0:364_4": "phāsukaṃ me bhaveyya.",
  "atk-s0402a0:364_5": "Na kho pana maṃ paṭijaggantī”ti manopadosaṃ katvā apāye nibbatteyya.",
  "atk-s0402a0:364_6": "Paṭijaggiyamānassa panassa evaṃ hoti “bhikkhusaṅghena yaṃ kātabbaṃ,",
  "atk-s0402a0:364_7": "taṃ kataṃ.",
  "atk-s0402a0:364_8": "Mayhaṃ pana kammavipāko īdiso”ti.",
  "atk-s0402a0:364_9": "So bhikkhusaṅghe mettaṃ paccupaṭṭhāpetvā sagge nibbattissati.",
  "atk-s0402a0:364_10": "Yo pana appamattakena byādhinā samannāgato labhantopi alabhantopi vuṭṭhātiyeva,",
  "atk-s0402a0:364_11": "tassa vināpi bhesajjena vūpasamanabyādhi bhesajje kate khippataraṃ vūpasammati.",
  "atk-s0402a0:364_12": "So tato buddhavacanaṃ vā uggaṇhituṃ sakkhissati,",
  "atk-s0402a0:364_13": "samaṇadhammaṃ vā kātuṃ sakkhissati.",
  "atk-s0402a0:364_14": "Iminā kāraṇena “aññepi gilānā upaṭṭhātabbā”ti vuttaṃ.",
  "atk-s0402a0:365_0": "Neva okkamatīti neva pavisati.",
  "atk-s0402a0:365_1": "Niyāmaṃ kusalesu dhammesu sammattanti kusalesu dhammesu magganiyāmasaṅkhātaṃ sammattaṃ.",
  "atk-s0402a0:365_2": "Iminā padaparamo puggalo kathito.",
  "atk-s0402a0:365_3": "Dutiyavārena ugghaṭitaññū gahito sāsane nālakattherasadiso buddhantare ekavāraṃ paccekabuddhānaṃ santike",
  "atk-s0402a0:365_4": "ovādaṃ labhitvā paṭividdhapaccekabodhiñāṇo ca.",
  "atk-s0402a0:365_5": "Tatiyavārena vipañcitaññū puggalo kathito,",
  "atk-s0402a0:365_6": "neyyo pana tannissitova hoti.",
  "atk-s0402a0:366_0": "Dhammadesanā anuññātāti māsassa aṭṭha vāre dhammakathā anuññātā.",
  "atk-s0402a0:366_1": "Aññesampi dhammo desetabboti itaresampi dhammo kathetabbo.",
  "atk-s0402a0:366_2": "Kiṃ kāraṇā?",
  "atk-s0402a0:366_3": "Padaparamassa hi imasmiṃ attabhāve dhammaṃ paṭivijjhituṃ asakkontassāpi anāgate paccayo bhavissati.",
  "atk-s0402a0:366_4": "Yo pana tathāgatassa rūpadassanaṃ labhantopi alabhantopi dhammavinayañca savanāya labhantopi alabhantopi dhammaṃ abhisameti,",
  "atk-s0402a0:366_5": "so alabhanto tāva abhisameti.",
  "atk-s0402a0:366_6": "Labhanto pana khippameva abhisamessatīti iminā kāraṇena tesaṃ dhammo desetabbo.",
  "atk-s0402a0:366_7": "Tatiyassa pana punappunaṃ desetabbova.",
  "atk-s0402a0:367_0": "3. Saṅkhārasuttavaṇṇanā",
  "atk-s0402a0:368_0": "23.",
  "atk-s0402a0:368_1": "Tatiye sabyābajjhanti sadukkhaṃ.",
  "atk-s0402a0:368_2": "Kāyasaṅkhāranti kāyadvāre cetanārāsiṃ.",
  "atk-s0402a0:368_3": "Abhisaṅkharotīti āyūhati rāsiṃ karoti piṇḍaṃ karoti.",
  "atk-s0402a0:368_4": "Vacīmanodvāresupi eseva nayo.",
  "atk-s0402a0:368_5": "Sabyābajjhaṃ lokanti sadukkhaṃ lokaṃ.",
  "atk-s0402a0:368_6": "Sabyābajjhā phassā phusantīti sadukkhā vipākaphassā phusanti.",
  "atk-s0402a0:368_7": "Sabyābajjhaṃ vedanaṃ vediyatīti sadukkhaṃ vipākavedanaṃ vediyati,",
  "atk-s0402a0:368_8": "sābādhaṃ nirassādanti attho.",
  "atk-s0402a0:368_9": "Seyyathāpi sattā nerayikāti yathā niraye nibbattasattā ekantadukkhaṃ vedanaṃ vediyanti,",
  "atk-s0402a0:368_10": "evaṃ vediyatīti attho.",
  "atk-s0402a0:368_11": "Kiṃ pana tattha upekkhāvedanā natthīti? Atthi,",
  "atk-s0402a0:368_12": "dukkhavedanāya pana balavabhāvena sā abbohārikaṭṭhāne ṭhitā.",
  "atk-s0402a0:368_13": "Iti nirayova nirayassa upamaṃ katvā āhaṭo.",
  "atk-s0402a0:368_14": "Tatra paṭibhāgaupamā nāma kira esā.",
  "atk-s0402a0:369_0": "Seyyathāpi devā subhakiṇhāti idhāpi devalokova devalokassa upamaṃ katvā āhaṭo.",
  "atk-s0402a0:369_1": "Yasmā pana heṭṭhimesu brahmalokesu sappītikajjhānavipāko vattati,",
  "atk-s0402a0:369_2": "subhakiṇhesu nippītiko ekantasukhova,",
  "atk-s0402a0:369_3": "tasmā te aggahetvā subhakiṇhāva kathitā.",
  "atk-s0402a0:369_4": "Iti ayampi tatra paṭibhāgaupamā nāmāti veditabbā.",
  "atk-s0402a0:370_0": "Vokiṇṇasukhadukkhanti vomissakasukhadukkhaṃ.",
  "atk-s0402a0:370_1": "Seyyathāpi manussāti manussānaṃ hi kālena sukhaṃ hoti,",
  "atk-s0402a0:370_2": "kālena dukkhaṃ.",
  "atk-s0402a0:370_3": "Ekacce ca devāti kāmāvacaradevā.",
  "atk-s0402a0:370_4": "Tesampi kālena sukhaṃ hoti,",
  "atk-s0402a0:370_5": "kālena dukkhaṃ.",
  "atk-s0402a0:370_6": "Tesaṃ hi hīnatarānaṃ mahesakkhatarā devatā disvā āsanā vuṭṭhātabbaṃ hoti,",
  "atk-s0402a0:370_7": "maggā ukkamitabbaṃ,",
  "atk-s0402a0:370_8": "pārutavatthaṃ apanetabbaṃ,",
  "atk-s0402a0:370_9": "añjalikammaṃ kātabbanti taṃ sabbampi dukkhaṃ nāma hoti.",
  "atk-s0402a0:370_10": "Ekacce ca vinipātikāti vemānikapetā.",
  "atk-s0402a0:370_11": "Te hi kālena sampattiṃ anubhavanti kālena kammanti vokiṇṇasukhadukkhāva honti.",
  "atk-s0402a0:370_12": "Iti imasmiṃ sutte tīṇi sucaritāni lokiyalokuttaramissakāni kathitānīti veditabbāni.",
  "atk-s0402a0:371_0": "4. Bahukārasuttavaṇṇanā",
  "atk-s0402a0:372_0": "24.",
  "atk-s0402a0:372_1": "Catutthe tayome,",
  "atk-s0402a0:372_2": "bhikkhave,",
  "atk-s0402a0:372_3": "puggalāti tayo ācariyapuggalā.",
  "atk-s0402a0:372_4": "Puggalassa bahukārāti antevāsikapuggalassa bahūpakārā.",
  "atk-s0402a0:372_5": "Buddhanti sabbaññubuddhaṃ.",
  "atk-s0402a0:372_6": "Saraṇaṃ gato hotīti avassayaṃ gato hoti.",
  "atk-s0402a0:372_7": "Dhammanti satantikaṃ navalokuttaradhammaṃ.",
  "atk-s0402a0:372_8": "Saṅghanti aṭṭhaariyapuggalasamūhaṃ.",
  "atk-s0402a0:372_9": "Idañca pana saraṇagamanaṃ aggahitasaraṇapubbassa akatābhinivesassa vasena vuttaṃ.",
  "atk-s0402a0:372_10": "Iti imasmiṃ sutte saraṇadāyako sotāpattimaggasampāpako arahattamaggasampāpakoti tayo ācariyā bahukārāti āgatā,",
  "atk-s0402a0:372_11": "pabbajjādāyako buddhavacanadāyako kammavācācariyo sakadāgāmimaggasampāpako anāgāmimaggasampāpakoti ime ācariyā na āgatā,",
  "atk-s0402a0:372_12": "kiṃ ete na bahukārāti? No,",
  "atk-s0402a0:372_13": "na bahukārā.",
  "atk-s0402a0:372_14": "Ayaṃ pana desanā duvidhena paricchinnā.",
  "atk-s0402a0:372_15": "Tasmā sabbepete bahukārā.",
  "atk-s0402a0:372_16": "Tesu saraṇagamanasmiṃyeva akatābhiniveso vaṭṭati,",
  "atk-s0402a0:372_17": "catupārisuddhisīlakasiṇaparikammavipassanāñāṇāni pana paṭhamamaggasannissitāni honti,",
  "atk-s0402a0:372_18": "upari dve maggā ca phalāni ca arahattamaggasannissitānīti veditabbāni.",
  "atk-s0402a0:373_0": "Iminā puggalenāti iminā antevāsikapuggalena.",
  "atk-s0402a0:373_1": "Na suppatikāraṃ vadāmīti patikāraṃ kātuṃ na sukaranti vadāmi.",
  "atk-s0402a0:373_2": "Abhivādanādīsu anekasatavāraṃ anekasahassavārampi hi pañcapatiṭṭhitena nipatitvā vandanto āsanā vuṭṭhāya",
  "atk-s0402a0:373_3": "paccuggacchanto diṭṭhadiṭṭhakkhaṇe añjaliṃ paggaṇhanto anucchavikaṃ sāmīcikammaṃ karonto divase divase",
  "atk-s0402a0:373_4": "cīvarasataṃ cīvarasahassaṃ piṇḍapātasataṃ piṇḍapātasahassaṃ dadamāno cakkavāḷapariyantena sabbaratanamayaṃ",
  "atk-s0402a0:373_5": "āvāsaṃ karonto sappinavanītādinānappakāraṃ bhesajjaṃ anuppadajjamāno neva sakkoti ācariyena katassa patikāraṃ",
  "atk-s0402a0:373_6": "nāma kātunti evamattho veditabbo.",
  "atk-s0402a0:374_0": "5. Vajirūpamasuttavaṇṇanā",
  "atk-s0402a0:375_0": "25.",
  "atk-s0402a0:375_1": "Pañcame arukūpamacittoti purāṇavaṇasadisacitto.",
  "atk-s0402a0:375_2": "Vijjūpamacittoti ittarakālobhāsanena vijjusadisacitto.",
  "atk-s0402a0:375_3": "Vajirūpamacittoti kilesānaṃ mūlaghātakaraṇasamatthatāya vajirena sadisacitto.",
  "atk-s0402a0:375_4": "Abhisajjatīti laggati.",
  "atk-s0402a0:375_5": "Kuppatīti kopavasena kuppati.",
  "atk-s0402a0:375_6": "Byāpajjatīti pakatibhāvaṃ pajahati,",
  "atk-s0402a0:375_7": "pūtiko hoti.",
  "atk-s0402a0:375_8": "Patitthīyatīti thinabhāvaṃ thaddhabhāvaṃ āpajjati.",
  "atk-s0402a0:375_9": "Kopanti dubbalakodhaṃ.",
  "atk-s0402a0:375_10": "Dosanti dussanavasena tato balavataraṃ.",
  "atk-s0402a0:375_11": "Appaccayanti atuṭṭhākāraṃ domanassaṃ.",
  "atk-s0402a0:375_12": "Duṭṭhārukoti purāṇavaṇo.",
  "atk-s0402a0:375_13": "Kaṭṭhenāti daṇḍakakoṭiyā.",
  "atk-s0402a0:375_14": "Kaṭhalenāti kapālena.",
  "atk-s0402a0:375_15": "Āsavaṃ detīti aparāparaṃ savati.",
  "atk-s0402a0:375_16": "Purāṇavaṇo hi attano dhammatāyeva pubbaṃ lohitaṃ yūsanti imāni tīṇi savati,",
  "atk-s0402a0:375_17": "ghaṭṭito pana tāni adhikataraṃ savati.",
  "atk-s0402a0:376_0": "Evameva khoti ettha idaṃ opammasaṃsandanaṃ –",
  "atk-s0402a0:376_1": "duṭṭhāruko viya hi kodhanapuggalo,",
  "atk-s0402a0:376_2": "tassa attano dhammatāya savanaṃ viya kodhanassapi attano dhammatāya uddhumātassa viya caṇḍikatassa caraṇaṃ,",
  "atk-s0402a0:376_3": "kaṭṭhena vā kaṭhalāya vā ghaṭṭanaṃ viya appamattaṃ vacanaṃ,",
  "atk-s0402a0:376_4": "bhiyyosomattāya savanaṃ viya “mādisaṃ nāma esa evaṃ vadatī”ti bhiyyosomattāya uddhumāyanabhāvo daṭṭhabbo.",
  "atk-s0402a0:377_0": "Rattandhakāratimisāyanti rattiṃ cakkhuviññāṇuppattinivāraṇena andhabhāvakaraṇe bahalatame.",
  "atk-s0402a0:377_1": "Vijjantarikāyāti vijjuppattikkhaṇe.",
  "atk-s0402a0:377_2": "Idhāpi idaṃ opammasaṃsandanaṃ –",
  "atk-s0402a0:377_3": "cakkhumā puriso viya hi yogāvacaro daṭṭhabbo,",
  "atk-s0402a0:377_4": "andhakāraṃ viya sotāpattimaggavajjhā kilesā,",
  "atk-s0402a0:377_5": "vijjusañcaraṇaṃ viya sotāpattimaggañāṇassa uppattikālo,",
  "atk-s0402a0:377_6": "vijjantarikāya cakkhumato purisassa samantā rūpadassanaṃ viya sotāpattimaggakkhaṇe nibbānadassanaṃ,",
  "atk-s0402a0:377_7": "puna andhakārāvattharaṇaṃ viya sakadāgāmimaggavajjhā kilesā,",
  "atk-s0402a0:377_8": "puna vijjusañcaraṇaṃ viya sakadāgāmimaggañāṇassa uppādo,",
  "atk-s0402a0:377_9": "vijjantarikāya cakkhumato purisassa samantā rūpadassanaṃ viya sakadāgāmimaggakkhaṇe nibbānadassanaṃ,",
  "atk-s0402a0:377_10": "puna andhakārāvattharaṇaṃ viya anāgāmimaggavajjhā kilesā,",
  "atk-s0402a0:377_11": "puna vijjusañcaraṇaṃ viya anāgāmimaggañāṇassa uppādo,",
  "atk-s0402a0:377_12": "vijjantarikāya cakkhumato purisassa samantā rūpadassanaṃ viya anāgāmimaggakkhaṇe nibbānadassanaṃ veditabbaṃ.",
  "atk-s0402a0:378_0": "Vajirūpamacittatāyapi idaṃ opammasaṃsandanaṃ –",
  "atk-s0402a0:378_1": "vajiraṃ viya hi arahattamaggañāṇaṃ daṭṭhabbaṃ,",
  "atk-s0402a0:378_2": "maṇigaṇṭhipāsāṇagaṇṭhi viya arahattamaggavajjhā kilesā,",
  "atk-s0402a0:378_3": "vajirassa maṇigaṇṭhimpi vā pāsāṇagaṇṭhimpi vā vinivijjhitvā agamanabhāvassa natthitā viya arahattamaggañāṇena acchejjānaṃ kilesānaṃ natthibhāvo,",
  "atk-s0402a0:378_4": "vajirena nibbiddhavedhassa puna apatipūraṇaṃ viya arahattamaggena chinnānaṃ kilesānaṃ puna anuppādo daṭṭhabboti.",
  "atk-s0402a0:379_0": "6. Sevitabbasuttavaṇṇanā",
  "atk-s0402a0:380_0": "26.",
  "atk-s0402a0:380_1": "Chaṭṭhe sevitabboti upasaṅkamitabbo.",
  "atk-s0402a0:380_2": "Bhajitabboti allīyitabbo.",
  "atk-s0402a0:380_3": "Payirupāsitabboti santike nisīdanavasena punappunaṃ upāsitabbo.",
  "atk-s0402a0:380_4": "Sakkatvā garuṃ katvāti sakkārañceva garukārañca katvā.",
  "atk-s0402a0:380_5": "Hīno hoti sīlenātiādīsu upādāyupādāya hīnatā veditabbā.",
  "atk-s0402a0:380_6": "Tattha yo hi pañca sīlāni rakkhati,",
  "atk-s0402a0:380_7": "so dasa sīlāni rakkhantena na sevitabbo.",
  "atk-s0402a0:380_8": "Yo dasa sīlāni rakkhati,",
  "atk-s0402a0:380_9": "so catupārisuddhisīlaṃ rakkhantena na sevitabbo.",
  "atk-s0402a0:380_10": "Aññatra anuddayā aññatra anukampāti ṭhapetvā anuddayañca anukampañca.",
  "atk-s0402a0:380_11": "Attano atthāyeva hi evarūpo puggalo na sevitabbo,",
  "atk-s0402a0:380_12": "anuddayānukampāvasena pana taṃ upasaṅkamituṃ vaṭṭati.",
  "atk-s0402a0:381_0": "Sīlasāmaññagatānaṃ satanti sīlena samānabhāvaṃ gatānaṃ santānaṃ.",
  "atk-s0402a0:381_1": "Sīlakathā ca no bhavissatīti evaṃ samānasīlānaṃ amhākaṃ sīlameva ārabbha kathā bhavissati.",
  "atk-s0402a0:381_2": "Sā ca no pavattinī bhavissatīti sā ca amhākaṃ kathā divasampi kathentānaṃ pavattissati na paṭihaññissati.",
  "atk-s0402a0:381_3": "Sā ca no phāsu bhavissatīti sā ca divasampi pavattamānā sīlakathā amhākaṃ phāsuvihāro sukhavihāro bhavissati.",
  "atk-s0402a0:381_4": "Samādhipaññākathāsupi eseva nayo.",
  "atk-s0402a0:382_0": "Sīlakkhandhanti sīlarāsiṃ.",
  "atk-s0402a0:382_1": "Tattha tattha paññāya anuggahessāmīti ettha sīlassa asappāye anupakāradhamme vajjetvā sappāye upakāradhamme",
  "atk-s0402a0:382_2": "sevanto tasmiṃ tasmiṃ ṭhāne sīlakkhandhaṃ paññāya anuggaṇhāti nāma.",
  "atk-s0402a0:382_3": "Samādhipaññākkhandhesupi eseva nayo.",
  "atk-s0402a0:382_4": "Nihīyatīti attano hīnataraṃ puggalaṃ sevanto khāraparissāvane āsittaudakaṃ viya satataṃ samitaṃ hāyati parihāyati.",
  "atk-s0402a0:382_5": "Tulyasevīti attanā samānasevī.",
  "atk-s0402a0:382_6": "Seṭṭhamupanamanti seṭṭhaṃ puggalaṃ oṇamanto.",
  "atk-s0402a0:382_7": "Udeti khippanti khippameva vaḍḍhati.",
  "atk-s0402a0:382_8": "Tasmā attano uttariṃ bhajethāti yasmā seṭṭhaṃ puggalaṃ upanamanto udeti khippaṃ,",
  "atk-s0402a0:382_9": "tasmā attano uttaritaraṃ visiṭṭhataraṃ bhajetha.",
  "atk-s0402a0:383_0": "7. Jigucchitabbasuttavaṇṇanā",
  "atk-s0402a0:384_0": "27.",
  "atk-s0402a0:384_1": "Sattame jigucchitabboti gūthaṃ viya jigucchitabbo.",
  "atk-s0402a0:384_2": "Atha kho nanti atha kho assa.",
  "atk-s0402a0:384_3": "Kittisaddoti kathāsaddo.",
  "atk-s0402a0:384_4": "Evameva khoti ettha gūthakūpo viya dussīlyaṃ daṭṭhabbaṃ.",
  "atk-s0402a0:384_5": "Gūthakūpe patitvā ṭhito dhammaniahi viya dussīlapuggalo.",
  "atk-s0402a0:384_6": "Gūthakūpato uddhariyamānena tena ahinā purisassa sarīraṃ āruḷhenāpi adaṭṭhabhāvo viya dussīlaṃ sevamānassāpi tassa kiriyāya akaraṇabhāvo.",
  "atk-s0402a0:384_7": "Sarīraṃ gūthena makkhetvā ahinā gatakālo viya dussīlaṃ sevamānassa pāpakittisaddaabbhuggamanakālo veditabbo.",
  "atk-s0402a0:385_0": "Tindukālātanti tindukarukkhaalātaṃ.",
  "atk-s0402a0:385_1": "Bhiyyosomattāya cicciṭāyatīti taṃ hi jhāyamānaṃ pakatiyāpi papaṭikāyo muñcantaṃ cicciṭāti “ciṭiciṭā”ti saddaṃ karoti,",
  "atk-s0402a0:385_2": "ghaṭṭitaṃ pana adhimattaṃ karotīti attho.",
  "atk-s0402a0:385_3": "Evameva khoti evamevaṃ kodhano attano dhammatāyapi uddhato caṇḍikato hutvā carati,",
  "atk-s0402a0:385_4": "appamattakaṃ pana vacanaṃ sutakāle “mādisaṃ nāma evaṃ vadati evaṃ vadatī”ti atirekataraṃ uddhato caṇḍikato hutvā carati.",
  "atk-s0402a0:385_5": "Gūthakūpoti gūthapuṇṇakūpo,",
  "atk-s0402a0:385_6": "gūtharāsiyeva vā.",
  "atk-s0402a0:385_7": "Opammasaṃsandanaṃ panettha purimanayeneva veditabbaṃ.",
  "atk-s0402a0:385_8": "Tasmā evarūpo puggalo ajjhupekkhitabbo na sevitabboti yasmā kodhano atiseviyamāno atiupasaṅkamiyamānopi kujjhatiyeva,",
  "atk-s0402a0:385_9": "“kiṃ iminā”ti paṭikkamantepi kujjhatiyeva.",
  "atk-s0402a0:385_10": "Tasmā palālaggi viya ajjhupekkhitabbo na sevitabbo na bhajitabbo.",
  "atk-s0402a0:385_11": "Kiṃ vuttaṃ hoti?",
  "atk-s0402a0:385_12": "Yo hi palālaggiṃ atiupasaṅkamitvā tappati,",
  "atk-s0402a0:385_13": "tassa sarīraṃ jhāyati.",
  "atk-s0402a0:385_14": "Yo atipaṭikkamitvā tappati,",
  "atk-s0402a0:385_15": "tassa sītaṃ na vūpasammati.",
  "atk-s0402a0:385_16": "Anupasaṅkamitvā apaṭikkamitvā pana majjhattabhāvena tappantassa sītaṃ vūpasammati,",
  "atk-s0402a0:385_17": "tasmā palālaggi viya kodhano puggalo majjhattabhāvena ajjhupekkhitabbo,",
  "atk-s0402a0:385_18": "na sevitabbo na bhajitabbo na payirupāsitabbo.",
  "atk-s0402a0:386_0": "Kalyāṇamittoti sucimitto.",
  "atk-s0402a0:386_1": "Kalyāṇasahāyoti sucisahāyo.",
  "atk-s0402a0:386_2": "Sahāyā nāma sahagāmino saddhiṃcarā.",
  "atk-s0402a0:386_3": "Kalyāṇasampavaṅkoti kalyāṇesu sucipuggalesu sampavaṅko,",
  "atk-s0402a0:386_4": "tanninnatappoṇatappabbhāramānasoti attho.",
  "atk-s0402a0:387_0": "8. Gūthabhāṇīsuttavaṇṇanā",
  "atk-s0402a0:388_0": "28.",
  "atk-s0402a0:388_1": "Aṭṭhame gūthabhāṇīti yo gūthaṃ viya duggandhakathaṃ katheti.",
  "atk-s0402a0:388_2": "Pupphabhāṇīti yo pupphāni viya sugandhakathaṃ katheti.",
  "atk-s0402a0:388_3": "Madhubhāṇīti yo madhu viya madhurakathaṃ katheti.",
  "atk-s0402a0:388_4": "Sabhaggatoti sabhāya ṭhito.",
  "atk-s0402a0:388_5": "Parisaggatoti gāmaparisāya ṭhito.",
  "atk-s0402a0:388_6": "Ñātimajjhagatoti ñātīnaṃ majjhe ṭhito.",
  "atk-s0402a0:388_7": "Pūgamajjhagatoti seṇīnaṃ majjhe ṭhito.",
  "atk-s0402a0:388_8": "Rājakulamajjhagatoti rājakulassa majjhe mahāvinicchaye ṭhito.",
  "atk-s0402a0:388_9": "Abhinītoti pucchanatthāyānīto.",
  "atk-s0402a0:388_10": "Sakkhipuṭṭhoti sakkhiṃ katvā pucchito.",
  "atk-s0402a0:388_11": "Ehambho purisāti ālapanametaṃ.",
  "atk-s0402a0:388_12": "Attahetu vā parahetu vāti attano vā parassa vā hatthapādādihetu vā dhanahetu vā.",
  "atk-s0402a0:388_13": "Āmisakiñcikkhahetu vāti ettha āmisanti lañjo adhippeto.",
  "atk-s0402a0:388_14": "Kiñcikkhanti yaṃ vā taṃ vā appamattakaṃ antamaso tittiriyavaṭṭakasappipiṇḍanavanītapiṇḍādimattakassa lañjassa hetūti attho.",
  "atk-s0402a0:388_15": "Sampajānamusā bhāsitā hotīti jānantoyeva musāvādaṃ kattā hoti.",
  "atk-s0402a0:389_0": "Nelāti elaṃ vuccati doso,",
  "atk-s0402a0:389_1": "nāssa elanti nelā,",
  "atk-s0402a0:389_2": "niddosāti attho.",
  "atk-s0402a0:389_3": "“Nelaṅgo setapacchādo”ti ettha vuttasīlaṃ viya.",
  "atk-s0402a0:389_4": "Kaṇṇasukhāti byañjanamadhuratāya kaṇṇānaṃ sukhā,",
  "atk-s0402a0:389_5": "sūcivijjhanaṃ viya kaṇṇasūlaṃ na janeti.",
  "atk-s0402a0:389_6": "Atthamadhuratāya sakalasarīre kopaṃ ajanetvā pemaṃ janetīti pemanīyā.",
  "atk-s0402a0:389_7": "Hadayaṃ gacchati appaṭihaññamānā sukhena cittaṃ pavisatīti hadayaṅgamā.",
  "atk-s0402a0:389_8": "Guṇaparipuṇṇatāya pure bhavāti porī.",
  "atk-s0402a0:389_9": "Pure saṃvaḍḍhanārī viya sukumārātipi porī.",
  "atk-s0402a0:389_10": "Purassa esātipi porī.",
  "atk-s0402a0:389_11": "Purassa esāti nagaravāsīnaṃ kathāti attho.",
  "atk-s0402a0:389_12": "Nagaravāsino hi yuttakathā honti,",
  "atk-s0402a0:389_13": "pitimattaṃ pitāti,",
  "atk-s0402a0:389_14": "mātimattaṃ mātāti,",
  "atk-s0402a0:389_15": "bhātimattaṃ bhātāti vadanti.",
  "atk-s0402a0:389_16": "Evarūpī kathā bahuno janassa kantā hotīti bahujanakantā.",
  "atk-s0402a0:389_17": "Kantabhāveneva bahuno janassa manāpā cittavuddhikarāti bahujanamanāpā.",
  "atk-s0402a0:390_0": "9. Andhasuttavaṇṇanā",
  "atk-s0402a0:391_0": "29.",
  "atk-s0402a0:391_1": "Navame cakkhu na hotīti paññācakkhu na hoti.",
  "atk-s0402a0:391_2": "Phātiṃ kareyyāti phītaṃ vaḍḍhitaṃ kareyya.",
  "atk-s0402a0:391_3": "Sāvajjānavajjeti sadosaniddose.",
  "atk-s0402a0:391_4": "Hīnappaṇīteti adhamuttame.",
  "atk-s0402a0:391_5": "Kaṇhasukkasappaṭibhāgeti kaṇhasukkāyeva aññamaññaṃ paṭibāhanato paṭipakkhavasena sappaṭibhāgāti vuccanti.",
  "atk-s0402a0:391_6": "Ayaṃ panettha saṅkhepo –",
  "atk-s0402a0:391_7": "kusale dhamme “kusalā dhammā”ti jāneyya,",
  "atk-s0402a0:391_8": "akusale dhamme “akusalā dhammā”ti jāneyya.",
  "atk-s0402a0:391_9": "Sāvajjādīsupi eseva nayo.",
  "atk-s0402a0:391_10": "Kaṇhasukkasappaṭibhāgesu pana kaṇhadhamme “sukkasappaṭibhāgā”ti jāneyya,",
  "atk-s0402a0:391_11": "sukkadhamme “kaṇhasappaṭibhāgā”ti yena paññācakkhunā jāneyya,",
  "atk-s0402a0:391_12": "tathārūpampissa cakkhu na hotīti.",
  "atk-s0402a0:391_13": "Iminā nayena sesavāresupi attho veditabbo.",
  "atk-s0402a0:392_0": "Na ceva bhogā tathārūpāti tathājātikā bhogāpissa na honti.",
  "atk-s0402a0:392_1": "Na ca puññāni kubbatīti puññāni ca na karoti.",
  "atk-s0402a0:392_2": "Ettāvatā bhoguppādanacakkhuno ca puññakaraṇacakkhuno ca abhāvo vutto.",
  "atk-s0402a0:392_3": "Ubhayattha kaliggāhoti idhaloke ca paraloke cāti ubhayasmimpi aparaddhaggāho,",
  "atk-s0402a0:392_4": "parājayaggāho hotīti attho.",
  "atk-s0402a0:392_5": "Atha vā ubhayattha kaliggāhoti ubhayesampi diṭṭhadhammikasamparāyikānaṃ atthānaṃ kaliggāho,",
  "atk-s0402a0:392_6": "parājayaggāhoti attho.",
  "atk-s0402a0:392_7": "Dhammādhammenāti dasakusalakammapathadhammenapi dasaakusalakammapathaadhammenapi.",
  "atk-s0402a0:392_8": "Saṭhoti kerāṭiko.",
  "atk-s0402a0:392_9": "Bhogāni pariyesatīti bhoge gavesati.",
  "atk-s0402a0:392_10": "Theyyena kūṭakammena,",
  "atk-s0402a0:392_11": "musāvādena cūbhayanti theyyādīsu ubhayena pariyesatīti attho. Kathaṃ?",
  "atk-s0402a0:392_12": "Theyyena kūṭakammena ca pariyesati,",
  "atk-s0402a0:392_13": "theyyena musāvādena ca pariyesati,",
  "atk-s0402a0:392_14": "kūṭakammena musāvādena ca pariyesati.",
  "atk-s0402a0:392_15": "Saṅghātunti saṅgharituṃ.",
  "atk-s0402a0:392_16": "Dhammaladdhehīti dasakusalakammapathadhammaṃ akopetvā laddhehi.",
  "atk-s0402a0:392_17": "Uṭṭhānādhigatanti vīriyena adhigataṃ.",
  "atk-s0402a0:392_18": "Abyagghamānasoti nibbicikicchacitto.",
  "atk-s0402a0:392_19": "Bhaddakaṃ ṭhānanti seṭṭhaṃ devaṭṭhānaṃ.",
  "atk-s0402a0:392_20": "Na socatīti yasmiṃ ṭhāne antosokena na socati.",
  "atk-s0402a0:393_0": "10. Avakujjasuttavaṇṇanā",
  "atk-s0402a0:394_0": "30.",
  "atk-s0402a0:394_1": "Dasame avakujjapaññoti adhomukhapañño.",
  "atk-s0402a0:394_2": "Ucchaṅgapaññoti ucchaṅgasadisapañño.",
  "atk-s0402a0:394_3": "Puthupaññoti vitthārikapañño.",
  "atk-s0402a0:394_4": "Ādikalyāṇantiādīsu ādīti pubbapaṭṭhapanā.",
  "atk-s0402a0:394_5": "Majjhanti kathāvemajjhaṃ.",
  "atk-s0402a0:394_6": "Pariyosānanti sanniṭṭhānaṃ.",
  "atk-s0402a0:394_7": "Itissa te dhammaṃ kathentā pubbapaṭṭhapanepi kalyāṇaṃ bhaddakaṃ anavajjameva katvā kathenti,",
  "atk-s0402a0:394_8": "vemajjhepi pariyosānepi.",
  "atk-s0402a0:394_9": "Ettha ca atthi desanāya ādimajjhapariyosānāni,",
  "atk-s0402a0:394_10": "atthi sāsanassa.",
  "atk-s0402a0:394_11": "Tattha desanāya tāva catuppadikagāthāya paṭhamapadaṃ ādi,",
  "atk-s0402a0:394_12": "dve padāni majjhaṃ,",
  "atk-s0402a0:394_13": "avasānapadaṃ pariyosānaṃ.",
  "atk-s0402a0:394_14": "Ekānusandhikassa suttassa nidānaṃ ādi,",
  "atk-s0402a0:394_15": "anusandhi majjhaṃ,",
  "atk-s0402a0:394_16": "idamavocāti appanā pariyosānaṃ.",
  "atk-s0402a0:394_17": "Anekānusandhikassa paṭhamo anusandhi ādi,",
  "atk-s0402a0:394_18": "tato paraṃ eko vā aneke vā majjhaṃ,",
  "atk-s0402a0:394_19": "pacchimo pariyosānaṃ.",
  "atk-s0402a0:394_20": "Ayaṃ tāva desanāya nayo.",
  "atk-s0402a0:394_21": "Sāsanassa pana sīlaṃ ādi,",
  "atk-s0402a0:394_22": "samādhi majjhaṃ,",
  "atk-s0402a0:394_23": "vipassanā pariyosānaṃ.",
  "atk-s0402a0:394_24": "Samādhi vā ādi,",
  "atk-s0402a0:394_25": "vipassanā majjhaṃ,",
  "atk-s0402a0:394_26": "maggo pariyosānaṃ.",
  "atk-s0402a0:394_27": "Vipassanā vā ādi,",
  "atk-s0402a0:394_28": "maggo majjhaṃ,",
  "atk-s0402a0:394_29": "phalaṃ pariyosānaṃ.",
  "atk-s0402a0:394_30": "Maggo vā ādi,",
  "atk-s0402a0:394_31": "phalaṃ majjhaṃ,",
  "atk-s0402a0:394_32": "nibbānaṃ pariyosānaṃ.",
  "atk-s0402a0:394_33": "Dve dve vā kayiramāne sīlasamādhayo ādi,",
  "atk-s0402a0:394_34": "vipassanāmaggā majjhaṃ,",
  "atk-s0402a0:394_35": "phalanibbānāni pariyosānaṃ.",
  "atk-s0402a0:395_0": "Sātthanti sātthakaṃ katvā desenti.",
  "atk-s0402a0:395_1": "Sabyañjananti akkharapāripūriṃ katvā desenti.",
  "atk-s0402a0:395_2": "Kevalaparipuṇṇanti sakalaparipuṇṇaṃ anūnaṃ katvā desenti.",
  "atk-s0402a0:395_3": "Parisuddhanti parisuddhaṃ nijjaṭaṃ niggaṇṭhiṃ katvā desenti.",
  "atk-s0402a0:395_4": "Brahmacariyaṃ pakāsentīti evaṃ desentā ca seṭṭhacariyabhūtaṃ sikkhattayasaṅgahitaṃ ariyaṃ aṭṭhaṅgikaṃ maggaṃ pakāsenti.",
  "atk-s0402a0:395_5": "Neva ādiṃ manasi karotīti neva pubbapaṭṭhapanaṃ manasi karoti.",
  "atk-s0402a0:396_0": "Kumbhoti ghaṭo.",
  "atk-s0402a0:396_1": "Nikujjoti adhomukho ṭhapito.",
  "atk-s0402a0:396_2": "Evameva khoti ettha kumbho nikujjo viya avakujjapañño puggalo daṭṭhabbo,",
  "atk-s0402a0:396_3": "udakāsiñcanakālo viya dhammadesanāya laddhakālo,",
  "atk-s0402a0:396_4": "udakassa vivaṭṭanakālo viya tasmiṃ āsane nisinnassa uggahetuṃ asamatthakālo,",
  "atk-s0402a0:396_5": "udakassa asaṇṭhānakālo viya vuṭṭhahitvā asallakkhaṇakālo veditabbo.",
  "atk-s0402a0:397_0": "Ākiṇṇānīti pakkhittāni.",
  "atk-s0402a0:397_1": "Satisammosāya pakireyyāti muṭṭhassatitāya vikireyya.",
  "atk-s0402a0:397_2": "Evameva khoti ettha ucchaṅgo viya ucchaṅgapañño puggalo daṭṭhabbo,",
  "atk-s0402a0:397_3": "nānākhajjakāni viya nānappakāraṃ buddhavacanaṃ,",
  "atk-s0402a0:397_4": "ucchaṅge nānākhajjakāni khādantassa nisinnakālo viya tasmiṃ āsane nisinnassa uggaṇhanakālo,",
  "atk-s0402a0:397_5": "vuṭṭhahantassa satisammosā pakiraṇakālo viya tasmā āsanā vuṭṭhāya gacchantassa asallakkhaṇakālo veditabbo.",
  "atk-s0402a0:398_0": "Ukkujjoti uparimukho ṭhapito.",
  "atk-s0402a0:398_1": "Saṇṭhātīti patiṭṭhahati.",
  "atk-s0402a0:398_2": "Evameva khoti ettha uparimukho ṭhapito kumbho viya puthupañño puggalo daṭṭhabbo,",
  "atk-s0402a0:398_3": "udakassa āsittakālo viya desanāya laddhakālo,",
  "atk-s0402a0:398_4": "udakassa saṇṭhānakālo viya tattha nisinnassa uggaṇhanakālo,",
  "atk-s0402a0:398_5": "no vivaṭṭanakālo viya vuṭṭhāya gacchantassa sallakkhaṇakālo veditabbo.",
  "atk-s0402a0:399_0": "Dummedhoti nippañño.",
  "atk-s0402a0:399_1": "Avicakkhaṇoti saṃvidahanapaññāya rahito.",
  "atk-s0402a0:399_2": "Gantāti gamanasīlo.",
  "atk-s0402a0:399_3": "Seyyo etena vuccatīti etasmā puggalā uttaritaroti vuccati.",
  "atk-s0402a0:399_4": "Dhammānudhammappaṭipannoti navalokuttaradhammassa anudhammaṃ saha sīlena pubbabhāgapaṭipadaṃ paṭipanno.",
  "atk-s0402a0:399_5": "Dukkhassāti vaṭṭadukkhassa.",
  "atk-s0402a0:399_6": "Antakaro siyāti koṭikaro paricchedakaro parivaṭumakaro bhaveyyāti.",
  "atk-s0402a0:400_0": "1. Sabrahmakasuttavaṇṇanā",
  "atk-s0402a0:401_0": "31.",
  "atk-s0402a0:401_1": "Catutthassa paṭhame ajjhāgāreti sake ghare.",
  "atk-s0402a0:401_2": "Pūjitā hontīti yaṃ ghare atthi,",
  "atk-s0402a0:401_3": "tena paṭijaggitā gopitā honti.",
  "atk-s0402a0:401_4": "Iti mātāpitupūjakāni kulāni mātāpitūhi sabrahmakānīti pakāsetvā idāni nesaṃ sapubbācariyakādibhāvaṃ pakāsento sapubbācariyakānītiādimāha.",
  "atk-s0402a0:401_5": "Tattha brahmātiādīni tesaṃ brahmādibhāvasādhanatthaṃ vuttāni.",
  "atk-s0402a0:401_6": "Bahukārāti puttānaṃ bahūpakārā.",
  "atk-s0402a0:401_7": "Āpādakāti jīvitassa āpādakā.",
  "atk-s0402a0:401_8": "Puttakānaṃ hi mātāpitūhi jīvitaṃ āpāditaṃ pālitaṃ ghaṭitaṃ anuppabandhena pavattitaṃ.",
  "atk-s0402a0:401_9": "Posakāti hatthapāde vaḍḍhetvā hadayalohitaṃ pāyetvā posetāro.",
  "atk-s0402a0:401_10": "Imassa lokassa dassetāroti puttānaṃ hi imasmiṃ loke iṭṭhāniṭṭhārammaṇassa dassanaṃ nāma mātāpitaro nissāya jātanti imassa lokassa dassetāro nāma.",
  "atk-s0402a0:402_0": "Brahmāti mātāpitaroti seṭṭhādhivacanaṃ.",
  "atk-s0402a0:402_1": "Yathā brahmuno catasso bhāvanā avijahitā honti mettā karuṇā muditā upekkhāti,",
  "atk-s0402a0:402_2": "evameva mātāpitūnaṃ puttakesu catasso bhāvanā avijahitā honti.",
  "atk-s0402a0:402_3": "Tā tasmiṃ tasmiṃ kāle veditabbā –",
  "atk-s0402a0:402_4": "kucchigatasmiṃ hi dārake “kadā nu kho puttakaṃ arogaṃ paripuṇṇaṅgapaccaṅgaṃ passissāmā”ti mātāpitūnaṃ mettacittaṃ uppajjati.",
  "atk-s0402a0:402_5": "Yadā panesa mando uttānaseyyako ūkāhi vā maṅkulādīhi pāṇakehi daṭṭho dukkhaseyyāya vā pana pīḷito parodati viravati,",
  "atk-s0402a0:402_6": "tadāssa saddaṃ sutvā mātāpitūnaṃ kāruññaṃ uppajjati,",
  "atk-s0402a0:402_7": "ādhāvitvā vidhāvitvā kīḷanakāle pana lobhanīyavayasmiṃ vā ṭhitakāle dārakaṃ oloketvā mātāpitūnaṃ cittaṃ",
  "atk-s0402a0:402_8": "sappimaṇḍe pakkhittasatavihatakappāsapicupaṭalaṃ viya mudukaṃ hoti āmoditaṃ pamoditaṃ,",
  "atk-s0402a0:402_9": "tadā tesaṃ muditā labbhati.",
  "atk-s0402a0:402_10": "Yadā panesa putto dārābharaṇaṃ paccupaṭṭhāpetvā pāṭiyekkaṃ agāraṃ ajjhāvasati,",
  "atk-s0402a0:402_11": "tadā mātāpitūnaṃ “sakkoti dāni no puttako attano dhammatāya yāpetu”nti majjhattabhāvo uppajjati,",
  "atk-s0402a0:402_12": "tasmiṃ kāle upekkhā labbhatīti iminā kāraṇena “brahmāti mātāpitaro”ti vuttaṃ.",
  "atk-s0402a0:403_0": "Pubbācariyāti vuccareti mātāpitaro hi jātakālato paṭṭhāya “evaṃ nisīda,",
  "atk-s0402a0:403_1": "evaṃ tiṭṭha,",
  "atk-s0402a0:403_2": "evaṃ gaccha,",
  "atk-s0402a0:403_3": "evaṃ saya,",
  "atk-s0402a0:403_4": "evaṃ khāda,",
  "atk-s0402a0:403_5": "evaṃ bhuñja, ayaṃ te,",
  "atk-s0402a0:403_6": "tātāti vattabbo,",
  "atk-s0402a0:403_7": "ayaṃ bhātikāti,",
  "atk-s0402a0:403_8": "ayaṃ bhaginīti,",
  "atk-s0402a0:403_9": "idaṃ nāma kātuṃ vaṭṭati,",
  "atk-s0402a0:403_10": "idaṃ na vaṭṭati,",
  "atk-s0402a0:403_11": "asukaṃ nāma upasaṅkamituṃ vaṭṭati,",
  "atk-s0402a0:403_12": "asukaṃ na vaṭṭatī”ti gāhāpenti sikkhāpenti.",
  "atk-s0402a0:403_13": "Athāparabhāge aññe ācariyā hatthisippaassasipparathasippadhanusippatharusippamuddāgaṇanādīni sikkhāpenti.",
  "atk-s0402a0:403_14": "Añño saraṇāni deti,",
  "atk-s0402a0:403_15": "añño sīlesu patiṭṭhāpeti,",
  "atk-s0402a0:403_16": "añño pabbājeti,",
  "atk-s0402a0:403_17": "añño buddhavacanaṃ uggaṇhāpeti,",
  "atk-s0402a0:403_18": "añño upasampādeti,",
  "atk-s0402a0:403_19": "añño sotāpattimaggādīni pāpeti.",
  "atk-s0402a0:403_20": "Iti sabbepi te pacchācariyā nāma honti,",
  "atk-s0402a0:403_21": "mātāpitaro pana sabbapaṭhamā, tenāha –",
  "atk-s0402a0:403_22": "“pubbācariyāti vuccare”ti.",
  "atk-s0402a0:403_23": "Tattha vuccareti vuccanti kathiyanti.",
  "atk-s0402a0:403_24": "Āhuneyyā ca puttānanti puttānaṃ āhutaṃ pāhutaṃ abhisaṅkhataṃ annapānādiṃ arahanti,",
  "atk-s0402a0:403_25": "anucchavikā taṃ paṭiggahetuṃ.",
  "atk-s0402a0:403_26": "Tasmā “āhuneyyā ca puttāna”nti vuttaṃ.",
  "atk-s0402a0:403_27": "Pajāya anukampakāti paresaṃ pāṇe acchinditvāpi attano pajaṃ paṭijagganti gopāyanti.",
  "atk-s0402a0:403_28": "Tasmā “pajāya anukampakā”ti vuttaṃ.",
  "atk-s0402a0:404_0": "Namasseyyāti namo kareyya.",
  "atk-s0402a0:404_1": "Sakkareyyāti sakkārena paṭimāneyya.",
  "atk-s0402a0:404_2": "Idāni taṃ sakkāraṃ dassento “annenā”tiādimāha.",
  "atk-s0402a0:404_3": "Tattha annenāti yāgubhattakhādanīyena.",
  "atk-s0402a0:404_4": "Pānenāti aṭṭhavidhapānena.",
  "atk-s0402a0:404_5": "Vatthenāti nivāsanapārupanakena vatthena.",
  "atk-s0402a0:404_6": "Sayanenāti mañcapīṭhānuppadānena.",
  "atk-s0402a0:404_7": "Ucchādanenāti duggandhaṃ paṭivinodetvā sugandhakaraṇucchādanena.",
  "atk-s0402a0:404_8": "Nhāpanenāti sīte uṇhodakena,",
  "atk-s0402a0:404_9": "uṇhe sītodakena gattāni parisiñcitvā nhāpanena.",
  "atk-s0402a0:404_10": "Pādānaṃ dhovanenāti uṇhodakasītodakehi pādadhovanena ceva telamakkhanena ca.",
  "atk-s0402a0:404_11": "Peccāti paralokaṃ gantvā.",
  "atk-s0402a0:404_12": "Sagge pamodatīti idha tāva mātāpitūsu pāricariyaṃ disvā pāricariyakāraṇā taṃ paṇḍitamanussā idheva pasaṃsanti,",
  "atk-s0402a0:404_13": "paralokaṃ pana gantvā sagge ṭhito so mātāpituupaṭṭhāko dibbasampattīhi āmodati pamodatīti.",
  "atk-s0402a0:405_0": "2. Ānandasuttavaṇṇanā",
  "atk-s0402a0:406_0": "32.",
  "atk-s0402a0:406_1": "Dutiye tathārūpoti tathājātiko.",
  "atk-s0402a0:406_2": "Samādhipaṭilābhoti cittekaggatālābho.",
  "atk-s0402a0:406_3": "Imasmiṃ ca saviññāṇaketi ettha attano ca parassa cāti ubhayesampi kāyo saviññāṇakaṭṭhena ekato katvā imasminti vutto.",
  "atk-s0402a0:406_4": "Ahaṅkāramamaṅkāramānānusayāti ahaṅkāradiṭṭhi ca mamaṅkārataṇhā ca mānānusayo cāti attano ca parassa ca kilesā.",
  "atk-s0402a0:406_5": "Nāssūti na bhaveyyuṃ.",
  "atk-s0402a0:406_6": "Bahiddhā ca sabbanimittesūti rūpanimittaṃ,",
  "atk-s0402a0:406_7": "saddanimittaṃ,",
  "atk-s0402a0:406_8": "gandhanimittaṃ,",
  "atk-s0402a0:406_9": "rasanimittaṃ,",
  "atk-s0402a0:406_10": "phoṭṭhabbanimittaṃ,",
  "atk-s0402a0:406_11": "sassatādinimittaṃ,",
  "atk-s0402a0:406_12": "puggalanimittaṃ dhammanimittanti evarūpesu ca bahiddhā sabbanimittesu.",
  "atk-s0402a0:406_13": "Cetovimuttiṃ paññāvimuttinti phalasamādhiñceva phalañāṇañca.",
  "atk-s0402a0:406_14": "Siyāti bhaveyya.",
  "atk-s0402a0:407_0": "Idhānanda,",
  "atk-s0402a0:407_1": "bhikkhunoti, ānanda,",
  "atk-s0402a0:407_2": "imasmiṃ sāsane bhikkhuno.",
  "atk-s0402a0:407_3": "Etaṃ santaṃ etaṃ paṇītanti nibbānaṃ dassento āha.",
  "atk-s0402a0:407_4": "Nibbānaṃ hi kilesānaṃ santatāya santaṃ nāma,",
  "atk-s0402a0:407_5": "nibbānaṃ santanti samāpattiṃ appetvāva divasampi nisinnassa cittuppādo santanteva pavattatītipi santaṃ.",
  "atk-s0402a0:407_6": "Paṇītanti samāpattiṃ appetvā nisinnassāpi cittuppādo paṇītanteva pavattatīti nibbānaṃ paṇītaṃ nāma.",
  "atk-s0402a0:407_7": "Sabbasaṅkhārasamathotiādīnipi tasseva vevacanāni.",
  "atk-s0402a0:407_8": "“Sabbasaṅkhārasamatho”ti samāpattiṃ appetvā nisinnassa hi divasabhāgampi cittuppādo sabbasaṅkhārasamathoteva pavattati…pe…",
  "atk-s0402a0:407_9": "tathā tīsu bhavesu vānasaṅkhātāya taṇhāya abhāvena nibbānanti laddhanāme tasmiṃ samāpattiṃ appetvā nisinnassa",
  "atk-s0402a0:407_10": "cittuppādo nibbānaṃ nibbānanteva pavattatīti sabbasaṅkhārasamathotiādīni nāmāni labhati.",
  "atk-s0402a0:407_11": "Imasmiṃ pana aṭṭhavidhe ābhogasamannāhāre imasmiṃ ṭhāne ekopi labbhati,",
  "atk-s0402a0:407_12": "dvepi sabbepi labbhanteva.",
  "atk-s0402a0:408_0": "Saṅkhāyāti ñāṇena jānitvā.",
  "atk-s0402a0:408_1": "Paroparānīti parāni ca oparāni ca.",
  "atk-s0402a0:408_2": "Paraattabhāvasakaattabhāvāni hi parāni ca oparāni cāti vuttaṃ hoti.",
  "atk-s0402a0:408_3": "Yassāti yassa arahato.",
  "atk-s0402a0:408_4": "Iñjitanti rāgiñjitaṃ dosamohamānadiṭṭhikilesaduccaritiñjitanti imāni satta iñjitāni calitāni phanditāni.",
  "atk-s0402a0:408_5": "Natthi kuhiñcīti katthaci ekārammaṇepi natthi.",
  "atk-s0402a0:408_6": "Santoti paccanīkakilesānaṃ santatāya santo.",
  "atk-s0402a0:408_7": "Vidhūmoti kāyaduccaritādidhūmavirahito.",
  "atk-s0402a0:408_8": "Anīghoti rāgādiīghavirahito.",
  "atk-s0402a0:408_9": "Nirāsoti nittaṇho.",
  "atk-s0402a0:408_10": "Atārīti tiṇṇo uttiṇṇo samatikkanto.",
  "atk-s0402a0:408_11": "Soti so arahaṃ khīṇāsavo.",
  "atk-s0402a0:408_12": "Jātijaranti ettha jātijarāgahaṇeneva byādhimaraṇampi gahitamevāti veditabbaṃ.",
  "atk-s0402a0:408_13": "Iti suttantepi gāthāyapi arahattaphalasamāpattiyeva kathitāti.",
  "atk-s0402a0:409_0": "3. Sāriputtasuttavaṇṇanā",
  "atk-s0402a0:410_0": "33.",
  "atk-s0402a0:410_1": "Tatiye saṃkhittenāti mātikāṭhapanena.",
  "atk-s0402a0:410_2": "Vitthārenāti ṭhapitamātikāvibhajanena.",
  "atk-s0402a0:410_3": "Saṃkhittavitthārenāti kāle saṃkhittena kāle vitthārena.",
  "atk-s0402a0:410_4": "Aññātāro ca dullabhāti paṭivijjhanakapuggalā pana dullabhā.",
  "atk-s0402a0:410_5": "Idaṃ bhagavā “sāriputtattherassa ñāṇaṃ ghaṭṭemī”ti adhippāyena kathesi.",
  "atk-s0402a0:410_6": "Taṃ sutvā thero kiñcāpi “ahaṃ, bhante,",
  "atk-s0402a0:410_7": "ājānissāmī”ti na vadati,",
  "atk-s0402a0:410_8": "adhippāyena pana “vissatthā tumhe, bhante, desetha,",
  "atk-s0402a0:410_9": "ahaṃ tumhehi desitaṃ dhammaṃ nayasatena nayasahassena paṭivijjhissāmi,",
  "atk-s0402a0:410_10": "mamesa bhāro hotū”ti satthāraṃ desanāya ussāhento etassa bhagavā kālotiādimāha.",
  "atk-s0402a0:411_0": "Athassa satthā tasmātihāti desanaṃ ārabhi.",
  "atk-s0402a0:411_1": "Tattha imasmiñca saviññāṇaketiādi vuttanayameva.",
  "atk-s0402a0:411_2": "Acchecchi taṇhanti maggañāṇasatthena taṇhaṃ chindi.",
  "atk-s0402a0:411_3": "Vivattayi saṃyojananti dasavidhampi saṃyojanaṃ samūlakaṃ ubbattetvā chaḍḍesi.",
  "atk-s0402a0:411_4": "Sammā mānābhisamayā antamakāsi dukkhassāti sammā upāyena sammā paṭipattiyā navavidhassa mānassa pahānābhisamayena vaṭṭadukkhassa antamakāsi.",
  "atk-s0402a0:411_5": "Idañca pana metaṃ,",
  "atk-s0402a0:411_6": "sāriputta,",
  "atk-s0402a0:411_7": "sandhāya bhāsitanti,",
  "atk-s0402a0:411_8": "sāriputta,",
  "atk-s0402a0:411_9": "mayā pārāyane udayapañhe idaṃ phalasamāpattimeva sandhāya etaṃ bhāsitaṃ.",
  "atk-s0402a0:412_0": "Idāni yaṃ taṃ bhagavatā bhāsitaṃ,",
  "atk-s0402a0:412_1": "taṃ dassento pahānaṃ kāmasaññānantiādi āraddhaṃ.",
  "atk-s0402a0:412_2": "Udayapañhe ca etaṃ padaṃ “pahānaṃ kāmacchandāna”nti āgataṃ,",
  "atk-s0402a0:412_3": "idha pana aṅguttarabhāṇakehi “kāmasaññāna”nti āropitaṃ.",
  "atk-s0402a0:412_4": "Tattha byañjanameva nānaṃ,",
  "atk-s0402a0:412_5": "attho pana ekoyeva.",
  "atk-s0402a0:412_6": "Kāmasaññānanti kāme ārabbha uppannasaññānaṃ,",
  "atk-s0402a0:412_7": "aṭṭhahi vā lobhasahagatacittehi sahajātasaññānaṃ.",
  "atk-s0402a0:412_8": "Domanassāna cūbhayanti etāsañca kāmasaññānaṃ cetasikadomanassānañcāti ubhinnampi pahānaṃ paṭippassaddhipahānasaṅkhātaṃ",
  "atk-s0402a0:412_9": "arahattaphalaṃ aññāvimokkhaṃ pabrūmīti attho.",
  "atk-s0402a0:412_10": "Niddese pana “kāmacchandassa ca domanassassa ca ubhinnaṃ pahānaṃ vūpasamaṃ paṭinissaggaṃ paṭippassaddhiṃ amataṃ nibbāna”nti vuttaṃ,",
  "atk-s0402a0:412_11": "taṃ atthuddhāravasena vuttaṃ.",
  "atk-s0402a0:412_12": "Pahānanti hi khīṇākārasaṅkhāto vūpasamopi vuccati,",
  "atk-s0402a0:412_13": "kilese paṭinissajjanto maggopi,",
  "atk-s0402a0:412_14": "kilesapaṭippassaddhisaṅkhātaṃ phalampi,",
  "atk-s0402a0:412_15": "yaṃ āgamma kilesā pahīyanti,",
  "atk-s0402a0:412_16": "taṃ amataṃ nibbānampi.",
  "atk-s0402a0:412_17": "Tasmā tattha tāni padāni āgatāni.",
  "atk-s0402a0:412_18": "“Aññāvimokkhaṃ pabrūmī”ti vacanato pana arahattaphalameva adhippetaṃ.",
  "atk-s0402a0:412_19": "Thinassa ca panūdanantipi thinassa ca panūdanante uppannattā arahattaphalameva adhippetaṃ.",
  "atk-s0402a0:412_20": "Kukkuccānaṃ nivāraṇanti kukkuccanivāraṇassa maggassa anantaraṃ uppannattā phalameva adhippetaṃ.",
  "atk-s0402a0:413_0": "Upekkhāsatisaṃsuddhanti catutthajjhānike phale uppannāya upekkhāya ca satiyā ca saṃsuddhaṃ.",
  "atk-s0402a0:413_1": "Dhammatakkapurejavanti dhammatakko vuccati sammāsaṅkappo,",
  "atk-s0402a0:413_2": "so ādito hoti,",
  "atk-s0402a0:413_3": "purato hoti,",
  "atk-s0402a0:413_4": "pubbaṅgamo hoti aññāvimokkhassāti dhammatakkapurejavo.",
  "atk-s0402a0:413_5": "Taṃ dhammatakkapurejavaṃ.",
  "atk-s0402a0:413_6": "Aññāvimokkhanti aññindriyapariyosāne uppannaṃ vimokkhaṃ,",
  "atk-s0402a0:413_7": "aññāya vā vimokkhaṃ aññāvimokkhaṃ,",
  "atk-s0402a0:413_8": "paññāvimuttanti attho.",
  "atk-s0402a0:413_9": "Avijjāya pabhedananti avijjāya pabhedanante uppannattā,",
  "atk-s0402a0:413_10": "avijjāya pabhedanasaṅkhātaṃ vā nibbānaṃ ārabbha uppannattā evaṃladdhanāmaṃ arahattaphalameva.",
  "atk-s0402a0:413_11": "Iti sabbehipi imehi pahānantiādīhi padehi arahattaphalameva pakāsitanti veditabbaṃ.",
  "atk-s0402a0:414_0": "4. Nidānasuttavaṇṇanā",
  "atk-s0402a0:415_0": "34.",
  "atk-s0402a0:415_1": "Catutthe nidānānīti kāraṇāni.",
  "atk-s0402a0:415_2": "Kammānanti vaṭṭagāmikammānaṃ.",
  "atk-s0402a0:415_3": "Lobho nidānaṃ kammānaṃ samudayāyāti lubbhanapalubbhanasabhāvo lobho vaṭṭagāmikammānaṃ samudayāya piṇḍakaraṇatthāya nidānaṃ kāraṇaṃ paccayoti attho.",
  "atk-s0402a0:415_4": "Dosoti dussanapadussanasabhāvo doso.",
  "atk-s0402a0:415_5": "Mohoti muyhanapamuyhanasabhāvo moho.",
  "atk-s0402a0:416_0": "Lobhapakatanti lobhena pakataṃ,",
  "atk-s0402a0:416_1": "lobhābhibhūtena luddhena hutvā katakammanti attho.",
  "atk-s0402a0:416_2": "Lobhato jātanti lobhajaṃ.",
  "atk-s0402a0:416_3": "Lobho nidānamassāti lobhanidānaṃ.",
  "atk-s0402a0:416_4": "Lobho samudayo assāti lobhasamudayaṃ.",
  "atk-s0402a0:416_5": "Samudayoti paccayo,",
  "atk-s0402a0:416_6": "lobhapaccayanti attho.",
  "atk-s0402a0:416_7": "Yatthassa attabhāvo nibbattatīti yasmiṃ ṭhāne assa lobhajakammavato puggalassa attabhāvo nibbattati,",
  "atk-s0402a0:416_8": "khandhā pātubhavanti.",
  "atk-s0402a0:416_9": "Tattha taṃ kammaṃ vipaccatīti tesu khandhesu taṃ kammaṃ vipaccati.",
  "atk-s0402a0:416_10": "Diṭṭhe vā dhammetiādi yasmā taṃ kammaṃ diṭṭhadhammavedanīyaṃ vā hoti upapajjavedanīyaṃ vā aparapariyāyavedanīyaṃ vā,",
  "atk-s0402a0:416_11": "tasmā taṃ pabhedaṃ dassetuṃ vuttaṃ.",
  "atk-s0402a0:416_12": "Sesadvayepi eseva nayo.",
  "atk-s0402a0:417_0": "Akhaṇḍānīti abhinnāni.",
  "atk-s0402a0:417_1": "Apūtīnīti pūtibhāvena abījattaṃ appattāni.",
  "atk-s0402a0:417_2": "Avātātapahatānīti na vātena na ca ātapena hatāni.",
  "atk-s0402a0:417_3": "Sārādānīti gahitasārāni sāravantāni na nissārāni.",
  "atk-s0402a0:417_4": "Sukhasayitānīti sannicayabhāvena sukhaṃ sayitāni.",
  "atk-s0402a0:417_5": "Sukhetteti maṇḍakhette.",
  "atk-s0402a0:417_6": "Suparikammakatāya bhūmiyāti naṅgalakasanena ceva aṭṭhadantakena ca suṭṭhu parikammakatāya khettabhūmiyā.",
  "atk-s0402a0:417_7": "Nikkhittānīti ṭhapitāni ropitāni.",
  "atk-s0402a0:417_8": "Anuppaveccheyyāti anuppaveseyya.",
  "atk-s0402a0:417_9": "Vuddhintiādīsu uddhaggamanena vuddhiṃ,",
  "atk-s0402a0:417_10": "heṭṭhā mūlappatiṭṭhānena virūḷhiṃ,",
  "atk-s0402a0:417_11": "samantā vitthārikabhāvena vepullaṃ.",
  "atk-s0402a0:418_0": "Yaṃ panettha diṭṭhe vā dhammetiādi vuttaṃ,",
  "atk-s0402a0:418_1": "tattha asammohatthaṃ imasmiṃ ṭhāne kammavibhatti nāma kathetabbā.",
  "atk-s0402a0:418_2": "Suttantikapariyāyena hi ekādasa kammāni vibhattāni.",
  "atk-s0402a0:418_3": "Seyyathidaṃ –",
  "atk-s0402a0:418_4": "diṭṭhadhammavedanīyaṃ upapajjavedanīyaṃ aparapariyāyavedanīyaṃ,",
  "atk-s0402a0:418_5": "yaggarukaṃ yabbahulaṃ yadāsannaṃ kaṭattā vā pana kammaṃ,",
  "atk-s0402a0:418_6": "janakaṃ upatthambhakaṃ upapīḷakaṃ upaghātakanti.",
  "atk-s0402a0:418_7": "Tattha ekajavanavīthiyaṃ sattasu cittesu kusalā vā akusalā vā paṭhamajavanacetanā diṭṭhadhammavedanīyakammaṃ nāma.",
  "atk-s0402a0:418_8": "Taṃ imasmiṃyeva attabhāve vipākaṃ deti kākavaḷiyapuṇṇaseṭṭhīnaṃ viya kusalaṃ,",
  "atk-s0402a0:418_9": "nandayakkhanandamāṇavakanandagoghātakakokāliyasuppabuddhadevadattaciñcamāṇavikānaṃ viya ca akusalaṃ.",
  "atk-s0402a0:418_10": "Tathā asakkontaṃ pana ahosikammaṃ nāma hoti,",
  "atk-s0402a0:418_11": "avipākaṃ sampajjati.",
  "atk-s0402a0:418_12": "Taṃ migaluddakopamāya sādhetabbaṃ.",
  "atk-s0402a0:418_13": "Yathā hi migaluddakena migaṃ disvā dhanuṃ ākaḍḍhitvā khitto saro sace na virajjhati,",
  "atk-s0402a0:418_14": "taṃ migaṃ tattheva pāteti,",
  "atk-s0402a0:418_15": "atha naṃ migaluddako niccammaṃ katvā khaṇḍākhaṇḍikaṃ chetvā maṃsaṃ ādāya puttadāraṃ tosento gacchati.",
  "atk-s0402a0:418_16": "Sace pana virajjhati,",
  "atk-s0402a0:418_17": "migo palāyitvā puna taṃ disaṃ na oloketi.",
  "atk-s0402a0:418_18": "Evaṃ sampadamidaṃ daṭṭhabbaṃ.",
  "atk-s0402a0:418_19": "Sarassa avirajjhitvā migavijjhanaṃ viya hi diṭṭhadhammavedanīyassa kammassa vipākavārapaṭilābho,",
  "atk-s0402a0:418_20": "avijjhanaṃ viya avipākabhāvāya sampajjananti.",
  "atk-s0402a0:419_0": "Atthasādhikā pana sattamajavanacetanā upapajjavedanīyakammaṃ nāma.",
  "atk-s0402a0:419_1": "Taṃ anantare attabhāve vipākaṃ deti.",
  "atk-s0402a0:419_2": "Taṃ panetaṃ kusalapakkhe aṭṭhasamāpattivasena,",
  "atk-s0402a0:419_3": "akusalapakkhe pañcānantariyakammavasena veditabbaṃ.",
  "atk-s0402a0:419_4": "Tattha aṭṭhasamāpattilābhī ekāya samāpattiyā brahmaloke nibbattati.",
  "atk-s0402a0:419_5": "Pañcannampi ānantariyānaṃ kattā ekena kammena niraye nibbattati,",
  "atk-s0402a0:419_6": "sesasamāpattiyo ca kammāni ca ahosikammabhāvaṃyeva āpajjanti,",
  "atk-s0402a0:419_7": "avipākāni honti.",
  "atk-s0402a0:419_8": "Ayampi attho purimaupamāyayeva dīpetabbo.",
  "atk-s0402a0:420_0": "Ubhinnaṃ antare pana pañcajavanacetanā aparapariyāyavedanīyakammaṃ nāma.",
  "atk-s0402a0:420_1": "Taṃ anāgate yadā okāsaṃ labhati,",
  "atk-s0402a0:420_2": "tadā vipākaṃ deti.",
  "atk-s0402a0:420_3": "Sati saṃsārappavattiyā ahosikammaṃ nāma na hoti.",
  "atk-s0402a0:420_4": "Taṃ sabbaṃ sunakhaluddakena dīpetabbaṃ.",
  "atk-s0402a0:420_5": "Yathā hi sunakhaluddakena migaṃ disvā sunakho vissajjito migaṃ anubandhitvā yasmiṃ ṭhāne pāpuṇāti,",
  "atk-s0402a0:420_6": "tasmiṃ yeva ḍaṃsati;",
  "atk-s0402a0:420_7": "evamevaṃ idaṃ kammaṃ yasmiṃ ṭhāne okāsaṃ labhati,",
  "atk-s0402a0:420_8": "tasmiṃyeva vipākaṃ deti,",
  "atk-s0402a0:420_9": "tena mutto satto nāma natthi.",
  "atk-s0402a0:421_0": "Kusalākusalesu pana garukāgarukesu yaṃ garukaṃ hoti,",
  "atk-s0402a0:421_1": "taṃ yaggarukaṃ nāma.",
  "atk-s0402a0:421_2": "Tadetaṃ kusalapakkhe mahaggatakammaṃ,",
  "atk-s0402a0:421_3": "akusalapakkhe pañcānantariyakammaṃ veditabbaṃ.",
  "atk-s0402a0:421_4": "Tasmiṃ sati sesāni kusalāni vā akusalāni vā vipaccituṃ na sakkonti,",
  "atk-s0402a0:421_5": "tadeva duvidhampi paṭisandhiṃ deti.",
  "atk-s0402a0:421_6": "Yathā hi sāsapappamāṇāpi sakkharā vā ayaguḷikā vā udakarahade pakkhittā udakapiṭṭhe uplavituṃ na sakkoti,",
  "atk-s0402a0:421_7": "heṭṭhāva pavisati;",
  "atk-s0402a0:421_8": "evameva kusalepi akusalepi yaṃ garukaṃ,",
  "atk-s0402a0:421_9": "tadeva gaṇhitvā gacchati.",
  "atk-s0402a0:422_0": "Kusalākusalesu pana yaṃ bahulaṃ hoti,",
  "atk-s0402a0:422_1": "taṃ yabbahulaṃ nāma.",
  "atk-s0402a0:422_2": "Taṃ dīgharattaṃ laddhāsevanavasena veditabbaṃ.",
  "atk-s0402a0:422_3": "Yaṃ vā balavakusalakammesu somanassakaraṃ,",
  "atk-s0402a0:422_4": "akusalakammesu santāpakaraṃ,",
  "atk-s0402a0:422_5": "etaṃ yabbahulaṃ nāma.",
  "atk-s0402a0:422_6": "Tadetaṃ yathā nāma dvīsu mallesu yuddhabhūmiṃ otiṇṇesu yo balavā,",
  "atk-s0402a0:422_7": "so itaraṃ pātetvā gacchati;",
  "atk-s0402a0:422_8": "evameva itaraṃ dubbalakammaṃ avattharitvā yaṃ āsevanavasena vā bahulaṃ,",
  "atk-s0402a0:422_9": "āsannavasena vā balavaṃ,",
  "atk-s0402a0:422_10": "taṃ vipākaṃ deti,",
  "atk-s0402a0:422_11": "duṭṭhagāmaṇiabhayarañño kammaṃ viya.",
  "atk-s0402a0:423_0": "So kira cūḷaṅgaṇiyayuddhe parājito vaḷavaṃ āruyha palāyi.",
  "atk-s0402a0:423_1": "Tassa cūḷupaṭṭhāko tissāmacco nāma ekakova pacchato ahosi.",
  "atk-s0402a0:423_2": "So ekaṃ aṭaviṃ pavisitvā nisinno jighacchāya bādhayamānāya –",
  "atk-s0402a0:423_3": "“bhātika tissa,",
  "atk-s0402a0:423_4": "ativiya no jighacchā bādhati,",
  "atk-s0402a0:423_5": "kiṃ karissāmā”ti āha. Atthi, deva,",
  "atk-s0402a0:423_6": "mayā sāṭakantare ṭhapetvā ekaṃ suvaṇṇasarakabhattaṃ ābhatanti.",
  "atk-s0402a0:423_7": "Tena hi āharāti.",
  "atk-s0402a0:423_8": "So nīharitvā rañño purato ṭhapesi.",
  "atk-s0402a0:423_9": "Rājā disvā, “tāta,",
  "atk-s0402a0:423_10": "cattāro koṭṭhāse karohī”ti āha.",
  "atk-s0402a0:423_11": "Mayaṃ tayo janā,",
  "atk-s0402a0:423_12": "kasmā devo cattāro koṭṭhāse kārayatīti?",
  "atk-s0402a0:423_13": "Bhātika tissa,",
  "atk-s0402a0:423_14": "yato paṭṭhāya ahaṃ attānaṃ sarāmi,",
  "atk-s0402a0:423_15": "na me ayyānaṃ adatvā āhāro paribhuttapubbo atthi,",
  "atk-s0402a0:423_16": "svāhaṃ ajjapi adatvā na paribhuñjissāmīti.",
  "atk-s0402a0:423_17": "So cattāro koṭṭhāse akāsi.",
  "atk-s0402a0:423_18": "Rājā “kālaṃ ghosehī”ti āha.",
  "atk-s0402a0:423_19": "Chaḍḍitāraññe kuto, ayye,",
  "atk-s0402a0:423_20": "labhissāma devāti.",
  "atk-s0402a0:423_21": "“Nāyaṃ tava bhāro.",
  "atk-s0402a0:423_22": "Sace mama saddhā atthi, ayye,",
  "atk-s0402a0:423_23": "labhissāma,",
  "atk-s0402a0:423_24": "vissattho kālaṃ ghosehī”ti āha. So “kālo, bhante, kālo,",
  "atk-s0402a0:423_25": "bhante”ti tikkhattuṃ ghosesi.",
  "atk-s0402a0:424_0": "Athassa bodhimātumahātissatthero taṃ saddaṃ dibbāya sotadhātuyā sutvā ‘katthāyaṃ saddo’ti taṃ āvajjento",
  "atk-s0402a0:424_1": "“ajja duṭṭhagāmaṇiabhayamahārājā yuddhaparājito aṭaviṃ pavisitvā nisinno ekaṃ sarakabhattaṃ cattāro koṭṭhāse",
  "atk-s0402a0:424_2": "kāretvā ‘ekakova na paribhuñjissāmī’ti kālaṃ ghosāpesī”ti ñatvā “ajja mayā rañño saṅgahaṃ kātuṃ vaṭṭatī”ti",
  "atk-s0402a0:424_3": "manogatiyā āgantvā rañño purato aṭṭhāsi.",
  "atk-s0402a0:424_4": "Rājā disvā pasannacitto “passa, bhātika,",
  "atk-s0402a0:424_5": "tissā”ti vatvā theraṃ vanditvā “pattaṃ, bhante,",
  "atk-s0402a0:424_6": "dethā”ti āha.",
  "atk-s0402a0:424_7": "Thero pattaṃ nīhari.",
  "atk-s0402a0:424_8": "Rājā attano koṭṭhāsena saddhiṃ therassa koṭṭhāsaṃ patte pakkhipitvā, “bhante,",
  "atk-s0402a0:424_9": "āhāraparissayo nāma mā kadāci hotū”ti vanditvā aṭṭhāsi.",
  "atk-s0402a0:424_10": "Tissāmaccopi “mama ayyaputte passante bhuñjituṃ na sakkhissāmī”ti attano koṭṭhāsaṃ therasseva patte ākiri.",
  "atk-s0402a0:424_11": "Vaḷavāpi cintesi –",
  "atk-s0402a0:424_12": "“mayhampi koṭṭhāsaṃ therasseva dātuṃ vaṭṭatī”ti.",
  "atk-s0402a0:424_13": "Rājā vaḷavaṃ oloketvā “ayampi attano koṭṭhāsaṃ therasseva patte pakkhipanaṃ paccāsīsatī”ti ñatvā tampi tattheva pakkhipitvā theraṃ vanditvā uyyojesi.",
  "atk-s0402a0:424_14": "Thero taṃ bhattaṃ ādāya gantvā ādito paṭṭhāya bhikkhusaṅghassa ālopasaṅkhepena adāsi.",
  "atk-s0402a0:425_0": "Rājāpi cintesi –",
  "atk-s0402a0:425_1": "“ativiyamhā jighacchitā,",
  "atk-s0402a0:425_2": "sādhu vatassa sace atirekabhattasitthāni pahiṇeyyā”ti.",
  "atk-s0402a0:425_3": "Thero rañño cittaṃ ñatvā atirekabhattaṃ etesaṃ yāpanamattaṃ katvā pattaṃ ākāse khipi,",
  "atk-s0402a0:425_4": "patto āgantvā rañño hatthe patiṭṭhāsi.",
  "atk-s0402a0:425_5": "Bhattaṃ tiṇṇampi janānaṃ yāvadatthaṃ ahosi.",
  "atk-s0402a0:425_6": "Atha rājā pattaṃ dhovitvā “tucchapattaṃ na pesissāmī”ti uttarisāṭakaṃ mocetvā udakaṃ puñchitvā sāṭakaṃ",
  "atk-s0402a0:425_7": "patte ṭhapetvā “patto gantvā mama ayyassa hatthe patiṭṭhātū”ti ākāse khipi.",
  "atk-s0402a0:425_8": "Patto gantvā therassa hatthe patiṭṭhāsi.",
  "atk-s0402a0:426_0": "Aparabhāge rañño tathāgatassa sarīradhātūnaṃ aṭṭhamabhāgaṃ patiṭṭhāpetvā vīsaratanasatikaṃ mahācetiyaṃ",
  "atk-s0402a0:426_1": "kārentassa apariniṭṭhiteyeva cetiye kālakiriyāsamayo anuppatto.",
  "atk-s0402a0:426_2": "Athassa mahācetiyassa dakkhiṇapasse nipannassa pañcanikāyavasena bhikkhusaṅghe sajjhāyaṃ karonte chahi",
  "atk-s0402a0:426_3": "devalokehi cha rathā āgantvā purato ākāse aṭṭhaṃsu.",
  "atk-s0402a0:426_4": "Rājā “puññapotthakaṃ āharathā”ti ādito paṭṭhāya puññapotthakaṃ vācāpesi.",
  "atk-s0402a0:426_5": "Atha naṃ kiñci kammaṃ na paritosesi.",
  "atk-s0402a0:426_6": "So “parato vācethā”ti āha.",
  "atk-s0402a0:426_7": "Potthakavācako “cūḷaṅgaṇiyayuddhe parājitena te deva aṭaviṃ pavisitvā nisinnena ekaṃ sarakabhattaṃ cattāro",
  "atk-s0402a0:426_8": "koṭṭhāse kāretvā bodhimātumahātissattherassa bhikkhā dinnā”ti āha.",
  "atk-s0402a0:426_9": "Rājā “ṭhapehī”ti vatvā bhikkhusaṅghaṃ pucchi, “bhante,",
  "atk-s0402a0:426_10": "kataro devaloko ramaṇīyo”ti?",
  "atk-s0402a0:426_11": "Sabbabodhisattānaṃ vasanaṭṭhānaṃ tusitabhavanaṃ mahārājāti.",
  "atk-s0402a0:426_12": "Rājā kālaṃ katvā tusitabhavanato āgataratheva patiṭṭhāya tusitabhavanaṃ agamāsi.",
  "atk-s0402a0:426_13": "Idaṃ balavakammassa vipākadāne vatthu.",
  "atk-s0402a0:427_0": "Yaṃ pana kusalākusalesu āsannamaraṇe anussarituṃ sakkoti,",
  "atk-s0402a0:427_1": "taṃ yadāsannaṃ nāma.",
  "atk-s0402a0:427_2": "Tadetaṃ yathā nāma gogaṇaparipuṇṇassa vajassa dvāre vivaṭe parabhāge dammagavabalavagavesu santesupi",
  "atk-s0402a0:427_3": "yo vajadvārassa āsanno hoti antamaso dubbalajaraggavopi,",
  "atk-s0402a0:427_4": "so eva paṭhamataraṃ nikkhamati,",
  "atk-s0402a0:427_5": "evameva aññesu kusalākusalesu santesupi maraṇakālassa āsannattā vipākaṃ deti.",
  "atk-s0402a0:428_0": "Tatrimāni vatthūni –",
  "atk-s0402a0:428_1": "madhuaṅgaṇagāme kira eko damiḷadovāriko pātova baḷisaṃ ādāya gantvā macche vadhitvā tayo koṭṭhāse katvā ekena taṇḍulaṃ gaṇhāti,",
  "atk-s0402a0:428_2": "ekena dadhiṃ,",
  "atk-s0402a0:428_3": "ekaṃ pacati.",
  "atk-s0402a0:428_4": "Iminā nīhārena paññāsa vassāni pāṇātipātakammaṃ katvā aparabhāge mahallako anuṭṭhānaseyyaṃ upagacchati.",
  "atk-s0402a0:428_5": "Tasmiṃ khaṇe girivihāravāsī cūḷapiṇḍapātikatissatthero “mā ayaṃ satto mayi passante nassatū”ti gantvā tassa gehadvāre aṭṭhāsi.",
  "atk-s0402a0:428_6": "Athassa bhariyā, “sāmi,",
  "atk-s0402a0:428_7": "thero āgato”ti ārocesi.",
  "atk-s0402a0:428_8": "Ahaṃ paññāsa vassāni therassa santikaṃ na gatapubbo,",
  "atk-s0402a0:428_9": "katarena me guṇena thero āgamissati,",
  "atk-s0402a0:428_10": "gacchāti naṃ vadathāti.",
  "atk-s0402a0:428_11": "Sā “aticchatha,",
  "atk-s0402a0:428_12": "bhante”ti āha.",
  "atk-s0402a0:428_13": "Thero “upāsakassa kā sarīrappavattī”ti pucchi. Dubbalo, bhanteti.",
  "atk-s0402a0:428_14": "Thero gharaṃ pavisitvā satiṃ uppādetvā “sīlaṃ gaṇhissasī”ti āha. Āma, bhante, dethāti.",
  "atk-s0402a0:428_15": "Thero tīṇi saraṇāni datvā pañca sīlāni dātuṃ ārabhi.",
  "atk-s0402a0:428_16": "Tassa pañca sīlānīti vacanakāleyeva jivhā papati.",
  "atk-s0402a0:428_17": "Thero “vaṭṭissati ettaka”nti nikkhamitvā gato.",
  "atk-s0402a0:428_18": "Sopi kālaṃ katvā cātumahārājikabhavane nibbatti.",
  "atk-s0402a0:428_19": "Nibbattakkhaṇeyeva ca “kiṃ nu kho kammaṃ katvā mayā idaṃ laddha”nti āvajjento theraṃ nissāya laddhabhāvaṃ",
  "atk-s0402a0:428_20": "ñatvā devalokato āgantvā theraṃ vanditvā ekamantaṃ aṭṭhāsi.",
  "atk-s0402a0:428_21": "“Ko eso”ti ca vutte “ahaṃ, bhante,",
  "atk-s0402a0:428_22": "damiḷadovāriko”ti āha.",
  "atk-s0402a0:428_23": "Kuhiṃ nibbattosīti?",
  "atk-s0402a0:428_24": "Cātumahārājikesu, bhante,",
  "atk-s0402a0:428_25": "sace me ayyo pañca sīlāni adassa,",
  "atk-s0402a0:428_26": "upari devaloke nibbatto assaṃ.",
  "atk-s0402a0:428_27": "Ahaṃ kiṃ karissāmi,",
  "atk-s0402a0:428_28": "tvaṃ gaṇhituṃ nāsakkhi,",
  "atk-s0402a0:428_29": "puttakāti.",
  "atk-s0402a0:428_30": "So theraṃ vanditvā devalokameva gato.",
  "atk-s0402a0:428_31": "Idaṃ tāva kusalakamme vatthu.",
  "atk-s0402a0:429_0": "Antaragaṅgāya pana mahāvācakālaupāsako nāma ahosi.",
  "atk-s0402a0:429_1": "So tiṃsa vassāni sotāpattimaggatthāya dvattiṃsākāraṃ sajjhāyitvā “ahaṃ evaṃ dvattiṃsākāraṃ sajjhāyanto obhāsamattampi nibbattetuṃ nāsakkhiṃ,",
  "atk-s0402a0:429_2": "buddhasāsanaṃ aniyyānikaṃ bhavissatī”ti diṭṭhivipallāsaṃ patvā kālakiriyaṃ katvā mahāgaṅgāya navausabhiko susumārapeto hutvā nibbatti.",
  "atk-s0402a0:429_3": "Ekaṃ samayaṃ kacchakatitthena saṭṭhi pāsāṇatthambhasakaṭāni agamaṃsu.",
  "atk-s0402a0:429_4": "So sabbepi te goṇe ca pāsāṇe ca khādi.",
  "atk-s0402a0:429_5": "Idaṃ akusalakamme vatthu.",
  "atk-s0402a0:430_0": "Etehi pana tīhi muttaṃ aññāṇavasena kataṃ kaṭattā vā pana kammaṃ nāma.",
  "atk-s0402a0:430_1": "Taṃ yathā nāma ummattakena khittadaṇḍaṃ yattha vā tattha vā gacchati,",
  "atk-s0402a0:430_2": "evameva tesaṃ abhāve yattha katthaci vipākaṃ deti.",
  "atk-s0402a0:431_0": "Janakaṃ nāma ekaṃ paṭisandhiṃ janetvā pavattiṃ na janeti,",
  "atk-s0402a0:431_1": "pavatte aññaṃ kammaṃ vipākaṃ nibbatteti.",
  "atk-s0402a0:431_2": "Yathā hi mātā janetiyeva,",
  "atk-s0402a0:431_3": "dhātiyeva pana jaggati;",
  "atk-s0402a0:431_4": "evamevaṃ mātā viya paṭisandhinibbattakaṃ janakakammaṃ,",
  "atk-s0402a0:431_5": "dhāti viya pavatte sampattakammaṃ.",
  "atk-s0402a0:431_6": "Upatthambhakaṃ nāma kusalepi labbhati akusalepi.",
  "atk-s0402a0:431_7": "Ekacco hi kusalaṃ katvā sugatibhave nibbattati.",
  "atk-s0402a0:431_8": "So tattha ṭhito punappunaṃ kusalaṃ katvā taṃ kammaṃ upatthambhetvā anekāni vassasatasahassāni sugatibhavasmiṃyeva vicarati.",
  "atk-s0402a0:431_9": "Ekacco akusalaṃ katvā duggatibhave nibbattati.",
  "atk-s0402a0:431_10": "So tattha ṭhito punappunaṃ akusalaṃ katvā taṃ kammaṃ upatthambhetvā bahūni vassasatasahassāni duggatibhavasmiṃyeva vicarati.",
  "atk-s0402a0:432_0": "Aparo nayo –",
  "atk-s0402a0:432_1": "janakaṃ nāma kusalampi hoti akusalampi.",
  "atk-s0402a0:432_2": "Taṃ paṭisandhiyampi pavattepi rūpārūpavipākakkhandhe janeti.",
  "atk-s0402a0:432_3": "Upatthambhakaṃ pana vipākaṃ janetuṃ na sakkoti,",
  "atk-s0402a0:432_4": "aññena kammena dinnāya paṭisandhiyā janite vipāke uppajjanakasukhadukkhaṃ upatthambheti,",
  "atk-s0402a0:432_5": "addhānaṃ pavatteti.",
  "atk-s0402a0:432_6": "Upapīḷakaṃ nāma aññena kammena dinnāya paṭisandhiyā janite vipāke uppajjanakasukhadukkhaṃ pīḷeti bādheti,",
  "atk-s0402a0:432_7": "addhānaṃ pavattituṃ na deti.",
  "atk-s0402a0:432_8": "Tatrāyaṃ nayo –",
  "atk-s0402a0:432_9": "kusalakamme vipaccamāne akusalakammaṃ upapīḷakaṃ hutvā tassa vipaccituṃ na deti.",
  "atk-s0402a0:432_10": "Akusalakamme vipaccamāne kusalakammaṃ upapīḷakaṃ hutvā tassa vipaccituṃ na deti.",
  "atk-s0402a0:432_11": "Yathā vaḍḍhamānakaṃ rukkhaṃ vā gacchaṃ vā lataṃ vā kocideva daṇḍena vā satthena vā bhindeyya vā chindeyya vā,",
  "atk-s0402a0:432_12": "atha so rukkho vā gaccho vā latā vā vaḍḍhituṃ na sakkuṇeyya;",
  "atk-s0402a0:432_13": "evamevaṃ kusalaṃ vipaccamānaṃ akusalena upapīḷitaṃ,",
  "atk-s0402a0:432_14": "akusalaṃ vā pana vipaccamānaṃ kusalena upapīḷitaṃ vipaccituṃ na sakkoti.",
  "atk-s0402a0:432_15": "Tattha sunakkhattassa akusalakammaṃ kusalaṃ upapīḷesi,",
  "atk-s0402a0:432_16": "coraghātakassa kusalakammaṃ akusalaṃ upapīḷesi.",
  "atk-s0402a0:433_0": "Rājagahe kira vātakāḷako paññāsa vassāni coraghātakammaṃ akāsi.",
  "atk-s0402a0:433_1": "Atha naṃ rañño ārocesuṃ – “deva,",
  "atk-s0402a0:433_2": "vātakāḷako mahallako core ghātetuṃ na sakkotī”ti.",
  "atk-s0402a0:433_3": "“Apanetha naṃ tasmā ṭhānantarāti.",
  "atk-s0402a0:433_4": "Amaccā naṃ apanetvā aññaṃ tasmiṃ ṭhāne ṭhapayiṃsu.",
  "atk-s0402a0:433_5": "Vātakāḷakopi yāva taṃ kammaṃ akāsi,",
  "atk-s0402a0:433_6": "tāva ahatavatthāni vā acchādituṃ surabhipupphāni vā piḷandhituṃ pāyāsaṃ vā bhuñjituṃ ucchādananhāpanaṃ vā paccanubhotuṃ nālattha.",
  "atk-s0402a0:433_7": "So “dīgharattaṃ me kiliṭṭhavesena carita”nti “pāyāsaṃ me pacāhī”ti bhariyaṃ āṇāpetvā nhānīyasambhārāni",
  "atk-s0402a0:433_8": "gāhāpetvā nhānatitthaṃ gantvā sīsaṃ nhatvā ahatavatthāni acchādetvā gandhe vilimpitvā pupphāni piḷandhitvā",
  "atk-s0402a0:433_9": "gharaṃ āgacchanto sāriputtattheraṃ disvā “saṃkiliṭṭhakammato camhi apagato,",
  "atk-s0402a0:433_10": "ayyo ca me diṭṭho”ti tuṭṭhamānaso theraṃ gharaṃ netvā navasappisakkaracuṇṇābhisaṅkhatena pāyāsena parivisi.",
  "atk-s0402a0:433_11": "Thero tassa anumodanamakāsi.",
  "atk-s0402a0:433_12": "So anumodanaṃ sutvā anulomikakhantiṃ paṭilabhitvā theraṃ anugantvā nivattamāno antarāmagge taruṇavacchāya",
  "atk-s0402a0:433_13": "gāviyā madditvā jīvitakkhayaṃ pāpito gantvā tāvatiṃsabhavane nibbatti.",
  "atk-s0402a0:433_14": "Bhikkhū tathāgataṃ pucchiṃsu – “bhante,",
  "atk-s0402a0:433_15": "coraghātako ajjeva kiliṭṭhakammato apanīto,",
  "atk-s0402a0:433_16": "ajjeva kālaṅkato,",
  "atk-s0402a0:433_17": "kahaṃ nu kho nibbatto”ti?",
  "atk-s0402a0:433_18": "Tāvatiṃsabhavane,",
  "atk-s0402a0:433_19": "bhikkhaveti. Bhante,",
  "atk-s0402a0:433_20": "coraghātako dīgharattaṃ purise ghātesi,",
  "atk-s0402a0:433_21": "tumhe ca evaṃ vadetha,",
  "atk-s0402a0:433_22": "natthi nu kho pāpakammassa phalanti. Mā,",
  "atk-s0402a0:433_23": "bhikkhave,",
  "atk-s0402a0:433_24": "evaṃ avacuttha,",
  "atk-s0402a0:433_25": "balavakalyāṇamittūpanissayaṃ labhitvā dhammasenāpatissa piṇḍapātaṃ datvā anumodanaṃ sutvā anulomikakhantiṃ paṭilabhitvā so tattha nibbattoti.",
  "atk-s0402a0:434_0": "“Subhāsitaṃ suṇitvāna, nāgariyo coraghātako;",
  "atk-s0402a0:435_0": "Anulomakhantiṃ laddhāna, modatī tidivaṃ gato”ti.",
  "atk-s0402a0:436_0": "Upaghātakaṃ pana sayaṃ kusalampi akusalampi samānaṃ aññaṃ dubbalakammaṃ ghātetvā tassa vipākaṃ paṭibāhitvā attano vipākassa okāsaṃ karoti.",
  "atk-s0402a0:436_1": "Evaṃ pana kammena kate okāse taṃ vipākaṃ uppannaṃ nāma vuccati.",
  "atk-s0402a0:436_2": "Upacchedakantipi etasseva nāmaṃ.",
  "atk-s0402a0:436_3": "Tatrāyaṃ nayo –",
  "atk-s0402a0:436_4": "kusalakammassa vipaccanakāle ekaṃ akusalakammaṃ uṭṭhāya taṃ kammaṃ chinditvā pāteti.",
  "atk-s0402a0:436_5": "Akusalakammassapi vipaccanakāle ekaṃ kusalakammaṃ uṭṭhāya taṃ kammaṃ chinditvā pāteti.",
  "atk-s0402a0:436_6": "Idaṃ upacchedakaṃ nāma.",
  "atk-s0402a0:436_7": "Tattha ajātasattuno kammaṃ kusalacchedakaṃ ahosi,",
  "atk-s0402a0:436_8": "aṅgulimālattherassa akusalacchedakanti.",
  "atk-s0402a0:436_9": "Evaṃ suttantikapariyāyena ekādasa kammāni vibhattāni.",
  "atk-s0402a0:437_0": "Abhidhammapariyāyena pana soḷasa kammāni vibhattāni,",
  "atk-s0402a0:437_1": "seyyathidaṃ –",
  "atk-s0402a0:437_2": "“atthekaccāni pāpakāni kammasamādānāni gatisampattipaṭibāḷhāni na vipaccanti,",
  "atk-s0402a0:437_3": "atthekaccāni pāpakāni kammasamādānāni upadhisampattipaṭibāḷhāni na vipaccanti,",
  "atk-s0402a0:437_4": "atthekaccāni pāpakāni kammasamādānāni kālasampattipaṭibāḷhāni na vipaccanti,",
  "atk-s0402a0:437_5": "atthekaccāni pāpakāni kammasamādānāni payogasampattipaṭibāḷhāni na vipaccanti.",
  "atk-s0402a0:437_6": "Atthekaccāni pāpakāni kammasamādānāni gativipattiṃ āgamma vipaccanti,",
  "atk-s0402a0:437_7": "upadhivipattiṃ,",
  "atk-s0402a0:437_8": "kālavipattiṃ,",
  "atk-s0402a0:437_9": "payogavipattiṃ āgamma vipaccanti.",
  "atk-s0402a0:437_10": "Atthekaccāni kalyāṇāni kammasamādānāni gativipattipaṭibāḷhāni na vipaccanti,",
  "atk-s0402a0:437_11": "upadhivipatti,",
  "atk-s0402a0:437_12": "kālavipatti,",
  "atk-s0402a0:437_13": "payogavipattipaṭibāḷhāni na vipaccanti.",
  "atk-s0402a0:437_14": "Atthekaccāni kalyāṇāni kammasamādānāni gatisampattiṃ āgamma vipaccanti,",
  "atk-s0402a0:437_15": "upadhisampattiṃ,",
  "atk-s0402a0:437_16": "kālasampattiṃ,",
  "atk-s0402a0:437_17": "payogasampattiṃ āgamma vipaccantī”ti.",
  "atk-s0402a0:438_0": "Tattha pāpakānīti lāmakāni.",
  "atk-s0402a0:438_1": "Kammasamādānānīti kammaggahaṇāni.",
  "atk-s0402a0:438_2": "Gahitasamādinnānaṃ kammānametaṃ adhivacanaṃ.",
  "atk-s0402a0:438_3": "Gatisampattipaṭibāḷhāni na vipaccantītiādīsu aniṭṭhārammaṇānubhavanārahe kamme vijjamāneyeva sugatibhave",
  "atk-s0402a0:438_4": "nibbattassa taṃ kammaṃ gatisampattipaṭibāḷhaṃ na vipaccati nāma.",
  "atk-s0402a0:438_5": "Gatisampattiyā patibāhitaṃ hutvā na vipaccatīti attho.",
  "atk-s0402a0:438_6": "Yo pana pāpakammena dāsiyā vā kammakāriyā vā kucchiyaṃ nibbattitvā upadhisampanno hoti,",
  "atk-s0402a0:438_7": "attabhāvasamiddhiyaṃ tiṭṭhati.",
  "atk-s0402a0:438_8": "Athassa sāmikā tassa rūpasampattiṃ disvā “nāyaṃ kiliṭṭhakammassānucchaviko”ti cittaṃ uppādetvā attano",
  "atk-s0402a0:438_9": "jātaputtaṃ viya bhaṇḍāgārikādiṭṭhānesu ṭhapetvā sampattiṃ yojetvā pariharanti.",
  "atk-s0402a0:438_10": "Evarūpassa kammaṃ upadhisampattipaṭibāḷhaṃ na vipaccati nāma.",
  "atk-s0402a0:438_11": "Yo pana paṭhamakappikakālasadise sulabhasampannarasabhojane subhikkhakāle nibbattati,",
  "atk-s0402a0:438_12": "tassa vijjamānampi pāpakammaṃ kālasampattipaṭibāḷhaṃ na vipaccati nāma.",
  "atk-s0402a0:438_13": "Yo pana sammāpayogaṃ nissāya jīvati,",
  "atk-s0402a0:438_14": "upasaṅkamitabbayuttakāle upasaṅkamati,",
  "atk-s0402a0:438_15": "paṭikkamitabbayuttakāle paṭikkamati,",
  "atk-s0402a0:438_16": "palāyitabbayuttakāle palāyati.",
  "atk-s0402a0:438_17": "Lañjadānayuttakāle lañjaṃ deti,",
  "atk-s0402a0:438_18": "corikayuttakāle corikaṃ karoti,",
  "atk-s0402a0:438_19": "evarūpassa pāpakammaṃ payogasampattipaṭibāḷhaṃ na vipaccati nāma.",
  "atk-s0402a0:439_0": "Duggatibhave nibbattassa pana pāpakammaṃ gativipattiṃ āgamma vipaccati nāma.",
  "atk-s0402a0:439_1": "Yo pana dāsiyā vā kammakāriyā vā kucchismiṃ nibbatto dubbaṇṇo hoti dussaṇṭhāno,",
  "atk-s0402a0:439_2": "“yakkho nu kho manusso nu kho”ti vimatiṃ uppādeti.",
  "atk-s0402a0:439_3": "So sace puriso hoti,",
  "atk-s0402a0:439_4": "atha naṃ “nāyaṃ aññassa kammassa anucchaviko”ti hatthiṃ vā rakkhāpenti assaṃ vā goṇe vā,",
  "atk-s0402a0:439_5": "tiṇakaṭṭhādīni vā āharāpenti,",
  "atk-s0402a0:439_6": "kheḷasarakaṃ vā gaṇhāpenti.",
  "atk-s0402a0:439_7": "Sace itthī hoti,",
  "atk-s0402a0:439_8": "atha naṃ hatthiassādīnaṃ bhattamāsādīni vā pacāpenti,",
  "atk-s0402a0:439_9": "kacavaraṃ vā chaḍḍāpenti,",
  "atk-s0402a0:439_10": "aññaṃ vā pana jigucchanīyakammaṃ kārenti.",
  "atk-s0402a0:439_11": "Evarūpassa pāpakammaṃ upadhivipattiṃ āgamma vipaccati nāma.",
  "atk-s0402a0:439_12": "Yo pana dubbhikkhakāle vā parihīnasampattikāle vā antarakappe vā nibbattati,",
  "atk-s0402a0:439_13": "tassa pāpakammaṃ kālavipattiṃ āgamma vipaccati nāma.",
  "atk-s0402a0:439_14": "Yo pana payogaṃ sampādetuṃ na jānāti,",
  "atk-s0402a0:439_15": "upasaṅkamitabbayuttakāle upasaṅkamituṃ na jānāti…pe…",
  "atk-s0402a0:439_16": "corikayuttakāle corikaṃ kātuṃ na jānāti,",
  "atk-s0402a0:439_17": "tassa pāpakammaṃ payogavipattiṃ āgamma vipaccati nāma.",
  "atk-s0402a0:440_0": "Yo pana iṭṭhārammaṇānubhavanārahe kamme vijjamāneyeva gantvā duggatibhave nibbattati,",
  "atk-s0402a0:440_1": "tassa taṃ kammaṃ gativipattipaṭibāḷhaṃ na vipaccati nāma.",
  "atk-s0402a0:440_2": "Yo pana puññānubhāvena rājarājamahāmattādīnaṃ gehe nibbattitvā kāṇo vā hoti kuṇī vā khañjo vā pakkhahato vā,",
  "atk-s0402a0:440_3": "tassa oparajjasenāpatibhaṇḍāgārikaṭṭhānādīni na anucchavikānīti na denti.",
  "atk-s0402a0:440_4": "Iccassa taṃ puññaṃ upadhivipattipaṭibāḷhaṃ na vipaccati nāma.",
  "atk-s0402a0:440_5": "Yo pana dubbhikkhakāle vā parihīnasampattikāle vā antarakappe vā manussesu nibbattati,",
  "atk-s0402a0:440_6": "tassa taṃ kalyāṇakammaṃ kālavipattipaṭibāḷhaṃ na vipaccati nāma.",
  "atk-s0402a0:440_7": "Yo heṭṭhā vuttanayeneva payogaṃ sampādetuṃ na jānāti,",
  "atk-s0402a0:440_8": "tassa kalyāṇakammaṃ payogavipattipaṭibāḷhaṃ na vipaccati nāma.",
  "atk-s0402a0:441_0": "Kalyāṇakammena pana sugatibhave nibbattassa taṃ kammaṃ gatisampattiṃ āgamma vipaccati nāma.",
  "atk-s0402a0:441_1": "Rājarājamahāmattādīnaṃ kule nibbattitvā upadhisampattiṃ pattassa attabhāvasamiddhiyaṃ ṭhitassa devanagare",
  "atk-s0402a0:441_2": "samussitaratanatoraṇasadisaṃ attabhāvaṃ disvā “imassa oparajjasenāpatibhaṇḍāgārikaṭṭhānādīni anucchavikānī”ti",
  "atk-s0402a0:441_3": "daharasseva sato tāni ṭhānantarāni denti,",
  "atk-s0402a0:441_4": "evarūpassa kalyāṇakammaṃ upadhisampattiṃ āgamma vipaccati nāma.",
  "atk-s0402a0:441_5": "Yo paṭhamakappikesu vā sulabhannapānakāle vā nibbattati,",
  "atk-s0402a0:441_6": "tassa kalyāṇakammaṃ kālasampattiṃ āgamma vipaccati nāma.",
  "atk-s0402a0:441_7": "Yo vuttanayeneva payogaṃ sampādetuṃ jānāti,",
  "atk-s0402a0:441_8": "tassa kammaṃ payogasampattiṃ āgamma vipaccati nāma.",
  "atk-s0402a0:441_9": "Evaṃ abhidhammapariyāyena soḷasa kammāni vibhattāni.",
  "atk-s0402a0:442_0": "Aparānipi paṭisambhidāmaggapariyāyena dvādasa kammāni vibhattāni.",
  "atk-s0402a0:442_1": "Seyyathidaṃ –",
  "atk-s0402a0:442_2": "“ahosi kammaṃ ahosi kammavipāko,",
  "atk-s0402a0:442_3": "ahosi kammaṃ nāhosi kammavipāko,",
  "atk-s0402a0:442_4": "ahosi kammaṃ atthi kammavipāko,",
  "atk-s0402a0:442_5": "ahosi kammaṃ natthi kammavipāko,",
  "atk-s0402a0:442_6": "ahosi kammaṃ bhavissati kammavipāko,",
  "atk-s0402a0:442_7": "ahosi kammaṃ na bhavissati kammavipāko,",
  "atk-s0402a0:442_8": "atthi kammaṃ atthi kammavipāko,",
  "atk-s0402a0:442_9": "atthi kammaṃ natthi kammavipāko,",
  "atk-s0402a0:442_10": "atthi kammaṃ bhavissati kammavipāko,",
  "atk-s0402a0:442_11": "atthi kammaṃ na bhavissati kammavipāko,",
  "atk-s0402a0:442_12": "bhavissati kammaṃ bhavissati kammavipāko,",
  "atk-s0402a0:442_13": "bhavissati kammaṃ na bhavissati kammavipāko”ti.",
  "atk-s0402a0:443_0": "Tattha yaṃ kammaṃ atīte āyūhitaṃ atīteyeva vipākavāraṃ labhi,",
  "atk-s0402a0:443_1": "paṭisandhijanakaṃ paṭisandhiṃ janesi,",
  "atk-s0402a0:443_2": "rūpajanakaṃ rūpaṃ,",
  "atk-s0402a0:443_3": "taṃ ahosi kammaṃ ahosi kammavipākoti vuttaṃ.",
  "atk-s0402a0:443_4": "Yaṃ pana vipākavāraṃ na labhi,",
  "atk-s0402a0:443_5": "paṭisandhijanakaṃ paṭisandhiṃ rūpajanakaṃ vā rūpaṃ janetuṃ nāsakkhi,",
  "atk-s0402a0:443_6": "taṃ ahosi kammaṃ nāhosi kammavipākoti vuttaṃ.",
  "atk-s0402a0:443_7": "Yaṃ pana atīte āyūhitaṃ etarahi laddhavipākavāraṃ paṭisandhijanakaṃ paṭisandhiṃ janetvā rūpajanakaṃ rūpaṃ janetvā ṭhitaṃ,",
  "atk-s0402a0:443_8": "taṃ ahosi kammaṃ atthi kammavipākoti vuttaṃ.",
  "atk-s0402a0:443_9": "Yaṃ aladdhavipākavāraṃ paṭisandhijanakaṃ vā paṭisandhiṃ rūpajanakaṃ vā rūpaṃ janetuṃ nāsakkhi,",
  "atk-s0402a0:443_10": "taṃ ahosi kammaṃ natthi kammavipākoti vuttaṃ.",
  "atk-s0402a0:443_11": "Yaṃ pana atīte āyūhitaṃ anāgate vipākavāraṃ labhissati,",
  "atk-s0402a0:443_12": "paṭisandhijanakaṃ paṭisandhiṃ rūpajanakaṃ rūpaṃ janetuṃ sakkhissati,",
  "atk-s0402a0:443_13": "taṃ ahosi kammaṃ bhavissati kammavipākoti vuttaṃ.",
  "atk-s0402a0:443_14": "Yaṃ anāgate vipākavāraṃ na labhissati,",
  "atk-s0402a0:443_15": "paṭisandhijanakaṃ paṭisandhiṃ rūpajanakaṃ vā rūpaṃ janetuṃ na sakkhissati,",
  "atk-s0402a0:443_16": "taṃ ahosi kammaṃ na bhavissati kammavipākoti vuttaṃ.",
  "atk-s0402a0:444_0": "Yaṃ pana etarahi āyūhitaṃ etarahiyeva vipākavāraṃ labhati,",
  "atk-s0402a0:444_1": "taṃ atthi kammaṃ atthi kammavipākoti vuttaṃ.",
  "atk-s0402a0:444_2": "Yaṃ pana etarahi vipākavāraṃ na labhati,",
  "atk-s0402a0:444_3": "taṃ atthi kammaṃ natthi kammavipākoti vuttaṃ.",
  "atk-s0402a0:444_4": "Yaṃ pana etarahi āyūhitaṃ anāgate vipākavāraṃ labhissati,",
  "atk-s0402a0:444_5": "paṭisandhijanakaṃ paṭisandhiṃ rūpajanakaṃ rūpaṃ janetuṃ sakkhissati,",
  "atk-s0402a0:444_6": "taṃ atthi kammaṃ bhavissati kammavipākoti vuttaṃ.",
  "atk-s0402a0:444_7": "Yaṃ pana vipākavāraṃ na labhissati,",
  "atk-s0402a0:444_8": "paṭisandhijanakaṃ paṭisandhiṃ rūpajanakaṃ vā rūpaṃ janetuṃ sakkhissati,",
  "atk-s0402a0:444_9": "taṃ atthi kammaṃ na bhavissati kammavipākoti vuttaṃ.",
  "atk-s0402a0:445_0": "Yaṃ panānāgate āyūhissati,",
  "atk-s0402a0:445_1": "anāgateyeva vipākavāraṃ labhissati,",
  "atk-s0402a0:445_2": "paṭisandhijanakaṃ paṭisandhiṃ rūpajanakaṃ vā rūpaṃ janessati,",
  "atk-s0402a0:445_3": "taṃ bhavissati kammaṃ bhavissati kammavipākoti vuttaṃ.",
  "atk-s0402a0:445_4": "Yaṃ pana vipākavāraṃ na labhissati,",
  "atk-s0402a0:445_5": "paṭisandhijanakaṃ paṭisandhiṃ rūpajanakaṃ vā rūpaṃ janetuṃ na sakkhissati,",
  "atk-s0402a0:445_6": "taṃ bhavissati kammaṃ na bhavissati kammavipākoti vuttaṃ.",
  "atk-s0402a0:445_7": "Evaṃ paṭisambhidāmaggapariyāyena dvādasa kammāni vibhattāni.",
  "atk-s0402a0:446_0": "Iti imāni ceva dvādasa abhidhammapariyāyena vibhattāni ca soḷasa kammāni attano ṭhānā osakkitvā suttantikapariyāyena",
  "atk-s0402a0:446_1": "vuttāni ekādasa kammāniyeva bhavanti.",
  "atk-s0402a0:446_2": "Tānipi tato osakkitvā tīṇiyeva kammāni honti diṭṭhadhammavedanīyaṃ,",
  "atk-s0402a0:446_3": "upapajjavedanīyaṃ,",
  "atk-s0402a0:446_4": "aparapariyāyavedanīyanti.",
  "atk-s0402a0:446_5": "Tesaṃ saṅkamanaṃ natthi,",
  "atk-s0402a0:446_6": "yathāṭhāneyeva tiṭṭhanti.",
  "atk-s0402a0:446_7": "Yadi hi diṭṭhadhammavedanīyaṃ kammaṃ upapajjavedanīyaṃ vā aparapariyāyavedanīyaṃ vā bhaveyya,",
  "atk-s0402a0:446_8": "“diṭṭhe vā dhamme”ti satthā na vadeyya.",
  "atk-s0402a0:446_9": "Sacepi upapajjavedanīyaṃ diṭṭhadhammavedanīyaṃ vā aparapariyāyavedanīyaṃ vā bhaveyya,",
  "atk-s0402a0:446_10": "“upapajja vā”ti satthā na vadeyya.",
  "atk-s0402a0:446_11": "Athāpi aparapariyāyavedanīyaṃ diṭṭhadhammavedanīyaṃ vā upapajjavedanīyaṃ vā bhaveyya,",
  "atk-s0402a0:446_12": "“apare vā pariyāye”ti satthā na vadeyya.",
  "atk-s0402a0:447_0": "Sukkapakkhepi imināva nayena attho veditabbo.",
  "atk-s0402a0:447_1": "Ettha pana lobhe vigateti lobhe apagate niruddhe.",
  "atk-s0402a0:447_2": "Tālavatthukatanti tālavatthu viya kataṃ,",
  "atk-s0402a0:447_3": "matthakacchinnatālo viya puna aviruḷhisabhāvaṃ katanti attho.",
  "atk-s0402a0:447_4": "Anabhāvaṃ katanti anuabhāvaṃ kataṃ,",
  "atk-s0402a0:447_5": "yathā puna nuppajjati,",
  "atk-s0402a0:447_6": "evaṃ katanti attho.",
  "atk-s0402a0:447_7": "Evassūti evaṃ bhaveyyuṃ.",
  "atk-s0402a0:447_8": "Evameva khoti ettha bījāni viya kusalākusalaṃ kammaṃ daṭṭhabbaṃ,",
  "atk-s0402a0:447_9": "tāni agginā ḍahanapuriso viya yogāvacaro,",
  "atk-s0402a0:447_10": "aggi viya maggañāṇaṃ,",
  "atk-s0402a0:447_11": "aggiṃ datvā bījānaṃ ḍahanakālo viya maggañāṇena kilesānaṃ daḍḍhakālo,",
  "atk-s0402a0:447_12": "masikatakālo viya pañcannaṃ khandhānaṃ chinnamūlake katvā ṭhapitakālo,",
  "atk-s0402a0:447_13": "mahāvāte opunitvā nadiyā vā pavāhetvā appavattikatakālo viya upādinnakasantānassa nirodhena chinnamūlakānaṃ",
  "atk-s0402a0:447_14": "pañcannaṃ khandhānaṃ appaṭisandhikabhāvena nirujjhitvā puna bhavasmiṃ paṭisandhiṃ aggahitakālo veditabbo.",
  "atk-s0402a0:448_0": "Mohajañcāpaviddasūti mohajañcāpi aviddasu.",
  "atk-s0402a0:448_1": "Idaṃ vuttaṃ hoti –",
  "atk-s0402a0:448_2": "yaṃ so avidū andhabālo lobhajañca dosajañca mohajañcāti kammaṃ karoti,",
  "atk-s0402a0:448_3": "evaṃ karontena yaṃ tena pakataṃ kammaṃ appaṃ vā yadi vā bahuṃ.",
  "atk-s0402a0:448_4": "Idheva taṃ vedaniyanti taṃ kammaṃ tena bālena idha sake attabhāveyeva vedanīyaṃ,",
  "atk-s0402a0:448_5": "tasseva taṃ attabhāve vipaccatīti attho.",
  "atk-s0402a0:448_6": "Vatthuṃ aññaṃ na vijjatīti tassa kammassa vipaccanatthāya aññaṃ vatthu natthi.",
  "atk-s0402a0:448_7": "Na hi aññena kataṃ kammaṃ aññassa attabhāve vipaccati.",
  "atk-s0402a0:448_8": "Tasmā lobhañca dosañca,",
  "atk-s0402a0:448_9": "mohajañcāpi viddasūti tasmā yo vidū medhāvī paṇḍito taṃ lobhajādibhedaṃ kammaṃ na karoti,",
  "atk-s0402a0:448_10": "so vijjaṃ uppādayaṃ bhikkhu,",
  "atk-s0402a0:448_11": "sabbā duggatiyo jahe,",
  "atk-s0402a0:448_12": "arahattamaggavijjaṃ uppādetvā taṃ vā pana vijjaṃ uppādento sabbā duggatiyo jahati.",
  "atk-s0402a0:448_13": "Desanāsīsamevetaṃ,",
  "atk-s0402a0:448_14": "sugatiyopi pana so khīṇāsavo jahatiyeva.",
  "atk-s0402a0:448_15": "Yampi cetaṃ “tasmā lobhañca dosañcā”ti vuttaṃ,",
  "atk-s0402a0:448_16": "etthāpi lobhadosasīsena lobhajañca dosajañca kammameva niddiṭṭhanti veditabbaṃ.",
  "atk-s0402a0:448_17": "Evaṃ suttantesupi gāthāyapi vaṭṭavivaṭṭameva kathitanti.",
  "atk-s0402a0:449_0": "5. Hatthakasuttavaṇṇanā",
  "atk-s0402a0:450_0": "35.",
  "atk-s0402a0:450_1": "Pañcame āḷaviyanti āḷaviraṭṭhe.",
  "atk-s0402a0:450_2": "Gomaggeti gunnaṃ gamanamagge.",
  "atk-s0402a0:450_3": "Paṇṇasanthareti sayaṃ patitapaṇṇasanthare.",
  "atk-s0402a0:450_4": "Athāti evaṃ gunnaṃ gamanamaggaṃ ujuṃ mahāpathaṃ nissāya siṃsapāvane sayaṃ patitapaṇṇāni saṅkaḍḍhitvā",
  "atk-s0402a0:450_5": "katasanthare sugatamahācīvaraṃ pattharitvā pallaṅkaṃ ābhujitvā nisinne tathāgate.",
  "atk-s0402a0:450_6": "Hatthako āḷavakoti hatthato hatthaṃ gatattā evaṃladdhanāmo āḷavako rājaputto.",
  "atk-s0402a0:450_7": "Etadavocāti etaṃ “kacci, bhante,",
  "atk-s0402a0:450_8": "bhagavā”tiādivacanaṃ avoca.",
  "atk-s0402a0:450_9": "Kasmā pana sammāsambuddho taṃ ṭhānaṃ gantvā nisinno,",
  "atk-s0402a0:450_10": "kasmā rājakumāro tattha gatoti?",
  "atk-s0402a0:450_11": "Sammāsambuddho tāva aṭṭhuppattikāya dhammadesanāya samuṭṭhānaṃ disvā tattha nisinno,",
  "atk-s0402a0:450_12": "rājakumāropi pātova uṭṭhāya pañcahi upāsakasatehi parivuto buddhupaṭṭhānaṃ gacchanto mahāmaggā okkamma",
  "atk-s0402a0:450_13": "gopathaṃ gahetvā “buddhānaṃ pūjanatthāya missakamālaṃ ocinissāmī”ti gacchanto satthāraṃ disvā upasaṅkamitvā",
  "atk-s0402a0:450_14": "vanditvā ekamantaṃ nisīdi,",
  "atk-s0402a0:450_15": "evaṃ so tattha gatoti.",
  "atk-s0402a0:450_16": "Sukhamasayitthāti sukhaṃ sayittha.",
  "atk-s0402a0:451_0": "Antaraṭṭhakoti māghaphagguṇānaṃ antare aṭṭhadivasaparimāṇo kālo.",
  "atk-s0402a0:451_1": "Māghassa hi avasāne cattāro divasā,",
  "atk-s0402a0:451_2": "phagguṇassa ādimhi cattāroti ayaṃ “antaraṭṭhako”ti vuccati.",
  "atk-s0402a0:451_3": "Himapātasamayoti himassa patanasamayo.",
  "atk-s0402a0:451_4": "Kharāti pharusā kakkhaḷā vā.",
  "atk-s0402a0:451_5": "Gokaṇṭakahatāti navavuṭṭhe deve gāvīnaṃ akkantakkantaṭṭhāne khurantarehi kaddamo uggantvā tiṭṭhati,",
  "atk-s0402a0:451_6": "so vātātapena sukkho kakacadantasadiso hoti dukkhasamphasso.",
  "atk-s0402a0:451_7": "Taṃ sandhāyāha –",
  "atk-s0402a0:451_8": "“gokaṇṭakahatā bhūmī”ti.",
  "atk-s0402a0:451_9": "Gunnaṃ khurantarehi chinnātipi attho.",
  "atk-s0402a0:451_10": "Verambho vāto vāyatīti catūhi disāhi vāyanto vāto vāyati.",
  "atk-s0402a0:451_11": "Ekāya disāya vā dvīhi vā disāhi tīhi vā disāhi vāyanto vāto verambhoti na vuccati.",
  "atk-s0402a0:452_0": "Tena hi rājakumārāti idaṃ satthā “ayaṃ rājakumāro lokasmiṃ neva sukhavāsino,",
  "atk-s0402a0:452_1": "na dukkhavāsino jānāti,",
  "atk-s0402a0:452_2": "jānāpessāmi na”nti upari desanaṃ vaḍḍhento āha.",
  "atk-s0402a0:452_3": "Tattha yathā te khameyyāti yathā tuyhaṃ rucceyya.",
  "atk-s0402a0:452_4": "Idhassāti imasmiṃ loke assa.",
  "atk-s0402a0:452_5": "Gonakatthatoti caturaṅgulādhikalomena kāḷakojavena atthato.",
  "atk-s0402a0:452_6": "Paṭikatthatoti uṇṇāmayena setattharaṇena atthato.",
  "atk-s0402a0:452_7": "Paṭalikatthatoti ghanapupphena uṇṇāmayaattharaṇena atthato.",
  "atk-s0402a0:452_8": "Kadalimigapavarapaccattharaṇoti kadalimigacammamayena uttamapaccattharaṇena atthato.",
  "atk-s0402a0:452_9": "Taṃ kira paccattharaṇaṃ setavatthassa upari kadalimigacammaṃ attharitvā sibbitvā karonti.",
  "atk-s0402a0:452_10": "Sauttaracchadoti saha uttaracchadena,",
  "atk-s0402a0:452_11": "upari baddhena rattavitānena saddhinti attho.",
  "atk-s0402a0:452_12": "Ubhatolohitakūpadhānoti sīsūpadhānañca pādūpadhānañcāti pallaṅkassa ubhato ṭhapitalohitakūpadhāno.",
  "atk-s0402a0:452_13": "Pajāpatiyoti bhariyāyo.",
  "atk-s0402a0:452_14": "Manāpena paccupaṭṭhitā assūti manāpena upaṭṭhānavidhānena paccupaṭṭhitā bhaveyyuṃ.",
  "atk-s0402a0:453_0": "Kāyikāti pañcadvārakāyaṃ khobhayamānā.",
  "atk-s0402a0:453_1": "Cetasikāti manodvāraṃ khobhayamānā.",
  "atk-s0402a0:453_2": "So rāgo tathāgatassa pahīnoti tathārūpo rāgo tathāgatassa pahīnoti attho.",
  "atk-s0402a0:453_3": "Yo pana tassa rāgo,",
  "atk-s0402a0:453_4": "na so tathāgatassa pahīno nāma.",
  "atk-s0402a0:453_5": "Dosamohesupi eseva nayo.",
  "atk-s0402a0:454_0": "Brāhmaṇoti bāhitapāpo khīṇāsavabrāhmaṇo.",
  "atk-s0402a0:454_1": "Parinibbutoti kilesaparinibbānena parinibbuto.",
  "atk-s0402a0:454_2": "Na limpati kāmesūti vatthukāmesu ca kilesakāmesu ca taṇhādiṭṭhilepehi na limpati.",
  "atk-s0402a0:454_3": "Sītibhūtoti abbhantare tāpanakilesānaṃ abhāvena sītibhūto.",
  "atk-s0402a0:454_4": "Nirūpadhīti kilesūpadhīnaṃ abhāvena nirūpadhi.",
  "atk-s0402a0:454_5": "Sabbā āsattiyo chetvāti āsattiyo vuccanti taṇhāyo,",
  "atk-s0402a0:454_6": "tā sabbāpi rūpādīsu ārammaṇesu āsattavisattā āsattiyo chinditvā.",
  "atk-s0402a0:454_7": "Vineyya hadaye daranti hadayanissitaṃ darathaṃ vinayitvā vūpasametvā.",
  "atk-s0402a0:454_8": "Santiṃ pappuyya cetasoti cittassa kilesanibbānaṃ pāpuṇitvā.",
  "atk-s0402a0:454_9": "Karaṇavacanaṃ vā etaṃ “sabbacetaso samannāharitvā”tiādīsu viya,",
  "atk-s0402a0:454_10": "cetasā nibbānaṃ pāpuṇitvāti attho.",
  "atk-s0402a0:455_0": "6. Devadūtasuttavaṇṇanā",
  "atk-s0402a0:456_0": "36.",
  "atk-s0402a0:456_1": "Chaṭṭhe devadūtānīti devadūtā.",
  "atk-s0402a0:456_2": "Ayaṃ panettha vacanattho –",
  "atk-s0402a0:456_3": "devoti maccu,",
  "atk-s0402a0:456_4": "tassa dūtāti devadūtā.",
  "atk-s0402a0:456_5": "Jiṇṇabyādhimatā hi saṃvegajananaṭṭhena “idāni te maccusamīpaṃ gantabba”nti codenti viya,",
  "atk-s0402a0:456_6": "tasmā devadūtāti vuccanti.",
  "atk-s0402a0:456_7": "Devā viya dūtātipi devadūtā.",
  "atk-s0402a0:456_8": "Yathā hi alaṅkatapaṭiyattāya devatāya ākāse ṭhatvā “tvaṃ asukadivase marissasī”ti vutte tassā vacanaṃ saddhātabbaṃ hoti;",
  "atk-s0402a0:456_9": "evamevaṃ jiṇṇabyādhimatāpi dissamānā “tvampi evaṃdhammo”ti codenti viya,",
  "atk-s0402a0:456_10": "tesañca taṃ vacanaṃ anaññathābhāvitāya devatāya byākaraṇasadisameva hotīti devā viya dūtāti devadūtā.",
  "atk-s0402a0:456_11": "Visuddhidevānaṃ dūtātipi devadūtā.",
  "atk-s0402a0:456_12": "Sabbabodhisattā hi jiṇṇabyādhimatapabbajite disvāva saṃvegaṃ āpajjitvā nikkhamma pabbajiṃsu.",
  "atk-s0402a0:456_13": "Evaṃ visuddhidevānaṃ dūtātipi devadūtā.",
  "atk-s0402a0:456_14": "Idha pana liṅgavipallāsena “devadūtānī”ti vuttaṃ.",
  "atk-s0402a0:457_0": "Kāyena duccaritantiādi kasmā āraddhaṃ?",
  "atk-s0402a0:457_1": "Devadūtānuyuñjanaṭṭhānupakkamakammadassanatthaṃ.",
  "atk-s0402a0:457_2": "Iminā hi kammena ayaṃ satto niraye nibbattati,",
  "atk-s0402a0:457_3": "atha naṃ tattha yamo rājā devadūte samanuyuñjati.",
  "atk-s0402a0:457_4": "Tattha kāyena duccaritaṃ caratīti kāyadvārena tividhaṃ duccaritaṃ carati.",
  "atk-s0402a0:457_5": "Vācāyāti vacīdvārena catubbidhaṃ duccaritaṃ carati.",
  "atk-s0402a0:457_6": "Manasāti manodvārena tividhaṃ duccaritaṃ carati.",
  "atk-s0402a0:458_0": "Tamenaṃ,",
  "atk-s0402a0:458_1": "bhikkhave,",
  "atk-s0402a0:458_2": "nirayapālāti ettha ekacce therā “nirayapālā nāma natthi,",
  "atk-s0402a0:458_3": "yantarūpaṃ viya kammameva kāraṇaṃ kāretī”ti vadanti.",
  "atk-s0402a0:458_4": "Taṃ “atthi niraye nirayapālāti, āmantā.",
  "atk-s0402a0:458_5": "Atthi ca kāraṇikā”tiādinā nayena abhidhamme paṭisedhitameva.",
  "atk-s0402a0:458_6": "Yathā hi manussaloke kammakāraṇakārakā atthi,",
  "atk-s0402a0:458_7": "evameva niraye nirayapālā atthīti.",
  "atk-s0402a0:458_8": "Yamassa raññoti yamarājā nāma vemānikapetarājā.",
  "atk-s0402a0:458_9": "Ekasmiṃ kāle dibbavimāne dibbakapparukkhadibbauyyānadibbanāṭakādisabbasampattiṃ anubhavati,",
  "atk-s0402a0:458_10": "ekasmiṃ kāle kammavipākaṃ,",
  "atk-s0402a0:458_11": "dhammiko rājā,",
  "atk-s0402a0:458_12": "na cesa ekova hoti,",
  "atk-s0402a0:458_13": "catūsu pana dvāresu cattāro janā honti.",
  "atk-s0402a0:458_14": "Amatteyyoti mātu hito matteyyo,",
  "atk-s0402a0:458_15": "mātari sammā paṭipannoti attho.",
  "atk-s0402a0:458_16": "Na matteyyoti amatteyyo,",
  "atk-s0402a0:458_17": "mātari micchā paṭipannoti attho.",
  "atk-s0402a0:458_18": "Sesapadesupi eseva nayo.",
  "atk-s0402a0:458_19": "Abrahmaññoti ettha ca khīṇāsavā brāhmaṇā nāma,",
  "atk-s0402a0:458_20": "tesu micchā paṭipanno abrahmañño nāma.",
  "atk-s0402a0:459_0": "Samanuyuñjatīti anuyogavattaṃ āropento pucchati,",
  "atk-s0402a0:459_1": "laddhiṃ patiṭṭhāpento pana samanuggāhati nāma,",
  "atk-s0402a0:459_2": "kāraṇaṃ pucchanto samanubhāsati nāma.",
  "atk-s0402a0:459_3": "Nāddasanti attano santike pahitassa kassaci devadūtassa abhāvaṃ sandhāya evaṃ vadati.",
  "atk-s0402a0:460_0": "Atha naṃ yamo “nāyaṃ bhāsitassa atthaṃ sallakkhetī”ti ñatvā atthaṃ sallakkhāpetukāmo ambhotiādimāha.",
  "atk-s0402a0:460_1": "Tattha jiṇṇanti jarājiṇṇaṃ.",
  "atk-s0402a0:460_2": "Gopānasivaṅkanti gopānasī viya vaṅkaṃ.",
  "atk-s0402a0:460_3": "Bhogganti bhaggaṃ.",
  "atk-s0402a0:460_4": "Imināpissa vaṅkabhāvameva dīpeti.",
  "atk-s0402a0:460_5": "Daṇḍaparāyaṇanti daṇḍapaṭisaraṇaṃ daṇḍadutiyaṃ.",
  "atk-s0402a0:460_6": "Pavedhamānanti kampamānaṃ.",
  "atk-s0402a0:460_7": "Āturanti jarāturaṃ.",
  "atk-s0402a0:460_8": "Khaṇḍadantanti jarānubhāvena khaṇḍitadantaṃ.",
  "atk-s0402a0:460_9": "Palitakesanti paṇḍarakesaṃ.",
  "atk-s0402a0:460_10": "Vilūnanti luñcitvā gahitakesaṃ viya khallāṭaṃ.",
  "atk-s0402a0:460_11": "Khalitasiranti mahākhallāṭasīsaṃ.",
  "atk-s0402a0:460_12": "Valitanti sañjātavaliṃ.",
  "atk-s0402a0:460_13": "Tilakāhatagattanti setatilakakāḷatilakehi vikiṇṇasarīraṃ.",
  "atk-s0402a0:460_14": "Jarādhammoti jarāsabhāvo,",
  "atk-s0402a0:460_15": "aparimutto jarāya,",
  "atk-s0402a0:460_16": "jarā nāma mayhaṃ abbhantareyeva pavattatīti.",
  "atk-s0402a0:460_17": "Parato byādhidhammo maraṇadhammoti padadvayepi eseva nayo.",
  "atk-s0402a0:461_0": "Paṭhamaṃ devadūtaṃ samanuyuñjitvāti ettha jarājiṇṇasatto atthato evaṃ vadati nāma –",
  "atk-s0402a0:461_1": "“passatha, bho,",
  "atk-s0402a0:461_2": "ahampi tumhe viya taruṇo ahosiṃ ūrubalī bāhubalī javasampanno,",
  "atk-s0402a0:461_3": "tassa me tā balajavasampattiyo antarahitā,",
  "atk-s0402a0:461_4": "vijjamānāpi me hatthapādā hatthapādakiccaṃ na karonti,",
  "atk-s0402a0:461_5": "jarāyamhi aparimuttatāya ediso jāto.",
  "atk-s0402a0:461_6": "Na kho panāhameva,",
  "atk-s0402a0:461_7": "tumhepi jarāya aparimuttāva.",
  "atk-s0402a0:461_8": "Yatheva hi mayhaṃ,",
  "atk-s0402a0:461_9": "evaṃ tumhākampi jarā āgamissati.",
  "atk-s0402a0:461_10": "Iti tassā pure āgamanāva kalyāṇaṃ karothā”ti.",
  "atk-s0402a0:461_11": "Tenevesa devadūto nāma jāto.",
  "atk-s0402a0:461_12": "Ābādhikanti bādhikaṃ.",
  "atk-s0402a0:461_13": "Dukkhitanti dukkhappattaṃ.",
  "atk-s0402a0:461_14": "Bāḷhagilānanti adhimattagilānaṃ.",
  "atk-s0402a0:462_0": "Dutiyaṃ devadūtanti etthapi gilānasatto atthato evaṃ vadati nāma –",
  "atk-s0402a0:462_1": "“passatha, bho,",
  "atk-s0402a0:462_2": "ahampi tumhe viya nirogo ahosiṃ,",
  "atk-s0402a0:462_3": "somhi etarahi byādhinā abhihato,",
  "atk-s0402a0:462_4": "sake muttakarīse palipanno,",
  "atk-s0402a0:462_5": "uṭṭhātumpi na sakkomi.",
  "atk-s0402a0:462_6": "Vijjamānāpi me hatthapādā hatthapādakiccaṃ na karonti,",
  "atk-s0402a0:462_7": "byādhitomhi aparimuttatāya ediso jāto.",
  "atk-s0402a0:462_8": "Na kho panāhameva,",
  "atk-s0402a0:462_9": "tumhepi byādhito aparimuttāva.",
  "atk-s0402a0:462_10": "Yatheva hi mayhaṃ,",
  "atk-s0402a0:462_11": "evaṃ tumhākampi byādhi āgamissati.",
  "atk-s0402a0:462_12": "Iti tassa pure āgamanāva kalyāṇaṃ karothā”ti.",
  "atk-s0402a0:462_13": "Tenevesa devadūto nāma jāto.",
  "atk-s0402a0:463_0": "Ekāhamatantiādīsu ekāhaṃ matassa assāti ekāhamato,",
  "atk-s0402a0:463_1": "taṃ ekāhamataṃ.",
  "atk-s0402a0:463_2": "Parato padadvayepi eseva nayo.",
  "atk-s0402a0:463_3": "Bhastā viya vāyunā uddhaṃ jīvitapariyādānā yathākkamaṃ samuggatena sūnabhāvena uddhumātattā uddhumātakaṃ.",
  "atk-s0402a0:463_4": "Vinīlo vuccati viparibhinnavaṇṇo,",
  "atk-s0402a0:463_5": "vinīlova vinīlako,",
  "atk-s0402a0:463_6": "taṃ vinīlakaṃ.",
  "atk-s0402a0:463_7": "Paṭikūlattā vā kucchitaṃ vinīlanti vinīlakaṃ.",
  "atk-s0402a0:463_8": "Vipubbakanti vissandamānapubbakaṃ,",
  "atk-s0402a0:463_9": "paribhinnaṭṭhāne hi paggharitena pubbena palimakkhitanti attho.",
  "atk-s0402a0:464_0": "Tatiyaṃ devadūtanti ettha matakasatto atthato evaṃ vadati nāma –",
  "atk-s0402a0:464_1": "“passatha, bho,",
  "atk-s0402a0:464_2": "maṃ āmakasusāne chaḍḍitaṃ uddhumātakādibhāvappattaṃ,",
  "atk-s0402a0:464_3": "maraṇatomhi aparimuttatāya ediso jāto.",
  "atk-s0402a0:464_4": "Na kho panāhameva,",
  "atk-s0402a0:464_5": "tumhepi maraṇato aparimuttā.",
  "atk-s0402a0:464_6": "Yatheva hi mayhaṃ,",
  "atk-s0402a0:464_7": "evaṃ tumhākampi maraṇaṃ āgamissati.",
  "atk-s0402a0:464_8": "Iti tassa pure āgamanāva kalyāṇaṃ karothā”ti.",
  "atk-s0402a0:464_9": "Tenevassa devadūto nāma jāto.",
  "atk-s0402a0:465_0": "Imaṃ pana devadūtānuyogaṃ ko labhati,",
  "atk-s0402a0:465_1": "ko na labhati?",
  "atk-s0402a0:465_2": "Yena tāva bahuṃ pāpaṃ kataṃ,",
  "atk-s0402a0:465_3": "so gantvā niraye nibbattatiyeva.",
  "atk-s0402a0:465_4": "Yena pana parittaṃ pāpaṃ kataṃ,",
  "atk-s0402a0:465_5": "so labhati.",
  "atk-s0402a0:465_6": "Yathā hi sabhaṇḍaṃ coraṃ gahetvā kattabbameva karonti na vinicchinanti.",
  "atk-s0402a0:465_7": "Anuvijjitvā gahitaṃ pana vinicchayaṭṭhānaṃ nayanti,",
  "atk-s0402a0:465_8": "so vinicchayaṃ labhati.",
  "atk-s0402a0:465_9": "Evaṃsampadametaṃ.",
  "atk-s0402a0:465_10": "Parittapāpakammā hi attano dhammatāyapi saranti,",
  "atk-s0402a0:465_11": "sārīyamānāpi saranti.",
  "atk-s0402a0:466_0": "Tattha dīghajayantadamiḷo nāma attano dhammatāya sari.",
  "atk-s0402a0:466_1": "So kira damiḷo sumanagirimahāvihāre ākāsacetiyaṃ rattapaṭena pūjesi,",
  "atk-s0402a0:466_2": "atha niraye ussadasāmante nibbatto aggijālasaddaṃ sutvāva attanā pūjitapaṭaṃ anussari,",
  "atk-s0402a0:466_3": "so gantvā sagge nibbatto.",
  "atk-s0402a0:466_4": "Aparopi puttassa daharabhikkhuno khalisāṭakaṃ dento pādamūle ṭhapesi,",
  "atk-s0402a0:466_5": "maraṇakālamhi paṭapaṭāti sadde nimittaṃ gaṇhi,",
  "atk-s0402a0:466_6": "sopi ussadasāmante nibbatto jālasaddena taṃ sāṭakaṃ anussaritvā sagge nibbatto.",
  "atk-s0402a0:466_7": "Evaṃ tāva attano dhammatāya kusalaṃ kammaṃ saritvā sagge nibbattatīti.",
  "atk-s0402a0:467_0": "Attano dhammatāya asarante pana tayo devadūte pucchati.",
  "atk-s0402a0:467_1": "Tattha koci paṭhamena devadūtena sarati,",
  "atk-s0402a0:467_2": "koci dutiyatatiyehi,",
  "atk-s0402a0:467_3": "koci tīhipi nassarati.",
  "atk-s0402a0:467_4": "Taṃ yamo rājā disvā sayaṃ sāreti.",
  "atk-s0402a0:467_5": "Eko kira amacco sumanapupphakumbhena mahācetiyaṃ pūjetvā yamassa pattiṃ adāsi,",
  "atk-s0402a0:467_6": "taṃ akusalakammena niraye nibbattaṃ yamassa santikaṃ nayiṃsu.",
  "atk-s0402a0:467_7": "Tasmiṃ tīhipi devadūtehi kusalaṃ asarante yamo sayaṃ olokento disvā –",
  "atk-s0402a0:467_8": "“nanu tvaṃ mahācetiyaṃ sumanapupphakumbhena pūjetvā mayhaṃ pattiṃ adāsī”ti sāresi,",
  "atk-s0402a0:467_9": "so tasmiṃ kāle saritvā devalokaṃ gato.",
  "atk-s0402a0:467_10": "Yamo pana sayaṃ oloketvāpi apassanto –",
  "atk-s0402a0:467_11": "“mahādukkhaṃ nāma anubhavissati ayaṃ satto”ti tuṇhī ahosi.",
  "atk-s0402a0:468_0": "Tattaṃ ayokhilanti tigāvutaṃ attabhāvaṃ sampajjalitāya lohapathaviyā uttānakaṃ nipajjāpetvā dakkhiṇahatthe tālappamāṇaṃ ayasūlaṃ pavesenti,",
  "atk-s0402a0:468_1": "tathā vāmahatthādīsu.",
  "atk-s0402a0:468_2": "Yathā ca taṃ uttānakaṃ nipajjāpetvā,",
  "atk-s0402a0:468_3": "evaṃ urenapi vāmapassenapi dakkhiṇapassenapi nipajjāpetvā te taṃ kammakāraṇaṃ karontiyeva.",
  "atk-s0402a0:468_4": "Saṃvesetvāti jalitāya lohapathaviyā tigāvutaṃ attabhāvaṃ nipajjāpetvā.",
  "atk-s0402a0:468_5": "Kuṭhārīhīti mahatīhi gehassa ekapakkhacchadanamattāhi kuṭhārīhi tacchanti,",
  "atk-s0402a0:468_6": "lohitaṃ nadī hutvā sandati,",
  "atk-s0402a0:468_7": "lohapathavito jālā uṭṭhahitvā tacchitaṭṭhānaṃ gaṇhāti,",
  "atk-s0402a0:468_8": "mahādukkhaṃ uppajjati.",
  "atk-s0402a0:468_9": "Tacchantā pana suttāhataṃ karitvā dāruṃ viya aṭṭhaṃsampi chaḷaṃsampi karonti.",
  "atk-s0402a0:468_10": "Vāsīhīti mahāsuppappamāṇāhi vāsīhi.",
  "atk-s0402a0:468_11": "Rathe yojetvāti saddhiṃ yugayottapakkharathacakkakubbarapājanehi sabbato pajjalite rathe yojetvā.",
  "atk-s0402a0:468_12": "Mahantanti mahākūṭāgārappamāṇaṃ.",
  "atk-s0402a0:468_13": "Āropentīti sampajjalitehi ayamuggarehi pothentā āropenti.",
  "atk-s0402a0:468_14": "Sakimpi uddhanti supakkuthitāya ukkhaliyā pakkhittataṇḍulā viya uddhamadhotiriyañca gacchati.",
  "atk-s0402a0:468_15": "Mahānirayeti avīcimahānirayamhi.",
  "atk-s0402a0:469_0": "Bhāgaso mitoti bhāge ṭhapetvā vibhatto.",
  "atk-s0402a0:469_1": "Pariyantoti parikkhitto.",
  "atk-s0402a0:469_2": "Ayasāti upari ayapaṭṭena chādito.",
  "atk-s0402a0:469_3": "Samantā yojanasataṃ,",
  "atk-s0402a0:469_4": "pharitvā tiṭṭhatīti evaṃ pharitvā tiṭṭhati,",
  "atk-s0402a0:469_5": "yathā taṃ samantā yojanasate ṭhatvā olokentassa akkhīni yamakagoḷakā viya nikkhamanti.",
  "atk-s0402a0:470_0": "Hīnakāyūpagāti hīnaṃ kāyaṃ upagatā hutvā.",
  "atk-s0402a0:470_1": "Upādāneti taṇhādiṭṭhiggahaṇe.",
  "atk-s0402a0:470_2": "Jātimaraṇasambhaveti jātiyā ca maraṇassa ca kāraṇabhūte.",
  "atk-s0402a0:470_3": "Anupādāti catūhi upādānehi anupādiyitvā.",
  "atk-s0402a0:470_4": "Jātimaraṇasaṅkhayeti jātimaraṇasaṅkhayasaṅkhāte nibbāne vimuccanti.",
  "atk-s0402a0:470_5": "Diṭṭhadhammābhinibbutāti diṭṭhadhamme imasmiṃyeva attabhāve sabbakilesanibbānena nibbutā.",
  "atk-s0402a0:470_6": "Sabbadukkhaṃ upaccagunti sakalavaṭṭadukkhaṃ atikkantā.",
  "atk-s0402a0:471_0": "7. Catumahārājasuttavaṇṇanā",
  "atk-s0402a0:472_0": "37.",
  "atk-s0402a0:472_1": "Sattame amaccā pārisajjāti paricārikadevatā.",
  "atk-s0402a0:472_2": "Imaṃ lokaṃ anuvicarantīti aṭṭhamīdivase kira sakko devarājā cattāro mahārājāno āṇāpeti – “tātā,",
  "atk-s0402a0:472_3": "ajja aṭṭhamīdivase manussalokaṃ anuvicaritvā puññāni karontānaṃ nāmagottaṃ uggaṇhitvā āgacchathā”ti.",
  "atk-s0402a0:472_4": "Te gantvā attano paricārake pesenti –",
  "atk-s0402a0:472_5": "“gacchatha, tātā,",
  "atk-s0402a0:472_6": "manussalokaṃ vicaritvā puññakārakānaṃ nāmagottāni suvaṇṇapaṭṭe likhitvā ānethā”ti.",
  "atk-s0402a0:472_7": "Te tathā karonti.",
  "atk-s0402a0:472_8": "Tena vuttaṃ –",
  "atk-s0402a0:472_9": "“imaṃ lokaṃ anuvicarantī”ti.",
  "atk-s0402a0:472_10": "Kacci bahūtiādi tesaṃ upaparikkhākāradassanatthaṃ vuttaṃ.",
  "atk-s0402a0:472_11": "Evaṃ upaparikkhantā hi te anuvicaranti.",
  "atk-s0402a0:472_12": "Tattha uposathaṃ upavasantīti māsassa aṭṭhavāre uposathaṅgāni adhiṭṭhahanti.",
  "atk-s0402a0:472_13": "Paṭijāgarontīti paṭijāgarauposathakammaṃ nāma karonti.",
  "atk-s0402a0:472_14": "Taṃ karontā ekasmiṃ addhamāse catunnaṃ uposathadivasānaṃ paccuggamanānuggamanavasena karonti.",
  "atk-s0402a0:472_15": "Pañcamīuposathaṃ paccuggacchantā catutthiyaṃ uposathikā honti,",
  "atk-s0402a0:472_16": "anugacchantā chaṭṭhiyaṃ.",
  "atk-s0402a0:472_17": "Aṭṭhamīuposathaṃ paccuggacchantā sattamiyaṃ,",
  "atk-s0402a0:472_18": "anugacchantā navamiyaṃ.",
  "atk-s0402a0:472_19": "Cātuddasiṃ paccuggacchantā terasiyaṃ,",
  "atk-s0402a0:472_20": "pannarasīuposathaṃ anugacchantā pāṭipade uposathikā honti.",
  "atk-s0402a0:472_21": "Puññāni karontīti saraṇagamananiccasīlapupphapūjādhammassavanapadīpasahassaāropanavihārakaraṇādīni nānappakārāni puññāni karonti.",
  "atk-s0402a0:472_22": "Te evaṃ anuvicaritvā puññakammakārakānaṃ nāmagottāni sovaṇṇamaye paṭṭe likhitvā āharitvā catunnaṃ mahārājānaṃ denti.",
  "atk-s0402a0:472_23": "Puttā imaṃ lokaṃ anuvicarantīti catūhi mahārājehi purimanayeneva pahitattā anuvicaranti.",
  "atk-s0402a0:472_24": "Tadahūti taṃdivasaṃ.",
  "atk-s0402a0:472_25": "Uposatheti uposathadivase.",
  "atk-s0402a0:473_0": "Sace,",
  "atk-s0402a0:473_1": "bhikkhave,",
  "atk-s0402a0:473_2": "appakā hontīti catunnaṃ mahārājānaṃ amaccā pārisajjā tā tā gāmanigamarājadhāniyo upasaṅkamanti,",
  "atk-s0402a0:473_3": "tato taṃ upanissāya adhivatthā devatā “mahārājānaṃ amaccā āgatā”ti paṇṇākāraṃ gahetvā tesaṃ santikaṃ gacchanti.",
  "atk-s0402a0:473_4": "Te paṇṇākāraṃ gahetvā “kacci nu kho mārisā bahū manussā matteyyā”ti vuttanayena manussānaṃ puññapaṭipattiṃ pucchitvā “āma, mārisa,",
  "atk-s0402a0:473_5": "imasmiṃ gāme asuko ca asuko ca puññāni karontī”ti vutte tesaṃ nāmagottaṃ likhitvā aññattha gacchanti.",
  "atk-s0402a0:473_6": "Atha cātuddasiyaṃ catunnaṃ mahārājānaṃ puttāpi tameva suvaṇṇapaṭṭaṃ gahetvā teneva nayena anuvicarantā nāmagottāni likhanti.",
  "atk-s0402a0:473_7": "Tadahuposathe pannarase cattāropi mahārājāno teneva nayena tasmiṃyeva suvaṇṇapaṭṭe nāmagottāni likhanti.",
  "atk-s0402a0:473_8": "Te suvaṇṇapaṭṭaparimāṇeneva –",
  "atk-s0402a0:473_9": "“imasmiṃ kāle manussā appakā,",
  "atk-s0402a0:473_10": "imasmiṃ kāle bahukā”ti jānanti.",
  "atk-s0402a0:473_11": "Taṃ sandhāya “sace,",
  "atk-s0402a0:473_12": "bhikkhave,",
  "atk-s0402a0:473_13": "appakā honti manussā”tiādi vuttaṃ.",
  "atk-s0402a0:473_14": "Devānaṃ tāvatiṃsānanti paṭhamaṃ abhinibbatte tettiṃsa devaputte upādāya evaṃladdhanāmānaṃ.",
  "atk-s0402a0:473_15": "Tesaṃ pana uppattikathā dīghanikāye sakkapañhasuttavaṇṇanāya vitthāritā.",
  "atk-s0402a0:473_16": "Tenāti tena ārocanena,",
  "atk-s0402a0:473_17": "tena vā puññakārakānaṃ appakabhāvena.",
  "atk-s0402a0:473_18": "Dibbā vata, bho,",
  "atk-s0402a0:473_19": "kāyā parihāyissantīti navanavānaṃ devaputtānaṃ apātubhāvena devakāyā parihāyissanti,",
  "atk-s0402a0:473_20": "ramaṇīyaṃ dasayojanasahassaṃ devanagaraṃ suññaṃ bhavissati.",
  "atk-s0402a0:473_21": "Paripūrissanti asurakāyāti cattāro apāyā paripūrissanti.",
  "atk-s0402a0:473_22": "Iminā “mayaṃ paripuṇṇe devanagare devasaṅghamajjhe nakkhattaṃ kīḷituṃ na labhissāmā”ti anattamanā honti.",
  "atk-s0402a0:473_23": "Sukkapakkhepi imināva upāyena attho veditabbo.",
  "atk-s0402a0:474_0": "Bhūtapubbaṃ,",
  "atk-s0402a0:474_1": "bhikkhave,",
  "atk-s0402a0:474_2": "sakko devānamindoti attano sakkadevarājakālaṃ sandhāya katheti.",
  "atk-s0402a0:474_3": "Ekassa vā sakkassa ajjhāsayaṃ gahetvā kathetīti vuttaṃ.",
  "atk-s0402a0:474_4": "Anunayamānoti anubodhayamāno.",
  "atk-s0402a0:474_5": "Tāyaṃ velāyanti tasmiṃ kāle.",
  "atk-s0402a0:475_0": "Pāṭihāriyapakkhañcāti ettha pāṭihāriyapakkho nāma antovasse temāsaṃ nibaddhuposatho,",
  "atk-s0402a0:475_1": "taṃ asakkontassa dvinnaṃ pavāraṇānaṃ antare ekamāsaṃ nibaddhuposatho,",
  "atk-s0402a0:475_2": "tampi asakkontassa paṭhamapavāraṇato paṭṭhāya eko addhamāso pāṭihāriyapakkhoyeva nāma.",
  "atk-s0402a0:475_3": "Aṭṭhaṅgasusamāgatanti aṭṭhahi guṇaṅgehi samannāgataṃ.",
  "atk-s0402a0:475_4": "Yopissa mādiso naroti yopi satto mādiso bhaveyya.",
  "atk-s0402a0:475_5": "Sakkopi kira vuttappakārassa uposathakammassa guṇaṃ jānitvā dve devalokasampattiyo pahāya māsassa aṭṭha vāre uposathaṃ upavasati.",
  "atk-s0402a0:475_6": "Tasmā evamāha.",
  "atk-s0402a0:475_7": "Aparo nayo –",
  "atk-s0402a0:475_8": "yopissa mādiso naroti yopi satto mādiso assa,",
  "atk-s0402a0:475_9": "mayā pattaṃ sampattiṃ pāpuṇituṃ iccheyyāti attho.",
  "atk-s0402a0:475_10": "Sakkā hi evarūpena uposathakammena sakkasampattiṃ pāpuṇitunti ayamettha adhippāyo.",
  "atk-s0402a0:476_0": "Vusitavāti vutthavāso.",
  "atk-s0402a0:476_1": "Katakaraṇīyoti catūhi maggehi kattabbakiccaṃ katvā ṭhito.",
  "atk-s0402a0:476_2": "Ohitabhāroti khandhabhārakilesabhāraabhisaṅkhārabhāre otāretvā ṭhito.",
  "atk-s0402a0:476_3": "Anuppattasadatthoti sadattho vuccati arahattaṃ,",
  "atk-s0402a0:476_4": "taṃ anuppatto.",
  "atk-s0402a0:476_5": "Parikkhīṇabhavasaṃyojanoti yena saṃyojanena baddho bhavesu ākaḍḍhīyati,",
  "atk-s0402a0:476_6": "tassa khīṇattā parikkhīṇabhavasaṃyojano.",
  "atk-s0402a0:476_7": "Sammadaññā vimuttoti hetunā nayena kāraṇena jānitvā vimutto.",
  "atk-s0402a0:476_8": "Kallaṃ vacanāyāti yuttaṃ vattuṃ.",
  "atk-s0402a0:477_0": "Yopissa mādiso naroti yopi mādiso khīṇāsavo assa,",
  "atk-s0402a0:477_1": "sopi evarūpaṃ uposathaṃ upavaseyyāti uposathakammassa guṇaṃ jānanto evaṃ vadeyya.",
  "atk-s0402a0:477_2": "Aparo nayo yopissa mādiso naroti yopi satto mādiso assa,",
  "atk-s0402a0:477_3": "mayā pattaṃ sampattiṃ pāpuṇituṃ iccheyyāti attho.",
  "atk-s0402a0:477_4": "Sakkā hi evarūpena uposathakammena khīṇāsavasampattiṃ pāpuṇitunti ayamettha adhippāyo.",
  "atk-s0402a0:477_5": "Aṭṭhamaṃ uttānatthameva.",
  "atk-s0402a0:478_0": "9. Sukhumālasuttavaṇṇanā",
  "atk-s0402a0:479_0": "39.",
  "atk-s0402a0:479_1": "Navame sukhumāloti niddukkho.",
  "atk-s0402a0:479_2": "Paramasukhumāloti paramaniddukkho.",
  "atk-s0402a0:479_3": "Accantasukhumāloti satataniddukkho.",
  "atk-s0402a0:479_4": "Imaṃ bhagavā kapilapure nibbattakālato paṭṭhāya niddukkhabhāvaṃ gahetvā āha,",
  "atk-s0402a0:479_5": "cariyakāle pana tena anubhūtadukkhassa anto natthīti.",
  "atk-s0402a0:479_6": "Ekatthāti ekissā pokkharaṇiyā.",
  "atk-s0402a0:479_7": "Uppalaṃ vappatīti uppalaṃ ropeti.",
  "atk-s0402a0:479_8": "Sā nīluppalavanasañchannā hoti.",
  "atk-s0402a0:479_9": "Padumanti paṇḍarapadumaṃ.",
  "atk-s0402a0:479_10": "Puṇḍarīkanti rattapadumaṃ.",
  "atk-s0402a0:479_11": "Evaṃ itarāpi dve padumapuṇḍarīkavanehi sañchannā honti.",
  "atk-s0402a0:479_12": "Bodhisattassa kira sattaṭṭhavassikakāle rājā amacce pucchi –",
  "atk-s0402a0:479_13": "“taruṇadārakā katarakīḷikaṃ piyāyantī”ti?",
  "atk-s0402a0:479_14": "Udakakīḷikaṃ devāti.",
  "atk-s0402a0:479_15": "Tato rājā kuddālakammakārake sannipātetvā pokkharaṇiṭṭhānāni gaṇhāpesi.",
  "atk-s0402a0:479_16": "Atha sakko devarājā āvajjento taṃ pavattiṃ ñatvā –",
  "atk-s0402a0:479_17": "“na yutto mahāsattassa mānusakaparibhogo,",
  "atk-s0402a0:479_18": "dibbaparibhogo yutto”ti vissakammaṃ āmantetvā – “gaccha, tāta,",
  "atk-s0402a0:479_19": "mahāsattassa kīḷābhūmiyaṃ pokkharaṇiyo māpehī”ti āha.",
  "atk-s0402a0:479_20": "Kīdisā hontu, devāti?",
  "atk-s0402a0:479_21": "Apagatakalalakaddamā hontu vippakiṇṇamaṇimuttapavāḷikā sattaratanamayapākāraparikkhittā pavāḷamayauṇhīsehi",
  "atk-s0402a0:479_22": "maṇimayasopānabāhukehi suvaṇṇarajatamaṇimayaphalakehi sopānehi samannāgatā.",
  "atk-s0402a0:479_23": "Suvaṇṇarajatamaṇipavāḷamayā cettha nāvā hontu,",
  "atk-s0402a0:479_24": "suvaṇṇanāvāya rajatapallaṅko hotu,",
  "atk-s0402a0:479_25": "rajatanāvāya suvaṇṇapallaṅko,",
  "atk-s0402a0:479_26": "maṇināvāya pavāḷapallaṅko,",
  "atk-s0402a0:479_27": "pavāḷanāvāya maṇipallaṅko,",
  "atk-s0402a0:479_28": "suvaṇṇarajatamaṇipavāḷamayāva udakasecananāḷikā hontu,",
  "atk-s0402a0:479_29": "pañcavaṇṇehi ca padumehi sañchannā hontūti. “Sādhu,",
  "atk-s0402a0:479_30": "devā”ti vissakammadevaputto sakkassa paṭissutvā rattibhāge otaritvā rañño gāhāpitapokkharaṇiṭṭhānesuyeva teneva niyāmena pokkharaṇiyo māpesi.",
  "atk-s0402a0:480_0": "Nanu cetā apagatakalalakaddamā,",
  "atk-s0402a0:480_1": "kathamettha padumāni pupphiṃsūti?",
  "atk-s0402a0:480_2": "So kira tāsu pokkharaṇīsu tattha tattha suvaṇṇarajatamaṇipavāḷamayā khuddakanāvāyo māpetvā “etā kalalakaddamapūritā ca hontu,",
  "atk-s0402a0:480_3": "pañcavaṇṇāni cettha padumāni pupphantū”ti adhiṭṭhāsi.",
  "atk-s0402a0:480_4": "Evaṃ pañcavaṇṇāni padumāni pupphiṃsu,",
  "atk-s0402a0:480_5": "reṇuvaṭṭiyo uggantvā udakapiṭṭhaṃ ajjhottharitvā vicaranti.",
  "atk-s0402a0:480_6": "Pañcavidhā bhamaragaṇā upakūjantā vicaranti.",
  "atk-s0402a0:480_7": "Evaṃ tā māpetvā vissakammo devapurameva gato.",
  "atk-s0402a0:480_8": "Tato vibhātāya rattiyā mahājano disvā “mahāpurissassa māpitā bhavissantī”ti gantvā rañño ārocesi.",
  "atk-s0402a0:480_9": "Rājā mahājanaparivāro gantvā pokkharaṇiyo disvā “mama puttassa puññiddhiyā devatāhi māpitā bhavissantī”ti attamano ahosi.",
  "atk-s0402a0:480_10": "Tato paṭṭhāya mahāpuriso udakakīḷikaṃ agamāsi.",
  "atk-s0402a0:481_0": "Yāvadeva mamatthāyāti ettha yāvadevāti payojanāvadhiniyāmavacanaṃ,",
  "atk-s0402a0:481_1": "yāva mameva atthāya,",
  "atk-s0402a0:481_2": "natthettha aññaṃ kāraṇanti attho.",
  "atk-s0402a0:481_3": "Na kho panassāhanti na kho panassa ahaṃ.",
  "atk-s0402a0:481_4": "Akāsikaṃ candananti asaṇhaṃ candanaṃ. Kāsikaṃ,",
  "atk-s0402a0:481_5": "bhikkhave,",
  "atk-s0402a0:481_6": "su me taṃ veṭhananti,",
  "atk-s0402a0:481_7": "bhikkhave,",
  "atk-s0402a0:481_8": "veṭhanampi me kāsikaṃ hoti.",
  "atk-s0402a0:481_9": "Ettha hi suiti ca tanti ca nipātamattaṃ,",
  "atk-s0402a0:481_10": "meti sāmivacanaṃ.",
  "atk-s0402a0:481_11": "Veṭhanampi me saṇhameva hotīti dasseti.",
  "atk-s0402a0:481_12": "Kāsikā kañcukāti pārupanakañcukopi saṇhakañcukova.",
  "atk-s0402a0:481_13": "Setacchattaṃ dhārīyatīti mānusakasetacchattampi dibbasetacchattampi uparidhāritameva hoti.",
  "atk-s0402a0:481_14": "Mā naṃ phusi sītaṃ vāti mā etaṃ bodhisattaṃ sītaṃ vā uṇhādīsu vā aññataraṃ phusatūti attho.",
  "atk-s0402a0:482_0": "Tayo pāsādā ahesunti bodhisatte kira soḷasavassuddesike jāte suddhodanamahārājā “puttassa vasanakapāsāde",
  "atk-s0402a0:482_1": "kāressāmī”ti vaḍḍhakino sannipātāpetvā bhaddakena nakkhattamuhuttena navabhūmikataparikammaṃ kāretvā",
  "atk-s0402a0:482_2": "tayo pāsāde kārāpesi.",
  "atk-s0402a0:482_3": "Te sandhāyetaṃ vuttaṃ.",
  "atk-s0402a0:482_4": "Hemantikotiādīsu yattha sukhaṃ hemante vasituṃ,",
  "atk-s0402a0:482_5": "ayaṃ hemantiko.",
  "atk-s0402a0:482_6": "Itaresupi eseva nayo.",
  "atk-s0402a0:482_7": "Ayaṃ panettha vacanattho –",
  "atk-s0402a0:482_8": "hemante vāso hemantaṃ,",
  "atk-s0402a0:482_9": "hemantaṃ arahatīti hemantiko.",
  "atk-s0402a0:482_10": "Itaresupi eseva nayo.",
  "atk-s0402a0:483_0": "Tattha hemantiko pāsādo navabhūmako ahosi,",
  "atk-s0402a0:483_1": "bhūmiyo panassa uṇhautuggāhāpanatthāya nīcā ahesuṃ.",
  "atk-s0402a0:483_2": "Tattha dvāravātapānāni suphusitakavāṭāni ahesuṃ nibbivarāni.",
  "atk-s0402a0:483_3": "Cittakammampi karontā tattha tattha pajjalite aggikkhandheyeva akaṃsu.",
  "atk-s0402a0:483_4": "Bhūmattharaṇaṃ panettha kambalamayaṃ,",
  "atk-s0402a0:483_5": "tathā sāṇivitānanivāsanapārupanaveṭhanāni.",
  "atk-s0402a0:483_6": "Vātapānāni uṇhaggāhāpanatthaṃ divā vivaṭāni rattiṃ pihitāni honti.",
  "atk-s0402a0:484_0": "Gimhiko pana pañcabhūmako ahosi.",
  "atk-s0402a0:484_1": "Sītautuggāhāpanatthaṃ panettha bhūmiyo uccā asambādhā ahesuṃ.",
  "atk-s0402a0:484_2": "Dvāravātapānāni nātiphusitāni savivarāni sajālāni ahesuṃ.",
  "atk-s0402a0:484_3": "Cittakamme uppalāni padumāni puṇḍarīkāniyeva akaṃsu.",
  "atk-s0402a0:484_4": "Bhūmattharaṇaṃ panettha dukūlamayaṃ,",
  "atk-s0402a0:484_5": "tathā sāṇivitānanivāsanapārupanaveṭhanāni.",
  "atk-s0402a0:484_6": "Vātapānasamīpesu cettha nava cāṭiyo ṭhapetvā udakassa pūretvā nīluppalādīhi sañchādenti.",
  "atk-s0402a0:484_7": "Tesu tesu padesesu udakayantāni karonti,",
  "atk-s0402a0:484_8": "yehi deve vassante viya udakadhārā nikkhamanti.",
  "atk-s0402a0:484_9": "Antopāsāde tattha tattha kalalapūrā doṇiyo ṭhapetvā pañcavaṇṇāni padumāni ropayiṃsu.",
  "atk-s0402a0:484_10": "Pāsādamatthake sukkhamahiṃsacammaṃ bandhitvā yantaṃ parivattetvā yāva chadanapiṭṭhiyā pāsāṇe āropetvā tasmiṃ vissajjenti.",
  "atk-s0402a0:484_11": "Tesaṃ camme pavaṭṭantānaṃ saddo meghagajjitaṃ viya hoti.",
  "atk-s0402a0:484_12": "Dvāravātapānāni panettha divā pihitāni honti rattiṃ vivaṭāni.",
  "atk-s0402a0:485_0": "Vassiko sattabhūmako ahosi.",
  "atk-s0402a0:485_1": "Bhūmiyo panettha dvinnampi utūnaṃ gāhāpanatthāya nātiuccā nātinīcā akaṃsu.",
  "atk-s0402a0:485_2": "Ekaccāni dvāravātapānāni suphusitāni,",
  "atk-s0402a0:485_3": "ekaccāni savivarāni.",
  "atk-s0402a0:485_4": "Tattha cittakammampi kesuci ṭhānesu pajjalitaaggikkhandhavasena,",
  "atk-s0402a0:485_5": "kesuci jātassaravasena kataṃ.",
  "atk-s0402a0:485_6": "Bhūmattharaṇādīni panettha kambaladukūlavasena ubhayamissakāni.",
  "atk-s0402a0:485_7": "Ekacce dvāravātapānā rattiṃ vivaṭā divā pihitā,",
  "atk-s0402a0:485_8": "ekacce divā vivaṭā rattiṃ pihitā.",
  "atk-s0402a0:485_9": "Tayopi pāsādā ubbedhena samappamāṇā.",
  "atk-s0402a0:485_10": "Bhūmikāsu pana nānattaṃ ahosi.",
  "atk-s0402a0:486_0": "Evaṃ niṭṭhitesu pāsādesu rājā cintesi –",
  "atk-s0402a0:486_1": "“putto me vayappatto,",
  "atk-s0402a0:486_2": "chattamassa ussāpetvā rajjasiriṃ passissāmī”ti.",
  "atk-s0402a0:486_3": "So sākiyānaṃ paṇṇāni pahiṇi –",
  "atk-s0402a0:486_4": "“putto me vayappatto,",
  "atk-s0402a0:486_5": "rajje naṃ patiṭṭhāpessāmi,",
  "atk-s0402a0:486_6": "sabbe attano attano gehesu vayappattā,",
  "atk-s0402a0:486_7": "dārikā imaṃ gehaṃ pesentū”ti.",
  "atk-s0402a0:486_8": "Te sāsanaṃ sutvā –",
  "atk-s0402a0:486_9": "“kumāro kevalaṃ dassanakkhamo rūpasampanno,",
  "atk-s0402a0:486_10": "na kiñci sippaṃ jānāti,",
  "atk-s0402a0:486_11": "dārabharaṇaṃ kātuṃ na sakkhissati,",
  "atk-s0402a0:486_12": "na mayaṃ dhītaro dassāmā”ti āhaṃsu.",
  "atk-s0402a0:486_13": "Rājā taṃ pavattiṃ sutvā puttassa santikaṃ gantvā ārocesi.",
  "atk-s0402a0:486_14": "Bodhisatto “kiṃ sippaṃ dassetuṃ vaṭṭati,",
  "atk-s0402a0:486_15": "tātā”ti āha.",
  "atk-s0402a0:486_16": "Sahassathāmadhanuṃ āropetuṃ vaṭṭati, tātāti.",
  "atk-s0402a0:486_17": "Tena hi āharāpethāti.",
  "atk-s0402a0:486_18": "Rājā āharāpetvā adāsi.",
  "atk-s0402a0:486_19": "Dhanuṃ purisasahassaṃ āropeti,",
  "atk-s0402a0:486_20": "purisasahassaṃ oropeti.",
  "atk-s0402a0:486_21": "Mahāpuriso dhanuṃ āharāpetvā pallaṅke nisinnova jiyaṃ pādaṅguṭṭhake veṭhetvā kaḍḍhanto pādaṅguṭṭhakeneva",
  "atk-s0402a0:486_22": "dhanuṃ āropetvā vāmena hatthena daṇḍe gahetvā dakkhiṇena hatthena kaḍḍhitvā jiyaṃ pothesi.",
  "atk-s0402a0:486_23": "Sakalanagaraṃ uppatanākārappattaṃ ahosi.",
  "atk-s0402a0:486_24": "“Kiṃ saddo eso”ti ca vutte “devo gajjatī”ti āhaṃsu.",
  "atk-s0402a0:486_25": "Athaññe “tumhe na jānātha,",
  "atk-s0402a0:486_26": "na devo gajjati,",
  "atk-s0402a0:486_27": "aṅgīrasassa kumārassa sahassathāmadhanuṃ āropetvā jiyaṃ pothentassa jiyappahārasaddo eso”ti āhaṃsu.",
  "atk-s0402a0:486_28": "Sākiyā tāvatakeneva āraddhacittā ahesuṃ.",
  "atk-s0402a0:487_0": "Mahāpuriso “aññaṃ kiṃ kātuṃ vaṭṭatī”ti āha.",
  "atk-s0402a0:487_1": "Aṭṭhaṅgulamattabahalaṃ ayopaṭṭaṃ kaṇḍena vinivijjhituṃ vaṭṭatīti.",
  "atk-s0402a0:487_2": "Taṃ vinivijjhitvā “aññaṃ kiṃ kātuṃ vaṭṭatī”ti āha.",
  "atk-s0402a0:487_3": "Caturaṅgulabahalaṃ asanaphalakaṃ vinivijjhituṃ vaṭṭatīti.",
  "atk-s0402a0:487_4": "Taṃ vinivijjhitvā “aññaṃ kiṃ kātuṃ vaṭṭatī”ti āha.",
  "atk-s0402a0:487_5": "Vidatthibahalaṃ udumbaraphalakaṃ vinivijjhituṃ vaṭṭatīti.",
  "atk-s0402a0:487_6": "Taṃ vinivijjhitvā “aññaṃ kiṃ kātuṃ vaṭṭatī”ti.",
  "atk-s0402a0:487_7": "Yante baddhaṃ phalakasataṃ vinivijjhituṃ vaṭṭatīti.",
  "atk-s0402a0:487_8": "Taṃ vinivijjhitvā “aññaṃ kiṃ kātuṃ vaṭṭatī”ti āha.",
  "atk-s0402a0:487_9": "Saṭṭhipaṭalaṃ sukkhamahiṃsacammaṃ vinivijjhituṃ vaṭṭatīti.",
  "atk-s0402a0:487_10": "Tampi vinivijjhitvā “aññaṃ kiṃ kātuṃ vaṭṭatī”ti āha.",
  "atk-s0402a0:487_11": "Tato vālikasakaṭādīni ācikkhiṃsu.",
  "atk-s0402a0:487_12": "Mahāsatto vālikasakaṭampi palālasakaṭampi vinivijjhitvā udake ekusabhappamāṇaṃ kaṇḍaṃ pesesi,",
  "atk-s0402a0:487_13": "thale aṭṭhausabhappamāṇaṃ.",
  "atk-s0402a0:487_14": "Atha naṃ “idāni vātiṅgaṇasaññāya vālaṃ vijjhituṃ vaṭṭatī”ti āhaṃsu.",
  "atk-s0402a0:487_15": "Tena hi bandhāpethāti.",
  "atk-s0402a0:487_16": "Saddantare bajjhatu, tātāti.",
  "atk-s0402a0:487_17": "Purato gacchantu,",
  "atk-s0402a0:487_18": "gāvutantare bandhantūti.",
  "atk-s0402a0:487_19": "Purato gacchantu,",
  "atk-s0402a0:487_20": "addhayojane bandhantūti.",
  "atk-s0402a0:487_21": "Purato gacchantu yojane bandhantūti.",
  "atk-s0402a0:487_22": "Bandhāpetha,",
  "atk-s0402a0:487_23": "tātāti yojanamatthake vātiṅgaṇasaññāya vālaṃ bandhāpetvā rattandhakāre meghapaṭalacchannāsu disāsu kaṇḍaṃ khipi,",
  "atk-s0402a0:487_24": "taṃ gantvā yojanamatthake vālaṃ phāletvā pathaviṃ pāvisi.",
  "atk-s0402a0:487_25": "Na kevalañca ettakameva,",
  "atk-s0402a0:487_26": "taṃ divasaṃ pana mahāsatto loke vattamānasippaṃ sabbameva sandassesi.",
  "atk-s0402a0:487_27": "Sakyarājāno attano attano dhītaro alaṅkaritvā pesayiṃsu,",
  "atk-s0402a0:487_28": "cattālīsasahassanāṭakitthiyo ahesuṃ.",
  "atk-s0402a0:487_29": "Mahāpuriso tīsu pāsādesu devo maññe paricārento mahāsampattiṃ anubhavati.",
  "atk-s0402a0:488_0": "Nippurisehīti purisavirahitehi.",
  "atk-s0402a0:488_1": "Na kevalaṃ cettha tūriyāneva nippurisāni,",
  "atk-s0402a0:488_2": "sabbaṭṭhānānipi nippurisāneva.",
  "atk-s0402a0:488_3": "Dovārikāpi itthiyova,",
  "atk-s0402a0:488_4": "nhāpanādiparikammakarāpi itthiyova.",
  "atk-s0402a0:488_5": "Rājā kira “tathārūpaṃ issariyasukhasampattiṃ anubhavamānassa purisaṃ disvā parisaṅkā uppajjati,",
  "atk-s0402a0:488_6": "sā me puttassa mā ahosī”ti sabbakiccesu itthiyova ṭhapesi.",
  "atk-s0402a0:488_7": "Paricārayamānoti modamāno.",
  "atk-s0402a0:488_8": "Na heṭṭhāpāsādaṃ orohāmīti pāsādato heṭṭhā na otarāmi.",
  "atk-s0402a0:488_9": "Iti maṃ cattāro māse añño sikhābaddho puriso nāma passituṃ nālattha.",
  "atk-s0402a0:488_10": "Yathāti yena niyāmena.",
  "atk-s0402a0:488_11": "Dāsakammakaraporisassāti dāsānañceva devasikabhattavetanābhatānaṃ kammakarānañca nissāya jīvamānapurisānañca.",
  "atk-s0402a0:488_12": "Kaṇājakanti sakuṇḍakabhattaṃ.",
  "atk-s0402a0:488_13": "Bilaṅgadutiyanti kañjikadutiyaṃ.",
  "atk-s0402a0:489_0": "Evarūpāya iddhiyāti evaṃjātikāya puññiddhiyā samannāgatassa.",
  "atk-s0402a0:489_1": "Evarūpena ca sukhumālenāti evaṃjātikena ca niddukkhabhāvena.",
  "atk-s0402a0:489_2": "Sokhumālenātipi pāṭho.",
  "atk-s0402a0:489_3": "Evaṃ tathāgato ettakena ṭhānena attano sirisampattiṃ kathesi.",
  "atk-s0402a0:489_4": "Kathento ca na uppilāvitabhāvatthaṃ kathesi,",
  "atk-s0402a0:489_5": "“evarūpāyapi pana sampattiyā ṭhito pamādaṃ akatvā appamattova ahosi”nti appamādalakkhaṇasseva dīpanatthaṃ kathesi.",
  "atk-s0402a0:489_6": "Teneva assutavā kho puthujjanotiādimāha.",
  "atk-s0402a0:489_7": "Tattha paranti parapuggalaṃ.",
  "atk-s0402a0:489_8": "Jiṇṇanti jarājiṇṇaṃ.",
  "atk-s0402a0:489_9": "Aṭṭīyatīti aṭṭo pīḷito hoti.",
  "atk-s0402a0:489_10": "Harāyatīti hiriṃ karoti lajjati.",
  "atk-s0402a0:489_11": "Jigucchatīti asuciṃ viya disvā jigucchaṃ uppādeti.",
  "atk-s0402a0:489_12": "Attānaṃyeva atisitvāti jarādhammampi samānaṃ attānaṃ atikkamitvā aṭṭīyati harāyatīti attho.",
  "atk-s0402a0:489_13": "Jarādhammoti jarāsabhāvo.",
  "atk-s0402a0:489_14": "Jaraṃ anatītoti jaraṃ anatikkanto,",
  "atk-s0402a0:489_15": "anto jarāya vattāmi.",
  "atk-s0402a0:489_16": "Iti paṭisañcikkhatoti evaṃ paccavekkhantassa.",
  "atk-s0402a0:489_17": "Yobbanamadoti yobbanaṃ nissāya uppajjanako mānamado.",
  "atk-s0402a0:489_18": "Sabbaso pahīyīti sabbākārena pahīno.",
  "atk-s0402a0:489_19": "Maggena pahīnasadiso katvā dassito.",
  "atk-s0402a0:489_20": "Na panesa maggena pahīno,",
  "atk-s0402a0:489_21": "paṭisaṅkhānena pahīnova kathitoti veditabbo.",
  "atk-s0402a0:489_22": "Bodhisattassa hi devatā jarāpattaṃ dassesuṃ.",
  "atk-s0402a0:489_23": "Tato paṭṭhāya yāva arahattā antarā mahāsattassa yobbanamado nāma na uppajjati.",
  "atk-s0402a0:489_24": "Sesapadadvayepi eseva nayo.",
  "atk-s0402a0:489_25": "Ettha pana ārogyamadoti ahaṃ nirogoti ārogyaṃ nissāya uppajjanako mānamado.",
  "atk-s0402a0:489_26": "Jīvitamadoti ahaṃ ciraṃ jīvīti taṃ nissāya uppajjanako mānamado.",
  "atk-s0402a0:489_27": "Sikkhaṃ paccakkhāyāti sikkhaṃ paṭikkhipitvā.",
  "atk-s0402a0:489_28": "Hīnāyāvattatīti hīnāya lāmakāya gihibhāvāya āvattati.",
  "atk-s0402a0:490_0": "Yathādhammāti byādhiādīhi yathāsabhāvā.",
  "atk-s0402a0:490_1": "Tathāsantāti yathā santā eva aviparītabyādhiādisabhāvāva hutvāti attho.",
  "atk-s0402a0:490_2": "Jigucchantīti parapuggalaṃ jigucchanti.",
  "atk-s0402a0:490_3": "Mama evaṃ vihārinoti mayhaṃ evaṃ jigucchāvihārena viharantassa evaṃ jigucchanaṃ nappatirūpaṃ bhaveyya nānucchavikaṃ.",
  "atk-s0402a0:490_4": "Sohaṃ evaṃ viharantoti so ahaṃ evaṃ paraṃ jigucchamāno viharanto,",
  "atk-s0402a0:490_5": "evaṃ vā iminā paṭisaṅkhānavihārena viharanto.",
  "atk-s0402a0:490_6": "Ñatvā dhammaṃ nirūpadhinti sabbūpadhivirahitaṃ nibbānadhammaṃ ñatvā.",
  "atk-s0402a0:490_7": "Sabbe made abhibhosmīti sabbe tayopi made abhibhaviṃ samatikkamiṃ.",
  "atk-s0402a0:490_8": "Nekkhamme daṭṭhu khematanti nibbāne khemabhāvaṃ disvā.",
  "atk-s0402a0:490_9": "Nekkhammaṃ daṭṭhu khematotipi pāṭho,",
  "atk-s0402a0:490_10": "nibbānaṃ khemato disvāti attho.",
  "atk-s0402a0:490_11": "Tassa me ahu ussāhoti tassa mayhaṃ taṃ nekkhammasaṅkhātaṃ nibbānaṃ abhipassantassa ussāho ahu,",
  "atk-s0402a0:490_12": "vāyāmo ahosīti attho.",
  "atk-s0402a0:490_13": "Nāhaṃ bhabbo etarahi,",
  "atk-s0402a0:490_14": "kāmāni paṭisevitunti ahaṃ dāni duvidhepi kāme paṭisevituṃ abhabbo.",
  "atk-s0402a0:490_15": "Anivatti bhavissāmīti pabbajjato ca sabbaññutaññāṇato ca na nivattissāmi,",
  "atk-s0402a0:490_16": "anivattako bhavissāmi.",
  "atk-s0402a0:490_17": "Brahmacariyaparāyaṇoti maggabrahmacariyaparāyaṇo jātosmīti attho.",
  "atk-s0402a0:490_18": "Iti imāhi gāthāhi mahābodhipallaṅke attano āgamanīyavīriyaṃ kathesi.",
  "atk-s0402a0:491_0": "10. Ādhipateyyasuttavaṇṇanā",
  "atk-s0402a0:492_0": "40.",
  "atk-s0402a0:492_1": "Dasame ādhipateyyānīti jeṭṭhakakāraṇato nibbattāni.",
  "atk-s0402a0:492_2": "Attādhipateyyantiādīsu attānaṃ jeṭṭhakaṃ katvā nibbattitaṃ guṇajātaṃ attādhipateyyaṃ.",
  "atk-s0402a0:492_3": "Lokaṃ jeṭṭhakaṃ katvā nibbattitaṃ lokādhipateyyaṃ.",
  "atk-s0402a0:492_4": "Navavidhaṃ lokuttaradhammaṃ jeṭṭhakaṃ katvā nibbattitaṃ dhammādhipateyyaṃ.",
  "atk-s0402a0:492_5": "Na iti bhavābhavahetūti iti bhavo,",
  "atk-s0402a0:492_6": "iti bhavoti evaṃ āyatiṃ,",
  "atk-s0402a0:492_7": "na tassa tassa sampattibhavassa hetu.",
  "atk-s0402a0:492_8": "Otiṇṇoti anupaviṭṭho.",
  "atk-s0402a0:492_9": "Yassa hi jāti antopaviṭṭhā,",
  "atk-s0402a0:492_10": "so jātiyā otiṇṇo nāma.",
  "atk-s0402a0:492_11": "Jarādīsupi eseva nayo.",
  "atk-s0402a0:492_12": "Kevalassa dukkhakkhandhassāti sakalassa vaṭṭadukkharāsissa.",
  "atk-s0402a0:492_13": "Antakiriyā paññāyethāti antakaraṇaṃ paricchedaparivaṭumakaraṇaṃ paññāyeyya.",
  "atk-s0402a0:492_14": "Ohāyāti pahāya.",
  "atk-s0402a0:492_15": "Pāpiṭṭhatareti lāmakatare.",
  "atk-s0402a0:492_16": "Āraddhanti paggahitaṃ paripuṇṇaṃ,",
  "atk-s0402a0:492_17": "āraddhattāva asallīnaṃ.",
  "atk-s0402a0:492_18": "Upaṭṭhitāti catusatipaṭṭhānavasena upaṭṭhitā.",
  "atk-s0402a0:492_19": "Upaṭṭhitattāva asammuṭṭhā.",
  "atk-s0402a0:492_20": "Passaddho kāyoti nāmakāyo ca karajakāyo ca passaddho vūpasantadaratho.",
  "atk-s0402a0:492_21": "Passaddhattāva asāraddho.",
  "atk-s0402a0:492_22": "Samāhitaṃ cittanti ārammaṇe cittaṃ sammā āhitaṃ suṭṭhu ṭhapitaṃ.",
  "atk-s0402a0:492_23": "Sammā āhitattāva ekaggaṃ.",
  "atk-s0402a0:492_24": "Adhipatiṃ karitvāti jeṭṭhakaṃ katvā.",
  "atk-s0402a0:492_25": "Suddhaṃ attānaṃ pariharatīti suddhaṃ nimmalaṃ katvā attānaṃ pariharati paṭijaggati,",
  "atk-s0402a0:492_26": "gopāyatīti attho.",
  "atk-s0402a0:492_27": "Ayañca yāva arahattamaggā pariyāyena suddhamattānaṃ pariharati nāma,",
  "atk-s0402a0:492_28": "phalappattova pana nippariyāyena suddhamattānaṃ pariharati.",
  "atk-s0402a0:493_0": "Svākkhātotiādīni visuddhimagge vitthāritāni.",
  "atk-s0402a0:493_1": "Jānaṃ passaṃ viharantīti taṃ dhammaṃ jānantā passantā viharanti.",
  "atk-s0402a0:493_2": "Imāni kho,",
  "atk-s0402a0:493_3": "bhikkhave,",
  "atk-s0402a0:493_4": "tīṇi ādhipateyyānīti ettāvatā tīṇi ādhipateyyāni lokiyalokuttaramissakāni kathitāni.",
  "atk-s0402a0:494_0": "Pakubbatoti karontassa.",
  "atk-s0402a0:494_1": "Attā te purisa jānāti,",
  "atk-s0402a0:494_2": "saccaṃ vā yadi vā musāti yaṃ tvaṃ karosi,",
  "atk-s0402a0:494_3": "taṃ yadi vā yathāsabhāvaṃ yadi vā no yathāsabhāvanti tava attāva jānāti.",
  "atk-s0402a0:494_4": "Iminā ca kāraṇena veditabbaṃ “pāpakammaṃ karontassa loke paṭicchannaṭṭhānaṃ nāma natthī”ti.",
  "atk-s0402a0:494_5": "Kalyāṇanti sundaraṃ.",
  "atk-s0402a0:494_6": "Atimaññasīti atikkamitvā maññasi.",
  "atk-s0402a0:494_7": "Attānaṃ parigūhasīti yathā me attāpi na jānāti,",
  "atk-s0402a0:494_8": "evaṃ naṃ parigūhāmīti vāyamasi.",
  "atk-s0402a0:494_9": "Attādhipateyyakoti attajeṭṭhako.",
  "atk-s0402a0:494_10": "Lokādhipoti lokajeṭṭhako.",
  "atk-s0402a0:494_11": "Nipakoti paññavā.",
  "atk-s0402a0:494_12": "Jhāyīti jhāyanto.",
  "atk-s0402a0:494_13": "Dhammādhipoti dhammajeṭṭhako.",
  "atk-s0402a0:494_14": "Saccaparakkamoti thiraparakkamo bhūtaparakkamo.",
  "atk-s0402a0:494_15": "Pasayha māranti māraṃ pasahitvā.",
  "atk-s0402a0:494_16": "Abhibhuyya antakanti idaṃ tasseva vevacanaṃ.",
  "atk-s0402a0:494_17": "Yo ca phusī jātikkhayaṃ padhānavāti yo jhāyī padhānavā māraṃ abhibhavitvā jātikkhayaṃ arahattaṃ phusi.",
  "atk-s0402a0:494_18": "So tādisoti so tathāvidho tathāsaṇṭhito.",
  "atk-s0402a0:494_19": "Lokavidūti tayo loke vidite pākaṭe katvā ṭhito.",
  "atk-s0402a0:494_20": "Sumedhoti supañño.",
  "atk-s0402a0:494_21": "Sabbesu dhammesu atammayo munīti sabbe tebhūmakadhamme taṇhāsaṅkhātāya tammayatāya abhāvena atammayo",
  "atk-s0402a0:494_22": "khīṇāsavamuni kadāci katthaci na hīyati na parihīyatīti vuttaṃ hotīti.",
  "atk-s0402a0:495_0": "1. Sammukhībhāvasuttavaṇṇanā",
  "atk-s0402a0:496_0": "41.",
  "atk-s0402a0:496_1": "Pañcamassa paṭhame sammukhībhāvāti sammukhībhāvena,",
  "atk-s0402a0:496_2": "vijjamānatāyāti attho.",
  "atk-s0402a0:496_3": "Pasavatīti paṭilabhati.",
  "atk-s0402a0:496_4": "Saddhāya sammukhībhāvāti yadi hi saddhā na bhaveyya,",
  "atk-s0402a0:496_5": "deyyadhammo na bhaveyya,",
  "atk-s0402a0:496_6": "dakkhiṇeyyasaṅkhātā paṭiggāhakapuggalā na bhaveyyuṃ,",
  "atk-s0402a0:496_7": "kathaṃ puññakammaṃ kareyya.",
  "atk-s0402a0:496_8": "Tesaṃ pana sammukhībhāvena sakkā kātunti tasmā “saddhāya sammukhībhāvā”tiādimāha.",
  "atk-s0402a0:496_9": "Ettha ca dve dhammā sulabhā deyyadhammā ceva dakkhiṇeyyā ca,",
  "atk-s0402a0:496_10": "saddhā pana dullabhā.",
  "atk-s0402a0:496_11": "Puthujjanassa hi saddhā athāvarā padavārena nānā hoti,",
  "atk-s0402a0:496_12": "teneva mahāmoggallānasadisopi aggasāvako pāṭibhogo bhavituṃ asakkonto āha –",
  "atk-s0402a0:496_13": "“dvinnaṃ kho te ahaṃ, āvuso,",
  "atk-s0402a0:496_14": "dhammānaṃ pāṭibhogo bhogānañca jīvitassa ca,",
  "atk-s0402a0:496_15": "saddhāya pana tvaṃyeva pāṭibhogo”ti.",
  "atk-s0402a0:497_0": "2. Tiṭhānasuttavaṇṇanā",
  "atk-s0402a0:498_0": "42.",
  "atk-s0402a0:498_1": "Dutiye vigatamalamaccherenāti vigatamacchariyamalena.",
  "atk-s0402a0:498_2": "Muttacāgoti vissaṭṭhacāgo.",
  "atk-s0402a0:498_3": "Payatapāṇīti dhotahattho.",
  "atk-s0402a0:498_4": "Assaddho hi satakkhattuṃ hatthe dhovitvāpi malinahatthova hoti,",
  "atk-s0402a0:498_5": "saddho pana dānābhiratattā malinahatthopi dhotahatthova.",
  "atk-s0402a0:498_6": "Vossaggaratoti vossaggasaṅkhāte dāne rato.",
  "atk-s0402a0:498_7": "Yācayogoti yācituṃ yutto,",
  "atk-s0402a0:498_8": "yācakehi vā yogo assātipi yācayogo.",
  "atk-s0402a0:498_9": "Dānasaṃvibhāgaratoti dānaṃ dadanto saṃvibhāgañca karonto dānasaṃvibhāgarato nāma hoti.",
  "atk-s0402a0:499_0": "Dassanakāmo sīlavatanti dasapi yojanāni vīsampi tiṃsampi yojanasatampi gantvā sīlasampanne daṭṭhukāmo",
  "atk-s0402a0:499_1": "hoti pāṭaliputtakabrāhmaṇo viya saddhātissamahārājā viya ca.",
  "atk-s0402a0:499_2": "Pāṭaliputtassa kira nagaradvāre sālāya nisinnā dve brāhmaṇā kāḷavallimaṇḍapavāsimahānāgattherassa guṇakathaṃ",
  "atk-s0402a0:499_3": "sutvā “amhehi taṃ bhikkhuṃ daṭṭhuṃ vaṭṭatī”ti dvepi janā nikkhamiṃsu.",
  "atk-s0402a0:499_4": "Eko antarāmagge kālamakāsi.",
  "atk-s0402a0:499_5": "Eko samuddatīraṃ patvā nāvāya mahātitthapaṭṭane oruyha anurādhapuraṃ āgantvā “kāḷavallimaṇḍapo kuhi”nti pucchi.",
  "atk-s0402a0:499_6": "Rohaṇajanapadeti.",
  "atk-s0402a0:499_7": "So anupubbena therassa vasanaṭṭhānaṃ patvā cūḷanagaragāme dhuraghare nivāsaṃ gahetvā therassa āhāraṃ",
  "atk-s0402a0:499_8": "sampādetvā pātova vuṭṭhāya therassa vasanaṭṭhānaṃ pucchitvā gantvā janapariyante ṭhito theraṃ dūratova",
  "atk-s0402a0:499_9": "āgacchantaṃ disvā sakiṃ tattheva ṭhito vanditvā puna upasaṅkamitvā gopphakesu daḷhaṃ gahetvā vandanto “uccā, bhante,",
  "atk-s0402a0:499_10": "tumhe”ti āha.",
  "atk-s0402a0:499_11": "Thero ca nātiucco nātirasso pamāṇayuttova,",
  "atk-s0402a0:499_12": "tena naṃ puna āha –",
  "atk-s0402a0:499_13": "“nātiuccā tumhe,",
  "atk-s0402a0:499_14": "tumhākaṃ pana guṇā mecakavaṇṇassa samuddassa matthakena gantvā sakalajambudīpatalaṃ ajjhottharitvā gatā,",
  "atk-s0402a0:499_15": "ahampi pāṭaliputtanagaradvāre nisinno tumhākaṃ guṇakathaṃ assosi”nti.",
  "atk-s0402a0:499_16": "So therassa bhikkhāhāraṃ datvā attano ticīvaraṃ paṭiyādetvā therassa santike pabbajitvā tassovāde patiṭṭhāya katipāheneva arahattaṃ pāpuṇi.",
  "atk-s0402a0:500_0": "Saddhātissamahārājāpi, “bhante,",
  "atk-s0402a0:500_1": "mayhaṃ vanditabbayuttakaṃ ekaṃ ayyaṃ ācikkhathā”ti pucchi.",
  "atk-s0402a0:500_2": "Bhikkhū “maṅgalavāsī kuṭṭatissatthero”ti āhaṃsu.",
  "atk-s0402a0:500_3": "Rājā mahāparivārena pañcayojanamaggaṃ agamāsi.",
  "atk-s0402a0:500_4": "Thero “kiṃ saddo eso,",
  "atk-s0402a0:500_5": "āvuso”ti bhikkhusaṅghaṃ pucchi. “Rājā, bhante,",
  "atk-s0402a0:500_6": "tumhākaṃ dassanatthāya āgato”ti.",
  "atk-s0402a0:500_7": "Thero cintesi –",
  "atk-s0402a0:500_8": "“kiṃ mayhaṃ mahallakakāle rājagehe kamma”nti divāṭṭhāne mañce nipajjitvā bhūmiyaṃ lekhaṃ likhanto acchi.",
  "atk-s0402a0:500_9": "Rājā “kahaṃ thero”ti pucchitvā “divāṭṭhāne”ti sutvā tattha gacchanto theraṃ bhūmiyaṃ lekhaṃ likhantaṃ",
  "atk-s0402a0:500_10": "disvā “khīṇāsavassa nāma hatthakukkuccaṃ natthi,",
  "atk-s0402a0:500_11": "nāyaṃ khīṇāsavo”ti avanditvāva nivatti.",
  "atk-s0402a0:500_12": "Bhikkhusaṅgho theraṃ āha – “bhante,",
  "atk-s0402a0:500_13": "evaṃvidhassa saddhassa pasannassa rañño kasmā vippaṭisāraṃ karitthā”ti. “Āvuso,",
  "atk-s0402a0:500_14": "rañño pasādarakkhanaṃ na tumhākaṃ bhāro,",
  "atk-s0402a0:500_15": "mahallakattherassa bhāro”ti vatvā aparabhāge anupādisesāya nibbānadhātuyā parinibbāyanto bhikkhusaṅghaṃ āha –",
  "atk-s0402a0:500_16": "“mayhaṃ kūṭāgāramhi aññampi pallaṅkaṃ attharathā”ti.",
  "atk-s0402a0:500_17": "Tasmiṃ atthate thero –",
  "atk-s0402a0:500_18": "“idaṃ kūṭāgāraṃ antare appatiṭṭhahitvā raññā diṭṭhakāleyeva bhūmiyaṃ patiṭṭhātū”ti adhiṭṭhahitvā parinibbāyi.",
  "atk-s0402a0:500_19": "Kūṭāgāraṃ pañcayojanamaggaṃ ākāsena agamāsi.",
  "atk-s0402a0:500_20": "Pañcayojanamagge dhajaṃ dhāretuṃ samatthā rukkhā dhajapaggahitāva ahesuṃ.",
  "atk-s0402a0:500_21": "Gacchāpi gumbāpi sabbe kūṭāgārābhimukhā hutvā aṭṭhaṃsu.",
  "atk-s0402a0:501_0": "Raññopi paṇṇaṃ pahiṇiṃsu “thero parinibbuto,",
  "atk-s0402a0:501_1": "kūṭāgāraṃ ākāsena āgacchatī”ti.",
  "atk-s0402a0:501_2": "Rājā na saddahi.",
  "atk-s0402a0:501_3": "Kūṭāgāraṃ ākāsena gantvā thūpārāmaṃ padakkhiṇaṃ katvā silācetiyaṭṭhānaṃ agamāsi.",
  "atk-s0402a0:501_4": "Cetiyaṃ saha vatthunā uppatitvā kūṭāgāramatthake aṭṭhāsi,",
  "atk-s0402a0:501_5": "sādhukārasahassāni pavattiṃsu.",
  "atk-s0402a0:501_6": "Tasmiṃ khaṇe mahābyagghatthero nāma lohapāsāde sattamakūṭāgāre nisinno bhikkhūnaṃ vinayakammaṃ karonto taṃ saddaṃ sutvā “kiṃ saddo eso”ti paṭipucchi. Bhante,",
  "atk-s0402a0:501_7": "maṅgalavāsī kuṭṭatissatthero parinibbuto,",
  "atk-s0402a0:501_8": "kūṭāgāraṃ pañcayojanamaggaṃ ākāsena āgataṃ,",
  "atk-s0402a0:501_9": "tattha so sādhukārasaddoti. Āvuso,",
  "atk-s0402a0:501_10": "puññavante nissāya sakkāraṃ labhissāmāti antevāsike khamāpetvā ākāseneva āgantvā taṃ kūṭāgāraṃ pavisitvā",
  "atk-s0402a0:501_11": "dutiyamañce nisīditvā anupādisesāya nibbānadhātuyā parinibbāyi.",
  "atk-s0402a0:501_12": "Rājā gandhapupphacuṇṇāni ādāya gantvā ākāse ṭhitaṃ kūṭāgāraṃ disvā kūṭāgāraṃ pūjesi.",
  "atk-s0402a0:501_13": "Tasmiṃ khaṇe kūṭāgāraṃ otaritvā pathaviyaṃ patiṭṭhitaṃ.",
  "atk-s0402a0:501_14": "Rājā mahāsakkārena sarīrakiccaṃ kāretvā dhātuyo gahetvā cetiyaṃ akāsi.",
  "atk-s0402a0:501_15": "Evarūpā sīlavantānaṃ dassanakāmā nāma honti.",
  "atk-s0402a0:502_0": "Saddhammaṃ sotumicchatīti tathāgatappaveditaṃ saddhammaṃ sotukāmo hoti piṇḍapātikattherādayo viya.",
  "atk-s0402a0:502_1": "Gaṅgāvanavāliaṅgaṇamhi kira tiṃsa bhikkhū vassaṃ upagatā anvaddhamāsaṃ uposathadivase catupaccayasantosabhāvanārāmamahāariyavaṃsañca kathenti.",
  "atk-s0402a0:502_2": "Eko piṇḍapātikatthero pacchābhāgena āgantvā paṭicchannaṭṭhāne nisīdi.",
  "atk-s0402a0:502_3": "Atha naṃ eko gonaso jaṅghapiṇḍimaṃsaṃ saṇḍāsena gaṇhanto viya ḍaṃsi.",
  "atk-s0402a0:502_4": "Thero olokento gonasaṃ disvā “ajja dhammassavanantarāyaṃ na karissāmī”ti gonasaṃ gahetvā thavikāya pakkhipitvā",
  "atk-s0402a0:502_5": "thavikāmukhaṃ bandhitvā avidūre ṭhāne ṭhapetvā dhammaṃ suṇantova nisīdi.",
  "atk-s0402a0:502_6": "Aruṇuggamanañca visaṃ vikkhambhetvā therassa tiṇṇaṃ phalānaṃ pāpuṇanañca visassa daṭṭhaṭṭhāneneva otaritvā",
  "atk-s0402a0:502_7": "pathavipavisanañca dhammakathikattherassa dhammakathāniṭṭhāpanañca ekakkhaṇeyeva ahosi.",
  "atk-s0402a0:502_8": "Tato thero āha –",
  "atk-s0402a0:502_9": "“āvuso eko me coro gahito”ti thavikaṃ muñcitvā gonasaṃ vissajjesi.",
  "atk-s0402a0:502_10": "Bhikkhū disvā “kāya velāya daṭṭhattha,",
  "atk-s0402a0:502_11": "bhante”ti pucchiṃsu.",
  "atk-s0402a0:502_12": "Hiyyo sāyanhasamaye, āvusoti. Kasmā, bhante,",
  "atk-s0402a0:502_13": "evaṃ bhāriyaṃ kammaṃ karitthāti. Āvuso,",
  "atk-s0402a0:502_14": "sacāhaṃ dīghajātikena daṭṭhoti vadeyyaṃ,",
  "atk-s0402a0:502_15": "nayimaṃ ettakaṃ ānisaṃsaṃ labheyyanti.",
  "atk-s0402a0:502_16": "Idaṃ tāva piṇḍapātikattherassa vatthu.",
  "atk-s0402a0:503_0": "Dīghavāpiyampi “mahājātakabhāṇakatthero gāthāsahassaṃ mahāvessantaraṃ kathessatī”ti tissamahāgāme tissamahāvihāravāsī",
  "atk-s0402a0:503_1": "eko daharo sutvā tato nikkhamitvā ekāheneva navayojanamaggaṃ āgato.",
  "atk-s0402a0:503_2": "Tasmiṃyeva khaṇe thero dhammakathaṃ ārabhi.",
  "atk-s0402a0:503_3": "Daharo dūramaggāgamanena sañjātakāyadarathattā paṭṭhānagāthāya saddhiṃ avasānagāthaṃyeva vavatthapesi.",
  "atk-s0402a0:503_4": "Tato therassa “idamavocā”ti vatvā uṭṭhāya gamanakāle “mayhaṃ āgamanakammaṃ moghaṃ jāta”nti rodamāno aṭṭhāsi.",
  "atk-s0402a0:503_5": "Eko manusso taṃ kathaṃ sutvā gantvā therassa ārocesi, “bhante,",
  "atk-s0402a0:503_6": "‘tumhākaṃ dhammakathaṃ sossāmī’ti eko daharabhikkhu tissamahāvihārā āgato,",
  "atk-s0402a0:503_7": "so ‘kāyadarathabhāvena me āgamanaṃ moghaṃ jāta’nti rodamāno ṭhito”ti.",
  "atk-s0402a0:503_8": "Gacchatha saññāpetha naṃ “puna sve kathessāmā”ti.",
  "atk-s0402a0:503_9": "So punadivase therassa dhammakathaṃ sutvā sotāpattiphalaṃ pāpuṇi.",
  "atk-s0402a0:504_0": "Aparāpi ullakolikaṇṇivāsikā ekā itthī puttakaṃ pāyamānā “dīghabhāṇakamahāabhayatthero nāma ariyavaṃsapaṭipadaṃ",
  "atk-s0402a0:504_1": "kathetī”ti sutvā pañcayojanamaggaṃ gantvā divākathikattherassa nisinnakāleyeva vihāraṃ pavisitvā bhūmiyaṃ",
  "atk-s0402a0:504_2": "puttaṃ nipajjāpetvā divākathikattherassa ṭhitakāva dhammaṃ assosi.",
  "atk-s0402a0:504_3": "Sarabhāṇake there uṭṭhite dīghabhāṇakamahāabhayatthero catupaccayasantosabhāvanārāmamahāariyavaṃsaṃ ārabhi.",
  "atk-s0402a0:504_4": "Sā ṭhitakāva paggaṇhāti.",
  "atk-s0402a0:504_5": "Thero tayo eva paccaye kathetvā uṭṭhānākāraṃ akāsi.",
  "atk-s0402a0:504_6": "Sā upāsikā āha – “ayyo,",
  "atk-s0402a0:504_7": "‘ariyavaṃsaṃ kathessāmī’ti siniddhabhojanaṃ bhuñjitvā madhurapānakaṃ pivitvā yaṭṭhimadhukatelādīhi bhesajjaṃ",
  "atk-s0402a0:504_8": "katvā kathetuṃ yuttaṭṭhāneyeva uṭṭhahatī”ti.",
  "atk-s0402a0:504_9": "Thero “sādhu,",
  "atk-s0402a0:504_10": "bhaginī”ti vatvā upari bhāvanārāmaṃ paṭṭhapesi.",
  "atk-s0402a0:504_11": "Aruṇuggamanañca therassa “idamavocā”ti vacanañca upāsikāya sotāpattiphaluppatti ca ekakkhaṇeyeva ahosi.",
  "atk-s0402a0:505_0": "Aparāpi kaḷamparavāsikā itthī aṅkena puttaṃ ādāya “dhammaṃ sossāmī”ti cittalapabbataṃ gantvā ekaṃ rukkhaṃ",
  "atk-s0402a0:505_1": "nissāya dārakaṃ nipajjāpetvā sayaṃ ṭhitakāva dhammaṃ suṇāti.",
  "atk-s0402a0:505_2": "Rattibhāgasamanantare eko dīghajātiko tassā passantiyāyeva samīpe nipannadārakaṃ catūhi dāṭhāhi ḍaṃsitvā agamāsi.",
  "atk-s0402a0:505_3": "Sā cintesi –",
  "atk-s0402a0:505_4": "“sacāhaṃ ‘putto me sappena daṭṭho’ti vakkhāmi,",
  "atk-s0402a0:505_5": "dhammassa antarāyo bhavissati.",
  "atk-s0402a0:505_6": "Anekakkhattuṃ kho pana me ayaṃ saṃsāravaṭṭe vaṭṭantiyā putto ahosi,",
  "atk-s0402a0:505_7": "dhammameva carissāmī”ti tiyāmarattiṃ ṭhitakāva dhammaṃ paggaṇhitvā sotāpattiphale patiṭṭhāya aruṇe uggate",
  "atk-s0402a0:505_8": "saccakiriyāya puttassa visaṃ nimmathetvā puttaṃ gahetvā gatā.",
  "atk-s0402a0:505_9": "Evarūpā puggalā dhammaṃ sotukāmā nāma honti.",
  "atk-s0402a0:506_0": "3. Atthavasasuttavaṇṇanā",
  "atk-s0402a0:507_0": "43.",
  "atk-s0402a0:507_1": "Tatiye tayo,",
  "atk-s0402a0:507_2": "bhikkhave,",
  "atk-s0402a0:507_3": "atthavase sampassamānenāti tayo atthe tīṇi kāraṇāni passantena.",
  "atk-s0402a0:507_4": "Alamevāti yuttameva.",
  "atk-s0402a0:507_5": "Yo dhammaṃ desetīti yo puggalo catusaccadhammaṃ pakāseti.",
  "atk-s0402a0:507_6": "Atthappaṭisaṃvedīti aṭṭhakathaṃ ñāṇena paṭisaṃvedī.",
  "atk-s0402a0:507_7": "Dhammappaṭisaṃvedīti pāḷidhammaṃ paṭisaṃvedī.",
  "atk-s0402a0:508_0": "4. Kathāpavattisuttavaṇṇanā",
  "atk-s0402a0:509_0": "44. Catutthe ṭhānehīti kāraṇehi. Pavattinīti appaṭihatā niyyānikā.",
  "atk-s0402a0:510_0": "5. Paṇḍitasuttavaṇṇanā",
  "atk-s0402a0:511_0": "45.",
  "atk-s0402a0:511_1": "Pañcame paṇḍitapaññattānīti paṇḍitehi paññattāni kathitāni pasatthāni.",
  "atk-s0402a0:511_2": "Sappurisapaññattānīti sappurisehi mahāpurisehi paññattāni kathitāni pasatthāni.",
  "atk-s0402a0:511_3": "Ahiṃsāti karuṇā ceva karuṇāpubbabhāgo ca.",
  "atk-s0402a0:511_4": "Saṃyamoti sīlasaṃyamo.",
  "atk-s0402a0:511_5": "Damoti indriyasaṃvaro,",
  "atk-s0402a0:511_6": "uposathavasena vā attadamanaṃ,",
  "atk-s0402a0:511_7": "puṇṇovāde damoti vuttā khantipi āḷavake vuttā paññāpi imasmiṃ sutte vaṭṭatiyeva.",
  "atk-s0402a0:511_8": "Mātāpitu upaṭṭhānanti mātāpitūnaṃ rakkhanaṃ gopanaṃ paṭijagganaṃ.",
  "atk-s0402a0:511_9": "Santānanti aññattha buddhapaccekabuddhaariyasāvakā santo nāma,",
  "atk-s0402a0:511_10": "idha pana mātāpituupaṭṭhākā adhippetā.",
  "atk-s0402a0:511_11": "Tasmā uttamaṭṭhena santānaṃ,",
  "atk-s0402a0:511_12": "seṭṭhacariyaṭṭhena brahmacārīnaṃ.",
  "atk-s0402a0:511_13": "Idaṃ mātāpituupaṭṭhānaṃ sabbhi upaññātanti evamettha attho daṭṭhabbo.",
  "atk-s0402a0:511_14": "Sataṃ etāni ṭhānānīti santānaṃ uttamapurisānaṃ etāni ṭhānāni kāraṇāni.",
  "atk-s0402a0:511_15": "Ariyo dassanasampannoti idha imesaṃyeva tiṇṇaṃ ṭhānānaṃ kāraṇena ariyo ceva dassanasampanno ca veditabbo,",
  "atk-s0402a0:511_16": "na buddhādayo na sotāpannā.",
  "atk-s0402a0:511_17": "Atha vā sataṃ etāni ṭhānānīti mātupaṭṭhānaṃ pitupaṭṭhānanti etāni ṭhānāni santānaṃ uttamapurisānaṃ kāraṇānīti",
  "atk-s0402a0:511_18": "evaṃ mātāpituupaṭṭhākavasena imissā gāthāya attho veditabbo.",
  "atk-s0402a0:511_19": "Mātāpituupaṭṭhākoyeva hi idha “ariyo dassanasampanno”ti vutto.",
  "atk-s0402a0:511_20": "Sa lokaṃ bhajate sivanti so khemaṃ devalokaṃ gacchatīti.",
  "atk-s0402a0:512_0": "6. Sīlavantasuttavaṇṇanā",
  "atk-s0402a0:513_0": "46.",
  "atk-s0402a0:513_1": "Chaṭṭhe tīhi ṭhānehīti tīhi kāraṇehi.",
  "atk-s0402a0:513_2": "Kāyenātiādīsu bhikkhū āgacchante disvā paccuggamanaṃ karontā gacchante anugacchantā āsanasālāya sammajjanaupalepanādīni",
  "atk-s0402a0:513_3": "karontā āsanāni paññāpentā pānīyaṃ paccupaṭṭhāpentā kāyena puññaṃ pasavanti nāma.",
  "atk-s0402a0:513_4": "Bhikkhusaṅghaṃ piṇḍāya carantaṃ disvā “yāguṃ detha,",
  "atk-s0402a0:513_5": "bhattaṃ detha,",
  "atk-s0402a0:513_6": "sappinavanītādīni detha,",
  "atk-s0402a0:513_7": "gandhapupphādīhi pūjetha,",
  "atk-s0402a0:513_8": "uposathaṃ upavasatha,",
  "atk-s0402a0:513_9": "dhammaṃ suṇātha,",
  "atk-s0402a0:513_10": "cetiyaṃ vandathā”tiādīni vadantā vācāya puññaṃ pasavanti nāma.",
  "atk-s0402a0:513_11": "Bhikkhū piṇḍāya carante disvā “labhantū”ti cintentā manasā puññaṃ pasavanti nāma.",
  "atk-s0402a0:513_12": "Pasavantīti paṭilabhanti.",
  "atk-s0402a0:513_13": "Puññaṃ panettha lokiyalokuttaramissakaṃ kathitaṃ.",
  "atk-s0402a0:514_0": "7. Saṅkhatalakkhaṇasuttavaṇṇanā",
  "atk-s0402a0:515_0": "47.",
  "atk-s0402a0:515_1": "Sattame saṅkhatassāti paccayehi samāgantvā katassa.",
  "atk-s0402a0:515_2": "Saṅkhatalakkhaṇānīti saṅkhataṃ etanti sañjānanakāraṇāni nimittāni.",
  "atk-s0402a0:515_3": "Uppādoti jāti.",
  "atk-s0402a0:515_4": "Vayoti bhedo.",
  "atk-s0402a0:515_5": "Ṭhitassa aññathattaṃ nāma jarā.",
  "atk-s0402a0:515_6": "Tattha saṅkhatanti tebhūmakā dhammā.",
  "atk-s0402a0:515_7": "Maggaphalāni pana asammasanūpagattā idha na kathīyanti.",
  "atk-s0402a0:515_8": "Uppādādayo saṅkhatalakkhaṇā nāma.",
  "atk-s0402a0:515_9": "Tesu uppādakkhaṇe uppādo,",
  "atk-s0402a0:515_10": "ṭhānakkhaṇe jarā,",
  "atk-s0402a0:515_11": "bhedakkhaṇe vayo.",
  "atk-s0402a0:515_12": "Lakkhaṇaṃ na saṅkhataṃ,",
  "atk-s0402a0:515_13": "saṅkhataṃ na lakkhaṇaṃ,",
  "atk-s0402a0:515_14": "lakkhaṇena pana saṅkhataṃ paricchinnaṃ.",
  "atk-s0402a0:515_15": "Yathā hatthiassagomahiṃsādīnaṃ sattisūlādīni sañjānanalakkhaṇāni na hatthiādayo,",
  "atk-s0402a0:515_16": "napi hatthiādayo lakkhaṇāneva,",
  "atk-s0402a0:515_17": "lakkhaṇehi pana te “asukassa hatthī,",
  "atk-s0402a0:515_18": "asukassa asso,",
  "atk-s0402a0:515_19": "asukahatthī,",
  "atk-s0402a0:515_20": "asukaasso”ti vā paññāyanti,",
  "atk-s0402a0:515_21": "evaṃsampadamidaṃ veditabbaṃ.",
  "atk-s0402a0:516_0": "8. Asaṅkhatalakkhaṇasuttavaṇṇanā",
  "atk-s0402a0:517_0": "48.",
  "atk-s0402a0:517_1": "Aṭṭhame asaṅkhatassāti paccayehi samāgantvā akatassa.",
  "atk-s0402a0:517_2": "Asaṅkhatalakkhaṇānīti asaṅkhataṃ etanti sañjānanakāraṇāni nimittāni.",
  "atk-s0402a0:517_3": "Na uppādo paññāyatītiādīhi uppādajarābhaṅgānaṃ abhāvo vutto.",
  "atk-s0402a0:517_4": "Uppādādīnañhi abhāvena asaṅkhatanti paññāyati.",
  "atk-s0402a0:518_0": "9. Pabbatarājasuttavaṇṇanā",
  "atk-s0402a0:519_0": "49.",
  "atk-s0402a0:519_1": "Navame mahāsālāti mahārukkhā.",
  "atk-s0402a0:519_2": "Kulapatinti kulajeṭṭhakaṃ.",
  "atk-s0402a0:519_3": "Seloti silāmayo.",
  "atk-s0402a0:519_4": "Araññasminti agāmakaṭṭhāne.",
  "atk-s0402a0:519_5": "Brahmāti mahanto.",
  "atk-s0402a0:519_6": "Vaneti aṭaviyaṃ.",
  "atk-s0402a0:519_7": "Vanappatīti vanajeṭṭhakā.",
  "atk-s0402a0:519_8": "Idha dhammaṃ caritvāna,",
  "atk-s0402a0:519_9": "maggaṃ sugatigāminanti sugatigāmikamaggasaṅkhātaṃ dhammaṃ caritvā.",
  "atk-s0402a0:520_0": "10. Ātappakaraṇīyasuttavaṇṇanā",
  "atk-s0402a0:521_0": "50.",
  "atk-s0402a0:521_1": "Dasame ātappaṃ karaṇīyanti vīriyaṃ kātuṃ yuttaṃ.",
  "atk-s0402a0:521_2": "Anuppādāyāti anuppādatthāya,",
  "atk-s0402a0:521_3": "anuppādaṃ sādhessāmīti iminā kāraṇena kattabbanti attho.",
  "atk-s0402a0:521_4": "Paratopi eseva nayo.",
  "atk-s0402a0:521_5": "Sārīrikānanti sarīrasambhavānaṃ.",
  "atk-s0402a0:521_6": "Dukkhānanti dukkhamānaṃ.",
  "atk-s0402a0:521_7": "Tibbānanti bahalānaṃ,",
  "atk-s0402a0:521_8": "tāpanavasena vā tibbānaṃ.",
  "atk-s0402a0:521_9": "Kharānanti pharusānaṃ.",
  "atk-s0402a0:521_10": "Kaṭukānanti tikhiṇānaṃ.",
  "atk-s0402a0:521_11": "Asātānanti amadhurānaṃ.",
  "atk-s0402a0:521_12": "Amanāpānanti manaṃ vaḍḍhetuṃ asamatthānaṃ.",
  "atk-s0402a0:521_13": "Pāṇaharānanti jīvitaharānaṃ.",
  "atk-s0402a0:521_14": "Adhivāsanāyāti adhivāsanatthāya sahanatthāya khamanatthāya.",
  "atk-s0402a0:522_0": "Ettake ṭhāne satthā āṇāpetvā āṇattiṃ pavattetvā idāni samādapento yato kho,",
  "atk-s0402a0:522_1": "bhikkhavetiādimāha.",
  "atk-s0402a0:522_2": "Tattha yatoti yadā.",
  "atk-s0402a0:522_3": "Ātāpīti vīriyavā.",
  "atk-s0402a0:522_4": "Nipakoti sappañño.",
  "atk-s0402a0:522_5": "Satoti satiyā samannāgato.",
  "atk-s0402a0:522_6": "Dukkhassa antakiriyāyāti vaṭṭadukkhassa paricchedaparivaṭumakiriyāya.",
  "atk-s0402a0:522_7": "Ime ca pana ātāpādayo tayopi lokiyalokuttaramissakā kathitā.",
  "atk-s0402a0:523_0": "11. Mahācorasuttavaṇṇanā",
  "atk-s0402a0:524_0": "51.",
  "atk-s0402a0:524_1": "Ekādasame mahācoroti mahanto balavacoro.",
  "atk-s0402a0:524_2": "Sandhinti gharasandhiṃ.",
  "atk-s0402a0:524_3": "Nillopanti mahāvilopaṃ.",
  "atk-s0402a0:524_4": "Ekāgārikanti ekameva gehaṃ parivāretvā vilumpanaṃ.",
  "atk-s0402a0:524_5": "Paripanthepi tiṭṭhatīti panthadūhanakammaṃ karoti.",
  "atk-s0402a0:524_6": "Nadīvidugganti nadīnaṃ duggamaṭṭhānaṃ antaradīpakaṃ,",
  "atk-s0402a0:524_7": "yattha sakkā hoti dvīhipi tīhipi jaṅghasahassehi saddhiṃ nilīyituṃ.",
  "atk-s0402a0:524_8": "Pabbatavisamanti pabbatānaṃ visamaṭṭhānaṃ pabbatantaraṃ,",
  "atk-s0402a0:524_9": "yattha sakkā hoti sattahi vā aṭṭhahi vā jaṅghasahassehi saddhiṃ nilīyituṃ.",
  "atk-s0402a0:524_10": "Tiṇagahananti tiṇena vaḍḍhitvā sañchannaṃ dvattiyojanaṭṭhānaṃ.",
  "atk-s0402a0:524_11": "Rodhanti ghanaṃ aññamaññaṃ saṃsaṭṭhasākhaṃ ekābaddhaṃ mahāvanasaṇḍaṃ.",
  "atk-s0402a0:524_12": "Pariyodhāya atthaṃ bhaṇissantīti pariyodahitvā taṃ taṃ kāraṇaṃ pakkhipitvā atthaṃ kathayissanti.",
  "atk-s0402a0:524_13": "Tyāssāti te assa.",
  "atk-s0402a0:524_14": "Pariyodhāya atthaṃ bhaṇantīti kismiñci kiñci vattuṃ āraddheyeva “mā evaṃ avacuttha,",
  "atk-s0402a0:524_15": "mayaṃ etaṃ kulaparamparāya jānāma,",
  "atk-s0402a0:524_16": "na esa evarūpaṃ karissatī”ti taṃ taṃ kāraṇaṃ pakkhipitvā mahantampi dosaṃ harantā atthaṃ bhaṇanti.",
  "atk-s0402a0:524_17": "Atha vā pariyodhāyāti paṭicchādetvātipi attho.",
  "atk-s0402a0:524_18": "Te hi tassapi dosaṃ paṭicchādetvā atthaṃ bhaṇanti.",
  "atk-s0402a0:524_19": "Khataṃ upahatanti guṇakhananena khataṃ,",
  "atk-s0402a0:524_20": "guṇupaghātena upahataṃ.",
  "atk-s0402a0:524_21": "Visamena kāyakammenāti sampakkhalanaṭṭhena visamena kāyadvārikakammena.",
  "atk-s0402a0:524_22": "Vacīmanokammesupi eseva nayo.",
  "atk-s0402a0:524_23": "Antaggāhikāyāti dasavatthukāya antaṃ gahetvā ṭhitadiṭṭhiyā.",
  "atk-s0402a0:524_24": "Sesaṃ sabbattha uttānatthamevāti.",
  "atk-s0402a0:525_0": "1. Paṭhamadvebrāhmaṇasuttavaṇṇanā",
  "atk-s0402a0:526_0": "52.",
  "atk-s0402a0:526_1": "Brāhmaṇavaggassa paṭhame jiṇṇāti jarājiṇṇā.",
  "atk-s0402a0:526_2": "Vuddhāti vayovuddhā.",
  "atk-s0402a0:526_3": "Mahallakāti jātimahallakā.",
  "atk-s0402a0:526_4": "Addhagatāti tayo addhe atikkantā.",
  "atk-s0402a0:526_5": "Vayoanuppattāti tatiyaṃ vayaṃ anuppattā.",
  "atk-s0402a0:526_6": "Yena bhagavā tenupasaṅkamiṃsūti puttadāre attano vacanaṃ akaronte disvā “samaṇassa gotamassa santikaṃ",
  "atk-s0402a0:526_7": "gantvā niyyānikamaggaṃ gavesissāmā”ti cintetvā upasaṅkamiṃsu.",
  "atk-s0402a0:526_8": "Mayamassu,",
  "atk-s0402a0:526_9": "bho gotama,",
  "atk-s0402a0:526_10": "brāhmaṇāti;",
  "atk-s0402a0:526_11": "bho gotama,",
  "atk-s0402a0:526_12": "mayaṃ brāhmaṇā na khattiyā nāmaccā na gahapatikāti brāhmaṇabhāvaṃ jānāpetvā jiṇṇātiādimāhaṃsu.",
  "atk-s0402a0:526_13": "Akatabhīruttāṇāti akatabhayaparittāṇā.",
  "atk-s0402a0:526_14": "Avassayabhūtaṃ patiṭṭhākammaṃ amhehi na katanti dassenti.",
  "atk-s0402a0:526_15": "Tagghāti ekaṃsatthe nipāto,",
  "atk-s0402a0:526_16": "sampaṭicchanatthe vā.",
  "atk-s0402a0:526_17": "Ekantena tumhe evarūpā,",
  "atk-s0402a0:526_18": "ahampi kho etaṃ sampaṭicchāmīti ca dasseti.",
  "atk-s0402a0:526_19": "Upanīyatīti upasaṃharīyati.",
  "atk-s0402a0:526_20": "Ayaṃ hi jātiyā jaraṃ upanīyati,",
  "atk-s0402a0:526_21": "jarāya byādhiṃ,",
  "atk-s0402a0:526_22": "byādhinā maraṇaṃ,",
  "atk-s0402a0:526_23": "maraṇena puna jātiṃ.",
  "atk-s0402a0:526_24": "Tena vuttaṃ –",
  "atk-s0402a0:526_25": "“upanīyatī”ti.",
  "atk-s0402a0:527_0": "Idāni yasmā te brāhmaṇā mahallakattā pabbajitvāpi vattaṃ pūretuṃ na sakkhissanti,",
  "atk-s0402a0:527_1": "tasmā ne pañcasu sīlesu patiṭṭhāpento bhagavā yodha kāyena saṃyamotiādimāha.",
  "atk-s0402a0:527_2": "Tattha kāyena saṃyamoti kāyadvārena saṃvaro.",
  "atk-s0402a0:527_3": "Sesesupi eseva nayo.",
  "atk-s0402a0:527_4": "Taṃ tassa petassāti taṃ puññaṃ tassa paralokaṃ gatassa tāyanaṭṭhena tāṇaṃ,",
  "atk-s0402a0:527_5": "nilīyanaṭṭhena leṇaṃ,",
  "atk-s0402a0:527_6": "patiṭṭhānaṭṭhena dīpo,",
  "atk-s0402a0:527_7": "avassayanaṭṭhena saraṇaṃ,",
  "atk-s0402a0:527_8": "uttamagativasena parāyaṇañca hotīti dasseti.",
  "atk-s0402a0:527_9": "Gāthā uttānatthāyeva.",
  "atk-s0402a0:527_10": "Evaṃ te brāhmaṇā tathāgatena pañcasu sīlesu samādapitā yāvajīvaṃ pañca sīlāni rakkhitvā sagge nibbattiṃsu.",
  "atk-s0402a0:528_0": "2. Dutiyadvebrāhmaṇasuttavaṇṇanā",
  "atk-s0402a0:529_0": "53. Dutiye bhājananti yaṃkiñci bhaṇḍakaṃ. Sesaṃ paṭhame vuttanayeneva veditabbaṃ.",
  "atk-s0402a0:530_0": "3. Aññatarabrāhmaṇasuttavaṇṇanā",
  "atk-s0402a0:531_0": "54.",
  "atk-s0402a0:531_1": "Tatiye sammodanīyanti sammodajananiṃ.",
  "atk-s0402a0:531_2": "Sāraṇīyanti saritabbayuttakaṃ.",
  "atk-s0402a0:531_3": "Vītisāretvāti pariyosāpetvā.",
  "atk-s0402a0:531_4": "Kittāvatāti kittakena.",
  "atk-s0402a0:531_5": "Sandiṭṭhiko dhammo hotīti sāmaṃ passitabbo hoti.",
  "atk-s0402a0:531_6": "Akālikoti na kālantare phaladāyako.",
  "atk-s0402a0:531_7": "Ehipassikoti “ehi passā”ti evaṃ dassetuṃ sakkāti āgamanīyapaṭipadaṃ pucchati.",
  "atk-s0402a0:531_8": "Opaneyyikoti attano cittaṃ upanetabbo.",
  "atk-s0402a0:531_9": "Paccattaṃ veditabboti sāmaṃyeva jānitabbo.",
  "atk-s0402a0:531_10": "Viññūhīti paṇḍitehi.",
  "atk-s0402a0:531_11": "Pariyādinnacittoti ādinnagahitaparāmaṭṭhacitto hutvā.",
  "atk-s0402a0:531_12": "Cetetīti cinteti.",
  "atk-s0402a0:531_13": "Sesamettha uttānameva.",
  "atk-s0402a0:531_14": "Imasmiṃ pana sutte brāhmaṇena lokuttaramaggo pucchito,",
  "atk-s0402a0:531_15": "satthārāpi soyeva kathito.",
  "atk-s0402a0:531_16": "So hi sāmaṃ passitabbattā sandiṭṭhiko nāmāti.",
  "atk-s0402a0:532_0": "4. Paribbājakasuttavaṇṇanā",
  "atk-s0402a0:533_0": "55.",
  "atk-s0402a0:533_1": "Catutthe brāhmaṇaparibbājakoti brāhmaṇajātiko paribbājako,",
  "atk-s0402a0:533_2": "na khattiyādijātiko.",
  "atk-s0402a0:533_3": "Attatthampīti diṭṭhadhammikasamparāyikaṃ lokiyalokuttaramissakaṃ attano atthaṃ.",
  "atk-s0402a0:534_0": "5. Nibbutasuttavaṇṇanā",
  "atk-s0402a0:535_0": "56. Pañcame akālikanti na kālantare pattabbaṃ. Opaneyyikanti paṭipattiyā upagantabbaṃ.",
  "atk-s0402a0:536_0": "6. Palokasuttavaṇṇanā",
  "atk-s0402a0:537_0": "57.",
  "atk-s0402a0:537_1": "Chaṭṭhe ācariyapācariyānanti ācariyānañceva ācariyācariyānañca.",
  "atk-s0402a0:537_2": "Avīci maññe phuṭo ahosīti yathā avīci mahānirayo nirantaraphuṭo nerayikasattehi paripuṇṇo,",
  "atk-s0402a0:537_3": "manussehi evaṃ paripuṇṇo hoti.",
  "atk-s0402a0:537_4": "Kukkuṭasaṃpātikāti ekagāmassa chadanapiṭṭhito uppatitvā itaragāmassa chadanapiṭṭhe patanasaṅkhāto kukkuṭasaṃpāto etāsu atthīti kukkuṭasaṃpātikā.",
  "atk-s0402a0:537_5": "Kukkuṭasaṃpādikātipi pāṭho,",
  "atk-s0402a0:537_6": "gāmantarato gāmantaraṃ kukkuṭānaṃ padasā gamanasaṅkhāto kukkuṭasaṃpādo etāsu atthīti attho.",
  "atk-s0402a0:537_7": "Ubhayampetaṃ ghananivāsataṃyeva dīpeti.",
  "atk-s0402a0:537_8": "Adhammarāgarattāti rāgo nāma ekanteneva adhammo,",
  "atk-s0402a0:537_9": "attano parikkhāresu pana uppajjamāno na adhammarāgoti adhippeto,",
  "atk-s0402a0:537_10": "paraparikkhāresu uppajjamānova adhammarāgoti.",
  "atk-s0402a0:537_11": "Visamalobhābhibhūtāti lobhassa samakālo nāma natthi,",
  "atk-s0402a0:537_12": "ekantaṃ visamova esa.",
  "atk-s0402a0:537_13": "Attanā pariggahitavatthumhi pana uppajjamāno samalobho nāma,",
  "atk-s0402a0:537_14": "parapariggahitavatthumhi uppajjamānova visamoti adhippeto.",
  "atk-s0402a0:537_15": "Micchādhammaparetāti avatthupaṭisevanasaṅkhātena micchādhammena samannāgatā.",
  "atk-s0402a0:537_16": "Devo na sammā dhāraṃ anuppavecchatīti vassitabbayutte kāle vassaṃ na vassati.",
  "atk-s0402a0:537_17": "Dubbhikkhanti dullabhabhikkhaṃ.",
  "atk-s0402a0:537_18": "Dussassanti vividhasassānaṃ asampajjanena dussassaṃ.",
  "atk-s0402a0:537_19": "Setaṭṭhikanti sasse sampajjamāne pāṇakā patanti,",
  "atk-s0402a0:537_20": "tehi daṭṭhattā nikkhantanikkhantāni sālisīsāni setavaṇṇāni honti nissārāni.",
  "atk-s0402a0:537_21": "Taṃ sandhāya vuttaṃ “setaṭṭhika”nti.",
  "atk-s0402a0:537_22": "Salākāvuttanti vapitaṃ vapitaṃ sassaṃ salākāmattameva sampajjati,",
  "atk-s0402a0:537_23": "phalaṃ na detīti attho.",
  "atk-s0402a0:537_24": "Yakkhāti yakkhādhipatino.",
  "atk-s0402a0:537_25": "Vāḷe amanusse ossajjantīti caṇḍayakkhe manussapathe vissajjenti,",
  "atk-s0402a0:537_26": "te laddhokāsā mahājanaṃ jīvitakkhayaṃ pāpenti.",
  "atk-s0402a0:538_0": "7. Vacchagottasuttavaṇṇanā",
  "atk-s0402a0:539_0": "58.",
  "atk-s0402a0:539_1": "Sattame mahapphalanti mahāvipākaṃ.",
  "atk-s0402a0:539_2": "Dhammassa cānudhammaṃ byākarontīti ettha dhammo nāma kathitakathā,",
  "atk-s0402a0:539_3": "anudhammo nāma kathitassa paṭikathanaṃ.",
  "atk-s0402a0:539_4": "Sahadhammikoti sakāraṇo sahetuko.",
  "atk-s0402a0:539_5": "Vādānupātoti vādassa anupāto,",
  "atk-s0402a0:539_6": "anupatanaṃ pavattīti attho.",
  "atk-s0402a0:539_7": "Gārayhaṃ ṭhānanti garahitabbayuttaṃ kāraṇaṃ.",
  "atk-s0402a0:539_8": "Idaṃ vuttaṃ hoti –",
  "atk-s0402a0:539_9": "bhotā gotamena vuttā sakāraṇā vādappavatti kiñcipi gārayhaṃ kāraṇaṃ na āgacchatīti.",
  "atk-s0402a0:539_10": "Atha vā tehi parehi vuttā sakāraṇā vādappavatti kiñci gārayhaṃ kāraṇaṃ na āgacchatīti pucchati.",
  "atk-s0402a0:540_0": "Antarāyakaro hotīti antarāyaṃ vināsaṃ kicchalābhakaṃ vilomakaṃ karoti.",
  "atk-s0402a0:540_1": "Pāripanthikoti panthadūhanacoro.",
  "atk-s0402a0:540_2": "Khato ca hotīti guṇakhananena khato hoti.",
  "atk-s0402a0:540_3": "Upahatoti guṇupaghāteneva upahato.",
  "atk-s0402a0:541_0": "Candanikāyāti asucikalalakūpe.",
  "atk-s0402a0:541_1": "Oligalleti niddhamanakalale.",
  "atk-s0402a0:541_2": "So cāti so sīlavāti vuttakhīṇāsavo.",
  "atk-s0402a0:541_3": "Sīlakkhandhenāti sīlarāsinā.",
  "atk-s0402a0:541_4": "Sesapadesupi eseva nayo.",
  "atk-s0402a0:541_5": "Ettha ca vimuttiñāṇadassanaṃ vuccati paccavekkhaṇañāṇaṃ,",
  "atk-s0402a0:541_6": "taṃ asekkhassa pavattattā asekkhanti vuttaṃ.",
  "atk-s0402a0:541_7": "Itarāni sikkhāpariyosānappattatāya sayampi asekkhāneva.",
  "atk-s0402a0:541_8": "Tāni ca pana lokuttarāni,",
  "atk-s0402a0:541_9": "paccavekkhaṇañāṇaṃ lokiyaṃ.",
  "atk-s0402a0:542_0": "Rohiṇīsūti rattavaṇṇāsu.",
  "atk-s0402a0:542_1": "Sarūpāsūti attano vacchakehi samānarūpāsu.",
  "atk-s0402a0:542_2": "Pārevatāsūti kapotavaṇṇāsu.",
  "atk-s0402a0:542_3": "Dantoti nibbisevano.",
  "atk-s0402a0:542_4": "Puṅgavoti usabho.",
  "atk-s0402a0:542_5": "Dhorayhoti dhuravāho.",
  "atk-s0402a0:542_6": "Kalyāṇajavanikkamoti kalyāṇena ujunā javena gantā.",
  "atk-s0402a0:542_7": "Nāssa vaṇṇaṃ parikkhareti assa goṇassa sarīravaṇṇaṃ na upaparikkhanti,",
  "atk-s0402a0:542_8": "dhuravahanakammameva pana upaparikkhanti.",
  "atk-s0402a0:542_9": "Yasmiṃ kasmiñci jātiyeti yattha katthaci kulajāte.",
  "atk-s0402a0:542_10": "Yāsu kāsuci etāsūti etāsu khattiyādippabhedāsu yāsu kāsuci jātīsu.",
  "atk-s0402a0:543_0": "Brahmacariyassa kevalīti brahmacariyassa kevalena samannāgato,",
  "atk-s0402a0:543_1": "paripuṇṇabhāvena yuttoti attho.",
  "atk-s0402a0:543_2": "Khīṇāsavo hi sakalabrahmacārī nāma hoti.",
  "atk-s0402a0:543_3": "Tenetaṃ vuttaṃ.",
  "atk-s0402a0:543_4": "Pannabhāroti oropitabhāro,",
  "atk-s0402a0:543_5": "khandhabhāraṃ kilesabhāraṃ kāmaguṇabhārañca oropetvā ṭhitoti attho.",
  "atk-s0402a0:543_6": "Katakiccoti catūhi maggehi kiccaṃ katvā ṭhito.",
  "atk-s0402a0:543_7": "Pāragū sabbadhammānanti sabbadhammā vuccanti pañcakkhandhā dvādasāyatanāni aṭṭhārasa dhātuyo,",
  "atk-s0402a0:543_8": "tesaṃ sabbadhammānaṃ abhiññāpāraṃ,",
  "atk-s0402a0:543_9": "pariññāpāraṃ,",
  "atk-s0402a0:543_10": "pahānapāraṃ,",
  "atk-s0402a0:543_11": "bhāvanāpāraṃ,",
  "atk-s0402a0:543_12": "sacchikiriyāpāraṃ,",
  "atk-s0402a0:543_13": "samāpattipārañcāti chabbidhaṃ pāraṃ gatattā pāragū.",
  "atk-s0402a0:543_14": "Anupādāyāti aggahetvā.",
  "atk-s0402a0:543_15": "Nibbutoti kilesasantāparahito.",
  "atk-s0402a0:543_16": "Virajeti rāgadosamoharajarahite.",
  "atk-s0402a0:544_0": "Avijānantāti khettaṃ ajānantā.",
  "atk-s0402a0:544_1": "Dummedhāti nippaññā.",
  "atk-s0402a0:544_2": "Assutāvinoti khettavinicchayasavanena rahitā.",
  "atk-s0402a0:544_3": "Bahiddhāti imamhā sāsanā bahiddhā.",
  "atk-s0402a0:544_4": "Na hi sante upāsareti buddhapaccekabuddhakhīṇāsave uttamapurise na upasaṅkamanti.",
  "atk-s0402a0:544_5": "Dhīrasammateti paṇḍitehi sammate sambhāvite.",
  "atk-s0402a0:544_6": "Mūlajātā patiṭṭhitāti iminā sotāpannassa saddhaṃ dasseti.",
  "atk-s0402a0:544_7": "Kule vā idha jāyareti idha vā manussaloke khattiyabrāhmaṇavessakule jāyanti.",
  "atk-s0402a0:544_8": "Ayameva hi tividhā kulasampatti nāma.",
  "atk-s0402a0:544_9": "Anupubbena nibbānaṃ,",
  "atk-s0402a0:544_10": "adhigacchantīti sīlasamādhipaññāti ime guṇe pūretvā anukkamena nibbānaṃ adhigacchantīti.",
  "atk-s0402a0:545_0": "8. Tikaṇṇasuttavaṇṇanā",
  "atk-s0402a0:546_0": "59.",
  "atk-s0402a0:546_1": "Aṭṭhame tikaṇṇoti tassa nāmaṃ.",
  "atk-s0402a0:546_2": "Upasaṅkamīti “samaṇo kira gotamo paṇḍito,",
  "atk-s0402a0:546_3": "gacchissāmi tassa santika”nti cintetvā bhuttapātarāso mahājanaparivuto upasaṅkami.",
  "atk-s0402a0:546_4": "Bhagavato sammukhāti dasabalassa purato nisīditvā.",
  "atk-s0402a0:546_5": "Vaṇṇaṃ bhāsatīti kasmā bhāsati?",
  "atk-s0402a0:546_6": "So kira ito pubbe tathāgatassa santikaṃ agatapubbo.",
  "atk-s0402a0:546_7": "Athassa etadahosi –",
  "atk-s0402a0:546_8": "“buddhā nāma durāsadā,",
  "atk-s0402a0:546_9": "mayi paṭhamataraṃ akathente katheyya vā na vā.",
  "atk-s0402a0:546_10": "Sace na kathessati,",
  "atk-s0402a0:546_11": "atha maṃ samāgamaṭṭhāne kathentaṃ evaṃ vakkhanti ‘tvaṃ idha kasmā kathesi,",
  "atk-s0402a0:546_12": "yena te samaṇassa gotamassa santikaṃ gantvā vacanamattampi na laddha’nti.",
  "atk-s0402a0:546_13": "Tasmā ‘evaṃ me ayaṃ garahā muccissatī”’ti maññamāno bhāsati.",
  "atk-s0402a0:546_14": "Kiñcāpi brāhmaṇānaṃ vaṇṇaṃ bhāsati,",
  "atk-s0402a0:546_15": "tathāgatassa pana ñāṇaṃ ghaṭṭessāmīti adhippāyeneva bhāsati.",
  "atk-s0402a0:546_16": "Evampi tevijjā brāhmaṇāti tevijjakabrāhmaṇā evaṃpaṇḍitā evaṃdhīrā evaṃbyattā evaṃbahussutā evaṃvādino,",
  "atk-s0402a0:546_17": "evaṃsammatāti attho.",
  "atk-s0402a0:546_18": "Itipīti iminā tesaṃ paṇḍitādiākāraparicchedaṃ dasseti.",
  "atk-s0402a0:546_19": "Ettakena kāraṇena paṇḍitā…pe…",
  "atk-s0402a0:546_20": "ettakena kāraṇena sammatāti ayañhi ettha attho.",
  "atk-s0402a0:547_0": "Yathā kathaṃ pana brāhmaṇāti ettha yathāti kāraṇavacanaṃ,",
  "atk-s0402a0:547_1": "kathaṃ panāti pucchāvacanaṃ.",
  "atk-s0402a0:547_2": "Idaṃ vuttaṃ hoti –",
  "atk-s0402a0:547_3": "kathaṃ pana, brāhmaṇa,",
  "atk-s0402a0:547_4": "brāhmaṇā tevijjaṃ paññāpenti.",
  "atk-s0402a0:547_5": "Yathā evaṃ sakkā hoti jānituṃ,",
  "atk-s0402a0:547_6": "taṃ kāraṇaṃ vadehīti.",
  "atk-s0402a0:547_7": "Taṃ sutvā brāhmaṇo “jānanaṭṭhāneyeva maṃ sammāsambuddho pucchi,",
  "atk-s0402a0:547_8": "no ajānanaṭṭhāne”ti attamano hutvā idha,",
  "atk-s0402a0:547_9": "bho gotamātiādimāha.",
  "atk-s0402a0:547_10": "Tattha ubhatoti dvīhipi pakkhehi.",
  "atk-s0402a0:547_11": "Mātito ca pitito cāti yassa mātā brāhmaṇī,",
  "atk-s0402a0:547_12": "mātu mātā brāhmaṇī,",
  "atk-s0402a0:547_13": "tassāpi mātā brāhmaṇī.",
  "atk-s0402a0:547_14": "Pitā brāhmaṇo,",
  "atk-s0402a0:547_15": "pitu pitā brāhmaṇo,",
  "atk-s0402a0:547_16": "tassāpi pitā brāhmaṇo,",
  "atk-s0402a0:547_17": "so ubhato sujāto mātito ca pitito ca.",
  "atk-s0402a0:547_18": "Saṃsuddhagahaṇikoti yassa saṃsuddhā mātu gahaṇī,",
  "atk-s0402a0:547_19": "kucchīti attho.",
  "atk-s0402a0:547_20": "“Samavepākiniyā gahaṇiyā”ti pana ettha kammajatejodhātu gahaṇīti vuccati.",
  "atk-s0402a0:548_0": "Yāva sattamā pitāmahayugāti ettha pitu pitā pitāmaho,",
  "atk-s0402a0:548_1": "pitāmahassa yugaṃ pitāmahayugaṃ.",
  "atk-s0402a0:548_2": "Yuganti āyuppamāṇaṃ vuccati.",
  "atk-s0402a0:548_3": "Abhilāpamattameva cetaṃ,",
  "atk-s0402a0:548_4": "atthato pana pitāmahoyeva pitāmahayugaṃ.",
  "atk-s0402a0:548_5": "Tato uddhaṃ sabbepi pubbapurisā pitāmahaggahaṇeneva gahitā.",
  "atk-s0402a0:548_6": "Evaṃ yāva sattamo puriso,",
  "atk-s0402a0:548_7": "tāva saṃsuddhagahaṇiko,",
  "atk-s0402a0:548_8": "atha vā akkhitto anupakkuṭṭho jātivādenāti dasseti.",
  "atk-s0402a0:548_9": "Akkhittoti “apanetha etaṃ,",
  "atk-s0402a0:548_10": "kiṃ iminā”ti evaṃ akkhitto anavakkhitto.",
  "atk-s0402a0:548_11": "Anupakkuṭṭhoti na upakkuṭṭho,",
  "atk-s0402a0:548_12": "na akkosaṃ vā nindaṃ vā pattapubbo.",
  "atk-s0402a0:548_13": "Kena kāraṇenāti?",
  "atk-s0402a0:548_14": "Jātivādena.",
  "atk-s0402a0:548_15": "“Itipi hīnajātiko eso”ti evarūpena vacanenāti attho.",
  "atk-s0402a0:549_0": "Ajjhāyakoti idaṃ “na dānime jhāyanti,",
  "atk-s0402a0:549_1": "na dānime jhāyantīti kho, vāseṭṭha,",
  "atk-s0402a0:549_2": "ajjhāyakā ajjhāyakāteva tatiyaṃ akkharaṃ upanibbatta”nti evaṃ paṭhamakappikakāle jhānavirahitānaṃ brāhmaṇānaṃ garahavacanaṃ uppannaṃ.",
  "atk-s0402a0:549_3": "Idāni pana taṃ ajjhāyatīti ajjhāyako,",
  "atk-s0402a0:549_4": "mante parivattetīti iminā atthena pasaṃsāvacanaṃ katvā voharanti.",
  "atk-s0402a0:549_5": "Mante dhāretīti mantadharo.",
  "atk-s0402a0:550_0": "Tiṇṇaṃ vedānanti irubbedayajubbedasāmabbedānaṃ.",
  "atk-s0402a0:550_1": "Oṭṭhapahatakaraṇavasena pāraṃ gatoti pāragū.",
  "atk-s0402a0:550_2": "Saha nighaṇḍunā ca keṭubhena ca sanighaṇḍukeṭubhānaṃ.",
  "atk-s0402a0:550_3": "Nighaṇḍūti nāmanighaṇḍurukkhādīnaṃ vevacanapakāsakasatthaṃ.",
  "atk-s0402a0:550_4": "Keṭubhanti kiriyākappavikappo kavīnaṃ upakārāya satthaṃ.",
  "atk-s0402a0:550_5": "Saha akkharappabhedena sākkharappabhedānaṃ.",
  "atk-s0402a0:550_6": "Akkharappabhedoti sikkhā ca nirutti ca.",
  "atk-s0402a0:550_7": "Itihāsapañcamānanti āthabbaṇavedaṃ catutthaṃ katvā itiha āsa,",
  "atk-s0402a0:550_8": "itiha āsāti īdisavacanapaṭisaṃyutto purāṇakathāsaṅkhāto khattavijjāsaṅkhāto vā itihāso pañcamo etesanti itihāsapañcamā.",
  "atk-s0402a0:550_9": "Tesaṃ itihāsapañcamānaṃ vedānaṃ.",
  "atk-s0402a0:551_0": "Padaṃ tadavasesañca byākaraṇaṃ adhīyati vedeti cāti padako veyyākaraṇo.",
  "atk-s0402a0:551_1": "Lokāyataṃ vuccati vitaṇḍavādasatthaṃ.",
  "atk-s0402a0:551_2": "Mahāpurisalakkhaṇanti mahāpurisānaṃ buddhādīnaṃ lakkhaṇadīpakaṃ dvādasasahassaganthapamāṇaṃ satthaṃ,",
  "atk-s0402a0:551_3": "yattha soḷasasahassagāthāpadaparimāṇā buddhamantā nāma ahesuṃ,",
  "atk-s0402a0:551_4": "yesaṃ vasena “iminā lakkhaṇena samannāgatā buddhā nāma honti,",
  "atk-s0402a0:551_5": "iminā paccekabuddhā,",
  "atk-s0402a0:551_6": "dve aggasāvakā,",
  "atk-s0402a0:551_7": "asīti mahāsāvakā,",
  "atk-s0402a0:551_8": "buddhamātā,",
  "atk-s0402a0:551_9": "buddhapitā,",
  "atk-s0402a0:551_10": "aggupaṭṭhākā,",
  "atk-s0402a0:551_11": "aggupaṭṭhāyikā,",
  "atk-s0402a0:551_12": "rājā cakkavattī”ti ayaṃ viseso ñāyati.",
  "atk-s0402a0:551_13": "Anavayoti imesu lokāyatamahāpurisalakkhaṇesu anūno paripūrakārī,",
  "atk-s0402a0:551_14": "avayo na hotīti vuttaṃ hoti.",
  "atk-s0402a0:551_15": "Avayo nāma yo tāni atthato ca ganthato ca sandhāretuṃ na sakkoti.",
  "atk-s0402a0:551_16": "Atha vā anavayoti anu avayo,",
  "atk-s0402a0:551_17": "sandhivasena ukāralopo.",
  "atk-s0402a0:551_18": "Anu avayo paripuṇṇasippoti attho.",
  "atk-s0402a0:552_0": "Tena hīti idaṃ bhagavā naṃ āyācantaṃ disvā “idānissa pañhaṃ kathetuṃ kālo”ti ñatvā āha.",
  "atk-s0402a0:552_1": "Tassattho –",
  "atk-s0402a0:552_2": "yasmā maṃ āyācasi,",
  "atk-s0402a0:552_3": "tasmā suṇāhīti.",
  "atk-s0402a0:552_4": "Vivicceva kāmehītiādi visuddhimagge vitthāritameva.",
  "atk-s0402a0:552_5": "Idha panetaṃ tissannaṃ vijjānaṃ pubbabhāgapaṭipattidassanatthaṃ vuttanti veditabbaṃ.",
  "atk-s0402a0:552_6": "Tattha dvinnaṃ vijjānaṃ anupadavaṇṇanā ceva bhāvanānayo ca visuddhimagge vitthāritova.",
  "atk-s0402a0:553_0": "Paṭhamā vijjāti paṭhamaṃ uppannāti paṭhamā,",
  "atk-s0402a0:553_1": "viditakaraṇaṭṭhena vijjā.",
  "atk-s0402a0:553_2": "Kiṃ viditaṃ karoti?",
  "atk-s0402a0:553_3": "Pubbenivāsaṃ.",
  "atk-s0402a0:553_4": "Avijjāti tasseva pubbenivāsassa aviditakaraṇaṭṭhena tappaṭicchādako moho vuccati.",
  "atk-s0402a0:553_5": "Tamoti sveva moho paṭicchādakaṭṭhena tamoti vuccati.",
  "atk-s0402a0:553_6": "Ālokoti sāyeva vijjā obhāsakaraṇaṭṭhena ālokoti vuccati.",
  "atk-s0402a0:553_7": "Ettha ca vijjā adhigatāti ayaṃ attho.",
  "atk-s0402a0:553_8": "Sesaṃ pasaṃsāvacanaṃ.",
  "atk-s0402a0:553_9": "Yojanā panettha ayamassa vijjā adhigatā,",
  "atk-s0402a0:553_10": "athassa adhigatavijjassa avijjā vihatā vinaṭṭhāti attho. Kasmā?",
  "atk-s0402a0:553_11": "Yasmā vijjā uppannā.",
  "atk-s0402a0:553_12": "Itarasmimpi padadvaye eseva nayo.",
  "atk-s0402a0:553_13": "Yathā tanti ettha yathāti opammaṃ,",
  "atk-s0402a0:553_14": "tanti nipātamattaṃ.",
  "atk-s0402a0:553_15": "Satiyā avippavāsena appamattassa.",
  "atk-s0402a0:553_16": "Vīriyātāpena ātāpino.",
  "atk-s0402a0:553_17": "Kāye ca jīvite ca anapekkhatāya pahitattassa.",
  "atk-s0402a0:553_18": "Pesitattassāti attho.",
  "atk-s0402a0:553_19": "Idaṃ vuttaṃ hoti –",
  "atk-s0402a0:553_20": "yathā appamattassa ātāpino pahitattassa viharato avijjā vihaññeyya,",
  "atk-s0402a0:553_21": "vijjā uppajjeyya.",
  "atk-s0402a0:553_22": "Tamo vihaññeyya,",
  "atk-s0402a0:553_23": "āloko uppajjeyya,",
  "atk-s0402a0:553_24": "evameva tassa avijjā vihatā,",
  "atk-s0402a0:553_25": "vijjā uppannā.",
  "atk-s0402a0:553_26": "Tamo vihato,",
  "atk-s0402a0:553_27": "āloko uppanno.",
  "atk-s0402a0:553_28": "Etassa tena padhānānuyogassa anurūpameva phalaṃ laddhanti.",
  "atk-s0402a0:554_0": "Cutūpapātakathāyaṃ vijjāti dibbacakkhuñāṇavijjā.",
  "atk-s0402a0:554_1": "Avijjāti sattānaṃ cutipaṭisandhippaṭicchādikā avijjā.",
  "atk-s0402a0:554_2": "Sesaṃ vuttanayameva.",
  "atk-s0402a0:555_0": "Tatiyavijjāya so evaṃ samāhite citteti vipassanāpādakaṃ catutthajjhānacittaṃ veditabbaṃ.",
  "atk-s0402a0:555_1": "Āsavānaṃ khayañāṇāyāti arahattamaggañāṇatthāya.",
  "atk-s0402a0:555_2": "Arahattamaggo hi āsavavināsanato āsavānaṃ khayoti vuccati,",
  "atk-s0402a0:555_3": "tatra cetaṃ ñāṇaṃ tattha pariyāpannattāti.",
  "atk-s0402a0:555_4": "Cittaṃ abhininnāmetīti vipassanācittaṃ abhinīharati.",
  "atk-s0402a0:555_5": "So idaṃ dukkhanti evamādīsu ettakaṃ dukkhaṃ,",
  "atk-s0402a0:555_6": "na ito bhiyyoti sabbampi dukkhasaccaṃ sarasalakkhaṇappaṭivedhena yathābhūtaṃ pajānāti paṭivijjhati,",
  "atk-s0402a0:555_7": "tassa ca dukkhassa nibbattikaṃ taṇhaṃ “ayaṃ dukkhasamudayo”ti,",
  "atk-s0402a0:555_8": "tadubhayampi yaṃ ṭhānaṃ patvā nirujjhati,",
  "atk-s0402a0:555_9": "taṃ tesaṃ apavattiṃ nibbānaṃ “ayaṃ dukkhanirodho”ti.",
  "atk-s0402a0:555_10": "Tassa ca sampāpakaṃ ariyamaggaṃ “ayaṃ dukkhanirodhagāminī paṭipadā”ti sarasalakkhaṇappaṭivedhena yathābhūtaṃ",
  "atk-s0402a0:555_11": "pajānāti paṭivijjhatīti evamattho veditabbo.",
  "atk-s0402a0:556_0": "Evaṃ sarūpato saccāni dassetvā idāni kilesavasena pariyāyato dassento ime āsavātiādimāha.",
  "atk-s0402a0:556_1": "Tassa evaṃ jānato evaṃ passatoti tassa bhikkhuno evaṃ jānantassa evaṃ passantassa.",
  "atk-s0402a0:556_2": "Saha vipassanāya koṭippattaṃ maggaṃ kathesi.",
  "atk-s0402a0:556_3": "Kāmāsavāti kāmāsavato.",
  "atk-s0402a0:556_4": "Vimuccatīti iminā maggakkhaṇaṃ dasseti.",
  "atk-s0402a0:556_5": "Maggakkhaṇe hi cittaṃ vimuccati,",
  "atk-s0402a0:556_6": "phalakkhaṇe vimuttaṃ hoti.",
  "atk-s0402a0:556_7": "Vimuttasmiṃ vimuttamiti ñāṇanti iminā paccavekkhaṇañāṇaṃ dasseti.",
  "atk-s0402a0:556_8": "Khīṇā jātītiādīhi tassa bhūmiṃ.",
  "atk-s0402a0:556_9": "Tena hi ñāṇena so paccavekkhanto khīṇā jātītiādīni pajānāti.",
  "atk-s0402a0:556_10": "Katamā panassa jāti khīṇā,",
  "atk-s0402a0:556_11": "kathañca naṃ pajānātīti?",
  "atk-s0402a0:556_12": "Na tāvassa atītā jāti khīṇā pubbeva khīṇattā,",
  "atk-s0402a0:556_13": "na anāgatā,",
  "atk-s0402a0:556_14": "anāgate vāyāmābhāvato,",
  "atk-s0402a0:556_15": "na paccuppannā,",
  "atk-s0402a0:556_16": "vijjamānattā.",
  "atk-s0402a0:556_17": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā jāti,",
  "atk-s0402a0:556_18": "sā maggassa bhāvitattā anuppādadhammataṃ āpajjanena khīṇā.",
  "atk-s0402a0:556_19": "Taṃ so maggabhāvanāya pahīnakilese paccavekkhitvā kilesābhāve vijjamānampi kammaṃ āyatiappaṭisandhikaṃ hotīti jānanto pajānāti.",
  "atk-s0402a0:557_0": "Vusitanti vutthaṃ parivutthaṃ,",
  "atk-s0402a0:557_1": "kataṃ caritaṃ niṭṭhitanti attho.",
  "atk-s0402a0:557_2": "Brahmacariyanti maggabrahmacariyaṃ.",
  "atk-s0402a0:557_3": "Puthujjanakalyāṇakena hi saddhiṃ satta sekkhā brahmacariyavāsaṃ vasanti nāma,",
  "atk-s0402a0:557_4": "khīṇāsavo vutthavāso.",
  "atk-s0402a0:557_5": "Tasmā so attano brahmacariyavāsaṃ paccavekkhanto “vusitaṃ brahmacariya”nti pajānāti.",
  "atk-s0402a0:557_6": "Kataṃ karaṇīyanti catūsu saccesu catūhi maggehi pariññāpahānasacchikiriyābhāvanābhisamayavasena soḷasavidhampi kiccaṃ niṭṭhāpitanti attho.",
  "atk-s0402a0:557_7": "Puthujjanakalyāṇakādayo hi taṃ kiccaṃ karonti,",
  "atk-s0402a0:557_8": "khīṇāsavo katakaraṇīyo.",
  "atk-s0402a0:557_9": "Tasmā so attano karaṇīyaṃ paccavekkhanto “kataṃ karaṇīya”nti pajānāti.",
  "atk-s0402a0:557_10": "Nāparaṃ itthattāyāti puna itthabhāvāya,",
  "atk-s0402a0:557_11": "evaṃ soḷasavidhakiccabhāvāya kilesakkhayāya vā maggabhāvanākiccaṃ me natthīti pajānāti.",
  "atk-s0402a0:557_12": "Atha vā itthattāyāti itthabhāvato,",
  "atk-s0402a0:557_13": "imasmā evaṃ pakārā idāni vattamānakkhandhasantānā aparaṃ khandhasantānaṃ mayhaṃ natthi,",
  "atk-s0402a0:557_14": "ime pana pañcakkhandhā pariññātā tiṭṭhanti chinnamūlakā rukkhā viya.",
  "atk-s0402a0:557_15": "Te carimakaviññāṇanirodhena anupādāno viya jātavedo nibbāyissantīti pajānāti.",
  "atk-s0402a0:557_16": "Idha vijjāti arahattamaggañāṇavijjā.",
  "atk-s0402a0:557_17": "Avijjāti catusaccappaṭicchādikā avijjā.",
  "atk-s0402a0:557_18": "Sesaṃ vuttanayameva.",
  "atk-s0402a0:558_0": "Anuccāvacasīlassāti yassa sīlaṃ kālena hāyati,",
  "atk-s0402a0:558_1": "kālena vaḍḍhati,",
  "atk-s0402a0:558_2": "so uccāvacasīlo nāma hoti.",
  "atk-s0402a0:558_3": "Khīṇāsavassa pana sīlaṃ ekantavaḍḍhitameva.",
  "atk-s0402a0:558_4": "Tasmā so anuccāvacasīlo nāma hoti.",
  "atk-s0402a0:558_5": "Vasībhūtanti vasippattaṃ.",
  "atk-s0402a0:558_6": "Susamāhitanti suṭṭhu samāhitaṃ,",
  "atk-s0402a0:558_7": "ārammaṇamhi suṭṭhapitaṃ.",
  "atk-s0402a0:558_8": "Dhīranti dhitisampannaṃ.",
  "atk-s0402a0:558_9": "Maccuhāyinanti maccuṃ jahitvā ṭhitaṃ.",
  "atk-s0402a0:558_10": "Sabbappahāyinanti sabbe pāpadhamme pajahitvā ṭhitaṃ.",
  "atk-s0402a0:558_11": "Buddhanti catusaccabuddhaṃ.",
  "atk-s0402a0:558_12": "Antimadehinanti sabbapacchimasarīradhārinaṃ.",
  "atk-s0402a0:558_13": "Taṃ namassanti gotamanti taṃ gotamagottaṃ buddhasāvakā namassanti.",
  "atk-s0402a0:558_14": "Atha vā gotamabuddhassa sāvakopi gotamo,",
  "atk-s0402a0:558_15": "taṃ gotamaṃ devamanussā namassantīti attho.",
  "atk-s0402a0:559_0": "Pubbenivāsanti pubbenivutthakkhandhaparamparaṃ.",
  "atk-s0402a0:559_1": "Yovetīti yo aveti avagacchati.",
  "atk-s0402a0:559_2": "Yovedītipi pāṭho. Yo avedi,",
  "atk-s0402a0:559_3": "viditaṃ pākaṭaṃ katvā ṭhitoti attho.",
  "atk-s0402a0:559_4": "Saggāpāyañca passatīti cha kāmāvacare nava brahmaloke cattāro ca apāye passati.",
  "atk-s0402a0:559_5": "Jātikkhayaṃ pattoti arahattaṃ patto.",
  "atk-s0402a0:559_6": "Abhiññāvositoti jānitvā kiccavosānena vosito.",
  "atk-s0402a0:559_7": "Munīti moneyyena samannāgato khīṇāsavamuni.",
  "atk-s0402a0:559_8": "Etāhīti heṭṭhā niddiṭṭhāhi pubbenivāsañāṇādīhi.",
  "atk-s0402a0:559_9": "Nāññaṃ lapitalāpananti yo panañño tevijjoti aññehi lapitavacanamattameva lapati,",
  "atk-s0402a0:559_10": "tamahaṃ tevijjoti na vadāmi,",
  "atk-s0402a0:559_11": "attapaccakkhato ñatvā parassapi tisso vijjā kathentamevāhaṃ tevijjoti vadāmīti attho.",
  "atk-s0402a0:559_12": "Kalanti koṭṭhāsaṃ.",
  "atk-s0402a0:559_13": "Nāgghatīti na pāpuṇāti.",
  "atk-s0402a0:559_14": "Idāni brāhmaṇo bhagavato kathāya pasanno pasannākāraṃ karonto abhikkantantiādimāha.",
  "atk-s0402a0:560_0": "9. Jāṇussoṇisuttavaṇṇanā",
  "atk-s0402a0:561_0": "60.",
  "atk-s0402a0:561_1": "Navame yassassūti yassa bhaveyyuṃ.",
  "atk-s0402a0:561_2": "Yaññotiādīsu yajitabboti yañño,",
  "atk-s0402a0:561_3": "deyyadhammassetaṃ nāmaṃ.",
  "atk-s0402a0:561_4": "Saddhanti matakabhattaṃ.",
  "atk-s0402a0:561_5": "Thālipākoti varapurisānaṃ dātabbayuttaṃ bhattaṃ.",
  "atk-s0402a0:561_6": "Deyyadhammanti vuttāvasesaṃ yaṃkiñci deyyadhammaṃ nāma.",
  "atk-s0402a0:561_7": "Tevijjesu brāhmaṇesu dānaṃ dadeyyāti sabbametaṃ dānaṃ tevijjesu dadeyya,",
  "atk-s0402a0:561_8": "tevijjā brāhmaṇāva paṭiggahetuṃ yuttāti dasseti.",
  "atk-s0402a0:561_9": "Sesamettha heṭṭhā vuttanayamevāti.",
  "atk-s0402a0:562_0": "10. Saṅgāravasuttavaṇṇanā",
  "atk-s0402a0:563_0": "61.",
  "atk-s0402a0:563_1": "Dasame saṅgāravoti evaṃnāmako rājagahanagare jiṇṇapaṭisaṅkharaṇakārako āyuttakabrāhmaṇo.",
  "atk-s0402a0:563_2": "Upasaṅkamīti bhuttapātarāso hutvā mahājanaparivuto upasaṅkami.",
  "atk-s0402a0:563_3": "Mayamassūti ettha assūti nipātamattaṃ, mayaṃ,",
  "atk-s0402a0:563_4": "bho gotama,",
  "atk-s0402a0:563_5": "brāhmaṇā nāmāti idameva atthapadaṃ.",
  "atk-s0402a0:563_6": "Yaññaṃ yajāmāti bāhirasamaye sabbacatukkena sabbaṭṭhakena sabbasoḷasakena sabbadvattiṃsāya sabbacatusaṭṭhiyā",
  "atk-s0402a0:563_7": "sabbasatena sabbapañcasatenāti ca evaṃ pāṇaghātapaṭisaṃyutto yañño nāma hoti.",
  "atk-s0402a0:563_8": "Taṃ sandhāyevamāha.",
  "atk-s0402a0:563_9": "Anekasārīrikanti anekasarīrasambhavaṃ.",
  "atk-s0402a0:563_10": "Yadidanti yā esā.",
  "atk-s0402a0:563_11": "Yaññādhikaraṇanti yajanakāraṇā ceva yājanakāraṇā cāti attho.",
  "atk-s0402a0:563_12": "Ekasmiñhi bahūnaṃ dadantepi dāpentepi bahūsupi bahūnaṃ dentesupi dāpentesupi puññapaṭipadā anekasārīrikā nāma hoti.",
  "atk-s0402a0:563_13": "Taṃ sandhāyetaṃ vuttaṃ.",
  "atk-s0402a0:563_14": "Tuyhañca tuyhañca yajāmīti vadantassāpi tvañca tvañca yajāhīti āṇāpentassāpi ca anekasārīrikāva hoti.",
  "atk-s0402a0:563_15": "Tampi sandhāyetaṃ vuttaṃ.",
  "atk-s0402a0:563_16": "Yassa vā tassa vāti yasmā vā tasmā vā.",
  "atk-s0402a0:563_17": "Ekamattānaṃ dametīti attano indriyadamanavasena ekaṃ attānameva dameti.",
  "atk-s0402a0:563_18": "Ekamattānaṃ sametīti attano rāgādisamanavasena ekaṃ attānameva sameti.",
  "atk-s0402a0:563_19": "Parinibbāpetīti rāgādiparinibbāneneva parinibbāpeti.",
  "atk-s0402a0:563_20": "Evamassāyanti evaṃ santepi ayaṃ.",
  "atk-s0402a0:564_0": "Evamidaṃ brāhmaṇassa kathaṃ sutvā satthā cintesi –",
  "atk-s0402a0:564_1": "“ayaṃ brāhmaṇo pasughātakasaṃyuttaṃ mahāyaññaṃ anekasārīrikaṃ puññapaṭipadaṃ vadeti,",
  "atk-s0402a0:564_2": "pabbajjāmūlakaṃ pana puññuppattipaṭipadaṃ ekasārīrikanti vadeti.",
  "atk-s0402a0:564_3": "Nevāyaṃ ekasārīrikaṃ jānāti,",
  "atk-s0402a0:564_4": "na anekasārīrikaṃ,",
  "atk-s0402a0:564_5": "handassa ekasārīrikañca anekasārīrikañca paṭipadaṃ desessāmī”ti upari desanaṃ vaḍḍhento tena hi brāhmaṇātiādimāha.",
  "atk-s0402a0:564_6": "Tattha yathā te khameyyāti yathā tuyhaṃ rucceyya.",
  "atk-s0402a0:564_7": "Idha tathāgato loke uppajjatītiādi visuddhimagge vitthāritameva.",
  "atk-s0402a0:564_8": "Ethāyaṃ maggoti etha tumhe,",
  "atk-s0402a0:564_9": "ahamanusāsāmi,",
  "atk-s0402a0:564_10": "ayaṃ maggo.",
  "atk-s0402a0:564_11": "Ayaṃ paṭipadāti tasseva vevacanaṃ.",
  "atk-s0402a0:564_12": "Yathā paṭipannoti yena maggena paṭipanno.",
  "atk-s0402a0:564_13": "Anuttaraṃ brahmacariyogadhanti arahattamaggasaṅkhātassa brahmacariyassa anuttaraṃ ogadhaṃ uttamapatiṭṭhābhūtaṃ nibbānaṃ.",
  "atk-s0402a0:564_14": "Iccāyanti iti ayaṃ.",
  "atk-s0402a0:565_0": "Appaṭṭhatarāti yattha bahūhi veyyāvaccakarehi vā upakaraṇehi vā attho natthi.",
  "atk-s0402a0:565_1": "Appasamārambhatarāti yattha bahūnaṃ kammacchedavasena pīḷāsaṅkhāto samārambho natthi.",
  "atk-s0402a0:565_2": "Seyyathāpi bhavaṃ gotamo,",
  "atk-s0402a0:565_3": "bhavaṃ cānando,",
  "atk-s0402a0:565_4": "ete me pujjāti yathā bhavaṃ gotamo,",
  "atk-s0402a0:565_5": "bhavañcānando,",
  "atk-s0402a0:565_6": "evarūpā mama pūjitā,",
  "atk-s0402a0:565_7": "tumheyeva dve janā mayhaṃ pujjā ca pāsaṃsā cāti imamatthaṃ sandhāyetaṃ vadati.",
  "atk-s0402a0:565_8": "Tassa kira evaṃ ahosi –",
  "atk-s0402a0:565_9": "“ānandatthero maṃyeva imaṃ pañhaṃ kathāpetukāmo,",
  "atk-s0402a0:565_10": "attano kho pana vaṇṇe vutte padussanako nāma natthī”ti.",
  "atk-s0402a0:565_11": "Tasmā pañhaṃ akathetukāmo vaṇṇabhaṇanena vikkhepaṃ karonto evamāha.",
  "atk-s0402a0:566_0": "Na kho tyāhanti na kho te ahaṃ.",
  "atk-s0402a0:566_1": "Theropi kira cintesi –",
  "atk-s0402a0:566_2": "“ayaṃ brāhmaṇo pañhaṃ akathetukāmo parivattati,",
  "atk-s0402a0:566_3": "imaṃ pañhaṃ etaṃyeva kathāpessāmī”ti.",
  "atk-s0402a0:566_4": "Tasmā naṃ evamāha.",
  "atk-s0402a0:567_0": "Sahadhammikanti sakāraṇaṃ.",
  "atk-s0402a0:567_1": "Saṃsādetīti saṃsīdāpeti.",
  "atk-s0402a0:567_2": "No vissajjetīti na katheti.",
  "atk-s0402a0:567_3": "Yaṃnūnāhaṃ parimoceyyanti yaṃnūnāhaṃ ubhopete vihesato parimoceyyaṃ.",
  "atk-s0402a0:567_4": "Brāhmaṇo hi ānandena pucchitaṃ pañhaṃ akathento viheseti,",
  "atk-s0402a0:567_5": "ānandopi brāhmaṇaṃ akathentaṃ kathāpento.",
  "atk-s0402a0:567_6": "Iti ubhopete vihesato mocessāmīti cintetvā evamāha.",
  "atk-s0402a0:567_7": "Kā nvajjāti kā nu ajja.",
  "atk-s0402a0:567_8": "Antarākathā udapādīti aññissā kathāya antarantare katarā kathā uppajjīti pucchati.",
  "atk-s0402a0:567_9": "Tadā kira rājantepure tīṇi pāṭihāriyāni ārabbha kathā udapādi,",
  "atk-s0402a0:567_10": "taṃ pucchāmīti satthā evamāha.",
  "atk-s0402a0:567_11": "Atha brāhmaṇo “idāni vattuṃ sakkhissāmī”ti rājantepure uppannaṃ kathaṃ ārocento ayaṃ khvajja,",
  "atk-s0402a0:567_12": "bho gotamātiādimāha.",
  "atk-s0402a0:567_13": "Tattha ayaṃ khvajjāti ayaṃ kho ajja.",
  "atk-s0402a0:567_14": "Pubbe sudanti ettha sudanti nipātamattaṃ.",
  "atk-s0402a0:567_15": "Uttari manussadhammāti dasakusalakammapathasaṅkhātā manussadhammā uttariṃ.",
  "atk-s0402a0:567_16": "Iddhipāṭihāriyaṃ dassesunti bhikkhācāraṃ gacchantā ākāseneva gamiṃsu ceva āgamiṃsu cāti evaṃ pubbe pavattaṃ ākāsagamanaṃ sandhāyevamāha.",
  "atk-s0402a0:567_17": "Etarahi pana bahutarā ca bhikkhūti idaṃ so brāhmaṇo “pubbe bhikkhū ‘cattāro paccaye uppādessāmā’ti maññe evamakaṃsu,",
  "atk-s0402a0:567_18": "idāni paccayānaṃ uppannabhāvaṃ ñatvā soppena ceva pamādena ca vītināmentī”ti laddhiyā evamāha.",
  "atk-s0402a0:568_0": "Pāṭihāriyānīti paccanīkapaṭiharaṇavasena pāṭihāriyāni.",
  "atk-s0402a0:568_1": "Iddhipāṭihāriyanti ijjhanavasena iddhi,",
  "atk-s0402a0:568_2": "paṭiharaṇavasena pāṭihāriyaṃ,",
  "atk-s0402a0:568_3": "iddhiyeva pāṭihāriyaṃ iddhipāṭihāriyaṃ.",
  "atk-s0402a0:568_4": "Itaresupi eseva nayo.",
  "atk-s0402a0:568_5": "Anekavihitaṃ iddhividhantiādīnaṃ attho ceva bhāvanānayo ca visuddhimagge vitthāritova.",
  "atk-s0402a0:569_0": "Nimittena ādisatīti āgatanimittena vā gatanimittena vā ṭhitanimittena vā “idaṃ nāma bhavissatī”ti katheti.",
  "atk-s0402a0:569_1": "Tatridaṃ vatthu –",
  "atk-s0402a0:569_2": "eko kira rājā tisso muttā gahetvā purohitaṃ pucchi “kiṃ me, ācariya,",
  "atk-s0402a0:569_3": "hatthe”ti.",
  "atk-s0402a0:569_4": "So ito cito ca olokesi,",
  "atk-s0402a0:569_5": "tena ca samayena ekā sarabū “makkhikaṃ gahessāmī”ti pakkhantā,",
  "atk-s0402a0:569_6": "gahaṇakāle makkhikā palātā.",
  "atk-s0402a0:569_7": "So makkhikāya muttattā “muttā mahārājā”ti āha.",
  "atk-s0402a0:569_8": "Muttā tāva hontu,",
  "atk-s0402a0:569_9": "kati muttāti.",
  "atk-s0402a0:569_10": "So puna nimittaṃ olokesi.",
  "atk-s0402a0:569_11": "Athāvidūre kukkuṭo tikkhattuṃ saddaṃ nicchāresi.",
  "atk-s0402a0:569_12": "Brāhmaṇo “tisso mahārājā”ti āha.",
  "atk-s0402a0:569_13": "Evaṃ ekacco āgatanimittena katheti.",
  "atk-s0402a0:569_14": "Etenupāyena gataṭhitanimittehipi kathanaṃ veditabbaṃ.",
  "atk-s0402a0:569_15": "Evampi te manoti evaṃ tava mano somanassito vā domanassito vā kāmavitakkādisaṃyutto vāti.",
  "atk-s0402a0:569_16": "Dutiyaṃ tasseva vevacanaṃ.",
  "atk-s0402a0:569_17": "Itipi te cittanti itipi tava cittaṃ,",
  "atk-s0402a0:569_18": "imañca imañca atthaṃ cintayamānaṃ pavattatīti attho.",
  "atk-s0402a0:569_19": "Bahuṃ cepi ādisatīti bahuṃ cepi katheti.",
  "atk-s0402a0:569_20": "Tatheva taṃ hotīti yathā kathitaṃ,",
  "atk-s0402a0:569_21": "tatheva hoti.",
  "atk-s0402a0:570_0": "Amanussānanti yakkhapisācādīnaṃ.",
  "atk-s0402a0:570_1": "Devatānanti cātumahārājikādīnaṃ.",
  "atk-s0402a0:570_2": "Saddaṃ sutvāti aññassa cittaṃ ñatvā kathentānaṃ sutvā.",
  "atk-s0402a0:570_3": "Vitakkavipphārasaddanti vitakkavipphāravasena uppannaṃ vippalapantānaṃ suttappamattādīnaṃ saddaṃ.",
  "atk-s0402a0:570_4": "Sutvāti taṃ sutvā.",
  "atk-s0402a0:570_5": "Yaṃ vitakkayato tassa so saddo uppanno,",
  "atk-s0402a0:570_6": "tassa vasena “evampi te mano”tiādisati.",
  "atk-s0402a0:571_0": "Tatrimāni vatthūni –",
  "atk-s0402a0:571_1": "eko kira manusso “aṭṭaṃ karissāmī”ti gāmā nagaraṃ gacchanto nikkhantaṭṭhānato paṭṭhāya “vinicchayasabhāyaṃ",
  "atk-s0402a0:571_2": "rañño ca rājamahāmattānañca idaṃ kathessāmi idaṃ kathessāmī”ti vitakkento rājakulaṃ gato viya rañño purato",
  "atk-s0402a0:571_3": "ṭhito viya aṭṭakārakena saddhiṃ kathento viya ca ahosi,",
  "atk-s0402a0:571_4": "tassa taṃ vitakkavipphāravasena niccharantaṃ saddaṃ sutvā eko puriso “kenaṭṭhena gacchasī”ti āha.",
  "atk-s0402a0:571_5": "Aṭṭakammenāti. Gaccha,",
  "atk-s0402a0:571_6": "jayo te bhavissatīti.",
  "atk-s0402a0:571_7": "So gantvā aṭṭaṃ katvā jayameva pāpuṇi.",
  "atk-s0402a0:572_0": "Aparopi thero moḷiyagāme piṇḍāya cari.",
  "atk-s0402a0:572_1": "Atha naṃ nikkhamantaṃ ekā dārikā aññavihitā na addasa.",
  "atk-s0402a0:572_2": "So gāmadvāre ṭhatvā nivattitvā oloketvā taṃ disvā vitakkento agamāsi.",
  "atk-s0402a0:572_3": "Gacchantoyeva ca “kiṃ nu kho kurumānā dārikā na addasā”ti vacībhedaṃ akāsi.",
  "atk-s0402a0:572_4": "Passe ṭhito eko puriso sutvā “tumhe, bhante,",
  "atk-s0402a0:572_5": "moḷiyagāme caritthā”ti āha.",
  "atk-s0402a0:573_0": "Manosaṅkhārā paṇihitāti cittasaṅkhārā suṭṭhapitā.",
  "atk-s0402a0:573_1": "Vitakkessatīti vitakkayissati pavattayissatīti pajānāti.",
  "atk-s0402a0:573_2": "Pajānanto ca āgamanena jānāti,",
  "atk-s0402a0:573_3": "pubbabhāgena jānāti,",
  "atk-s0402a0:573_4": "antosamāpattiyaṃ cittaṃ apaloketvā jānāti.",
  "atk-s0402a0:573_5": "Āgamanena jānāti nāma kasiṇaparikammakāleyeva “yenākārenesa kasiṇabhāvanaṃ āraddho paṭhamajjhānaṃ vā…pe…",
  "atk-s0402a0:573_6": "catutthajjhānaṃ vā aṭṭha vā samāpattiyo nibbattessatī”ti jānāti.",
  "atk-s0402a0:573_7": "Pubbabhāgena jānāti nāma paṭhamavipassanāya āraddhāyayeva jānāti,",
  "atk-s0402a0:573_8": "“yenākārena esa vipassanaṃ āraddho sotāpattimaggaṃ vā nibbattessati…pe…",
  "atk-s0402a0:573_9": "arahattamaggaṃ vā nibbattessatī”ti jānāti.",
  "atk-s0402a0:573_10": "Antosamāpattiyaṃ cittaṃ oloketvā jānāti nāma –",
  "atk-s0402a0:573_11": "“yenākārena imassa manosaṅkhārā suṭṭhapitā,",
  "atk-s0402a0:573_12": "imassa nāma cittassa anantarā imaṃ nāma vitakkaṃ vitakkessati,",
  "atk-s0402a0:573_13": "ito vuṭṭhitassa etassa hānabhāgiyo vā samādhi bhavissati ṭhitibhāgiyo vā visesabhāgiyo vā nibbedhabhāgiyo vā,",
  "atk-s0402a0:573_14": "abhiññāyo vā nibbattessatī”ti jānāti.",
  "atk-s0402a0:573_15": "Tattha puthujjano cetopariyañāṇalābhī puthujjanānaṃyeva cittaṃ jānāti,",
  "atk-s0402a0:573_16": "na ariyānaṃ.",
  "atk-s0402a0:573_17": "Ariyesupi heṭṭhimo uparimassa cittaṃ na jānāti,",
  "atk-s0402a0:573_18": "uparimo pana heṭṭhimassa jānāti.",
  "atk-s0402a0:573_19": "Etesu ca sotāpanno sotāpattiphalasamāpattiṃ samāpajjati…pe…",
  "atk-s0402a0:573_20": "arahā arahattaphalasamāpattiṃ samāpajjati.",
  "atk-s0402a0:573_21": "Uparimo heṭṭhimaṃ na samāpajjati.",
  "atk-s0402a0:573_22": "Tesañhi heṭṭhimā heṭṭhimā samāpatti tatravattiyeva hoti.",
  "atk-s0402a0:573_23": "Tatheva taṃ hotīti etaṃ ekaṃsena tatheva hoti.",
  "atk-s0402a0:573_24": "Cetopariyañāṇavasena ñātañhi aññathābhāvi nāma natthi.",
  "atk-s0402a0:574_0": "Evaṃ vitakkethāti evaṃ nekkhammavitakkādayo pavattentā vitakketha.",
  "atk-s0402a0:574_1": "Mā evaṃ vitakkayitthāti evaṃ kāmavitakkādayo pavattentā mā vitakkayittha.",
  "atk-s0402a0:574_2": "Evaṃ manasi karothāti evaṃ aniccasaññameva,",
  "atk-s0402a0:574_3": "dukkhasaññādīsu vā aññataraṃ manasi karotha.",
  "atk-s0402a0:574_4": "Mā evanti niccantiādinā nayena mā manasā karittha.",
  "atk-s0402a0:574_5": "Idanti idaṃ pañcakāmaguṇarāgaṃ pajahatha.",
  "atk-s0402a0:574_6": "Idañca upasampajjāti idaṃ catumaggaphalappabhedaṃ lokuttaradhammameva upasampajja pāpuṇitvā nipphādetvā viharatha.",
  "atk-s0402a0:575_0": "Māyāsahadhammarūpaṃ viya khāyatīti māyāya samānakāraṇajātikaṃ viya hutvā upaṭṭhāti.",
  "atk-s0402a0:575_1": "Māyākāropi hi udakaṃ gahetvā telaṃ karoti,",
  "atk-s0402a0:575_2": "telaṃ gahetvā udakanti evaṃ anekarūpaṃ māyaṃ dasseti.",
  "atk-s0402a0:575_3": "Idampi pāṭihāriyaṃ tathārūpamevāti.",
  "atk-s0402a0:575_4": "Idampi me,",
  "atk-s0402a0:575_5": "bho gotama,",
  "atk-s0402a0:575_6": "pāṭihāriyaṃ māyāsahadhammarūpaṃ viya khāyatīti cintāmaṇikavijjāsarikkhakataṃ sandhāya evaṃ āha.",
  "atk-s0402a0:575_7": "Cintāmaṇikavijjaṃ jānantāpi hi āgacchantameva disvā “ayaṃ idaṃ nāma vitakkento āgacchatī”ti jānanti.",
  "atk-s0402a0:575_8": "Tathā “idaṃ nāma vitakkento ṭhito,",
  "atk-s0402a0:575_9": "idaṃ nāma vitakkento nisinno,",
  "atk-s0402a0:575_10": "idaṃ nāma vitakkento nipanno”ti jānanti.",
  "atk-s0402a0:576_0": "Abhikkantataranti sundarataraṃ.",
  "atk-s0402a0:576_1": "Paṇītataranti uttamataraṃ.",
  "atk-s0402a0:576_2": "Bhavañhi gotamo avitakkaṃ avicāranti idha brāhmaṇo avasesaṃ ādesanāpāṭihāriyaṃ bāhirakanti na gaṇhi.",
  "atk-s0402a0:576_3": "Idañca pana sabbaṃ so brāhmaṇo tathāgatassa vaṇṇaṃ kathentoyeva āha.",
  "atk-s0402a0:576_4": "Addhā kho tyāyanti ekaṃseneva tayā ayaṃ.",
  "atk-s0402a0:576_5": "Āsajja upanīya vācā bhāsitāti mama guṇe ghaṭṭetvā mameva guṇānaṃ santikaṃ upanītā vācā bhāsitā.",
  "atk-s0402a0:576_6": "Apica tyāhaṃ byākarissāmīti apica te ahameva kathessāmīti.",
  "atk-s0402a0:576_7": "Sesaṃ uttānatthamevāti.",
  "atk-s0402a0:577_0": "1. Titthāyatanasuttavaṇṇanā",
  "atk-s0402a0:578_0": "62.",
  "atk-s0402a0:578_1": "Dutiyassa paṭhame titthāyatanānīti titthabhūtāni āyatanāni,",
  "atk-s0402a0:578_2": "titthiyānaṃ vā āyatanāni.",
  "atk-s0402a0:578_3": "Tattha titthaṃ jānitabbaṃ,",
  "atk-s0402a0:578_4": "titthakarā jānitabbā,",
  "atk-s0402a0:578_5": "titthiyā jānitabbā,",
  "atk-s0402a0:578_6": "titthiyasāvakā jānitabbā.",
  "atk-s0402a0:578_7": "Titthaṃ nāma dvāsaṭṭhi diṭṭhiyo.",
  "atk-s0402a0:578_8": "Titthikarā nāma tāsaṃ diṭṭhīnaṃ uppādakā.",
  "atk-s0402a0:578_9": "Titthiyā nāma yesaṃ tā diṭṭhiyo ruccanti khamanti.",
  "atk-s0402a0:578_10": "Titthiyasāvakā nāma tesaṃ paccayadāyakā.",
  "atk-s0402a0:578_11": "Āyatananti “kambojo assānaṃ āyatanaṃ,",
  "atk-s0402a0:578_12": "gunnaṃ dakkhiṇāpatho āyatana”nti ettha sañjātiṭṭhānaṃ āyatanaṃ nāma.",
  "atk-s0402a0:579_0": "“Manorame āyatane, sevanti naṃ vihaṅgamā;",
  "atk-s0402a0:580_0": "Chāyaṃ chāyatthino yanti, phalatthaṃ phalabhojino”ti. –",
  "atk-s0402a0:581_0": "Ettha samosaraṇaṭṭhānaṃ.",
  "atk-s0402a0:581_1": "“Pañcimāni,",
  "atk-s0402a0:581_2": "bhikkhave,",
  "atk-s0402a0:581_3": "vimuttāyatanānī”ti ettha kāraṇaṃ.",
  "atk-s0402a0:581_4": "Taṃ idha sabbampi labbhati.",
  "atk-s0402a0:581_5": "Sabbepi hi diṭṭhigatikā sañjāyamānā imesuyeva tīsu ṭhānesu sañjāyanti,",
  "atk-s0402a0:581_6": "samosaraṇamānāpi etesuyeva tīsu ṭhānesu samosaranti sannipatanti,",
  "atk-s0402a0:581_7": "diṭṭhigatikabhāve ca nesaṃ etāneva tīṇi kāraṇānīti titthabhūtāni sañjātiādinā atthena āyatanānītipi titthāyatanāni.",
  "atk-s0402a0:581_8": "Tenevatthena titthiyānaṃ āyatanānītipi titthāyatanāni.",
  "atk-s0402a0:581_9": "Samanuyuñjiyamānānīti kā nāmetā diṭṭhiyoti evaṃ pucchiyamānāni.",
  "atk-s0402a0:581_10": "Samanugāhiyamānānīti kiṃkāraṇā etā diṭṭhiyo uppannāti evaṃ sammā anuggāhiyamānāni.",
  "atk-s0402a0:581_11": "Samanubhāsiyamānānīti paṭinissajjetha etāni pāpakāni diṭṭhigatānīti evaṃ sammā anusāsiyamānāni.",
  "atk-s0402a0:581_12": "Apica tīṇipi etāni anuyogapucchāvevacanāneva.",
  "atk-s0402a0:581_13": "Tena vuttaṃ aṭṭhakathāyaṃ –",
  "atk-s0402a0:581_14": "“samanuyuñjatīti vā samanuggāhatīti vā samanubhāsatīti vā esese ekaṭṭhe same samabhāge tajjāte taññevā”ti.",
  "atk-s0402a0:582_0": "Parampi gantvāti ācariyaparamparā laddhiparamparā attabhāvaparamparāti etesu yaṃkiñci paramparaṃ gantvāpi.",
  "atk-s0402a0:582_1": "Akiriyāya saṇṭhahantīti akiriyamatte saṃtiṭṭhanti.",
  "atk-s0402a0:582_2": "“Amhākaṃ ācariyo pubbekatavādī,",
  "atk-s0402a0:582_3": "amhākaṃ pācariyo pubbekatavādī,",
  "atk-s0402a0:582_4": "amhākaṃ ācariyapācariyo pubbekatavādī.",
  "atk-s0402a0:582_5": "Amhākaṃ ācariyo issaranimmānavādī,",
  "atk-s0402a0:582_6": "amhākaṃ pācariyo issaranimmānavādī,",
  "atk-s0402a0:582_7": "amhākaṃ ācariyapācariyo issaranimmānavādī.",
  "atk-s0402a0:582_8": "Amhākaṃ ācariyo ahetuapaccayavādī,",
  "atk-s0402a0:582_9": "amhākaṃ pācariyo ahetuapaccayavādī,",
  "atk-s0402a0:582_10": "amhākaṃ ācariyapācariyo ahetuapaccayavādī”ti evaṃ gacchantāni hi etāni ācariyaparamparaṃ gacchanti nāma.",
  "atk-s0402a0:582_11": "“Amhākaṃ ācariyo pubbekataladdhiko,",
  "atk-s0402a0:582_12": "amhākaṃ pācariyo…pe…",
  "atk-s0402a0:582_13": "amhākaṃ ācariyapācariyo ahetuapaccayaladdhiko”ti evaṃ gacchantāni laddhiparamparaṃ gacchanti nāma.",
  "atk-s0402a0:582_14": "“Amhākaṃ ācariyassa attabhāvo pubbekatahetu,",
  "atk-s0402a0:582_15": "amhākaṃ pācariyassa…pe…",
  "atk-s0402a0:582_16": "amhākaṃ ācariyapācariyassa attabhāvo ahetu apaccayo”ti evaṃ gacchantāni attabhāvaparamparaṃ gacchanti nāma.",
  "atk-s0402a0:582_17": "Evaṃ pana suvidūrampi gacchantāni akiriyamatteyeva saṇṭhahanti,",
  "atk-s0402a0:582_18": "ekopi etesaṃ diṭṭhigatikānaṃ kattā vā kāretā vā na paññāyati.",
  "atk-s0402a0:583_0": "Purisapuggaloti satto.",
  "atk-s0402a0:583_1": "Kāmañca purisotipi vutte puggalotipi vutte sattoyeva vutto hoti,",
  "atk-s0402a0:583_2": "ayaṃ pana sammutikathā nāma yo yathā jānāti,",
  "atk-s0402a0:583_3": "tassa tathā vuccati.",
  "atk-s0402a0:583_4": "Paṭisaṃvedetīti attano santāne uppannaṃ jānāti paṭisaṃviditaṃ karoti,",
  "atk-s0402a0:583_5": "anubhavati vā.",
  "atk-s0402a0:583_6": "Pubbekatahetūti pubbekatakāraṇā,",
  "atk-s0402a0:583_7": "pubbekatakammapaccayeneva paṭisaṃvedetīti attho.",
  "atk-s0402a0:583_8": "Iminā kammavedanañca kiriyavedanañca paṭikkhipitvā ekaṃ vipākavedanameva sampaṭicchanti.",
  "atk-s0402a0:583_9": "Ye vā ime pittasamuṭṭhānā ābādhā semhasamuṭṭhānā vātasamuṭṭhānā sannipātikā utupariṇāmajā visamaparihārajā",
  "atk-s0402a0:583_10": "opakkamikā ābādhā kammavipākajā ābādhāti aṭṭha rogā vuttā,",
  "atk-s0402a0:583_11": "tesu satta paṭikkhipitvā ekaṃ vipākavedanaṃyeva sampaṭicchanti.",
  "atk-s0402a0:583_12": "Yepime diṭṭhadhammavedanīyaṃ upapajjavedanīyaṃ aparapariyāyavedanīyanti tayo kammarāsayo vuttā,",
  "atk-s0402a0:583_13": "tesupi dve paṭibāhitvā ekaṃ aparapariyāyakammaṃyeva sampaṭicchanti.",
  "atk-s0402a0:583_14": "Yepime diṭṭhadhammavedanīyo vipāko upapajjavedanīyo aparapariyāyavedanīyoti tayo vipākarāsayo vuttā,",
  "atk-s0402a0:583_15": "tesupi dve paṭibāhitvā ekaṃ aparapariyāyavipākameva sampaṭicchanti.",
  "atk-s0402a0:583_16": "Yepime kusalacetanā akusalacetanā vipākacetanā kiriyacetanāti cattāro cetanārāsayo vuttā,",
  "atk-s0402a0:583_17": "tesupi tayo paṭibāhitvā ekaṃ vipākacetanaṃyeva sampaṭicchanti.",
  "atk-s0402a0:584_0": "Issaranimmānahetūti issaranimmānakāraṇā,",
  "atk-s0402a0:584_1": "issarena nimmitattā paṭisaṃvedetīti attho.",
  "atk-s0402a0:584_2": "Ayaṃ hi tesaṃ adhippāyo –",
  "atk-s0402a0:584_3": "imā tisso vedanā paccuppanne attanā katamūlakena vā āṇattimūlakena vā pubbekatena vā ahetuapaccayā vā paṭisaṃvedituṃ nāma na sakkā,",
  "atk-s0402a0:584_4": "issaranimmānakāraṇāyeva pana imā paṭisaṃvedetīti.",
  "atk-s0402a0:584_5": "Evaṃvādino panete heṭṭhā vuttesu aṭṭhasu rogesu ekampi asampaṭicchitvā sabbe paṭibāhanti,",
  "atk-s0402a0:584_6": "heṭṭhā vuttesu ca tīsu kammarāsīsu tīsu vipākarāsīsu catūsu cetanārāsīsu ekampi asampaṭicchitvā sabbepi paṭibāhanti.",
  "atk-s0402a0:585_0": "Ahetuapaccayāti hetuñca paccayañca vinā,",
  "atk-s0402a0:585_1": "akāraṇeneva paṭisaṃvedetīti attho.",
  "atk-s0402a0:585_2": "Ayañhi nesaṃ adhippāyo –",
  "atk-s0402a0:585_3": "imā tisso vedanā paccuppanne attanā katamūlakena vā āṇattimūlakena vā pubbekatena vā issaranimmānahetunā vā paṭisaṃvedituṃ nāma na sakkā,",
  "atk-s0402a0:585_4": "ahetuapaccayāyeva pana imā paṭisaṃvedetīti.",
  "atk-s0402a0:585_5": "Evaṃvādino panete heṭṭhā vuttesu rogādīsu ekampi asampaṭicchitvā sabbaṃ paṭibāhanti.",
  "atk-s0402a0:586_0": "Evaṃ satthā mātikaṃ nikkhipitvā idāni taṃ vibhajitvā dassetuṃ tatra,",
  "atk-s0402a0:586_1": "bhikkhavetiādimāha.",
  "atk-s0402a0:586_2": "Tattha evaṃ vadāmīti laddhipatiṭṭhāpanatthaṃ evaṃ vadāmīti dasseti.",
  "atk-s0402a0:586_3": "Laddhiñhi appatiṭṭhāpetvā niggayhamānā laddhito laddhiṃ saṅkamanti,",
  "atk-s0402a0:586_4": "bho gotama,",
  "atk-s0402a0:586_5": "na mayaṃ pubbekatavādaṃ vadāmātiādīni vadanti.",
  "atk-s0402a0:586_6": "Laddhiyā pana patiṭṭhāpitāya saṅkamituṃ alabhantā suniggahitā honti,",
  "atk-s0402a0:586_7": "iti nesaṃ laddhipatiṭṭhāpanatthaṃ evaṃ vadāmīti āha.",
  "atk-s0402a0:586_8": "Tenahāyasmantoti tena hi āyasmanto.",
  "atk-s0402a0:586_9": "Kiṃ vuttaṃ hoti –",
  "atk-s0402a0:586_10": "yadi etaṃ saccaṃ,",
  "atk-s0402a0:586_11": "evaṃ sante tena tumhākaṃ vādena.",
  "atk-s0402a0:586_12": "Pāṇātipātino bhavissanti pubbekatahetūti ye keci loke pāṇaṃ atipātenti,",
  "atk-s0402a0:586_13": "sabbe te pubbekatahetu pāṇātipātino bhavissanti.",
  "atk-s0402a0:586_14": "Kiṃkāraṇā?",
  "atk-s0402a0:586_15": "Na hi pāṇātipātakammaṃ attanā katamūlakena na āṇattimūlakena na issaranimmānahetunā na ahetuapaccayā sakkā paṭisaṃvedetuṃ,",
  "atk-s0402a0:586_16": "pubbekatahetuyeva paṭisaṃvedetīti ayaṃ vo laddhi.",
  "atk-s0402a0:586_17": "Yathā ca pāṇātipātino,",
  "atk-s0402a0:586_18": "evaṃ pāṇātipātā viramantāpi pubbekatahetuyeva viramissantīti.",
  "atk-s0402a0:586_19": "Iti bhagavā tesaṃyeva laddhiṃ gahetvā tesaṃ niggahaṃ āropeti.",
  "atk-s0402a0:586_20": "Iminā nayena adinnādāyinotiādīsupi yojanā veditabbā.",
  "atk-s0402a0:587_0": "Sārato paccāgacchatanti sārabhāvena gaṇhantānaṃ.",
  "atk-s0402a0:587_1": "Chandoti kattukamyatāchando.",
  "atk-s0402a0:587_2": "Idaṃ vā karaṇīyaṃ idaṃ vā akaraṇīyanti ettha ayaṃ adhippāyo –",
  "atk-s0402a0:587_3": "idaṃ vā karaṇīyanti kattabbassa karaṇatthāya,",
  "atk-s0402a0:587_4": "idaṃ vā akaraṇīyanti akattabbassa akaraṇatthāya kattukamyatā vā paccattapurisakāro vā na hoti.",
  "atk-s0402a0:587_5": "Chandavāyāmesu vā asantesu “idaṃ kattabba”ntipi “idaṃ na kattabba”ntipi na hoti.",
  "atk-s0402a0:587_6": "Iti karaṇīyākaraṇīye kho pana saccato thetato anupalabbhiyamāneti evaṃ kattabbe ca akattabbe ca bhūtato thirato apaññāyamāne alabbhamāne.",
  "atk-s0402a0:587_7": "Yadi hi kattabbaṃ kātuṃ akattabbato ca viramituṃ labheyya,",
  "atk-s0402a0:587_8": "karaṇīyākaraṇīyaṃ saccato thetato upalabbheyya.",
  "atk-s0402a0:587_9": "Yasmā pana ubhayampi taṃ esa nupalabbhati,",
  "atk-s0402a0:587_10": "tasmā taṃ saccato thetato na upalabbhati,",
  "atk-s0402a0:587_11": "evaṃ tasmiṃ ca anupalabbhiyamāneti attho.",
  "atk-s0402a0:587_12": "Muṭṭhassatīnanti naṭṭhassatīnaṃ vissaṭṭhassatīnaṃ.",
  "atk-s0402a0:587_13": "Anārakkhānaṃ viharatanti chasu dvāresu nirārakkhānaṃ viharantānaṃ.",
  "atk-s0402a0:587_14": "Na hoti paccattaṃ sahadhammiko samaṇavādoti evaṃ bhūtānaṃ tumhākaṃ vā aññesaṃ vā mayaṃ samaṇāti paccattaṃ sakāraṇo samaṇavādo na hoti na ijjhati.",
  "atk-s0402a0:587_15": "Samaṇāpi hi pubbekatakāraṇāyeva honti,",
  "atk-s0402a0:587_16": "assamaṇāpi pubbekatakāraṇāyevāti.",
  "atk-s0402a0:587_17": "Sahadhammikoti sakāraṇo.",
  "atk-s0402a0:587_18": "Niggaho hotīti mama niggaho hoti,",
  "atk-s0402a0:587_19": "te pana niggahitā hontīti.",
  "atk-s0402a0:588_0": "Evaṃ pubbekatavādino niggahetvā idāni issaranimmānavādino niggahetuṃ tatra,",
  "atk-s0402a0:588_1": "bhikkhavetiādimāha.",
  "atk-s0402a0:588_2": "Tassattho pubbekatavāde vuttanayeneva veditabbo,",
  "atk-s0402a0:588_3": "tathā ahetukavādepi.",
  "atk-s0402a0:589_0": "Evaṃ imesaṃ titthāyatanānaṃ parampi gantvā akiriyāya saṇṭhahanabhāvena tucchabhāvaṃ aniyyānikabhāvaṃ,",
  "atk-s0402a0:589_1": "asārabhāvena thusakoṭṭanasadisataṃ āpajjanabhāvena aggisaññāya dhamamānakhajjupanakasarikkhataṃ taṃdiṭṭhikānaṃ",
  "atk-s0402a0:589_2": "purimassapi majjhimassapi pacchimassapi atthadassanatāya abhāvena andhaveṇūpamataṃ saddamatteneva tāni",
  "atk-s0402a0:589_3": "gahetvā sāradiṭṭhikānaṃ pathaviyaṃ patitassa beluvapakkassa daddabhāyitasaddaṃ sutvā “pathavī saṃvaṭṭamānā",
  "atk-s0402a0:589_4": "āgacchatī”ti saññāya palāyantena sasakena sarikkhabhāvañca dassetvā idāni attanā desitassa dhammassa",
  "atk-s0402a0:589_5": "sārabhāvañceva niyyānikabhāvañca dassetuṃ ayaṃ kho pana,",
  "atk-s0402a0:589_6": "bhikkhavetiādimāha.",
  "atk-s0402a0:589_7": "Tattha aniggahitoti aññehi aniggahito niggahetuṃ asakkuṇeyyo.",
  "atk-s0402a0:589_8": "Asaṃkiliṭṭhoti nikkileso parisuddho,",
  "atk-s0402a0:589_9": "“saṃkiliṭṭhaṃ naṃ karissāmā”ti pavattehipi tathā kātuṃ asakkuṇeyyo.",
  "atk-s0402a0:589_10": "Anupavajjoti upavādavinimutto.",
  "atk-s0402a0:589_11": "Appaṭikuṭṭhoti “kiṃ iminā haratha na”nti evaṃ appaṭibāhito,",
  "atk-s0402a0:589_12": "anupakkuṭṭho vā.",
  "atk-s0402a0:589_13": "Viññūhīti paṇḍitehi.",
  "atk-s0402a0:589_14": "Apaṇḍitānañhi ajānitvā kathentānaṃ vacanaṃ appamāṇaṃ.",
  "atk-s0402a0:589_15": "Tasmā viññūhīti āha.",
  "atk-s0402a0:590_0": "Idāni tassa dhammassa dassanatthaṃ “katamo ca,",
  "atk-s0402a0:590_1": "bhikkhave”ti pañhaṃ pucchitvā “imā cha dhātuyo”tiādinā nayena mātikaṃ nikkhipitvā yathāpaṭipāṭiyā vibhajitvā dassento puna imā cha dhātuyotiādimāha.",
  "atk-s0402a0:590_2": "Tattha dhātuyoti sabhāvā.",
  "atk-s0402a0:590_3": "Nijjīvanissattabhāvappakāsako hi sabhāvaṭṭho dhātvaṭṭho nāma.",
  "atk-s0402a0:590_4": "Phassāyatanānīti vipākaphassānaṃ ākaraṭṭhena āyatanāni.",
  "atk-s0402a0:590_5": "Manopavicārāti vitakkavicārapādehi aṭṭhārasasu ṭhānesu manassa upavicārā.",
  "atk-s0402a0:591_0": "Pathavīdhātūti patiṭṭhādhātu.",
  "atk-s0402a0:591_1": "Āpodhātūti ābandhanadhātu.",
  "atk-s0402a0:591_2": "Tejodhātūti paripācanadhātu.",
  "atk-s0402a0:591_3": "Vāyodhātūti vitthambhanadhātu.",
  "atk-s0402a0:591_4": "Ākāsadhātūti asamphuṭṭhadhātu.",
  "atk-s0402a0:591_5": "Viññāṇadhātūti vijānanadhātu.",
  "atk-s0402a0:591_6": "Evamidaṃ dhātukammaṭṭhānaṃ āgataṃ.",
  "atk-s0402a0:591_7": "Taṃ kho panetaṃ saṅkhepato āgataṭṭhāne saṅkhepatopi vitthāratopi kathetuṃ vaṭṭati.",
  "atk-s0402a0:591_8": "Vitthārato āgataṭṭhāne saṅkhepato kathetuṃ na vaṭṭati,",
  "atk-s0402a0:591_9": "vitthāratova vaṭṭati.",
  "atk-s0402a0:591_10": "Imasmiṃ pana titthāyatanasutte idaṃ saṅkhepato chadhātuvasena kammaṭṭhānaṃ āgataṃ.",
  "atk-s0402a0:591_11": "Taṃ ubhayathāpi kathetuṃ vaṭṭati.",
  "atk-s0402a0:592_0": "Saṅkhepato chadhātuvasena kammaṭṭhānaṃ pariggaṇhantopi evaṃ pariggaṇhāti –",
  "atk-s0402a0:592_1": "pathavīdhātu āpodhātu tejodhātu vāyodhātūti imāni cattāri mahābhūtāni,",
  "atk-s0402a0:592_2": "ākāsadhātu upādārūpaṃ.",
  "atk-s0402a0:592_3": "Ekasmiṃ ca upādārūpe diṭṭhe sesāni tevīsati diṭṭhānevāti sallakkhetabbāni.",
  "atk-s0402a0:592_4": "Viññāṇadhātūti cittaṃ viññāṇakkhandho hoti,",
  "atk-s0402a0:592_5": "tena sahajātā vedanā vedanākkhandho,",
  "atk-s0402a0:592_6": "saññā saññākkhandho,",
  "atk-s0402a0:592_7": "phasso ca cetanā ca saṅkhārakkhandhoti ime cattāro arūpakkhandhā nāma.",
  "atk-s0402a0:592_8": "Cattāri pana mahābhūtāni catunnañca mahābhūtānaṃ upādārūpaṃ rūpakkhandho nāma.",
  "atk-s0402a0:592_9": "Tattha cattāro arūpakkhandhā nāmaṃ,",
  "atk-s0402a0:592_10": "rūpakkhandho rūpanti nāmañca rūpañcāti dveyeva dhammā honti,",
  "atk-s0402a0:592_11": "tato uddhaṃ satto vā jīvo vā natthīti evaṃ ekassa bhikkhuno saṅkhepato chadhātuvasena arahattasampāpakaṃ kammaṭṭhānaṃ veditabbaṃ.",
  "atk-s0402a0:593_0": "Vitthārato pariggaṇhanto pana cattāri mahābhūtāni pariggaṇhitvā ākāsadhātupariggahānusārena tevīsati upādārūpāni pariggaṇhāti.",
  "atk-s0402a0:593_1": "Atha nesaṃ paccayaṃ upaparikkhanto puna cattāreva mahābhūtāni disvā tesu pathavīdhātu vīsatikoṭṭhāsā,",
  "atk-s0402a0:593_2": "āpodhātu dvādasa,",
  "atk-s0402a0:593_3": "tejodhātu cattāro,",
  "atk-s0402a0:593_4": "vāyodhātu chakoṭṭhāsāti koṭṭhāsavasena samodhānetvā dvācattālīsa mahābhūtāni ca vavatthapetvā tesu tevīsati",
  "atk-s0402a0:593_5": "upādārūpāni pakkhipitvā pañcasaṭṭhi rūpāni vavatthapeti.",
  "atk-s0402a0:593_6": "Tāni ca vatthurūpena saddhiṃ chasaṭṭhi hontīti chasaṭṭhi rūpāni passati.",
  "atk-s0402a0:593_7": "Viññāṇadhātu pana lokiyacittavasena ekāsīti cittāni.",
  "atk-s0402a0:593_8": "Tāni sabbānipi viññāṇakkhandho nāma hoti.",
  "atk-s0402a0:593_9": "Tehi sahajātā vedanādayopi tattakāyevāti ekāsīti vedanā vedanākkhandho,",
  "atk-s0402a0:593_10": "ekāsīti saññā saññākkhandho,",
  "atk-s0402a0:593_11": "ekāsīti cetanā saṅkhārakkhandhoti ime cattāro arūpakkhandhā tebhūmakavasena gayhamānā catuvīsādhikāni",
  "atk-s0402a0:593_12": "tīṇi dhammasatāni hontīti iti ime ca arūpadhammā chasaṭṭhi ca rūpadhammāti sabbepi samodhānetvā nāmañca",
  "atk-s0402a0:593_13": "rūpañcāti dveva dhammā honti,",
  "atk-s0402a0:593_14": "tato uddhaṃ satto vā jīvo vā natthīti nāmarūpavasena pañcakkhandhe vavatthapetvā tesaṃ paccayaṃ pariyesanto",
  "atk-s0402a0:593_15": "avijjāpaccayā taṇhāpaccayā kammapaccayā āhārapaccayāti evaṃ paccayaṃ disvā “atītepi imehi paccayehi idaṃ",
  "atk-s0402a0:593_16": "vaṭṭaṃ pavattittha,",
  "atk-s0402a0:593_17": "anāgatepi etehi paccayehi pavattissati,",
  "atk-s0402a0:593_18": "etarahipi etehiyeva pavattatī”ti tīsu kālesu kaṅkhaṃ vitaritvā anukkamena paṭipajjamāno arahattaṃ pāpuṇāti.",
  "atk-s0402a0:593_19": "Evaṃ vitthāratopi chadhātuvasena arahattasampāpakaṃ kammaṭṭhānaṃ veditabbaṃ.",
  "atk-s0402a0:594_0": "Cakkhu phassāyatananti suvaṇṇādīnaṃ suvaṇṇādiākaro viya dve cakkhuviññāṇāni dve sampaṭicchanāni tīṇi",
  "atk-s0402a0:594_1": "santīraṇānīti imehi sattahi viññāṇehi sahajātānaṃ sattannaṃ phassānaṃ samuṭṭhānaṭṭhena ākaroti āyatanaṃ.",
  "atk-s0402a0:594_2": "Sotaṃ phassāyatanantiādīsupi eseva nayo.",
  "atk-s0402a0:594_3": "Mano phassāyatananti ettha pana dvāvīsati vipākaphassā yojetabbā.",
  "atk-s0402a0:594_4": "Iti hidaṃ chaphassāyatanānaṃ vasena kammaṭṭhānaṃ āgataṃ.",
  "atk-s0402a0:594_5": "Taṃ saṅkhepatopi vitthāratopi kathetabbaṃ.",
  "atk-s0402a0:594_6": "Saṅkhepato tāva –",
  "atk-s0402a0:594_7": "ettha hi purimāni pañca āyatanāni upādārūpaṃ,",
  "atk-s0402a0:594_8": "tesu diṭṭhesu avasesaṃ upādārūpaṃ diṭṭhameva hoti.",
  "atk-s0402a0:594_9": "Chaṭṭhaṃ āyatanaṃ cittaṃ,",
  "atk-s0402a0:594_10": "taṃ viññāṇakkhandho hoti,",
  "atk-s0402a0:594_11": "tena sahajātā vedanādayo sesā tayo arūpakkhandhāti heṭṭhā vuttanayeneva saṅkhepato ca vitthārato ca arahattasampāpakaṃ kammaṭṭhānaṃ veditabbaṃ.",
  "atk-s0402a0:595_0": "Cakkhunā rūpaṃ disvāti cakkhuviññāṇena rūpaṃ passitvā.",
  "atk-s0402a0:595_1": "Somanassaṭṭhāniyanti somanassassa kāraṇabhūtaṃ.",
  "atk-s0402a0:595_2": "Upavicaratīti tattha manaṃ cārento upavicarati.",
  "atk-s0402a0:595_3": "Sesapadesupi eseva nayo.",
  "atk-s0402a0:595_4": "Ettha ca iṭṭhaṃ vā hotu aniṭṭhaṃ vā,",
  "atk-s0402a0:595_5": "yaṃ rūpaṃ disvā somanassaṃ uppajjati,",
  "atk-s0402a0:595_6": "taṃ somanassaṭṭhāniyaṃ nāma.",
  "atk-s0402a0:595_7": "Yaṃ disvā domanassaṃ uppajjati,",
  "atk-s0402a0:595_8": "taṃ domanassaṭṭhāniyaṃ nāma.",
  "atk-s0402a0:595_9": "Yaṃ disvā upekkhā uppajjati,",
  "atk-s0402a0:595_10": "taṃ upekkhāṭṭhāniyaṃ nāmāti veditabbaṃ.",
  "atk-s0402a0:595_11": "Saddādīsupi eseva nayo.",
  "atk-s0402a0:595_12": "Iti idaṃ saṅkhepato kammaṭṭhānaṃ āgataṃ.",
  "atk-s0402a0:595_13": "Taṃ kho panetaṃ saṅkhepato āgataṭṭhāne saṅkhepatopi vitthāratopi kathetuṃ vaṭṭati.",
  "atk-s0402a0:595_14": "Vitthārato āgataṭṭhāne saṅkhepato kathetuṃ na vaṭṭati.",
  "atk-s0402a0:595_15": "Imasmiṃ pana titthāyatanasutte idaṃ saṅkhepato aṭṭhārasamanopavicāravasena kammaṭṭhānaṃ āgataṃ.",
  "atk-s0402a0:595_16": "Taṃ saṅkhepatopi vitthāratopi kathetuṃ vaṭṭati.",
  "atk-s0402a0:596_0": "Tattha saṅkhepato tāva –",
  "atk-s0402a0:596_1": "cakkhu sotaṃ ghānaṃ jivhā kāyo,",
  "atk-s0402a0:596_2": "rūpaṃ saddo gandho rasoti imāni nava upādārūpāni,",
  "atk-s0402a0:596_3": "tesu diṭṭhesu sesaṃ upādārūpaṃ diṭṭhameva hoti.",
  "atk-s0402a0:596_4": "Phoṭṭhabbaṃ tīṇi mahābhūtāni,",
  "atk-s0402a0:596_5": "tehi diṭṭhehi catutthaṃ diṭṭhameva hoti.",
  "atk-s0402a0:596_6": "Mano viññāṇakkhandho,",
  "atk-s0402a0:596_7": "tena sahajātā vedanādayo tayo arūpakkhandhāti heṭṭhā vuttanayeneva saṅkhepato ca vitthārato ca arahattasampāpakaṃ kammaṭṭhānaṃ veditabbaṃ.",
  "atk-s0402a0:597_0": "Ariyasaccānīti ariyabhāvakarāni,",
  "atk-s0402a0:597_1": "ariyapaṭividdhāni vā saccāni.",
  "atk-s0402a0:597_2": "Ayamettha saṅkhepo,",
  "atk-s0402a0:597_3": "vitthārato panetaṃ padaṃ visuddhimagge pakāsitaṃ. Channaṃ,",
  "atk-s0402a0:597_4": "bhikkhave,",
  "atk-s0402a0:597_5": "dhātūnanti idaṃ kimatthaṃ āraddhaṃ?",
  "atk-s0402a0:597_6": "Sukhāvabodhanatthaṃ.",
  "atk-s0402a0:597_7": "Yassa hi tathāgato dvādasapadaṃ paccayāvaṭṭaṃ kathetukāmo hoti,",
  "atk-s0402a0:597_8": "tassa gabbhāvakkanti vaṭṭaṃ dasseti.",
  "atk-s0402a0:597_9": "Gabbhāvakkanti vaṭṭasmiṃ hi dassite kathetumpi sukhaṃ hoti paraṃ avabodhe utumpīti sukhāvabodhanatthaṃ idamāraddhanti veditabbaṃ.",
  "atk-s0402a0:597_10": "Tattha channaṃ dhātūnanti heṭṭhā vuttānaṃyeva pathavīdhātuādīnaṃ.",
  "atk-s0402a0:597_11": "Upādāyāti paṭicca.",
  "atk-s0402a0:597_12": "Etena paccayamattaṃ dasseti.",
  "atk-s0402a0:597_13": "Idaṃ vuttaṃ hoti “chadhātupaccayā gabbhassāvakkanti hotī”ti.",
  "atk-s0402a0:597_14": "Kassa channaṃ dhātūnaṃ paccayena, kiṃ mātu,",
  "atk-s0402a0:597_15": "udāhu pitūti?",
  "atk-s0402a0:597_16": "Na mātu na pitu,",
  "atk-s0402a0:597_17": "paṭisandhiggaṇhanakasattasseva pana channaṃ dhātūnaṃ paccayena gabbhassāvakkanti nāma hoti.",
  "atk-s0402a0:597_18": "Gabbho ca nāmesa nirayagabbho tiracchānayonigabbho pettivisayagabbho manussagabbho devagabbhoti nānappakāro hoti.",
  "atk-s0402a0:597_19": "Imasmiṃ pana ṭhāne manussagabbho adhippeto.",
  "atk-s0402a0:597_20": "Avakkanti hotīti okkanti nibbatti pātubhāvo hoti,",
  "atk-s0402a0:597_21": "kathaṃ hotīti?",
  "atk-s0402a0:597_22": "Tiṇṇaṃ sannipātena.",
  "atk-s0402a0:597_23": "Vuttañhetaṃ –",
  "atk-s0402a0:598_0": "“Tiṇṇaṃ kho pana,",
  "atk-s0402a0:598_1": "bhikkhave,",
  "atk-s0402a0:598_2": "sannipātā gabbhassāvakkanti hoti.",
  "atk-s0402a0:598_3": "Katamesaṃ tiṇṇaṃ?",
  "atk-s0402a0:598_4": "Idha mātāpitaro ca sannipatitā honti,",
  "atk-s0402a0:598_5": "mātā ca na utunī hoti,",
  "atk-s0402a0:598_6": "gandhabbo ca na paccupaṭṭhito hoti.",
  "atk-s0402a0:598_7": "Neva tāva gabbhassāvakkanti hoti.",
  "atk-s0402a0:598_8": "Idha mātāpitaro ca sannipatitā honti,",
  "atk-s0402a0:598_9": "mātā ca utunī hoti,",
  "atk-s0402a0:598_10": "gandhabbo ca na paccupaṭṭhito hoti,",
  "atk-s0402a0:598_11": "neva tāva gabbhassāvakkanti hoti.",
  "atk-s0402a0:598_12": "Yato ca kho,",
  "atk-s0402a0:598_13": "bhikkhave,",
  "atk-s0402a0:598_14": "mātāpitaro ca sannipatitā honti,",
  "atk-s0402a0:598_15": "mātā ca utunī hoti,",
  "atk-s0402a0:598_16": "gandhabbo ca paccupaṭṭhito hoti.",
  "atk-s0402a0:598_17": "Evaṃ tiṇṇaṃ sannipātā gabbhassāvakkanti hotī”ti.",
  "atk-s0402a0:599_0": "Okkantiyā sati nāmarūpanti “viññāṇapaccayā nāmarūpa”nti vuttaṭṭhāne vatthudasakaṃ kāyadasakaṃ bhāvadasakaṃ",
  "atk-s0402a0:599_1": "tayo arūpino khandhāti tettiṃsa dhammā gahitā,",
  "atk-s0402a0:599_2": "imasmiṃ pana “okkantiyā sati nāmarūpa”nti vuttaṭṭhāne viññāṇakkhandhampi pakkhipitvā gabbhaseyyakānaṃ",
  "atk-s0402a0:599_3": "paṭisandhikkhaṇe catuttiṃsa dhammā gahitāti veditabbā.",
  "atk-s0402a0:599_4": "Nāmarūpapaccayā saḷāyatanantiādīhi yatheva okkantiyā sati nāmarūpapātubhāvo dassito,",
  "atk-s0402a0:599_5": "evaṃ nāmarūpe sati saḷāyatanapātubhāvo,",
  "atk-s0402a0:599_6": "saḷāyatane sati phassapātubhāvo,",
  "atk-s0402a0:599_7": "phasse sati vedanāpātubhāvo dassito.",
  "atk-s0402a0:600_0": "Vediyamānassāti ettha vedanaṃ anubhavantopi vediyamānoti vuccati jānantopi.",
  "atk-s0402a0:600_1": "“Vediyāmahaṃ, bhante,",
  "atk-s0402a0:600_2": "vediyatīti maṃ saṅgho dhāretū”ti ettha hi anubhavanto vediyamāno nāma,",
  "atk-s0402a0:600_3": "“sukhaṃ vedanaṃ vediyamāno sukhaṃ vedanaṃ vediyāmīti pajānātī”ti ettha jānanto.",
  "atk-s0402a0:600_4": "Idhāpi jānantova adhippeto.",
  "atk-s0402a0:600_5": "Idaṃ dukkhanti paññapemīti evaṃ jānantassa sattassa “idaṃ dukkhaṃ ettakaṃ dukkhaṃ,",
  "atk-s0402a0:600_6": "natthi ito uddhaṃ dukkha”nti paññapemi bodhemi jānāpemi.",
  "atk-s0402a0:600_7": "Ayaṃ dukkhasamudayotiādīsupi eseva nayo.",
  "atk-s0402a0:601_0": "Tattha dukkhādīsu ayaṃ sanniṭṭhānakathā –",
  "atk-s0402a0:601_1": "ṭhapetvā hi taṇhaṃ tebhūmakā pañcakkhandhā dukkhaṃ nāma,",
  "atk-s0402a0:601_2": "tasseva pabhāvikā pubbataṇhā dukkhasamudayo nāma,",
  "atk-s0402a0:601_3": "tesaṃ dvinnampi saccānaṃ anuppattinirodho dukkhanirodho nāma,",
  "atk-s0402a0:601_4": "ariyo aṭṭhaṅgiko maggo dukkhanirodhagāminī paṭipadā nāma.",
  "atk-s0402a0:601_5": "Iti bhagavā okkantiyā sati nāmarūpanti kathentopi vediyamānassa jānamānasseva kathesi,",
  "atk-s0402a0:601_6": "nāmarūpapaccayā saḷāyatananti kathentopi,",
  "atk-s0402a0:601_7": "saḷāyatanapaccayā phassoti kathentopi,",
  "atk-s0402a0:601_8": "phassapaccayā vedanāti kathentopi,",
  "atk-s0402a0:601_9": "vediyamānassa kho panāhaṃ,",
  "atk-s0402a0:601_10": "bhikkhave,",
  "atk-s0402a0:601_11": "idaṃ dukkhanti paññapemīti kathentopi,",
  "atk-s0402a0:601_12": "ayaṃ dukkhasamudayoti,",
  "atk-s0402a0:601_13": "ayaṃ dukkhanirodhoti,",
  "atk-s0402a0:601_14": "ayaṃ dukkhanirodhagāminī paṭipadāti paññapemīti kathentopi vediyamānassa jānamānasseva kathesi.",
  "atk-s0402a0:602_0": "Idāni tāni paṭipāṭiyā ṭhapitāni saccāni vitthārento katamañca,",
  "atk-s0402a0:602_1": "bhikkhavetiādimāha.",
  "atk-s0402a0:602_2": "Taṃ sabbaṃ sabbākārena visuddhimagge vitthāritameva.",
  "atk-s0402a0:602_3": "Tattha vuttanayeneva veditabbaṃ.",
  "atk-s0402a0:602_4": "Ayaṃ pana viseso –",
  "atk-s0402a0:602_5": "tattha “dukkhasamudayaṃ ariyasaccaṃ yāyaṃ taṇhā ponobbhavikā”ti imāya tantiyā āgataṃ,",
  "atk-s0402a0:602_6": "idha “avijjāpaccayā saṅkhārā”ti paccayākāravasena.",
  "atk-s0402a0:602_7": "Tattha ca dukkhanirodhaṃ ariyasaccaṃ “yo tassāyeva taṇhāya asesavirāganirodho”ti imāya tantiyā āgataṃ,",
  "atk-s0402a0:602_8": "idha “avijjāyatveva asesavirāganirodhā”ti paccayākāranirodhavasena.",
  "atk-s0402a0:603_0": "Tattha asesavirāganirodhāti asesavirāgena ca asesanirodhena ca.",
  "atk-s0402a0:603_1": "Ubhayampetaṃ aññamaññavevacanameva.",
  "atk-s0402a0:603_2": "Saṅkhāranirodhoti saṅkhārānaṃ anuppattinirodho hoti.",
  "atk-s0402a0:603_3": "Sesapadesupi eseva nayo.",
  "atk-s0402a0:603_4": "Imehi pana padehi yaṃ āgamma avijjādayo nirujjhanti,",
  "atk-s0402a0:603_5": "atthato taṃ nibbānaṃ dīpitaṃ hoti.",
  "atk-s0402a0:603_6": "Nibbānañhi avijjānirodhotipi saṅkhāranirodhotipi evaṃ tesaṃ tesaṃ dhammānaṃ nirodhanāmena kathīyati.",
  "atk-s0402a0:603_7": "Kevalassāti sakalassa.",
  "atk-s0402a0:603_8": "Dukkhakkhandhassāti vaṭṭadukkharāsissa.",
  "atk-s0402a0:603_9": "Nirodho hotīti appavatti hoti.",
  "atk-s0402a0:603_10": "Tattha yasmā avijjādīnaṃ nirodho nāma khīṇākāropi vuccati arahattampi nibbānampi,",
  "atk-s0402a0:603_11": "tasmā idha khīṇākāradassanavasena dvādasasu ṭhānesu arahattaṃ,",
  "atk-s0402a0:603_12": "dvādasasuyeva nibbānaṃ kathitanti veditabbaṃ.",
  "atk-s0402a0:603_13": "Idaṃ vuccatīti ettha nibbānameva sandhāya idanti vuttaṃ.",
  "atk-s0402a0:603_14": "Aṭṭhaṅgikoti na aṭṭhahi aṅgehi vinimutto añño maggo nāma atthi.",
  "atk-s0402a0:603_15": "Yathā pana pañcaṅgikaṃ tūriyanti vutte pañcaṅgamattameva tūriyanti vuttaṃ hoti,",
  "atk-s0402a0:603_16": "evamidhāpi aṭṭhaṅgikamattameva maggo hotīti veditabbo.",
  "atk-s0402a0:603_17": "Aniggahitoti na niggahito.",
  "atk-s0402a0:603_18": "Niggaṇhanto hi hāpetvā vā dasseti vaḍḍhetvā vā taṃ parivattetvā vā.",
  "atk-s0402a0:603_19": "Tattha yasmā cattāri ariyasaccāni “na imāni cattāri,",
  "atk-s0402a0:603_20": "dve vā tīṇi vā”ti evaṃ hāpetvāpi “pañca vā cha vā”ti evaṃ vaḍḍhetvāpi “na imāni cattāri ariyasaccāni,",
  "atk-s0402a0:603_21": "aññāneva cattāri ariyasaccānī”ti dassetuṃ na sakkā.",
  "atk-s0402a0:603_22": "Tasmā ayaṃ dhammo aniggahito nāma.",
  "atk-s0402a0:603_23": "Sesaṃ sabbattha uttānamevāti.",
  "atk-s0402a0:604_0": "2. Bhayasuttavaṇṇanā",
  "atk-s0402a0:605_0": "63.",
  "atk-s0402a0:605_1": "Dutiye amātāputtikānīti mātā ca putto ca mātāputtaṃ,",
  "atk-s0402a0:605_2": "parittātuṃ samatthabhāvena natthi ettha mātāputtanti amātāputtikāni.",
  "atk-s0402a0:605_3": "Yanti yasmiṃ samaye.",
  "atk-s0402a0:605_4": "Tattha mātāpi puttaṃ nappaṭilabhatīti tasmiṃ aggibhaye uppanne mātāpi puttaṃ passituṃ na labhati,",
  "atk-s0402a0:605_5": "puttopi mātaraṃ passituṃ na labhatīti attho.",
  "atk-s0402a0:605_6": "Bhayaṃ hotīti cittutrāsabhayaṃ hoti.",
  "atk-s0402a0:605_7": "Aṭavisaṅkopoti aṭaviyā saṅkopo.",
  "atk-s0402a0:605_8": "Aṭavīti cettha aṭavivāsino corā veditabbā.",
  "atk-s0402a0:605_9": "Yadā hi te aṭavito janapadaṃ otaritvā gāmanigamarājadhāniyo paharitvā vilumpanti,",
  "atk-s0402a0:605_10": "tadā aṭavisaṅkopo nāma hoti,",
  "atk-s0402a0:605_11": "taṃ sandhāyetaṃ vuttaṃ.",
  "atk-s0402a0:605_12": "Cakkasamārūḷhāti ettha iriyāpathacakkampi vaṭṭati yānacakkampi.",
  "atk-s0402a0:605_13": "Bhayasmiṃ hi sampatte yesaṃ yānakāni atthi,",
  "atk-s0402a0:605_14": "te attano parikkhārabhaṇḍaṃ tesu āropetvā palāyanti.",
  "atk-s0402a0:605_15": "Yesaṃ natthi,",
  "atk-s0402a0:605_16": "te kājena vā ādāya sīsena vā ukkhipitvā palāyantiyeva.",
  "atk-s0402a0:605_17": "Te cakkasamārūḷhā nāma honti.",
  "atk-s0402a0:605_18": "Pariyāyantīti ito cito ca gacchanti.",
  "atk-s0402a0:605_19": "Kadācīti kismiñcideva kāle.",
  "atk-s0402a0:605_20": "Karahacīti tasseva vevacanaṃ.",
  "atk-s0402a0:605_21": "Mātāpi puttaṃ paṭilabhatīti āgacchantaṃ vā gacchantaṃ vā ekasmiṃ ṭhāne nilīnaṃ vā passituṃ labhati.",
  "atk-s0402a0:605_22": "Udakavāhakoti nadīpūro.",
  "atk-s0402a0:605_23": "Mātāpi puttaṃ paṭilabhatīti kulle vā uḷumpe vā mattikābhājane vā dārukkhaṇḍe vā laggaṃ vuyhamānaṃ passituṃ paṭilabhati,",
  "atk-s0402a0:605_24": "sotthinā vā puna uttaritvā gāme vā araññe vā ṭhitaṃ passituṃ labhatīti.",
  "atk-s0402a0:606_0": "Evaṃ pariyāyato amātāputtikāni bhayāni dassetvā idāni nippariyāyena dassento tīṇimānītiādimāha.",
  "atk-s0402a0:606_1": "Tattha jarābhayanti jaraṃ paṭicca uppajjanakabhayaṃ.",
  "atk-s0402a0:606_2": "Itaresupi eseva nayo.",
  "atk-s0402a0:606_3": "Vuttampi cetaṃ –",
  "atk-s0402a0:606_4": "“jaraṃ paṭicca uppajjati bhayaṃ bhayānakaṃ chambhitattaṃ lomahaṃso cetaso utrāso.",
  "atk-s0402a0:606_5": "Byādhiṃ paṭicca,",
  "atk-s0402a0:606_6": "maraṇaṃ paṭicca uppajjati bhayaṃ bhayānakaṃ chambhitattaṃ lomahaṃso cetaso utrāso”ti.",
  "atk-s0402a0:606_7": "Sesaṃ sabbattha uttānamevāti.",
  "atk-s0402a0:607_0": "3. Venāgapurasuttavaṇṇanā",
  "atk-s0402a0:608_0": "64.",
  "atk-s0402a0:608_1": "Tatiye kosalesūti evaṃnāmake janapade.",
  "atk-s0402a0:608_2": "Cārikaṃ caramānoti addhānagamanaṃ gacchanto.",
  "atk-s0402a0:608_3": "Cārikā ca nāmesā bhagavato duvidhā hoti turitacārikā ca aturitacārikā cāti.",
  "atk-s0402a0:608_4": "Tattha dūrepi bodhaneyyapuggalaṃ disvā tassa bodhanatthāya sahasā gamanaṃ turitacārikā nāma.",
  "atk-s0402a0:608_5": "Sā mahākassapapaccuggamanādīsu daṭṭhabbā.",
  "atk-s0402a0:608_6": "Yaṃ pana gāmanigamapaṭipāṭiyā devasikaṃ yojanaaddhayojanavasena piṇḍapātacariyādīhi lokaṃ anuggaṇhantassa gamanaṃ,",
  "atk-s0402a0:608_7": "ayaṃ aturitacārikā nāma.",
  "atk-s0402a0:608_8": "Imaṃ sandhāyetaṃ vuttaṃ –",
  "atk-s0402a0:608_9": "“cārikaṃ caramāno”ti.",
  "atk-s0402a0:608_10": "Vitthārena pana cārikākathā sumaṅgalavilāsiniyā dīghanikāyaṭṭhakathāya ambaṭṭhasuttavaṇṇanāyaṃ vuttā.",
  "atk-s0402a0:608_11": "Brāhmaṇagāmoti brāhmaṇānaṃ samosaraṇagāmopi brāhmaṇagāmoti vuccati,",
  "atk-s0402a0:608_12": "brāhmaṇānaṃ bhogagāmopi.",
  "atk-s0402a0:608_13": "Idha samosaraṇagāmo brāhmaṇavasanagāmoti adhippeto.",
  "atk-s0402a0:608_14": "Tadavasarīti tattha avasari,",
  "atk-s0402a0:608_15": "sampattoti attho.",
  "atk-s0402a0:608_16": "Vihāro panettha aniyāmito.",
  "atk-s0402a0:608_17": "Tasmā tassa avidūre buddhānaṃ anucchaviko eko vanasaṇḍo atthi,",
  "atk-s0402a0:608_18": "satthā taṃ vanasaṇḍaṃ gatoti veditabbo.",
  "atk-s0402a0:609_0": "Assosunti suṇiṃsu upalabhiṃsu,",
  "atk-s0402a0:609_1": "sotadvārasampattavacananigghosānusārena jāniṃsu.",
  "atk-s0402a0:609_2": "Khoti avadhāraṇatthe,",
  "atk-s0402a0:609_3": "padapūraṇamatte vā nipāto.",
  "atk-s0402a0:609_4": "Tattha avadhāraṇatthena “assosuṃ eva,",
  "atk-s0402a0:609_5": "na tesaṃ koci savanantarāyo ahosī”ti ayamattho veditabbo.",
  "atk-s0402a0:609_6": "Padapūraṇena byañjanasiliṭṭhatāmattameva.",
  "atk-s0402a0:610_0": "Idāni yamatthaṃ assosuṃ,",
  "atk-s0402a0:610_1": "taṃ pakāsetuṃ samaṇo khalu, bho,",
  "atk-s0402a0:610_2": "gotamotiādi vuttaṃ.",
  "atk-s0402a0:610_3": "Tattha samitapāpattā samaṇoti veditabbo.",
  "atk-s0402a0:610_4": "Khalūti anussavatthe nipāto.",
  "atk-s0402a0:610_5": "Bhoti tesaṃ aññamaññaṃ ālapanamattaṃ.",
  "atk-s0402a0:610_6": "Gotamoti bhagavato gottavasena paridīpanaṃ,",
  "atk-s0402a0:610_7": "tasmā “samaṇo khalu, bho,",
  "atk-s0402a0:610_8": "gotamo”ti ettha samaṇo kira, bho,",
  "atk-s0402a0:610_9": "gotamagottoti evamattho daṭṭhabbo.",
  "atk-s0402a0:610_10": "Sakyaputtoti idaṃ pana bhagavato uccākulaparidīpanaṃ.",
  "atk-s0402a0:610_11": "Sakyakulā pabbajitoti saddhāpabbajitabhāvaparidīpanaṃ,",
  "atk-s0402a0:610_12": "kenaci pārijuññena anabhibhūto aparikkhīṇaṃyeva taṃ kulaṃ pahāya saddhāya pabbajitoti vuttaṃ hoti.",
  "atk-s0402a0:610_13": "Taṃ kho panāti itthambhūtākhyānatthe upayogavacanaṃ,",
  "atk-s0402a0:610_14": "tassa kho pana bhoto gotamassāti attho.",
  "atk-s0402a0:610_15": "Kalyāṇoti kalyāṇaguṇasamannāgato,",
  "atk-s0402a0:610_16": "seṭṭhoti vuttaṃ hoti.",
  "atk-s0402a0:610_17": "Kittisaddoti kittiyeva,",
  "atk-s0402a0:610_18": "thutighoso vā.",
  "atk-s0402a0:610_19": "Abbhuggatoti sadevakaṃ lokaṃ ajjhottharitvā uggato. Kinti?",
  "atk-s0402a0:610_20": "Itipi so bhagavā…pe…",
  "atk-s0402a0:610_21": "buddho bhagavāti.",
  "atk-s0402a0:610_22": "Tatrāyaṃ padasambandho –",
  "atk-s0402a0:610_23": "so bhagavā itipi arahaṃ,",
  "atk-s0402a0:610_24": "itipi sammāsambuddho…pe…",
  "atk-s0402a0:610_25": "itipi bhagavāti.",
  "atk-s0402a0:610_26": "Iminā ca iminā ca kāraṇenāti vuttaṃ hoti.",
  "atk-s0402a0:611_0": "Tattha “ārakattā,",
  "atk-s0402a0:611_1": "arīnaṃ arānañca hatattā,",
  "atk-s0402a0:611_2": "paccayādīnaṃ arahattā,",
  "atk-s0402a0:611_3": "pāpakaraṇe rahābhāvāti imehi kāraṇehi so bhagavā arahanti veditabbo”tiādinā nayena mātikaṃ nikkhipitvā",
  "atk-s0402a0:611_4": "sabbāneva etāni padāni visuddhimagge buddhānussatiniddese vitthāritānīti tato nesaṃ vitthāro gahetabbo.",
  "atk-s0402a0:612_0": "So imaṃ lokanti so bhavaṃ gotamo imaṃ lokaṃ,",
  "atk-s0402a0:612_1": "idāni vattabbaṃ nidasseti.",
  "atk-s0402a0:612_2": "Sadevakanti saha devehi sadevakaṃ.",
  "atk-s0402a0:612_3": "Evaṃ saha mārena samārakaṃ.",
  "atk-s0402a0:612_4": "Saha brahmunā sabrahmakaṃ.",
  "atk-s0402a0:612_5": "Saha samaṇabrāhmaṇehi sassamaṇabrāhmaṇiṃ.",
  "atk-s0402a0:612_6": "Pajātattā pajā,",
  "atk-s0402a0:612_7": "taṃ pajaṃ.",
  "atk-s0402a0:612_8": "Saha devamanussehi sadevamanussaṃ.",
  "atk-s0402a0:612_9": "Tattha sadevakavacanena pañcakāmāvacaradevaggahaṇaṃ veditabbaṃ,",
  "atk-s0402a0:612_10": "samārakavacanena chaṭṭhakāmāvacaradevaggahaṇaṃ,",
  "atk-s0402a0:612_11": "sabrahmakavacanena brahmakāyikādibrahmaggahaṇaṃ,",
  "atk-s0402a0:612_12": "sassamaṇabrāhmaṇivacanena sāsanassa paccatthikapaccāmittasamaṇabrāhmaṇaggahaṇaṃ,",
  "atk-s0402a0:612_13": "samitapāpabāhitapāpasamaṇabrāhmaṇaggahaṇañca,",
  "atk-s0402a0:612_14": "pajāvacanena sattalokaggahaṇaṃ,",
  "atk-s0402a0:612_15": "sadevamanussavacanena sammutidevaavasesamanussaggahaṇaṃ.",
  "atk-s0402a0:612_16": "Evamettha tīhi padehi okāsalokena saddhiṃ sattaloko,",
  "atk-s0402a0:612_17": "dvīhi pajāvasena sattalokova gahitoti veditabbo.",
  "atk-s0402a0:613_0": "Aparo nayo –",
  "atk-s0402a0:613_1": "sadevakaggahaṇena arūpāvacaraloko gahito,",
  "atk-s0402a0:613_2": "samārakaggahaṇena chakāmāvacaradevaloko,",
  "atk-s0402a0:613_3": "sabrahmakaggahaṇena rūpībrahmaloko,",
  "atk-s0402a0:613_4": "sassamaṇabrāhmaṇādiggahaṇena catuparisavasena,",
  "atk-s0402a0:613_5": "sammutidevehi vā saha manussaloko,",
  "atk-s0402a0:613_6": "avasesasabbasattaloko vā.",
  "atk-s0402a0:613_7": "Porāṇā panāhu –",
  "atk-s0402a0:613_8": "sadevakanti devatāhi saddhiṃ avasesalokaṃ.",
  "atk-s0402a0:613_9": "Samārakanti mārena saddhiṃ avasesalokaṃ.",
  "atk-s0402a0:613_10": "Sabrahmakanti brahmehi saddhiṃ avasesalokaṃ.",
  "atk-s0402a0:613_11": "Evaṃ sabbepi tibhavūpage satte tīhākārehi tīsu padesu pakkhipitvā puna dvīhi padehi pariyādātuṃ sassamaṇabrāhmaṇiṃ pajaṃ sadevamanussanti vuttaṃ.",
  "atk-s0402a0:613_12": "Evaṃ pañcahi padehi tena tenākārena tedhātukameva pariyādinnanti.",
  "atk-s0402a0:614_0": "Sayaṃ abhiññā sacchikatvā pavedetīti sayanti sāmaṃ,",
  "atk-s0402a0:614_1": "aparaneyyo hutvā.",
  "atk-s0402a0:614_2": "Abhiññāti abhiññāya,",
  "atk-s0402a0:614_3": "adhikena ñāṇena ñatvāti attho.",
  "atk-s0402a0:614_4": "Sacchikatvāti paccakkhaṃ katvā,",
  "atk-s0402a0:614_5": "etena anumānādipaṭikkhepo kato.",
  "atk-s0402a0:614_6": "Pavedetīti bodheti ñāpeti pakāseti.",
  "atk-s0402a0:615_0": "So dhammaṃ deseti ādikalyāṇaṃ…pe…",
  "atk-s0402a0:615_1": "pariyosānakalyāṇanti so bhagavā sattesu kāruññataṃ paṭicca hitvāpi anuttaraṃ vivekasukhaṃ dhammaṃ deseti.",
  "atk-s0402a0:615_2": "Tañca kho appaṃ vā bahuṃ vā desento ādikalyāṇādippakārameva deseti,",
  "atk-s0402a0:615_3": "ādimhipi kalyāṇaṃ bhaddakaṃ anavajjameva katvā deseti, majjhepi,",
  "atk-s0402a0:615_4": "pariyosānepi kalyāṇaṃ bhaddakaṃ anavajjameva katvā desetīti vuttaṃ hoti.",
  "atk-s0402a0:616_0": "Tattha atthi desanāya ādimajjhapariyosānaṃ,",
  "atk-s0402a0:616_1": "atthi sāsanassa.",
  "atk-s0402a0:616_2": "Desanāya tāva catuppadikāyapi gāthāya paṭhamapādo ādi nāma,",
  "atk-s0402a0:616_3": "tato dve majjhaṃ nāma,",
  "atk-s0402a0:616_4": "ante eko pariyosānaṃ nāma.",
  "atk-s0402a0:616_5": "Ekānusandhikassa suttassa nidānaṃ ādi,",
  "atk-s0402a0:616_6": "idamavocāti pariyosānaṃ,",
  "atk-s0402a0:616_7": "ubhinnaṃ antarā majjhaṃ.",
  "atk-s0402a0:616_8": "Anekānusandhikassa suttassa paṭhamānusandhi ādi,",
  "atk-s0402a0:616_9": "ante anusandhi pariyosānaṃ,",
  "atk-s0402a0:616_10": "majjhe eko vā dve vā bahū vā majjhameva.",
  "atk-s0402a0:617_0": "Sāsanassa sīlasamādhivipassanā ādi nāma.",
  "atk-s0402a0:617_1": "Vuttampi cetaṃ –",
  "atk-s0402a0:617_2": "“ko cādi kusalānaṃ dhammānaṃ,",
  "atk-s0402a0:617_3": "sīlañca suvisuddhaṃ diṭṭhi ca ujukā”ti. “Atthi,",
  "atk-s0402a0:617_4": "bhikkhave,",
  "atk-s0402a0:617_5": "majjhimā paṭipadā tathāgatena abhisambuddhā”ti evaṃ vutto pana ariyamaggo majjhaṃ nāma.",
  "atk-s0402a0:617_6": "Phalañceva nibbānañca pariyosānaṃ nāma.",
  "atk-s0402a0:617_7": "“Tasmātiha tvaṃ, brāhmaṇa,",
  "atk-s0402a0:617_8": "brahmacariyaṃ etaṃpāraṃ etaṃpariyosāna”nti ettha phalaṃ pariyosananti vuttaṃ.",
  "atk-s0402a0:617_9": "“Nibbānogadhañhi,",
  "atk-s0402a0:617_10": "āvuso visākha,",
  "atk-s0402a0:617_11": "brahmacariyaṃ vussati nibbānaparāyaṇaṃ nibbānapariyosāna”nti ettha nibbānaṃ pariyosānanti vuttaṃ.",
  "atk-s0402a0:617_12": "Idha pana desanāya ādimajjhapariyosānaṃ adhippetaṃ.",
  "atk-s0402a0:617_13": "Bhagavā hi dhammaṃ desento ādimhi sīlaṃ dassetvā majjhe maggaṃ pariyosāne nibbānaṃ dasseti.",
  "atk-s0402a0:617_14": "Tena vuttaṃ –",
  "atk-s0402a0:617_15": "“so dhammaṃ deseti ādikalyāṇaṃ majjhekalyāṇaṃ pariyosānakalyāṇa”nti.",
  "atk-s0402a0:617_16": "Tasmā aññopi dhammakathiko dhammaṃ kathento –",
  "atk-s0402a0:618_0": "“Ādimhi sīlaṃ dasseyya, majjhe maggaṃ vibhāvaye;",
  "atk-s0402a0:619_0": "Pariyosānamhi nibbānaṃ, esā kathikasaṇṭhitī”ti.",
  "atk-s0402a0:620_0": "Sātthaṃ sabyañjananti yassa hi yāgubhattaitthipurisādivaṇṇanānissitā desanā hoti,",
  "atk-s0402a0:620_1": "na so sātthaṃ deseti.",
  "atk-s0402a0:620_2": "Bhagavā pana tathārūpaṃ desanaṃ pahāya catusatipaṭṭhānādinissitaṃ desanaṃ deseti.",
  "atk-s0402a0:620_3": "Tasmā “sātthaṃ desetī”ti vuccati.",
  "atk-s0402a0:620_4": "Yassa pana desanā ekabyañjanādiyuttā vā sabbaniroṭṭhabyañjanā vā sabbavissaṭṭhabyañjanā vā sabbaniggahitabyañjanā vā,",
  "atk-s0402a0:620_5": "tassa damiḷakirātayavanādimilakkhānaṃ bhāsā viya byañjanapāripūriyā abhāvato abyañjanā nāma desanā hoti.",
  "atk-s0402a0:620_6": "Bhagavā pana –",
  "atk-s0402a0:621_0": "“Sithilaṃ dhanitañca dīgharassaṃ, lahukaṃ garukañca niggahītaṃ;",
  "atk-s0402a0:622_0": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –",
  "atk-s0402a0:623_0": "Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti.",
  "atk-s0402a0:623_1": "Tasmā “sabyañjanaṃ katvā desetī”ti vuccati.",
  "atk-s0402a0:623_2": "Kevalaparipuṇṇanti ettha kevalanti sakalādhivacanaṃ.",
  "atk-s0402a0:623_3": "Paripuṇṇanti anūnādhikavacanaṃ.",
  "atk-s0402a0:623_4": "Idaṃ vuttaṃ hoti –",
  "atk-s0402a0:623_5": "sakalaparipuṇṇameva deseti,",
  "atk-s0402a0:623_6": "ekadesanāpi aparipuṇṇā natthīti.",
  "atk-s0402a0:623_7": "Parisuddhanti nirupakkilesaṃ.",
  "atk-s0402a0:623_8": "Yo hi “imaṃ dhammadesanaṃ nissāya lābhaṃ vā sakkāraṃ vā labhissāmī”ti deseti,",
  "atk-s0402a0:623_9": "tassa aparisuddhā desanā nāma hoti.",
  "atk-s0402a0:623_10": "Bhagavā pana lokāmisanirapekkho hitapharaṇeneva mettābhāvanāya muduhadayo ullumpanasabhāvasaṇṭhitena cittena deseti.",
  "atk-s0402a0:623_11": "Tasmā parisuddhaṃ desetīti vuccati.",
  "atk-s0402a0:623_12": "Brahmacariyaṃ pakāsetīti ettha brahmacariyanti sikkhattayasaṅgahitaṃ sakalaṃ sāsanaṃ.",
  "atk-s0402a0:623_13": "Tasmā brahmacariyaṃ pakāsetīti so dhammaṃ deseti ādikalyāṇaṃ…pe…",
  "atk-s0402a0:623_14": "parisuddhaṃ,",
  "atk-s0402a0:623_15": "evaṃ desento ca sikkhattayasaṅgahitaṃ sakalasāsanabrahmacariyaṃ pakāsetīti evamettha attho daṭṭhabbo.",
  "atk-s0402a0:623_16": "Brahmacariyanti seṭṭhaṭṭhena brahmabhūtaṃ cariyaṃ,",
  "atk-s0402a0:623_17": "brahmabhūtānaṃ vā buddhādīnaṃ cariyanti vuttaṃ hoti.",
  "atk-s0402a0:624_0": "Sādhu kho panāti sundaraṃ kho pana,",
  "atk-s0402a0:624_1": "atthāvahaṃ sukhāvahanti vuttaṃ hoti.",
  "atk-s0402a0:624_2": "Tathārūpānaṃ arahatanti yathārūpo so bhavaṃ gotamo,",
  "atk-s0402a0:624_3": "evarūpānaṃ anekehipi kappakoṭisatasahassehi dullabhadassanānaṃ byāmappabhāparikkhittehi asītianubyañjanapaṭimaṇḍitehi",
  "atk-s0402a0:624_4": "dvattiṃsamahāpurisalakkhaṇavarehi samākiṇṇamanoramasarīrānaṃ anappakadassanānaṃ atimadhuradhammanigghosānaṃ",
  "atk-s0402a0:624_5": "yathābhūtaguṇādhigamena loke arahantoti laddhasaddānaṃ arahataṃ.",
  "atk-s0402a0:624_6": "Dassanaṃ hotīti pasādasommāni akkhīni ummīletvā dassanamattampi sādhu hoti.",
  "atk-s0402a0:624_7": "Sace pana aṭṭhaṅgasamannāgatena brahmassarena dhammaṃ desentassa ekapadampi sotuṃ labhissāma,",
  "atk-s0402a0:624_8": "sādhutaraṃyeva bhavissatīti evaṃ ajjhāsayaṃ katvā.",
  "atk-s0402a0:624_9": "Yena bhagavā tenupasaṅkamiṃsūti sabbakiccāni pahāya tuṭṭhamānasā agamaṃsu.",
  "atk-s0402a0:624_10": "Añjaliṃ paṇāmetvāti ete ubhatopakkhikā,",
  "atk-s0402a0:624_11": "te evaṃ cintesuṃ –",
  "atk-s0402a0:624_12": "“sace no micchādiṭṭhikā codessanti ‘kasmā tumhe samaṇaṃ gotamaṃ vanditthā’ti,",
  "atk-s0402a0:624_13": "tesaṃ ‘kiṃ añjalikaraṇamattenāpi vanditaṃ hotī’ti vakkhāma.",
  "atk-s0402a0:624_14": "Sace no sammādiṭṭhikā codessanti ‘kasmā bhagavantaṃ na vanditthā’ti,",
  "atk-s0402a0:624_15": "‘kiṃ sīsena bhūmiṃ paharanteneva vanditaṃ hoti.",
  "atk-s0402a0:624_16": "Nanu añjalikammampi vandanā evā’ti vakkhāmā”ti.",
  "atk-s0402a0:625_0": "Nāmagottanti,",
  "atk-s0402a0:625_1": "“bho gotama,",
  "atk-s0402a0:625_2": "ahaṃ asukassa putto datto nāma mitto nāma idhāgato”ti vadantā nāmaṃ sāventi nāma.",
  "atk-s0402a0:625_3": "“Bho gotama,",
  "atk-s0402a0:625_4": "ahaṃ vāseṭṭho nāma kaccāno nāma idhāgato”ti vadantā gottaṃ sāventi nāma.",
  "atk-s0402a0:625_5": "Ete kira daliddā jiṇṇakulaputtā “parisamajjhe nāmagottavasena pākaṭā bhavissāmā”ti evaṃ akaṃsu.",
  "atk-s0402a0:625_6": "Ye pana tuṇhībhūtā nisīdiṃsu,",
  "atk-s0402a0:625_7": "te kerāṭikā ceva andhabālā ca.",
  "atk-s0402a0:625_8": "Tattha kerāṭikā “ekaṃ dve kathāsallāpe karonte vissāsiko hoti,",
  "atk-s0402a0:625_9": "atha vissāse sati ekaṃ dve bhikkhā adātuṃ na yutta”nti tato attānaṃ mocentā tuṇhībhūtā nisīdanti.",
  "atk-s0402a0:625_10": "Andhabālā aññāṇatāyeva avakkhittamattikāpiṇḍā viya yattha katthaci tuṇhībhūtā nisīdanti.",
  "atk-s0402a0:626_0": "Venāgapurikoti venāgapuravāsī.",
  "atk-s0402a0:626_1": "Etadavocāti pādantato paṭṭhāya yāva kesaggā tathāgatassa sarīraṃ olokento asītianubyañjanasamujjalehi",
  "atk-s0402a0:626_2": "dvattiṃsamahāpurisalakkhaṇehi paṭimaṇḍitaṃ sarīrā nikkhamitvā samantato asītihatthappadesaṃ ajjhottharitvā",
  "atk-s0402a0:626_3": "ṭhitāhi chabbaṇṇāhi ghanabuddharaṃsīhi samparivāritaṃ tathāgatassa sarīraṃ disvā sañjātavimhayo vaṇṇaṃ",
  "atk-s0402a0:626_4": "bhaṇanto etaṃ “acchariyaṃ,",
  "atk-s0402a0:626_5": "bho gotamā”tiādivacanaṃ avoca.",
  "atk-s0402a0:627_0": "Tattha yāvañcidanti adhimattappamāṇaparicchedavacanametaṃ.",
  "atk-s0402a0:627_1": "Tassa vippasannapadena saddhiṃ sambandho.",
  "atk-s0402a0:627_2": "Yāvañca vippasannāni adhimattavippasannānīti attho.",
  "atk-s0402a0:627_3": "Indriyānīti cakkhādīni cha indriyāni.",
  "atk-s0402a0:627_4": "Tassa hi pañcannaṃ indriyānaṃ patiṭṭhitokāsassa vippasannataṃ disvā tesaṃ vippasannatā pākaṭā ahosi.",
  "atk-s0402a0:627_5": "Yasmā pana sā mane vippasanneyeva hoti,",
  "atk-s0402a0:627_6": "avippasannacittānañhi indriyappasādo nāma natthi,",
  "atk-s0402a0:627_7": "tasmāssa manindriyappasādopi pākaṭo ahosi.",
  "atk-s0402a0:627_8": "Taṃ esa vippasannataṃ gahetvā “vippasannāni indriyānī”ti āha.",
  "atk-s0402a0:627_9": "Parisuddhoti nimmalo.",
  "atk-s0402a0:627_10": "Pariyodātoti pabhassaro.",
  "atk-s0402a0:627_11": "Sāradaṃ badarapaṇḍunti saradakāle jātaṃ nātisuparipakkaṃ badaraṃ.",
  "atk-s0402a0:627_12": "Tañhi parisuddhañceva hoti pariyodātañca.",
  "atk-s0402a0:627_13": "Tālapakkanti suparipakkatālaphalaṃ.",
  "atk-s0402a0:627_14": "Sampati bandhanā pamuttanti taṃkhaṇaññeva bandhanā pamuttaṃ.",
  "atk-s0402a0:627_15": "Tassa hi bandhanamūlaṃ apanetvā paramukhaṃ katvā phalake ṭhapitassa caturaṅgulamattaṃ ṭhānaṃ olokentānaṃ parisuddhaṃ pariyodātaṃ hutvā khāyati.",
  "atk-s0402a0:627_16": "Taṃ sandhāyevamāha.",
  "atk-s0402a0:627_17": "Nekkhaṃ jambonadanti surattavaṇṇassa jambonadasuvaṇṇassa ghaṭikā.",
  "atk-s0402a0:627_18": "Dakkhakammāraputtasuparikammakatanti dakkhena suvaṇṇakāraputtena suṭṭhu kataparikammaṃ.",
  "atk-s0402a0:627_19": "Ukkāmukhe sukusalasampahaṭṭhanti suvaṇṇakārauddhane pacitvā sukusalena suvaṇṇakārena ghaṭṭanaparimajjanahaṃsanena",
  "atk-s0402a0:627_20": "suṭṭhu pahaṭṭhaṃ suparimadditanti attho.",
  "atk-s0402a0:627_21": "Paṇḍukambale nikkhittanti agginā pacitvā dīpidāṭhāya ghaṃsitvā gerukaparikammaṃ katvā rattakambale ṭhapitaṃ.",
  "atk-s0402a0:627_22": "Bhāsateti sañjātaobhāsatāya bhāsate.",
  "atk-s0402a0:627_23": "Tapateti andhakāraviddhaṃsanatāya tapate.",
  "atk-s0402a0:627_24": "Virocatīti vijjotamānaṃ hutvā virocati,",
  "atk-s0402a0:627_25": "sobhatīti attho.",
  "atk-s0402a0:628_0": "Uccāsayanamahāsayanānīti ettha atikkantappamāṇaṃ uccāsayanaṃ nāma,",
  "atk-s0402a0:628_1": "āyatavitthataṃ akappiyabhaṇḍaṃ mahāsayanaṃ nāma.",
  "atk-s0402a0:628_2": "Idāni tāni dassento seyyathidaṃ,",
  "atk-s0402a0:628_3": "āsandītiādimāha.",
  "atk-s0402a0:628_4": "Tattha āsandīti atikkantappamāṇaṃ āsanaṃ.",
  "atk-s0402a0:628_5": "Pallaṅkoti pādesu vāḷarūpāni ṭhapetvā kato.",
  "atk-s0402a0:628_6": "Gonakoti dīghalomako mahākojavo.",
  "atk-s0402a0:628_7": "Caturaṅgulādhikāni kira tassa lomāni.",
  "atk-s0402a0:628_8": "Cittakoti vānacittaṃ uṇṇāmayattharaṇaṃ.",
  "atk-s0402a0:628_9": "Paṭikāti uṇṇāmayo setattharako.",
  "atk-s0402a0:628_10": "Paṭalikāti ghanapuppho uṇṇāmayattharako,",
  "atk-s0402a0:628_11": "yo āmalakapaṭṭotipi vuccati.",
  "atk-s0402a0:628_12": "Tūlikāti tiṇṇaṃ tūlānaṃ aññatarapuṇṇā tūlikā.",
  "atk-s0402a0:628_13": "Vikatikāti sīhabyagghādirūpavicitro uṇṇāmayattharako.",
  "atk-s0402a0:628_14": "Uddalomīti ubhatodasaṃ uṇṇāmayattharaṇaṃ.",
  "atk-s0402a0:628_15": "Keci ekato uggatapupphanti vadanti.",
  "atk-s0402a0:628_16": "Ekantalomīti ekatodasaṃ uṇṇāmayattharaṇaṃ.",
  "atk-s0402a0:628_17": "Keci ubhato uggatapupphanti vadanti.",
  "atk-s0402a0:628_18": "Kaṭṭissanti ratanaparisibbitaṃ koseyyakaṭṭissamayaṃ paccattharaṇaṃ.",
  "atk-s0402a0:628_19": "Koseyyanti ratanaparisibbitameva kosiyasuttamayaṃ paccattharaṇaṃ.",
  "atk-s0402a0:628_20": "Kuttakanti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ.",
  "atk-s0402a0:628_21": "Hatthattharādayo hatthipiṭṭhādīsu attharaṇakaattharakā ceva hatthirūpādīni dassetvā kataattharakā ca.",
  "atk-s0402a0:628_22": "Ajinappaveṇīti ajinacammehi mañcappamāṇena sibbitvā katappaveṇī.",
  "atk-s0402a0:628_23": "Sesaṃ heṭṭhā vuttatthameva.",
  "atk-s0402a0:629_0": "Nikāmalābhīti atikāmalābhī icchiticchitalābhī.",
  "atk-s0402a0:629_1": "Akicchalābhīti adukkhalābhī.",
  "atk-s0402a0:629_2": "Akasiralābhīti vipulalābhī mahantalābhī,",
  "atk-s0402a0:629_3": "uḷāruḷārāneva labhati maññeti sandhāya vadati.",
  "atk-s0402a0:629_4": "Ayaṃ kira brāhmaṇo sayanagaruko,",
  "atk-s0402a0:629_5": "so bhagavato vippasannindriyāditaṃ disvā “addhā esa evarūpesu uccāsayanamahāsayanesu nisīdati ceva nipajjati ca.",
  "atk-s0402a0:629_6": "Tenassa vippasannāni indriyāni,",
  "atk-s0402a0:629_7": "parisuddho chavivaṇṇo pariyodāto”ti maññamāno imaṃ senāsanavaṇṇaṃ kathesi.",
  "atk-s0402a0:630_0": "Laddhā ca pana na kappantīti ettha kiñci kiñci kappati.",
  "atk-s0402a0:630_1": "Suddhakoseyyañhi mañcepi attharituṃ vaṭṭati,",
  "atk-s0402a0:630_2": "gonakādayo ca bhūmattharaṇaparibhogena,",
  "atk-s0402a0:630_3": "āsandiyā pāde chinditvā,",
  "atk-s0402a0:630_4": "pallaṅkassa vāḷe bhinditvā,",
  "atk-s0402a0:630_5": "tūlikaṃ vijaṭetvā “bimbohanañca kātu”nti vacanato imānipi ekena vidhānena kappanti.",
  "atk-s0402a0:630_6": "Akappiyaṃ pana upādāya sabbāneva na kappantīti vuttāni.",
  "atk-s0402a0:631_0": "Vanantaññeva pavisāmīti araññaṃyeva pavisāmi.",
  "atk-s0402a0:631_1": "Yadevāti yāniyeva.",
  "atk-s0402a0:631_2": "Pallaṅkaṃ ābhujitvāti samantato ūrubaddhāsanaṃ bandhitvā.",
  "atk-s0402a0:631_3": "Ujuṃ kāyaṃ paṇidhāyāti aṭṭhārasa piṭṭhikaṇṭake koṭiyā koṭiṃ paṭipādento ujuṃ kāyaṃ ṭhapetvā.",
  "atk-s0402a0:631_4": "Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapetvā,",
  "atk-s0402a0:631_5": "pariggahitaniyyānaṃ vā katvāti attho.",
  "atk-s0402a0:631_6": "Vuttañhetaṃ –",
  "atk-s0402a0:631_7": "“parīti pariggahaṭṭho.",
  "atk-s0402a0:631_8": "Mukhanti niyyānaṭṭho.",
  "atk-s0402a0:631_9": "Satīti upaṭṭhānaṭṭho.",
  "atk-s0402a0:631_10": "Tena vuccati parimukhaṃ satiṃ upaṭṭhapetvā”ti.",
  "atk-s0402a0:631_11": "Upasampajja viharāmīti paṭilabhitvā paccakkhaṃ katvā viharāmi.",
  "atk-s0402a0:631_12": "Evaṃbhūtoti evaṃ paṭhamajjhānādīsu aññatarasamaṅgī hutvā.",
  "atk-s0402a0:631_13": "Dibbo me eso tasmiṃ samaye caṅkamo hotīti cattāri hi rūpajjhānāni samāpajjitvā caṅkamantassa caṅkamo dibbacaṅkamo nāma hoti,",
  "atk-s0402a0:631_14": "samāpattito vuṭṭhāya caṅkamantassāpi caṅkamo dibbacaṅkamoyeva.",
  "atk-s0402a0:631_15": "Ṭhānādīsupi eseva nayo.",
  "atk-s0402a0:631_16": "Tathā itaresu dvīsu vihāresu.",
  "atk-s0402a0:632_0": "So evaṃ pajānāmi “rāgo me pahīno”ti mahābodhipallaṅke arahattamaggena pahīnarāgameva dassento “so evaṃ pajānāmi rāgo me pahīno”ti āha.",
  "atk-s0402a0:632_1": "Sesapadesupi eseva nayo.",
  "atk-s0402a0:632_2": "Iminā pana kiṃ kathitaṃ hotīti?",
  "atk-s0402a0:632_3": "Paccavekkhaṇā kathitā,",
  "atk-s0402a0:632_4": "paccavekkhaṇāya phalasamāpatti kathitā.",
  "atk-s0402a0:632_5": "Phalasamāpattiñhi samāpannassapi samāpattito vuṭṭhitassāpi caṅkamādayo ariyacaṅkamādayo honti.",
  "atk-s0402a0:632_6": "Sesamettha uttānatthamevāti.",
  "atk-s0402a0:633_0": "4. Sarabhasuttavaṇṇanā",
  "atk-s0402a0:634_0": "65.",
  "atk-s0402a0:634_1": "Catutthe rājagaheti evaṃnāmake nagare.",
  "atk-s0402a0:634_2": "Gijjhakūṭe pabbateti gijjhasadisānissa kūṭāni,",
  "atk-s0402a0:634_3": "gijjhā vā tassa kūṭesu vasantīti gijjhakūṭo,",
  "atk-s0402a0:634_4": "tasmiṃ gijjhakūṭe pabbate.",
  "atk-s0402a0:634_5": "Etenassa rājagahaṃ gocaragāmaṃ katvā viharantassa vasanaṭṭhānaṃ dassitaṃ.",
  "atk-s0402a0:634_6": "Gijjhakūṭasmiñhi tathāgataṃ uddissa vihāro kārito,",
  "atk-s0402a0:634_7": "gijjhakūṭavihārotvevassa nāmaṃ.",
  "atk-s0402a0:634_8": "Tatthāyaṃ tasmiṃ samaye viharatīti.",
  "atk-s0402a0:634_9": "Sarabho nāma paribbājako acirapakkanto hotīti sarabhoti evaṃnāmako paribbājako imasmiṃ sāsane pabbajitvā nacirasseva pakkanto hoti,",
  "atk-s0402a0:634_10": "adhunā vibbhantoti attho.",
  "atk-s0402a0:634_11": "Sammāsambuddhe hi loke uppanne titthiyā naṭṭhalābhasakkārā ahesuṃ,",
  "atk-s0402a0:634_12": "tiṇṇaṃ ratanānaṃ mahālābhasakkāro uppajji. Yathāha –",
  "atk-s0402a0:635_0": "“Tena kho pana samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānaṃ.",
  "atk-s0402a0:635_1": "Aññatitthiyā pana paribbājakā asakkatā honti agarukatā amānitā apūjitā na lābhino cīvarapiṇḍapātasenāsanagilānapaccayabhesajjaparikkhārāna”nti (udā.14;",
  "atk-s0402a0:635_2": "saṃ.ni.1.2.70).",
  "atk-s0402a0:636_0": "Te evaṃ parihīnalābhasakkārā pañcasatamattā ekasmiṃ paribbājakārāme sannipatitvā sammantayiṃsu – “bho,",
  "atk-s0402a0:636_1": "mayaṃ samaṇassa gotamassa uppannakālato paṭṭhāya hatalābhasakkārā jātā,",
  "atk-s0402a0:636_2": "samaṇassa gotamassa sāvakānañcassa ekaṃ avaṇṇaṃ upadhāretha,",
  "atk-s0402a0:636_3": "avaṇṇaṃ pattharitvā etassa sāsanaṃ garahitvā amhākaṃ lābhasakkāraṃ uppādessāmā”ti.",
  "atk-s0402a0:636_4": "Te vajjaṃ olokentā –",
  "atk-s0402a0:636_5": "“tīsu dvāresu ājīve cāti catūsupi ṭhānesu samaṇassa gotamassa vajjaṃ passituṃ na sakkā,",
  "atk-s0402a0:636_6": "imāni cattāri ṭhānāni muñcitvā aññattha olokethā”ti āhaṃsu.",
  "atk-s0402a0:636_7": "Atha nesaṃ antare eko evamāha –",
  "atk-s0402a0:636_8": "“ahaṃ aññaṃ na passāmi,",
  "atk-s0402a0:636_9": "ime anvaḍḍhamāsaṃ sannipatitvā dvāravātapānāni pidhāya sāmaṇerānampi pavesanaṃ na denti.",
  "atk-s0402a0:636_10": "Jīvitasadisāpi upaṭṭhākā daṭṭhuṃ na labhanti,",
  "atk-s0402a0:636_11": "āvaṭṭanimāyaṃ osāretvā osāretvā janaṃ āvaṭṭetvā āvaṭṭetvā khādanti.",
  "atk-s0402a0:636_12": "Sace taṃ mayaṃ āharituṃ sakkhissāma,",
  "atk-s0402a0:636_13": "evaṃ no lābhasakkārauḷāro bhavissatī”ti.",
  "atk-s0402a0:636_14": "Aparopi evameva vadanto uṭṭhāsi.",
  "atk-s0402a0:636_15": "Sabbe ekavādā ahesuṃ.",
  "atk-s0402a0:636_16": "Tato āhaṃsu –",
  "atk-s0402a0:636_17": "“yo taṃ āharituṃ sakkhissati,",
  "atk-s0402a0:636_18": "taṃ mayaṃ amhākaṃ samaye jeṭṭhakaṃ karissāmā”ti.",
  "atk-s0402a0:637_0": "Tato koṭito paṭṭhāya “tvaṃ sakkhissasi,",
  "atk-s0402a0:637_1": "tvaṃ sakkhissasī”ti pucchitvā “ahaṃ na sakkhissāmi,",
  "atk-s0402a0:637_2": "ahaṃ na sakkhissāmī”ti bahūhi vutte sarabhaṃ pucchiṃsu –",
  "atk-s0402a0:637_3": "“tvaṃ sakkhissasi ācariyā”ti. So āha –",
  "atk-s0402a0:637_4": "“agaru etaṃ āharituṃ,",
  "atk-s0402a0:637_5": "sace tumhe attano kathāya ṭhatvā maṃ jeṭṭhakaṃ karissathā”ti.",
  "atk-s0402a0:637_6": "Agaru etamācariya āhara,",
  "atk-s0402a0:637_7": "tvaṃ katoyevāsi amhehi jeṭṭhakoti. So āha –",
  "atk-s0402a0:637_8": "“taṃ āharantena thenetvā vā vilumpitvā vā āharituṃ na sakkā,",
  "atk-s0402a0:637_9": "samaṇassa pana gotamassa sāvakasadisena hutvā tassa sāvake vanditvā vattapaṭivattaṃ katvā tesaṃ patte bhattaṃ bhuñjitvā āharituṃ sakkā.",
  "atk-s0402a0:637_10": "Ruccati vo etassa ettakassa kiriyā”ti.",
  "atk-s0402a0:637_11": "Yaṃkiñci katvā āharitvā ca no dehīti.",
  "atk-s0402a0:637_12": "Tena hi maṃ disvā apassantā viya bhaveyyāthāti paribbājakānaṃ saññaṃ datvā dutiyadivase pātova uṭṭhāya",
  "atk-s0402a0:637_13": "gijjhakūṭamahāvihāraṃ gantvā diṭṭhadiṭṭhānaṃ bhikkhūnaṃ pañcapatiṭṭhitena pāde vandi.",
  "atk-s0402a0:637_14": "Bhikkhū āhaṃsu –",
  "atk-s0402a0:637_15": "“aññe paribbājakā caṇḍā pharusā,",
  "atk-s0402a0:637_16": "ayaṃ pana saddho bhavissati pasanno”ti. Bhante,",
  "atk-s0402a0:637_17": "tumhe ñatvā yuttaṭṭhānasmiṃyeva pabbajitā,",
  "atk-s0402a0:637_18": "mayaṃ pana anupadhāretvā atittheneva pakkhantā aniyyānikamagge vicarāmāti.",
  "atk-s0402a0:637_19": "So evaṃ vatvā diṭṭhe diṭṭhe bhikkhū punappunaṃ vandati,",
  "atk-s0402a0:637_20": "nhānodakādīni paṭiyādeti,",
  "atk-s0402a0:637_21": "dantakaṭṭhaṃ kappiyaṃ karoti,",
  "atk-s0402a0:637_22": "pāde dhovati makkheti,",
  "atk-s0402a0:637_23": "atirekabhattaṃ labhitvā bhuñjati.",
  "atk-s0402a0:638_0": "Taṃ iminā nīhārena vasantaṃ eko mahāthero disvā,",
  "atk-s0402a0:638_1": "“paribbājaka,",
  "atk-s0402a0:638_2": "tvaṃ saddho pasanno,",
  "atk-s0402a0:638_3": "kiṃ na pabbajasī”ti. Ko maṃ, bhante,",
  "atk-s0402a0:638_4": "pabbājessati.",
  "atk-s0402a0:638_5": "Mayañhi cirakālaṃ bhadantānaṃ paccatthikā hutvā vicarimhāti.",
  "atk-s0402a0:638_6": "Thero “sace tvaṃ pabbajitukāmo,",
  "atk-s0402a0:638_7": "ahaṃ taṃ pabbājessāmī”ti vatvā pabbājesi.",
  "atk-s0402a0:638_8": "So pabbajitakālato paṭṭhāya nirantaraṃ vattapaṭivattamakāsi.",
  "atk-s0402a0:638_9": "Atha naṃ thero vatte pasīditvā nacirasseva upasampādesi.",
  "atk-s0402a0:638_10": "So uposathadivase bhikkhūhi saddhiṃ uposathaggaṃ pavisitvā bhikkhū mahantena ussāhena pātimokkhaṃ paggaṇhante",
  "atk-s0402a0:638_11": "disvā “iminā nīhārena osāretvā osāretvā lokaṃ khādanti,",
  "atk-s0402a0:638_12": "katipāhena harissāmī”ti cintesi.",
  "atk-s0402a0:638_13": "So pariveṇaṃ gantvā upajjhāyaṃ vanditvā, “bhante,",
  "atk-s0402a0:638_14": "ko nāmo ayaṃ dhammo”ti pucchi.",
  "atk-s0402a0:638_15": "Pātimokkho nāma, āvusoti.",
  "atk-s0402a0:638_16": "Uttamadhammo esa, bhante,",
  "atk-s0402a0:638_17": "bhavissatīti. Āma, āvuso,",
  "atk-s0402a0:638_18": "sakalasāsanadhāraṇī ayaṃ sikkhāti. Bhante,",
  "atk-s0402a0:638_19": "sace esa sikkhādhammo uttamo,",
  "atk-s0402a0:638_20": "imameva paṭhamaṃ gaṇhāmīti.",
  "atk-s0402a0:638_21": "Gaṇhāvusoti thero sampaṭicchi.",
  "atk-s0402a0:638_22": "So gaṇhanto paribbājake passitvā “kīdisaṃ ācariyā”ti pucchito, “āvuso,",
  "atk-s0402a0:638_23": "mā cintayittha,",
  "atk-s0402a0:638_24": "katipāhena āharissāmī”ti vatvā nacirasseva uggaṇhitvā upajjhāyaṃ āha –",
  "atk-s0402a0:638_25": "“ettakameva, bhante,",
  "atk-s0402a0:638_26": "udāhu aññampi atthī”ti.",
  "atk-s0402a0:638_27": "Ettakameva, āvusoti.",
  "atk-s0402a0:639_0": "So punadivase yathānivatthapārutova gahitanīhāreneva pattaṃ gahetvā gijjhakūṭā nikkhamma paribbājakārāmaṃ agamāsi.",
  "atk-s0402a0:639_1": "Paribbājakā disvā “kīdisaṃ, ācariya,",
  "atk-s0402a0:639_2": "nāsakkhittha maññe āvaṭṭanimāyaṃ āharitu”nti taṃ parivārayiṃsu.",
  "atk-s0402a0:639_3": "Mā cintayittha, āvuso,",
  "atk-s0402a0:639_4": "āhaṭā me āvaṭṭanimāyā,",
  "atk-s0402a0:639_5": "ito paṭṭhāya amhākaṃ lābhasakkāro mahā bhavissati.",
  "atk-s0402a0:639_6": "Tumhe aññamaññaṃ samaggā hotha,",
  "atk-s0402a0:639_7": "mā vivādaṃ akatthāti. Sace te, ācariya,",
  "atk-s0402a0:639_8": "suggahitā,",
  "atk-s0402a0:639_9": "amhepi naṃ vācehīti.",
  "atk-s0402a0:639_10": "So ādito paṭṭhāya pātimokkhaṃ osāresi.",
  "atk-s0402a0:639_11": "Atha te sabbepi – “etha, bho,",
  "atk-s0402a0:639_12": "nagare vicarantā samaṇassa gotamassa avaṇṇaṃ kathessāmā”ti anugghāṭitesuyeva nagaradvāresu dvārasamīpaṃ",
  "atk-s0402a0:639_13": "gantvā vivaṭena dvārena sabbapaṭhamaṃ pavisiṃsu.",
  "atk-s0402a0:639_14": "Evaṃ saliṅgeneva apakkantaṃ taṃ paribbājakaṃ sandhāya –",
  "atk-s0402a0:639_15": "“sarabho nāma paribbājako acirapakkanto hotī”ti vuttaṃ.",
  "atk-s0402a0:640_0": "Taṃ divasaṃ pana bhagavā paccūsasamaye lokaṃ olokento idaṃ addasa –",
  "atk-s0402a0:640_1": "“ajja sarabho paribbājako nagare vicaritvā pakāsanīyakammaṃ karissati,",
  "atk-s0402a0:640_2": "tiṇṇaṃ ratanānaṃ avaṇṇaṃ kathento visaṃ siñcitvā paribbājakārāmaṃ gamissati,",
  "atk-s0402a0:640_3": "ahampi tattheva gamissāmi,",
  "atk-s0402a0:640_4": "catassopi parisā tattheva osarissanti.",
  "atk-s0402a0:640_5": "Tasmiṃ samāgame caturāsīti pāṇasahassāni amatapānaṃ pivissantī”ti.",
  "atk-s0402a0:640_6": "Tato “tassa okāso hotu,",
  "atk-s0402a0:640_7": "yathāruciyā avaṇṇaṃ pattharatū”ti cintetvā ānandattheraṃ āmantesi – “ānanda,",
  "atk-s0402a0:640_8": "aṭṭhārasasu mahāvihāresu bhikkhusaṅghassa mayā saddhiṃyeva piṇḍāya carituṃ ārocehī”ti.",
  "atk-s0402a0:640_9": "Thero tathā akāsi.",
  "atk-s0402a0:640_10": "Bhikkhū pattacīvaramādāya satthārameva parivārayiṃsu.",
  "atk-s0402a0:640_11": "Satthā bhikkhusaṅghaṃ ādāya dvāragāmasamīpeyeva piṇḍāya cari.",
  "atk-s0402a0:640_12": "Sarabhopi paribbājakehi saddhiṃ nagaraṃ paviṭṭho tattha tattha parisamajjhe rājadvāravīthicatukkādīsu",
  "atk-s0402a0:640_13": "ca gantvā “aññāto mayā samaṇānaṃ sakyaputtiyānaṃ dhammo”tiādīni abhāsi.",
  "atk-s0402a0:640_14": "Taṃ sandhāya so rājagahe parisati evaṃ vācaṃ bhāsatītiādi vuttaṃ.",
  "atk-s0402a0:640_15": "Tattha aññātoti ñāto avabuddho,",
  "atk-s0402a0:640_16": "pākaṭaṃ katvā uggahitoti dīpeti.",
  "atk-s0402a0:640_17": "Aññāyāti jānitvā.",
  "atk-s0402a0:640_18": "Apakkantoti saliṅgeneva apakkanto.",
  "atk-s0402a0:640_19": "Sace hi samaṇassa gotamassa sāsane koci sāro abhavissa,",
  "atk-s0402a0:640_20": "nāhaṃ apakkamissaṃ.",
  "atk-s0402a0:640_21": "Tassa pana sāsanaṃ asāraṃ nissāraṃ,",
  "atk-s0402a0:640_22": "āvaṭṭanimāyaṃ osāretvā samaṇā lokaṃ khādantīti evamatthaṃ dīpento evamāha.",
  "atk-s0402a0:641_0": "Atha kho sambahulā bhikkhūti atha evaṃ tasmiṃ paribbājake bhāsamāne araññavāsino pañcasatā bhikkhū “asukaṭṭhānaṃ",
  "atk-s0402a0:641_1": "nāma satthā piṇḍāya carituṃ gato”ti ajānantā bhikkhācāravelāyaṃ rājagahaṃ piṇḍāya pavisiṃsu.",
  "atk-s0402a0:641_2": "Te sandhāyetaṃ vuttaṃ.",
  "atk-s0402a0:641_3": "Assosunti suṇiṃsu.",
  "atk-s0402a0:641_4": "Yena bhagavā tenupasaṅkamiṃsūti “imaṃ kāraṇaṃ dasabalassa ārocessāmā”ti upasaṅkamiṃsu.",
  "atk-s0402a0:642_0": "Sippinikātīranti sippinikāti evaṃnāmikāya nadiyā tīraṃ.",
  "atk-s0402a0:642_1": "Adhivāsesi bhagavā tuṇhībhāvenāti kāyaṅgavācaṅgāni acopetvā abbhantare khantiṃ dhāretvā citteneva adhivāsesīti attho.",
  "atk-s0402a0:642_2": "Evaṃ adhivāsetvā puna cintesi –",
  "atk-s0402a0:642_3": "“kiṃ nu kho ajja mayā sarabhassa vādaṃ maddituṃ gacchantena ekakena gantabbaṃ,",
  "atk-s0402a0:642_4": "udāhu bhikkhusaṅghaparivutenā”ti.",
  "atk-s0402a0:642_5": "Athassa etadahosi –",
  "atk-s0402a0:642_6": "sacāhaṃ bhikkhusaṅghaparivuto gamissāmi,",
  "atk-s0402a0:642_7": "mahājano evaṃ cintessati –",
  "atk-s0402a0:642_8": "“samaṇo gotamo vāduppattiṭṭhānaṃ gacchanto pakkhaṃ ukkhipitvā gantvā parisabalena uppannaṃ vādaṃ maddati,",
  "atk-s0402a0:642_9": "paravādīnaṃ sīsaṃ ukkhipituṃ na detī”ti.",
  "atk-s0402a0:642_10": "Na kho pana mayhaṃ uppanne vāde paraṃ gahetvā maddanakiccaṃ atthi,",
  "atk-s0402a0:642_11": "ahameva gantvā maddissāmi.",
  "atk-s0402a0:642_12": "Anacchariyaṃ cetaṃ yvāhaṃ idāni buddhabhūto attano uppannaṃ vādaṃ maddeyyaṃ,",
  "atk-s0402a0:642_13": "cariyaṃ caraṇakāle ahetukapaṭisandhiyaṃ nibbattenāpi hi mayā vahitabbaṃ dhuraṃ añño vahituṃ samattho nāma nāhosi.",
  "atk-s0402a0:642_14": "Imassa panatthassa sādhanatthaṃ –",
  "atk-s0402a0:643_0": "“Yato yato garu dhuraṃ, yato gambhīravattanī;",
  "atk-s0402a0:644_0": "Tadāssu kaṇhaṃ yuñjenti, svāssu taṃ vahate dhura”nti. –",
  "atk-s0402a0:645_0": "Idaṃ kaṇhajātakaṃ āharitabbaṃ.",
  "atk-s0402a0:645_1": "Atīte kira eko satthavāho ekissā mahallikāya gehe nivāsaṃ gaṇhi.",
  "atk-s0402a0:645_2": "Athassa ekissā dhenuyā rattibhāgasamanantare gabbhavuṭṭhānaṃ ahosi.",
  "atk-s0402a0:645_3": "Sā ekaṃ vacchakaṃ vijāyi.",
  "atk-s0402a0:645_4": "Mahallikāya vacchakaṃ diṭṭhakālato paṭṭhāya puttasineho udapādi.",
  "atk-s0402a0:645_5": "Punadivase satthavāhaputto –",
  "atk-s0402a0:645_6": "“tava gehavetanaṃ gaṇhāhī”ti āha.",
  "atk-s0402a0:645_7": "Mahallikā “mayhaṃ aññena kiccaṃ na atthi,",
  "atk-s0402a0:645_8": "imameva vacchakaṃ dehī”ti āha. Gaṇha, ammāti.",
  "atk-s0402a0:645_9": "Sā taṃ gaṇhitvā khīraṃ pāyetvā yāgubhattatiṇādīni dadamānā posesi.",
  "atk-s0402a0:645_10": "So vuddhimanvāya paripuṇṇarūpo balavīriyasampanno ahosi sampannācāro,",
  "atk-s0402a0:645_11": "kāḷako nāma nāmena.",
  "atk-s0402a0:645_12": "Athekassa satthavāhassa pañcahi sakaṭasatehi āgacchantassa udakabhinnaṭṭhāne sakaṭacakkaṃ laggi.",
  "atk-s0402a0:645_13": "So dasapi vīsampi tiṃsampi yojetvā nīharāpetuṃ asakkonto kāḷakaṃ upasaṅkamitvā āha – “tāta,",
  "atk-s0402a0:645_14": "tava vetanaṃ dassāmi,",
  "atk-s0402a0:645_15": "sakaṭaṃ me ukkhipitvā dehī”ti.",
  "atk-s0402a0:645_16": "Evañca pana vatvā taṃ ādāya –",
  "atk-s0402a0:645_17": "“añño iminā saddhiṃ dhuraṃ vahituṃ samattho natthī”ti dhurasakaṭe yottaṃ bandhitvā taṃ ekakaṃyeva yojesi.",
  "atk-s0402a0:645_18": "So taṃ sakaṭaṃ ukkhipitvā thale patiṭṭhāpetvā eteneva nihārena pañca sakaṭasatāni nīhari.",
  "atk-s0402a0:645_19": "So sabbapacchimasakaṭaṃ nīharitvā mociyamāno “su”nti katvā sīsaṃ ukkhipi.",
  "atk-s0402a0:646_0": "Satthavāho “ayaṃ ettakāni sakaṭāni ukkhipanto evaṃ na akāsi,",
  "atk-s0402a0:646_1": "vetanatthaṃ maññe karotī”ti sakaṭagaṇanāya kahāpaṇe gahetvā pañcasatabhaṇḍikaṃ tassa gīvāya bandhāpesi.",
  "atk-s0402a0:646_2": "So aññesaṃ attano santikaṃ allīyituṃ adento ujukaṃ gehameva agamāsi.",
  "atk-s0402a0:646_3": "Mahallikā disvā mocetvā kahāpaṇabhāvaṃ ñatvā “kasmā, putta,",
  "atk-s0402a0:646_4": "evamakāsi,",
  "atk-s0402a0:646_5": "mā tvaṃ ‘mayā kammaṃ katvā ābhatena ayaṃ jīvissatī’ti saññamakāsī”ti vatvā goṇaṃ uṇhodakena nhāpetvā",
  "atk-s0402a0:646_6": "telena abbhañjitvā “ito paṭṭhāya puna mā evamakāsī”ti ovadi.",
  "atk-s0402a0:646_7": "Evaṃ satthā “cariyaṃ caraṇakāle ahetukapaṭisandhiyaṃ nibbattenāpi hi mayā vahitabbadhuraṃ añño vahituṃ",
  "atk-s0402a0:646_8": "samattho nāma nāhosī”ti cintetvā ekakova agamāsi.",
  "atk-s0402a0:646_9": "Taṃ dassetuṃ atha kho bhagavā sāyanhasamayaṃ paṭisallānā vuṭṭhitotiādi vuttaṃ.",
  "atk-s0402a0:647_0": "Tattha paṭisallānāti puthuttārammaṇehi cittaṃ paṭisaṃharitvā sallānato,",
  "atk-s0402a0:647_1": "phalasamāpattitoti attho.",
  "atk-s0402a0:647_2": "Tenupasaṅkamīti paribbājakesu sakalanagare pakāsanīyakammaṃ katvā nagarā nikkhamma paribbājakārāme sannipatitvā “sace,",
  "atk-s0402a0:647_3": "āvuso sarabha,",
  "atk-s0402a0:647_4": "samaṇo gotamo āgamissati,",
  "atk-s0402a0:647_5": "kiṃ karissasī”ti.",
  "atk-s0402a0:647_6": "Samaṇe gotame ekaṃ karonte ahaṃ dve karissāmi,",
  "atk-s0402a0:647_7": "dve karonte cattāri,",
  "atk-s0402a0:647_8": "cattāri karonte pañca,",
  "atk-s0402a0:647_9": "pañca karonte dasa,",
  "atk-s0402a0:647_10": "dasa karonte vīsati,",
  "atk-s0402a0:647_11": "vīsati karonte tiṃsaṃ,",
  "atk-s0402a0:647_12": "tiṃsaṃ karonte cattālīsaṃ,",
  "atk-s0402a0:647_13": "cattālīsaṃ karonte paññāsaṃ,",
  "atk-s0402a0:647_14": "paññāsaṃ karonte sataṃ,",
  "atk-s0402a0:647_15": "sataṃ karonte sahassaṃ karissāmīti evaṃ aññamaññaṃ sīhanādakathaṃ samuṭṭhāpetvā nisinnesu upasaṅkami.",
  "atk-s0402a0:648_0": "Upasaṅkamanto pana yasmā paribbājakārāmassa nagaramajjheneva maggo,",
  "atk-s0402a0:648_1": "tasmā surattadupaṭṭaṃ nivāsetvā sugatamahācīvaraṃ pārupitvā vissaṭṭhabalo rājā viya ekakova nagaramajjhena agamāsi.",
  "atk-s0402a0:648_2": "Micchādiṭṭhikā disvā “paribbājakā samaṇassa gotamassa pakāsanīyakammaṃ karontā avaṇṇaṃ patthariṃsu,",
  "atk-s0402a0:648_3": "so ete anuvattitvā saññāpetuṃ gacchati maññe”ti anubandhiṃsu.",
  "atk-s0402a0:648_4": "Sammādiṭṭhikāpi “sammāsambuddho pattacīvaraṃ ādāya ekakova nikkhanto,",
  "atk-s0402a0:648_5": "ajja sarabhena saddhiṃ mahādhammasaṅgāmo bhavissati.",
  "atk-s0402a0:648_6": "Mayampi tasmiṃ samāgame kāyasakkhino bhavissāmā”ti anubandhiṃsu.",
  "atk-s0402a0:648_7": "Satthā passantasseva mahājanassa paribbājakārāmaṃ upasaṅkami.",
  "atk-s0402a0:649_0": "Paribbājakā rukkhānaṃ khandhaviṭapasākhantarehi samuggacchantā chabbaṇṇaghanabuddharasmiyo disvā “aññadā evarūpo obhāso nāma natthi,",
  "atk-s0402a0:649_1": "kiṃ nu kho eta”nti ulloketvā “samaṇo gotamo āgacchatī”ti āhaṃsu.",
  "atk-s0402a0:649_2": "Taṃ sutvāva sarabho jāṇukantare sīsaṃ ṭhapetvā adhomukho nisīdi.",
  "atk-s0402a0:649_3": "Evaṃ tasmiṃ samaye bhagavā taṃ ārāmaṃ upasaṅkamitvā paññatte āsane nisīdi.",
  "atk-s0402a0:649_4": "Tathāgato hi jambudīpatale aggakule jātattā aggāsanārahotissa sabbattha āsanaṃ paññattameva hoti.",
  "atk-s0402a0:649_5": "Evaṃ paññatte mahārahe buddhāsane nisīdi.",
  "atk-s0402a0:650_0": "Te paribbājakā sarabhaṃ paribbājakaṃ etadavocunti sammāsambuddhe kira sarabhena saddhiṃ ettakaṃ kathenteyeva",
  "atk-s0402a0:650_1": "bhikkhusaṅgho satthu padānupadiko hutvā paribbājakārāmaṃ sampāpuṇi,",
  "atk-s0402a0:650_2": "catassopi parisā paribbājakārāmeyeva osariṃsu.",
  "atk-s0402a0:650_3": "Tato te paribbājakā “acchariyaṃ samaṇassa gotamassa kammaṃ,",
  "atk-s0402a0:650_4": "sakalanagaraṃ vicaritvā avaṇṇaṃ pattharitvā pakāsanīyakammaṃ katvā āgatānaṃ verīnaṃ paṭisattūnaṃ paccāmittānaṃ",
  "atk-s0402a0:650_5": "santikaṃ āgantvā thokampi viggāhikakathaṃ na kathesi,",
  "atk-s0402a0:650_6": "āgatakālato paṭṭhāya satapākatelena makkhento viya amatapānaṃ pāyento viya madhurakathaṃ kathetī”ti sabbepi sammāsambuddhaṃ anuvattantā etadavocuṃ.",
  "atk-s0402a0:651_0": "Yāceyyāsīti āyāceyyāsi pattheyyāsi piheyyāsi.",
  "atk-s0402a0:651_1": "Tuṇhībhūtoti tuṇhībhāvaṃ upagato.",
  "atk-s0402a0:651_2": "Maṅkubhūtoti nittejataṃ āpanno.",
  "atk-s0402a0:651_3": "Pattakkhandhoti onatagīvo.",
  "atk-s0402a0:651_4": "Adhomukhoti heṭṭhāmukho.",
  "atk-s0402a0:651_5": "Sammāsambuddhassa te paṭijānatoti “ahaṃ sammāsambuddho,",
  "atk-s0402a0:651_6": "sabbe dhammā mayā abhisambuddhā”ti evaṃ paṭijānato tava.",
  "atk-s0402a0:651_7": "Anabhisambuddhāti ime nāma dhammā tayā anabhisambuddhā.",
  "atk-s0402a0:651_8": "Tatthāti tesu anabhisambuddhāti evaṃ dassitadhammesu.",
  "atk-s0402a0:651_9": "Aññena vā aññaṃ paṭicarissatīti aññena vā vacanena aññaṃ vacanaṃ paṭicchādessati,",
  "atk-s0402a0:651_10": "aññaṃ pucchito aññaṃ kathessatīti adhippāyo.",
  "atk-s0402a0:651_11": "Bahiddhā kathaṃ apanāmessatīti bahiddhā aññaṃ āgantukakathaṃ āharanto purimakathaṃ apanāmessati.",
  "atk-s0402a0:651_12": "Appaccayanti anabhiraddhiṃ atuṭṭhākāraṃ pātukarissatīti pākaṭaṃ karissati.",
  "atk-s0402a0:651_13": "Ettha ca appaccayena domanassaṃ vuttaṃ,",
  "atk-s0402a0:651_14": "purimehi dvīhi mandabalavabhedo kodhoyeva.",
  "atk-s0402a0:652_0": "Evaṃ bhagavā paṭhamavesārajjena sīhanādaṃ naditvā puna dutiyādīhi nadanto yo kho maṃ paribbājakātiādimāha.",
  "atk-s0402a0:652_1": "Tattha yassa kho pana te atthāya dhammo desitoti yassa maggassa vā phalassa vā atthāya tayā catusaccadhammo desito.",
  "atk-s0402a0:652_2": "So na niyyātīti so dhammo na niyyāti na niggacchati,",
  "atk-s0402a0:652_3": "na taṃ atthaṃ sādhetīti vuttaṃ hoti.",
  "atk-s0402a0:652_4": "Takkarassāti yo naṃ karoti,",
  "atk-s0402a0:652_5": "tassa paṭipattipūrakassa puggalassāti attho.",
  "atk-s0402a0:652_6": "Sammā dukkhakkhayāyāti hetunā nayena kāraṇena sakalassa vaṭṭadukkhassa khayāya.",
  "atk-s0402a0:652_7": "Atha vā yassa kho pana te atthāya dhammo desitoti yassa te atthāya dhammo desito.",
  "atk-s0402a0:652_8": "Seyyathidaṃ –",
  "atk-s0402a0:652_9": "rāgapaṭighātatthāya asubhakammaṭṭhānaṃ,",
  "atk-s0402a0:652_10": "dosapaṭighātatthāya mettābhāvanā,",
  "atk-s0402a0:652_11": "mohapaṭighātatthāya pañca dhammā,",
  "atk-s0402a0:652_12": "vitakkupacchedāya ānāpānassati.",
  "atk-s0402a0:652_13": "So na niyyāti takkarassa sammā dukkhakkhayāyāti so dhammo yo naṃ yathādesitaṃ karoti,",
  "atk-s0402a0:652_14": "tassa takkarassa sammā hetunā nayena kāraṇena vaṭṭadukkhakkhayāya na niyyāti na niggacchati,",
  "atk-s0402a0:652_15": "taṃ atthaṃ na sādhetīti ayamettha attho.",
  "atk-s0402a0:652_16": "Seyyathāpi sarabho paribbājakoti yathā ayaṃ sarabho paribbājako pajjhāyanto appaṭibhāno nisinno,",
  "atk-s0402a0:652_17": "evaṃ nisīdissatīti.",
  "atk-s0402a0:653_0": "Evaṃ tīhi padehi sīhanādaṃ naditvā desanaṃ nivattentasseva tathāgatassa tasmiṃ ṭhāne sannipatitā caturāsītipāṇasahassaparimāṇā",
  "atk-s0402a0:653_1": "parisā amatapānaṃ pivi,",
  "atk-s0402a0:653_2": "satthā parisāya amatapānassa pītabhāvaṃ ñatvā vehāsaṃ abbhuggantvā pakkāmi.",
  "atk-s0402a0:653_3": "Tamatthaṃ dassetuṃ atha kho bhagavātiādi vuttaṃ.",
  "atk-s0402a0:653_4": "Tattha sīhanādanti seṭṭhanādaṃ abhītanādaṃ appaṭinādaṃ.",
  "atk-s0402a0:653_5": "Vehāsaṃ pakkāmīti abhiññāpādakaṃ catutthajjhānaṃ samāpajjitvā vuṭṭhāya adhiṭṭhāya saddhiṃ bhikkhusaṅghena ākāsaṃ pakkhandi.",
  "atk-s0402a0:653_6": "Evaṃ pakkhando ca pana taṃkhaṇaññeva gijjhakūṭamahāvihāre patiṭṭhāsi.",
  "atk-s0402a0:654_0": "Vācāya sannitodakenāti vacanapatodena.",
  "atk-s0402a0:654_1": "Sañjambharimakaṃsūti sambharitaṃ nirantaraphuṭaṃ akaṃsu,",
  "atk-s0402a0:654_2": "upari vijjhiṃsūti vuttaṃ hoti.",
  "atk-s0402a0:654_3": "Brahāraññeti mahāraññe.",
  "atk-s0402a0:654_4": "Sīhanādaṃ nadissāmīti sīhassa nadato ākāraṃ disvā “ayampi tiracchānagato, ahampi,",
  "atk-s0402a0:654_5": "imassa cattāro pādā, mayhampi,",
  "atk-s0402a0:654_6": "ahampi evameva sīhanādaṃ nadissāmī”ti cintesi.",
  "atk-s0402a0:654_7": "So sīhassa sammukhā nadituṃ asakkonto tasmiṃ gocarāya pakkante ekako nadituṃ ārabhi.",
  "atk-s0402a0:654_8": "Athassa siṅgālasaddoyeva nicchari.",
  "atk-s0402a0:654_9": "Tena vuttaṃ –",
  "atk-s0402a0:654_10": "siṅgālakaṃyeva nadatīti.",
  "atk-s0402a0:654_11": "Bheraṇḍakanti tasseva vevacanaṃ.",
  "atk-s0402a0:654_12": "Apica bhinnassaraṃ amanāpasaddaṃ nadatīti vuttaṃ hoti.",
  "atk-s0402a0:654_13": "Evameva kho tvanti iminā opammena paribbājakā tathāgataṃ sīhasadisaṃ katvā sarabhaṃ siṅgālasadisaṃ akaṃsu.",
  "atk-s0402a0:654_14": "Ambukasañcarīti khuddakakukkuṭikā.",
  "atk-s0402a0:654_15": "Purisakaravitaṃ ravissāmīti mahākukkuṭaṃ ravantaṃ disvā “imassapi dve pādā dve pakkhā,",
  "atk-s0402a0:654_16": "mayhampi tatheva,",
  "atk-s0402a0:654_17": "ahampi evarūpaṃ ravitaṃ ravissāmī”ti sā tassa sammukhā ravituṃ asakkontī tasmiṃ pakkante ravamānā kukkuṭikāravaṃyeva ravi.",
  "atk-s0402a0:654_18": "Tena vuttaṃ –",
  "atk-s0402a0:654_19": "ambukasañcariravitaṃyeva ravatīti.",
  "atk-s0402a0:654_20": "Usabhoti goṇo.",
  "atk-s0402a0:654_21": "Suññāyāti tucchāya jeṭṭhakavasabhehi virahitāya.",
  "atk-s0402a0:654_22": "Gambhīraṃ naditabbaṃ maññatīti jeṭṭhakavasabhassa nādasadisaṃ gambhīranādaṃ naditabbaṃ maññati.",
  "atk-s0402a0:654_23": "Sesaṃ sabbattha uttānatthamevāti.",
  "atk-s0402a0:655_0": "5. Kesamuttisuttavaṇṇanā",
  "atk-s0402a0:656_0": "66.",
  "atk-s0402a0:656_1": "Pañcame kālāmānaṃ nigamoti kālāmā nāma khattiyā,",
  "atk-s0402a0:656_2": "tesaṃ nigamo.",
  "atk-s0402a0:656_3": "Kesamuttiyāti kesamuttanigamavāsino.",
  "atk-s0402a0:656_4": "Upasaṅkamiṃsūti sappinavanītādibhesajjāni ceva aṭṭhavidhapānakāni ca gāhāpetvā upasaṅkamiṃsu.",
  "atk-s0402a0:656_5": "Sakaṃyeva vādaṃ dīpentīti attanoyeva laddhiṃ kathenti.",
  "atk-s0402a0:656_6": "Jotentīti pakāsenti.",
  "atk-s0402a0:656_7": "Khuṃsentīti ghaṭṭenti.",
  "atk-s0402a0:656_8": "Vambhentīti avajānanti.",
  "atk-s0402a0:656_9": "Paribhavantīti lāmakaṃ karonti.",
  "atk-s0402a0:656_10": "Omakkhiṃ karontīti ukkhittakaṃ karonti,",
  "atk-s0402a0:656_11": "ukkhipitvā chaḍḍenti. Aparepi,",
  "atk-s0402a0:656_12": "bhanteti so kira aṭavimukhe gāmo,",
  "atk-s0402a0:656_13": "tasmā tattha aṭaviṃ atikkantā ca atikkamitukāmā ca vāsaṃ kappenti.",
  "atk-s0402a0:656_14": "Tesupi paṭhamaṃ āgatā attano laddhiṃ dīpetvā pakkamiṃsu,",
  "atk-s0402a0:656_15": "pacchā āgatā “kiṃ te jānanti,",
  "atk-s0402a0:656_16": "amhākaṃ antevāsikā te,",
  "atk-s0402a0:656_17": "amhākaṃ santike kiñci kiñci sippaṃ uggaṇhiṃsū”ti attano laddhiṃ dīpetvā pakkamiṃsu.",
  "atk-s0402a0:656_18": "Kālāmā ekaladdhiyampi saṇṭhahituṃ na sakkhiṃsu.",
  "atk-s0402a0:656_19": "Te etamatthaṃ dīpetvā bhagavato evamārocetvā tesaṃ no,",
  "atk-s0402a0:656_20": "bhantetiādimāhaṃsu.",
  "atk-s0402a0:656_21": "Tattha hoteva kaṅkhāti hotiyeva kaṅkhā.",
  "atk-s0402a0:656_22": "Vicikicchāti tasseva vevacanaṃ.",
  "atk-s0402a0:656_23": "Alanti yuttaṃ.",
  "atk-s0402a0:657_0": "Mā anussavenāti anussavakathāyapi mā gaṇhittha.",
  "atk-s0402a0:657_1": "Mā paramparāyāti paramparakathāyapi mā gaṇhittha.",
  "atk-s0402a0:657_2": "Mā itikirāyāti evaṃ kira etanti mā gaṇhittha.",
  "atk-s0402a0:657_3": "Mā piṭakasampadānenāti amhākaṃ piṭakatantiyā saddhiṃ sametīti mā gaṇhittha.",
  "atk-s0402a0:657_4": "Mā takkahetūti takkaggāhenapi mā gaṇhittha.",
  "atk-s0402a0:657_5": "Mā nayahetūti nayaggāhenapi mā gaṇhittha.",
  "atk-s0402a0:657_6": "Mā ākāraparivitakkenāti sundaramidaṃ kāraṇanti evaṃ kāraṇaparivitakkenapi mā gaṇhittha.",
  "atk-s0402a0:657_7": "Mā diṭṭhinijjhānakkhantiyāti amhākaṃ nijjhāyitvā khamitvā gahitadiṭṭhiyā saddhiṃ sametītipi mā gaṇhittha.",
  "atk-s0402a0:657_8": "Mā bhabbarūpatāyāti ayaṃ bhikkhu bhabbarūpo,",
  "atk-s0402a0:657_9": "imassa kathaṃ gahetuṃ yuttantipi mā gaṇhittha.",
  "atk-s0402a0:657_10": "Mā samaṇo no garūti ayaṃ samaṇo amhākaṃ garu,",
  "atk-s0402a0:657_11": "imassa kathaṃ gahetuṃ yuttantipi mā gaṇhittha.",
  "atk-s0402a0:657_12": "Samattāti paripuṇṇā.",
  "atk-s0402a0:657_13": "Samādinnāti gahitā parāmaṭṭhā.",
  "atk-s0402a0:657_14": "Yaṃsa hotīti yaṃ kāraṇaṃ tassa puggalassa hoti.",
  "atk-s0402a0:657_15": "Alobhādayo lobhādipaṭipakkhavasena veditabbā.",
  "atk-s0402a0:657_16": "Vigatābhijjhotiādīhi mettāya pubbabhāgo kathito.",
  "atk-s0402a0:658_0": "Idāni mettādikaṃ kammaṭṭhānaṃ kathento mettāsahagatenātiādimāha.",
  "atk-s0402a0:658_1": "Tattha kammaṭṭhānakathāya vā bhāvanānaye vā pāḷivaṇṇanāya vā yaṃ vattabbaṃ siyā,",
  "atk-s0402a0:658_2": "taṃ sabbaṃ visuddhimagge vuttameva.",
  "atk-s0402a0:658_3": "Evaṃ averacittoti evaṃ akusalaverassa ca puggalaverino ca natthitāya averacitto.",
  "atk-s0402a0:658_4": "Abyābajjhacittoti kodhacittassa abhāvena niddukkhacitto.",
  "atk-s0402a0:658_5": "Asaṃkiliṭṭhacittoti kilesassa natthitāya asaṃkiliṭṭhacitto.",
  "atk-s0402a0:658_6": "Visuddhacittoti kilesamalābhāvena visuddhacitto hotīti attho.",
  "atk-s0402a0:658_7": "Tassāti tassa evarūpassa ariyasāvakassa.",
  "atk-s0402a0:658_8": "Assāsāti avassayā patiṭṭhā.",
  "atk-s0402a0:658_9": "Sace kho pana atthi paro lokoti yadi imamhā lokā paraloko nāma atthi.",
  "atk-s0402a0:658_10": "Athāhaṃ kāyassa bhedā parammaraṇā…pe…",
  "atk-s0402a0:658_11": "upapajjissāmīti atthetaṃ kāraṇaṃ,",
  "atk-s0402a0:658_12": "yenāhaṃ kāyassa bhedā parammaraṇā sugatiṃ saggaṃ lokaṃ upapajjissāmīti evaṃ sabbattha nayo veditabbo.",
  "atk-s0402a0:658_13": "Anīghanti niddukkhaṃ.",
  "atk-s0402a0:658_14": "Sukhinti sukhitaṃ.",
  "atk-s0402a0:658_15": "Ubhayeneva visuddhaṃ attānaṃ samanupassāmīti yañca pāpaṃ na karomi,",
  "atk-s0402a0:658_16": "yañca karotopi na karīyati,",
  "atk-s0402a0:658_17": "iminā ubhayenāpi visuddhaṃ attānaṃ samanupassāmi.",
  "atk-s0402a0:658_18": "Sesaṃ sabbattha uttānatthamevāti.",
  "atk-s0402a0:659_0": "6. Sāḷhasuttavaṇṇanā",
  "atk-s0402a0:660_0": "67.",
  "atk-s0402a0:660_1": "Chaṭṭhe migāranattāti migāraseṭṭhino nattā.",
  "atk-s0402a0:660_2": "Sekhuniyanattāti sekhuniyaseṭṭhino nattā.",
  "atk-s0402a0:660_3": "Upasaṅkamiṃsūti bhuttapātarāsā dāsakammakaraparivutā upasaṅkamiṃsu.",
  "atk-s0402a0:660_4": "Tesaṃ kira purebhatte pubbaṇhasamayeyeva gehe eko pañho samuṭṭhito,",
  "atk-s0402a0:660_5": "taṃ pana kathetuṃ okāso nāhosi.",
  "atk-s0402a0:660_6": "Te “taṃ pañhaṃ sossāmā”ti therassa santikaṃ gantvā vanditvā tuṇhī nisīdiṃsu.",
  "atk-s0402a0:660_7": "Thero “gāme taṃ samuṭṭhitaṃ pañhaṃ sotuṃ āgatā bhavissantī”ti tesaṃ manaṃ ñatvā tameva pañhaṃ ārabhanto etha tumhe sāḷhātiādimāha.",
  "atk-s0402a0:660_8": "Tattha atthi lobhoti lubbhanasabhāvo lobho nāma atthīti pucchati.",
  "atk-s0402a0:660_9": "Abhijjhāti kho ahaṃ sāḷhā etamatthaṃ vadāmīti etaṃ lobhasaṅkhātaṃ atthaṃ ahaṃ “abhijjhā”ti vadāmi,",
  "atk-s0402a0:660_10": "“taṇhā”ti vadāmīti samuṭṭhitapañhassa atthaṃ dīpento āha.",
  "atk-s0402a0:660_11": "Evaṃ sabbavāresu nayo netabbo.",
  "atk-s0402a0:661_0": "So evaṃ pajānātīti so cattāro brahmavihāre bhāvetvā ṭhito ariyasāvako samāpattito vuṭṭhāya vipassanaṃ ārabhanto evaṃ pajānāti.",
  "atk-s0402a0:661_1": "Atthi idanti atthi dukkhasaccasaṅkhātaṃ khandhapañcakaṃ nāmarūpavasena paricchinditvā pajānanto esa “evaṃ pajānāti atthi ida”nti vutto.",
  "atk-s0402a0:661_2": "Hīnanti samudayasaccaṃ.",
  "atk-s0402a0:661_3": "Paṇītanti maggasaccaṃ.",
  "atk-s0402a0:661_4": "Imassa saññāgatassa uttari nissaraṇanti imassa vipassanāsaññāsaṅkhātassa saññāgatassa uttari nissaraṇaṃ nāma nibbānaṃ,",
  "atk-s0402a0:661_5": "tamatthīti iminā nirodhasaccaṃ dasseti.",
  "atk-s0402a0:661_6": "Vimuttasmiṃ vimuttamiti ñāṇanti ekūnavīsatividhaṃ paccavekkhaṇañāṇaṃ kathitaṃ.",
  "atk-s0402a0:661_7": "Ahu pubbe lobhoti pubbe me lobho ahosi.",
  "atk-s0402a0:661_8": "Tadahu akusalanti taṃ akusalaṃ nāma ahosi,",
  "atk-s0402a0:661_9": "tadā vā akusalaṃ nāma ahosi.",
  "atk-s0402a0:661_10": "Iccetaṃ kusalanti iti etaṃ kusalaṃ,",
  "atk-s0402a0:661_11": "tasseva akusalassa natthibhāvaṃ kusalaṃ khemanti sandhāya vadati.",
  "atk-s0402a0:661_12": "Nicchātoti nittaṇho.",
  "atk-s0402a0:661_13": "Nibbutoti abbhantare santāpakarānaṃ kilesānaṃ abhāvena nibbuto.",
  "atk-s0402a0:661_14": "Sītibhūtoti sītalībhūto.",
  "atk-s0402a0:661_15": "Sukhappaṭisaṃvedīti kāyikacetasikassa sukhassa paṭisaṃveditā.",
  "atk-s0402a0:661_16": "Brahmabhūtenāti seṭṭhabhūtena.",
  "atk-s0402a0:661_17": "Sesaṃ sabbattha uttānatthamevāti.",
  "atk-s0402a0:662_0": "7. Kathāvatthusuttavaṇṇanā",
  "atk-s0402a0:663_0": "68.",
  "atk-s0402a0:663_1": "Sattame kathāvatthūnīti kathākāraṇāni,",
  "atk-s0402a0:663_2": "kathāya bhūmiyo patiṭṭhāyoti attho.",
  "atk-s0402a0:663_3": "Atītaṃ vā,",
  "atk-s0402a0:663_4": "bhikkhave,",
  "atk-s0402a0:663_5": "addhānanti atītamaddhānaṃ nāma kālopi vaṭṭati khandhāpi.",
  "atk-s0402a0:663_6": "Anāgatapaccuppannesupi eseva nayo.",
  "atk-s0402a0:663_7": "Tattha atīte kassapo nāma sammāsambuddho ahosi,",
  "atk-s0402a0:663_8": "tassa kikī nāma kāsikarājā aggupaṭṭhāko ahosi,",
  "atk-s0402a0:663_9": "vīsati vassasahassāni āyu ahosīti iminā nayena kathento atītaṃ ārabbha kathaṃ katheti nāma.",
  "atk-s0402a0:663_10": "Anāgate metteyyo nāma buddho bhavissati,",
  "atk-s0402a0:663_11": "tassa saṅkho nāma rājā aggupaṭṭhāko bhavissati,",
  "atk-s0402a0:663_12": "asīti vassasahassāni āyu bhavissatīti iminā nayena kathento anāgataṃ ārabbha kathaṃ katheti nāma.",
  "atk-s0402a0:663_13": "Etarahi asuko nāma rājā dhammikoti iminā nayena kathento paccuppannaṃ ārabbha kathaṃ katheti nāma.",
  "atk-s0402a0:664_0": "Kathāsampayogenāti kathāsamāgamena.",
  "atk-s0402a0:664_1": "Kacchoti kathetuṃ yutto.",
  "atk-s0402a0:664_2": "Akacchoti kathetuṃ na yutto.",
  "atk-s0402a0:664_3": "Ekaṃsabyākaraṇīyaṃ pañhantiādīsu, “cakkhu,",
  "atk-s0402a0:664_4": "anicca”nti puṭṭhena, “āma,",
  "atk-s0402a0:664_5": "anicca”nti ekaṃseneva byākātabbaṃ.",
  "atk-s0402a0:664_6": "Eseva nayo sotādīsu.",
  "atk-s0402a0:664_7": "Ayaṃ ekaṃsabyākaraṇīyo pañho.",
  "atk-s0402a0:664_8": "“Aniccaṃ nāma cakkhū”ti puṭṭhena pana “na cakkhumeva,",
  "atk-s0402a0:664_9": "sotampi aniccaṃ,",
  "atk-s0402a0:664_10": "ghānampi anicca”nti evaṃ vibhajitvā byākātabbaṃ.",
  "atk-s0402a0:664_11": "Ayaṃ vibhajjabyākaraṇīyo pañho.",
  "atk-s0402a0:664_12": "“Yathā cakkhu,",
  "atk-s0402a0:664_13": "tathā sotaṃ.",
  "atk-s0402a0:664_14": "Yathā sotaṃ,",
  "atk-s0402a0:664_15": "tathā cakkhū”ti puṭṭhena “kenaṭṭhena pucchasī”ti paṭipucchitvā “dassanaṭṭhena pucchāmī”ti vutte “na hī”ti byākātabbaṃ.",
  "atk-s0402a0:664_16": "“Aniccaṭṭhena pucchāmī”ti vutte,",
  "atk-s0402a0:664_17": "“āmā”ti byākātabbaṃ.",
  "atk-s0402a0:664_18": "Ayaṃ paṭipucchābyākaraṇīyo pañho.",
  "atk-s0402a0:664_19": "“Taṃ jīvaṃ taṃ sarīra”ntiādīni puṭṭhena pana “abyākatametaṃ bhagavatā”ti ṭhapetabbo,",
  "atk-s0402a0:664_20": "esa pañho na byākātabbo.",
  "atk-s0402a0:664_21": "Ayaṃ ṭhapanīyo pañho.",
  "atk-s0402a0:665_0": "Ṭhānāṭhāne na saṇṭhātīti kāraṇākāraṇe na saṇṭhāti.",
  "atk-s0402a0:665_1": "Tatrāyaṃ nayo –",
  "atk-s0402a0:665_2": "sassatavādī yuttena kāraṇena pahoti ucchedavādiṃ niggahetuṃ,",
  "atk-s0402a0:665_3": "ucchedavādī tena niggayhamāno “kiṃ panāhaṃ ucchedaṃ vadāmī”ti sassatavādibhāvameva dīpeti,",
  "atk-s0402a0:665_4": "attano vāde patiṭṭhātuṃ na sakkoti.",
  "atk-s0402a0:665_5": "Evaṃ ucchedavādimhi pahonte sassatavādī,",
  "atk-s0402a0:665_6": "puggalavādimhi pahonte suññatavādī,",
  "atk-s0402a0:665_7": "suññatavādimhi pahonte puggalavādīti evaṃ ṭhānāṭhāne na saṇṭhāti nāma.",
  "atk-s0402a0:666_0": "Parikappe na saṇṭhātīti idaṃ pañhapucchanepi pañhakathanepi labbhati. Kathaṃ?",
  "atk-s0402a0:666_1": "Ekacco hi “pañhaṃ pucchissāmī”ti kaṇṭhaṃ sodheti,",
  "atk-s0402a0:666_2": "so itarena “idaṃ nāma tvaṃ pucchissasī”ti vutto ñātabhāvaṃ ñatvā “na etaṃ,",
  "atk-s0402a0:666_3": "aññaṃ pucchissāmī”ti vadati.",
  "atk-s0402a0:666_4": "Pañhaṃ puṭṭhopi “pañhaṃ kathessāmī”ti hanuṃ saṃsodheti,",
  "atk-s0402a0:666_5": "so itarena “idaṃ nāma kathessasī”ti vutto ñātabhāvaṃ ñatvā “na etaṃ,",
  "atk-s0402a0:666_6": "aññaṃ kathessāmī”ti vadati.",
  "atk-s0402a0:666_7": "Evaṃ parikappe na saṇṭhāti nāma.",
  "atk-s0402a0:667_0": "Aññātavāde na saṇṭhātīti aññātavāde jānitavāde na saṇṭhāti. Kathaṃ?",
  "atk-s0402a0:667_1": "Ekacco pañhaṃ pucchati,",
  "atk-s0402a0:667_2": "taṃ itaro “manāpo tayā pañho pucchito,",
  "atk-s0402a0:667_3": "kahaṃ te esa uggahito”ti vadati.",
  "atk-s0402a0:667_4": "Itaro pucchitabbaniyāmeneva pañhaṃ pucchitvāpi tassa kathāya “apañhaṃ nu kho pucchita”nti vimatiṃ karoti.",
  "atk-s0402a0:667_5": "Aparo pañhaṃ puṭṭho katheti,",
  "atk-s0402a0:667_6": "tamañño “suṭṭhu te pañho kathito,",
  "atk-s0402a0:667_7": "kattha te uggahito,",
  "atk-s0402a0:667_8": "pañhaṃ kathentena nāma evaṃ kathetabbo”ti vadati.",
  "atk-s0402a0:667_9": "Itaro kathetabbaniyāmeneva pañhaṃ kathetvāpi tassa kathāya “apañho nu kho mayā kathito”ti vimatiṃ karoti.",
  "atk-s0402a0:668_0": "Paṭipadāya na saṇṭhātīti paṭipattiyaṃ na tiṭṭhati,",
  "atk-s0402a0:668_1": "vattaṃ ajānitvā apucchitabbaṭṭhāne pucchatīti attho.",
  "atk-s0402a0:668_2": "Ayaṃ pañho nāma cetiyaṅgaṇe pucchitena na kathetabbo,",
  "atk-s0402a0:668_3": "tathā bhikkhācāramagge gāmaṃ piṇḍāya caraṇakāle.",
  "atk-s0402a0:668_4": "Āsanasālāya nisinnakāle yāguṃ vā bhattaṃ vā gahetvā nisinnakāle paribhuñjitvā nisinnakāle divāvihāraṭṭhānagamanakālepi.",
  "atk-s0402a0:668_5": "Divāṭṭhāne nisinnakāle pana okāsaṃ kāretvāva pucchantassa kathetabbo,",
  "atk-s0402a0:668_6": "akāretvā pucchantassa na kathetabbo.",
  "atk-s0402a0:668_7": "Idaṃ vattaṃ ajānitvā pucchanto paṭipadāya na saṇṭhāti nāma.",
  "atk-s0402a0:668_8": "Evaṃ santāyaṃ,",
  "atk-s0402a0:668_9": "bhikkhave,",
  "atk-s0402a0:668_10": "puggalo akaccho hotīti,",
  "atk-s0402a0:668_11": "bhikkhave,",
  "atk-s0402a0:668_12": "etaṃ imasmiṃ ca kāraṇe sati ayaṃ puggalo na kathetuṃ yutto nāma hoti.",
  "atk-s0402a0:669_0": "Ṭhānāṭhāne saṇṭhātīti sassatavādī yuttena kāraṇena pahoti ucchedavādiṃ niggahetuṃ,",
  "atk-s0402a0:669_1": "ucchedavādī tena niggayhamānopi “ahaṃ tayā satakkhattuṃ niggayhamānopi ucchedavādīyevā”ti vadati.",
  "atk-s0402a0:669_2": "Iminā nayena sassatapuggalasuññatavādādīsupi nayo netabbo.",
  "atk-s0402a0:669_3": "Evaṃ ṭhānāṭhāne saṇṭhāti nāma.",
  "atk-s0402a0:669_4": "Parikappe saṇṭhātīti “pañhaṃ pucchissāmī”ti kaṇṭhaṃ sodhento “tvaṃ imaṃ nāma pucchissasī”ti vutte, “āma,",
  "atk-s0402a0:669_5": "etaṃyeva pucchissāmī”ti vadati.",
  "atk-s0402a0:669_6": "Pañhaṃ kathessāmīti hanuṃ saṃsodhentopi “tvaṃ imaṃ nāma kathessasī”ti vutte, “āma,",
  "atk-s0402a0:669_7": "etaṃyeva kathessāmī”ti vadati.",
  "atk-s0402a0:669_8": "Evaṃ parikappe saṇṭhāti nāma.",
  "atk-s0402a0:670_0": "Aññātavāde saṇṭhātīti imaṃ pañhaṃ pucchitvā “suṭṭhu te pañho pucchito,",
  "atk-s0402a0:670_1": "pucchantena nāma evaṃ pucchitabba”nti vutte sampaṭicchati,",
  "atk-s0402a0:670_2": "vimatiṃ na uppādeti.",
  "atk-s0402a0:670_3": "Pañhaṃ kathetvāpi “suṭṭhu te pañho kathito,",
  "atk-s0402a0:670_4": "kathentena nāma evaṃ kathetabba”nti vutte sampaṭicchati,",
  "atk-s0402a0:670_5": "vimatiṃ na uppādeti.",
  "atk-s0402a0:670_6": "Paṭipadāya saṇṭhātīti gehe nisīdāpetvā yāgukhajjakādīni datvā yāva bhattaṃ niṭṭhāti,",
  "atk-s0402a0:670_7": "tasmiṃ antare nisinno pañhaṃ pucchati.",
  "atk-s0402a0:670_8": "Sappiādīni bhesajjāni aṭṭhavidhāni pānakāni vatthacchādanamālāgandhādīni vā ādāya vihāraṃ gantvā tāni",
  "atk-s0402a0:670_9": "datvā divāṭṭhānaṃ pavisitvā okāsaṃ kāretvā pañhaṃ pucchati.",
  "atk-s0402a0:670_10": "Evañhi vattaṃ ñatvā pucchanto paṭipadāya saṇṭhāti nāma.",
  "atk-s0402a0:670_11": "Tassa pañhaṃ kathetuṃ vaṭṭati.",
  "atk-s0402a0:671_0": "Aññenaññaṃ paṭicaratīti aññena vacanena aññaṃ paṭicchādeti,",
  "atk-s0402a0:671_1": "aññaṃ vā pucchito aññaṃ katheti.",
  "atk-s0402a0:671_2": "Bahiddhā kathaṃ apanāmetīti āgantukakathaṃ otārento purimakathaṃ bahiddhā apanāmeti.",
  "atk-s0402a0:671_3": "Tatridaṃ vatthu –",
  "atk-s0402a0:671_4": "bhikkhū kira sannipatitvā ekaṃ daharaṃ, “āvuso,",
  "atk-s0402a0:671_5": "tvaṃ imañcimañca āpattiṃ āpanno”ti āhaṃsu. So āha – “bhante,",
  "atk-s0402a0:671_6": "nāgadīpaṃ gatomhī”ti. Āvuso,",
  "atk-s0402a0:671_7": "na mayaṃ tava nāgadīpagamanena atthikā,",
  "atk-s0402a0:671_8": "āpattiṃ pana āpannoti pucchāmāti. Bhante,",
  "atk-s0402a0:671_9": "nāgadīpaṃ gantvā macche khādinti. Āvuso,",
  "atk-s0402a0:671_10": "tava macchakhādanena kammaṃ natthi,",
  "atk-s0402a0:671_11": "āpattiṃ kirasi āpannoti.",
  "atk-s0402a0:671_12": "So “nātisupakko maccho mayhaṃ aphāsukamakāsi,",
  "atk-s0402a0:671_13": "bhante”ti. Āvuso,",
  "atk-s0402a0:671_14": "tuyhaṃ phāsukena vā aphāsukena vā kammaṃ natthi,",
  "atk-s0402a0:671_15": "āpattiṃ āpannosīti. Bhante,",
  "atk-s0402a0:671_16": "yāva tattha vasiṃ,",
  "atk-s0402a0:671_17": "tāva me aphāsukameva jātanti.",
  "atk-s0402a0:671_18": "Evaṃ āgantukakathāvasena bahiddhā kathaṃ apanāmetīti veditabbaṃ.",
  "atk-s0402a0:672_0": "Abhiharatīti ito cito ca suttaṃ āharitvā avattharati.",
  "atk-s0402a0:672_1": "Tepiṭakatissatthero viya.",
  "atk-s0402a0:672_2": "Pubbe kira bhikkhū mahācetiyaṅgaṇe sannipatitvā saṅghakiccaṃ katvā bhikkhūnaṃ ovādaṃ datvā aññamaññaṃ pañhasākacchaṃ karonti.",
  "atk-s0402a0:672_3": "Tatthāyaṃ thero tīhi piṭakehi tato tato suttaṃ āharitvā divasabhāge ekampi pañhaṃ niṭṭhāpetuṃ na deti.",
  "atk-s0402a0:672_4": "Abhimaddatīti kāraṇaṃ āharitvā maddati.",
  "atk-s0402a0:672_5": "Anupajagghatīti parena pañhe pucchitepi kathitepi pāṇiṃ paharitvā mahāhasitaṃ hasati,",
  "atk-s0402a0:672_6": "yena parassa “apucchitabbaṃ nu kho pucchiṃ,",
  "atk-s0402a0:672_7": "akathetabbaṃ nu kho kathesi”nti vimati uppajjati.",
  "atk-s0402a0:672_8": "Khalitaṃ gaṇhātīti appamattakaṃ mukhadosamattaṃ gaṇhāti,",
  "atk-s0402a0:672_9": "akkhare vā pade vā byañjane vā durutte “evaṃ nāmetaṃ vattabba”nti ujjhāyamāno vicarati.",
  "atk-s0402a0:672_10": "Saupanisoti saupanissayo sapaccayo.",
  "atk-s0402a0:673_0": "Ohitasototi ṭhapitasoto.",
  "atk-s0402a0:673_1": "Abhijānāti ekaṃ dhammanti ekaṃ kusaladhammaṃ abhijānāti ariyamaggaṃ.",
  "atk-s0402a0:673_2": "Parijānāti ekaṃ dhammanti ekaṃ dukkhasaccadhammaṃ tīraṇapariññāya parijānāti.",
  "atk-s0402a0:673_3": "Pajahati ekaṃ dhammanti ekaṃ sabbākusaladhammaṃ pajahati vinodeti byantīkaroti.",
  "atk-s0402a0:673_4": "Sacchikaroti ekaṃ dhammanti ekaṃ arahattaphaladhammaṃ nirodhameva vā paccakkhaṃ karoti.",
  "atk-s0402a0:673_5": "Sammāvimuttiṃ phusatīti sammā hetunā nayena kāraṇena arahattaphalavimokkhaṃ ñāṇaphassena phusati.",
  "atk-s0402a0:674_0": "Etadatthā,",
  "atk-s0402a0:674_1": "bhikkhave, kathāti,",
  "atk-s0402a0:674_2": "bhikkhave,",
  "atk-s0402a0:674_3": "yā esā kathāsampayogenāti kathā dassitā,",
  "atk-s0402a0:674_4": "sā etadatthā,",
  "atk-s0402a0:674_5": "ayaṃ tassā kathāya bhūmi patiṭṭhā.",
  "atk-s0402a0:674_6": "Idaṃ vatthu yadidaṃ anupādā cittassa vimokkhoti evaṃ sabbapadesu yojanā veditabbā.",
  "atk-s0402a0:674_7": "Etadatthā mantanāti yā ayaṃ kacchākacchesu puggalesu kacchena saddhiṃ mantanā,",
  "atk-s0402a0:674_8": "sāpi etadatthāyeva.",
  "atk-s0402a0:674_9": "Etadatthā upanisāti ohitasoto saupanisoti evaṃ vuttā upanisāpi etadatthāyeva.",
  "atk-s0402a0:674_10": "Etadatthaṃ sotāvadhānanti tassā upanisāya sotāvadhānaṃ,",
  "atk-s0402a0:674_11": "tampi etadatthameva.",
  "atk-s0402a0:674_12": "Anupādāti catūhi upādānehi aggahetvā.",
  "atk-s0402a0:674_13": "Cittassa vimokkhoti arahattaphalavimokkho.",
  "atk-s0402a0:674_14": "Arahattaphalatthāya hi sabbametanti suttantaṃ vinivattetvā upari gāthāhi kūṭaṃ gaṇhanto ye viruddhātiādimāha.",
  "atk-s0402a0:675_0": "Tattha viruddhāti virodhasaṅkhātena kopena viruddhā.",
  "atk-s0402a0:675_1": "Sallapantīti sallāpaṃ karonti.",
  "atk-s0402a0:675_2": "Viniviṭṭhāti abhiniviṭṭhā hutvā.",
  "atk-s0402a0:675_3": "Samussitāti mānussayena suṭṭhu ussitā.",
  "atk-s0402a0:675_4": "Anariyaguṇamāsajjāti anariyaguṇakathaṃ guṇamāsajja kathenti.",
  "atk-s0402a0:675_5": "Guṇaṃ ghaṭṭetvā kathā hi anariyakathā nāma,",
  "atk-s0402a0:675_6": "na ariyakathā,",
  "atk-s0402a0:675_7": "taṃ kathentīti attho.",
  "atk-s0402a0:675_8": "Aññoññavivaresinoti aññamaññassa chiddaṃ aparādhaṃ gavesamānā.",
  "atk-s0402a0:675_9": "Dubbhāsitanti dukkathitaṃ.",
  "atk-s0402a0:675_10": "Vikkhalitanti appamattakaṃ mukhadosakhalitaṃ.",
  "atk-s0402a0:675_11": "Sampamohaṃ parājayanti aññamaññassa appamattena mukhadosena sampamohañca parājayañca.",
  "atk-s0402a0:675_12": "Abhinandantīti tussanti.",
  "atk-s0402a0:675_13": "Nācareti na carati na katheti.",
  "atk-s0402a0:675_14": "Dhammaṭṭhapaṭisaṃyuttāti yā ca dhamme ṭhitena kathitakathā,",
  "atk-s0402a0:675_15": "sā dhammaṭṭhā ceva hoti tena ca dhammena paṭisaṃyuttāti dhammaṭṭhapaṭisaṃyuttā.",
  "atk-s0402a0:675_16": "Anunnatena manasāti anuddhatena cetasā.",
  "atk-s0402a0:675_17": "Apaḷāsoti yugaggāhapaḷāsavasena apaḷāso hutvā.",
  "atk-s0402a0:675_18": "Asāhasoti rāgadosamohasāhasānaṃ vasena asāhaso hutvā.",
  "atk-s0402a0:676_0": "Anusūyāyamānoti na usūyamāno.",
  "atk-s0402a0:676_1": "Dubbhaṭṭhe nāpasādayeti dukkathitasmiṃ na apasādeyya.",
  "atk-s0402a0:676_2": "Upārambhaṃ na sikkheyyāti kāraṇuttariyalakkhaṇaṃ upārambhaṃ na sikkheyya.",
  "atk-s0402a0:676_3": "Khalitañca na gāhayeti appamattakaṃ mukhakhalitaṃ “ayaṃ te doso”ti na gāhayeyya.",
  "atk-s0402a0:676_4": "Nābhihareti nāvatthareyya.",
  "atk-s0402a0:676_5": "Nābhimaddeti ekaṃ kāraṇaṃ āharitvā na maddeyya.",
  "atk-s0402a0:676_6": "Na vācaṃ payutaṃ bhaṇeti saccālikapaṭisaṃyuttaṃ vācaṃ na bhaṇeyya.",
  "atk-s0402a0:676_7": "Aññātatthanti jānanatthaṃ.",
  "atk-s0402a0:676_8": "Pasādatthanti pasādajananatthaṃ.",
  "atk-s0402a0:676_9": "Na samusseyya mantayeti na mānussayena samussito bhaveyya.",
  "atk-s0402a0:676_10": "Na hi mānussitā hutvā paṇḍitā kathayanti,",
  "atk-s0402a0:676_11": "mānena pana anussitova hutvā mantaye katheyya bhāseyyāti.",
  "atk-s0402a0:677_0": "8. Aññatitthiyasuttavaṇṇanā",
  "atk-s0402a0:678_0": "69.",
  "atk-s0402a0:678_1": "Aṭṭhame bhagavaṃmūlakāti bhagavā mūlaṃ etesanti bhagavaṃmūlakā.",
  "atk-s0402a0:678_2": "Idaṃ vuttaṃ hoti – ime, bhante,",
  "atk-s0402a0:678_3": "amhākaṃ dhammā pubbe kassapasammāsambuddhena uppāditā,",
  "atk-s0402a0:678_4": "tasmiṃ parinibbute ekaṃ buddhantaraṃ añño samaṇo vā brāhmaṇo vā ime dhamme uppādetuṃ samattho nāma nāhosi,",
  "atk-s0402a0:678_5": "bhagavato pana no ime dhammā uppāditā.",
  "atk-s0402a0:678_6": "Bhagavantañhi nissāya mayaṃ ime dhamme ājānāma paṭivijjhāmāti evaṃ bhagavaṃmūlakā no, bhante, dhammāti.",
  "atk-s0402a0:678_7": "Bhagavaṃnettikāti bhagavā dhammānaṃ netā vinetā anunetā yathāsabhāvato pāṭiyekkaṃ pāṭiyekkaṃ nāmaṃ gahetvāva",
  "atk-s0402a0:678_8": "dassetāti dhammā bhagavaṃnettikā nāma honti.",
  "atk-s0402a0:678_9": "Bhagavaṃpaṭisaraṇāti catubhūmakadhammā sabbaññutaññāṇassa āpāthaṃ āgacchamānā bhagavati paṭisaranti nāmāti bhagavaṃpaṭisaraṇā.",
  "atk-s0402a0:678_10": "Paṭisarantīti osaranti samosaranti.",
  "atk-s0402a0:678_11": "Apica mahābodhimaṇḍe nisinnassa bhagavato paṭivedhavasena phasso āgacchati –",
  "atk-s0402a0:678_12": "“ahaṃ bhagavā kinnāmo”ti.",
  "atk-s0402a0:678_13": "Tvaṃ phusanaṭṭhena phasso nāma. Vedanā, saññā, saṅkhārā,",
  "atk-s0402a0:678_14": "viññāṇaṃ āgacchati –",
  "atk-s0402a0:678_15": "“ahaṃ bhagavā kinnāma”nti.",
  "atk-s0402a0:678_16": "Tvaṃ vijānanaṭṭhena viññāṇaṃ nāmāti.",
  "atk-s0402a0:678_17": "Evaṃ catubhūmakadhammānaṃ yathāsabhāvato pāṭiyekkaṃ pāṭiyekkaṃ nāmaṃ gaṇhanto bhagavā dhamme paṭisaratīti bhagavaṃpaṭisaraṇā.",
  "atk-s0402a0:678_18": "Bhagavantaṃyeva paṭibhātūti bhagavatova etassa bhāsitassa attho upaṭṭhātu,",
  "atk-s0402a0:678_19": "tumheyeva no kathetvā dethāti attho.",
  "atk-s0402a0:679_0": "Rāgo khoti rajjanavasena pavattarāgo.",
  "atk-s0402a0:679_1": "Appasāvajjoti lokavajjavasenapi vipākavajjavasenapīti dvīhipi vajjehi appasāvajjo,",
  "atk-s0402a0:679_2": "appadosoti attho. Kathaṃ?",
  "atk-s0402a0:679_3": "Mātāpitaro hi bhātibhaginiādayo ca puttabhātikānaṃ āvāhavivāhamaṅgalaṃ nāma kārenti.",
  "atk-s0402a0:679_4": "Evaṃ tāveso lokavajjavasena appasāvajjo.",
  "atk-s0402a0:679_5": "Sadārasantosamūlikā pana apāye paṭisandhi nāma na hotīti evaṃ vipākavajjavasena appasāvajjo.",
  "atk-s0402a0:679_6": "Dandhavirāgīti virajjamāno panesa saṇikaṃ virajjati,",
  "atk-s0402a0:679_7": "na sīghaṃ muccati.",
  "atk-s0402a0:679_8": "Telamasirāgo viya ciraṃ anubandhati,",
  "atk-s0402a0:679_9": "dve tīṇi bhavantarāni gantvāpi nāpagacchatīti dandhavirāgī.",
  "atk-s0402a0:680_0": "Tatridaṃ vatthu –",
  "atk-s0402a0:680_1": "eko kira puriso bhātu jāyāya micchācāraṃ carati.",
  "atk-s0402a0:680_2": "Tassāpi itthiyā attano sāmikato soyeva piyataro ahosi.",
  "atk-s0402a0:680_3": "Sā tamāha –",
  "atk-s0402a0:680_4": "“imasmiṃ kāraṇe pākaṭe jāte mahatī garahā bhavissati,",
  "atk-s0402a0:680_5": "tava bhātikaṃ ghātehī”ti.",
  "atk-s0402a0:680_6": "So “nassa, vasali,",
  "atk-s0402a0:680_7": "mā evaṃ puna avacā”ti apasādesi.",
  "atk-s0402a0:680_8": "Sā tuṇhī hutvā katipāhaccayena puna kathesi,",
  "atk-s0402a0:680_9": "tassa cittaṃ dvajjhabhāvaṃ agamāsi.",
  "atk-s0402a0:680_10": "Tato tatiyavāraṃ kathito “kinti katvā okāsaṃ labhissāmī”ti āha.",
  "atk-s0402a0:680_11": "Athassa sā upāyaṃ kathentī “tvaṃ mayā vuttameva karohi,",
  "atk-s0402a0:680_12": "asukaṭṭhāne mahākakudhasamīpe titthaṃ atthi,",
  "atk-s0402a0:680_13": "tattha tikhiṇaṃ daṇḍakavāsiṃ gahetvā tiṭṭhāhī”ti.",
  "atk-s0402a0:680_14": "So tathā akāsi.",
  "atk-s0402a0:680_15": "Jeṭṭhabhātāpissa araññe kammaṃ katvā gharaṃ āgato.",
  "atk-s0402a0:680_16": "Sā tasmiṃ muducittā viya hutvā “ehi sāmi,",
  "atk-s0402a0:680_17": "sīse te olikhissāmī”ti olikhantī “upakkiliṭṭhaṃ te sīsa”nti āmalakapiṇḍaṃ datvā “gaccha asukaṭṭhāne sīsaṃ dhovitvā āgacchāhī”ti pesesi.",
  "atk-s0402a0:680_18": "So tāya vuttatitthameva gantvā āmalakakakkena sīsaṃ makkhetvā udakaṃ oruyha onamitvā sīsaṃ dhovi.",
  "atk-s0402a0:680_19": "Atha naṃ itaro rukkhantarato nikkhamitvā khandhaṭṭhike paharitvā jīvitā voropetvā gehaṃ agamāsi.",
  "atk-s0402a0:681_0": "Itaro bhariyāya sinehaṃ pariccajitumasakkonto tasmiṃyeva gehe mahādhammani hutvā nibbatti.",
  "atk-s0402a0:681_1": "So tassā ṭhitāyapi nisinnāyapi gantvā sarīre patati.",
  "atk-s0402a0:681_2": "Atha naṃ sā “soyeva ayaṃ bhavissatī”ti ghātāpesi.",
  "atk-s0402a0:681_3": "So puna tassā sinehena tasmiṃyeva gehe kukkuro hutvā nibbatti.",
  "atk-s0402a0:681_4": "So padasā gamanakālato paṭṭhāya tassā pacchato pacchato carati.",
  "atk-s0402a0:681_5": "Araññaṃ gacchantiyāpi saddhiṃyeva gacchati.",
  "atk-s0402a0:681_6": "Taṃ disvā manussā “nikkhanto sunakhaluddako,",
  "atk-s0402a0:681_7": "kataraṭṭhānaṃ gamissatī”ti uppaṇḍenti.",
  "atk-s0402a0:681_8": "Sā puna taṃ ghātāpesi.",
  "atk-s0402a0:682_0": "Sopi puna tasmiṃyeva gehe vacchako hutvā nibbatti.",
  "atk-s0402a0:682_1": "Tatheva tassā pacchato pacchato carati.",
  "atk-s0402a0:682_2": "Tadāpi naṃ manussā disvā “nikkhanto gopālako,",
  "atk-s0402a0:682_3": "kattha gāviyo carissantī”ti uppaṇḍenti.",
  "atk-s0402a0:682_4": "Sā tasmimpi ṭhāne taṃ ghātāpesi.",
  "atk-s0402a0:682_5": "So tadāpi tassā upari sinehaṃ chindituṃ asakkonto catutthe vāre tassāyeva kucchiyaṃ jātissaro hutvā nibbatti.",
  "atk-s0402a0:682_6": "So paṭipāṭiyā catūsu attabhāvesu tāya ghātitabhāvaṃ disvā “evarūpāya nāma paccatthikāya kucchismiṃ nibbattosmī”ti",
  "atk-s0402a0:682_7": "tato paṭṭhāya tassā hatthena attānaṃ phusituṃ na deti.",
  "atk-s0402a0:682_8": "Sace naṃ sā phusati,",
  "atk-s0402a0:682_9": "kandati rodati.",
  "atk-s0402a0:682_10": "Atha naṃ ayyakova paṭijaggati.",
  "atk-s0402a0:682_11": "Taṃ aparabhāge vuddhippattaṃ ayyako āha – “tāta,",
  "atk-s0402a0:682_12": "kasmā tvaṃ mātu hatthena attānaṃ phusituṃ na desi.",
  "atk-s0402a0:682_13": "Sacepi taṃ phusati,",
  "atk-s0402a0:682_14": "mahāsaddena rodasi kandasī”ti.",
  "atk-s0402a0:682_15": "Ayyakena puṭṭho “na esā mayhaṃ mātā,",
  "atk-s0402a0:682_16": "paccāmittā esā”ti taṃ pavattiṃ sabbaṃ ārocesi.",
  "atk-s0402a0:682_17": "So taṃ āliṅgitvā roditvā “ehi, tāta,",
  "atk-s0402a0:682_18": "kiṃ amhākaṃ īdise ṭhāne nivāsakicca”nti taṃ ādāya nikkhamitvā ekaṃ vihāraṃ gantvā pabbajitvā ubhopi tattha vasantā arahattaṃ pāpuṇiṃsu.",
  "atk-s0402a0:683_0": "Mahāsāvajjoti lokavajjavasenapi vipākavajjavasenapīti dvīhipi kāraṇehi mahāsāvajjo. Kathaṃ?",
  "atk-s0402a0:683_1": "Dosena hi duṭṭho hutvā mātaripi aparajjhati,",
  "atk-s0402a0:683_2": "pitaripi bhātibhaginiādīsupi pabbajitesupi.",
  "atk-s0402a0:683_3": "So gatagataṭṭhānesu “ayaṃ puggalo mātāpitūsupi aparajjhati,",
  "atk-s0402a0:683_4": "bhātibhaginiādīsupi,",
  "atk-s0402a0:683_5": "pabbajitesupī”ti mahatiṃ garahaṃ labhati.",
  "atk-s0402a0:683_6": "Evaṃ tāva lokavajjavasena mahāsāvajjo.",
  "atk-s0402a0:683_7": "Dosavasena pana katena ānantariyakammena kappaṃ niraye paccati.",
  "atk-s0402a0:683_8": "Evaṃ vipākavajjavasena mahāsāvajjo.",
  "atk-s0402a0:683_9": "Khippavirāgīti khippaṃ virajjati.",
  "atk-s0402a0:683_10": "Dosena hi duṭṭho mātāpitūsupi cetiyepi bodhimhipi pabbajitesupi aparajjhitvā “mayhaṃ khamathā”ti.",
  "atk-s0402a0:683_11": "Accayaṃ deseti.",
  "atk-s0402a0:683_12": "Tassa saha khamāpanena taṃ kammaṃ pākatikameva hoti.",
  "atk-s0402a0:684_0": "Mohopi dvīheva kāraṇehi mahāsāvajjo.",
  "atk-s0402a0:684_1": "Mohena hi mūḷho hutvā mātāpitūsupi cetiyepi bodhimhipi pabbajitesupi aparajjhitvā gatagataṭṭhāne garahaṃ labhati.",
  "atk-s0402a0:684_2": "Evaṃ tāva lokavajjavasena mahāsāvajjo.",
  "atk-s0402a0:684_3": "Mohavasena pana katena ānantariyakammena kappaṃ niraye paccati.",
  "atk-s0402a0:684_4": "Evaṃ vipākavajjavasenapi mahāsāvajjo.",
  "atk-s0402a0:684_5": "Dandhavirāgīti saṇikaṃ virajjati.",
  "atk-s0402a0:684_6": "Mohena mūḷhena hi katakammaṃ saṇikaṃ muccati.",
  "atk-s0402a0:684_7": "Yathā hi acchacammaṃ satakkhattumpi dhoviyamānaṃ na paṇḍaraṃ hoti,",
  "atk-s0402a0:684_8": "evameva mohena mūḷhena katakammaṃ sīghaṃ na muccati,",
  "atk-s0402a0:684_9": "saṇikameva muccatīti.",
  "atk-s0402a0:684_10": "Sesamettha uttānamevāti.",
  "atk-s0402a0:685_0": "9. Akusalamūlasuttavaṇṇanā",
  "atk-s0402a0:686_0": "70.",
  "atk-s0402a0:686_1": "Navame akusalamūlānīti akusalānaṃ mūlāni,",
  "atk-s0402a0:686_2": "akusalāni ca tāni mūlāni cāti vā akusalamūlāni. Yadapi,",
  "atk-s0402a0:686_3": "bhikkhave,",
  "atk-s0402a0:686_4": "lobhoti yopi,",
  "atk-s0402a0:686_5": "bhikkhave, lobho.",
  "atk-s0402a0:686_6": "Tadapi akusalamūlanti sopi akusalamūlaṃ.",
  "atk-s0402a0:686_7": "Akusalamūlaṃ vā sandhāya idha tampīti attho vaṭṭatiyeva.",
  "atk-s0402a0:686_8": "Etenupāyena sabbattha nayo netabbo.",
  "atk-s0402a0:686_9": "Abhisaṅkharotīti āyūhati sampiṇḍeti rāsiṃ karoti.",
  "atk-s0402a0:686_10": "Asatā dukkhaṃ uppādayatīti abhūtena avijjamānena yaṃkiñci tassa abhūtaṃ dosaṃ vatvā dukkhaṃ uppādeti.",
  "atk-s0402a0:686_11": "Vadhena vātiādi yenākārena dukkhaṃ uppādeti,",
  "atk-s0402a0:686_12": "taṃ dassetuṃ vuttaṃ.",
  "atk-s0402a0:686_13": "Tattha jāniyāti dhanajāniyā.",
  "atk-s0402a0:686_14": "Pabbājanāyāti gāmato vā raṭṭhato vā pabbājanīyakammena.",
  "atk-s0402a0:686_15": "Balavamhīti ahamasmi balavā.",
  "atk-s0402a0:686_16": "Balattho itipīti balena me attho itipi,",
  "atk-s0402a0:686_17": "bale vā ṭhitomhītipi vadati.",
  "atk-s0402a0:687_0": "Akālavādīti kālasmiṃ na vadati,",
  "atk-s0402a0:687_1": "akālasmiṃ vadati nāma.",
  "atk-s0402a0:687_2": "Abhūtavādīti bhūtaṃ na vadati,",
  "atk-s0402a0:687_3": "abhūtaṃ vadati nāma.",
  "atk-s0402a0:687_4": "Anatthavādīti atthaṃ na vadati,",
  "atk-s0402a0:687_5": "anatthaṃ vadati nāma.",
  "atk-s0402a0:687_6": "Adhammavādīti dhammaṃ na vadati,",
  "atk-s0402a0:687_7": "adhammaṃ vadati nāma.",
  "atk-s0402a0:687_8": "Avinayavādīti vinayaṃ na vadati,",
  "atk-s0402a0:687_9": "avinayaṃ vadati nāma.",
  "atk-s0402a0:688_0": "Tathā hāyanti tathā hi ayaṃ.",
  "atk-s0402a0:688_1": "Na ātappaṃ karoti tassa nibbeṭhanāyāti tassa abhūtassa nibbeṭhanatthāya vīriyaṃ na karoti.",
  "atk-s0402a0:688_2": "Itipetaṃ atacchanti imināpi kāraṇena etaṃ atacchaṃ.",
  "atk-s0402a0:688_3": "Itaraṃ tasseva vevacanaṃ.",
  "atk-s0402a0:689_0": "Duggati pāṭikaṅkhāti nirayādikā duggati icchitabbā,",
  "atk-s0402a0:689_1": "sā assa avassabhāvinī,",
  "atk-s0402a0:689_2": "tatthānena nibbattitabbanti attho.",
  "atk-s0402a0:689_3": "Uddhastoti upari dhaṃsito.",
  "atk-s0402a0:689_4": "Pariyonaddhoti samantā onaddho.",
  "atk-s0402a0:689_5": "Anayaṃ āpajjatīti avuḍḍhiṃ āpajjati.",
  "atk-s0402a0:689_6": "Byasanaṃ āpajjatīti vināsaṃ āpajjati.",
  "atk-s0402a0:689_7": "Gimhakālasmiñhi māluvāsipāṭikāya phalitāya bījāni uppatitvā vaṭarukkhādīnaṃ mūle patanti.",
  "atk-s0402a0:689_8": "Tattha yassa rukkhassa mūle tīsu disāsu tīṇi bījāni patitāni honti,",
  "atk-s0402a0:689_9": "tasmiṃ rukkhe pāvussakena meghena abhivaṭṭhe tīhi bījehi tayo aṅkurā uṭṭhahitvā taṃ rukkhaṃ allīyanti.",
  "atk-s0402a0:689_10": "Tato paṭṭhāya rukkhadevatāyo sakabhāvena saṇṭhātuṃ na sakkonti.",
  "atk-s0402a0:689_11": "Tepi aṅkurā vaḍḍhamānā latābhāvaṃ āpajjitvā taṃ rukkhaṃ abhiruhitvā sabbaviṭapasākhāpasākhā saṃsibbitvā taṃ rukkhaṃ upari pariyonandhanti.",
  "atk-s0402a0:689_12": "So māluvālatāhi saṃsibbito ghanehi mahantehi māluvāpattehi sañchanno deve vā vassante vāte vā vāyante",
  "atk-s0402a0:689_13": "tattha tattha palujjitvā khāṇumattameva avasissati.",
  "atk-s0402a0:689_14": "Taṃ sandhāyetaṃ vuttaṃ.",
  "atk-s0402a0:690_0": "Evameva khoti ettha pana idaṃ opammasaṃsandanaṃ –",
  "atk-s0402a0:690_1": "sālādīsu aññatararukkho viya hi ayaṃ satto daṭṭhabbo,",
  "atk-s0402a0:690_2": "tisso māluvālatā viya tīṇi akusalamūlāni,",
  "atk-s0402a0:690_3": "yāva rukkhasākhā asampattā,",
  "atk-s0402a0:690_4": "tāva tāsaṃ latānaṃ ujukaṃ rukkhārohanaṃ viya lobhādīnaṃ dvāraṃ asampattakālo,",
  "atk-s0402a0:690_5": "sākhānusārena gamanakālo viya dvāravasena gamanakālo,",
  "atk-s0402a0:690_6": "pariyonaddhakālo viya lobhādīhi pariyuṭṭhitakālo,",
  "atk-s0402a0:690_7": "khuddakasākhānaṃ palujjanakālo viya dvārappattānaṃ kilesānaṃ vasena khuddānukhuddakā āpattiyo āpannakālo,",
  "atk-s0402a0:690_8": "mahāsākhānaṃ palujjanakālo viya garukāpattiṃ āpannakālo,",
  "atk-s0402a0:690_9": "latānusārena otiṇṇena udakena mūlesu tintesu rukkhassa bhūmiyaṃ patanakālo viya kamena cattāri pārājikāni",
  "atk-s0402a0:690_10": "āpajjitvā catūsu apāyesu nibbattanakālo daṭṭhabbo.",
  "atk-s0402a0:691_0": "Sukkapakkho vuttavipallāsena veditabbo.",
  "atk-s0402a0:691_1": "Evameva khoti ettha pana idaṃ opammasaṃsandanaṃ –",
  "atk-s0402a0:691_2": "sālādīsu aññatararukkho viya ayaṃ satto daṭṭhabbo,",
  "atk-s0402a0:691_3": "tisso māluvālatā viya tīṇi akusalamūlāni,",
  "atk-s0402a0:691_4": "tāsaṃ appavattiṃ kātuṃ āgatapuriso viya yogāvacaro,",
  "atk-s0402a0:691_5": "kuddālo viya paññā,",
  "atk-s0402a0:691_6": "kuddālapiṭakaṃ viya saddhāpiṭakaṃ,",
  "atk-s0402a0:691_7": "palikhananakhaṇitti viya vipassanāpaññā,",
  "atk-s0402a0:691_8": "khaṇittiyā mūlacchedanaṃ viya vipassanāñāṇena avijjāmūlassa chindanakālo,",
  "atk-s0402a0:691_9": "khaṇḍākhaṇḍikaṃ chindanakālo viya khandhavasena diṭṭhakālo,",
  "atk-s0402a0:691_10": "phālanakālo viya maggañāṇena kilesānaṃ samugghātitakālo,",
  "atk-s0402a0:691_11": "masikaraṇakālo viya dharamānakapañcakkhandhakālo,",
  "atk-s0402a0:691_12": "mahāvāte opuṇitvā appavattanakālo viya upādinnakakkhandhānaṃ appaṭisandhikanirodhena nirujjhitvā punabbhave paṭisandhiaggahaṇakālo daṭṭhabboti.",
  "atk-s0402a0:691_13": "Imasmiṃ sutte vaṭṭavivaṭṭaṃ kathitaṃ.",
  "atk-s0402a0:692_0": "10. Uposathasuttavaṇṇanā",
  "atk-s0402a0:693_0": "71.",
  "atk-s0402a0:693_1": "Dasame tadahuposatheti tasmiṃ ahu uposathe taṃ divasaṃ uposathe,",
  "atk-s0402a0:693_2": "pannarasikauposathadivaseti vuttaṃ hoti.",
  "atk-s0402a0:693_3": "Upasaṅkamīti uposathaṅgāni adhiṭṭhāya gandhamālādihatthā upasaṅkami.",
  "atk-s0402a0:693_4": "Handāti vavassaggatthe nipāto.",
  "atk-s0402a0:693_5": "Divā divassāti divasassa divā nāma majjhanho,",
  "atk-s0402a0:693_6": "imasmiṃ ṭhite majjhanhike kāleti attho.",
  "atk-s0402a0:693_7": "Kuto nu tvaṃ āgacchasīti kiṃ karontī vicarasīti pucchati.",
  "atk-s0402a0:693_8": "Gopālakuposathoti gopālakehi saddhiṃ upavasanauposatho.",
  "atk-s0402a0:693_9": "Nigaṇṭhuposathoti nigaṇṭhānaṃ upavasanauposatho.",
  "atk-s0402a0:693_10": "Ariyuposathoti ariyānaṃ upavasanauposatho.",
  "atk-s0402a0:693_11": "Seyyathāpi visākheti yathā nāma, visākhe.",
  "atk-s0402a0:693_12": "Sāyanhasamaye sāmikānaṃ gāvo niyyātetvāti gopālakā hi devasikavetanena vā pañcāhadasāhaaddhamāsamāsachamāsasaṃvaccharaparicchedena",
  "atk-s0402a0:693_13": "vā gāvo gahetvā rakkhanti.",
  "atk-s0402a0:693_14": "Idha pana devasikavetanena rakkhantaṃ sandhāyetaṃ vuttaṃ –",
  "atk-s0402a0:693_15": "niyyātetvāti paṭicchāpetvā “etā vo gāvo”ti datvā.",
  "atk-s0402a0:693_16": "Iti paṭisañcikkhatīti attano gehaṃ gantvā bhuñjitvā mañce nipanno evaṃ paccavekkhati.",
  "atk-s0402a0:693_17": "Abhijjhāsahagatenāti taṇhāya sampayuttena. Evaṃ kho, visākhe,",
  "atk-s0402a0:693_18": "gopālakuposatho hotīti ariyuposathova ayaṃ,",
  "atk-s0402a0:693_19": "aparisuddhavitakkatāya pana gopālakauposathaṭṭhāne ṭhito.",
  "atk-s0402a0:693_20": "Na mahapphaloti vipākaphalena na mahapphalo.",
  "atk-s0402a0:693_21": "Na mahānisaṃsoti vipākānisaṃsena na mahānisaṃso.",
  "atk-s0402a0:693_22": "Na mahājutikoti vipākobhāsena na mahāobhāso.",
  "atk-s0402a0:693_23": "Na mahāvipphāroti vipākavipphārassa amahantatāya na mahāvipphāro.",
  "atk-s0402a0:694_0": "Samaṇajātikāti samaṇāyeva.",
  "atk-s0402a0:694_1": "Paraṃ yojanasatanti yojanasataṃ atikkamitvā tato paraṃ.",
  "atk-s0402a0:694_2": "Tesu daṇḍaṃ nikkhipāhīti tesu yojanasatato parabhāgesu ṭhitesu sattesu daṇḍaṃ nikkhipa,",
  "atk-s0402a0:694_3": "nikkhittadaṇḍo hohi.",
  "atk-s0402a0:694_4": "Nāhaṃ kvacani kassaci kiñcanatasminti ahaṃ katthaci kassaci parassa kiñcanatasmiṃ na homi.",
  "atk-s0402a0:694_5": "Kiñcanaṃ vuccati palibodho,",
  "atk-s0402a0:694_6": "palibodho na homīti vuttaṃ hoti.",
  "atk-s0402a0:694_7": "Na ca mama kvacani katthaci kiñcanatatthīti mamāpi kvacani anto vā bahiddhā vā katthaci ekaparikkhārepi kiñcanatā natthi,",
  "atk-s0402a0:694_8": "palibodho natthi,",
  "atk-s0402a0:694_9": "chinnapalibodhohamasmīti vuttaṃ hoti.",
  "atk-s0402a0:694_10": "Bhogeti mañcapīṭhayāgubhattādayo.",
  "atk-s0402a0:694_11": "Adinnaṃyeva paribhuñjatīti punadivase mañce nipajjantopi pīṭhe nisīdantopi yāguṃ pivantopi bhattaṃ bhuñjantopi te bhoge adinneyeva paribhuñjati.",
  "atk-s0402a0:694_12": "Na mahapphaloti nipphalo.",
  "atk-s0402a0:694_13": "Byañjanameva hi ettha sāvasesaṃ,",
  "atk-s0402a0:694_14": "attho pana niravaseso.",
  "atk-s0402a0:694_15": "Evaṃ upavutthassa hi uposathassa appamattakampi vipākaphalaṃ iṭṭhaṃ kantaṃ manāpaṃ nāma natthi.",
  "atk-s0402a0:694_16": "Tasmā nipphalotveva veditabbo.",
  "atk-s0402a0:694_17": "Sesapadesupi eseva nayo.",
  "atk-s0402a0:695_0": "Upakkiliṭṭhassa cittassāti idaṃ kasmā āha?",
  "atk-s0402a0:695_1": "Saṃkiliṭṭhena hi cittena upavuttho uposatho na mahapphalo hotīti dassitattā visuddhena cittena upavutthassa mahapphalatā anuññātā hoti.",
  "atk-s0402a0:695_2": "Tasmā yena kammaṭṭhānena cittaṃ visujjhati,",
  "atk-s0402a0:695_3": "taṃ cittavisodhanakammaṭṭhānaṃ dassetuṃ idamāha.",
  "atk-s0402a0:695_4": "Tattha upakkamenāti paccattapurisakārena,",
  "atk-s0402a0:695_5": "upāyena vā.",
  "atk-s0402a0:695_6": "Tathāgataṃ anussaratīti aṭṭhahi kāraṇehi tathāgataguṇe anussarati.",
  "atk-s0402a0:695_7": "Ettha hi itipi so bhagavāti so bhagavā itipi sīlena,",
  "atk-s0402a0:695_8": "itipi samādhināti sabbe lokiyalokuttarā buddhaguṇā saṅgahitā.",
  "atk-s0402a0:695_9": "Arahantiādīhi pāṭiyekkaguṇāva niddiṭṭhā.",
  "atk-s0402a0:695_10": "Tathāgataṃ anussarato cittaṃ pasīdatīti lokiyalokuttare tathāgataguṇe anussarantassa cittuppādo pasanno hoti.",
  "atk-s0402a0:696_0": "Cittassa upakkilesāti pañca nīvaraṇā.",
  "atk-s0402a0:696_1": "Kakkanti āmalakakakkaṃ.",
  "atk-s0402a0:696_2": "Tajjaṃ vāyāmanti tajjātikaṃ tadanucchavikaṃ kakkena makkhanaghaṃsanadhovanavāyāmaṃ.",
  "atk-s0402a0:696_3": "Pariyodapanā hotīti suddhabhāvakaraṇaṃ hoti.",
  "atk-s0402a0:696_4": "Kiliṭṭhasmiṃ hi sīse pasādhanaṃ pasādhetvā nakkhattaṃ kīḷamāno na sobhati,",
  "atk-s0402a0:696_5": "parisuddhe pana tasmiṃ pasādhanaṃ pasādhetvā nakkhattaṃ kīḷamāno sobhati,",
  "atk-s0402a0:696_6": "evameva kiliṭṭhacittena uposathaṅgāni adhiṭṭhāya uposatho upavuttho na mahapphalo hoti,",
  "atk-s0402a0:696_7": "parisuddhena pana cittena uposathaṅgāni adhiṭṭhāya upavuttho uposatho mahapphalo hotīti adhippāyena evamāha.",
  "atk-s0402a0:696_8": "Brahmuposathaṃ upavasatīti brahmā vuccati sammāsambuddho,",
  "atk-s0402a0:696_9": "tassa guṇānussaraṇavasena ayaṃ uposatho brahmuposatho nāma,",
  "atk-s0402a0:696_10": "taṃ upavasati.",
  "atk-s0402a0:696_11": "Brahmunā saddhiṃ saṃvasatīti sammāsambuddhena saddhiṃ saṃvasati.",
  "atk-s0402a0:696_12": "Brahmañcassa ārabbhāti sammāsambuddhaṃ ārabbha.",
  "atk-s0402a0:697_0": "Dhammaṃ anussaratīti sahatantikaṃ lokuttaradhammaṃ anussarati.",
  "atk-s0402a0:697_1": "Sottinti kuruvindakasottiṃ.",
  "atk-s0402a0:697_2": "Kuruvindakapāsāṇacuṇṇena hi saddhiṃ lākhaṃ yojetvā maṇike katvā vijjhitvā suttena āvuṇitvā taṃ maṇi kalāpapantiṃ ubhato gahetvā piṭṭhiṃ ghaṃsenti,",
  "atk-s0402a0:697_3": "taṃ sandhāya vuttaṃ –",
  "atk-s0402a0:697_4": "“sottiñca paṭiccā”ti.",
  "atk-s0402a0:697_5": "Cuṇṇanti nhānīyacuṇṇaṃ.",
  "atk-s0402a0:697_6": "Tajjaṃ vāyāmanti ubbaṭṭanaghaṃsanadhovanādikaṃ tadanurūpavāyāmaṃ.",
  "atk-s0402a0:697_7": "Dhammuposathanti sahatantikaṃ navalokuttaradhammaṃ ārabbha upavutthattā ayaṃ uposatho “dhammuposatho”ti vutto.",
  "atk-s0402a0:697_8": "Idhāpi pariyodapanāti pade ṭhatvā purimanayeneva yojanā kātabbā.",
  "atk-s0402a0:698_0": "Saṅghaṃ anussaratīti aṭṭhannaṃ ariyapuggalānaṃ guṇe anussarati.",
  "atk-s0402a0:698_1": "Usmañca paṭiccāti dve tayo vāre gāhāpitaṃ usumaṃ paṭicca.",
  "atk-s0402a0:698_2": "Usañcātipi pāṭho,",
  "atk-s0402a0:698_3": "ayamevattho.",
  "atk-s0402a0:698_4": "Khāranti chārikaṃ.",
  "atk-s0402a0:698_5": "Gomayanti gomuttaṃ vā ajalaṇḍikā vā.",
  "atk-s0402a0:698_6": "Pariyodapanāti idhāpi purimanayeneva yojanā kātabbā.",
  "atk-s0402a0:698_7": "Saṅghuposathanti aṭṭhannaṃ ariyapuggalānaṃ guṇe ārabbha upavutthattā ayaṃ uposatho “saṅghuposatho”ti vutto.",
  "atk-s0402a0:699_0": "Sīlānīti gahaṭṭho gahaṭṭhasīlāni,",
  "atk-s0402a0:699_1": "pabbajito pabbajitasīlāni.",
  "atk-s0402a0:699_2": "Akhaṇḍānītiādīnaṃ attho visuddhimagge vitthāritova.",
  "atk-s0402a0:699_3": "Vālaṇḍupakanti assavālehi vā makacivālādīhi vā kataṃ aṇḍupakaṃ.",
  "atk-s0402a0:699_4": "Tajjaṃ vāyāmanti telena temetvā malassa tintabhāvaṃ ñatvā chārikaṃ pakkhipitvā vālaṇḍupakena ghaṃsanavāyāmo.",
  "atk-s0402a0:699_5": "Idha pariyodapanāti pade ṭhatvā evaṃ yojanā kātabbā kiliṭṭhasmiñhi ādāse maṇḍitapasādhitopi attabhāvo olokiyamāno na sobhati,",
  "atk-s0402a0:699_6": "parisuddhe sobhati.",
  "atk-s0402a0:699_7": "Evameva kiliṭṭhena cittena upavuttho uposatho na mahapphalo hoti,",
  "atk-s0402a0:699_8": "parisuddhena pana mahapphalo hotīti.",
  "atk-s0402a0:699_9": "Sīluposathanti attano sīlānussaraṇavasena upavuttho uposatho sīluposatho nāma.",
  "atk-s0402a0:699_10": "Sīlena saddhinti attano pañcasīladasasīlena saddhiṃ.",
  "atk-s0402a0:699_11": "Sīlañcassa ārabbhāti pañcasīlaṃ dasasīlañca ārabbha.",
  "atk-s0402a0:700_0": "Devatā anussaratīti devatā sakkhiṭṭhāne ṭhapetvā attano saddhādiguṇe anussarati.",
  "atk-s0402a0:700_1": "Ukkanti uddhanaṃ.",
  "atk-s0402a0:700_2": "Loṇanti loṇamattikā.",
  "atk-s0402a0:700_3": "Gerukanti gerukacuṇṇaṃ.",
  "atk-s0402a0:700_4": "Nāḷikasaṇḍāsanti dhamananāḷikañceva parivattanasaṇḍāsañca.",
  "atk-s0402a0:700_5": "Tajjaṃ vāyāmanti uddhane pakkhipanadhamanaparivattanādikaṃ anurūpaṃ vāyāmaṃ.",
  "atk-s0402a0:700_6": "Idha pariyodapanāti pade ṭhatvā evaṃ yojanā veditabbā –",
  "atk-s0402a0:700_7": "saṃkiliṭṭhasuvaṇṇamayena hi pasādhanabhaṇḍena pasādhitā nakkhattaṃ kīḷamānā na sobhanti,",
  "atk-s0402a0:700_8": "parisuddhasuvaṇṇamayena sobhanti.",
  "atk-s0402a0:700_9": "Evameva saṃkiliṭṭhacittassa uposatho na mahapphalo hoti,",
  "atk-s0402a0:700_10": "parisuddhacittassa mahapphalo.",
  "atk-s0402a0:700_11": "Devatuposathanti devatā sakkhiṭṭhāne ṭhapetvā attano guṇe anussarantena upavutthauposatho devatuposatho nāma.",
  "atk-s0402a0:700_12": "Sesaṃ imesu buddhānussatiādīsu kammaṭṭhānesu yaṃ vattabbaṃ siyā,",
  "atk-s0402a0:700_13": "taṃ sabbaṃ visuddhimagge vuttameva.",
  "atk-s0402a0:701_0": "Pāṇātipātanti pāṇavadhaṃ.",
  "atk-s0402a0:701_1": "Pahāyāti taṃ pāṇātipātacetanāsaṅkhātaṃ dussīlyaṃ pajahitvā.",
  "atk-s0402a0:701_2": "Paṭiviratāti pahīnakālato paṭṭhāya tato dussīlyato oratā viratāva.",
  "atk-s0402a0:701_3": "Nihitadaṇḍā nihitasatthāti parūpaghātatthāya daṇḍaṃ vā satthaṃ vā ādāya avattanato nikkhittadaṇḍā ceva nikkhittasatthā cāti attho.",
  "atk-s0402a0:701_4": "Ettha ca ṭhapetvā daṇḍaṃ sabbampi avasesaṃ upakaraṇaṃ sattānaṃ vihiṃsanabhāvato satthanti veditabbaṃ.",
  "atk-s0402a0:701_5": "Yaṃ pana bhikkhū kattaradaṇḍaṃ vā dantakaṭṭhavāsiṃ vā pipphalakaṃ vā gahetvā vicaranti,",
  "atk-s0402a0:701_6": "na taṃ parūpaghātatthāya.",
  "atk-s0402a0:701_7": "Tasmā nihitadaṇḍā nihitasatthātveva saṅkhaṃ gacchanti.",
  "atk-s0402a0:701_8": "Lajjīti pāpajigucchanalakkhaṇāya lajjāya samannāgatā.",
  "atk-s0402a0:701_9": "Dayāpannāti dayaṃ mettacittataṃ āpannā.",
  "atk-s0402a0:701_10": "Sabbapāṇabhūtahitānukampīti sabbe pāṇabhūte hitena anukampakā,",
  "atk-s0402a0:701_11": "tāya eva dayāpannatāya sabbesaṃ pāṇabhūtānaṃ hitacittakāti attho.",
  "atk-s0402a0:701_12": "Ahampajjāti ahampi ajja.",
  "atk-s0402a0:701_13": "Imināpi aṅgenāti imināpi guṇaṅgena.",
  "atk-s0402a0:701_14": "Arahataṃ anukaromīti yathā purato gacchantaṃ pacchato gacchanto anugacchati nāma,",
  "atk-s0402a0:701_15": "evaṃ ahampi arahantehi paṭhamaṃ kataṃ imaṃ guṇaṃ pacchā karonto tesaṃ arahantānaṃ anukaromi.",
  "atk-s0402a0:701_16": "Uposatho ca me upavuttho bhavissatīti evaṃ karontena mayā arahatañca anukataṃ bhavissati,",
  "atk-s0402a0:701_17": "uposatho ca upavuttho bhavissati.",
  "atk-s0402a0:702_0": "Adinnādānanti adinnassa parapariggahitassa ādānaṃ,",
  "atk-s0402a0:702_1": "theyyaṃ corikanti attho.",
  "atk-s0402a0:702_2": "Dinnameva ādiyantīti dinnādāyī.",
  "atk-s0402a0:702_3": "Cittenapi dinnameva paṭikaṅkhantīti dinnapāṭikaṅkhī.",
  "atk-s0402a0:702_4": "Thenetīti theno,",
  "atk-s0402a0:702_5": "na thenena athenena.",
  "atk-s0402a0:702_6": "Athenattāyeva sucibhūtena.",
  "atk-s0402a0:702_7": "Attanāti attabhāvena,",
  "atk-s0402a0:702_8": "athenaṃ sucibhūtaṃ attabhāvaṃ katvā viharantīti vuttaṃ hoti.",
  "atk-s0402a0:703_0": "Abrahmacariyanti aseṭṭhacariyaṃ.",
  "atk-s0402a0:703_1": "Brahmaṃ seṭṭhaṃ ācāraṃ carantīti brahmacārī.",
  "atk-s0402a0:703_2": "Ārācārīti abrahmacariyato dūrācārī.",
  "atk-s0402a0:703_3": "Methunāti rāgapariyuṭṭhānavasena sadisattā methunakāti laddhavohārehi paṭisevitabbato methunoti saṅkhaṃ gatā asaddhammā.",
  "atk-s0402a0:703_4": "Gāmadhammāti gāmavāsīnaṃ dhammā.",
  "atk-s0402a0:704_0": "Musāvādāti alikavacanā tucchavacanā.",
  "atk-s0402a0:704_1": "Saccaṃ vadantīti saccavādī.",
  "atk-s0402a0:704_2": "Saccena saccaṃ saṃdahanti ghaṭṭentīti saccasandhā,",
  "atk-s0402a0:704_3": "na antarantarā musā vadantīti attho.",
  "atk-s0402a0:704_4": "Yo hi puriso kadāci musāvādaṃ vadati,",
  "atk-s0402a0:704_5": "kadāci saccaṃ.",
  "atk-s0402a0:704_6": "Tassa musāvādena antaritattā saccaṃ saccena na ghaṭīyati.",
  "atk-s0402a0:704_7": "Tasmā na so saccasandho.",
  "atk-s0402a0:704_8": "Ime pana na tādisā,",
  "atk-s0402a0:704_9": "jīvitahetupi musā avatvā saccena saccaṃ saṃdahantiyevāti saccasandhā.",
  "atk-s0402a0:704_10": "Thetāti thirā,",
  "atk-s0402a0:704_11": "ṭhitakathāti attho.",
  "atk-s0402a0:704_12": "Eko puggalo haliddirāgo viya thusarāsimhi nikhātakhāṇu viya assapiṭṭhe ṭhapitakumbhaṇḍamiva ca na ṭhitakatho hoti.",
  "atk-s0402a0:704_13": "Eko pāsāṇalekhā viya indakhīlo viya ca ṭhitakatho hoti,",
  "atk-s0402a0:704_14": "asinā sīsaṃ chindantepi dve kathā na katheti.",
  "atk-s0402a0:704_15": "Ayaṃ vuccati theto.",
  "atk-s0402a0:704_16": "Paccayikāti pattiyāyitabbakā,",
  "atk-s0402a0:704_17": "saddhāyikāti attho.",
  "atk-s0402a0:704_18": "Ekacco hi puggalo na paccayiko hoti,",
  "atk-s0402a0:704_19": "“idaṃ kena vuttaṃ,",
  "atk-s0402a0:704_20": "asukena nāmā”ti vutte “mā tassa vacanaṃ saddahathā”ti vattabbataṃ āpajjati.",
  "atk-s0402a0:704_21": "Eko paccayiko hoti,",
  "atk-s0402a0:704_22": "“idaṃ kena vuttaṃ,",
  "atk-s0402a0:704_23": "asukenā”ti vutte “yadi tena vuttaṃ,",
  "atk-s0402a0:704_24": "idameva pamāṇaṃ,",
  "atk-s0402a0:704_25": "idāni paṭikkhipitabbaṃ natthi,",
  "atk-s0402a0:704_26": "evamevaṃ ida”nti vattabbataṃ āpajjati.",
  "atk-s0402a0:704_27": "Ayaṃ vuccati paccayiko.",
  "atk-s0402a0:704_28": "Avisaṃvādakā lokassāti tāya saccavāditāya lokaṃ na visaṃvādentīti attho.",
  "atk-s0402a0:705_0": "Surāmerayamajjapamādaṭṭhānanti surāmerayamajjānaṃ pānacetanāsaṅkhātaṃ pamādakāraṇaṃ.",
  "atk-s0402a0:705_1": "Ekabhattikāti pātarāsabhattaṃ sāyamāsabhattanti dve bhattāni.",
  "atk-s0402a0:705_2": "Tesu pātarāsabhattaṃ antomajjhanhikena paricchinnaṃ,",
  "atk-s0402a0:705_3": "itaraṃ majjhanhikato uddhaṃ antoaruṇena.",
  "atk-s0402a0:705_4": "Tasmā antomajjhanhike dasakkhattuṃ bhuñjamānāpi ekabhattikāva honti.",
  "atk-s0402a0:705_5": "Taṃ sandhāya vuttaṃ –",
  "atk-s0402a0:705_6": "“ekabhattikā”ti.",
  "atk-s0402a0:705_7": "Rattibhojanaṃ ratti,",
  "atk-s0402a0:705_8": "tato uparatāti rattūparatā.",
  "atk-s0402a0:705_9": "Atikkante majjhanhike yāva sūriyatthaṅgamanā bhojanaṃ vikālabhojanaṃ nāma,",
  "atk-s0402a0:705_10": "tato viratattā viratā vikālabhojanā.",
  "atk-s0402a0:706_0": "Sāsanassa ananulomattā visūkaṃ paṭāṇibhūtaṃ dassananti visūkadassanaṃ,",
  "atk-s0402a0:706_1": "attanā naccananaccāpanādivasena naccañca gītañca vāditañca,",
  "atk-s0402a0:706_2": "antamaso mayūranaccanādivasenāpi pavattānaṃ naccādīnaṃ visūkabhūtaṃ dassanañcāti naccagītavāditavisūkadassanaṃ.",
  "atk-s0402a0:706_3": "Naccādīni hi attanā payojetuṃ vā parehi payojāpetuṃ vā payuttāni passituṃ vā neva bhikkhūnaṃ,",
  "atk-s0402a0:706_4": "na bhikkhunīnaṃ vaṭṭanti.",
  "atk-s0402a0:707_0": "Mālādīsu mālāti yaṃkiñci pupphaṃ.",
  "atk-s0402a0:707_1": "Gandhanti yaṃkiñci gandhajātaṃ.",
  "atk-s0402a0:707_2": "Vilepananti chavirāgakaraṇaṃ.",
  "atk-s0402a0:707_3": "Tattha piḷandhanto dhāreti nāma,",
  "atk-s0402a0:707_4": "ūnaṭṭhānaṃ pūrento maṇḍeti nāma,",
  "atk-s0402a0:707_5": "gandhavasena chavirāgavasena ca sādiyanto vibhūseti nāma.",
  "atk-s0402a0:707_6": "Ṭhānaṃ vuccati kāraṇaṃ,",
  "atk-s0402a0:707_7": "tasmā yāya dussīlyacetanāya tāni mālādhāraṇādīni mahājano karoti,",
  "atk-s0402a0:707_8": "tato paṭiviratāti attho.",
  "atk-s0402a0:707_9": "Uccāsayanaṃ vuccati pamāṇātikkantaṃ,",
  "atk-s0402a0:707_10": "mahāsayanaṃ akappiyattharaṇaṃ,",
  "atk-s0402a0:707_11": "tato paṭiviratāti attho.",
  "atk-s0402a0:708_0": "Kīvamahapphaloti kittakaṃ mahapphalo.",
  "atk-s0402a0:708_1": "Sesapadesupi eseva nayo.",
  "atk-s0402a0:708_2": "Pahūtarattaratanānanti pahūtena rattasaṅkhātena ratanena samannāgatānaṃ,",
  "atk-s0402a0:708_3": "sakalajambudīpatalaṃ bheritalasadisaṃ katvā kaṭippamāṇehi sattahi ratanehi pūritānanti attho.",
  "atk-s0402a0:708_4": "Issariyādhipaccanti issarabhāvena vā issariyameva vā ādhipaccaṃ,",
  "atk-s0402a0:708_5": "na ettha sāhasikakammantipi issariyādhipaccaṃ.",
  "atk-s0402a0:708_6": "Rajjaṃ kāreyyāti evarūpaṃ cakkavattirajjaṃ kāreyya.",
  "atk-s0402a0:708_7": "Aṅgānantiādīni tesaṃ janapadānaṃ nāmāni.",
  "atk-s0402a0:708_8": "Kalaṃ nāgghati soḷasinti ekaṃ ahorattaṃ upavutthauposathe puññaṃ soḷasabhāge katvā tato ekaṃ bhāgañca na agghati.",
  "atk-s0402a0:708_9": "Ekarattuposathassa soḷasiyā kalāya yaṃ vipākaphalaṃ,",
  "atk-s0402a0:708_10": "taṃyeva tato bahutaraṃ hotīti attho.",
  "atk-s0402a0:708_11": "Kapaṇanti parittakaṃ.",
  "atk-s0402a0:709_0": "Abrahmacariyāti aseṭṭhacariyato.",
  "atk-s0402a0:709_1": "Rattiṃ na bhuñjeyya vikālabhojananti uposathaṃ upavasanto rattibhojanañca divāvikālabhojanañca na bhuñjeyya.",
  "atk-s0402a0:709_2": "Mañce chamāyaṃva sayetha santhateti muṭṭhihatthapādake kappiyamañce vā sudhādiparikammakatāya bhūmiyaṃ",
  "atk-s0402a0:709_3": "vā tiṇapaṇṇapalālādīni santharitvā kate santhate vā sayethāti attho.",
  "atk-s0402a0:709_4": "Etaṃ hi aṭṭhaṅgikamāhuposathanti evaṃ pāṇātipātādīni asamācarantena upavutthaṃ uposathaṃ aṭṭhahi aṅgehi samannāgatattā aṭṭhaṅgikanti vadanti.",
  "atk-s0402a0:709_5": "Taṃ pana upavasantena “sve uposathiko bhavissāmī”ti ajjeva “idañca idañca kareyyāthā”ti āhārādividhānaṃ vicāretabbaṃ.",
  "atk-s0402a0:709_6": "Uposathadivase pātova bhikkhussa vā bhikkhuniyā vā dasasīlalakkhaṇaññuno upāsakassa vā upāsikāya vā santike",
  "atk-s0402a0:709_7": "vācaṃ bhinditvā uposathaṅgāni samādātabbāni.",
  "atk-s0402a0:709_8": "Pāḷiṃ ajānantena pana “buddhapaññattaṃ uposathaṃ adhiṭṭhāmī”ti adhiṭṭhātabbaṃ.",
  "atk-s0402a0:709_9": "Aññaṃ alabhantena attanāpi adhiṭṭhātabbaṃ,",
  "atk-s0402a0:709_10": "vacībhedo pana kātabboyeva.",
  "atk-s0402a0:709_11": "Uposathaṃ upavasantena parūparodhapaṭisaṃyuttā kammantā na vicāretabbā,",
  "atk-s0402a0:709_12": "āyavayagaṇanaṃ karontena na vītināmetabbaṃ,",
  "atk-s0402a0:709_13": "gehe pana āhāraṃ labhitvā niccabhattikabhikkhunā viya paribhuñjitvā vihāraṃ gantvā dhammo vā sotabbo,",
  "atk-s0402a0:709_14": "aṭṭhatiṃsāya ārammaṇesu aññataraṃ vā manasikātabbaṃ.",
  "atk-s0402a0:710_0": "Sudassanāti sundaradassanā.",
  "atk-s0402a0:710_1": "Obhāsayanti obhāsayamānā.",
  "atk-s0402a0:710_2": "Anupariyantīti vicaranti.",
  "atk-s0402a0:710_3": "Yāvatāti yattakaṃ ṭhānaṃ.",
  "atk-s0402a0:710_4": "Antalikkhagāti ākāsaṅgamā.",
  "atk-s0402a0:710_5": "Pabhāsantīti jotanti pabhā muñcanti.",
  "atk-s0402a0:710_6": "Disāvirocanāti sabbadisāsu virocamānā.",
  "atk-s0402a0:710_7": "Atha vā pabhāsantīti disāhi disā obhāsanti.",
  "atk-s0402a0:710_8": "Virocanāti virocamānā.",
  "atk-s0402a0:710_9": "Veḷuriyanti maṇīti vatvāpi iminā jātimaṇibhāvaṃ dasseti.",
  "atk-s0402a0:710_10": "Ekavassikaveḷuvaṇṇañhi veḷuriyaṃ jātimaṇi nāma.",
  "atk-s0402a0:710_11": "Taṃ sandhāyevamāha.",
  "atk-s0402a0:710_12": "Bhaddakanti laddhakaṃ.",
  "atk-s0402a0:710_13": "Siṅgīsuvaṇṇanti gosiṅgasadisaṃ hutvā uppannattā evaṃ nāmakaṃ suvaṇṇaṃ.",
  "atk-s0402a0:710_14": "Kañcananti pabbateyyaṃ pabbate jātasuvaṇṇaṃ.",
  "atk-s0402a0:710_15": "Jātarūpanti satthuvaṇṇasuvaṇṇaṃ.",
  "atk-s0402a0:710_16": "Haṭakanti kipillikāhi nīhaṭasuvaṇṇaṃ.",
  "atk-s0402a0:710_17": "Nānubhavantīti na pāpuṇanti.",
  "atk-s0402a0:710_18": "Candappabhāti sāmiatthe paccattaṃ,",
  "atk-s0402a0:710_19": "candappabhāyāti attho.",
  "atk-s0402a0:710_20": "Upavassuposathanti upavasitvā uposathaṃ.",
  "atk-s0402a0:710_21": "Sukhudrayānīti sukhaphalāni sukhavedanīyāni.",
  "atk-s0402a0:710_22": "Saggamupenti ṭhānanti saggasaṅkhātaṃ ṭhānaṃ upagacchanti,",
  "atk-s0402a0:710_23": "kenaci aninditā hutvā devaloke uppajjantīti attho.",
  "atk-s0402a0:710_24": "Sesamettha yaṃ antarantarā na vuttaṃ,",
  "atk-s0402a0:710_25": "taṃ vuttānusāreneva veditabbanti.",
  "atk-s0402a0:711_0": "1. Channasuttavaṇṇanā",
  "atk-s0402a0:712_0": "72.",
  "atk-s0402a0:712_1": "Tatiyassa paṭhame channoti evaṃnāmako channaparibbājako. Tumhepi, āvusoti, āvuso,",
  "atk-s0402a0:712_2": "yathā mayaṃ rāgādīnaṃ pahānaṃ paññāpema,",
  "atk-s0402a0:712_3": "kiṃ evaṃ tumhepi paññāpethāti pucchati.",
  "atk-s0402a0:712_4": "Tato thero “ayaṃ paribbājako amhe rāgādīnaṃ pahānaṃ paññāpemāti vadati,",
  "atk-s0402a0:712_5": "natthi panetaṃ bāhirasamaye”ti taṃ paṭikkhipanto mayaṃ kho,",
  "atk-s0402a0:712_6": "āvusotiādimāha.",
  "atk-s0402a0:712_7": "Tattha khoti avadhāraṇatthe nipāto,",
  "atk-s0402a0:712_8": "mayameva paññāpemāti attho.",
  "atk-s0402a0:712_9": "Tato paribbājako cintesi “ayaṃ thero bāhirasamayaṃ luñcitvā haranto ‘mayamevā’ti āha.",
  "atk-s0402a0:712_10": "Kiṃ nu kho ādīnavaṃ disvā ete etesaṃ pahānaṃ paññāpentī”ti.",
  "atk-s0402a0:712_11": "Atha theraṃ pucchanto kiṃ pana tumhetiādimāha.",
  "atk-s0402a0:712_12": "Thero tassa byākaronto ratto khotiādimāha.",
  "atk-s0402a0:712_13": "Tattha attatthanti diṭṭhadhammikasamparāyikaṃ lokiyalokuttaraṃ attano atthaṃ.",
  "atk-s0402a0:712_14": "Paratthaubhayatthesupi eseva nayo.",
  "atk-s0402a0:713_0": "Andhakaraṇotiādīsu yassa rāgo uppajjati,",
  "atk-s0402a0:713_1": "taṃ yathābhūtadassananivāraṇena andhaṃ karotīti andhakaraṇo.",
  "atk-s0402a0:713_2": "Paññācakkhuṃ na karotīti acakkhukaraṇo.",
  "atk-s0402a0:713_3": "Ñāṇaṃ na karotīti aññāṇakaraṇo.",
  "atk-s0402a0:713_4": "Kammassakatapaññā jhānapaññā vipassanāpaññāti imā tisso paññā appavattikaraṇena nirodhetīti paññānirodhiko.",
  "atk-s0402a0:713_5": "Aniṭṭhaphaladāyakattā dukkhasaṅkhātassa vighātasseva pakkhe vattatīti vighātapakkhiko.",
  "atk-s0402a0:713_6": "Kilesanibbānaṃ na saṃvattetīti anibbānasaṃvattaniko.",
  "atk-s0402a0:713_7": "Alañca panāvuso ānanda,",
  "atk-s0402a0:713_8": "appamādāyāti,",
  "atk-s0402a0:713_9": "āvuso ānanda,",
  "atk-s0402a0:713_10": "sace evarūpā paṭipadā atthi,",
  "atk-s0402a0:713_11": "alaṃ tumhākaṃ appamādāya yuttaṃ anucchavikaṃ,",
  "atk-s0402a0:713_12": "appamādaṃ karotha,",
  "atk-s0402a0:713_13": "āvusoti therassa vacanaṃ anumoditvā pakkāmi.",
  "atk-s0402a0:713_14": "Imasmiṃ sutte ariyamaggo lokuttaramissako kathito.",
  "atk-s0402a0:713_15": "Sesamettha uttānatthamevāti.",
  "atk-s0402a0:714_0": "2. Ājīvakasuttavaṇṇanā",
  "atk-s0402a0:715_0": "73.",
  "atk-s0402a0:715_1": "Dutiye tena hi gahapatīti thero kira cintesi –",
  "atk-s0402a0:715_2": "“ayaṃ idha āgacchanto na aññātukāmo hutvā āgami,",
  "atk-s0402a0:715_3": "pariggaṇhanatthaṃ pana āgato.",
  "atk-s0402a0:715_4": "Iminā pucchitapañhaṃ imināva kathāpessāmī”ti.",
  "atk-s0402a0:715_5": "Iti taṃyeva kathaṃ kathāpetukāmo tena hītiādimāha.",
  "atk-s0402a0:715_6": "Tattha tena hīti kāraṇāpadeso.",
  "atk-s0402a0:715_7": "Yasmā tvaṃ evaṃ pucchasi,",
  "atk-s0402a0:715_8": "tasmā taññevettha paṭipucchāmīti.",
  "atk-s0402a0:715_9": "Kesaṃ noti katamesaṃ nu.",
  "atk-s0402a0:715_10": "Sadhammukkaṃsanāti attano laddhiyā ukkhipitvā ṭhapanā.",
  "atk-s0402a0:715_11": "Paradhammāpasādanāti paresaṃ laddhiyā ghaṭṭanā vambhanā avakkhipanā.",
  "atk-s0402a0:715_12": "Āyataneva dhammadesanāti kāraṇasmiṃyeva dhammadesanā.",
  "atk-s0402a0:715_13": "Attho ca vuttoti mayā pucchitapañhāya attho ca pakāsito.",
  "atk-s0402a0:715_14": "Attā ca anupanītoti amhe evarūpāti evaṃ attā ca na upanīto.",
  "atk-s0402a0:715_15": "Nupanītotipi pāṭho.",
  "atk-s0402a0:716_0": "3. Mahānāmasakkasuttavaṇṇanā",
  "atk-s0402a0:717_0": "74.",
  "atk-s0402a0:717_1": "Tatiye gilānā vuṭṭhitoti gilāno hutvā vuṭṭhito.",
  "atk-s0402a0:717_2": "Gelaññāti gilānabhāvato.",
  "atk-s0402a0:717_3": "Upasaṅkamīti bhuttapātarāso mālāgandhādīni ādāya mahāparivāraparivuto upasaṅkami.",
  "atk-s0402a0:717_4": "Bāhāyaṃ gahetvāti na bāhāyaṃ gahetvā ākaḍḍhi,",
  "atk-s0402a0:717_5": "nisinnāsanato vuṭṭhāya tassa santikaṃ gantvā dakkhiṇabāhāyaṃ aṅguṭṭhakena saññaṃ datvā ekamantaṃ apanesīti veditabbo.",
  "atk-s0402a0:717_6": "Athassa “sekhampi kho, mahānāma,",
  "atk-s0402a0:717_7": "sīla”ntiādinā nayena sattannaṃ sekhānaṃ sīlañca samādhiñca paññañca kathetvā upari arahattaphalavasena asekhā sīlasamādhipaññāyo kathento –",
  "atk-s0402a0:717_8": "“sekhasamādhito sekhaṃ vipassanāñāṇaṃ asekhañca phalañāṇaṃ pacchā,",
  "atk-s0402a0:717_9": "sekhavipassanāñāṇato ca asekhaphalasamādhi pacchā uppajjatī”ti dīpesi.",
  "atk-s0402a0:717_10": "Yāni pana sampayuttāni samādhiñāṇāni,",
  "atk-s0402a0:717_11": "tesaṃ apacchā apure uppatti veditabbāti.",
  "atk-s0402a0:718_0": "4. Nigaṇṭhasuttavaṇṇanā",
  "atk-s0402a0:719_0": "75.",
  "atk-s0402a0:719_1": "Catutthe kūṭāgārasālāyanti dve kaṇṇikā gahetvā haṃsavaṭṭakacchannena katāya gandhakuṭiyā.",
  "atk-s0402a0:719_2": "Aparisesaṃ ñāṇadassanaṃ paṭijānātīti appamattakampi asesetvā sabbaṃ ñāṇadassanaṃ paṭijānāti.",
  "atk-s0402a0:719_3": "Satataṃ samitanti sabbakālaṃ nirantaraṃ.",
  "atk-s0402a0:719_4": "Ñāṇadassanaṃ paccupaṭṭhitanti sabbaññutaññāṇaṃ mayhaṃ upaṭṭhitamevāti dasseti.",
  "atk-s0402a0:719_5": "Purāṇānaṃ kammānanti āyūhitakammānaṃ.",
  "atk-s0402a0:719_6": "Tapasā byantībhāvanti dukkaratapena vigatantakaraṇaṃ.",
  "atk-s0402a0:719_7": "Navānaṃ kammānanti idāni āyūhitabbakammānaṃ.",
  "atk-s0402a0:719_8": "Akaraṇāti anāyūhanena.",
  "atk-s0402a0:719_9": "Setughātanti padaghātaṃ paccayaghātaṃ katheti.",
  "atk-s0402a0:719_10": "Kammakkhayā dukkhakkhayoti kammavaṭṭakkhayena dukkhakkhayo.",
  "atk-s0402a0:719_11": "Dukkhakkhayā vedanākkhayoti dukkhavaṭṭakkhayena vedanākkhayo.",
  "atk-s0402a0:719_12": "Dukkhavaṭṭasmiñhi khīṇe vedanāvaṭṭampi khīṇameva hoti.",
  "atk-s0402a0:719_13": "Vedanākkhayā sabbaṃ dukkhaṃ nijjiṇṇaṃ bhavissatīti vedanākkhayena pana sakalavaṭṭadukkhaṃ nijjiṇṇameva bhavissati.",
  "atk-s0402a0:719_14": "Sandiṭṭhikāyāti sāmaṃ passitabbāya paccakkhāya.",
  "atk-s0402a0:719_15": "Nijjarāya visuddhiyāti kilesajīraṇakapaṭipadāya kilese vā nijjīraṇato nijjarāya sattānaṃ visuddhiyā.",
  "atk-s0402a0:719_16": "Samatikkamo hotīti sakalassa vaṭṭadukkhassa atikkamo hoti. Idha, bhante,",
  "atk-s0402a0:719_17": "bhagavā kimāhāti, bhante,",
  "atk-s0402a0:719_18": "bhagavā imāya paṭipattiyā kimāha,",
  "atk-s0402a0:719_19": "kiṃ etaṃyeva kilesanijjīraṇakapaṭipadaṃ paññapeti,",
  "atk-s0402a0:719_20": "udāhu aññanti pucchati.",
  "atk-s0402a0:720_0": "Jānatāti anāvaraṇañāṇena jānantena.",
  "atk-s0402a0:720_1": "Passatāti samantacakkhunā passantena.",
  "atk-s0402a0:720_2": "Visuddhiyāti visuddhisampāpanatthāya.",
  "atk-s0402a0:720_3": "Samatikkamāyāti samatikkamanatthāya.",
  "atk-s0402a0:720_4": "Atthaṅgamāyāti atthaṃ gamanatthāya.",
  "atk-s0402a0:720_5": "Ñāyassa adhigamāyāti saha vipassanāya maggassa adhigamanatthāya.",
  "atk-s0402a0:720_6": "Nibbānassa sacchikiriyāyāti apaccayanibbānassa sacchikaraṇatthāya.",
  "atk-s0402a0:720_7": "Navañca kammaṃ na karotīti navaṃ kammaṃ nāyūhati.",
  "atk-s0402a0:720_8": "Purāṇañca kammanti pubbe āyūhitakammaṃ.",
  "atk-s0402a0:720_9": "Phussa phussa byantī karotīti phusitvā phusitvā vigatantaṃ karoti,",
  "atk-s0402a0:720_10": "vipākaphassaṃ phusitvā phusitvā taṃ kammaṃ khepetīti attho.",
  "atk-s0402a0:720_11": "Sandiṭṭhikāti sāmaṃ passitabbā.",
  "atk-s0402a0:720_12": "Akālikāti na kālantare kiccakārikā.",
  "atk-s0402a0:720_13": "Ehipassikāti “ehi passā”ti evaṃ dassetuṃ yuttā.",
  "atk-s0402a0:720_14": "Opaneyyikāti upanaye yuttā allīyitabbayuttā.",
  "atk-s0402a0:720_15": "Paccattaṃ veditabbā viññūhīti paṇḍitehi attano attano santāneyeva jānitabbā,",
  "atk-s0402a0:720_16": "bālehi pana dujjānā.",
  "atk-s0402a0:720_17": "Iti sīlavasena dve maggā,",
  "atk-s0402a0:720_18": "dve ca phalāni kathitāni.",
  "atk-s0402a0:720_19": "Sotāpannasakadāgāmino hi sīlesu paripūrakārinoti.",
  "atk-s0402a0:720_20": "Vivicceva kāmehītiādikāya pana samādhisampadāya tayo maggā,",
  "atk-s0402a0:720_21": "tīṇi ca phalāni kathitāni.",
  "atk-s0402a0:720_22": "Anāgāmī ariyasāvako hi samādhimhi paripūrakārīti vutto.",
  "atk-s0402a0:720_23": "Āsavānaṃ khayātiādīhi arahattaphalaṃ kathitaṃ.",
  "atk-s0402a0:720_24": "Keci pana sīlasamādhayopi arahattaphalasampayuttāva idha adhippetā.",
  "atk-s0402a0:720_25": "Ekekassa pana vasena paṭipattidassanatthaṃ visuṃ visuṃ tanti āropitāti.",
  "atk-s0402a0:721_0": "5. Nivesakasuttavaṇṇanā",
  "atk-s0402a0:722_0": "76.",
  "atk-s0402a0:722_1": "Pañcame amaccāti suhajjā.",
  "atk-s0402a0:722_2": "Ñātīti sassusasurapakkhikā.",
  "atk-s0402a0:722_3": "Sālohitāti samānalohitā bhātibhaginiādayo.",
  "atk-s0402a0:722_4": "Aveccappasādeti guṇe avecca jānitvā uppanne acalappasāde.",
  "atk-s0402a0:722_5": "Aññathattanti bhāvaññathattaṃ.",
  "atk-s0402a0:722_6": "Pathavīdhātuyātiādīsu vīsatiyā koṭṭhāsesu thaddhākārabhūtāya pathavīdhātuyā,",
  "atk-s0402a0:722_7": "dvādasasu koṭṭhāsesu yūsagatāya ābandhanabhūtāya āpodhātuyā,",
  "atk-s0402a0:722_8": "catūsu koṭṭhāsesu paripācanabhūtāya tejodhātuyā,",
  "atk-s0402a0:722_9": "chasu koṭṭhāsesu vitthambhanabhūtāya vāyodhātuyā siyā aññathattaṃ.",
  "atk-s0402a0:722_10": "Na tvevāti imesaṃ hi catunnaṃ mahābhūtānaṃ aññamaññabhāvūpagamanena siyā aññathattaṃ,",
  "atk-s0402a0:722_11": "ariyasāvakassa pana na tveva siyāti dasseti.",
  "atk-s0402a0:722_12": "Ettha ca aññathattanti pasādaññathattañca gatiaññathattañca.",
  "atk-s0402a0:722_13": "Tañhi tassa na hoti,",
  "atk-s0402a0:722_14": "bhāvaññathattaṃ pana hoti.",
  "atk-s0402a0:722_15": "Ariyasāvako hi manusso hutvā devopi hoti brahmāpi.",
  "atk-s0402a0:722_16": "Pasādo panassa bhavantarepi na vigacchati,",
  "atk-s0402a0:722_17": "na ca apāyagatisaṅkhātaṃ gatiaññathattaṃ pāpuṇāti.",
  "atk-s0402a0:722_18": "Satthāpi tadeva dassento tatridaṃ aññathattantiādimāha.",
  "atk-s0402a0:722_19": "Sesamettha uttānatthamevāti.",
  "atk-s0402a0:723_0": "6. Paṭhamabhavasuttavaṇṇanā",
  "atk-s0402a0:724_0": "77.",
  "atk-s0402a0:724_1": "Chaṭṭhe kāmadhātuvepakkanti kāmadhātuyā vipaccanakaṃ.",
  "atk-s0402a0:724_2": "Kāmabhavoti kāmadhātuyaṃ upapattibhavo.",
  "atk-s0402a0:724_3": "Kammaṃ khettanti kusalākusalakammaṃ viruhanaṭṭhānaṭṭhena khettaṃ.",
  "atk-s0402a0:724_4": "Viññāṇaṃ bījanti sahajātaṃ abhisaṅkhāraviññāṇaṃ viruhanaṭṭhena bījaṃ.",
  "atk-s0402a0:724_5": "Taṇhā snehoti paggaṇhanānubrūhanavasena taṇhā udakaṃ nāma.",
  "atk-s0402a0:724_6": "Avijjānīvaraṇānanti avijjāya āvaritānaṃ.",
  "atk-s0402a0:724_7": "Taṇhāsaṃyojanānanti taṇhābandhanena baddhānaṃ.",
  "atk-s0402a0:724_8": "Hīnāya dhātuyāti kāmadhātuyā.",
  "atk-s0402a0:724_9": "Viññāṇaṃ patiṭṭhitanti abhisaṅkhāraviññāṇaṃ patiṭṭhitaṃ.",
  "atk-s0402a0:724_10": "Majjhimāya dhātuyāti rūpadhātuyā.",
  "atk-s0402a0:724_11": "Paṇītāya dhātuyāti arūpadhātuyā.",
  "atk-s0402a0:724_12": "Sesamettha uttānatthamevāti.",
  "atk-s0402a0:725_0": "7. Dutiyabhavasuttavaṇṇanā",
  "atk-s0402a0:726_0": "78. Sattame cetanāti kammacetanā. Patthanāpi kammapatthanāva. Sesaṃ purimasadisamevāti.",
  "atk-s0402a0:727_0": "8. Sīlabbatasuttavaṇṇanā",
  "atk-s0402a0:728_0": "79.",
  "atk-s0402a0:728_1": "Aṭṭhame sīlabbatanti sīlañceva vatañca.",
  "atk-s0402a0:728_2": "Jīvitanti dukkarakārikānuyogo.",
  "atk-s0402a0:728_3": "Brahmacariyanti brahmacariyavāso.",
  "atk-s0402a0:728_4": "Upaṭṭhānasāranti upaṭṭhānena sāraṃ,",
  "atk-s0402a0:728_5": "“idaṃ varaṃ idaṃ niṭṭhā”ti evaṃ upaṭṭhitanti attho.",
  "atk-s0402a0:728_6": "Saphalanti saudrayaṃ savaḍḍhikaṃ hotīti pucchati.",
  "atk-s0402a0:728_7": "Na khvettha, bhante,",
  "atk-s0402a0:728_8": "ekaṃsenāti, bhante,",
  "atk-s0402a0:728_9": "na kho ettha ekaṃsena byākātabbanti attho.",
  "atk-s0402a0:728_10": "Upaṭṭhānasāraṃ sevatoti idaṃ sāraṃ varaṃ niṭṭhāti evaṃ upaṭṭhitaṃ sevamānassa.",
  "atk-s0402a0:728_11": "Aphalanti iṭṭhaphalena aphalaṃ.",
  "atk-s0402a0:728_12": "Ettāvatā kammavādikiriyavādīnaṃ pabbajjaṃ ṭhapetvā seso sabbopi bāhirakasamayo gahito hoti.",
  "atk-s0402a0:728_13": "Saphalanti iṭṭhaphalena saphalaṃ saudrayaṃ.",
  "atk-s0402a0:728_14": "Ettāvatā imaṃ sāsanaṃ ādiṃ katvā sabbāpi kammavādikiriyavādīnaṃ pabbajjā gahitā.",
  "atk-s0402a0:728_15": "Na ca panassa sulabharūpo samasamo paññāyāti evaṃ sekkhabhūmiyaṃ ṭhatvā pañhaṃ kathento assa ānandassa paññāya samasamo na sulabhoti dasseti.",
  "atk-s0402a0:728_16": "Imasmiṃ sutte sekkhabhūmi nāma kathitāti.",
  "atk-s0402a0:729_0": "9. Gandhajātasuttavaṇṇanā",
  "atk-s0402a0:730_0": "80.",
  "atk-s0402a0:730_1": "Navame etadavocāti pacchābhattaṃ piṇḍapātapaṭikkanto dasabalassa vattaṃ dassetvā attano divāvihāraṭṭhānaṃ gantvā “imasmiṃ loke mūlagandho nāma atthi,",
  "atk-s0402a0:730_2": "sāragandho nāma atthi,",
  "atk-s0402a0:730_3": "pupphagandho nāma atthi.",
  "atk-s0402a0:730_4": "Ime pana tayopi gandhā anuvātaṃyeva gacchanti,",
  "atk-s0402a0:730_5": "na paṭivātaṃ.",
  "atk-s0402a0:730_6": "Atthi nu kho kiñci,",
  "atk-s0402a0:730_7": "yassa paṭivātampi gandho gacchatī”ti cintetvā aṭṭhannaṃ varānaṃ gahaṇakāleyeva kaṅkhuppattisamaye upasaṅkamanavarassa",
  "atk-s0402a0:730_8": "gahitattā takkhaṇaṃyeva divāṭṭhānato vuṭṭhāya satthu santikaṃ gantvā vanditvā ekamantaṃ nisinno uppannāya",
  "atk-s0402a0:730_9": "kaṅkhāya vinodanatthaṃ etaṃ “tīṇimāni,",
  "atk-s0402a0:730_10": "bhante”tiādivacanaṃ avoca.",
  "atk-s0402a0:730_11": "Tattha gandhajātānīti gandhajātiyo.",
  "atk-s0402a0:730_12": "Mūlagandhoti mūlavatthuko gandho,",
  "atk-s0402a0:730_13": "gandhasampannaṃ vā mūlameva mūlagandho.",
  "atk-s0402a0:730_14": "Tassa hi gandho anuvātaṃ gacchati.",
  "atk-s0402a0:730_15": "Gandhassa pana gandho nāma natthi.",
  "atk-s0402a0:730_16": "Sāragandhapupphagandhesupi eseva nayo.",
  "atk-s0402a0:730_17": "Atthānanda,",
  "atk-s0402a0:730_18": "kiñci gandhajātanti ettha saraṇagamanādayo guṇavaṇṇabhāsanavasena disāgāmitāya gandhasadisattā gandhā,",
  "atk-s0402a0:730_19": "tesaṃ vatthubhūto puggalo gandhajātaṃ nāma.",
  "atk-s0402a0:730_20": "Gandho gacchatīti vaṇṇabhāsanavasena gacchati.",
  "atk-s0402a0:730_21": "Sīlavāti pañcasīlena vā dasasīlena vā sīlavā.",
  "atk-s0402a0:730_22": "Kalyāṇadhammoti teneva sīladhammena kalyāṇadhammo sundaradhammo.",
  "atk-s0402a0:730_23": "Vigatamalamaccherenātiādīnaṃ attho visuddhimagge vitthāritova.",
  "atk-s0402a0:730_24": "Disāsūti catūsu disāsu catūsu anudisāsu.",
  "atk-s0402a0:730_25": "Samaṇabrāhmaṇāti samitapāpabāhitapāpā samaṇabrāhmaṇā.",
  "atk-s0402a0:731_0": "Na pupphagandho paṭivātametīti vassikapupphādīnaṃ gandho paṭivātaṃ na gacchati.",
  "atk-s0402a0:731_1": "Na candanaṃ tagaramallikā vāti candanatagaramallikānampi gandho paṭivātaṃ na gacchatīti attho.",
  "atk-s0402a0:731_2": "Devalokepi phuṭasumanā nāma hoti,",
  "atk-s0402a0:731_3": "tassā pupphitadivase gandho yojanasataṃ ajjhottharati.",
  "atk-s0402a0:731_4": "Sopi paṭivātaṃ vidatthimattampi ratanamattampi gantuṃ na sakkotīti vadanti.",
  "atk-s0402a0:731_5": "Satañca gandho paṭivātametīti satañca paṇḍitānaṃ buddhapaccekabuddhabuddhaputtānaṃ sīlādiguṇagandho paṭivātaṃ gacchati.",
  "atk-s0402a0:731_6": "Sabbā disā sappuriso pavāyatīti sappuriso paṇḍito sīlādiguṇagandhena sabbā disā pavāyati,",
  "atk-s0402a0:731_7": "sabbā disā gandhena avattharatīti attho.",
  "atk-s0402a0:732_0": "10. Cūḷanikāsuttavaṇṇanā",
  "atk-s0402a0:733_0": "81.",
  "atk-s0402a0:733_1": "Dasamassa duvidho nikkhepo atthuppattikopi pucchāvasikopi.",
  "atk-s0402a0:733_2": "Kataraatthuppattiyaṃ kassa pucchāya kathitanti ce?",
  "atk-s0402a0:733_3": "Aruṇavatisuttantaatthuppattiyaṃ ānandattherassa pucchāya kathitaṃ.",
  "atk-s0402a0:733_4": "Aruṇavatisuttanto kena kathitoti?",
  "atk-s0402a0:733_5": "Dvīhi buddhehi kathito sikhinā ca bhagavatā amhākañca satthārā.",
  "atk-s0402a0:733_6": "Imasmā hi kappā ekatiṃsakappamatthake aruṇavatinagare aruṇavato rañño pabhāvatiyā nāma mahesiyā kucchismiṃ",
  "atk-s0402a0:733_7": "nibbattitvā paripakke ñāṇe mahābhinikkhamanaṃ nikkhamitvā sikhī bhagavā bodhimaṇḍe sabbaññutaññāṇaṃ paṭivijjhitvā",
  "atk-s0402a0:733_8": "pavattitavaradhammacakko aruṇavatiṃ nissāya viharanto ekadivasaṃ pātova sarīrappaṭijagganaṃ katvā mahābhikkhusaṅghaparivāro",
  "atk-s0402a0:733_9": "“aruṇavatiṃ piṇḍāya pavisissāmī”ti nikkhamitvā vihāradvārakoṭṭhakasamīpe ṭhito abhibhuṃ nāma aggasāvakaṃ",
  "atk-s0402a0:733_10": "āmantesi –",
  "atk-s0402a0:733_11": "“atippago kho, bhikkhu,",
  "atk-s0402a0:733_12": "aruṇavatiṃ piṇḍāya pavisituṃ,",
  "atk-s0402a0:733_13": "yena aññataro brahmaloko tenupasaṅkamissāmā”ti. Yathāha –",
  "atk-s0402a0:734_0": "“Atha kho,",
  "atk-s0402a0:734_1": "bhikkhave,",
  "atk-s0402a0:734_2": "sikhī bhagavā arahaṃ sammāsambuddho abhibhuṃ bhikkhuṃ āmantesi – ‘āyāma, brāhmaṇa,",
  "atk-s0402a0:734_3": "yena aññataro brahmaloko tenupasaṅkamissāma,",
  "atk-s0402a0:734_4": "na tāva bhattakālo bhavissatī’ti. ‘Evaṃ,",
  "atk-s0402a0:734_5": "bhante’ti kho,",
  "atk-s0402a0:734_6": "bhikkhave,",
  "atk-s0402a0:734_7": "abhibhū bhikkhu sikhissa bhagavato arahato sammāsambuddhassa paccassosi. Atha kho,",
  "atk-s0402a0:734_8": "bhikkhave,",
  "atk-s0402a0:734_9": "sikhī bhagavā arahaṃ sammāsambuddho abhibhū ca bhikkhu yena aññataro brahmaloko tenupasaṅkamiṃsū”ti.",
  "atk-s0402a0:735_0": "Tattha mahābrahmā sammāsambuddhaṃ disvā attamano paccuggamanaṃ katvā brahmāsanaṃ paññāpetvā adāsi,",
  "atk-s0402a0:735_1": "therassāpi anucchavikaṃ āsanaṃ paññāpayiṃsu.",
  "atk-s0402a0:735_2": "Nisīdi bhagavā paññatte āsane,",
  "atk-s0402a0:735_3": "theropi attano paññattāsane nisīdi.",
  "atk-s0402a0:735_4": "Mahābrahmāpi dasabalaṃ vanditvā ekamantaṃ nisīdi.",
  "atk-s0402a0:736_0": "Atha kho,",
  "atk-s0402a0:736_1": "bhikkhave,",
  "atk-s0402a0:736_2": "sikhī bhagavā abhibhuṃ bhikkhuṃ āmantesi –",
  "atk-s0402a0:736_3": "“paṭibhātu taṃ, brāhmaṇa,",
  "atk-s0402a0:736_4": "brahmuno ca brahmaparisāya ca brahmapārisajjānañca dhammīkathāti. ‘Evaṃ,",
  "atk-s0402a0:736_5": "bhante’ti kho,",
  "atk-s0402a0:736_6": "bhikkhave,",
  "atk-s0402a0:736_7": "abhibhū bhikkhu sikhissa bhagavato arahato sammāsambuddhassa paṭissuṇitvā brahmuno ca brahmaparisāya ca brahmapārisajjānañca dhammiṃ kathaṃ kathesi.",
  "atk-s0402a0:736_8": "There dhammaṃ kathente brahmagaṇā ujjhāyiṃsu –",
  "atk-s0402a0:736_9": "“cirassañca mayaṃ satthu brahmalokāgamanaṃ labhimha,",
  "atk-s0402a0:736_10": "ayañca bhikkhu ṭhapetvā satthāraṃ sayaṃ dhammakathaṃ ārabhī”ti.",
  "atk-s0402a0:737_0": "Satthā tesaṃ anattamanabhāvaṃ ñatvā abhibhuṃ bhikkhuṃ etadavoca –",
  "atk-s0402a0:737_1": "“ujjhāyanti kho te, brāhmaṇa,",
  "atk-s0402a0:737_2": "brahmā ca brahmaparisā ca brahmapārisajjā ca.",
  "atk-s0402a0:737_3": "Tena hi tvaṃ – brāhmaṇa,",
  "atk-s0402a0:737_4": "bhiyyosomattāya saṃvejehī”ti.",
  "atk-s0402a0:737_5": "Thero satthu vacanaṃ sampaṭicchitvā anekavihitaṃ iddhivikubbanaṃ katvā sahassilokadhātuṃ sarena viññāpento",
  "atk-s0402a0:737_6": "“ārambhatha nikkamathā”ti gāthādvayaṃ abhāsi.",
  "atk-s0402a0:737_7": "Kiṃ pana katvā thero sahassilokadhātuṃ viññāpesīti?",
  "atk-s0402a0:737_8": "Nīlakasiṇaṃ tāva samāpajjitvā sabbattha andhakāraṃ phari,",
  "atk-s0402a0:737_9": "tato “kimidaṃ andhakāra”nti sattānaṃ ābhoge uppanne ālokaṃ dassesi.",
  "atk-s0402a0:737_10": "“Kiṃ āloko aya”nti vicinantānaṃ attānaṃ dassesi,",
  "atk-s0402a0:737_11": "sahassacakkavāḷe devamanussā añjaliṃ paggaṇhitvā paggaṇhitvā theraṃyeva namassamānā aṭṭhaṃsu.",
  "atk-s0402a0:737_12": "Thero “mahājano mayhaṃ dhammaṃ desentassa saraṃ suṇātū”ti imā gāthā abhāsi.",
  "atk-s0402a0:737_13": "Sabbe osaṭāya parisāya majjhe nisīditvā dhammaṃ desentassa viya saddaṃ assosuṃ.",
  "atk-s0402a0:737_14": "Atthopi nesaṃ pākaṭo ahosi.",
  "atk-s0402a0:738_0": "Atha kho bhagavā saddhiṃ therena aruṇavatiṃ paccāgantvā piṇḍāya caritvā pacchābhattaṃ piṇḍapātapaṭikkanto bhikkhusaṅghaṃ pucchi –",
  "atk-s0402a0:738_1": "“assuttha no tumhe,",
  "atk-s0402a0:738_2": "bhikkhave,",
  "atk-s0402a0:738_3": "abhibhussa bhikkhuno brahmaloke ṭhitassa gāthāyo bhāsamānassā”ti. Te “āma,",
  "atk-s0402a0:738_4": "bhante”ti paṭijānitvā sutabhāvaṃ āvikarontā tadeva gāthādvayaṃ udāhariṃsu.",
  "atk-s0402a0:738_5": "Satthā “sādhu sādhū”ti sādhukāraṃ datvā desanaṃ niṭṭhapesi.",
  "atk-s0402a0:738_6": "Evaṃ tāva idaṃ suttaṃ ito ekatiṃsakappamatthake sikhinā bhagavatā kathitaṃ.",
  "atk-s0402a0:739_0": "Amhākaṃ pana bhagavā sabbaññutaṃ patto pavattitavaradhammacakko sāvatthiṃ upanissāya jetavane viharanto",
  "atk-s0402a0:739_1": "jeṭṭhamūlamāsapuṇṇamadivase bhikkhū āmantetvā imaṃ aruṇavatisuttaṃ paṭṭhapesi.",
  "atk-s0402a0:739_2": "Ānandatthero bījaniṃ gahetvā bījayamāno ṭhitakova ādito paṭṭhāya yāva pariyosānā ekabyañjanampi ahāpetvā sakalasuttaṃ uggaṇhi.",
  "atk-s0402a0:739_3": "So punadivase piṇḍapātapaṭikkanto dasabalassa vattaṃ dassetvā attano divāvihāraṭṭhānaṃ gantvā saddhivihārikantevāsikesu",
  "atk-s0402a0:739_4": "vattaṃ dassetvā pakkantesu hiyyo kathitaṃ aruṇavatisuttaṃ āvajjento nisīdi.",
  "atk-s0402a0:739_5": "Athassa sabbaṃ suttaṃ vibhūtaṃ upaṭṭhāsi.",
  "atk-s0402a0:739_6": "So cintesi –",
  "atk-s0402a0:739_7": "“sikhissa bhagavato aggasāvako brahmaloke ṭhatvā cakkavāḷasahasse andhakāraṃ vidhametvā sarīrobhāsaṃ",
  "atk-s0402a0:739_8": "dassetvā attano saddaṃ sāvento dhammakathaṃ kathesīti hiyyo satthārā kathitaṃ,",
  "atk-s0402a0:739_9": "sāvakassa tāva visayo evarūpo,",
  "atk-s0402a0:739_10": "dasa pāramiyo pūretvā sabbaññutaṃ patto pana sammāsambuddho kittakaṃ ṭhānaṃ sarena viññāpeyyā”ti.",
  "atk-s0402a0:739_11": "So evaṃ uppannāya vimatiyā vinodanatthaṃ taṅkhaṇeyeva bhagavantaṃ upasaṅkamitvā tamatthaṃ pucchi.",
  "atk-s0402a0:739_12": "Etamatthaṃ dassetuṃ atha kho āyasmā ānandoti vuttaṃ.",
  "atk-s0402a0:740_0": "Tattha sammukhāti sammukhībhūtena mayā etaṃ sutaṃ,",
  "atk-s0402a0:740_1": "na anussavena,",
  "atk-s0402a0:740_2": "na dūtaparamparāyāti iminā adhippāyena evamāha.",
  "atk-s0402a0:740_3": "Kīvatakaṃ pahoti sarena viññāpetunti kittakaṃ ṭhānaṃ sarīrobhāsena vihatandhakāraṃ katvā sarena viññāpetuṃ sakkoti.",
  "atk-s0402a0:740_4": "Sāvako so, ānanda,",
  "atk-s0402a0:740_5": "appameyyā tathāgatāti idaṃ bhagavā iminā adhippāyenāha – ānanda,",
  "atk-s0402a0:740_6": "tvaṃ kiṃ vadesi,",
  "atk-s0402a0:740_7": "so padesañāṇe ṭhito sāvako.",
  "atk-s0402a0:740_8": "Tathāgatā pana dasa pāramiyo pūretvā sabbaññutaññāṇaṃ pattā appameyyā.",
  "atk-s0402a0:740_9": "So tvaṃ nakhasikhāya paṃsuṃ gahetvā mahāpathavipaṃsunā saddhiṃ upamento viya kiṃ nāmetaṃ vadesi.",
  "atk-s0402a0:740_10": "Añño hi sāvakānaṃ visayo,",
  "atk-s0402a0:740_11": "añño buddhānaṃ.",
  "atk-s0402a0:740_12": "Añño sāvakānaṃ gocaro,",
  "atk-s0402a0:740_13": "añño buddhānaṃ.",
  "atk-s0402a0:740_14": "Aññaṃ sāvakānaṃ balaṃ,",
  "atk-s0402a0:740_15": "aññaṃ buddhānanti.",
  "atk-s0402a0:740_16": "Iti bhagavā iminā adhippāyena appameyyabhāvaṃ vatvā tuṇhī ahosi.",
  "atk-s0402a0:741_0": "Thero dutiyampi pucchi. Satthā, “ānanda,",
  "atk-s0402a0:741_1": "tvaṃ tāḷacchiddaṃ gahetvā anantākāsena upamento viya,",
  "atk-s0402a0:741_2": "cātakasakuṇaṃ gahetvā diyaḍḍhayojanasatikena supaṇṇarājena upamento viya,",
  "atk-s0402a0:741_3": "hatthisoṇḍāya udakaṃ gahetvā mahāgaṅgāya upamento viya,",
  "atk-s0402a0:741_4": "caturatanike āvāṭe udakaṃ gahetvā sattahi sarehi upamento viya,",
  "atk-s0402a0:741_5": "nāḷikodanamattalābhiṃ manussaṃ gahetvā cakkavattiraññā upamento viya,",
  "atk-s0402a0:741_6": "paṃsupisācakaṃ gahetvā sakkena devaraññā upamento viya,",
  "atk-s0402a0:741_7": "khajjopanakappabhaṃ gahetvā sūriyappabhāya upamento viya kiṃ nāmetaṃ vadesīti dīpento dutiyampi appameyyabhāvameva vatvā tuṇhī ahosi.",
  "atk-s0402a0:741_8": "Tato thero cintesi –",
  "atk-s0402a0:741_9": "“satthā mayā pucchito na tāva kathesi,",
  "atk-s0402a0:741_10": "handa naṃ yāvatatiyaṃ yācitvā buddhasīhanādaṃ nadāpessāmī”ti.",
  "atk-s0402a0:741_11": "So tatiyampi yāci.",
  "atk-s0402a0:741_12": "Taṃ dassetuṃ tatiyampi khotiādi vuttaṃ.",
  "atk-s0402a0:741_13": "Athassa bhagavā byākaronto sutā te ānandātiādimāha.",
  "atk-s0402a0:741_14": "Thero cintesi –",
  "atk-s0402a0:741_15": "“satthā me ‘sutā te, ānanda,",
  "atk-s0402a0:741_16": "sahassī cūḷanikā lokadhātū’ti ettakameva vatvā tuṇhī jāto,",
  "atk-s0402a0:741_17": "idāni buddhasīhanādaṃ nadissatī”ti so satthāraṃ yācanto etassa bhagavā kālotiādimāha.",
  "atk-s0402a0:742_0": "Bhagavāpissa vitthārakathaṃ kathetuṃ tena hānandātiādimāha.",
  "atk-s0402a0:742_1": "Tattha yāvatāti yattakaṃ ṭhānaṃ.",
  "atk-s0402a0:742_2": "Candimasūriyāti candimā ca sūriyo ca.",
  "atk-s0402a0:742_3": "Pariharantīti vicaranti.",
  "atk-s0402a0:742_4": "Disā bhantīti sabbadisā obhāsanti.",
  "atk-s0402a0:742_5": "Virocanāti virocamānā.",
  "atk-s0402a0:742_6": "Ettāvatā ekacakkavāḷaṃ paricchinditvā dassitaṃ hoti.",
  "atk-s0402a0:742_7": "Idāni taṃ sahassaguṇaṃ katvā dassento tāva sahassadhā lokoti āha.",
  "atk-s0402a0:742_8": "Tasmiṃ sahassadhā loketi tasmiṃ sahassacakkavāḷe.",
  "atk-s0402a0:742_9": "Sahassaṃ cātumahārājikānanti sahassaṃ cātumahārājikānaṃ devalokānaṃ.",
  "atk-s0402a0:742_10": "Yasmā pana ekekasmiṃ cakkavāḷe cattāro cattāro mahārājāno,",
  "atk-s0402a0:742_11": "tasmā cattāri mahārājasahassānīti vuttaṃ.",
  "atk-s0402a0:742_12": "Iminā upāyena sabbattha attho veditabbo.",
  "atk-s0402a0:742_13": "Cūḷanikāti khuddikā.",
  "atk-s0402a0:742_14": "Ayaṃ sāvakānaṃ visayo.",
  "atk-s0402a0:742_15": "Kasmā panesā ānītāti?",
  "atk-s0402a0:742_16": "Majjhimikāya lokadhātuyā paricchedadassanatthaṃ.",
  "atk-s0402a0:743_0": "Yāvatāti yattakā.",
  "atk-s0402a0:743_1": "Tāva sahassadhāti tāva sahassabhāgena.",
  "atk-s0402a0:743_2": "Dvisahassī majjhimikā lokadhātūti ayaṃ sahassacakkavāḷāni sahassabhāgena gaṇetvā dasasatasahassacakkavāḷaparimāṇā",
  "atk-s0402a0:743_3": "dvisahassī majjhimikā nāma lokadhātu.",
  "atk-s0402a0:743_4": "Ayaṃ sāvakānaṃ avisayo,",
  "atk-s0402a0:743_5": "buddhānameva visayo.",
  "atk-s0402a0:743_6": "Ettakepi hi ṭhāne tathāgatā andhakāraṃ vidhametvā sarīrobhāsaṃ dassetvā sarena viññāpetuṃ sakkontīti dīpeti.",
  "atk-s0402a0:743_7": "Ettakena buddhānaṃ jātikkhettaṃ nāma dassitaṃ.",
  "atk-s0402a0:743_8": "Bodhisattānañhi pacchimabhave devalokato cavitvā mātukucchiyaṃ paṭisandhiggahaṇadivase ca kucchito nikkhamanadivase",
  "atk-s0402a0:743_9": "ca mahābhinikkhamanadivase ca sambodhidhammacakkappavattanaāyusaṅkhāravossajjanaparinibbānadivasesu ca",
  "atk-s0402a0:743_10": "ettakaṃ ṭhānaṃ kampati.",
  "atk-s0402a0:744_0": "Tisahassī mahāsahassīti sahassito paṭṭhāya tatiyāti tisahassī,",
  "atk-s0402a0:744_1": "sahassaṃ sahassadhā katvā gaṇitaṃ majjhimikaṃ sahassadhā katvā gaṇitattā mahantehi sahassehi gaṇitāti mahāsahassī.",
  "atk-s0402a0:744_2": "Ettāvatā koṭisatasahassacakkavāḷaparimāṇo loko dassito hoti.",
  "atk-s0402a0:744_3": "Bhagavā ākaṅkhamāno ettake ṭhāne andhakāraṃ vidhametvā sarīrobhāsaṃ dassetvā sarena viññāpeyyāti.",
  "atk-s0402a0:744_4": "Gaṇakaputtatissatthero pana evamāha –",
  "atk-s0402a0:744_5": "“na tisahassimahāsahassilokadhātuyā evaṃ parimāṇaṃ.",
  "atk-s0402a0:744_6": "Idañhi ācariyānaṃ sajjhāyamuḷhakaṃ vācāya parihīnaṭṭhānaṃ,",
  "atk-s0402a0:744_7": "dasakoṭisatasahassacakkavāḷaparimāṇaṃ pana ṭhānaṃ tisahassimahāsahassilokadhātu nāmā”ti.",
  "atk-s0402a0:744_8": "Ettāvatā hi bhagavatā āṇākkhettaṃ nāma dassitaṃ.",
  "atk-s0402a0:744_9": "Etasmiñhi antare āṭānāṭiyaparittaisigiliparittadhajaggaparittabojjhaṅgaparittakhandhaparitta-",
  "atk-s0402a0:744_10": "moraparittamettaparittaratanaparittānaṃ āṇā pharati.",
  "atk-s0402a0:744_11": "Yāvatā pana ākaṅkheyyāti yattakaṃ ṭhānaṃ iccheyya,",
  "atk-s0402a0:744_12": "iminā visayakkhettaṃ dasseti.",
  "atk-s0402a0:744_13": "Buddhānañhi visayakkhettassa pamāṇaparicchedo nāma natthi,",
  "atk-s0402a0:744_14": "natthikabhāve cassa imaṃ opammaṃ āharanti –",
  "atk-s0402a0:744_15": "koṭisatasahassacakkavāḷamhi yāva brahmalokā sāsapehi pūretvā sace koci puratthimāya disāya ekacakkavāḷe ekaṃ sāsapaṃ pakkhipanto āgaccheyya,",
  "atk-s0402a0:744_16": "sabbepi te sāsapā parikkhayaṃ gaccheyyuṃ,",
  "atk-s0402a0:744_17": "na tveva puratthimāya disāya cakkavāḷāni.",
  "atk-s0402a0:744_18": "Dakkhiṇādīsupi eseva nayo.",
  "atk-s0402a0:744_19": "Tattha buddhānaṃ avisayo nāma natthi.",
  "atk-s0402a0:745_0": "Evaṃ vutte thero cintesi –",
  "atk-s0402a0:745_1": "“satthā evamāha –",
  "atk-s0402a0:745_2": "‘ākaṅkhamāno, ānanda,",
  "atk-s0402a0:745_3": "tathāgato tisahassimahāsahassilokadhātuṃ sarena viññāpeyya,",
  "atk-s0402a0:745_4": "yāvatā pana ākaṅkheyyā’ti.",
  "atk-s0402a0:745_5": "Visamo kho panāyaṃ loko,",
  "atk-s0402a0:745_6": "anantāni cakkavāḷāni,",
  "atk-s0402a0:745_7": "ekasmiṃ ṭhāne sūriyo uggato hoti,",
  "atk-s0402a0:745_8": "ekasmiṃ ṭhāne majjhe ṭhito,",
  "atk-s0402a0:745_9": "ekasmiṃ ṭhāne atthaṅgato.",
  "atk-s0402a0:745_10": "Ekasmiṃ ṭhāne paṭhamayāmo hoti,",
  "atk-s0402a0:745_11": "ekasmiṃ ṭhāne majjhimayāmo,",
  "atk-s0402a0:745_12": "ekasmiṃ ṭhāne pacchimayāmo.",
  "atk-s0402a0:745_13": "Sattāpi kammappasutā,",
  "atk-s0402a0:745_14": "khiḍḍāpasutā,",
  "atk-s0402a0:745_15": "āhārappasutāti evaṃ tehi tehi kāraṇehi vikkhittā ca pamattā ca honti.",
  "atk-s0402a0:745_16": "Kathaṃ nu kho te satthā sarena viññāpeyyā”ti.",
  "atk-s0402a0:745_17": "So evaṃ cintetvā vimaticchedanatthaṃ tathāgataṃ pucchanto yathā kathaṃ panātiādimāha.",
  "atk-s0402a0:746_0": "Athassa satthā byākaronto idhānanda,",
  "atk-s0402a0:746_1": "tathāgatotiādimāha.",
  "atk-s0402a0:746_2": "Tattha obhāsena phareyyāti sarīrobhāsena phareyya.",
  "atk-s0402a0:746_3": "Pharamāno panesa kiṃ kareyyāti?",
  "atk-s0402a0:746_4": "Yasmiṃ ṭhāne sūriyo paññāyati,",
  "atk-s0402a0:746_5": "tattha naṃ attano ānubhāvena atthaṃ gameyya.",
  "atk-s0402a0:746_6": "Yattha pana na paññāyati,",
  "atk-s0402a0:746_7": "tattha naṃ uṭṭhāpetvā majjhe ṭhapeyya.",
  "atk-s0402a0:746_8": "Tato yattha sūriyo paññāyati,",
  "atk-s0402a0:746_9": "tattha manussā “adhunāva sūriyo paññāyittha,",
  "atk-s0402a0:746_10": "so idāneva atthaṅgamito,",
  "atk-s0402a0:746_11": "nāgāvaṭṭo nu kho ayaṃ,",
  "atk-s0402a0:746_12": "bhūtāvaṭṭayakkhāvaṭṭadevatāvaṭṭānaṃ aññataro”ti vittakkaṃ uppādeyyuṃ.",
  "atk-s0402a0:746_13": "Yattha pana na paññāyati,",
  "atk-s0402a0:746_14": "tattha manussā “adhunāva sūriyo atthaṅgamito,",
  "atk-s0402a0:746_15": "svāyaṃ idāneva uṭṭhito,",
  "atk-s0402a0:746_16": "kiṃ nu kho ayaṃ nāgāvaṭṭabhūtāvaṭṭayakkhāvaṭṭadevatāvaṭṭānaṃ aññataro”ti vitakkaṃ uppādeyyuṃ.",
  "atk-s0402a0:746_17": "Tato tesu manussesu ālokañca andhakārañca āvajjitvā “kiṃ paccayā nu kho ida”nti pariyesamānesu satthā",
  "atk-s0402a0:746_18": "nīlakasiṇaṃ samāpajjitvā bahalandhakāraṃ patthareyya. Kasmā?",
  "atk-s0402a0:746_19": "Tesaṃ kammādippasutānaṃ sattānaṃ santāsajananatthaṃ.",
  "atk-s0402a0:746_20": "Atha nesaṃ santāsaṃ āpannabhāvaṃ ñatvā odātakasiṇasamāpattiṃ samāpajjitvā paṇḍaraṃ ghanabuddharasmiṃ",
  "atk-s0402a0:746_21": "vissajjento candasahassasūriyasahassauṭṭhānakālo viya ekappahāreneva sabbaṃ ekālokaṃ kareyya.",
  "atk-s0402a0:746_22": "Tañca kho tilabījamattena kāyappadesena obhāsaṃ muñcanto.",
  "atk-s0402a0:746_23": "Yo hi cakkavāḷapathaviṃ dīpakapallakaṃ katvā mahāsamudde udakaṃ telaṃ katvā sineruṃ vaṭṭiṃ katvā aññasmiṃ sinerumuddhani ṭhapetvā jāleyya,",
  "atk-s0402a0:746_24": "so ekacakkavāḷeyeva ālokaṃ kareyya.",
  "atk-s0402a0:746_25": "Tato paraṃ vidatthimpi obhāsetuṃ na sakkuṇeyya.",
  "atk-s0402a0:746_26": "Tathāgato pana tilaphalappamāṇena sarīrappadesena obhāsaṃ muñcitvā tisahassimahāsahassilokadhātuṃ ekobhāsaṃ kareyya tato vā pana bhiyyo.",
  "atk-s0402a0:746_27": "Evaṃ mahantā hi buddhaguṇāti.",
  "atk-s0402a0:747_0": "Taṃ ālokaṃ sañjāneyyunti taṃ ālokaṃ disvā “yena sūriyo atthañceva gamito uṭṭhāpito ca,",
  "atk-s0402a0:747_1": "bahalandhakārañca vissaṭṭhaṃ,",
  "atk-s0402a0:747_2": "esa so puriso idāni ālokaṃ katvā ṭhito,",
  "atk-s0402a0:747_3": "aho acchariyapuriso”ti añjaliṃ paggayha namassamānā nisīdeyyuṃ.",
  "atk-s0402a0:747_4": "Saddamanussāveyyāti dhammakathāsaddamanussāveyya.",
  "atk-s0402a0:747_5": "Yo hi ekaṃ cakkavāḷapabbataṃ bheriṃ katvā mahāpathaviṃ bhericammaṃ katvā sineruṃ daṇḍaṃ katvā aññasmiṃ sinerumatthake ṭhapetvā ākoṭeyya,",
  "atk-s0402a0:747_6": "so ekacakkavāḷeyeva taṃ saddaṃ sāveyya,",
  "atk-s0402a0:747_7": "parato vidatthimpi atikkāmetuṃ na sakkuṇeyya.",
  "atk-s0402a0:747_8": "Tathāgato pana pallaṅke vā pīṭhe vā nisīditvā tisahassimahāsahassilokadhātuṃ sarena viññāpeti,",
  "atk-s0402a0:747_9": "tato vā pana bhiyyo,",
  "atk-s0402a0:747_10": "evaṃ mahānubhāvā tathāgatāti.",
  "atk-s0402a0:747_11": "Iti bhagavā iminā ettakena visayakkhettameva dasseti.",
  "atk-s0402a0:748_0": "Imañca pana buddhasīhanādaṃ sutvā therassa abbhantare balavapīti uppannā,",
  "atk-s0402a0:748_1": "so pītivasena udānaṃ udānento lābhā vata metiādimāha.",
  "atk-s0402a0:748_2": "Tattha yassa me satthā evaṃmahiddhikoti yassa mayhaṃ satthā evaṃmahiddhiko,",
  "atk-s0402a0:748_3": "tassa mayhaṃ evaṃmahiddhikassa satthu paṭilābho lābhā ceva suladdhañcāti attho.",
  "atk-s0402a0:748_4": "Atha vā yvāhaṃ evarūpassa satthuno pattacīvaraṃ gahetvā vicarituṃ,",
  "atk-s0402a0:748_5": "pādaparikammaṃ piṭṭhiparikammaṃ kātuṃ,",
  "atk-s0402a0:748_6": "mukhadhovanaudakanhānodakāni dātuṃ,",
  "atk-s0402a0:748_7": "gandhakuṭipariveṇaṃ sammajjituṃ,",
  "atk-s0402a0:748_8": "uppannāya kaṅkhāya pañhaṃ pucchituṃ,",
  "atk-s0402a0:748_9": "madhuradhammakathañca sotuṃ labhāmi,",
  "atk-s0402a0:748_10": "ete sabbepi mayhaṃ lābhā ceva suladdhañcātipi sandhāya evamāha.",
  "atk-s0402a0:748_11": "Ettha ca bhagavato andhakārālokasaddasavanasaṅkhātānaṃ iddhīnaṃ mahantatāya mahiddhikatā,",
  "atk-s0402a0:748_12": "tāsaṃyeva anupharaṇena mahānubhāvatā veditabbā.",
  "atk-s0402a0:748_13": "Udāyīti lāḷudāyitthero.",
  "atk-s0402a0:748_14": "So kira pubbe upaṭṭhākatthere āghātaṃ bandhitvā carati.",
  "atk-s0402a0:748_15": "Tasmā idāni okāsaṃ labhitvā imasmiṃ buddhasīhanādapariyosāne jalamānaṃ dīpasikhaṃ nibbāpento viya carantassa",
  "atk-s0402a0:748_16": "goṇassa tuṇḍe pahāraṃ dento viya bhattabharitaṃ pātiṃ avakujjanto viya therassa pasādabhaṅgaṃ karonto evamāha.",
  "atk-s0402a0:749_0": "Evaṃ vutte bhagavāti evaṃ udāyittherena vutte bhagavā yathā nāma papātataṭe ṭhatvā pavedhamānaṃ purisaṃ",
  "atk-s0402a0:749_1": "ekamante ṭhito hitesī puriso “ito ehi ito ehī”ti punappunaṃ vadeyya,",
  "atk-s0402a0:749_2": "evamevaṃ udāyittheraṃ tasmā vacanā nivārento mā hevaṃ udāyi,",
  "atk-s0402a0:749_3": "mā hevaṃ udāyīti āha.",
  "atk-s0402a0:749_4": "Tattha hīti nipātamattaṃ,",
  "atk-s0402a0:749_5": "mā evaṃ avacāti attho.",
  "atk-s0402a0:749_6": "Mahārajjanti cakkavattirajjaṃ.",
  "atk-s0402a0:749_7": "Nanu ca satthā ekassa sāvakassa dhammadesanāya uppannapasādassa mahānisaṃsaṃ aparicchinnaṃ akāsi,",
  "atk-s0402a0:749_8": "so kasmā imassa buddhasīhanādaṃ ārabbha uppannassa pasādassa ānisaṃsaṃ paricchindatīti?",
  "atk-s0402a0:749_9": "Ariyasāvakassa ettakaattabhāvaparimāṇattā.",
  "atk-s0402a0:749_10": "Dandhapaññopi hi sotāpanno sattakkhattuṃ devesu ca manussesu ca attabhāvaṃ paṭilabhati,",
  "atk-s0402a0:749_11": "tenassa gatiṃ paricchindanto evamāha.",
  "atk-s0402a0:749_12": "Diṭṭheva dhammeti imasmiṃyeva attabhāve ṭhatvā.",
  "atk-s0402a0:749_13": "Parinibbāyissatīti appaccayaparinibbānena parinibbāyissati.",
  "atk-s0402a0:749_14": "Iti nibbānena kūṭaṃ gaṇhanto imaṃ sīhanādasuttaṃ niṭṭhāpesīti.",
  "atk-s0402a0:750_0": "1. Samaṇasuttavaṇṇanā",
  "atk-s0402a0:751_0": "82.",
  "atk-s0402a0:751_1": "Catutthassa paṭhame samaṇiyānīti samaṇasantakāni.",
  "atk-s0402a0:751_2": "Samaṇakaraṇīyānīti samaṇena kattabbakiccāni.",
  "atk-s0402a0:751_3": "Adhisīlasikkhāsamādānantiādīsu samādānaṃ vuccati gahaṇaṃ,",
  "atk-s0402a0:751_4": "adhisīlasikkhāya samādānaṃ gahaṇaṃ pūraṇaṃ adhisīlasikkhāsamādānaṃ.",
  "atk-s0402a0:751_5": "Sesapadadvayepi eseva nayo.",
  "atk-s0402a0:751_6": "Ettha ca sīlaṃ adhisīlaṃ,",
  "atk-s0402a0:751_7": "cittaṃ adhicittaṃ,",
  "atk-s0402a0:751_8": "paññā adhipaññāti ayaṃ vibhāgo veditabbo.",
  "atk-s0402a0:751_9": "Tattha pañcasīlaṃ sīlaṃ nāma,",
  "atk-s0402a0:751_10": "taṃ upādāya dasasīlaṃ adhisīlaṃ nāma,",
  "atk-s0402a0:751_11": "tampi upādāya catupārisuddhisīlaṃ adhisīlaṃ nāma.",
  "atk-s0402a0:751_12": "Apica sabbampi lokiyasīlaṃ sīlaṃ nāma,",
  "atk-s0402a0:751_13": "lokuttarasīlaṃ adhisīlaṃ,",
  "atk-s0402a0:751_14": "tadeva sikkhitabbato sikkhāti vuccati.",
  "atk-s0402a0:751_15": "Kāmāvacaracittaṃ pana cittaṃ nāma,",
  "atk-s0402a0:751_16": "taṃ upādāya rūpāvacaraṃ adhicittaṃ nāma,",
  "atk-s0402a0:751_17": "tampi upādāya arūpāvacaraṃ adhicittaṃ nāma.",
  "atk-s0402a0:751_18": "Apica sabbampi lokiyacittaṃ cittameva,",
  "atk-s0402a0:751_19": "lokuttaraṃ adhicittaṃ.",
  "atk-s0402a0:751_20": "Paññāyapi eseva nayo.",
  "atk-s0402a0:751_21": "Tasmāti yasmā imāni tīṇi samaṇakaraṇīyāni, tasmā.",
  "atk-s0402a0:751_22": "Tibboti bahalo.",
  "atk-s0402a0:751_23": "Chandoti kattukamyatākusalacchando.",
  "atk-s0402a0:751_24": "Iti imasmiṃ suttante tisso sikkhā lokiyalokuttarā kathitāti.",
  "atk-s0402a0:752_0": "2. Gadrabhasuttavaṇṇanā",
  "atk-s0402a0:753_0": "83.",
  "atk-s0402a0:753_1": "Dutiye piṭṭhito piṭṭhitoti pacchato pacchato.",
  "atk-s0402a0:753_2": "Ahampi dammo ahampi dammoti ahampi “dammo dammamāno”ti vadamāno gāvīti.",
  "atk-s0402a0:753_3": "Seyyathāpi gunnanti yathā gāvīnaṃ.",
  "atk-s0402a0:753_4": "Gāvo hi kāḷāpi rattāpi setādivaṇṇāpi honti,",
  "atk-s0402a0:753_5": "gadrabhassa pana tādiso vaṇṇo nāma natthi.",
  "atk-s0402a0:753_6": "Yathā ca vaṇṇo,",
  "atk-s0402a0:753_7": "evaṃ saropi padampi aññādisameva.",
  "atk-s0402a0:753_8": "Sesaṃ uttānatthameva.",
  "atk-s0402a0:753_9": "Imasmimpi sutte tisso sikkhā missikāva kathitāti.",
  "atk-s0402a0:754_0": "3. Khettasuttavaṇṇanā",
  "atk-s0402a0:755_0": "84.",
  "atk-s0402a0:755_1": "Tatiye paṭikaccevāti paṭhamameva.",
  "atk-s0402a0:755_2": "Sukaṭṭhaṃ karotīti naṅgalena sukaṭṭhaṃ karoti.",
  "atk-s0402a0:755_3": "Sumatikatanti matiyā suṭṭhu samīkataṃ.",
  "atk-s0402a0:755_4": "Kālenāti vapitabbayuttakālena.",
  "atk-s0402a0:755_5": "Sesaṃ uttānameva.",
  "atk-s0402a0:755_6": "Idhāpi tisso sikkhā missikāva kathitā.",
  "atk-s0402a0:756_0": "4. Vajjiputtasuttavaṇṇanā",
  "atk-s0402a0:757_0": "85.",
  "atk-s0402a0:757_1": "Catutthe vajjiputtakoti vajjirājakulassa putto.",
  "atk-s0402a0:757_2": "Diyaḍḍhasikkhāpadasatanti paṇṇāsādhikaṃ sikkhāpadasataṃ.",
  "atk-s0402a0:757_3": "Tasmiṃ samaye paññattāni sikkhāpadāneva sandhāyetaṃ vuttaṃ.",
  "atk-s0402a0:757_4": "So kira bhikkhu ajjavasampanno ujujātiko avaṅko akuṭilo,",
  "atk-s0402a0:757_5": "tasmā “ahaṃ ettakāni sikkhāpadāni rakkhituṃ sakkuṇeyyaṃ vā na vā”ti cintetvā satthu ārocesi.",
  "atk-s0402a0:757_6": "Sakkomahanti sakkomi ahaṃ.",
  "atk-s0402a0:757_7": "So kira “ettakesu sikkhāpadesu sikkhantassa agaru tīsu sikkhāsu sikkhitu”nti maññamāno evamāha.",
  "atk-s0402a0:757_8": "Atha bhagavā yathā nāma paññāsa tiṇakalāpiyo ukkhipituṃ asakkontassa kalāpiyasataṃ bandhitvā sīse ṭhapeyya,",
  "atk-s0402a0:757_9": "evameva ekissāpi sikkhāya sikkhituṃ asakkontassa aparā dvepi sikkhā upari pakkhipanto tasmātiha tvaṃ bhikkhūtiādimāha.",
  "atk-s0402a0:757_10": "Sukhumālo kira uttaro nāma jānapadamanusso lohapāsādavihāre vasati.",
  "atk-s0402a0:757_11": "Atha naṃ daharabhikkhū āhaṃsu – “uttara,",
  "atk-s0402a0:757_12": "aggisālā ovassati,",
  "atk-s0402a0:757_13": "tiṇaṃ kappiyaṃ katvā dehī”ti.",
  "atk-s0402a0:757_14": "Taṃ ādāya aṭaviṃ gantvā tena lāyitaṃ tiṇaṃyeva karaḷe bandhitvā “paññāsa karaḷe gahetuṃ sakkhissasi uttarā”ti āhaṃsu.",
  "atk-s0402a0:757_15": "So “na sakkhissāmī”ti āha.",
  "atk-s0402a0:757_16": "Asītiṃ pana sakkhissasīti?",
  "atk-s0402a0:757_17": "Na sakkhissāmi, bhanteti.",
  "atk-s0402a0:757_18": "Ekaṃ karaḷasataṃ sakkhissasīti? Āma, bhante,",
  "atk-s0402a0:757_19": "gaṇhissāmīti.",
  "atk-s0402a0:757_20": "Daharabhikkhū karaḷasataṃ bandhitvā tassa sīse ṭhapayiṃsu.",
  "atk-s0402a0:757_21": "So ukkhipitvā nitthunanto gantvā aggisālāya samīpe pātesi.",
  "atk-s0402a0:757_22": "Atha naṃ bhikkhū “kilantarūposi uttarā”ti āhaṃsu. Āma, bhante,",
  "atk-s0402a0:757_23": "daharā bhikkhū maṃ vañcesuṃ,",
  "atk-s0402a0:757_24": "imaṃ ekampi karaḷasataṃ ukkhipituṃ asakkontaṃ maṃ “paṇṇāsa karaḷe ukkhipāhī”ti vadiṃsu. Āma, uttara,",
  "atk-s0402a0:757_25": "vañcayiṃsu tanti.",
  "atk-s0402a0:757_26": "Evaṃ sampadamidaṃ veditabbaṃ.",
  "atk-s0402a0:757_27": "Idhāpi tisso sikkhā missikāva kathitā.",
  "atk-s0402a0:758_0": "5. Sekkhasuttavaṇṇanā",
  "atk-s0402a0:759_0": "86.",
  "atk-s0402a0:759_1": "Pañcame ujumaggānusārinoti ujumaggo vuccati ariyamaggo,",
  "atk-s0402a0:759_2": "taṃ anussarantassa paṭipannakassāti attho.",
  "atk-s0402a0:759_3": "Khayasmiṃ paṭhamaṃ ñāṇanti paṭhamameva maggañāṇaṃ uppajjati.",
  "atk-s0402a0:759_4": "Maggo hi kilesānaṃ khepanato khayo nāma,",
  "atk-s0402a0:759_5": "taṃsampayuttaṃ ñāṇaṃ khayasmiṃ ñāṇaṃ nāma.",
  "atk-s0402a0:759_6": "Tato aññā anantarāti tato catutthamaggañāṇato anantarā aññā uppajjati,",
  "atk-s0402a0:759_7": "arahattaphalaṃ uppajjatīti attho.",
  "atk-s0402a0:759_8": "Aññāvimuttassāti arahattaphalavimuttiyā vimuttassa.",
  "atk-s0402a0:759_9": "Ñāṇaṃ ve hotīti paccavekkhaṇañāṇaṃ hoti.",
  "atk-s0402a0:759_10": "Iti suttepi gāthāsupi satta sekhā kathitā.",
  "atk-s0402a0:759_11": "Avasāne pana khīṇāsavo dassitoti.",
  "atk-s0402a0:760_0": "6. Paṭhamasikkhāsuttavaṇṇanā",
  "atk-s0402a0:761_0": "87.",
  "atk-s0402a0:761_1": "Chaṭṭhe attakāmāti attano hitakāmā.",
  "atk-s0402a0:761_2": "Yatthetaṃ sabbaṃ samodhānaṃ gacchatīti yāsu sikkhāsu sabbametaṃ diyaḍḍhasikkhāpadasataṃ saṅgahaṃ gacchati.",
  "atk-s0402a0:761_3": "Paripūrakārī hotīti samattakārī hoti.",
  "atk-s0402a0:761_4": "Mattaso kārīti pamāṇena kārako,",
  "atk-s0402a0:761_5": "sabbena sabbaṃ kātuṃ na sakkotīti attho.",
  "atk-s0402a0:761_6": "Khuddānukhuddakānīti cattāri pārājikāni ṭhapetvā sesasikkhāpadāni.",
  "atk-s0402a0:761_7": "Tatrāpi saṅghādisesaṃ khuddakaṃ,",
  "atk-s0402a0:761_8": "thullaccayaṃ anukhuddakaṃ nāma.",
  "atk-s0402a0:761_9": "Thullaccayañca khuddakaṃ,",
  "atk-s0402a0:761_10": "pācittiyaṃ anukhuddakaṃ nāma,",
  "atk-s0402a0:761_11": "pācittiyañca khuddakaṃ,",
  "atk-s0402a0:761_12": "pāṭidesaniyadukkaṭadubbhāsitāni anukhuddakāni nāma.",
  "atk-s0402a0:761_13": "Ime pana aṅguttaramahānikāyavaḷañjanakaācariyā “cattāri pārājikāni ṭhapetvā sesāni sabbānipi khuddānukhuddakānī”ti vadanti.",
  "atk-s0402a0:761_14": "Tāni āpajjatipi vuṭṭhātipīti ettha pana khīṇāsavo tāva lokavajjaṃ nāpajjati,",
  "atk-s0402a0:761_15": "paṇṇattivajjameva āpajjati.",
  "atk-s0402a0:761_16": "Āpajjanto ca kāyenapi vācāyapi cittenapi āpajjati.",
  "atk-s0402a0:761_17": "Kāyena āpajjanto kuṭikārasahaseyyādīni āpajjati,",
  "atk-s0402a0:761_18": "vācāya āpajjanto sañcarittapadasodhammādīni,",
  "atk-s0402a0:761_19": "cittena āpajjanto rūpiyapaṭiggahaṇaṃ āpajjati.",
  "atk-s0402a0:761_20": "Sekkhesupi eseva nayo.",
  "atk-s0402a0:761_21": "Na hi mettha,",
  "atk-s0402a0:761_22": "bhikkhave,",
  "atk-s0402a0:761_23": "abhabbatā vuttāti,",
  "atk-s0402a0:761_24": "bhikkhave,",
  "atk-s0402a0:761_25": "na hi mayā ettha evarūpaṃ āpattiṃ āpajjane ca vuṭṭhāne ca ariyapuggalassa abhabbatā kathitā.",
  "atk-s0402a0:761_26": "Ādibrahmacariyakānīti maggabrahmacariyassa ādibhūtāni cattāri mahāsīlasikkhāpadāni.",
  "atk-s0402a0:761_27": "Brahmacariyasāruppānīti tāniyeva catumaggabrahmacariyassa sāruppāni anucchavikāni.",
  "atk-s0402a0:761_28": "Tatthāti tesu sikkhāpadesu.",
  "atk-s0402a0:761_29": "Dhuvasīloti nibaddhasīlo.",
  "atk-s0402a0:761_30": "Ṭhitasīloti patiṭṭhitasīlo.",
  "atk-s0402a0:761_31": "Sotāpannoti sotasaṅkhātena maggena phalaṃ āpanno.",
  "atk-s0402a0:761_32": "Avinipātadhammoti catūsu apāyesu apatanasabhāvo.",
  "atk-s0402a0:761_33": "Niyatoti sotāpattimagganiyāmena niyato.",
  "atk-s0402a0:761_34": "Sambodhiparāyaṇoti uparimaggattayasambodhiparāyaṇo.",
  "atk-s0402a0:762_0": "Tanuttāti tanubhāvo.",
  "atk-s0402a0:762_1": "Sakadāgāmino hi rāgādayo abbhapaṭalaṃ viya macchikāpattaṃ viya ca tanukā honti,",
  "atk-s0402a0:762_2": "na bahalā.",
  "atk-s0402a0:762_3": "Orambhāgiyānanti heṭṭhābhāgiyānaṃ.",
  "atk-s0402a0:762_4": "Saṃyojanānanti bandhanānaṃ.",
  "atk-s0402a0:762_5": "Parikkhayāti parikkhayena.",
  "atk-s0402a0:762_6": "Opapātiko hotīti uppannako hoti.",
  "atk-s0402a0:762_7": "Tattha parinibbāyīti heṭṭhā anotaritvā upariyeva parinibbānadhammo.",
  "atk-s0402a0:762_8": "Anāvattidhammoti yonigativasena anāgamanadhammo.",
  "atk-s0402a0:763_0": "Padesaṃ padesakārītiādīsu padesakārī puggalo nāma sotāpanno ca sakadāgāmī ca anāgāmī ca,",
  "atk-s0402a0:763_1": "so padesameva sampādeti.",
  "atk-s0402a0:763_2": "Paripūrakārī nāma arahā,",
  "atk-s0402a0:763_3": "so paripūrameva sampādeti.",
  "atk-s0402a0:763_4": "Avañjhānīti atucchāni saphalāni saudrayānīti attho.",
  "atk-s0402a0:763_5": "Idhāpi tisso sikkhā missakāva kathitā.",
  "atk-s0402a0:764_0": "7. Dutiyasikkhāsuttavaṇṇanā",
  "atk-s0402a0:765_0": "88.",
  "atk-s0402a0:765_1": "Sattame kolaṃkoloti kulā kulaṃ gamanako.",
  "atk-s0402a0:765_2": "Kulanti cettha bhavo adhippeto,",
  "atk-s0402a0:765_3": "tasmā “dve vā tīṇi vā kulānī”ti etthapi dve vā tayo vā bhaveti attho veditabbo.",
  "atk-s0402a0:765_4": "Ayañhi dve vā bhave sandhāvati tayo vā,",
  "atk-s0402a0:765_5": "uttamakoṭiyā cha vā.",
  "atk-s0402a0:765_6": "Tasmā dve vā tīṇi vā cattāri vā pañca vā cha vāti evamettha vikappo daṭṭhabbo.",
  "atk-s0402a0:765_7": "Ekabījīti ekasseva bhavassa bījaṃ etassa atthīti ekabījī.",
  "atk-s0402a0:765_8": "Uddhaṃsototiādīsu atthi uddhaṃsoto akaniṭṭhagāmī,",
  "atk-s0402a0:765_9": "atthi uddhaṃsoto na akaniṭṭhagāmī,",
  "atk-s0402a0:765_10": "atthi na uddhaṃsoto akaniṭṭhagāmī,",
  "atk-s0402a0:765_11": "atthi na uddhaṃsoto na akaniṭṭhagāmī.",
  "atk-s0402a0:765_12": "Tattha yo idha anāgāmiphalaṃ patvā avihādīsu nibbatto tattha yāvatāyukaṃ ṭhatvā uparūpari nibbattitvā akaniṭṭhaṃ pāpuṇāti,",
  "atk-s0402a0:765_13": "ayaṃ uddhaṃsoto akaniṭṭhagāmī nāma.",
  "atk-s0402a0:765_14": "Yo pana avihādīsu nibbatto tattheva aparinibbāyitvā akaniṭṭhampi appatvā uparimabrahmaloke parinibbāyati,",
  "atk-s0402a0:765_15": "ayaṃ uddhaṃsoto na akaniṭṭhagāmī nāma.",
  "atk-s0402a0:765_16": "Yo ito cavitvā akaniṭṭheyeva nibbattati,",
  "atk-s0402a0:765_17": "ayaṃ na uddhaṃsoto akaniṭṭhagāmī nāma.",
  "atk-s0402a0:765_18": "Yo pana avihādīsu catūsu aññatarasmiṃ nibbattitvā tattheva parinibbāyati,",
  "atk-s0402a0:765_19": "ayaṃ na uddhaṃsoto na akaniṭṭhagāmī nāma.",
  "atk-s0402a0:766_0": "Yattha katthaci uppanno pana sasaṅkhārena sappayogena arahattaṃ patto sasaṅkhāraparinibbāyī nāma.",
  "atk-s0402a0:766_1": "Asaṅkhārena appayogena patto asaṅkhāraparinibbāyī nāma.",
  "atk-s0402a0:766_2": "Yo pana kappasahassāyukesu avihesu nibbattitvā pañcamaṃ kappasataṃ atikkamitvā arahattaṃ patto,",
  "atk-s0402a0:766_3": "ayaṃ upahaccaparinibbāyī nāma.",
  "atk-s0402a0:766_4": "Atappādīsupi eseva nayo.",
  "atk-s0402a0:766_5": "Antarāparinibbāyīti yo āyuvemajjhaṃ anatikkamitvā parinibbāyati,",
  "atk-s0402a0:766_6": "so tividho hoti.",
  "atk-s0402a0:766_7": "Kappasahassāyukesu tāva avihesu nibbattitvā eko nibbattadivaseyeva arahattaṃ pāpuṇāti.",
  "atk-s0402a0:766_8": "No ce nibbattadivase pāpuṇāti,",
  "atk-s0402a0:766_9": "paṭhamassa pana kappasatassa matthake pāpuṇāti,",
  "atk-s0402a0:766_10": "ayaṃ paṭhamo antarāparinibbāyī.",
  "atk-s0402a0:766_11": "Aparo evaṃ asakkonto dvinnaṃ kappasatānaṃ matthake pāpuṇāti,",
  "atk-s0402a0:766_12": "ayaṃ dutiyo.",
  "atk-s0402a0:766_13": "Aparo evampi asakkonto catunnaṃ kappasatānaṃ matthake pāpuṇāti,",
  "atk-s0402a0:766_14": "ayaṃ tatiyo antarāparinibbāyī.",
  "atk-s0402a0:766_15": "Sesaṃ vuttanayameva.",
  "atk-s0402a0:767_0": "Imasmiṃ pana ṭhāne ṭhatvā catuvīsati sotāpannā,",
  "atk-s0402a0:767_1": "dvādasa sakadāgāmino,",
  "atk-s0402a0:767_2": "aṭṭhacattālīsa anāgāmino,",
  "atk-s0402a0:767_3": "dvādasa ca arahanto kathetabbā.",
  "atk-s0402a0:767_4": "Imasmiṃ hi sāsane saddhādhuraṃ paññādhuranti dve dhurāni,",
  "atk-s0402a0:767_5": "dukkhapaṭipadādandhābhiññādayo catasso paṭipadā.",
  "atk-s0402a0:767_6": "Tattheko saddhādhurena abhinivisitvā sotāpattiphalaṃ patvā ekameva bhavaṃ nibbattitvā dukkhassantaṃ karoti,",
  "atk-s0402a0:767_7": "ayameko ekabījī.",
  "atk-s0402a0:767_8": "So paṭipadāvasena catubbidho hoti.",
  "atk-s0402a0:767_9": "Yathā cesa,",
  "atk-s0402a0:767_10": "evaṃ paññādhurena abhiniviṭṭhopīti aṭṭha ekabījino.",
  "atk-s0402a0:767_11": "Tathā kolaṃkolā sattakkhattuparamā cāti ime catuvīsati sotāpannā nāma.",
  "atk-s0402a0:767_12": "Tīsu pana vimokkhesu suññatavimokkhena sakadāgāmibhūmiṃ pattā catunnaṃ paṭipadānaṃ vasena cattāro sakadāgāmino,",
  "atk-s0402a0:767_13": "tathā animittavimokkhena pattā cattāro,",
  "atk-s0402a0:767_14": "appaṇihitavimokkhena pattā cattāroti ime dvādasa sakadāgāmino.",
  "atk-s0402a0:767_15": "Avihesu pana tayo antarāparinibbāyino,",
  "atk-s0402a0:767_16": "eko upahaccaparinibbāyī,",
  "atk-s0402a0:767_17": "eko uddhaṃsoto akaniṭṭhagāmīti pañca anāgāmino,",
  "atk-s0402a0:767_18": "te asaṅkhāraparinibbāyino pañca,",
  "atk-s0402a0:767_19": "sasaṅkhāraparinibbāyino pañcāti dasa honti,",
  "atk-s0402a0:767_20": "tathā atappādīsu.",
  "atk-s0402a0:767_21": "Akaniṭṭhesu pana uddhaṃsoto natthi,",
  "atk-s0402a0:767_22": "tasmā tattha cattāro sasaṅkhāraparinibbāyī,",
  "atk-s0402a0:767_23": "cattāro asaṅkhāraparinibbāyīti aṭṭha,",
  "atk-s0402a0:767_24": "ime aṭṭhacattālīsa anāgāmino.",
  "atk-s0402a0:767_25": "Yathā pana sakadāgāmino,",
  "atk-s0402a0:767_26": "tatheva arahantopi dvādasa veditabbā.",
  "atk-s0402a0:767_27": "Idhāpi tisso sikkhā missikāva kathitā.",
  "atk-s0402a0:768_0": "8. Tatiyasikkhāsuttavaṇṇanā",
  "atk-s0402a0:769_0": "89.",
  "atk-s0402a0:769_1": "Aṭṭhame taṃ vā pana anabhisambhavaṃ appaṭivijjhanti taṃ arahattaṃ apāpuṇanto appaṭivijjhanto.",
  "atk-s0402a0:769_2": "Iminā nayena sabbaṭṭhānesu attho veditabbo.",
  "atk-s0402a0:769_3": "Idhāpi tisso sikkhā missikāva kathitā.",
  "atk-s0402a0:769_4": "Navamaṃ uttānatthameva.",
  "atk-s0402a0:769_5": "Idhāpi tisso sikkhā missikāva kathitā.",
  "atk-s0402a0:770_0": "10. Dutiyasikkhattayasuttavaṇṇanā",
  "atk-s0402a0:771_0": "91.",
  "atk-s0402a0:771_1": "Dasame āsavānaṃ khayāti ettha arahattamaggo adhipaññāsikkhā nāma.",
  "atk-s0402a0:771_2": "Phalaṃ pana sikkhitasikkhassa uppajjanato sikkhāti na vattabbaṃ.",
  "atk-s0402a0:772_0": "Yathā pure tathā pacchāti yathā paṭhamaṃ tīsu sikkhāsu sikkhati,",
  "atk-s0402a0:772_1": "pacchā tatheva sikkhatīti attho.",
  "atk-s0402a0:772_2": "Dutiyapadepi eseva nayo.",
  "atk-s0402a0:772_3": "Yathā adho tathā uddhanti yathā heṭṭhimakāyaṃ asubhavasena passati,",
  "atk-s0402a0:772_4": "uparimakāyampi tatheva pharati.",
  "atk-s0402a0:772_5": "Dutiyapadepi eseva nayo.",
  "atk-s0402a0:772_6": "Yathā divā tathā rattinti yathā divā tisso sikkhā sikkhati,",
  "atk-s0402a0:772_7": "rattimpi tatheva sikkhatīti attho.",
  "atk-s0402a0:772_8": "Abhibhuyya disā sabbāti sabbā disā ārammaṇavasena abhibhavitvā.",
  "atk-s0402a0:772_9": "Appamāṇasamādhināti arahattamaggasamādhinā.",
  "atk-s0402a0:773_0": "Sekkhanti sikkhamānaṃ sakaraṇīyaṃ.",
  "atk-s0402a0:773_1": "Paṭipadanti paṭipannakaṃ.",
  "atk-s0402a0:773_2": "Saṃsuddhacāriyanti saṃsuddhacaraṇaṃ parisuddhasīlaṃ.",
  "atk-s0402a0:773_3": "Sambuddhanti catusaccabuddhaṃ.",
  "atk-s0402a0:773_4": "Dhīraṃ paṭipadantagunti khandhadhīraāyatanadhīravasena dhīraṃ dhitisampannaṃ paṭipattiyā antaṃ gataṃ.",
  "atk-s0402a0:773_5": "Viññāṇassāti carimakaviññāṇassa.",
  "atk-s0402a0:773_6": "Taṇhākkhayavimuttinoti taṇhākkhayavimuttisaṅkhātāya arahattaphalavimuttiyā samannāgatassa.",
  "atk-s0402a0:773_7": "Pajjotasseva nibbānanti padīpanibbānaṃ viya.",
  "atk-s0402a0:773_8": "Vimokkho hoti cetasoti cittassa vimutti vimuccanā appavattibhāvo hoti.",
  "atk-s0402a0:773_9": "Taṇhākkhayavimuttino hi khīṇāsavassa carimakaviññāṇanirodhena parinibbānaṃ viya cetaso vimokkho hoti,",
  "atk-s0402a0:773_10": "na gataṭṭhānaṃ paññāyati,",
  "atk-s0402a0:773_11": "apaṇṇattikabhāvūpagamoyeva hotīti attho.",
  "atk-s0402a0:774_0": "11. Saṅkavāsuttavaṇṇanā",
  "atk-s0402a0:775_0": "92.",
  "atk-s0402a0:775_1": "Ekādasame saṅkavā nāma kosalānaṃ nigamoti saṅkavāti evaṃnāmako kosalaraṭṭhe nigamo.",
  "atk-s0402a0:775_2": "Āvāsikoti bhārahāro nave āvāse samuṭṭhāpeti,",
  "atk-s0402a0:775_3": "purāṇe paṭijaggati.",
  "atk-s0402a0:775_4": "Sikkhāpadapaṭisaṃyuttāyāti sikkhāsaṅkhātehi padehi paṭisaṃyuttāya,",
  "atk-s0402a0:775_5": "tīhi sikkhāhi samannāgatāyāti attho.",
  "atk-s0402a0:775_6": "Sandassetīti sammukhe viya katvā dasseti.",
  "atk-s0402a0:775_7": "Samādapetīti gaṇhāpeti.",
  "atk-s0402a0:775_8": "Samuttejetīti samussāheti.",
  "atk-s0402a0:775_9": "Sampahaṃsetīti paṭiladdhaguṇehi vaṇṇaṃ kathento vodāpeti.",
  "atk-s0402a0:775_10": "Adhisallikhateti ativiya sallikhati,",
  "atk-s0402a0:775_11": "ativiya sallikhitaṃ katvā saṇhaṃ saṇhaṃ kathetīti attho.",
  "atk-s0402a0:776_0": "Accayoti aparādho.",
  "atk-s0402a0:776_1": "Maṃ accagamāti maṃ atikkamma adhibhavitvā pavatto.",
  "atk-s0402a0:776_2": "Ahudeva akkhantīti ahosiyeva anadhivāsanā.",
  "atk-s0402a0:776_3": "Ahu appaccayoti ahosi atuṭṭhākāro.",
  "atk-s0402a0:776_4": "Paṭiggaṇhātūti khamatu.",
  "atk-s0402a0:776_5": "Āyatiṃ saṃvarāyāti anāgate saṃvaratthāya,",
  "atk-s0402a0:776_6": "puna evarūpassa aparādhassa dosassa khalitassa vā akaraṇatthāyāti attho.",
  "atk-s0402a0:776_7": "Tagghāti ekaṃsena.",
  "atk-s0402a0:776_8": "Yathādhammaṃ paṭikarosīti yathā dhammo ṭhito,",
  "atk-s0402a0:776_9": "tathā karosi,",
  "atk-s0402a0:776_10": "khamāpesīti vuttaṃ hoti.",
  "atk-s0402a0:776_11": "Taṃ te mayaṃ paṭiggaṇhāmāti taṃ tava aparādhaṃ mayaṃ khamāma.",
  "atk-s0402a0:776_12": "Vuddhihesā, kassapa,",
  "atk-s0402a0:776_13": "ariyassa vinayeti esā kassapa buddhassa bhagavato sāsane vuddhi nāma. Katamā?",
  "atk-s0402a0:776_14": "Yāyaṃ accayaṃ accayato disvā yathādhammaṃ paṭikaritvā āyatiṃ saṃvarāpajjanā.",
  "atk-s0402a0:776_15": "Desanaṃ pana puggalādhiṭṭhānaṃ karonto “yo accayaṃ accayato disvā yathādhammaṃ paṭikaroti,",
  "atk-s0402a0:776_16": "āyatiṃ saṃvaraṃ āpajjatī”ti āha.",
  "atk-s0402a0:776_17": "Na sikkhākāmoti tisso sikkhā na kāmeti na pattheti na piheti.",
  "atk-s0402a0:776_18": "Sikkhāsamādānassāti sikkhāparipūraṇassa.",
  "atk-s0402a0:776_19": "Na vaṇṇavādīti guṇaṃ na katheti.",
  "atk-s0402a0:776_20": "Kālenāti yuttappayuttakālena.",
  "atk-s0402a0:776_21": "Sesamettha uttānatthamevāti.",
  "atk-s0402a0:777_0": "1. Accāyikasuttavaṇṇanā",
  "atk-s0402a0:778_0": "93.",
  "atk-s0402a0:778_1": "Pañcamassa paṭhame accāyikānīti atipātikāni.",
  "atk-s0402a0:778_2": "Karaṇīyānīti avassakiccāni.",
  "atk-s0402a0:778_3": "Yañhi na avassaṃ kātabbaṃ,",
  "atk-s0402a0:778_4": "taṃ kiccanti vuccati.",
  "atk-s0402a0:778_5": "Avassaṃ kātabbaṃ karaṇīyaṃ nāma.",
  "atk-s0402a0:778_6": "Sīghaṃ sīghanti vegena vegena.",
  "atk-s0402a0:778_7": "Tassa kho tanti ettha tanti nipātamattaṃ.",
  "atk-s0402a0:778_8": "Natthi sā iddhi vā ānubhāvo vāti sā vā iddhi so vā ānubhāvo natthi.",
  "atk-s0402a0:778_9": "Uttarasveti tatiyadivase.",
  "atk-s0402a0:778_10": "Utupariṇāminīti laddhautupariṇāmāni hutvā.",
  "atk-s0402a0:778_11": "Jāyantipīti tatiyadivase nikkhantasetaṅkurāni honti,",
  "atk-s0402a0:778_12": "sattāhe patte nīlaṅkurāni honti.",
  "atk-s0402a0:778_13": "Gabbhīnipi hontīti diyaḍḍhamāsaṃ patvā gahitagabbhāni honti.",
  "atk-s0402a0:778_14": "Paccantipīti tayo māse patvā paccanti.",
  "atk-s0402a0:778_15": "Idāni yasmā buddhānaṃ gahapatikena vā sassehi vā attho natthi,",
  "atk-s0402a0:778_16": "sāsane pana tappaṭirūpakaṃ puggalaṃ vā atthaṃ vā dassetuṃ taṃ taṃ opammaṃ āharanti.",
  "atk-s0402a0:778_17": "Tasmā yamatthaṃ dassetukāmena etaṃ ābhataṃ,",
  "atk-s0402a0:778_18": "taṃ dassento evameva khotiādimāha.",
  "atk-s0402a0:778_19": "Taṃ atthato uttānameva.",
  "atk-s0402a0:778_20": "Sikkhā pana idhāpi missikā eva kathitā.",
  "atk-s0402a0:779_0": "2. Pavivekasuttavaṇṇanā",
  "atk-s0402a0:780_0": "94.",
  "atk-s0402a0:780_1": "Dutiye cīvarapavivekanti cīvaraṃ nissāya uppajjanakakilesehi vivittabhāvaṃ.",
  "atk-s0402a0:780_2": "Sesadvayepi eseva nayo.",
  "atk-s0402a0:780_3": "Sāṇānīti sāṇavākacelāni.",
  "atk-s0402a0:780_4": "Masāṇānīti missakacelāni.",
  "atk-s0402a0:780_5": "Chavadussānīti matasarīrato chaḍḍitavatthāni,",
  "atk-s0402a0:780_6": "erakatiṇādīni vā ganthetvā katanivāsanāni.",
  "atk-s0402a0:780_7": "Paṃsukūlānīti pathaviyaṃ chaḍḍitanantakāni.",
  "atk-s0402a0:780_8": "Tirīṭānīti rukkhatacavatthāni.",
  "atk-s0402a0:780_9": "Ajinānīti ajinamigacammāni.",
  "atk-s0402a0:780_10": "Ajinakkhipanti tadeva majjhe phālitaṃ,",
  "atk-s0402a0:780_11": "sahakhurakantipi vadanti.",
  "atk-s0402a0:780_12": "Kusacīranti kusatiṇāni ganthetvā katacīraṃ.",
  "atk-s0402a0:780_13": "Vākacīraphalakacīresupi eseva nayo.",
  "atk-s0402a0:780_14": "Kesakambalanti manussakesehi katakambalaṃ.",
  "atk-s0402a0:780_15": "Vālakambalanti assavālādīhi katakambalaṃ.",
  "atk-s0402a0:780_16": "Ulūkapakkhikanti ulūkapattāni ganthetvā katanivāsanaṃ.",
  "atk-s0402a0:781_0": "Sākabhakkhāti allasākabhakkhā.",
  "atk-s0402a0:781_1": "Sāmākabhakkhāti sāmākataṇḍulabhakkhā.",
  "atk-s0402a0:781_2": "Nīvārādīsu nīvārā nāma araññe sayaṃ jātavīhijāti.",
  "atk-s0402a0:781_3": "Daddulanti cammakārehi cammaṃ likhitvā chaḍḍitakasaṭaṃ.",
  "atk-s0402a0:781_4": "Haṭaṃ vuccati silesopi sevālopi kaṇikārādirukkhaniyyāsopi.",
  "atk-s0402a0:781_5": "Kaṇanti kuṇḍakaṃ.",
  "atk-s0402a0:781_6": "Ācāmoti bhattaukkhalikāya laggo jhāmaodano.",
  "atk-s0402a0:781_7": "Taṃ chaḍḍitaṭṭhāne gahetvā khādanti,",
  "atk-s0402a0:781_8": "odanakañjiyantipi vadanti.",
  "atk-s0402a0:781_9": "Piññākādayo pākaṭāva.",
  "atk-s0402a0:781_10": "Pavattaphalabhojīti patitaphalabhojī.",
  "atk-s0402a0:781_11": "Bhusāgāranti khalasālaṃ.",
  "atk-s0402a0:782_0": "Sīlavāti catupārisuddhisīlena samannāgato.",
  "atk-s0402a0:782_1": "Dussīlyañcassa pahīnaṃ hotīti pañca dussīlyāni pahīnāni honti.",
  "atk-s0402a0:782_2": "Sammādiṭṭhikoti yāthāvadiṭṭhiko.",
  "atk-s0402a0:782_3": "Micchādiṭṭhīti ayāthāvadiṭṭhi.",
  "atk-s0402a0:782_4": "Āsavāti cattāro āsavā.",
  "atk-s0402a0:782_5": "Aggappattoti sīlaggappatto.",
  "atk-s0402a0:782_6": "Sārappattoti sīlasāraṃ patto.",
  "atk-s0402a0:782_7": "Suddhoti parisuddho.",
  "atk-s0402a0:782_8": "Sāre patiṭṭhitoti sīlasamādhipaññāsāre patiṭṭhito.",
  "atk-s0402a0:783_0": "Seyyathāpīti yathā nāma.",
  "atk-s0402a0:783_1": "Sampannanti paripuṇṇaṃ paripakkasālibharitaṃ.",
  "atk-s0402a0:783_2": "Saṅgharāpeyyāti saṅkaḍḍhāpeyya.",
  "atk-s0402a0:783_3": "Ubbahāpeyyāti khalaṭṭhānaṃ āharāpeyya.",
  "atk-s0402a0:783_4": "Bhusikanti bhusaṃ.",
  "atk-s0402a0:783_5": "Koṭṭāpeyyāti udukkhale pakkhipāpetvā musalehi paharāpeyya.",
  "atk-s0402a0:783_6": "Aggappattānīti taṇḍulaggaṃ pattāni.",
  "atk-s0402a0:783_7": "Sārappattādīsupi eseva nayo.",
  "atk-s0402a0:783_8": "Sesaṃ uttānameva.",
  "atk-s0402a0:783_9": "Yaṃ panettha “dussīlyañcassa pahīnaṃ micchādiṭṭhi cassa pahīnā”ti vuttaṃ,",
  "atk-s0402a0:783_10": "taṃ sotāpattimaggena pahīnabhāvaṃ sandhāya vuttanti veditabbaṃ.",
  "atk-s0402a0:784_0": "3. Saradasuttavaṇṇanā",
  "atk-s0402a0:785_0": "95.",
  "atk-s0402a0:785_1": "Tatiye viddheti valāhakavigamena dūrībhūte.",
  "atk-s0402a0:785_2": "Deveti ākāse.",
  "atk-s0402a0:785_3": "Abhivihaccāti abhivihanitvā.",
  "atk-s0402a0:785_4": "Yatoti yasmiṃ kāle.",
  "atk-s0402a0:785_5": "Virajanti rāgarajādirahitaṃ.",
  "atk-s0402a0:785_6": "Tesaṃyeva malānaṃ vigatattā vītamalaṃ.",
  "atk-s0402a0:785_7": "Dhammacakkhunti catusaccadhammapariggāhakaṃ sotāpattimaggacakkhuṃ.",
  "atk-s0402a0:785_8": "Natthi taṃ saṃyojananti duvidhamevassa saṃyojanaṃ natthi,",
  "atk-s0402a0:785_9": "itarampi pana puna imaṃ lokaṃ ānetuṃ asamatthatāya natthīti vuttaṃ.",
  "atk-s0402a0:785_10": "Imasmiṃ sutte jhānānāgāmī nāma kathitoti.",
  "atk-s0402a0:786_0": "4. Parisāsuttavaṇṇanā",
  "atk-s0402a0:787_0": "96.",
  "atk-s0402a0:787_1": "Catutthe na bāhulikā hontīti paccayabāhullikā na honti.",
  "atk-s0402a0:787_2": "Na sāthalikāti tisso sikkhā sithilaṃ katvā na gaṇhanti.",
  "atk-s0402a0:787_3": "Okkamane nikkhittadhurāti okkamanaṃ vuccati avagamanaṭṭhena pañca nīvaraṇāni,",
  "atk-s0402a0:787_4": "tesu nikkhittadhurā.",
  "atk-s0402a0:787_5": "Paviveke pubbaṅgamāti kāyacittaupadhivivekasaṅkhāte tividhepi viveke pubbaṅgamā.",
  "atk-s0402a0:787_6": "Vīriyaṃ ārabhantīti duvidhampi vīriyaṃ paggaṇhanti.",
  "atk-s0402a0:787_7": "Appattassāti jhānavipassanāmaggaphalasaṅkhātassa appattavisesassa.",
  "atk-s0402a0:787_8": "Sesapadadvayepi eseva nayo.",
  "atk-s0402a0:787_9": "Pacchimā janatāti saddhivihārikaantevāsikādayo.",
  "atk-s0402a0:787_10": "Diṭṭhānugatiṃ āpajjatīti ācariyupajjhāyehi kataṃ anukaroti.",
  "atk-s0402a0:787_11": "Yaṃ tāya janatāya ācariyupajjhāyesu diṭṭhaṃ,",
  "atk-s0402a0:787_12": "tassa anugatiṃ āpajjati nāma.",
  "atk-s0402a0:787_13": "Ayaṃ vuccati,",
  "atk-s0402a0:787_14": "bhikkhave,",
  "atk-s0402a0:787_15": "aggavatī parisāti,",
  "atk-s0402a0:787_16": "bhikkhave,",
  "atk-s0402a0:787_17": "ayaṃ parisā aggapuggalavatī nāma vuccati.",
  "atk-s0402a0:788_0": "Bhaṇḍanajātāti jātabhaṇḍanā.",
  "atk-s0402a0:788_1": "Kalahajātāti jātakalahā.",
  "atk-s0402a0:788_2": "Bhaṇḍananti cettha kalahassa pubbabhāgo,",
  "atk-s0402a0:788_3": "hatthaparāmāsādivasena vītikkamo kalaho nāma.",
  "atk-s0402a0:788_4": "Vivādāpannāti viruddhavādaṃ āpannā.",
  "atk-s0402a0:788_5": "Mukhasattīhīti guṇavijjhanaṭṭhena pharusā vācā “mukhasattiyo”ti vuccanti,",
  "atk-s0402a0:788_6": "tāhi mukhasattīhi.",
  "atk-s0402a0:788_7": "Vitudantā viharantīti vijjhantā vicaranti.",
  "atk-s0402a0:789_0": "Samaggāti sahitā.",
  "atk-s0402a0:789_1": "Sammodamānāti samappavattamodā.",
  "atk-s0402a0:789_2": "Khīrodakībhūtāti khīrodakaṃ viya bhūtā.",
  "atk-s0402a0:789_3": "Piyacakkhūhīti upasantehi mettacakkhūhi.",
  "atk-s0402a0:789_4": "Pīti jāyatīti pañcavaṇṇā pīti uppajjati.",
  "atk-s0402a0:789_5": "Kāyo passambhatīti nāmakāyopi rūpakāyopi vigatadaratho hoti.",
  "atk-s0402a0:789_6": "Passaddhakāyoti asāraddhakāyo.",
  "atk-s0402a0:789_7": "Sukhaṃ vediyatīti kāyikacetasikasukhaṃ vediyati.",
  "atk-s0402a0:789_8": "Samādhiyatīti ārammaṇe sammā ṭhapīyati.",
  "atk-s0402a0:790_0": "Thullaphusitaketi mahāphusitake.",
  "atk-s0402a0:790_1": "Pabbatakandarapadarasākhāti ettha kandaro nāma “ka”nti laddhanāmena udakena dārito udakabhinno pabbatappadeso,",
  "atk-s0402a0:790_2": "yo “nitambho”tipi “nadikuñjo”tipi vuccati.",
  "atk-s0402a0:790_3": "Padaraṃ nāma aṭṭha māse deve avassante phalito bhūmippadeso.",
  "atk-s0402a0:790_4": "Sākhāti kusobbhagāminiyo khuddakamātikāyo.",
  "atk-s0402a0:790_5": "Kusobbhāti khuddakaāvāṭā.",
  "atk-s0402a0:790_6": "Mahāsobbhāti mahāāvāṭā.",
  "atk-s0402a0:790_7": "Kunnadiyoti khuddakanadiyo.",
  "atk-s0402a0:790_8": "Mahānadiyoti gaṅgāyamunādikā mahāsaritā.",
  "atk-s0402a0:791_0": "5-7. Paṭhamaājānīyasuttādivaṇṇanā",
  "atk-s0402a0:792_0": "97- 99.",
  "atk-s0402a0:792_1": "Pañcame aṅgehīti guṇaṅgehi.",
  "atk-s0402a0:792_2": "Rājārahoti rañño araho anucchaviko.",
  "atk-s0402a0:792_3": "Rājabhoggoti rañño upabhogabhūto.",
  "atk-s0402a0:792_4": "Rañño aṅganti rañño hatthapādādiaṅgasamatāya aṅganteva saṅkhaṃ gacchati.",
  "atk-s0402a0:792_5": "Vaṇṇasampannoti sarīravaṇṇena sampanno.",
  "atk-s0402a0:792_6": "Balasampannoti kāyabalena sampanno.",
  "atk-s0402a0:792_7": "Āhuneyyoti āhutisaṅkhātaṃ piṇḍapātaṃ paṭiggahetuṃ yutto.",
  "atk-s0402a0:792_8": "Pāhuneyyoti pāhunakabhattassa anucchaviko.",
  "atk-s0402a0:792_9": "Dakkhiṇeyyoti dasavidhadānavatthupariccāgavasena saddhādānasaṅkhātāya dakkhiṇāya anucchaviko.",
  "atk-s0402a0:792_10": "Añjalikaraṇīyoti añjalipaggahaṇassa anucchaviko.",
  "atk-s0402a0:792_11": "Anuttaraṃ puññakkhettaṃ lokassāti sabbalokassa asadisaṃ puññaviruhanaṭṭhānaṃ.",
  "atk-s0402a0:793_0": "Vaṇṇasampannoti guṇavaṇṇena sampanno.",
  "atk-s0402a0:793_1": "Balasampannoti vīriyabalena sampanno.",
  "atk-s0402a0:793_2": "Javasampannoti ñāṇajavena sampanno.",
  "atk-s0402a0:793_3": "Thāmavāti ñāṇathāmena samannāgato.",
  "atk-s0402a0:793_4": "Daḷhaparakkamoti thiraparakkamo.",
  "atk-s0402a0:793_5": "Anikkhittadhuroti aṭṭhapitadhuro paggahitadhuro,",
  "atk-s0402a0:793_6": "aggaphalaṃ arahattaṃ appatvā vīriyadhuraṃ na nikkhipissāmīti evaṃ paṭipanno.",
  "atk-s0402a0:793_7": "Imasmiṃ sutte catusaccavasena sotāpattimaggo,",
  "atk-s0402a0:793_8": "sotāpattimaggena ca ñāṇajavasampannatā kathitāti.",
  "atk-s0402a0:793_9": "Chaṭṭhe tīṇi ca maggāni tīṇi ca phalāni,",
  "atk-s0402a0:793_10": "tīhi maggaphalehi ca ñāṇajavasampannatā kathitā.",
  "atk-s0402a0:793_11": "Sattame arahattaphalaṃ,",
  "atk-s0402a0:793_12": "arahattaphaleneva ca maggakiccaṃ kathitaṃ.",
  "atk-s0402a0:793_13": "Phalaṃ pana javitajavena uppajjanato javoti ca vattuṃ vaṭṭati.",
  "atk-s0402a0:794_0": "8. Potthakasuttavaṇṇanā",
  "atk-s0402a0:795_0": "100.",
  "atk-s0402a0:795_1": "Aṭṭhame navoti karaṇaṃ upādāya vuccati.",
  "atk-s0402a0:795_2": "Potthakoti vākamayavatthaṃ.",
  "atk-s0402a0:795_3": "Majjhimoti paribhogamajjhimo.",
  "atk-s0402a0:795_4": "Jiṇṇoti paribhogajiṇṇo.",
  "atk-s0402a0:795_5": "Ukkhaliparimajjananti ukkhaliparipuñchanaṃ dussīloti nissīlo.",
  "atk-s0402a0:795_6": "Dubbaṇṇatāyāti guṇavaṇṇābhāvena dubbaṇṇatāya.",
  "atk-s0402a0:795_7": "Diṭṭhānugatiṃ āpajjantīti tena kataṃ anukaronti.",
  "atk-s0402a0:795_8": "Na mahapphalaṃ hotīti vipākaphalena mahapphalaṃ na hoti.",
  "atk-s0402a0:795_9": "Na mahānisaṃsanti vipākānisaṃseneva na mahānisaṃsaṃ.",
  "atk-s0402a0:795_10": "Appagghatāyāti vipākagghena appagghatāya.",
  "atk-s0402a0:795_11": "Kāsikaṃ vatthanti tīhi kappāsaaṃsūhi suttaṃ kantitvā katavatthaṃ,",
  "atk-s0402a0:795_12": "tañca kho kāsiraṭṭheyeva uṭṭhitaṃ.",
  "atk-s0402a0:795_13": "Sesaṃ uttānameva.",
  "atk-s0402a0:795_14": "Sīlaṃ panettha missakaṃ kathitanti.",
  "atk-s0402a0:796_0": "9. Loṇakapallasuttavaṇṇanā",
  "atk-s0402a0:797_0": "101.",
  "atk-s0402a0:797_1": "Navame yathā yathāyanti yathā yathā ayaṃ.",
  "atk-s0402a0:797_2": "Tathā tathā tanti tathā tathā taṃ kammaṃ.",
  "atk-s0402a0:797_3": "Idaṃ vuttaṃ hoti –",
  "atk-s0402a0:797_4": "yo evaṃ vadeyya –",
  "atk-s0402a0:797_5": "“yathā yathā kammaṃ karoti,",
  "atk-s0402a0:797_6": "tathā tathāssa vipākaṃ paṭisaṃvediyateva.",
  "atk-s0402a0:797_7": "Na hi sakkā katassa kammassa vipākaṃ paṭisedhetuṃ.",
  "atk-s0402a0:797_8": "Tasmā yattakaṃ kammaṃ karoti,",
  "atk-s0402a0:797_9": "tattakassa vipākaṃ paṭisaṃvediyatevā”ti.",
  "atk-s0402a0:797_10": "Evaṃ santanti evaṃ sante.",
  "atk-s0402a0:797_11": "Brahmacariyavāso na hotīti yaṃ maggabhāvanato pubbe upapajjavedanīyaṃ kammaṃ kataṃ,",
  "atk-s0402a0:797_12": "tassa avassaṃ paṭisaṃvedanīyattā brahmacariyaṃ vutthampi avutthameva hoti.",
  "atk-s0402a0:797_13": "Okāso na paññāyati sammā dukkhassa antakiriyāyāti yasmā ca evaṃ sante tena kammāyūhanañceva vipākānubhavanā ca hoti,",
  "atk-s0402a0:797_14": "tasmā hetunā nayena vaṭṭadukkhassa antakiriyāya okāso na paññāyati nāma.",
  "atk-s0402a0:798_0": "Yathā yathā vedanīyanti yena yenākārena veditabbaṃ.",
  "atk-s0402a0:798_1": "Tathā tathāssa vipākaṃ paṭisaṃvediyatīti tena tenākārena assa vipākaṃ paccanubhoti.",
  "atk-s0402a0:798_2": "Idaṃ vuttaṃ hoti –",
  "atk-s0402a0:798_3": "yadetaṃ sattasu javanesu paṭhamajavanakammaṃ sati paccaye vipākavāraṃ labhantameva diṭṭhadhammavedanīyaṃ hoti,",
  "atk-s0402a0:798_4": "asati ahosikammaṃ nāma.",
  "atk-s0402a0:798_5": "Yañca sattamajavanakammaṃ sati paccaye upapajjavedanīyaṃ hoti,",
  "atk-s0402a0:798_6": "asati ahosikammaṃ nāma.",
  "atk-s0402a0:798_7": "Yañca majjhe pañcajavanakammaṃ yāva saṃsārappavatti,",
  "atk-s0402a0:798_8": "tāva aparapariyāyavedanīyaṃ nāma hoti.",
  "atk-s0402a0:798_9": "Etesu ākāresu yena yenākārena veditabbaṃ kammaṃ ayaṃ puriso karoti,",
  "atk-s0402a0:798_10": "tena tenevassa vipākaṃ paṭisaṃvediyati nāma.",
  "atk-s0402a0:798_11": "Aṭṭhakathāyañhi laddhavipākavārameva kammaṃ yathāvedanīyaṃ kammaṃ nāmāti vuttaṃ.",
  "atk-s0402a0:798_12": "Evaṃ santaṃ,",
  "atk-s0402a0:798_13": "bhikkhave,",
  "atk-s0402a0:798_14": "brahmacariyavāso hotīti kammakkhayakarassa brahmacariyassa khepetabbakammasambhavato vāso nāma hoti,",
  "atk-s0402a0:798_15": "vutthaṃ suvutthameva hotīti attho.",
  "atk-s0402a0:798_16": "Okāso paññāyati sammā dukkhassa antakiriyāyāti yasmā evaṃ sante tena tena maggena abhisaṅkhāraviññāṇassa",
  "atk-s0402a0:798_17": "nirodhena tesu tesu bhavesu āyatiṃ vaṭṭadukkhaṃ na uppajjati,",
  "atk-s0402a0:798_18": "tasmā okāso paññāyati sammā dukkhassa antakiriyāya.",
  "atk-s0402a0:799_0": "Idāni taṃ yathāvedanīyakammasabhāvaṃ dassento idha,",
  "atk-s0402a0:799_1": "bhikkhave,",
  "atk-s0402a0:799_2": "ekaccassātiādimāha.",
  "atk-s0402a0:799_3": "Tattha appamattakanti parittaṃ thokaṃ mandaṃ lāmakaṃ.",
  "atk-s0402a0:799_4": "Tādisaṃyevāti taṃsarikkhakameva.",
  "atk-s0402a0:799_5": "Diṭṭhadhammavedanīyanti tasmiṃ kammeyeva diṭṭhadhamme vipaccitabbaṃ vipākavāraṃ labhantaṃ diṭṭhadhammavedanīyaṃ hoti.",
  "atk-s0402a0:799_6": "Nāṇupi khāyatīti dutiye attabhāve aṇupi na khāyati,",
  "atk-s0402a0:799_7": "aṇumattampi dutiye attabhāve vipākaṃ na detīti attho.",
  "atk-s0402a0:799_8": "Bahudevāti bahukaṃ pana vipākaṃ kimeva dassatīti adhippāyo.",
  "atk-s0402a0:799_9": "Abhāvitakāyotiādīhi kāyabhāvanārahito vaṭṭagāmī puthujjano dassito.",
  "atk-s0402a0:799_10": "Parittoti parittaguṇo.",
  "atk-s0402a0:799_11": "Appātumoti ātumā vuccati attabhāvo,",
  "atk-s0402a0:799_12": "tasmiṃ mahantepi guṇaparittatāya appātumoyeva.",
  "atk-s0402a0:799_13": "Appadukkhavihārīti appakenapi pāpena dukkhavihārī.",
  "atk-s0402a0:799_14": "Bhāvitakāyotiādīhi khīṇāsavo dassito.",
  "atk-s0402a0:799_15": "So hi kāyānupassanāsaṅkhātāya kāyabhāvanāya bhāvitakāyo nāma.",
  "atk-s0402a0:799_16": "Kāyassa vā vaḍḍhitattā bhāvitakāyo.",
  "atk-s0402a0:799_17": "Bhāvitasīloti vaḍḍhitasīlo.",
  "atk-s0402a0:799_18": "Sesapadadvayepi eseva nayo.",
  "atk-s0402a0:799_19": "Pañcadvārabhāvanāya vā bhāvitakāyo.",
  "atk-s0402a0:799_20": "Etena indriyasaṃvarasīlaṃ vuttaṃ,",
  "atk-s0402a0:799_21": "bhāvitasīloti iminā sesāni tīṇi sīlāni.",
  "atk-s0402a0:799_22": "Aparittoti na parittaguṇo.",
  "atk-s0402a0:799_23": "Mahattoti attabhāve parittepi guṇamahantatāya mahatto.",
  "atk-s0402a0:799_24": "Appamāṇavihārīti khīṇāsavassetaṃ nāmameva.",
  "atk-s0402a0:799_25": "So hi pamāṇakarānaṃ rāgādīnaṃ abhāvena appamāṇavihārī nāma.",
  "atk-s0402a0:800_0": "Paritteti khuddake.",
  "atk-s0402a0:800_1": "Udakamallaketi udakasarāve.",
  "atk-s0402a0:800_2": "Orabbhikoti urabbhasāmiko.",
  "atk-s0402a0:800_3": "Urabbhaghātakoti sūnakāro.",
  "atk-s0402a0:800_4": "Jāpetuṃ vāti dhanajāniyā jāpetuṃ.",
  "atk-s0402a0:800_5": "Jhāpetuntipi pāṭho,",
  "atk-s0402a0:800_6": "ayamevattho.",
  "atk-s0402a0:800_7": "Yathāpaccayaṃ vā kātunti yathā icchati,",
  "atk-s0402a0:800_8": "tathā kātuṃ.",
  "atk-s0402a0:800_9": "Urabbhadhananti eḷakaagghanakamūlaṃ.",
  "atk-s0402a0:800_10": "So panassa sace icchati, deti.",
  "atk-s0402a0:800_11": "No ce icchati,",
  "atk-s0402a0:800_12": "gīvāyaṃ gahetvā nikkaḍḍhāpeti.",
  "atk-s0402a0:800_13": "Sesaṃ vuttanayeneva veditabbaṃ.",
  "atk-s0402a0:800_14": "Imasmiṃ pana sutte vaṭṭavivaṭṭaṃ kathitanti.",
  "atk-s0402a0:801_0": "10. Paṃsudhovakasuttavaṇṇanā",
  "atk-s0402a0:802_0": "102.",
  "atk-s0402a0:802_1": "Dasame dhovatīti vikkhāleti.",
  "atk-s0402a0:802_2": "Sandhovatīti suṭṭhu dhovati,",
  "atk-s0402a0:802_3": "punappunaṃ dhovati.",
  "atk-s0402a0:802_4": "Niddhovatīti niggaṇhitvā dhovati.",
  "atk-s0402a0:802_5": "Aniddhantakasāvanti anīhatadosaṃ anapanītakasāvaṃ.",
  "atk-s0402a0:802_6": "Pabhaṅgūti pabhijjanasabhāvaṃ,",
  "atk-s0402a0:802_7": "adhikaraṇīyaṃ ṭhapetvā muṭṭhikāya pahaṭamattaṃ bhijjati.",
  "atk-s0402a0:802_8": "Paṭṭikāyāti suvaṇṇapaṭṭakāya.",
  "atk-s0402a0:802_9": "Gīveyyaketi gīvālaṅkāre.",
  "atk-s0402a0:803_0": "Adhicittanti samathavipassanācittaṃ.",
  "atk-s0402a0:803_1": "Anuyuttassāti bhāventassa.",
  "atk-s0402a0:803_2": "Sacetasoti cittasampanno.",
  "atk-s0402a0:803_3": "Dabbajātikoti paṇḍitajātiko.",
  "atk-s0402a0:803_4": "Kāmavitakkādīsu kāme ārabbha uppanno vitakko kāmavitakko.",
  "atk-s0402a0:803_5": "Byāpādavihiṃsasampayuttā vitakkā byāpādavihiṃsavitakkā nāma.",
  "atk-s0402a0:803_6": "Ñātivitakkādīsu “amhākaṃ ñātakā bahū puññavantā”tiādinā nayena ñātake ārabbha uppanno vitakko ñātivitakko.",
  "atk-s0402a0:803_7": "“Asuko janapado khemo subhikkho”tiādinā nayena janapadamārabbha uppanno vitakko janapadavitakko.",
  "atk-s0402a0:803_8": "“Aho vata maṃ pare na avajāneyyu”nti evaṃ uppanno vitakko anavaññattipaṭisaṃyutto vitakko nāma.",
  "atk-s0402a0:803_9": "Dhammavitakkāvasissantīti dhammavitakkā nāma dasavipassanupakkilesavitakkā.",
  "atk-s0402a0:803_10": "So hoti samādhi na ceva santoti so avasiṭṭhadhammavitakko vipassanāsamādhi avūpasantakilesattā santo na hoti.",
  "atk-s0402a0:803_11": "Na paṇītoti na atappako.",
  "atk-s0402a0:803_12": "Nappaṭippassaddhiladdhoti na kilesapaṭippassaddhiyā laddho.",
  "atk-s0402a0:803_13": "Na ekodibhāvādhigatoti na ekaggabhāvappatto.",
  "atk-s0402a0:803_14": "Sasaṅkhāraniggayhavāritagatoti sasaṅkhārena sappayogena kilese niggaṇhitvā vāretvā vārito,",
  "atk-s0402a0:803_15": "na kilesānaṃ chinnante uppanno,",
  "atk-s0402a0:803_16": "kilese pana vāretvā uppanno.",
  "atk-s0402a0:804_0": "Hoti so,",
  "atk-s0402a0:804_1": "bhikkhave,",
  "atk-s0402a0:804_2": "samayoti ettha samayo nāma utusappāyaṃ āhārasappāyaṃ senāsanasappāyaṃ puggalasappāyaṃ dhammassavanasappāyanti",
  "atk-s0402a0:804_3": "imesaṃ pañcannaṃ sappāyānaṃ paṭilābhakālo.",
  "atk-s0402a0:804_4": "Yaṃ taṃ cittanti yasmiṃ samaye taṃ vipassanācittaṃ.",
  "atk-s0402a0:804_5": "Ajjhattaṃyeva santiṭṭhatīti attaniyeva tiṭṭhati.",
  "atk-s0402a0:804_6": "Niyakajjhattañhi idha ajjhattaṃ nāma.",
  "atk-s0402a0:804_7": "Gocarajjhattampi vaṭṭati.",
  "atk-s0402a0:804_8": "Puthuttārammaṇaṃ pahāya ekasmiṃ nibbānagocareyeva tiṭṭhatīti vuttaṃ hoti.",
  "atk-s0402a0:804_9": "Sannisīdatīti suṭṭhu nisīdati.",
  "atk-s0402a0:804_10": "Ekodi hotīti ekaggaṃ hoti.",
  "atk-s0402a0:804_11": "Samādhiyatīti sammā ādhiyati.",
  "atk-s0402a0:804_12": "Santotiādīsu paccanīkakilesavūpasamena santo.",
  "atk-s0402a0:804_13": "Atappakaṭṭhena paṇīto.",
  "atk-s0402a0:804_14": "Kilesapaṭippassaddhiyā laddhattā paṭippassaddhaladdho.",
  "atk-s0402a0:804_15": "Ekaggabhāvaṃ gatattā ekodibhāvādhigato.",
  "atk-s0402a0:804_16": "Kilesānaṃ chinnante uppannattā na sappayogena kilese niggaṇhitvā vāretvā vāritoti na sasaṅkhāraniggayhavāritagato.",
  "atk-s0402a0:804_17": "Ettāvatā ayaṃ bhikkhu vivaṭṭetvā arahattaṃ patto nāma hoti.",
  "atk-s0402a0:805_0": "Idāni khīṇāsavassa sato abhiññāpaṭipadaṃ dassento yassa yassa cātiādimāha.",
  "atk-s0402a0:805_1": "Tattha abhiññā sacchikaraṇīyassāti abhijānitvā paccakkhaṃ kātabbassa.",
  "atk-s0402a0:805_2": "Sati satiāyataneti pubbahetusaṅkhāte ceva idāni ca paṭiladdhabbe abhiññāpādakajjhānādibhede ca sati satikāraṇe.",
  "atk-s0402a0:805_3": "Vitthārato pana ayaṃ abhiññākathā visuddhimagge vuttanayeneva veditabbā.",
  "atk-s0402a0:805_4": "Āsavānaṃ khayātiādi cettha phalasamāpattivasena vuttanti veditabbaṃ.",
  "atk-s0402a0:806_0": "11. Nimittasuttavaṇṇanā",
  "atk-s0402a0:807_0": "103.",
  "atk-s0402a0:807_1": "Ekādasamepi adhicittaṃ samathavipassanācittameva.",
  "atk-s0402a0:807_2": "Tīṇi nimittānīti tīṇi kāraṇāni.",
  "atk-s0402a0:807_3": "Kālena kālanti kāle kāle,",
  "atk-s0402a0:807_4": "yuttakāleti attho.",
  "atk-s0402a0:807_5": "Kālena kālaṃ samādhinimittaṃ manasikātabbantiādīsu taṃ taṃ kālaṃ sallakkhetvā ekaggatāya yuttakāle ekaggatā manasikātabbā.",
  "atk-s0402a0:807_6": "Ekaggatā hi idha samādhinimittanti vuttā.",
  "atk-s0402a0:807_7": "Tatra vacanattho –",
  "atk-s0402a0:807_8": "samādhiyeva nimittaṃ samādhinimittaṃ.",
  "atk-s0402a0:807_9": "Sesapadadvayepi eseva nayo.",
  "atk-s0402a0:807_10": "Paggahoti pana vīriyassa nāmaṃ,",
  "atk-s0402a0:807_11": "upekkhāti majjhattabhāvassa.",
  "atk-s0402a0:807_12": "Tasmā vīriyassa yuttakāle vīriyaṃ manasikātabbaṃ,",
  "atk-s0402a0:807_13": "majjhattabhāvassa yuttakāle majjhattabhāve ṭhātabbanti.",
  "atk-s0402a0:807_14": "Ṭhānaṃ taṃ cittaṃ kosajjāya saṃvatteyyāti kāraṇaṃ vijjati yena taṃ cittaṃ kosajjabhāve tiṭṭheyya.",
  "atk-s0402a0:807_15": "Itaresupi eseva nayo.",
  "atk-s0402a0:807_16": "Upekkhānimittaṃyeva manasi kareyyāti ettha ca ñāṇajavaṃ upekkheyyāti ayamattho.",
  "atk-s0402a0:807_17": "Āsavānaṃ khayāyāti arahattaphalatthāya.",
  "atk-s0402a0:808_0": "Ukkaṃ bandheyyāti aṅgārakapallaṃ sajjeyya.",
  "atk-s0402a0:808_1": "Ālimpeyyāti tattha aṅgāre pakkhipitvā aggiṃ datvā nāḷikāya dhamanto aggiṃ gāhāpeyya.",
  "atk-s0402a0:808_2": "Ukkāmukhe pakkhipeyyāti aṅgāre viyūhitvā aṅgāramatthake vā ṭhapeyya,",
  "atk-s0402a0:808_3": "mūsāya vā pakkhipeyya.",
  "atk-s0402a0:808_4": "Ajjhupekkhatīti pakkāpakkabhāvaṃ upadhāreti.",
  "atk-s0402a0:809_0": "Sammā samādhiyati āsavānaṃ khayāyāti arahattaphalatthāya sammā ṭhapīyati.",
  "atk-s0402a0:809_1": "Ettāvatā hi vipassanaṃ vaḍḍhetvā arahattappatto bhikkhu dassito.",
  "atk-s0402a0:809_2": "Idāni tassa khīṇāsavassa abhiññāya paṭipadaṃ dassento yassa yassa cātiādimāha.",
  "atk-s0402a0:809_3": "Taṃ heṭṭhā vuttanayeneva veditabbaṃ.",
  "atk-s0402a0:810_0": "1. Pubbevasambodhasuttavaṇṇanā",
  "atk-s0402a0:811_0": "104.",
  "atk-s0402a0:811_1": "Tatiyassa paṭhame pubbeva sambodhāti sambodhito pubbeva,",
  "atk-s0402a0:811_2": "ariyamaggappattito aparabhāgeyevāti vuttaṃ hoti.",
  "atk-s0402a0:811_3": "Anabhisambuddhassāti appaṭividdhacatusaccassa.",
  "atk-s0402a0:811_4": "Bodhisattasseva satoti bujjhanakasattasseva sato,",
  "atk-s0402a0:811_5": "sammāsambodhiṃ adhigantuṃ ārabhantasseva sato,",
  "atk-s0402a0:811_6": "sambodhiyā vā sattasseva laggasseva sato.",
  "atk-s0402a0:811_7": "Dīpaṅkarassa hi bhagavato pādamūle aṭṭhadhammasamodhānena abhinīhārasamiddhito pabhuti tathāgato sammāsambodhiṃ",
  "atk-s0402a0:811_8": "satto laggo “pattabbā mayā esā”ti tadadhigamāya parakkamaṃ amuñcantoyeva āgato,",
  "atk-s0402a0:811_9": "tasmā bodhisattoti vuccati.",
  "atk-s0402a0:811_10": "Ko nu khoti katamo nu kho.",
  "atk-s0402a0:811_11": "Lokoti saṅkhāraloko.",
  "atk-s0402a0:811_12": "Assādoti madhurākāro.",
  "atk-s0402a0:811_13": "Ādīnavoti anabhinanditabbākāro.",
  "atk-s0402a0:811_14": "Tassa mayhanti tassa evaṃ bodhisattasseva sato mayhaṃ.",
  "atk-s0402a0:811_15": "Chandarāgavinayo chandarāgappahānanti nibbānaṃ āgamma ārabbha paṭicca chandarāgo vinayaṃ gacchati pahīyati,",
  "atk-s0402a0:811_16": "tasmā nibbānaṃ “chandarāgavinayo chandarāgappahāna”nti vuccati.",
  "atk-s0402a0:811_17": "Idaṃ lokanissaraṇanti idaṃ nibbānaṃ lokato nissaṭattā lokanissaraṇanti vuccati.",
  "atk-s0402a0:811_18": "Yāvakīvanti yattakaṃ pamāṇaṃ kālaṃ.",
  "atk-s0402a0:811_19": "Abbhaññāsinti abhivisiṭṭhena ariyamaggañāṇena aññāsiṃ.",
  "atk-s0402a0:811_20": "Ñāṇañca pana me dassananti dvīhipi padehi paccavekkhaṇañāṇaṃ vuttaṃ.",
  "atk-s0402a0:811_21": "Sesamettha uttānamevāti.",
  "atk-s0402a0:812_0": "2. Paṭhamaassādasuttavaṇṇanā",
  "atk-s0402a0:813_0": "105.",
  "atk-s0402a0:813_1": "Dutiye assādapariyesanaṃ acarinti assādapariyesanatthāya acariṃ.",
  "atk-s0402a0:813_2": "Kuto paṭṭhāyāti?",
  "atk-s0402a0:813_3": "Sumedhakālato paṭṭhāya.",
  "atk-s0402a0:813_4": "Paññāyāti sahavipassanāya maggapaññāya.",
  "atk-s0402a0:813_5": "Sudiṭṭhoti suppaṭividdho.",
  "atk-s0402a0:813_6": "Iminā upāyena sabbattha attho veditabbo.",
  "atk-s0402a0:813_7": "Tatiyaṃ sabbattha uttānameva.",
  "atk-s0402a0:814_0": "4. Samaṇabrāhmaṇasuttavaṇṇanā",
  "atk-s0402a0:815_0": "107.",
  "atk-s0402a0:815_1": "Catutthe sāmaññatthanti catubbidhaṃ ariyaphalaṃ.",
  "atk-s0402a0:815_2": "Itaraṃ tasseva vevacanaṃ.",
  "atk-s0402a0:815_3": "Sāmaññatthena vā cattāro maggā,",
  "atk-s0402a0:815_4": "brahmaññatthena cattāri phalāni.",
  "atk-s0402a0:815_5": "Imesu pana catūsupi suttesu khandhalokova kathito.",
  "atk-s0402a0:816_0": "5. Ruṇṇasuttavaṇṇanā",
  "atk-s0402a0:817_0": "108.",
  "atk-s0402a0:817_1": "Pañcamaṃ atthuppattiyā nikkhittaṃ.",
  "atk-s0402a0:817_2": "Katarāya atthuppattiyā?",
  "atk-s0402a0:817_3": "Chabbaggiyānaṃ anācāre.",
  "atk-s0402a0:817_4": "Te kira gāyantā naccantā hasantā vicariṃsu.",
  "atk-s0402a0:817_5": "Bhikkhū dasabalassa ārocayiṃsu.",
  "atk-s0402a0:817_6": "Satthā te pakkosāpetvā tesaṃ ovādatthāya idaṃ suttaṃ ārabhi.",
  "atk-s0402a0:817_7": "Tattha ruṇṇanti roditaṃ.",
  "atk-s0402a0:817_8": "Ummattakanti ummattakakiriyā.",
  "atk-s0402a0:817_9": "Komārakanti kumārakehi kattabbakiccaṃ.",
  "atk-s0402a0:817_10": "Dantavidaṃsakahasitanti dante dassetvā pāṇiṃ paharantānaṃ mahāsaddena hasitaṃ.",
  "atk-s0402a0:817_11": "Setughāto gīteti gīte vo paccayaghāto hotu,",
  "atk-s0402a0:817_12": "sahetukaṃ gītaṃ pajahathāti dīpeti.",
  "atk-s0402a0:817_13": "Naccepi eseva nayo.",
  "atk-s0402a0:817_14": "Alanti yuttaṃ.",
  "atk-s0402a0:817_15": "Dhammappamoditānaṃ satanti ettha dhammo vuccati kāraṇaṃ,",
  "atk-s0402a0:817_16": "kenacideva kāraṇena pamuditānaṃ santānaṃ.",
  "atk-s0402a0:817_17": "Sitaṃ sitamattāyāti tasmiṃ sitakāraṇe sati yaṃ sitaṃ karotha,",
  "atk-s0402a0:817_18": "taṃ vo sitamattāya aggadante dassetvā pahaṭṭhākāramattadassanāyayeva yuttanti vuttaṃ hoti.",
  "atk-s0402a0:818_0": "6. Atittisuttavaṇṇanā",
  "atk-s0402a0:819_0": "109.",
  "atk-s0402a0:819_1": "Chaṭṭhe soppassāti niddāya.",
  "atk-s0402a0:819_2": "Paṭisevanāya natthi tittīti yathā yathā paṭisevati,",
  "atk-s0402a0:819_3": "tathā tathā ruccatiyevāti titti nāma natthi.",
  "atk-s0402a0:819_4": "Sesapadadvayepi eseva nayo.",
  "atk-s0402a0:819_5": "Sace hi mahāsamudde udakaṃ surā bhaveyya,",
  "atk-s0402a0:819_6": "surāsoṇḍo ca maccho hutvā nibbatteyya,",
  "atk-s0402a0:819_7": "tassa tattha carantassapi sayantassapi titti nāma na bhaveyya.",
  "atk-s0402a0:819_8": "Imasmiṃ sutte vaṭṭameva kathitaṃ.",
  "atk-s0402a0:820_0": "7. Arakkhitasuttavaṇṇanā",
  "atk-s0402a0:821_0": "110.",
  "atk-s0402a0:821_1": "Sattame avassutaṃ hotīti tintaṃ hoti.",
  "atk-s0402a0:821_2": "Na bhaddakaṃ maraṇaṃ hotīti apāye paṭisandhipaccayatāya na laddhakaṃ hoti.",
  "atk-s0402a0:821_3": "Kālakiriyāti tasseva vevacanaṃ.",
  "atk-s0402a0:821_4": "Sukkapakkhe sagge paṭisandhipaccayatāya bhaddakaṃ hoti laddhakaṃ.",
  "atk-s0402a0:821_5": "Taṃ pana ekantena sotāpannādīnaṃ tiṇṇaṃ ariyasāvakānaṃyeva vaṭṭati.",
  "atk-s0402a0:821_6": "Sesamettha uttānamevāti.",
  "atk-s0402a0:822_0": "8. Byāpannasuttavaṇṇanā",
  "atk-s0402a0:823_0": "111. Aṭṭhame byāpannanti pakatibhāvaṃ jahitvā ṭhitaṃ. Sesaṃ purimasutte vuttanayameva.",
  "atk-s0402a0:824_0": "9. Paṭhamanidānasuttavaṇṇanā",
  "atk-s0402a0:825_0": "112.",
  "atk-s0402a0:825_1": "Navame nidānānīti kāraṇāni.",
  "atk-s0402a0:825_2": "Kammānaṃ samudayāyāti vaṭṭagāmikammānaṃ piṇḍakaraṇatthāya.",
  "atk-s0402a0:825_3": "Lobhapakatanti lobhena pakataṃ.",
  "atk-s0402a0:825_4": "Sāvajjanti sadosaṃ.",
  "atk-s0402a0:825_5": "Taṃ kammaṃ kammasamudayāya saṃvattatīti taṃ kammaṃ aññesampi vaṭṭagāmikammānaṃ samudayāya piṇḍakaraṇatthāya saṃvattati.",
  "atk-s0402a0:825_6": "Na taṃ kammaṃ kammanirodhāyāti taṃ pana kammaṃ vaṭṭagāmikammānaṃ nirodhatthāya na saṃvattati.",
  "atk-s0402a0:825_7": "Sukkapakkhe kammānaṃ samudayāyāti vivaṭṭagāmikammānaṃ samudayatthāya.",
  "atk-s0402a0:825_8": "Iminā nayena sabbaṃ atthato veditabbaṃ.",
  "atk-s0402a0:826_0": "10. Dutiyanidānasuttavaṇṇanā",
  "atk-s0402a0:827_0": "113.",
  "atk-s0402a0:827_1": "Dasame kammānanti vaṭṭagāmikammānameva.",
  "atk-s0402a0:827_2": "Chandarāgaṭṭhāniyeti chandarāgassa kāraṇabhūte.",
  "atk-s0402a0:827_3": "Ārabbhāti āgamma sandhāya paṭicca.",
  "atk-s0402a0:827_4": "Chandoti taṇhāchando.",
  "atk-s0402a0:827_5": "Yo cetaso sārāgoti yo cittassa rāgo rajjanā rajjitattaṃ,",
  "atk-s0402a0:827_6": "etamahaṃ saṃyojanaṃ vadāmi,",
  "atk-s0402a0:827_7": "bandhanaṃ vadāmīti attho.",
  "atk-s0402a0:827_8": "Sukkapakkhe kammānanti vivaṭṭagāmikammānaṃ.",
  "atk-s0402a0:827_9": "Tadabhinivattetīti taṃ abhinivatteti.",
  "atk-s0402a0:827_10": "Yadā vā tena vipāko ñāto hoti vidito,",
  "atk-s0402a0:827_11": "tadā te ceva dhamme tañca vipākaṃ abhinivatteti.",
  "atk-s0402a0:827_12": "Iminā ca padena vipassanā kathitā,",
  "atk-s0402a0:827_13": "tadabhinivattetvāti iminā maggo.",
  "atk-s0402a0:827_14": "Cetasā abhinivijjhitvāti iminā ca maggova.",
  "atk-s0402a0:827_15": "Paññāya ativijjha passatīti saha vipassanāya maggapaññāya nibbijjhitvā passati.",
  "atk-s0402a0:827_16": "Evaṃ sabbattha attho veditabbo.",
  "atk-s0402a0:827_17": "Imasmiṃ pana sutte vaṭṭavivaṭṭaṃ kathitanti.",
  "atk-s0402a0:828_0": "1. Āpāyikasuttavaṇṇanā",
  "atk-s0402a0:829_0": "114.",
  "atk-s0402a0:829_1": "Dutiyassa paṭhame apāyaṃ gacchissantīti āpāyikā.",
  "atk-s0402a0:829_2": "Nirayaṃ gacchissantīti nerayikā.",
  "atk-s0402a0:829_3": "Idamappahāyāti idaṃ brahmacāripaṭiññatādiṃ pāpadhammattayaṃ avijahitvā.",
  "atk-s0402a0:829_4": "Brahmacāripaṭiññoti brahmacāripaṭirūpako,",
  "atk-s0402a0:829_5": "tesaṃ vā ākappaṃ avijahanena “ahampi brahmacārī”ti evaṃpaṭiñño.",
  "atk-s0402a0:829_6": "Anuddhaṃsetīti akkosati paribhāsati codeti.",
  "atk-s0402a0:829_7": "Natthi kāmesu dosoti kilesakāmena vatthukāme sevantassa natthi doso.",
  "atk-s0402a0:829_8": "Pātabyatanti pivitabbataṃ paribhuñjitabbataṃ nirāsaṅkena cittena pipāsitassa pānīyapivanasadisaṃ paribhuñjitabbataṃ.",
  "atk-s0402a0:829_9": "Imasmiṃ sutte vaṭṭameva kathitaṃ.",
  "atk-s0402a0:830_0": "2. Dullabhasuttavaṇṇanā",
  "atk-s0402a0:831_0": "115.",
  "atk-s0402a0:831_1": "Dutiye kataññū katavedīti “iminā mayhaṃ kata”nti tena katakammaṃ ñatvā viditaṃ pākaṭaṃ katvā paṭikaraṇakapuggalo.",
  "atk-s0402a0:832_0": "3. Appameyyasuttavaṇṇanā",
  "atk-s0402a0:833_0": "116.",
  "atk-s0402a0:833_1": "Tatiye sukhena metabboti suppameyyo.",
  "atk-s0402a0:833_2": "Dukkhena metabboti duppameyyo.",
  "atk-s0402a0:833_3": "Pametuṃ na sakkotīti appameyyo.",
  "atk-s0402a0:833_4": "Unnaḷoti uggatanaḷo,",
  "atk-s0402a0:833_5": "tucchamānaṃ ukkhipitvā ṭhitoti attho.",
  "atk-s0402a0:833_6": "Capaloti pattamaṇḍanādinā cāpallena samannāgato.",
  "atk-s0402a0:833_7": "Mukharoti mukhakharo.",
  "atk-s0402a0:833_8": "Vikiṇṇavācoti asaññatavacano.",
  "atk-s0402a0:833_9": "Asamāhitoti cittekaggatārahito.",
  "atk-s0402a0:833_10": "Vibbhantacittoti bhantacitto bhantagāvibhantamigasappaṭibhāgo.",
  "atk-s0402a0:833_11": "Pākatindriyoti vivaṭindriyo.",
  "atk-s0402a0:833_12": "Sesamettha uttānamevāti.",
  "atk-s0402a0:834_0": "4. Āneñjasuttavaṇṇanā",
  "atk-s0402a0:835_0": "117.",
  "atk-s0402a0:835_1": "Catutthe tadassādetīti taṃ jhānaṃ assādeti.",
  "atk-s0402a0:835_2": "Taṃ nikāmetīti tadeva pattheti.",
  "atk-s0402a0:835_3": "Tena ca vittiṃ āpajjatīti tena jhānena tuṭṭhiṃ āpajjati.",
  "atk-s0402a0:835_4": "Tatra ṭhitoti tasmiṃ jhāne ṭhito.",
  "atk-s0402a0:835_5": "Tadadhimuttoti tattheva adhimutto.",
  "atk-s0402a0:835_6": "Tabbahulavihārīti tena bahulaṃ viharanto.",
  "atk-s0402a0:835_7": "Sahabyataṃ upapajjatīti sahabhāvaṃ upapajjati,",
  "atk-s0402a0:835_8": "tasmiṃ devaloke nibbattatīti attho.",
  "atk-s0402a0:835_9": "Nirayampi gacchatītiādi nirayādīhi avippamuttattā aparapariyāyavasena tattha gamanaṃ sandhāya vuttaṃ.",
  "atk-s0402a0:835_10": "Na hi tassa upacārajjhānato balavataraṃ akusalaṃ atthi,",
  "atk-s0402a0:835_11": "yena anantaraṃ apāye nibbatteyya.",
  "atk-s0402a0:835_12": "Bhagavato pana sāvakoti sotāpannasakadāgāmianāgāmīnaṃ aññataro.",
  "atk-s0402a0:835_13": "Tasmiṃyeva bhaveti tattheva arūpabhave.",
  "atk-s0402a0:835_14": "Parinibbāyatīti appaccayaparinibbānena parinibbāyati.",
  "atk-s0402a0:835_15": "Adhippayāsoti adhikappayogo.",
  "atk-s0402a0:835_16": "Sesamettha vuttanayeneva veditabbaṃ.",
  "atk-s0402a0:835_17": "Imasmiṃ pana sutte puthujjanassa upapattijjhānaṃ kathitaṃ,",
  "atk-s0402a0:835_18": "ariyasāvakassa tadeva upapattijjhānañca vipassanāpādakajjhānañca kathitaṃ.",
  "atk-s0402a0:836_0": "5. Vipattisampadāsuttavaṇṇanā",
  "atk-s0402a0:837_0": "118.",
  "atk-s0402a0:837_1": "Pañcame sīlavipattīti sīlassa vipannākāro.",
  "atk-s0402a0:837_2": "Sesadvayepi eseva nayo.",
  "atk-s0402a0:837_3": "Natthi dinnanti dinnassa phalābhāvaṃ sandhāya vadati.",
  "atk-s0402a0:837_4": "Yiṭṭhaṃ vuccati mahāyogo.",
  "atk-s0402a0:837_5": "Hutanti paheṇakasakkāro adhippeto.",
  "atk-s0402a0:837_6": "Tampi ubhayaṃ phalābhāvameva sandhāya paṭikkhipati.",
  "atk-s0402a0:837_7": "Sukatadukkaṭānanti sukatadukkatānaṃ,",
  "atk-s0402a0:837_8": "kusalākusalānanti attho.",
  "atk-s0402a0:837_9": "Phalaṃ vipākoti yaṃ phalanti vā vipākoti vā vuccati,",
  "atk-s0402a0:837_10": "taṃ natthīti vadati.",
  "atk-s0402a0:837_11": "Natthi ayaṃ lokoti paraloke ṭhitassa ayaṃ loko natthi,",
  "atk-s0402a0:837_12": "natthi paro lokoti idha loke ṭhitassāpi paraloko natthi,",
  "atk-s0402a0:837_13": "sabbe tattha tattheva ucchijjantīti dasseti.",
  "atk-s0402a0:837_14": "Natthi mātā natthi pitāti tesu sammāpaṭipattimicchāpaṭipattīnaṃ phalābhāvavasena vadati.",
  "atk-s0402a0:837_15": "Natthi sattā opapātikāti cavitvā uppajjanakasattā nāma natthīti vadati.",
  "atk-s0402a0:837_16": "Sampadāti pāripūriyo.",
  "atk-s0402a0:837_17": "Sīlasampadāti sīlassa paripuṇṇaavekallabhāvo.",
  "atk-s0402a0:837_18": "Sesadvayepi eseva nayo.",
  "atk-s0402a0:837_19": "Atthi dinnantiādi vuttapaṭipakkhanayena gahetabbaṃ.",
  "atk-s0402a0:838_0": "6. Apaṇṇakasuttavaṇṇanā",
  "atk-s0402a0:839_0": "119.",
  "atk-s0402a0:839_1": "Chaṭṭhe apaṇṇako maṇīti chahi talehi samannāgato pāsako.",
  "atk-s0402a0:839_2": "Sugatiṃ sagganti cātumahārājikādīsu aññataraṃ saggaṃ lokaṃ.",
  "atk-s0402a0:839_3": "Imasmiṃ sutte sīlañca sammādiṭṭhi cāti ubhayampi missakaṃ kathitaṃ.",
  "atk-s0402a0:839_4": "Sattamaṃ uttānameva.",
  "atk-s0402a0:840_0": "8. Paṭhamasoceyyasuttavaṇṇanā",
  "atk-s0402a0:841_0": "121.",
  "atk-s0402a0:841_1": "Aṭṭhame soceyyānīti sucibhāvā.",
  "atk-s0402a0:841_2": "Kāyasoceyyanti kāyadvāre sucibhāvo.",
  "atk-s0402a0:841_3": "Sesadvayepi eseva nayo.",
  "atk-s0402a0:841_4": "Imesu pana paṭipāṭiyā catūsu suttesu agārikapaṭipadā kathitā.",
  "atk-s0402a0:841_5": "Sotāpannasakadāgāmīnampi vaṭṭati.",
  "atk-s0402a0:842_0": "9. Dutiyasoceyyasuttavaṇṇanā",
  "atk-s0402a0:843_0": "122.",
  "atk-s0402a0:843_1": "Navame ajjhattanti niyakajjhattaṃ.",
  "atk-s0402a0:843_2": "Kāmacchandanti kāmacchandanīvaraṇaṃ.",
  "atk-s0402a0:843_3": "Byāpādādīsupi eseva nayo.",
  "atk-s0402a0:843_4": "Sesamettha heṭṭhā vuttanayameva.",
  "atk-s0402a0:843_5": "Gāthāya pana kāyasucinti kāyadvāre suciṃ,",
  "atk-s0402a0:843_6": "kāyena vā suciṃ.",
  "atk-s0402a0:843_7": "Sesadvayepi eseva nayo.",
  "atk-s0402a0:843_8": "Ninhātapāpakanti sabbe pāpe ninhāpetvā dhovitvā ṭhitaṃ.",
  "atk-s0402a0:843_9": "Iminā suttenapi gāthāyapi khīṇāsavova kathitoti.",
  "atk-s0402a0:844_0": "10. Moneyyasuttavaṇṇanā",
  "atk-s0402a0:845_0": "123.",
  "atk-s0402a0:845_1": "Dasame moneyyānīti munibhāvā.",
  "atk-s0402a0:845_2": "Kāyamoneyyanti kāyadvāre munibhāvo sādhubhāvo paṇḍitabhāvo.",
  "atk-s0402a0:845_3": "Sesadvayepi eseva nayo.",
  "atk-s0402a0:845_4": "Idaṃ vuccati,",
  "atk-s0402a0:845_5": "bhikkhave,",
  "atk-s0402a0:845_6": "kāyamoneyyanti idaṃ tividhakāyaduccaritappahānaṃ kāyamoneyyaṃ nāma.",
  "atk-s0402a0:845_7": "Apica tividhaṃ kāyasucaritampi kāyamoneyyaṃ,",
  "atk-s0402a0:845_8": "tathā kāyārammaṇaṃ ñāṇaṃ kāyamoneyyaṃ,",
  "atk-s0402a0:845_9": "kāyapariññā kāyamoneyyaṃ,",
  "atk-s0402a0:845_10": "pariññāsahagato maggo kāyamoneyyaṃ,",
  "atk-s0402a0:845_11": "kāye chandarāgassa pahānaṃ kāyamoneyyaṃ,",
  "atk-s0402a0:845_12": "kāyasaṅkhāranirodho catutthajjhānasamāpatti kāyamoneyyaṃ.",
  "atk-s0402a0:845_13": "Vacīmoneyyepi eseva nayo.",
  "atk-s0402a0:846_0": "Ayaṃ panettha viseso –",
  "atk-s0402a0:846_1": "yathā idha catutthajjhānasamāpatti,",
  "atk-s0402a0:846_2": "evaṃ tattha vacīsaṅkhāranirodho dutiyajjhānasamāpatti vacīmoneyyanti veditabbā.",
  "atk-s0402a0:846_3": "Manomoneyyampi imināva nayena atthaṃ ñatvā cittasaṅkhāranirodho saññāvedayitanirodhasamāpatti manomoneyyanti veditabbā.",
  "atk-s0402a0:846_4": "Kāyamuninti kāyadvāre muniṃ uttamaṃ parisuddhaṃ,",
  "atk-s0402a0:846_5": "kāyena vā muniṃ.",
  "atk-s0402a0:846_6": "Sesadvayepi eseva nayo.",
  "atk-s0402a0:846_7": "Sabbappahāyinanti khīṇāsavaṃ.",
  "atk-s0402a0:846_8": "Khīṇāsavo hi sabbappahāyī nāmāti.",
  "atk-s0402a0:847_0": "1. Kusinārasuttavaṇṇanā",
  "atk-s0402a0:848_0": "124.",
  "atk-s0402a0:848_1": "Tatiyassa paṭhame kusinārāyanti evaṃnāmake nagare.",
  "atk-s0402a0:848_2": "Baliharaṇe vanasaṇḍeti evaṃnāmake vanasaṇḍe.",
  "atk-s0402a0:848_3": "Tattha kira bhūtabalikaraṇatthaṃ baliṃ haranti,",
  "atk-s0402a0:848_4": "tasmā baliharaṇanti vuccati.",
  "atk-s0402a0:848_5": "Ākaṅkhamānoti icchamāno.",
  "atk-s0402a0:848_6": "Sahatthāti sahatthena.",
  "atk-s0402a0:848_7": "Sampavāretīti alaṃ alanti vācāya ceva hatthavikārena ca paṭikkhipāpeti.",
  "atk-s0402a0:848_8": "Sādhu vata māyanti sādhu vata maṃ ayaṃ.",
  "atk-s0402a0:848_9": "Gathitoti taṇhāgedhena gathito.",
  "atk-s0402a0:848_10": "Mucchitoti taṇhāmucchanāyayeva mucchito.",
  "atk-s0402a0:848_11": "Ajjhopannoti taṇhāya gilitvā pariniṭṭhapetvā pavatto.",
  "atk-s0402a0:848_12": "Anissaraṇapaññoti chandarāgaṃ pahāya saṃkaḍḍhitvā paribhuñjanto nissaraṇapañño nāma hoti,",
  "atk-s0402a0:848_13": "ayaṃ na tādiso,",
  "atk-s0402a0:848_14": "sacchandarāgo paribhuñjatīti anissaraṇapañño.",
  "atk-s0402a0:848_15": "Sukkapakkho vuttavipariyāyena veditabbo.",
  "atk-s0402a0:848_16": "Nekkhammavitakkādayo panettha missakā kathitāti veditabbā.",
  "atk-s0402a0:849_0": "2. Bhaṇḍanasuttavaṇṇanā",
  "atk-s0402a0:850_0": "125.",
  "atk-s0402a0:850_1": "Dutiye pajahiṃsūti pajahanti.",
  "atk-s0402a0:850_2": "Bahulamakaṃsūti punappunaṃ karonti.",
  "atk-s0402a0:850_3": "Idhāpi tayo vitakkā missakāva kathitā.",
  "atk-s0402a0:851_0": "3. Gotamakacetiyasuttavaṇṇanā",
  "atk-s0402a0:852_0": "126.",
  "atk-s0402a0:852_1": "Tatiye gotamake cetiyeti gotamakayakkhassa bhavane.",
  "atk-s0402a0:852_2": "Tathāgato hi paṭhamabodhiyaṃ vīsati vassāni kadāci cāpāle cetiye,",
  "atk-s0402a0:852_3": "kadāci sārandade,",
  "atk-s0402a0:852_4": "kadāci bahuputte,",
  "atk-s0402a0:852_5": "kadāci gotamaketi evaṃ yebhuyyena devakulesuyeva vihāsi.",
  "atk-s0402a0:852_6": "Imasmiṃ pana kāle vesāliṃ upanissāya gotamakassa yakkhassa bhavanaṭṭhāne vihāsi.",
  "atk-s0402a0:852_7": "Tena vuttaṃ –",
  "atk-s0402a0:852_8": "“gotamake cetiye”ti.",
  "atk-s0402a0:852_9": "Etadavocāti etaṃ “abhiññāyāha”ntiādikaṃ suttaṃ avoca.",
  "atk-s0402a0:853_0": "Idañca bhagavatā suttaṃ atthuppattiyaṃ vuttanti veditabbaṃ.",
  "atk-s0402a0:853_1": "Kataraatthuppattiyanti?",
  "atk-s0402a0:853_2": "Mūlapariyāyaatthuppattiyaṃ.",
  "atk-s0402a0:853_3": "Sambahulā kira brāhmaṇapabbajitā attanā uggahitabuddhavacanaṃ nissāya jānanamadaṃ uppādetvā dhammassavanaggaṃ na gacchanti –",
  "atk-s0402a0:853_4": "“sammāsambuddho kathento amhehi ñātameva kathessati,",
  "atk-s0402a0:853_5": "no aññāta”nti.",
  "atk-s0402a0:853_6": "Bhikkhū tathāgatassa ārocesuṃ.",
  "atk-s0402a0:853_7": "Satthā te bhikkhū pakkosāpetvā mukhapaṭiññaṃ gahetvā mūlapariyāyaṃ desesi.",
  "atk-s0402a0:853_8": "Te bhikkhū desanāya neva āgataṭṭhānaṃ,",
  "atk-s0402a0:853_9": "na gataṭṭhānaṃ addasaṃsu.",
  "atk-s0402a0:853_10": "Apassantā “sammāsambuddho ‘mayhaṃ kathā niyyātī’ti mukhasampattameva kathetī”ti cintayiṃsu.",
  "atk-s0402a0:853_11": "Satthā tesaṃ manaṃ jānitvā imaṃ suttantaṃ ārabhi.",
  "atk-s0402a0:854_0": "Tattha abhiññāyāti “ime pañcakkhandhā,",
  "atk-s0402a0:854_1": "dvādasāyatanāni,",
  "atk-s0402a0:854_2": "aṭṭhārasa dhātuyo,",
  "atk-s0402a0:854_3": "bāvīsatindriyāni,",
  "atk-s0402a0:854_4": "cattāri saccāni,",
  "atk-s0402a0:854_5": "nava hetū,",
  "atk-s0402a0:854_6": "satta phassā,",
  "atk-s0402a0:854_7": "satta vedanā,",
  "atk-s0402a0:854_8": "satta cetanā,",
  "atk-s0402a0:854_9": "satta saññā,",
  "atk-s0402a0:854_10": "satta cittānī”ti jānitvā paṭivijjhitvā paccakkhaṃ katvā, tathā –",
  "atk-s0402a0:854_11": "“ime cattāro satipaṭṭhānā”tiādinā nayena te te dhamme jānitvā paṭivijjhitvā paccakkhameva katvāti attho.",
  "atk-s0402a0:854_12": "Sanidānanti sappaccayameva katvā kathemi,",
  "atk-s0402a0:854_13": "no appaccayaṃ.",
  "atk-s0402a0:854_14": "Sappāṭihāriyanti paccanīkapaṭiharaṇena sappāṭihāriyameva katvā kathemi,",
  "atk-s0402a0:854_15": "no appāṭihāriyaṃ.",
  "atk-s0402a0:854_16": "Alañca pana voti yuttañca pana tumhākaṃ.",
  "atk-s0402a0:854_17": "Tuṭṭhiyāti “sammāsambuddho bhagavā,",
  "atk-s0402a0:854_18": "svākkhāto dhammo,",
  "atk-s0402a0:854_19": "suppaṭipanno saṅgho”ti tīṇi ratanāni guṇato anussarantānaṃ tumhākaṃ yuttameva tuṭṭhiṃ kātunti attho.",
  "atk-s0402a0:854_20": "Sesapadadvayepi eseva nayo.",
  "atk-s0402a0:855_0": "Akampitthāti chahi ākārehi akampittha.",
  "atk-s0402a0:855_1": "Evarūpo hi pathavikampo bodhimaṇḍepi ahosi.",
  "atk-s0402a0:855_2": "Bodhisatte kira dakkhiṇadisābhāgena bodhimaṇḍaṃ abhiruḷhe dakkhiṇadisābhāgo heṭṭhā avīciṃ pāpuṇanto viya ahosi,",
  "atk-s0402a0:855_3": "uttarabhāgo uggantvā bhavaggaṃ abhihananto viya.",
  "atk-s0402a0:855_4": "Pacchimadisaṃ gate pacchimabhāgo heṭṭhā avīciṃ pāpuṇanto viya ahosi,",
  "atk-s0402a0:855_5": "pācīnabhāgo uggantvā bhavaggaṃ abhihananto viya.",
  "atk-s0402a0:855_6": "Uttaradisaṃ gate uttaradisābhāgo heṭṭhā avīciṃ pāpuṇanto viya,",
  "atk-s0402a0:855_7": "dakkhiṇadisābhāgo uggantvā bhavaggaṃ abhihananto viya.",
  "atk-s0402a0:855_8": "Pācīnadisaṃ gate pācīnadisābhāgo heṭṭhā avīciṃ pāpuṇanto viya,",
  "atk-s0402a0:855_9": "pacchimabhāgo uggantvā bhavaggaṃ abhihananto viya.",
  "atk-s0402a0:855_10": "Bodhirukkhopi sakiṃ heṭṭhā avīciṃ pāpuṇanto viya,",
  "atk-s0402a0:855_11": "sakiṃ uggantvā bhavaggaṃ abhihananto viya.",
  "atk-s0402a0:855_12": "Tasmimpi divase evaṃ chahi ākārehi cakkavāḷasahassī mahāpathavī akampittha.",
  "atk-s0402a0:856_0": "4. Bharaṇḍukālāmasuttavaṇṇanā",
  "atk-s0402a0:857_0": "127.",
  "atk-s0402a0:857_1": "Catutthe kevalakappanti sakalakappaṃ.",
  "atk-s0402a0:857_2": "Anvāhiṇḍantoti vicaranto.",
  "atk-s0402a0:857_3": "Nāddasāti kiṃ kāraṇā na addasa?",
  "atk-s0402a0:857_4": "Ayaṃ kira bharaṇḍu kālāmo sakyānaṃ aggapiṇḍaṃ khādanto vicarati.",
  "atk-s0402a0:857_5": "Tassa vasanaṭṭhānaṃ sampattakāle ekā dhammadesanā samuṭṭhahissatīti ñatvā bhagavā evaṃ adhiṭṭhāsi,",
  "atk-s0402a0:857_6": "yathā añño āvasatho na paññāyittha.",
  "atk-s0402a0:857_7": "Tasmā na addasa.",
  "atk-s0402a0:857_8": "Purāṇasabrahmacārīti porāṇako sabrahmacārī.",
  "atk-s0402a0:857_9": "So kira āḷārakālāmakāle tasmiṃyeva assame ahosi,",
  "atk-s0402a0:857_10": "taṃ sandhāyevamāha.",
  "atk-s0402a0:857_11": "Santharaṃ paññāpehīti santharitabbaṃ santharāhīti attho.",
  "atk-s0402a0:857_12": "Santharaṃ paññāpetvāti kappiyamañcake paccattharaṇaṃ paññāpetvā.",
  "atk-s0402a0:857_13": "Kāmānaṃ pariññaṃ paññāpetīti ettha pariññā nāma samatikkamo,",
  "atk-s0402a0:857_14": "tasmā kāmānaṃ samatikkamaṃ paṭhamajjhānaṃ paññāpeti.",
  "atk-s0402a0:857_15": "Na rūpānaṃ pariññanti rūpānaṃ samatikkamabhūtaṃ arūpāvacarasamāpattiṃ na paññāpeti.",
  "atk-s0402a0:857_16": "Na vedanānaṃ pariññanti vedanānaṃ samatikkamaṃ nibbānaṃ na paññāpeti.",
  "atk-s0402a0:857_17": "Niṭṭhāti gati nipphatti.",
  "atk-s0402a0:857_18": "Udāhu puthūti udāhu nānā.",
  "atk-s0402a0:858_0": "5. Hatthakasuttavaṇṇanā",
  "atk-s0402a0:859_0": "128.",
  "atk-s0402a0:859_1": "Pañcame abhikkantāya rattiyāti ettha abhikkantasaddo khayasundarābhirūpaabbhanumodanādīsu dissati.",
  "atk-s0402a0:859_2": "Tattha “abhikkantā, bhante, ratti,",
  "atk-s0402a0:859_3": "nikkhanto paṭhamo yāmo,",
  "atk-s0402a0:859_4": "ciranisinno bhikkhusaṅgho, uddisatu, bhante,",
  "atk-s0402a0:859_5": "bhagavā bhikkhūnaṃ pātimokkha”nti evamādīsu khaye dissati.",
  "atk-s0402a0:859_6": "“Ayaṃ imesaṃ catunnaṃ puggalānaṃ abhikkantataro ca paṇītataro cā”ti evamādīsu sundare.",
  "atk-s0402a0:860_0": "“Ko me vandati pādāni, iddhiyā yasasā jalaṃ;",
  "atk-s0402a0:861_0": "Abhikkantena vaṇṇena, sabbā obhāsayaṃ disā”ti. –",
  "atk-s0402a0:862_0": "Evamādīsu abhirūpe.",
  "atk-s0402a0:862_1": "“Abhikkantaṃ,",
  "atk-s0402a0:862_2": "bho gotamā”ti evamādīsu abbhanumodane.",
  "atk-s0402a0:862_3": "Idha pana sundare.",
  "atk-s0402a0:862_4": "Tena abhikkantāya rattiyāti iṭṭhāya kantāya manāpāya rattiyāti vuttaṃ hoti.",
  "atk-s0402a0:862_5": "Abhikkantavaṇṇāti idha abhikkantasaddo abhirūpe,",
  "atk-s0402a0:862_6": "vaṇṇasaddo pana chavithutikulavaggakāraṇasaṇṭhānapamāṇarūpāyatanādīsu dissati.",
  "atk-s0402a0:862_7": "Tattha “suvaṇṇavaṇṇosi bhagavā”ti evamādīsu chaviyaṃ.",
  "atk-s0402a0:862_8": "“Kadā saññūḷhā pana te gahapati samaṇassa gotamassa vaṇṇā”ti evamādīsu thutiyaṃ.",
  "atk-s0402a0:862_9": "“Cattārome,",
  "atk-s0402a0:862_10": "bho gotama,",
  "atk-s0402a0:862_11": "vaṇṇā”ti evamādīsu kulavagge.",
  "atk-s0402a0:862_12": "“Atha kena nu vaṇṇena,",
  "atk-s0402a0:862_13": "gandhatthenoti vuccatī”ti evamādīsu kāraṇe.",
  "atk-s0402a0:862_14": "“Mahantaṃ hatthirājavaṇṇaṃ abhinimminitvā”ti evamādīsu saṇṭhāne.",
  "atk-s0402a0:862_15": "“Tayo pattassa vaṇṇā”ti evamādīsu pamāṇe.",
  "atk-s0402a0:862_16": "“Vaṇṇo gandho raso ojā”ti evamādīsu rūpāyatane.",
  "atk-s0402a0:862_17": "So idha chaviyā daṭṭhabbo.",
  "atk-s0402a0:862_18": "Tena abhikkantavaṇṇāti abhirūpacchavi,",
  "atk-s0402a0:862_19": "iṭṭhavaṇṇā manāpavaṇṇāti vuttaṃ hoti.",
  "atk-s0402a0:863_0": "Kevalakappanti ettha kevalasaddo anavasesayebhuyyābyāmissānatirekadaḷhatthavisaṃyogādianekattho.",
  "atk-s0402a0:863_1": "Tathā hissa “kevalaparipuṇṇaṃ parisuddhaṃ brahmacariya”nti evamādīsu anavasesatā attho.",
  "atk-s0402a0:863_2": "“Kevalakappā ca aṅgamagadhā pahūtaṃ khādanīyaṃ bhojanīyaṃ ādāya upasaṅkamissantī”ti evamādīsu yebhuyyatā.",
  "atk-s0402a0:863_3": "“Kevalassa dukkhakkhandhassa samudayo hotī”ti evamādīsu abyāmissatā.",
  "atk-s0402a0:863_4": "“Kevalaṃ saddhāmattakaṃ nūna ayamāyasmā”ti evamādīsu anatirekatā.",
  "atk-s0402a0:863_5": "“Āyasmato, bhante,",
  "atk-s0402a0:863_6": "anuruddhassa bāhiyo nāma saddhivihāriko kevalakappaṃ saṅghabhedāya ṭhito”ti evamādīsu daḷhatthatā.",
  "atk-s0402a0:863_7": "“Kevalī vusitavā uttamapurisoti vuccatī”ti evamādīsu visaṃyogo.",
  "atk-s0402a0:863_8": "Idha pana anavasesatā atthoti adhippetā.",
  "atk-s0402a0:864_0": "Kappasaddo panāyaṃ abhisaddahanavohārakālapaññattichedanavikappalesasamantabhāvādianekattho.",
  "atk-s0402a0:864_1": "Tathā hissa “okappaniyametaṃ bhoto gotamassa,",
  "atk-s0402a0:864_2": "yathā taṃ arahato sammāsambuddhassā”ti evamādīsu abhisaddahanamattho.",
  "atk-s0402a0:864_3": "“Anujānāmi,",
  "atk-s0402a0:864_4": "bhikkhave,",
  "atk-s0402a0:864_5": "pañcahi samaṇakappehi phalaṃ paribhuñjitu”nti evamādīsu vohāro.",
  "atk-s0402a0:864_6": "“Yena sudaṃ niccakappaṃ viharāmī”ti evamādīsu kālo.",
  "atk-s0402a0:864_7": "“Iccāyasmā kappo”ti evamādīsu paññatti.",
  "atk-s0402a0:864_8": "“Alaṅkato kappitakesamassū”ti evamādīsu chedanaṃ.",
  "atk-s0402a0:864_9": "“Kappati dvaṅgulakappo”ti evamādīsu vikappo.",
  "atk-s0402a0:864_10": "“Atthi kappo nipajjitu”nti evamādīsu leso.",
  "atk-s0402a0:864_11": "“Kevalakappaṃ veḷuvanaṃ obhāsetvā”ti evamādīsu samantabhāvo.",
  "atk-s0402a0:864_12": "Idha panassa samantabhāvo attho adhippeto.",
  "atk-s0402a0:864_13": "Tasmā kevalakappaṃ jetavananti ettha anavasesaṃ samantato jetavananti attho.",
  "atk-s0402a0:865_0": "Obhāsetvāti ābhāya pharitvā.",
  "atk-s0402a0:865_1": "Vālukāyāti saṇhāya vālukāya.",
  "atk-s0402a0:865_2": "Na saṇṭhātīti na patiṭṭhāti.",
  "atk-s0402a0:865_3": "Oḷārikanti brahmadevatāya hi pathaviyaṃ patiṭṭhānakāle attabhāvo oḷāriko māpetuṃ vaṭṭati pathavī vā,",
  "atk-s0402a0:865_4": "tasmā evamāha.",
  "atk-s0402a0:865_5": "Dhammāti iminā pubbe uggahitabuddhavacanaṃ dasseti.",
  "atk-s0402a0:865_6": "Nappavattino ahesunti sajjhāyamūḷhakā vācā parihīnāyeva ahesuṃ.",
  "atk-s0402a0:865_7": "Appaṭivānoti anivatto anukkaṇṭhito.",
  "atk-s0402a0:866_0": "Dassanassāti cakkhuviññāṇena dassanassa.",
  "atk-s0402a0:866_1": "Upaṭṭhānassāti catūhi paccayehi upaṭṭhānassa.",
  "atk-s0402a0:866_2": "Adhisīlanti dasavidhaṃ sīlaṃ.",
  "atk-s0402a0:866_3": "Tañhi pañcasīlaṃ upādāya adhisīlanti vuccati.",
  "atk-s0402a0:866_4": "Avihaṃ gatoti avihabrahmaloke nibbattosmīti dasseti.",
  "atk-s0402a0:867_0": "6. Kaṭuviyasuttavaṇṇanā",
  "atk-s0402a0:868_0": "129.",
  "atk-s0402a0:868_1": "Chaṭṭhe goyogapilakkhasminti gāvīnaṃ vikkayaṭṭhāne uṭṭhitapilakkhassa santike.",
  "atk-s0402a0:868_2": "Rittassādanti jhānasukhābhāvena rittassādaṃ.",
  "atk-s0402a0:868_3": "Bāhirassādanti kāmaguṇasukhavasena bāhirassādaṃ.",
  "atk-s0402a0:868_4": "Kaṭuviyanti ucchiṭṭhaṃ.",
  "atk-s0402a0:868_5": "Āmagandhenāti kodhasaṅkhātena vissagandhena.",
  "atk-s0402a0:868_6": "Avassutanti tintaṃ.",
  "atk-s0402a0:868_7": "Makkhikāti kilesamakkhikā.",
  "atk-s0402a0:868_8": "Nānupatissantīti uṭṭhāya na anubandhissanti.",
  "atk-s0402a0:868_9": "Nānvāssavissantīti anubandhitvā na khādissanti.",
  "atk-s0402a0:868_10": "Saṃvegamāpādīti sotāpanno jāto.",
  "atk-s0402a0:869_0": "Kaṭuviyakatoti ucchiṭṭhakato.",
  "atk-s0402a0:869_1": "Ārakā hotīti dūre hoti.",
  "atk-s0402a0:869_2": "Vighātasseva bhāgavāti dukkhasseva bhāgī.",
  "atk-s0402a0:869_3": "Caretīti carati gacchati.",
  "atk-s0402a0:869_4": "Dummedhoti duppañño.",
  "atk-s0402a0:869_5": "Imasmiṃ sutte vaṭṭameva kathitaṃ,",
  "atk-s0402a0:869_6": "gāthāsu vaṭṭavivaṭṭaṃ kathitanti.",
  "atk-s0402a0:869_7": "Sattame vaṭṭameva bhāsitaṃ.",
  "atk-s0402a0:870_0": "8. Dutiyaanuruddhasuttavaṇṇanā",
  "atk-s0402a0:871_0": "131.",
  "atk-s0402a0:871_1": "Aṭṭhame idaṃ te mānasminti ayaṃ te navavidhena vaḍḍhitamānoti attho.",
  "atk-s0402a0:871_2": "Idaṃ te uddhaccasminti idaṃ tava uddhaccaṃ cittassa uddhatabhāvo.",
  "atk-s0402a0:871_3": "Idaṃ te kukkuccasminti idaṃ tava kukkuccaṃ.",
  "atk-s0402a0:872_0": "9. Paṭicchannasuttavaṇṇanā",
  "atk-s0402a0:873_0": "132.",
  "atk-s0402a0:873_1": "Navame āvahantīti niyyanti.",
  "atk-s0402a0:873_2": "Paṭicchanno āvahatīti paṭicchannova hutvā niyyāti.",
  "atk-s0402a0:873_3": "Vivaṭo virocatīti ettha ekato ubhato attato sabbatthakatoti catubbidhā vivaṭatā veditabbā.",
  "atk-s0402a0:873_4": "Tattha ekato vivaṭaṃ nāma asādhāraṇasikkhāpadaṃ.",
  "atk-s0402a0:873_5": "Ubhato vivaṭaṃ nāma sādhāraṇasikkhāpadaṃ.",
  "atk-s0402a0:873_6": "Attato vivaṭaṃ nāma paṭiladdhadhammaguṇo.",
  "atk-s0402a0:873_7": "Sabbatthakavivaṭaṃ nāma tepiṭakaṃ buddhavacanaṃ.",
  "atk-s0402a0:874_0": "10. Lekhasuttavaṇṇanā",
  "atk-s0402a0:875_0": "133.",
  "atk-s0402a0:875_1": "Dasame abhiṇhanti abhikkhaṇaṃ nirantaraṃ.",
  "atk-s0402a0:875_2": "Āgāḷhenāti gāḷhena kakkhaḷena.",
  "atk-s0402a0:875_3": "Pharusenāti pharusavacanena.",
  "atk-s0402a0:875_4": "Gāḷhaṃ katvā pharusaṃ katvā vuccamānopīti attho.",
  "atk-s0402a0:875_5": "Amanāpenāti manaṃ anallīyantena avaḍḍhantena.",
  "atk-s0402a0:875_6": "Sandhiyatimevāti ghaṭiyatiyeva.",
  "atk-s0402a0:875_7": "Saṃsandatimevāti nirantarova hoti.",
  "atk-s0402a0:875_8": "Sammodatimevāti ekībhāvameva gacchati.",
  "atk-s0402a0:875_9": "Sesaṃ sabbattha uttānamevāti.",
  "atk-s0402a0:876_0": "1. Yodhājīvasuttavaṇṇanā",
  "atk-s0402a0:877_0": "134.",
  "atk-s0402a0:877_1": "Catutthassa paṭhame yuddhaṃ upajīvatīti yodhājīvo.",
  "atk-s0402a0:877_2": "Rājārahoti rañño anucchaviko.",
  "atk-s0402a0:877_3": "Rājabhoggoti rañño upabhogaparibhogo.",
  "atk-s0402a0:877_4": "Aṅganteva saṅkhyaṃ gacchatīti hattho viya pādo viya ca avassaṃ icchitabbattā aṅganti saṅkhyaṃ gacchati.",
  "atk-s0402a0:877_5": "Dūre pātī hotīti udake usabhamattaṃ,",
  "atk-s0402a0:877_6": "thale aṭṭhusabhamattaṃ,",
  "atk-s0402a0:877_7": "tato vā uttarinti dūre kaṇḍaṃ pāteti.",
  "atk-s0402a0:877_8": "Duṭṭhagāmaṇiabhayassa hi yodhājīvo navausabhamattaṃ kaṇḍaṃ pātesi,",
  "atk-s0402a0:877_9": "pacchimabhave bodhisatto yojanappamāṇaṃ.",
  "atk-s0402a0:877_10": "Akkhaṇavedhīti avirādhitavedhī,",
  "atk-s0402a0:877_11": "akkhaṇaṃ vā vijju vijjantarikāya vijjhituṃ samatthoti attho.",
  "atk-s0402a0:877_12": "Mahato kāyassa padāletāti ekatobaddhaṃ phalakasatampi mahiṃsacammasatampi aṅguṭṭhapamāṇabahalaṃ lohapaṭṭampi",
  "atk-s0402a0:877_13": "caturaṅgulabahalaṃ asanapadarampi vidatthibahalaṃ udumbarapadarampi dīghantena vālikasakaṭampi vinivijjhituṃ",
  "atk-s0402a0:877_14": "samatthoti attho.",
  "atk-s0402a0:877_15": "Yaṃkiñci rūpantiādi visuddhimagge vitthāritameva.",
  "atk-s0402a0:877_16": "Netaṃ mamātiādi taṇhāmānadiṭṭhipaṭikkhepavasena vuttaṃ.",
  "atk-s0402a0:877_17": "Sammappaññāya passatīti sammā hetunā kāraṇena sahavipassanāya maggapaññāya passati.",
  "atk-s0402a0:877_18": "Padāletīti arahattamaggena padāleti.",
  "atk-s0402a0:878_0": "2. Parisāsuttavaṇṇanā",
  "atk-s0402a0:879_0": "135.",
  "atk-s0402a0:879_1": "Dutiye ukkācitavinītāti appaṭipucchitvā vinītā dubbinītaparisā.",
  "atk-s0402a0:879_2": "Paṭipucchāvinītāti pucchitvā vinītā suvinītaparisā.",
  "atk-s0402a0:879_3": "Yāvatāvinītāti pamāṇavasena vinītā,",
  "atk-s0402a0:879_4": "pamāṇaṃ ñatvā vinītaparisāti attho.",
  "atk-s0402a0:879_5": "“Yāvatajjhā”ti pāḷiyā pana yāva ajjhāsayāti attho,",
  "atk-s0402a0:879_6": "ajjhāsayaṃ ñatvā vinītaparisāti vuttaṃ hoti.",
  "atk-s0402a0:879_7": "Tatiyaṃ uttānameva.",
  "atk-s0402a0:880_0": "4. Uppādāsuttavaṇṇanā",
  "atk-s0402a0:881_0": "137.",
  "atk-s0402a0:881_1": "Catutthe dhammaṭṭhitatāti sabhāvaṭṭhitatā.",
  "atk-s0402a0:881_2": "Dhammaniyāmatāti sabhāvaniyāmatā.",
  "atk-s0402a0:881_3": "Sabbe saṅkhārāti catubhūmakasaṅkhārā.",
  "atk-s0402a0:881_4": "Aniccāti hutvā abhāvaṭṭhena aniccā.",
  "atk-s0402a0:881_5": "Dukkhāti sampaṭipīḷanaṭṭhena dukkhā.",
  "atk-s0402a0:881_6": "Anattāti avasavattanaṭṭhena anattā.",
  "atk-s0402a0:881_7": "Iti imasmiṃ sutte tīṇi lakkhaṇāni missakāni kathitāni.",
  "atk-s0402a0:882_0": "5. Kesakambalasuttavaṇṇanā",
  "atk-s0402a0:883_0": "138.",
  "atk-s0402a0:883_1": "Pañcame tantāvutānaṃ vatthānanti paccatte sāmivacanaṃ,",
  "atk-s0402a0:883_2": "tantehi vāyitavatthānīti attho.",
  "atk-s0402a0:883_3": "Kesakambaloti manussakesehi vāyitakambalo.",
  "atk-s0402a0:883_4": "Puthusamaṇabrāhmaṇavādānanti idampi paccatte sāmivacanaṃ.",
  "atk-s0402a0:883_5": "Paṭikiṭṭhoti pacchimako lāmako.",
  "atk-s0402a0:883_6": "Moghapurisoti tucchapuriso.",
  "atk-s0402a0:883_7": "Paṭibāhatīti paṭisedheti.",
  "atk-s0402a0:883_8": "Khippaṃ uḍḍeyyāti kuminaṃ oḍḍeyya.",
  "atk-s0402a0:883_9": "Chaṭṭhasattamāni uttānatthāneva.",
  "atk-s0402a0:884_0": "8. Assakhaḷuṅkasuttavaṇṇanā",
  "atk-s0402a0:885_0": "141.",
  "atk-s0402a0:885_1": "Aṭṭhame assakhaḷuṅkoti assapoto.",
  "atk-s0402a0:885_2": "Idamassa javasmiṃ vadāmīti ayamassa ñāṇajavoti vadāmi.",
  "atk-s0402a0:885_3": "Idamassa vaṇṇasmiṃ vadāmīti ayamassa guṇavaṇṇoti vadāmi.",
  "atk-s0402a0:885_4": "Idamassa ārohapariṇāhasminti ayamassa uccabhāvo parimaṇḍalabhāvoti vadāmīti.",
  "atk-s0402a0:886_0": "9. Assaparassasuttavaṇṇanā",
  "atk-s0402a0:887_0": "142.",
  "atk-s0402a0:887_1": "Navame assaparasseti assesu parasse.",
  "atk-s0402a0:887_2": "Purisaparasseti purisesu parasse,",
  "atk-s0402a0:887_3": "purisapuriseti attho.",
  "atk-s0402a0:887_4": "Imasmiṃ sutte tīṇi maggaphalāni kathitāni.",
  "atk-s0402a0:887_5": "Tattha ayaṃ tīhi maggehi ñāṇajavasampannoti veditabbo.",
  "atk-s0402a0:888_0": "10. Assājānīyasuttavaṇṇanā",
  "atk-s0402a0:889_0": "143.",
  "atk-s0402a0:889_1": "Dasame bhadreti bhaddake.",
  "atk-s0402a0:889_2": "Assājānīyeti kāraṇākāraṇaṃ jānanake asse.",
  "atk-s0402a0:889_3": "Purisājānīyesupi eseva nayo.",
  "atk-s0402a0:889_4": "Imasmiṃ sutte arahattaphalaṃ kathitaṃ.",
  "atk-s0402a0:889_5": "Tatrāyaṃ arahattamaggena ñāṇajavasampannoti veditabbo.",
  "atk-s0402a0:890_0": "11. Paṭhamamoranivāpasuttavaṇṇanā",
  "atk-s0402a0:891_0": "144.",
  "atk-s0402a0:891_1": "Ekādasame accantaniṭṭhoti antaṃ atikkantaniṭṭho,",
  "atk-s0402a0:891_2": "akuppaniṭṭho dhuvaniṭṭhoti attho.",
  "atk-s0402a0:891_3": "Sesaṃ sadisameva.",
  "atk-s0402a0:892_0": "12. Dutiyamoranivāpasuttavaṇṇanā",
  "atk-s0402a0:893_0": "145.",
  "atk-s0402a0:893_1": "Dvādasame iddhipāṭihāriyenāti ijjhanakapāṭihāriyena.",
  "atk-s0402a0:893_2": "Ādesanāpāṭihāriyenāti ādisitvā apadisitvā kathanaanukathanakathāpāṭihāriyena.",
  "atk-s0402a0:894_0": "13. Tatiyamoranivāpasuttavaṇṇanā",
  "atk-s0402a0:895_0": "146.",
  "atk-s0402a0:895_1": "Terasame sammādiṭṭhiyāti phalasamāpattatthāya sammādiṭṭhiyā.",
  "atk-s0402a0:895_2": "Sammāñāṇenāti phalañāṇena.",
  "atk-s0402a0:895_3": "Sammāvimuttiyāti sesehi phalasamāpattidhammehi.",
  "atk-s0402a0:895_4": "Imesu tīsupi suttesu khīṇāsavova kathitoti.",
  "atk-s0402a0:896_0": "1-9. Akusalasuttādivaṇṇanā",
  "atk-s0402a0:897_0": "147- 155.",
  "atk-s0402a0:897_1": "Pañcamassa paṭhame yathābhataṃ nikkhittoti yathā ānetvā ṭhapito.",
  "atk-s0402a0:897_2": "Dutiye sāvajjenāti sadosena.",
  "atk-s0402a0:897_3": "Tatiye visamenāti sapakkhalanena.",
  "atk-s0402a0:897_4": "Samenāti apakkhalanena.",
  "atk-s0402a0:897_5": "Catutthe asucināti gūthasadisena aparisuddhena amejjhena.",
  "atk-s0402a0:897_6": "Sucināti parisuddhena mejjhena.",
  "atk-s0402a0:897_7": "Pañcamādīni uttānāneva.",
  "atk-s0402a0:898_0": "10. Pubbaṇhasuttavaṇṇanā",
  "atk-s0402a0:899_0": "156.",
  "atk-s0402a0:899_1": "Dasame sunakkhattantiādīsu yasmiṃ divase tayo sucaritadhammā pūritā honti,",
  "atk-s0402a0:899_2": "so divaso laddhanakkhattayogo nāma,",
  "atk-s0402a0:899_3": "tenassa sadā sunakkhattaṃ nāma hotīti vuccati.",
  "atk-s0402a0:899_4": "Sveva divaso katamaṅgalo nāma hoti,",
  "atk-s0402a0:899_5": "tenassa sadā sumaṅgalanti vuccati.",
  "atk-s0402a0:899_6": "Pabhātampissa sadā suppabhātameva,",
  "atk-s0402a0:899_7": "sayanato uṭṭhānampi suhuṭṭhitameva,",
  "atk-s0402a0:899_8": "khaṇopi sukkhaṇova,",
  "atk-s0402a0:899_9": "muhuttopi sumuhuttova.",
  "atk-s0402a0:899_10": "Ettha ca dasaccharapamāṇo kālo khaṇo nāma,",
  "atk-s0402a0:899_11": "tena khaṇena dasakkhaṇo kālo layo nāma,",
  "atk-s0402a0:899_12": "tena layena ca dasalayo kālo khaṇalayo nāma,",
  "atk-s0402a0:899_13": "tena dasaguṇo muhutto nāma,",
  "atk-s0402a0:899_14": "tena dasaguṇo khaṇamuhutto nāmāti ayaṃ vibhāgo veditabbo.",
  "atk-s0402a0:899_15": "Suyiṭṭhaṃ brahmacārisūti yasmiṃ divase tīṇi sucaritāni pūritāni,",
  "atk-s0402a0:899_16": "tadāssa seṭṭhacārīsu dinnadānaṃ suyiṭṭhaṃ nāma hoti.",
  "atk-s0402a0:899_17": "Padakkhiṇaṃ kāyakammanti taṃ divasaṃ tena kataṃ kāyakammaṃ vaḍḍhikāyakammaṃ nāma hoti.",
  "atk-s0402a0:899_18": "Sesapadesupi eseva nayo.",
  "atk-s0402a0:899_19": "Padakkhiṇāni katvānāti vaḍḍhiyuttāni kāyakammādīni katvā.",
  "atk-s0402a0:899_20": "Labhantatthe padakkhiṇeti padakkhiṇe vaḍḍhiattheyeva labhati.",
  "atk-s0402a0:899_21": "Sesaṃ uttānamevāti.",
  "atk-s0402a0:900_0": "Maṅgalavaggo pañcamo.",
  "atk-s0402a0:901_0": "157- 163.",
  "atk-s0402a0:901_1": "Ito paresu āgāḷhā paṭipadāti gāḷhā kakkhaḷā lobhavasena thiraggahaṇā.",
  "atk-s0402a0:901_2": "Nijjhāmāti attakilamathānuyogavasena suṭṭhu jhāmā santattā paritattā.",
  "atk-s0402a0:901_3": "Majjhimāti neva kakkhaḷā na jhāmā majjhe bhavā.",
  "atk-s0402a0:901_4": "Acelakoti niccelo naggo.",
  "atk-s0402a0:901_5": "Muttācāroti vissaṭṭhācāro,",
  "atk-s0402a0:901_6": "uccārakammādīsu lokiyakulaputtācārena virahito ṭhitakova uccāraṃ karoti,",
  "atk-s0402a0:901_7": "passāvaṃ karoti,",
  "atk-s0402a0:901_8": "khādati bhuñjati.",
  "atk-s0402a0:901_9": "Hatthāpalekhanoti hatthe piṇḍamhi niṭṭhite jivhāya hatthaṃ apalekhati,",
  "atk-s0402a0:901_10": "uccārampi katvā hatthasmiṃyeva daṇḍakasaññī hutvā hatthena apalekhati.",
  "atk-s0402a0:901_11": "Bhikkhāya gahaṇatthaṃ “ehi,",
  "atk-s0402a0:901_12": "bhadante”ti vutto na etīti na ehibhadantiko.",
  "atk-s0402a0:901_13": "“Tena hi tiṭṭha,",
  "atk-s0402a0:901_14": "bhante”ti vuttopi na tiṭṭhatīti na tiṭṭhabhadantiko.",
  "atk-s0402a0:901_15": "Tadubhayampi kira so “etassa vacanaṃ kataṃ bhavissatī”ti na karoti.",
  "atk-s0402a0:901_16": "Abhihaṭanti puretaraṃ gahetvā āhaṭabhikkhaṃ.",
  "atk-s0402a0:901_17": "Uddissakatanti idaṃ tumhe uddissa katanti evamārocitabhikkhaṃ.",
  "atk-s0402a0:901_18": "Nimantananti “asukaṃ nāma kulaṃ vā vīthiṃ vā gāmaṃ vā paviseyyāthā”ti evaṃ nimantitabhikkhampi na sādiyati na gaṇhāti.",
  "atk-s0402a0:901_19": "Na kumbhimukhāti kumbhito uddharitvā dīyamānaṃ bhikkhampi na gaṇhāti.",
  "atk-s0402a0:901_20": "Na kaḷopimukhāti kaḷopīti ukkhali vā pacchi vā,",
  "atk-s0402a0:901_21": "tatopi na gaṇhāti. Kasmā?",
  "atk-s0402a0:901_22": "“Kumbhikaḷopiyo maṃ nissāya kaṭacchunā pahāraṃ labhantī”ti.",
  "atk-s0402a0:901_23": "Na eḷakamantaranti ummāraṃ antaraṃ katvā dīyamānaṃ na gaṇhāti. Kasmā?",
  "atk-s0402a0:901_24": "“Ayaṃ maṃ nissāya antarakaraṇaṃ labhatī”ti.",
  "atk-s0402a0:901_25": "Daṇḍamusalesupi eseva nayo.",
  "atk-s0402a0:901_26": "Dvinnanti dvīsu bhuñjamānesu ekasmiṃ uṭṭhāya dente na gaṇhāti. Kasmā?",
  "atk-s0402a0:901_27": "Kabaḷantarāyo hotīti.",
  "atk-s0402a0:902_0": "Na gabbhiniyātiādīsu pana gabbhiniyā kucchiyaṃ dārako kilamati,",
  "atk-s0402a0:902_1": "pāyantiyā dārakassa khīrantarāyo hoti,",
  "atk-s0402a0:902_2": "purisantaragatāya ratiantarāyo hotīti na gaṇhāti.",
  "atk-s0402a0:902_3": "Na saṅkittīsūti saṅkittetvā katabhattesu.",
  "atk-s0402a0:902_4": "Dubbhikkhasamaye kira acelakasāvakā acelakānaṃ atthāya tato tato taṇḍulādīni samādapetvā bhattaṃ pacanti,",
  "atk-s0402a0:902_5": "ukkaṭṭhācelako tato na paṭiggaṇhāti.",
  "atk-s0402a0:902_6": "Na yattha sāti yattha sunakho “piṇḍaṃ labhissāmī”ti upaṭṭhito hoti,",
  "atk-s0402a0:902_7": "tattha tassa adatvā āhaṭaṃ na gaṇhāti. Kasmā?",
  "atk-s0402a0:902_8": "Etassa piṇḍantarāyo hotīti.",
  "atk-s0402a0:902_9": "Saṇḍasaṇḍacārinīti samūhasamūhacārinī.",
  "atk-s0402a0:902_10": "Sace hi acelakaṃ disvā “imassa bhikkhaṃ dassāmā”ti manussā bhattagehaṃ pavisanti,",
  "atk-s0402a0:902_11": "tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti,",
  "atk-s0402a0:902_12": "tato āhaṭaṃ bhikkhaṃ na gaṇhāti. Kasmā?",
  "atk-s0402a0:902_13": "“Maṃ nissāya makkhikānaṃ gocarantarāyo jāto”ti.",
  "atk-s0402a0:903_0": "Thusodakanti sabbasassasambhārehi katasovīrakaṃ.",
  "atk-s0402a0:903_1": "Ettha ca surāpānameva sāvajjaṃ,",
  "atk-s0402a0:903_2": "ayaṃ pana sabbesu sāvajjasaññī.",
  "atk-s0402a0:903_3": "Ekāgārikoti yo ekasmiṃyeva gehe bhikkhaṃ labhitvā nivattati.",
  "atk-s0402a0:903_4": "Ekālopikoti ekeneva ālopena yāpeti.",
  "atk-s0402a0:903_5": "Dvāgārikādīsupi eseva nayo.",
  "atk-s0402a0:903_6": "Ekissāpi dattiyāti ekāya dattiyā.",
  "atk-s0402a0:903_7": "Datti nāma ekā khuddakapāti hoti,",
  "atk-s0402a0:903_8": "yattha aggabhikkhaṃ pakkhipitvā ṭhapenti.",
  "atk-s0402a0:903_9": "Ekāhikanti ekadivasantarikaṃ.",
  "atk-s0402a0:903_10": "Addhamāsikanti addhamāsantarikaṃ.",
  "atk-s0402a0:903_11": "Pariyāyabhattabhojananti vārabhattabhojanaṃ,",
  "atk-s0402a0:903_12": "ekāhavārena dvīhavārena sattāhavārena addhamāsavārenāti evaṃ divasavārena ābhatabhattabhojanaṃ.",
  "atk-s0402a0:903_13": "Sākabhakkhotiādīni vuttatthāneva.",
  "atk-s0402a0:904_0": "Ubbhaṭṭhakoti uddhaṃ ṭhitako.",
  "atk-s0402a0:904_1": "Ukkuṭikappadhānamanuyuttoti ukkuṭikavīriyamanuyutto,",
  "atk-s0402a0:904_2": "gacchantopi ukkuṭikova hutvā uppatitvā uppatitvā gacchati.",
  "atk-s0402a0:904_3": "Kaṇṭakāpassayikoti ayakaṇṭake vā pakatikaṇṭake vā bhūmiyaṃ koṭṭetvā tattha cammaṃ attharitvā ṭhānacaṅkamādīni karoti.",
  "atk-s0402a0:904_4": "Seyyanti sayantopi tattheva seyyaṃ kappeti.",
  "atk-s0402a0:904_5": "Sāyaṃ tatiyamassāti sāyatatiyakaṃ.",
  "atk-s0402a0:904_6": "Pāto majjhanhike sāyanti divasassa tikkhattuṃ “pāpaṃ pavāhessāmī”ti udakorohanānuyogaṃ anuyutto viharati.",
  "atk-s0402a0:905_0": "Kāye kāyānupassītiādīni heṭṭhā ekakanipātavaṇṇanāyaṃ vuttanayeneva veditabbāni.",
  "atk-s0402a0:905_1": "Ayaṃ vuccati,",
  "atk-s0402a0:905_2": "bhikkhave,",
  "atk-s0402a0:905_3": "majjhimā paṭipadāti,",
  "atk-s0402a0:905_4": "bhikkhave,",
  "atk-s0402a0:905_5": "ayaṃ kāmasukhallikānuyogañca attakilamathānuyogañcāti dve ante anupagatā,",
  "atk-s0402a0:905_6": "sassatucchedantehi vā vimuttā majjhimā paṭipadāti veditabbā.",
  "atk-s0402a0:906_0": "164- 184.",
  "atk-s0402a0:906_1": "Samanuññoti samānajjhāsayo.",
  "atk-s0402a0:906_2": "Rāgassāti pañcakāmaguṇikarāgassa.",
  "atk-s0402a0:906_3": "Abhiññāyāti abhijānanatthaṃ.",
  "atk-s0402a0:906_4": "Suññato samādhītiādīhi tīhipi samādhīhi vipassanāva kathitā.",
  "atk-s0402a0:906_5": "Vipassanā hi niccābhinivesa-",
  "atk-s0402a0:906_6": "niccanimitta-",
  "atk-s0402a0:906_7": "niccapaṇidhiādīnaṃ abhāvā imāni nāmāni labhati.",
  "atk-s0402a0:906_8": "Pariññāyāti parijānanatthaṃ.",
  "atk-s0402a0:906_9": "Sesapadesupi eseva nayoti.",
  "atk-s0402a0:907_0": "Manorathapūraṇiyā aṅguttaranikāya-aṭṭhakathāya",
  "atk-s0402a0:908_0": ". Namo tassa bhagavato arahato sammāsambuddhassa.",
  "atk-s0402a0:909_0": "Aṅguttaranikāye",
  "atk-s0402a0:910_0": "1. Anubuddhasuttavaṇṇanā",
  "atk-s0402a0:911_0": "1.",
  "atk-s0402a0:911_1": "Catukkanipātassa paṭhame ananubodhāti abujjhanena ajānanena.",
  "atk-s0402a0:911_2": "Appaṭivedhāti appaṭivijjhanena apaccakkhakiriyāya.",
  "atk-s0402a0:911_3": "Dīghamaddhānanti cirakālaṃ.",
  "atk-s0402a0:911_4": "Sandhāvitanti bhavato bhavaṃ gamanavasena sandhāvitaṃ.",
  "atk-s0402a0:911_5": "Saṃsaritanti punappunaṃ gamanāgamanavasena saṃsaritaṃ.",
  "atk-s0402a0:911_6": "Mamañceva tumhākañcāti mayā ca tumhehi ca.",
  "atk-s0402a0:911_7": "Atha vā sandhāvitaṃ saṃsaritanti sandhāvanaṃ saṃsaraṇaṃ mamañceva tumhākañca ahosīti evamettha attho veditabbo.",
  "atk-s0402a0:911_8": "Ariyassāti niddosassa.",
  "atk-s0402a0:911_9": "Sīlaṃ samādhi paññāti ime pana tayo dhammā maggaphalasampayuttāva veditabbā,",
  "atk-s0402a0:911_10": "vimuttināmena phalameva niddiṭṭhaṃ.",
  "atk-s0402a0:911_11": "Bhavataṇhāti bhavesu taṇhā.",
  "atk-s0402a0:911_12": "Bhavanettīti bhavarajju.",
  "atk-s0402a0:911_13": "Taṇhāya eva etaṃ nāmaṃ.",
  "atk-s0402a0:911_14": "Tāya hi sattā goṇā viya gīvāya bandhitvā taṃ taṃ bhavaṃ nīyanti,",
  "atk-s0402a0:911_15": "tasmā bhavanettīti vuccati.",
  "atk-s0402a0:912_0": "Anuttarāti lokuttarā.",
  "atk-s0402a0:912_1": "Dukkhassantakaroti vaṭṭadukkhassa antakaro.",
  "atk-s0402a0:912_2": "Cakkhumāti pañcahi cakkhūhi cakkhumā.",
  "atk-s0402a0:912_3": "Parinibbutoti kilesaparinibbānena parinibbuto.",
  "atk-s0402a0:912_4": "Idamassa bodhimaṇḍe paṭhamaparinibbānaṃ,",
  "atk-s0402a0:912_5": "pacchā pana yamakasālānamantare anupādisesāya nibbānadhātuyā parinibbutoti yathānusandhinā desanaṃ niṭṭhāpesi.",
  "atk-s0402a0:913_0": "2. Papatitasuttavaṇṇanā",
  "atk-s0402a0:914_0": "2.",
  "atk-s0402a0:914_1": "Dutiye papatitoti patito cuto.",
  "atk-s0402a0:914_2": "Appapatitoti apatito patiṭṭhito.",
  "atk-s0402a0:914_3": "Tattha lokiyamahājano patitoyeva nāma,",
  "atk-s0402a0:914_4": "sotāpannādayo kilesuppattikkhaṇe patitā nāma,",
  "atk-s0402a0:914_5": "khīṇāsavo ekantapatiṭṭhito nāma.",
  "atk-s0402a0:915_0": "Cutā patantīti ye cutā,",
  "atk-s0402a0:915_1": "te patanti nāma.",
  "atk-s0402a0:915_2": "Patitāti ye patitā,",
  "atk-s0402a0:915_3": "te cutā nāma.",
  "atk-s0402a0:915_4": "Cutattā patitā,",
  "atk-s0402a0:915_5": "patitattā cutāti attho.",
  "atk-s0402a0:915_6": "Giddhāti rāgarattā.",
  "atk-s0402a0:915_7": "Punarāgatāti puna jātiṃ puna jaraṃ puna byādhiṃ puna maraṇaṃ āgatā nāma honti.",
  "atk-s0402a0:915_8": "Kataṃ kiccanti catūhi maggehi kattabbakiccaṃ kataṃ.",
  "atk-s0402a0:915_9": "Rataṃ rammanti ramitabbayuttake guṇajāte ramitaṃ.",
  "atk-s0402a0:915_10": "Sukhenānvāgataṃ sukhanti sukhena sukhaṃ anuāgataṃ sampattaṃ.",
  "atk-s0402a0:915_11": "Mānusakasukhena dibbasukhaṃ,",
  "atk-s0402a0:915_12": "jhānasukhena vipassanāsukhaṃ,",
  "atk-s0402a0:915_13": "vipassanāsukhena maggasukhaṃ,",
  "atk-s0402a0:915_14": "maggasukhena phalasukhaṃ,",
  "atk-s0402a0:915_15": "phalasukhena nibbānasukhaṃ sampattaṃ adhigatanti attho.",
  "atk-s0402a0:916_0": "3. Paṭhamakhatasuttavaṇṇanā",
  "atk-s0402a0:917_0": "3.",
  "atk-s0402a0:917_1": "Tatiyaṃ dukanipātavaṇṇanāyaṃ vuttameva.",
  "atk-s0402a0:917_2": "Gāthāsu pana nindiyanti ninditabbayuttakaṃ.",
  "atk-s0402a0:917_3": "Nindatīti garahati.",
  "atk-s0402a0:917_4": "Pasaṃsiyoti pasaṃsitabbayutto.",
  "atk-s0402a0:917_5": "Vicināti mukhena so kalinti yo evaṃ pavatto,",
  "atk-s0402a0:917_6": "tena mukhena kaliṃ vicināti nāma.",
  "atk-s0402a0:917_7": "Kalinā tena sukhaṃ na vindatīti tena ca kalinā sukhaṃ na paṭilabhati.",
  "atk-s0402a0:917_8": "Sabbassāpi sahāpi attanāti sabbenapi sakena dhanena ceva attanā ca saddhiṃ yo parājayo,",
  "atk-s0402a0:917_9": "so appamattakova kalīti attho.",
  "atk-s0402a0:917_10": "Yo sugatesūti yo pana sammaggatesu puggalesu cittaṃ padusseyya,",
  "atk-s0402a0:917_11": "ayaṃ cittapadosova tato kalito mahantataro kali.",
  "atk-s0402a0:917_12": "Idāni tassa mahantatarabhāvaṃ dassento sataṃ sahassānantiādimāha.",
  "atk-s0402a0:917_13": "Tattha sataṃ sahassānanti nirabbudagaṇanāya satasahassaṃ.",
  "atk-s0402a0:917_14": "Chattiṃsatīti aparāni ca chattiṃsati nirabbudāni.",
  "atk-s0402a0:917_15": "Pañca cāti abbudagaṇanāya ca pañca abbudāni.",
  "atk-s0402a0:917_16": "Yamariyagarahīti yaṃ ariye garahanto nirayaṃ upapajjati,",
  "atk-s0402a0:917_17": "tattha ettakaṃ āyuppamāṇanti.",
  "atk-s0402a0:918_0": "4. Dutiyakhatasuttavaṇṇanā",
  "atk-s0402a0:919_0": "4.",
  "atk-s0402a0:919_1": "Catutthe mātari pitari cātiādīsu mittavindako mātari micchāpaṭipanno nāma,",
  "atk-s0402a0:919_2": "ajātasattu pitari micchāpaṭipanno nāma,",
  "atk-s0402a0:919_3": "devadatto tathāgate micchāpaṭipanno nāma,",
  "atk-s0402a0:919_4": "kokāliko tathāgatasāvake micchāpaṭipanno nāma.",
  "atk-s0402a0:919_5": "Bahuñcāti bahukameva.",
  "atk-s0402a0:919_6": "Pasavatīti paṭilabhati.",
  "atk-s0402a0:919_7": "Tāyāti tāya micchāpaṭipattisaṅkhātāya adhammacariyāya.",
  "atk-s0402a0:919_8": "Peccāti ito gantvā.",
  "atk-s0402a0:919_9": "Apāyaṃ gacchatīti nirayādīsu aññatarasmiṃ nibbattati.",
  "atk-s0402a0:919_10": "Sukkapakkhepi eseva nayo.",
  "atk-s0402a0:920_0": "5. Anusotasuttavaṇṇanā",
  "atk-s0402a0:921_0": "5.",
  "atk-s0402a0:921_1": "Pañcame anusotaṃ gacchatīti anusotagāmī.",
  "atk-s0402a0:921_2": "Kilesasotassa paccanīkapaṭipattiyā paṭisotaṃ gacchatīti paṭisotagāmī.",
  "atk-s0402a0:921_3": "Ṭhitattoti ṭhitasabhāvo.",
  "atk-s0402a0:921_4": "Tiṇṇoti oghaṃ taritvā ṭhito.",
  "atk-s0402a0:921_5": "Pāraṅgatoti paratīraṃ gato.",
  "atk-s0402a0:921_6": "Thale tiṭṭhatīti nibbānathale tiṭṭhati.",
  "atk-s0402a0:921_7": "Brāhmaṇoti seṭṭho niddoso.",
  "atk-s0402a0:921_8": "Idhāti imasmiṃ loke.",
  "atk-s0402a0:921_9": "Kāme ca paṭisevatīti kilesakāmehi vatthukāme paṭisevati.",
  "atk-s0402a0:921_10": "Pāpañca kammaṃ karotīti pāpañca pāṇātipātādikammaṃ karoti.",
  "atk-s0402a0:921_11": "Pāpañca kammaṃ na karotīti pañcaverakammaṃ na karoti.",
  "atk-s0402a0:921_12": "Ayaṃ vuccati,",
  "atk-s0402a0:921_13": "bhikkhave,",
  "atk-s0402a0:921_14": "ṭhitattoti ayaṃ anāgāmī puggalo tasmā lokā puna paṭisandhivasena anāgamanato ṭhitatto nāma.",
  "atk-s0402a0:922_0": "Taṇhādhipannāti taṇhāya adhipannā ajjhotthaṭā,",
  "atk-s0402a0:922_1": "taṇhaṃ vā adhipannā ajjhogāḷhā.",
  "atk-s0402a0:922_2": "Paripuṇṇasekhoti sikkhāpāripūriyā ṭhito.",
  "atk-s0402a0:922_3": "Aparihānadhammoti aparihīnasabhāvo.",
  "atk-s0402a0:922_4": "Cetovasippattoti cittavasībhāvaṃ patto.",
  "atk-s0402a0:922_5": "Evarūpo khīṇāsavo hoti,",
  "atk-s0402a0:922_6": "idha pana anāgāmī kathito.",
  "atk-s0402a0:922_7": "Samāhitindriyoti samāhitachaḷindriyo.",
  "atk-s0402a0:922_8": "Paroparāti parovarā uttamalāmakā,",
  "atk-s0402a0:922_9": "kusalākusalāti attho.",
  "atk-s0402a0:922_10": "Sameccāti ñāṇena samāgantvā.",
  "atk-s0402a0:922_11": "Vidhūpitāti viddhaṃsitā jhāpitā vā.",
  "atk-s0402a0:922_12": "Vusitabrahmacariyoti maggabrahmacariyaṃ vasitvā ṭhito.",
  "atk-s0402a0:922_13": "Lokantagūti tividhassāpi lokassa antaṃ gato.",
  "atk-s0402a0:922_14": "Pāragatoti chahākārehi pāragato.",
  "atk-s0402a0:922_15": "Idha khīṇāsavova kathito.",
  "atk-s0402a0:922_16": "Iti suttepi gāthāsupi vaṭṭavivaṭṭameva kathitaṃ.",
  "atk-s0402a0:923_0": "6. Appassutasuttavaṇṇanā",
  "atk-s0402a0:924_0": "6.",
  "atk-s0402a0:924_1": "Chaṭṭhe anupapannoti anupāgato.",
  "atk-s0402a0:924_2": "Suttantiādīsu ubhatovibhaṅganiddesakhandhakaparivārasuttanipātamaṅgalasuttaratanasutta-",
  "atk-s0402a0:924_3": "nāḷakasuttatuvaṭakasuttāni,",
  "atk-s0402a0:924_4": "aññampi ca suttanāmakaṃ tathāgatavacanaṃ suttanti veditabbaṃ.",
  "atk-s0402a0:924_5": "Sabbampi sagāthakaṃ suttaṃ geyyanti veditabbaṃ,",
  "atk-s0402a0:924_6": "visesena saṃyuttake sakalopi sagāthāvaggo.",
  "atk-s0402a0:924_7": "Sakalampi abhidhammapiṭakaṃ,",
  "atk-s0402a0:924_8": "niggāthakasuttaṃ,",
  "atk-s0402a0:924_9": "yañca aññampi aṭṭhahi aṅgehi asaṅgahitaṃ buddhavacanaṃ,",
  "atk-s0402a0:924_10": "taṃ veyyākaraṇanti veditabbaṃ.",
  "atk-s0402a0:924_11": "Dhammapada-",
  "atk-s0402a0:924_12": "theragāthā-",
  "atk-s0402a0:924_13": "therigāthā suttanipāte nosuttanāmikā suddhikagāthā ca gāthāti veditabbā.",
  "atk-s0402a0:924_14": "Somanassañāṇamayikagāthāpaṭisaṃyuttā dveasīti suttantā udānanti veditabbā.",
  "atk-s0402a0:924_15": "“Vuttañhetaṃ bhagavatā”tiādinayappavattā dasuttarasatasuttantā itivuttakanti veditabbā.",
  "atk-s0402a0:924_16": "Apaṇṇakajātakādīni paññāsādhikāni pañca jātakasatāni jātakanti veditabbāni.",
  "atk-s0402a0:924_17": "“Cattārome,",
  "atk-s0402a0:924_18": "bhikkhave,",
  "atk-s0402a0:924_19": "acchariyā abbhutā dhammā ānande”tiādinayappavattā sabbepi acchariyaabbhutadhammapaṭisaṃyuttā suttantā abbhutadhammanti veditabbā.",
  "atk-s0402a0:924_20": "Cūḷavedallamahāvedallasammādiṭṭhisakkapañhasaṅkhārabhājaniyamahāpuṇṇamasuttādayo sabbepi vedañca tuṭṭhiñca",
  "atk-s0402a0:924_21": "laddhā laddhā pucchitā suttantā vedallanti veditabbā.",
  "atk-s0402a0:924_22": "Na atthamaññāya na dhammamaññāyāti aṭṭhakathañca pāḷiñca ajānitvā.",
  "atk-s0402a0:924_23": "Dhammānudhammappaṭipannoti navalokuttaradhammassa anurūpadhammaṃ sahasīlaṃ pubbabhāgapaṭipadaṃ na paṭipanno hoti.",
  "atk-s0402a0:924_24": "Iminā upāyena sabbavāresu attho veditabbo.",
  "atk-s0402a0:924_25": "Paṭhamavāre panettha appassutadussīlo kathito,",
  "atk-s0402a0:924_26": "dutiye appassutakhīṇāsavo,",
  "atk-s0402a0:924_27": "tatiye bahussutadussīlo,",
  "atk-s0402a0:924_28": "catutthe bahussutakhīṇāsavo.",
  "atk-s0402a0:925_0": "Sīlesu asamāhitoti sīlesu aparipūrakārī.",
  "atk-s0402a0:925_1": "Sīlato ca sutena cāti sīlabhāgena ca sutabhāgena ca “ayaṃ dussīlo appassuto”ti evaṃ taṃ garahantīti attho.",
  "atk-s0402a0:925_2": "Tassa sampajjate sutanti tassa puggalassa yasmā tena sutena sutakiccaṃ kataṃ,",
  "atk-s0402a0:925_3": "tasmā tassa sutaṃ sampajjati nāma.",
  "atk-s0402a0:925_4": "Nāssa sampajjateti sutakiccassa akatattā na sampajjati.",
  "atk-s0402a0:925_5": "Dhammadharanti sutadhammānaṃ ādhārabhūtaṃ.",
  "atk-s0402a0:925_6": "Sappaññanti supaññaṃ.",
  "atk-s0402a0:925_7": "Nekkhaṃ jambonadassevāti jambunadaṃ vuccati jātisuvaṇṇaṃ,",
  "atk-s0402a0:925_8": "tassa jambunadassa nekkhaṃ viya,",
  "atk-s0402a0:925_9": "pañcasuvaṇṇaparimāṇaṃ suvaṇṇaghaṭikaṃ viyāti attho.",
  "atk-s0402a0:926_0": "7. Sobhanasuttavaṇṇanā",
  "atk-s0402a0:927_0": "7.",
  "atk-s0402a0:927_1": "Sattame viyattāti paññāveyyattiyena samannāgatā.",
  "atk-s0402a0:927_2": "Vinītāti vinayaṃ upetā suvinītā.",
  "atk-s0402a0:927_3": "Visāradāti vesārajjena somanassasahagatena ñāṇena samannāgatā.",
  "atk-s0402a0:927_4": "Dhammadharāti sutadhammānaṃ ādhārabhūtā.",
  "atk-s0402a0:927_5": "Bhikkhu ca sīlasampannoti gāthāya kiñcāpi ekekasseva ekeko guṇo kathito,",
  "atk-s0402a0:927_6": "sabbesaṃ pana sabbepi vaṭṭantīti.",
  "atk-s0402a0:928_0": "8. Vesārajjasuttavaṇṇanā",
  "atk-s0402a0:929_0": "8.",
  "atk-s0402a0:929_1": "Aṭṭhame vesārajjānīti ettha sārajjapaṭipakkho vesārajjaṃ,",
  "atk-s0402a0:929_2": "catūsu ṭhānesu sārajjābhāvaṃ paccavekkhantassa uppannasomanassamayañāṇassetaṃ nāmaṃ.",
  "atk-s0402a0:929_3": "Āsabhaṃ ṭhānanti seṭṭhaṭṭhānaṃ uttamaṭṭhānaṃ.",
  "atk-s0402a0:929_4": "Āsabhā vā pubbabuddhā,",
  "atk-s0402a0:929_5": "tesaṃ ṭhānanti attho.",
  "atk-s0402a0:929_6": "Apica gavasatajeṭṭhako usabho,",
  "atk-s0402a0:929_7": "gavasahassajeṭṭhako vasabho.",
  "atk-s0402a0:929_8": "Vajasatajeṭṭhako vā usabho,",
  "atk-s0402a0:929_9": "vajasahassajeṭṭhako vasabho,",
  "atk-s0402a0:929_10": "sabbagavaseṭṭho sabbaparissayasaho seto pāsādiko mahābhāravaho asanisatasaddehipi asampakampiyo nisabho,",
  "atk-s0402a0:929_11": "so idha usabhoti adhippeto.",
  "atk-s0402a0:929_12": "Idampi hi tassa pariyāyavacanaṃ.",
  "atk-s0402a0:929_13": "Usabhassa idanti āsabhaṃ.",
  "atk-s0402a0:929_14": "Ṭhānanti catūhi pādehi pathaviṃ uppīḷetvā vavatthānaṃ.",
  "atk-s0402a0:929_15": "Idaṃ pana āsabhaṃ viyāti āsabhaṃ.",
  "atk-s0402a0:929_16": "Yatheva hi nisabhasaṅkhāto usabho catūhi pādehi pathaviṃ uppīḷetvā acalaṭṭhānena tiṭṭhati,",
  "atk-s0402a0:929_17": "evaṃ tathāgatopi catūhi vesārajjapādehi aṭṭhaparisapathaviṃ uppīḷetvā sadevake loke kenaci paccatthikena paccāmittena akampiyo acalaṭṭhānena tiṭṭhati.",
  "atk-s0402a0:929_18": "Evaṃ tiṭṭhamānova taṃ āsabhaṃ ṭhānaṃ paṭijānāti upagacchati na paccakkhāti,",
  "atk-s0402a0:929_19": "attani āropeti.",
  "atk-s0402a0:929_20": "Tena vuttaṃ “āsabhaṃ ṭhānaṃ paṭijānātī”ti.",
  "atk-s0402a0:930_0": "Parisāsūti aṭṭhasu parisāsu.",
  "atk-s0402a0:930_1": "Sīhanādaṃ nadatīti seṭṭhanādaṃ abhītanādaṃ nadati,",
  "atk-s0402a0:930_2": "sīhanādasadisaṃ vā nādaṃ nadati.",
  "atk-s0402a0:930_3": "Ayamattho sīhanādasuttena dassetabbo.",
  "atk-s0402a0:930_4": "Yathā vā sīho sahanato ca hananato ca sīhoti vuccati,",
  "atk-s0402a0:930_5": "evaṃ tathāgato lokadhammānaṃ sahanato parappavādānañca hananato sīhoti vuccati.",
  "atk-s0402a0:930_6": "Evaṃ vuttassa sīhassa nādaṃ sīhanādaṃ.",
  "atk-s0402a0:930_7": "Tattha yathā sīho sīhabalena samannāgato sabbattha visārado vigatalomahaṃso sīhanādaṃ nadati,",
  "atk-s0402a0:930_8": "evaṃ tathāgatasīhopi tathāgatabalehi samannāgato aṭṭhasu parisāsu visārado vigatalomahaṃso “iti rūpa”ntiādinā",
  "atk-s0402a0:930_9": "nayena nānāvidhadesanāvilāsasampannaṃ sīhanādaṃ nadati.",
  "atk-s0402a0:930_10": "Tena vuttaṃ “parisāsu sīhanādaṃ nadatī”ti.",
  "atk-s0402a0:931_0": "Brahmacakkaṃ pavattetīti ettha brahmanti seṭṭhaṃ uttamaṃ visuddhaṃ. Cakkasaddo panāyaṃ –",
  "atk-s0402a0:932_0": "“Sampattiyaṃ lakkhaṇe ca, rathaṅge iriyāpathe;",
  "atk-s0402a0:933_0": "Dāne ratanadhammūra-cakkādīsu ca dissati;",
  "atk-s0402a0:934_0": "Dhammacakke idha mato, tañca dvedhā vibhāvaye”.",
  "atk-s0402a0:935_0": "“Cattārimāni,",
  "atk-s0402a0:935_1": "bhikkhave, cakkāni,",
  "atk-s0402a0:935_2": "yehi samannāgatānaṃ devamanussāna”ntiādīsu hi ayaṃ sampattiyaṃ dissati.",
  "atk-s0402a0:935_3": "“Pādatalesu cakkāni jātānī”ti ettha lakkhaṇe.",
  "atk-s0402a0:935_4": "“Cakkaṃva vahato pada”nti ettha rathaṅge.",
  "atk-s0402a0:935_5": "“Catucakkaṃ navadvāra”nti ettha iriyāpathe.",
  "atk-s0402a0:935_6": "“Dadaṃ bhuñja mā ca pamādo,",
  "atk-s0402a0:935_7": "cakkaṃ vattaya sabbapāṇina”nti ettha dāne.",
  "atk-s0402a0:935_8": "“Dibbaṃ cakkaratanaṃ pāturahosī”ti ettha ratanacakke.",
  "atk-s0402a0:935_9": "“Mayā pavattitaṃ cakka”nti ettha dhammacakke.",
  "atk-s0402a0:935_10": "“Icchāhatassa posassa,",
  "atk-s0402a0:935_11": "cakkaṃ bhamati matthake”ti ettha uracakke.",
  "atk-s0402a0:935_12": "“Khurapariyantena cepi cakkenā”ti ettha paharaṇacakke.",
  "atk-s0402a0:935_13": "“Asanivicakka”nti ettha asanimaṇḍale.",
  "atk-s0402a0:935_14": "Idha panāyaṃ dhammacakke mato.",
  "atk-s0402a0:936_0": "Taṃ panetaṃ dhammacakkaṃ duvidhaṃ hoti paṭivedhañāṇañca desanāñāṇañca.",
  "atk-s0402a0:936_1": "Tattha paññāpabhāvitaṃ attano ariyaphalāvahaṃ paṭivedhañāṇaṃ,",
  "atk-s0402a0:936_2": "karuṇāpabhāvitaṃ sāvakānaṃ ariyaphalāvahaṃ desanāñāṇaṃ.",
  "atk-s0402a0:936_3": "Tattha paṭivedhañāṇaṃ uppajjamānaṃ uppannanti duvidhaṃ.",
  "atk-s0402a0:936_4": "Tañhi abhinikkhamanato yāva arahattamaggā uppajjamānaṃ,",
  "atk-s0402a0:936_5": "phalakkhaṇe uppannaṃ nāma.",
  "atk-s0402a0:936_6": "Tusitabhavanato vā yāva mahābodhipallaṅke arahattamaggā uppajjamānaṃ,",
  "atk-s0402a0:936_7": "phalakkhaṇe uppannaṃ nāma.",
  "atk-s0402a0:936_8": "Dīpaṅkarato paṭṭhāya vā yāva bodhipallaṅke arahattamaggā uppajjamānaṃ,",
  "atk-s0402a0:936_9": "phalakkhaṇe uppannaṃ nāma.",
  "atk-s0402a0:936_10": "Desanāñāṇampi pavattamānaṃ pavattanti duvidhaṃ.",
  "atk-s0402a0:936_11": "Tañhi yāva aññāsikoṇḍaññassa sotāpattimaggā pavattamānaṃ,",
  "atk-s0402a0:936_12": "phalakkhaṇe pavattaṃ nāma.",
  "atk-s0402a0:936_13": "Tesu paṭivedhañāṇaṃ lokuttaraṃ,",
  "atk-s0402a0:936_14": "desanāñāṇaṃ lokiyaṃ.",
  "atk-s0402a0:936_15": "Ubhayampi panetaṃ aññehi asādhāraṇaṃ,",
  "atk-s0402a0:936_16": "buddhānaṃyeva orasañāṇaṃ.",
  "atk-s0402a0:937_0": "Sammāsambuddhassa te paṭijānatoti “ahaṃ sammāsambuddho,",
  "atk-s0402a0:937_1": "sabbe dhammā mayā abhisambuddhā”ti evaṃ paṭijānato tava.",
  "atk-s0402a0:937_2": "Anabhisambuddhāti ime nāma dhammā tayā anabhisambuddhā.",
  "atk-s0402a0:937_3": "Tatra vatāti tesu “anabhisambuddhā”ti evaṃ dassitadhammesu.",
  "atk-s0402a0:937_4": "Sahadhammenāti sahetunā sakāraṇena vacanena.",
  "atk-s0402a0:937_5": "Nimittametanti ettha puggalopi dhammopi nimittanti adhippeto.",
  "atk-s0402a0:937_6": "Taṃ puggalaṃ na passāmi,",
  "atk-s0402a0:937_7": "yo maṃ paṭicodessati.",
  "atk-s0402a0:937_8": "Taṃ dhammaṃ na passāmi,",
  "atk-s0402a0:937_9": "yaṃ dassetvā “ayaṃ nāma dhammo tayā anabhisambuddho”ti maṃ paṭicodessatīti ayamettha attho.",
  "atk-s0402a0:937_10": "Khemappattoti khemaṃ patto.",
  "atk-s0402a0:937_11": "Sesapadadvayaṃ imasseva vevacanaṃ.",
  "atk-s0402a0:937_12": "Sabbampetaṃ vesārajjañāṇameva sandhāya vuttaṃ.",
  "atk-s0402a0:937_13": "Dasabalassa hi “ayaṃ nāma dhammo tayā anabhisambuddho”ti codakaṃ puggalaṃ vā codanākāraṇaṃ anabhisambuddhadhammaṃ",
  "atk-s0402a0:937_14": "vā apassato “sabhāvabuddhoyeva vata samāno ahaṃ buddhosmīti vadāmī”ti paccavekkhantassa balavataraṃ somanassaṃ",
  "atk-s0402a0:937_15": "uppajjati,",
  "atk-s0402a0:937_16": "tena sampayuttaṃ ñāṇaṃ vesārajjaṃ nāma.",
  "atk-s0402a0:937_17": "Taṃ sandhāya “khemappatto”tiādimāha.",
  "atk-s0402a0:937_18": "Evaṃ sabbattha attho veditabbo.",
  "atk-s0402a0:938_0": "Antarāyikā dhammāti ettha pana antarāyaṃ karontīti antarāyikā.",
  "atk-s0402a0:938_1": "Te atthato sañcicca vītikkantā satta āpattikkhandhā.",
  "atk-s0402a0:938_2": "Sañcicca vītikkantaṃ hi antamaso dukkaṭadubbhāsitampi maggaphalānaṃ antarāyaṃ karoti.",
  "atk-s0402a0:938_3": "Idha pana methunadhammo adhippeto.",
  "atk-s0402a0:938_4": "Methunaṃ sevato hi yassa kassaci nissaṃsayameva maggaphalānaṃ antarāyo hoti.",
  "atk-s0402a0:939_0": "Yassa kho pana te atthāyāti rāgakkhayādīsu yassa atthāya.",
  "atk-s0402a0:939_1": "Dhammo desitoti asubhabhāvanādidhammo kathito.",
  "atk-s0402a0:939_2": "Tatra vata manti tasmiṃ aniyyānikadhamme maṃ.",
  "atk-s0402a0:939_3": "Sesaṃ vuttanayeneva veditabbaṃ.",
  "atk-s0402a0:940_0": "Vādapathāti vādāyeva.",
  "atk-s0402a0:940_1": "Puthūti bahū.",
  "atk-s0402a0:940_2": "Sitāti upanibaddhā abhisaṅkhatā.",
  "atk-s0402a0:940_3": "Atha vā puthussitāti puthubhāvaṃ sitā upagatā,",
  "atk-s0402a0:940_4": "puthūhi vā sitātipi puthussitā.",
  "atk-s0402a0:940_5": "Yaṃ nissitāti etarahipi yaṃ vādapathaṃ nissitā.",
  "atk-s0402a0:940_6": "Na te bhavantīti te vādapathā na bhavanti bhijjanti vinassanti.",
  "atk-s0402a0:940_7": "Dhammacakkanti desanāñāṇassapi paṭivedhañāṇassapi etaṃ nāmaṃ.",
  "atk-s0402a0:940_8": "Tesu desanāñāṇaṃ lokiyaṃ,",
  "atk-s0402a0:940_9": "paṭivedhañāṇaṃ lokuttaraṃ.",
  "atk-s0402a0:940_10": "Kevalīti sakalaguṇasamannāgato.",
  "atk-s0402a0:940_11": "Tādisanti tathāvidhaṃ.",
  "atk-s0402a0:941_0": "9. Taṇhuppādasuttavaṇṇanā",
  "atk-s0402a0:942_0": "9.",
  "atk-s0402a0:942_1": "Navame uppajjati etesūti uppādā.",
  "atk-s0402a0:942_2": "Kā uppajjati? Taṇhā.",
  "atk-s0402a0:942_3": "Taṇhāya uppādā taṇhuppādā,",
  "atk-s0402a0:942_4": "taṇhāvatthūni taṇhākāraṇānīti attho.",
  "atk-s0402a0:942_5": "Cīvarahetūti “kattha manāpaṃ cīvaraṃ labhissāmī”ti cīvarakāraṇā uppajjati.",
  "atk-s0402a0:942_6": "Itibhavābhavahetūti ettha itīti nidassanatthe nipāto.",
  "atk-s0402a0:942_7": "Yathā cīvarādihetu,",
  "atk-s0402a0:942_8": "evaṃ bhavābhavahetupīti attho.",
  "atk-s0402a0:942_9": "Bhavābhavoti cettha paṇītatarāni sappinavanītādīni adhippetāni.",
  "atk-s0402a0:942_10": "Sampattibhavesu paṇītatarapaṇītatamabhavotipi vadantiyeva.",
  "atk-s0402a0:943_0": "Taṇhādutiyoti ayañhi satto anamatagge saṃsāravaṭṭe saṃsaranto na ekakova saṃsarati,",
  "atk-s0402a0:943_1": "taṇhaṃ pana dutiyikaṃ labhantova saṃsarati.",
  "atk-s0402a0:943_2": "Tena vuttaṃ “taṇhādutiyo”ti.",
  "atk-s0402a0:943_3": "Itthabhāvaññathābhāvanti ettha itthabhāvo nāma ayaṃ attabhāvo,",
  "atk-s0402a0:943_4": "aññathābhāvo nāma anāgatattabhāvo.",
  "atk-s0402a0:943_5": "Evarūpo vā aññopi attabhāvo itthabhāvo nāma,",
  "atk-s0402a0:943_6": "na evarūpo aññathābhāvo nāma.",
  "atk-s0402a0:943_7": "Taṃ itthabhāvaññathābhāvaṃ.",
  "atk-s0402a0:943_8": "Saṃsāranti khandhadhātuāyatanānaṃ paṭipāṭiṃ.",
  "atk-s0402a0:943_9": "Nātivattatīti nātikkamati.",
  "atk-s0402a0:943_10": "Evamādīnavaṃ ñatvāti evaṃ atītānāgatapaccuppannesu khandhesu ādīnavaṃ jānitvā.",
  "atk-s0402a0:943_11": "Taṇhaṃ dukkhassa sambhavanti taṇhaṃ ca “ayaṃ vaṭṭadukkhasambhūto sabhāvo kāraṇa”nti evaṃ jānitvā.",
  "atk-s0402a0:943_12": "Ettāvatā imassa bhikkhuno vipassanaṃ vaḍḍhetvā arahattaṃ pattabhāvo dassito.",
  "atk-s0402a0:943_13": "Idāni taṃ khīṇāsavaṃ thomento vītataṇhotiādimāha.",
  "atk-s0402a0:943_14": "Tattha anādānoti niggahaṇo.",
  "atk-s0402a0:943_15": "Sato bhikkhu paribbajeti satisampajaññe vepullappatto khīṇāsavo bhikkhu sato sampajāno careyya vihareyyāti attho.",
  "atk-s0402a0:943_16": "Iti suttante vaṭṭaṃ kathetvā gāthāsu vaṭṭavivaṭṭaṃ kathitanti.",
  "atk-s0402a0:944_0": "10. Yogasuttavaṇṇanā",
  "atk-s0402a0:945_0": "10.",
  "atk-s0402a0:945_1": "Dasame vaṭṭasmiṃ yojentīti yogā.",
  "atk-s0402a0:945_2": "Kāmayogotiādīsu pañcakāmaguṇiko rāgo kāmayogo.",
  "atk-s0402a0:945_3": "Rūpārūpabhavesu chandarāgo bhavayogo,",
  "atk-s0402a0:945_4": "tathā jhānanikanti.",
  "atk-s0402a0:945_5": "Sassatadiṭṭhisahagato ca rāgo dvāsaṭṭhi diṭṭhiyo ca diṭṭhiyogo.",
  "atk-s0402a0:945_6": "Catūsu saccesu aññāṇaṃ avijjāyogo.",
  "atk-s0402a0:945_7": "Kāmesu vā yojetīti kāmayogo.",
  "atk-s0402a0:945_8": "Bhavesu yojetīti bhavayogo.",
  "atk-s0402a0:945_9": "Diṭṭhīsu yojetīti diṭṭhiyogo.",
  "atk-s0402a0:945_10": "Avijjāya yojetīti avijjāyogoti heṭṭhā vuttadhammānaṃyevetaṃ adhivacanaṃ.",
  "atk-s0402a0:946_0": "Idāni te vitthāretvā dassento katamo ca,",
  "atk-s0402a0:946_1": "bhikkhavetiādimāha.",
  "atk-s0402a0:946_2": "Tattha samudayanti uppattiṃ.",
  "atk-s0402a0:946_3": "Atthaṅgamanti bhedaṃ.",
  "atk-s0402a0:946_4": "Assādanti madhurabhāvaṃ.",
  "atk-s0402a0:946_5": "Ādīnavanti amadhurabhāvaṃ dosaṃ.",
  "atk-s0402a0:946_6": "Nissaraṇanti nissaṭabhāvaṃ.",
  "atk-s0402a0:946_7": "Kāmesūti vatthukāmesu.",
  "atk-s0402a0:946_8": "Kāmarāgoti kāme ārabbha uppannarāgo.",
  "atk-s0402a0:946_9": "Sesapadesupi eseva nayo.",
  "atk-s0402a0:946_10": "Anusetīti nibbattati.",
  "atk-s0402a0:946_11": "Ayaṃ vuccati,",
  "atk-s0402a0:946_12": "bhikkhave,",
  "atk-s0402a0:946_13": "kāmayogoti,",
  "atk-s0402a0:946_14": "bhikkhave,",
  "atk-s0402a0:946_15": "idaṃ kāmesu yojanakāraṇaṃ bandhanakāraṇaṃ vuccatīti evaṃ sabbattha attho veditabbo.",
  "atk-s0402a0:947_0": "Phassāyatanānanti cakkhādīnaṃ cakkhusamphassādikāraṇānaṃ.",
  "atk-s0402a0:947_1": "Avijjā aññāṇanti ñāṇapaṭipakkhabhāvena aññāṇasaṅkhātā avijjā.",
  "atk-s0402a0:947_2": "Iti kāmayogoti ettha iti saddo catūhipi yogehi saddhiṃ yojetabbo “evaṃ kāmayogo,",
  "atk-s0402a0:947_3": "evaṃ bhavayogo”ti.",
  "atk-s0402a0:947_4": "Saṃyuttoti parivārito.",
  "atk-s0402a0:947_5": "Pāpakehīti lāmakehi.",
  "atk-s0402a0:947_6": "Akusalehīti akosallasambhūtehi.",
  "atk-s0402a0:947_7": "Saṃkilesikehīti saṃkilesanakehi,",
  "atk-s0402a0:947_8": "pasannassa cittassa pasannabhāvadūsakehīti attho.",
  "atk-s0402a0:947_9": "Ponobbhavikehīti punabbhavanibbattakehi.",
  "atk-s0402a0:947_10": "Sadarehīti sadarathehi.",
  "atk-s0402a0:947_11": "Dukkhavipākehīti vipākakāle dukkhuppādakehi.",
  "atk-s0402a0:947_12": "Āyatiṃ jātijarāmaraṇikehīti anāgate punappunaṃ jātijarāmaraṇanibbattakehi.",
  "atk-s0402a0:947_13": "Tasmā ayogakkhemīti vuccatīti yasmā appahīnayogo puggalo etehi dhammehi sampayutto hoti,",
  "atk-s0402a0:947_14": "tasmā catūhi yogehi khemaṃ nibbānaṃ anadhigatattā na yogakkhemīti vuccati.",
  "atk-s0402a0:948_0": "Visaṃyogoti visaṃyojanakāraṇāni.",
  "atk-s0402a0:948_1": "Kāmayogavisaṃyogoti kāmayogato visaṃyojanakāraṇaṃ.",
  "atk-s0402a0:948_2": "Sesapadesupi eseva nayo.",
  "atk-s0402a0:948_3": "Tattha asubhajjhānaṃ kāmayogavisaṃyogo,",
  "atk-s0402a0:948_4": "taṃ pādakaṃ katvā adhigato anāgāmimaggo ekanteneva kāmayogavisaṃyogo nāma.",
  "atk-s0402a0:948_5": "Arahattamaggo bhavayogavisaṃyogo nāma,",
  "atk-s0402a0:948_6": "sotāpattimaggo diṭṭhiyogavisaṃyogo nāma,",
  "atk-s0402a0:948_7": "arahattamaggo avijjāyogavisaṃyogo nāma.",
  "atk-s0402a0:948_8": "Idāni te vitthāravasena dassento katamo ca,",
  "atk-s0402a0:948_9": "bhikkhavetiādimāha.",
  "atk-s0402a0:948_10": "Tassattho vuttanayeneva veditabbo.",
  "atk-s0402a0:949_0": "Bhavayogena cūbhayanti bhavayogena ca saṃyuttā,",
  "atk-s0402a0:949_1": "kiñci bhiyyo ubhayenāpi sampayuttā,",
  "atk-s0402a0:949_2": "yena kenaci yogena samannāgatāti attho.",
  "atk-s0402a0:949_3": "Purakkhatāti purato katā,",
  "atk-s0402a0:949_4": "parivāritā vā.",
  "atk-s0402a0:949_5": "Kāme pariññāyāti duvidhepi kāme parijānitvā.",
  "atk-s0402a0:949_6": "Bhavayogañca sabbasoti bhavayogañca sabbameva parijānitvā.",
  "atk-s0402a0:949_7": "Samūhaccāti samūhanitvā.",
  "atk-s0402a0:949_8": "Virājayanti virājento,",
  "atk-s0402a0:949_9": "virājetvā vā.",
  "atk-s0402a0:949_10": "“Virājento”ti hi vutte maggo kathito hoti,",
  "atk-s0402a0:949_11": "“virājetvā”ti vutte phalaṃ.",
  "atk-s0402a0:949_12": "Munīti khīṇāsavamuni.",
  "atk-s0402a0:949_13": "Iti imasmiṃ suttepi gāthāsupi vaṭṭavivaṭṭameva kathitanti.",
  "atk-s0402a0:950_0": "1. Carasuttavaṇṇanā",
  "atk-s0402a0:951_0": "11.",
  "atk-s0402a0:951_1": "Dutiyassa paṭhame adhivāsetīti cittaṃ adhiropetvā vāseti.",
  "atk-s0402a0:951_2": "Nappajahatīti na pariccajati.",
  "atk-s0402a0:951_3": "Na vinodetīti na nīharati.",
  "atk-s0402a0:951_4": "Na byantīkarotīti na vigatantaṃ paricchinnaparivaṭumaṃ karoti.",
  "atk-s0402a0:951_5": "Na anabhāvaṃ gametīti na anuabhāvaṃ avaḍḍhiṃ vināsaṃ gameti.",
  "atk-s0402a0:951_6": "Carampīti carantopi.",
  "atk-s0402a0:951_7": "Anātāpīti nibbīriyo.",
  "atk-s0402a0:951_8": "Anottāpīti upavādabhayarahito.",
  "atk-s0402a0:951_9": "Satatanti niccaṃ.",
  "atk-s0402a0:951_10": "Samitanti nirantaraṃ.",
  "atk-s0402a0:951_11": "Evaṃ sabbattha atthaṃ ñatvā sukkapakkhe vuttavipariyāyena attho veditabbo.",
  "atk-s0402a0:952_0": "Gāthāsu gehanissitanti kilesanissitaṃ.",
  "atk-s0402a0:952_1": "Mohaneyyesūti mohajanakesu ārammaṇesu.",
  "atk-s0402a0:952_2": "Abhabboti abhājanabhūto.",
  "atk-s0402a0:952_3": "Phuṭṭhuṃ sambodhimuttamanti arahattamaggasaṅkhātaṃ uttamañāṇaṃ phusituṃ.",
  "atk-s0402a0:953_0": "2. Sīlasuttavaṇṇanā",
  "atk-s0402a0:954_0": "12.",
  "atk-s0402a0:954_1": "Dutiye sampannasīlāti paripuṇṇasīlā.",
  "atk-s0402a0:954_2": "Sampannapātimokkhāti paripuṇṇapātimokkhā.",
  "atk-s0402a0:954_3": "Pātimokkhasaṃvarasaṃvutāti pātimokkhasaṃvarasīlena saṃvutā pihitā upetā hutvā viharatha.",
  "atk-s0402a0:954_4": "Ācāragocarasampannāti ācārena ca gocarena ca sampannā samupāgatā bhavatha.",
  "atk-s0402a0:954_5": "Aṇumattesu vajjesūti aṇuppamāṇesu dosesu.",
  "atk-s0402a0:954_6": "Bhayadassāvinoti tāni aṇumattāni vajjāni bhayato dassanasīlā.",
  "atk-s0402a0:954_7": "Samādāya sikkhatha sikkhāpadesūti sabbasikkhākoṭṭhāsesu samādātabbaṃ samādāya gahetvā sikkhatha.",
  "atk-s0402a0:954_8": "“Sampannasīlānaṃ…pe…",
  "atk-s0402a0:954_9": "sikkhāpadesū”ti ettakena dhammakkhānena sikkhattaye samādāpetvā ceva paṭiladdhaguṇesu ca vaṇṇaṃ kathetvā",
  "atk-s0402a0:954_10": "idāni uttari kātabbaṃ dassento kimassātiādimāha.",
  "atk-s0402a0:954_11": "Tattha kimassāti kiṃ bhaveyya.",
  "atk-s0402a0:955_0": "Yataṃ careti yathā caranto yato hoti saṃyato,",
  "atk-s0402a0:955_1": "evaṃ careyya.",
  "atk-s0402a0:955_2": "Esa nayo sabbattha.",
  "atk-s0402a0:955_3": "Accheti nisīdeyya.",
  "atk-s0402a0:955_4": "Yatamenaṃ pasārayeti yaṃ aṅgapaccaṅgaṃ pasāreyya,",
  "atk-s0402a0:955_5": "taṃ yataṃ saṃyatameva katvā pasāreyya.",
  "atk-s0402a0:955_6": "Uddhanti upari.",
  "atk-s0402a0:955_7": "Tiriyanti majjhaṃ.",
  "atk-s0402a0:955_8": "Apācīnanti adho.",
  "atk-s0402a0:955_9": "Ettāvatā atītā paccuppannā anāgatā ca pañcakkhandhā kathitā.",
  "atk-s0402a0:955_10": "Yāvatāti paricchedavacanaṃ.",
  "atk-s0402a0:955_11": "Jagato gatīti lokassa nipphatti.",
  "atk-s0402a0:955_12": "Samavekkhitā ca dhammānaṃ,",
  "atk-s0402a0:955_13": "khandhānaṃ udayabbayanti etesaṃ sabbaloke atītādibhedānaṃ pañcakkhandhadhammānaṃ udayañca vayañca samavekkhitā.",
  "atk-s0402a0:955_14": "“Pañcakkhandhānaṃ udayaṃ passanto pañcavīsati lakkhaṇāni passati,",
  "atk-s0402a0:955_15": "vayaṃ passanto pañcavīsati lakkhaṇāni passatī”ti vuttehi samapaññāsāya lakkhaṇehi sammā avekkhitā hoti.",
  "atk-s0402a0:955_16": "Cetosamathasāmīcinti cittasamathassa anucchavikaṃ paṭipadaṃ.",
  "atk-s0402a0:955_17": "Sikkhamānanti paṭipajjamānaṃ,",
  "atk-s0402a0:955_18": "pūrayamānanti attho.",
  "atk-s0402a0:955_19": "Pahitattoti pesitatto.",
  "atk-s0402a0:955_20": "Āhūti kathayanti.",
  "atk-s0402a0:955_21": "Sesamettha uttānameva.",
  "atk-s0402a0:955_22": "Imasmiṃ pana sutte sīlaṃ missakaṃ kathetvā gāthāsu khīṇāsavo kathito.",
  "atk-s0402a0:956_0": "3. Padhānasuttavaṇṇanā",
  "atk-s0402a0:957_0": "13.",
  "atk-s0402a0:957_1": "Tatiye sammappadhānānīti sundarapadhānāni uttamavīriyāni.",
  "atk-s0402a0:957_2": "Sammappadhānāti paripuṇṇavīriyā.",
  "atk-s0402a0:957_3": "Māradheyyābhibhūtāti tebhūmakavaṭṭasaṅkhātaṃ māradheyyaṃ abhibhavitvā samatikkamitvā ṭhitā.",
  "atk-s0402a0:957_4": "Te asitāti te khīṇāsavā anissitā nāma.",
  "atk-s0402a0:957_5": "Jātimaraṇabhayassāti jātiñca maraṇañca paṭicca uppajjanakabhayassa,",
  "atk-s0402a0:957_6": "jātimaraṇasaṅkhātasseva vā bhayassa.",
  "atk-s0402a0:957_7": "Pāragūti pāraṅgatā.",
  "atk-s0402a0:957_8": "Te tusitāti te khīṇāsavā tuṭṭhā nāma.",
  "atk-s0402a0:957_9": "Jetvā māraṃ savāhininti sasenakaṃ māraṃ jinitvā ṭhitā.",
  "atk-s0402a0:957_10": "Te anejāti te khīṇāsavā taṇhāsaṅkhātāya ejāya anejā niccalā nāma.",
  "atk-s0402a0:957_11": "Namucibalanti mārabalaṃ.",
  "atk-s0402a0:957_12": "Upātivattāti atikkantā.",
  "atk-s0402a0:957_13": "Te sukhitāti te khīṇāsavā lokuttarasukhena sukhitā nāma.",
  "atk-s0402a0:957_14": "Tenevāha –",
  "atk-s0402a0:958_0": "“Sukhitā vata arahanto, taṇhā nesaṃ na vijjati;",
  "atk-s0402a0:959_0": "Asmimāno samucchinno, mohajālaṃ padālita”nti. ;",
  "atk-s0402a0:960_0": "4. Saṃvarasuttavaṇṇanā",
  "atk-s0402a0:961_0": "14.",
  "atk-s0402a0:961_1": "Catutthe padhānānīti vīriyāni.",
  "atk-s0402a0:961_2": "Saṃvarappadhānanti cakkhādīni saṃvarantassa uppannavīriyaṃ.",
  "atk-s0402a0:961_3": "Pahānappadhānanti kāmavitakkādayo pajahantassa uppannavīriyaṃ.",
  "atk-s0402a0:961_4": "Bhāvanāppadhānanti sambojjhaṅge bhāventassa uppannavīriyaṃ.",
  "atk-s0402a0:961_5": "Anurakkhaṇāppadhānanti samādhinimittaṃ anurakkhantassa uppannavīriyaṃ.",
  "atk-s0402a0:962_0": "Vivekanissitantiādīsu viveko, virāgo,",
  "atk-s0402a0:962_1": "nirodhoti tīṇipi nibbānassa nāmāni.",
  "atk-s0402a0:962_2": "Nibbānaṃ hi upadhivivekattā viveko,",
  "atk-s0402a0:962_3": "taṃ āgamma rāgādayo virajjantīti virāgo,",
  "atk-s0402a0:962_4": "nirujjhantīti nirodho.",
  "atk-s0402a0:962_5": "Tasmā vivekanissitantiādīsu ārammaṇavasena vā adhigantabbavasena vā nibbānanissitanti attho.",
  "atk-s0402a0:963_0": "Vossaggapariṇāminti ettha dve vossaggā –",
  "atk-s0402a0:963_1": "pariccāgavossaggo ca pakkhandanavossaggo ca.",
  "atk-s0402a0:963_2": "Tattha vipassanā tadaṅgavasena kilese ca khandhe ca rāgaṃ pariccajatīti pariccāgavossaggo.",
  "atk-s0402a0:963_3": "Maggo ārammaṇavasena nibbānaṃ pakkhandatīti pakkhandanavossaggo.",
  "atk-s0402a0:963_4": "Tasmā vossaggapariṇāminti yathā bhāviyamāno satisambojjhaṅgo vossaggatthāya pariṇamati,",
  "atk-s0402a0:963_5": "vipassanābhāvañca maggabhāvañca pāpuṇāti,",
  "atk-s0402a0:963_6": "evaṃ taṃ bhāvetīti ayamettha attho.",
  "atk-s0402a0:963_7": "Sesapadesupi eseva nayo.",
  "atk-s0402a0:963_8": "Bhaddakanti laddhakaṃ.",
  "atk-s0402a0:963_9": "Samādhinimittaṃ vuccati aṭṭhikasaññādivasena adhigato samādhiyeva.",
  "atk-s0402a0:963_10": "Anurakkhatīti samādhipāripanthikadhamme rāgadosamohe sodhento rakkhati.",
  "atk-s0402a0:963_11": "Ettha ca aṭṭhikasaññādikā pañceva saññā vuttā,",
  "atk-s0402a0:963_12": "imasmiṃ pana ṭhāne dasapi asubhāni vitthāretvā kathetabbāni.",
  "atk-s0402a0:963_13": "Tesaṃ vitthāro visuddhimagge vuttoyeva.",
  "atk-s0402a0:963_14": "Gāthāya saṃvarādinipphādakaṃ vīriyameva vuttaṃ.",
  "atk-s0402a0:963_15": "Khayaṃ dukkhassa pāpuṇeti dukkhakkhayasaṅkhātaṃ arahattaṃ pāpuṇeyyāti.",
  "atk-s0402a0:964_0": "5. Paññattisuttavaṇṇanā",
  "atk-s0402a0:965_0": "15.",
  "atk-s0402a0:965_1": "Pañcame aggapaññattiyoti uttamapaññattiyo.",
  "atk-s0402a0:965_2": "Attabhāvīnanti attabhāvavantānaṃ.",
  "atk-s0402a0:965_3": "Yadidaṃ rāhu asurindoti yo esa rāhu asurindo ayaṃ aggoti.",
  "atk-s0402a0:965_4": "Ettha rāhu kira asurindo cattāri yojanasahassāni aṭṭha ca yojanasatāni ucco,",
  "atk-s0402a0:965_5": "bāhantaramassa dvādasayojanasatāni,",
  "atk-s0402a0:965_6": "hatthatalapādatalānaṃ puthulatā tīṇi yojanasatāni.",
  "atk-s0402a0:965_7": "Aṅgulipabbāni paṇṇāsa yojanāni,",
  "atk-s0402a0:965_8": "bhamukantaraṃ paṇṇāsayojanaṃ,",
  "atk-s0402a0:965_9": "nalāṭaṃ tiyojanasataṃ,",
  "atk-s0402a0:965_10": "sīsaṃ navayojanasataṃ.",
  "atk-s0402a0:965_11": "Kāmabhogīnaṃ yadidaṃ rājā mandhātāti yo esa rājā mandhātā nāma,",
  "atk-s0402a0:965_12": "ayaṃ dibbepi mānusakepi kāme paribhuñjanakānaṃ sattānaṃ aggo nāma.",
  "atk-s0402a0:965_13": "Esa hi asaṅkheyyāyukesu manussesu nibbattitvā icchiticchitakkhaṇe hiraññavassaṃ vassāpento mānusake kāme dīgharattaṃ paribhuñji.",
  "atk-s0402a0:965_14": "Devaloke pana yāva chattiṃsāya indānaṃ āyuppamāṇaṃ,",
  "atk-s0402a0:965_15": "tāva paṇīte kāme paribhuñjīti kāmabhogīnaṃ aggo nāma jāto.",
  "atk-s0402a0:965_16": "Ādhipateyyānanti adhipatiṭṭhānaṃ jeṭṭhakaṭṭhānaṃ karontānaṃ.",
  "atk-s0402a0:965_17": "Tathāgato aggamakkhāyatīti lokiyalokuttarehi guṇehi tathāgato aggo seṭṭho uttamo akkhāyati.",
  "atk-s0402a0:966_0": "Iddhiyā yasasā jalanti dibbasampattisamiddhiyā ca parivārasaṅkhātena yasasā ca jalantānaṃ.",
  "atk-s0402a0:966_1": "Uddhaṃ tiriyaṃ apācīnanti upari ca majjhe ca heṭṭhā ca.",
  "atk-s0402a0:966_2": "Yāvatā jagato gatīti yattakā lokanipphatti.",
  "atk-s0402a0:967_0": "6. Sokhummasuttavaṇṇanā",
  "atk-s0402a0:968_0": "16.",
  "atk-s0402a0:968_1": "Chaṭṭhe sokhummānīti sukhumalakkhaṇapaṭivijjhanakāni ñāṇāni.",
  "atk-s0402a0:968_2": "Rūpasokhummena samannāgato hotīti rūpe saṇhasukhumalakkhaṇapariggāhakena ñāṇena samannāgato hoti.",
  "atk-s0402a0:968_3": "Paramenāti uttamena.",
  "atk-s0402a0:968_4": "Tena ca rūpasokhummenāti tena yāva anulomabhāvaṃ pattena sukhumalakkhaṇapariggāhakañāṇena.",
  "atk-s0402a0:968_5": "Na samanupassatīti natthibhāveneva na passati.",
  "atk-s0402a0:968_6": "Na patthetīti natthibhāveneva na pattheti.",
  "atk-s0402a0:968_7": "Vedanāsokhummādīsupi eseva nayo.",
  "atk-s0402a0:969_0": "Rūpasokhummataṃ ñatvāti rūpakkhandhassa saṇhasukhumalakkhaṇapariggāhakena ñāṇena sukhumataṃ jānitvā.",
  "atk-s0402a0:969_1": "Vedanānañca sambhavanti vedanākkhandhassa ca pabhavaṃ jānitvā.",
  "atk-s0402a0:969_2": "Saññā yato samudetīti yasmā kāraṇā saññākkhandho samudeti nibbattati,",
  "atk-s0402a0:969_3": "tañca jānitvā.",
  "atk-s0402a0:969_4": "Atthaṃ gacchati yattha cāti yasmiṃ ṭhāne nirujjhati,",
  "atk-s0402a0:969_5": "tañca jānitvā.",
  "atk-s0402a0:969_6": "Saṅkhāre parato ñatvāti saṅkhārakkhandhaṃ aniccatāya lujjanabhāvena parato jānitvā.",
  "atk-s0402a0:969_7": "Iminā hi padena aniccānupassanā kathitā.",
  "atk-s0402a0:969_8": "Dukkhato no ca attatoti iminā dukkhānattānupassanā.",
  "atk-s0402a0:969_9": "Santoti kilesasantatāya santo.",
  "atk-s0402a0:969_10": "Santipade ratoti nibbāne rato.",
  "atk-s0402a0:969_11": "Iti suttante catūsu ṭhānesu vipassanāva kathitā,",
  "atk-s0402a0:969_12": "gāthāsu lokuttaradhammopīti.",
  "atk-s0402a0:970_0": "7. Paṭhamaagatisuttavaṇṇanā",
  "atk-s0402a0:971_0": "17- 19.",
  "atk-s0402a0:971_1": "Sattame agatigamanānīti nagatigamanāni.",
  "atk-s0402a0:971_2": "Chandāgatiṃ gacchatīti chandena agatiṃ gacchati,",
  "atk-s0402a0:971_3": "akattabbaṃ karoti.",
  "atk-s0402a0:971_4": "Sesesupi eseva nayo.",
  "atk-s0402a0:971_5": "Chandā dosā bhayā mohāti chandena, dosena, bhayena, mohena.",
  "atk-s0402a0:971_6": "Ativattatīti atikkamati.",
  "atk-s0402a0:971_7": "Aṭṭhamaṃ uttānameva.",
  "atk-s0402a0:971_8": "Navame tathābujjhanakānaṃ vasena dvīhipi nayehi kathitaṃ.",
  "atk-s0402a0:972_0": "10. Bhattuddesakasuttavaṇṇanā",
  "atk-s0402a0:973_0": "20.",
  "atk-s0402a0:973_1": "Dasame bhattuddesakoti salākabhattādīnaṃ uddesako.",
  "atk-s0402a0:973_2": "Kāmesu asaṃyatāti vatthukāmesu kilesakāmehi asaṃyatā.",
  "atk-s0402a0:973_3": "Parisākasaṭo ca panesa vuccatīti ayañca pana so evarūpā parisākacavaro nāma vuccatīti attho.",
  "atk-s0402a0:973_4": "Samaṇenāti buddhasamaṇena.",
  "atk-s0402a0:973_5": "Parisāya maṇḍo ca panesa vuccatīti ayaṃ evarūpā parisā vippasannena parisāmaṇḍoti vuccatīti.",
  "atk-s0402a0:974_0": "1. Paṭhamauruvelasuttavaṇṇanā",
  "atk-s0402a0:975_0": "21.",
  "atk-s0402a0:975_1": "Tatiyassa paṭhame uruvelāyanti ettha uruvelāti mahāvelā,",
  "atk-s0402a0:975_2": "mahāvālikarāsīti attho.",
  "atk-s0402a0:975_3": "Atha vā urūti vālukā vuccati,",
  "atk-s0402a0:975_4": "velāti mariyādā.",
  "atk-s0402a0:975_5": "Velātikkamanahetu āhaṭā uru uruvelāti evamettha attho daṭṭhabbo.",
  "atk-s0402a0:975_6": "Atīte kira anuppanne buddhe dasasahassā kulaputtā tāpasapabbajjaṃ pabbajitvā tasmiṃ padese viharantā ekadivasaṃ sannipatitvā katikavattaṃ akaṃsu –",
  "atk-s0402a0:975_7": "“kāyakammavacīkammāni nāma paresampi pākaṭāni honti,",
  "atk-s0402a0:975_8": "manokammaṃ pana apākaṭaṃ.",
  "atk-s0402a0:975_9": "Tasmā yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi,",
  "atk-s0402a0:975_10": "tassa añño codako nāma natthi.",
  "atk-s0402a0:975_11": "So attanāva attānaṃ codetvā pattapuṭena vālukaṃ āharitvā imasmiṃ ṭhāne ākiratu,",
  "atk-s0402a0:975_12": "idamassa daṇḍakamma”nti.",
  "atk-s0402a0:975_13": "Tato paṭṭhāya yo tādisaṃ vitakkaṃ vitakketi,",
  "atk-s0402a0:975_14": "so tattha pattapuṭena vālukaṃ ākirati,",
  "atk-s0402a0:975_15": "evaṃ tattha anukkamena mahāvālukarāsi jāto.",
  "atk-s0402a0:975_16": "Tato naṃ pacchimā janatā parikkhipitvā cetiyaṭṭhānamakāsi,",
  "atk-s0402a0:975_17": "taṃ sandhāya vuttaṃ –",
  "atk-s0402a0:975_18": "“uruvelāti mahāvelā,",
  "atk-s0402a0:975_19": "mahāvālikarāsīti attho”ti.",
  "atk-s0402a0:975_20": "Tameva sandhāya vuttaṃ –",
  "atk-s0402a0:975_21": "“atha vā urūti vālukā vuccati,",
  "atk-s0402a0:975_22": "velāti mariyādā,",
  "atk-s0402a0:975_23": "velātikkamanahetu āhaṭā uru uruvelāti evamettha attho daṭṭhabbo”ti.",
  "atk-s0402a0:976_0": "Najjā nerañjarāya tīreti uruvelagāmaṃ nissāya nerañjarānadītīre viharāmīti dasseti.",
  "atk-s0402a0:976_1": "Ajapālanigrodheti ajapālakā tassa nigrodhassa chāyāya nisīdantipi tiṭṭhantipi,",
  "atk-s0402a0:976_2": "tasmā so ajapālanigrodhotveva saṅkhaṃ gato,",
  "atk-s0402a0:976_3": "tassa heṭṭhāti attho.",
  "atk-s0402a0:976_4": "Paṭhamābhisambuddhoti sambuddho hutvā paṭhamameva.",
  "atk-s0402a0:976_5": "Udapādīti ayaṃ vitakko pañcame sattāhe udapādi.",
  "atk-s0402a0:976_6": "Kasmā udapādīti?",
  "atk-s0402a0:976_7": "Sabbabuddhānaṃ āciṇṇattā ceva pubbāsevanatāya ca.",
  "atk-s0402a0:976_8": "Tattha pubbāsevanāya pakāsanatthaṃ tittirajātakaṃ āharitabbaṃ.",
  "atk-s0402a0:976_9": "Hatthivānaratittirā kira ekasmiṃ padese viharantā “yo amhākaṃ mahallako,",
  "atk-s0402a0:976_10": "tasmiṃ sagāravā viharissāmā”ti nigrodhaṃ dassetvā “ko nu kho amhākaṃ mahallako”ti vīmaṃsantā tittirassa",
  "atk-s0402a0:976_11": "mahallakabhāvaṃ ñatvā tassa jeṭṭhāpacāyanakammaṃ katvā aññamaññaṃ samaggā sammodamānā viharitvā saggaparāyaṇā ahesuṃ.",
  "atk-s0402a0:976_12": "Taṃ kāraṇaṃ ñatvā rukkhe adhivatthā devatā imaṃ gāthamāha –",
  "atk-s0402a0:977_0": "“Ye vuḍḍhamapacāyanti, narā dhammassa kovidā;",
  "atk-s0402a0:978_0": "Diṭṭheva dhamme pāsaṃsā, samparāye ca suggatī”ti. ;",
  "atk-s0402a0:979_0": "Evaṃ ahetukatiracchānayoniyaṃ nibbattopi tathāgato sagāravavāsaṃ rocesi,",
  "atk-s0402a0:979_1": "idāni kasmā na rocessatīti.",
  "atk-s0402a0:979_2": "Agāravoti aññasmiṃ gāravarahito,",
  "atk-s0402a0:979_3": "kañci garuṭṭhāne aṭṭhapetvāti attho.",
  "atk-s0402a0:979_4": "Appatissoti patissayarahito,",
  "atk-s0402a0:979_5": "kañci jeṭṭhakaṭṭhāne aṭṭhapetvāti attho.",
  "atk-s0402a0:979_6": "Samaṇaṃ vā brāhmaṇaṃ vāti ettha samitapāpabāhitapāpāyeva samaṇabrāhmaṇā adhippetā.",
  "atk-s0402a0:979_7": "Sakkatvā garuṃ katvāti sakkārañceva katvā garukārañca upaṭṭhapetvā.",
  "atk-s0402a0:980_0": "Sadevake loketiādīsu saddhiṃ devehi sadevake.",
  "atk-s0402a0:980_1": "Devaggahaṇena cettha mārabrahmesu gahitesupi māro nāma vasavattī sabbesaṃ upari vasaṃ vatteti,",
  "atk-s0402a0:980_2": "brahmā nāma mahānubhāvo,",
  "atk-s0402a0:980_3": "ekaṅguliyā ekasmiṃ cakkavāḷasahasse ālokaṃ pharati,",
  "atk-s0402a0:980_4": "dvīhi dvīsu,",
  "atk-s0402a0:980_5": "dasahi aṅgulīhi dasasu cakkavāḷasahassesu ālokaṃ pharati.",
  "atk-s0402a0:980_6": "So iminā sīlasampannataroti vattuṃ mā labhantūti samārake sabrahmaketi visuṃ vuttaṃ.",
  "atk-s0402a0:980_7": "Tathā samaṇā nāma ekanikāyādivasena bahussutā sīlavanto paṇḍitā,",
  "atk-s0402a0:980_8": "brāhmaṇāpi vatthuvijjādivasena bahussutā paṇḍitā.",
  "atk-s0402a0:980_9": "Te iminā sampannatarāti vattuṃ mā labhantūti sassamaṇabrāhmaṇiyā pajāyāti vuttaṃ.",
  "atk-s0402a0:980_10": "Sadevamanussāyāti idaṃ pana nippadesato dassanatthaṃ gahitameva gahetvā vuttaṃ.",
  "atk-s0402a0:980_11": "Apicettha purimāni tīṇi padāni lokavasena vuttāni,",
  "atk-s0402a0:980_12": "pacchimāni dve pajāvasena.",
  "atk-s0402a0:980_13": "Sīlasampannataranti sīlena sampannataraṃ,",
  "atk-s0402a0:980_14": "adhikataranti attho.",
  "atk-s0402a0:980_15": "Ettha ca sīlādayo cattāro dhammā lokiyalokuttarā kathitā,",
  "atk-s0402a0:980_16": "vimuttiñāṇadassanaṃ lokiyameva.",
  "atk-s0402a0:980_17": "Paccavekkhaṇañāṇameva hetaṃ.",
  "atk-s0402a0:980_18": "Pāturahosīti “ayaṃ satthā avīcito yāva bhavaggā sīlādīhi attanā adhikataraṃ apassanto ‘mayā paṭividdhanavalokuttaradhammameva",
  "atk-s0402a0:980_19": "sakkatvā upanissāya viharissāmī’ti cinteti,",
  "atk-s0402a0:980_20": "kāraṇaṃ bhagavā cinteti,",
  "atk-s0402a0:980_21": "atthaṃ vuḍḍhiṃ visesaṃ cinteti,",
  "atk-s0402a0:980_22": "gacchāmissa ussāhaṃ janessāmī”ti cintetvā purato pākaṭo ahosi,",
  "atk-s0402a0:980_23": "abhimukhe aṭṭhāsīti attho.",
  "atk-s0402a0:981_0": "Vihaṃsu viharanti cāti ettha yo vadeyya –",
  "atk-s0402a0:981_1": "“viharantīti vacanato paccuppannepi bahū buddhā”ti,",
  "atk-s0402a0:981_2": "so “bhagavāpi bhante etarahi arahaṃ sammāsambuddho”ti iminā vacanena paṭibāhitabbo.",
  "atk-s0402a0:982_0": "“Na me ācariyo atthi, sadiso me na vijjati;",
  "atk-s0402a0:983_0": "Sadevakasmiṃ lokasmiṃ, natthi me paṭipuggalo”ti. –",
  "atk-s0402a0:984_0": "Ādīhi cassa suttehi aññesaṃ buddhānaṃ abhāvo dīpetabbo.",
  "atk-s0402a0:984_1": "Tasmāti yasmā sabbepi buddhā saddhammagaruno, tasmā.",
  "atk-s0402a0:984_2": "Mahattamabhikaṅkhatāti mahantabhāvaṃ patthayamānena.",
  "atk-s0402a0:984_3": "Saraṃ buddhāna sāsananti buddhānaṃ sāsanaṃ sarantena.",
  "atk-s0402a0:985_0": "Yatoti yasmiṃ kāle.",
  "atk-s0402a0:985_1": "Mahattena samannāgatoti rattaññumahattaṃ vepullamahattaṃ brahmacariyamahattaṃ lābhaggamahattanti iminā catubbidhena mahattena samannāgato.",
  "atk-s0402a0:985_2": "Atha me saṅghepi gāravoti atha mayhaṃ saṅghepi gāravo jāto.",
  "atk-s0402a0:985_3": "Kismiṃ pana kāle bhagavatā saṅghe gāravo katoti?",
  "atk-s0402a0:985_4": "Mahāpajāpatiyā dussayugadānakāle.",
  "atk-s0402a0:985_5": "Tadā hi bhagavā attano upanītaṃ dussayugaṃ “saṅghe, gotami, dehi,",
  "atk-s0402a0:985_6": "saṅghe te dinne ahañceva pūjito bhavissāmi saṅgho cā”ti vadanto saṅghe gāravaṃ akāsi nāma.",
  "atk-s0402a0:986_0": "2. Dutiyauruvelasuttavaṇṇanā",
  "atk-s0402a0:987_0": "22.",
  "atk-s0402a0:987_1": "Dutiye sambahulāti bahukā.",
  "atk-s0402a0:987_2": "Brāhmaṇāti huhukkajātikena brāhmaṇena saddhiṃ āgatā brāhmaṇā.",
  "atk-s0402a0:987_3": "Jiṇṇāti jarājiṇṇā.",
  "atk-s0402a0:987_4": "Vuḍḍhāti vayovuddhā.",
  "atk-s0402a0:987_5": "Mahallakāti jātimahallakā.",
  "atk-s0402a0:987_6": "Addhagatāti tayo vaye addhe atikkantā.",
  "atk-s0402a0:987_7": "Sutametanti amhehi sutaṃ etaṃ.",
  "atk-s0402a0:987_8": "Tayidaṃ bho, gotama,",
  "atk-s0402a0:987_9": "tathevāti bho, gotama,",
  "atk-s0402a0:987_10": "etaṃ amhehi sutakāraṇaṃ tathā eva.",
  "atk-s0402a0:987_11": "Tayidaṃ bho, gotama,",
  "atk-s0402a0:987_12": "na sampannamevāti taṃ etaṃ abhivādanādiakaraṇaṃ ananucchavikameva.",
  "atk-s0402a0:988_0": "Akālavādītiādīsu akāle vadatīti akālavādī.",
  "atk-s0402a0:988_1": "Asabhāvaṃ vadatīti abhūtavādī.",
  "atk-s0402a0:988_2": "Anatthaṃ vadati,",
  "atk-s0402a0:988_3": "no atthanti anatthavādī.",
  "atk-s0402a0:988_4": "Adhammaṃ vadati,",
  "atk-s0402a0:988_5": "no dhammanti adhammavādī.",
  "atk-s0402a0:988_6": "Avinayaṃ vadati,",
  "atk-s0402a0:988_7": "no vinayanti avinayavādī.",
  "atk-s0402a0:988_8": "Anidhānavatiṃ vācaṃ bhāsitāti na hadaye nidhetabbayuttakaṃ vācaṃ bhāsitā.",
  "atk-s0402a0:988_9": "Akālenāti kathetuṃ ayuttakālena.",
  "atk-s0402a0:988_10": "Anapadesanti apadesarahitaṃ,",
  "atk-s0402a0:988_11": "sāpadesaṃ sakāraṇaṃ katvā na katheti.",
  "atk-s0402a0:988_12": "Apariyantavatinti pariyantarahitaṃ,",
  "atk-s0402a0:988_13": "na paricchedaṃ dassetvā katheti.",
  "atk-s0402a0:988_14": "Anatthasaṃhitanti na lokiyalokuttaraatthanissitaṃ katvā katheti.",
  "atk-s0402a0:988_15": "Bālo therotveva saṅkhaṃ gacchatīti andhabālo theroti saṅkhaṃ gacchati.",
  "atk-s0402a0:989_0": "Kālavādītiādīni vuttapaṭipakkhavasena veditabbāni.",
  "atk-s0402a0:989_1": "Paṇḍito therotveva saṅkhaṃ gacchatīti paṇḍiccena samannāgatattā paṇḍito,",
  "atk-s0402a0:989_2": "thirabhāvappattiyā theroti saṅkhaṃ gacchati.",
  "atk-s0402a0:990_0": "Bahussuto hotīti bahuṃ assa sutaṃ hoti,",
  "atk-s0402a0:990_1": "navaṅgaṃ satthusāsanaṃ pāḷianusandhipubbāparavasena uggahitaṃ hotīti attho.",
  "atk-s0402a0:990_2": "Sutadharoti sutassa ādhārabhūto.",
  "atk-s0402a0:990_3": "Yassa hi ito gahitaṃ ito palāyati,",
  "atk-s0402a0:990_4": "chiddaghaṭe udakaṃ viya na tiṭṭhati,",
  "atk-s0402a0:990_5": "parisamajjhe ekasuttaṃ vā jātakaṃ vā kathetuṃ vā vācetuṃ vā na sakkoti,",
  "atk-s0402a0:990_6": "ayaṃ na sutadharo nāma.",
  "atk-s0402a0:990_7": "Yassa pana uggahitaṃ buddhavacanaṃ uggahitakālasadisameva hoti,",
  "atk-s0402a0:990_8": "dasapi vīsatipi vassāni sajjhāyaṃ akarontassa neva nassati,",
  "atk-s0402a0:990_9": "ayaṃ sutadharo nāma.",
  "atk-s0402a0:990_10": "Sutasannicayoti sutassa sannicayabhūto.",
  "atk-s0402a0:990_11": "Yassa hi sutaṃ hadayamañjūsāya sannicitaṃ silāya lekhā viya suvaṇṇapatte pakkhittasīhavasā viya ca tiṭṭhati,",
  "atk-s0402a0:990_12": "ayaṃ sutasannicayo nāma.",
  "atk-s0402a0:990_13": "Dhātāti dhātā paguṇā.",
  "atk-s0402a0:990_14": "Ekaccassa hi uggahitabuddhavacanaṃ dhātaṃ paguṇaṃ niccalikaṃ na hoti,",
  "atk-s0402a0:990_15": "“asukaṃ suttaṃ vā jātakaṃ vā kathehī”ti vutte “sajjhāyitvā saṃsanditvā samanuggāhitvā jānissāmī”ti vadati.",
  "atk-s0402a0:990_16": "Ekaccassa dhātaṃ paguṇaṃ bhavaṅgasotasadisaṃ hoti,",
  "atk-s0402a0:990_17": "“asukaṃ suttaṃ vā jātakaṃ vā kathehī”ti vutte uddharitvā tameva katheti.",
  "atk-s0402a0:990_18": "Taṃ sandhāya vuttaṃ “dhātā”ti.",
  "atk-s0402a0:990_19": "Vacasā paricitāti suttadasaka-",
  "atk-s0402a0:990_20": "vaggadasakapaṇṇāsadasakavasena vācāya sajjhāyitā.",
  "atk-s0402a0:990_21": "Manasānupekkhitāti cittena anupekkhitā.",
  "atk-s0402a0:990_22": "Yassa vācāya sajjhāyitaṃ buddhavacanaṃ manasā cintentassa tattha tattha pākaṭaṃ hoti,",
  "atk-s0402a0:990_23": "mahādīpaṃ jāletvā ṭhitassa rūpagataṃ viya paññāyati,",
  "atk-s0402a0:990_24": "taṃ sandhāyetaṃ vuttaṃ.",
  "atk-s0402a0:990_25": "Diṭṭhiyā suppaṭividdhāti atthato ca kāraṇato ca paññāya suppaṭividdhā.",
  "atk-s0402a0:991_0": "Ābhicetasikānanti abhicetoti abhikkantaṃ visuddhaṃ cittaṃ vuccati,",
  "atk-s0402a0:991_1": "adhicittaṃ vā,",
  "atk-s0402a0:991_2": "abhicetasi jātāni ābhicetasikāni,",
  "atk-s0402a0:991_3": "abhicetosannissitānīti vā ābhicetasikāni.",
  "atk-s0402a0:991_4": "Diṭṭhadhammasukhavihārānanti diṭṭhadhamme sukhavihārānaṃ.",
  "atk-s0402a0:991_5": "Diṭṭhadhammoti paccakkho attabhāvo vuccati,",
  "atk-s0402a0:991_6": "tattha sukhavihārabhūtānanti attho.",
  "atk-s0402a0:991_7": "Rūpāvacarajjhānānametaṃ adhivacanaṃ.",
  "atk-s0402a0:991_8": "Tāni hi appetvā nisinnā jhāyino imasmiṃyeva attabhāve asaṃkiliṭṭhanekkhammasukhaṃ vindanti,",
  "atk-s0402a0:991_9": "tasmā “diṭṭhadhammasukhavihārānī”ti vuccati.",
  "atk-s0402a0:991_10": "Nikāmalābhīti nikāmena lābhī,",
  "atk-s0402a0:991_11": "attano icchāvasena lābhī,",
  "atk-s0402a0:991_12": "icchiticchitakkhaṇe samāpajjituṃ samatthoti vuttaṃ hoti.",
  "atk-s0402a0:991_13": "Akicchalābhīti sukheneva paccanīkadhamme vikkhambhetvā samāpajjituṃ samatthoti vuttaṃ hoti.",
  "atk-s0402a0:991_14": "Akasiralābhīti akasirānaṃ lābhī vipulānaṃ,",
  "atk-s0402a0:991_15": "yathāparicchedena vuṭṭhātuṃ samatthoti vuttaṃ hoti.",
  "atk-s0402a0:991_16": "Ekacco hi lābhīyeva hoti,",
  "atk-s0402a0:991_17": "na pana icchiticchitakkhaṇe sakkoti samāpajjituṃ.",
  "atk-s0402a0:991_18": "Ekacco sakkoti tathāsamāpajjituṃ,",
  "atk-s0402a0:991_19": "pāripanthike ca pana kicchena vikkhambheti.",
  "atk-s0402a0:991_20": "Ekacco tathā ca samāpajjati,",
  "atk-s0402a0:991_21": "pāripanthike ca akiccheneva vikkhambheti,",
  "atk-s0402a0:991_22": "na sakkoti nāḷikayantaṃ viya yathāparicchedeyeva vuṭṭhātuṃ.",
  "atk-s0402a0:991_23": "Yassa pana ayaṃ tividhāpi sampadā atthi,",
  "atk-s0402a0:991_24": "so “akicchalābhī akasiralābhī”ti vuccati.",
  "atk-s0402a0:991_25": "Āsavānaṃ khayātiādīni vuttatthāneva.",
  "atk-s0402a0:991_26": "Evamidha sīlampi bāhusaccampi khīṇāsavasseva sīlaṃ bāhusaccañca,",
  "atk-s0402a0:991_27": "jhānānipi khīṇāsavasseva vaḷañjanakajjhānāni kathitāni.",
  "atk-s0402a0:991_28": "“Āsavānaṃ khayā”tiādīhi pana arahattaṃ kathitaṃ.",
  "atk-s0402a0:991_29": "Phalena cettha maggakiccaṃ pakāsitanti veditabbaṃ.",
  "atk-s0402a0:992_0": "Uddhatenāti uddhaccasahagatena.",
  "atk-s0402a0:992_1": "Samphanti palāpakathaṃ.",
  "atk-s0402a0:992_2": "Asamāhitasaṅkappoti aṭṭhapitasaṅkappo.",
  "atk-s0402a0:992_3": "Magoti magasadiso.",
  "atk-s0402a0:992_4": "Ārāti dūre.",
  "atk-s0402a0:992_5": "Thāvareyyamhāti thāvarabhāvato.",
  "atk-s0402a0:992_6": "Pāpadiṭṭhīti lāmakadiṭṭhi.",
  "atk-s0402a0:992_7": "Anādaroti ādararahito.",
  "atk-s0402a0:992_8": "Sutavāti sutena upagato.",
  "atk-s0402a0:992_9": "Paṭibhānavāti duvidhena paṭibhānena samannāgato.",
  "atk-s0402a0:992_10": "Paññāyatthaṃ vipassatīti sahavipassanāya maggapaññāya catunnaṃ saccānaṃ atthaṃ vinivijjhitvā passati.",
  "atk-s0402a0:992_11": "Pāragū sabbadhammānanti sabbesaṃ khandhādidhammānaṃ pāraṃ gato,",
  "atk-s0402a0:992_12": "abhiññāpāragū,",
  "atk-s0402a0:992_13": "pariññāpāragū,",
  "atk-s0402a0:992_14": "pahānapāragū,",
  "atk-s0402a0:992_15": "bhāvanāpāragū,",
  "atk-s0402a0:992_16": "sacchikiriyāpāragū,",
  "atk-s0402a0:992_17": "samāpattipāragūti evaṃ chabbidhena pāragamanena sabbadhammānaṃ pāraṃ pariyosānaṃ gato.",
  "atk-s0402a0:992_18": "Akhiloti rāgakhilādivirahito.",
  "atk-s0402a0:992_19": "Paṭibhānavāti duvidheneva paṭibhānena samannāgato.",
  "atk-s0402a0:992_20": "Brahmacariyassa kevalīti sakalabrahmacariyo.",
  "atk-s0402a0:992_21": "Sesamettha uttānamevāti.",
  "atk-s0402a0:993_0": "3. Lokasuttavaṇṇanā",
  "atk-s0402a0:994_0": "23.",
  "atk-s0402a0:994_1": "Tatiye lokoti dukkhasaccaṃ.",
  "atk-s0402a0:994_2": "Abhisambuddhoti ñāto paccakkho kato.",
  "atk-s0402a0:994_3": "Lokasmāti dukkhasaccato.",
  "atk-s0402a0:994_4": "Pahīnoti mahābodhimaṇḍe arahattamaggañāṇena pahīno.",
  "atk-s0402a0:994_5": "Tathāgatassa bhāvitāti tathāgatena bhāvitā.",
  "atk-s0402a0:995_0": "Evaṃ ettakena ṭhānena catūhi saccehi attano buddhabhāvaṃ kathetvā idāni tathāgatabhāvaṃ kathetuṃ yaṃ,",
  "atk-s0402a0:995_1": "bhikkhavetiādimāha.",
  "atk-s0402a0:995_2": "Tattha diṭṭhanti rūpāyatanaṃ.",
  "atk-s0402a0:995_3": "Sutanti saddāyatanaṃ.",
  "atk-s0402a0:995_4": "Mutanti patvā gahetabbato gandhāyatanaṃ rasāyatanaṃ phoṭṭhabbāyatanaṃ.",
  "atk-s0402a0:995_5": "Viññātanti sukhadukkhādi dhammārammaṇaṃ.",
  "atk-s0402a0:995_6": "Pattanti pariyesitvā vā apariyesitvā vā pattaṃ.",
  "atk-s0402a0:995_7": "Pariyesitanti pattaṃ vā appattaṃ vā pariyesitaṃ.",
  "atk-s0402a0:995_8": "Anuvicaritaṃ manasāti cittena anusañcaritaṃ.",
  "atk-s0402a0:996_0": "Tathāgatena abhisambuddhanti iminā etaṃ dasseti –",
  "atk-s0402a0:996_1": "yaṃ aparimāṇāsu lokadhātūsu imassa sadevakassa lokassa nīlaṃ pītakantiādi rūpārammaṇaṃ cakkhudvāre āpāthaṃ āgacchati,",
  "atk-s0402a0:996_2": "“ayaṃ satto imasmiṃ khaṇe imaṃ nāma rūpārammaṇaṃ disvā sumano vā dummano vā majjhatto vā jāto”ti sabbaṃ tathāgatassa evaṃ abhisambuddhaṃ.",
  "atk-s0402a0:996_3": "Tathā yaṃ aparimāṇāsu lokadhātūsu imassa sadevakassa lokassa bherisaddo mudiṅgasaddotiādi saddārammaṇaṃ sotadvāre āpāthaṃ āgacchati,",
  "atk-s0402a0:996_4": "mūlagandho tacagandhotiādi gandhārammaṇaṃ ghānadvāre āpāthaṃ āgacchati,",
  "atk-s0402a0:996_5": "mūlaraso khandharasotiādi rasārammaṇaṃ jivhādvāre āpāthaṃ āgacchati,",
  "atk-s0402a0:996_6": "kakkhaḷaṃ mudukantiādi pathavīdhātutejodhātuvāyodhātubhedaṃ phoṭṭhabbārammaṇaṃ kāyadvāre āpāthaṃ āgacchati,",
  "atk-s0402a0:996_7": "“ayaṃ satto imasmiṃ khaṇe imaṃ nāma phoṭṭhabbārammaṇaṃ phusitvā sumano vā dummano vā majjhatto vā jāto”ti sabbaṃ tathāgatassa evaṃ abhisambuddhaṃ.",
  "atk-s0402a0:996_8": "Tathā yaṃ aparimāṇāsu lokadhātūsu imassa sadevakassa lokassa sukhadukkhādibhedaṃ dhammārammaṇaṃ manodvārassa āpāthaṃ āgacchati,",
  "atk-s0402a0:996_9": "“ayaṃ satto imasmiṃ khaṇe imaṃ nāma dhammārammaṇaṃ vijānitvā sumano vā dummano vā majjhatto vā jāto”ti sabbaṃ tathāgatassa evaṃ abhisambuddhaṃ. Yañhi,",
  "atk-s0402a0:996_10": "bhikkhave,",
  "atk-s0402a0:996_11": "imesaṃ sabbasattānaṃ diṭṭhaṃ sutaṃ mutaṃ viññātaṃ,",
  "atk-s0402a0:996_12": "tattha tathāgatena adiṭṭhaṃ vā asutaṃ vā amutaṃ vā aviññātaṃ vā natthi,",
  "atk-s0402a0:996_13": "imassa pana mahājanassa pariyesitvā appattampi atthi,",
  "atk-s0402a0:996_14": "apariyesitvā appattampi atthi,",
  "atk-s0402a0:996_15": "pariyesitvā pattampi atthi,",
  "atk-s0402a0:996_16": "apariyesitvā pattampi atthi,",
  "atk-s0402a0:996_17": "sabbampi tathāgatassa appattaṃ nāma natthi ñāṇena asacchikataṃ.",
  "atk-s0402a0:997_0": "Tasmā tathāgatoti vuccatīti yaṃ yathā lokena gataṃ,",
  "atk-s0402a0:997_1": "tassa tatheva gatattā tathāgatoti vuccati.",
  "atk-s0402a0:997_2": "Pāḷiyaṃ pana “abhisambuddha”nti vuttaṃ,",
  "atk-s0402a0:997_3": "taṃ gatasaddena ekatthaṃ.",
  "atk-s0402a0:997_4": "Iminā nayena sabbavāresu tathāgatoti nigamassa attho veditabbo.",
  "atk-s0402a0:997_5": "Tassa yutti ekapuggalavaṇṇanāyaṃ tathāgatasaddavitthāre vuttāyeva.",
  "atk-s0402a0:997_6": "Apicettha aññadatthūti ekaṃsatthe nipāto.",
  "atk-s0402a0:997_7": "Dakkhatīti daso.",
  "atk-s0402a0:997_8": "Vasaṃ vattetīti vasavattī.",
  "atk-s0402a0:998_0": "Sabbaṃ lokaṃ abhiññāti tedhātukaṃ lokasannivāsaṃ jānitvā.",
  "atk-s0402a0:998_1": "Sabbaṃ loke yathātathanti tasmiṃ tedhātukalokasannivāse yaṃkiñci neyyaṃ,",
  "atk-s0402a0:998_2": "sabbaṃ taṃ yathātathaṃ aviparītaṃ jānitvā.",
  "atk-s0402a0:998_3": "Visaṃyuttoti catunnaṃ yogānaṃ pahānena visaṃyutto.",
  "atk-s0402a0:998_4": "Anūpayoti taṇhādiṭṭhiupayehi virahito.",
  "atk-s0402a0:998_5": "Sabbābhibhūti rūpādīni sabbārammaṇāni abhibhavitvā ṭhito.",
  "atk-s0402a0:998_6": "Dhīroti dhitisampanno.",
  "atk-s0402a0:998_7": "Sabbaganthappamocanoti sabbe cattāropi ganthe mocetvā ṭhito.",
  "atk-s0402a0:998_8": "Phuṭṭhassāti phuṭṭhā assa.",
  "atk-s0402a0:998_9": "Idañca karaṇatthe sāmivacanaṃ.",
  "atk-s0402a0:998_10": "Paramā santīti nibbānaṃ.",
  "atk-s0402a0:998_11": "Tañhi tena ñāṇaphusanena phuṭṭhaṃ.",
  "atk-s0402a0:998_12": "Tenevāha –",
  "atk-s0402a0:998_13": "nibbānaṃ akutobhayanti.",
  "atk-s0402a0:998_14": "Atha vā paramāsantīti uttamā santi.",
  "atk-s0402a0:998_15": "Katarā sāti? Nibbānaṃ.",
  "atk-s0402a0:998_16": "Yasmā pana nibbāne kutoci bhayaṃ natthi,",
  "atk-s0402a0:998_17": "tasmā taṃ akutobhayanti vuccati.",
  "atk-s0402a0:998_18": "Vimutto upadhisaṅkhayeti upadhisaṅkhayasaṅkhāte nibbāne tadārammaṇāya phalavimuttiyā vimutto.",
  "atk-s0402a0:998_19": "Sīho anuttaroti parissayānaṃ sahanaṭṭhena kilesānañca hiṃsanaṭṭhena tathāgato anuttaro sīho nāma.",
  "atk-s0402a0:998_20": "Brahmanti seṭṭhaṃ.",
  "atk-s0402a0:998_21": "Itīti evaṃ tathāgatassa guṇe jānitvā.",
  "atk-s0402a0:998_22": "Saṅgammāti samāgantvā.",
  "atk-s0402a0:998_23": "Taṃ namassantīti taṃ tathāgataṃ te saraṇaṃ gatā namassanti.",
  "atk-s0402a0:998_24": "Idāni yaṃ vadantā te namassanti,",
  "atk-s0402a0:998_25": "taṃ dassetuṃ dantotiādi vuttaṃ.",
  "atk-s0402a0:998_26": "Taṃ uttānatthamevāti.",
  "atk-s0402a0:999_0": "4. Kāḷakārāmasuttavaṇṇanā",
  "atk-s0402a0:1000_0": "24.",
  "atk-s0402a0:1000_1": "Catutthaṃ atthuppattiyaṃ nikkhittaṃ.",
  "atk-s0402a0:1000_2": "Katarāya atthuppattiyanti?",
  "atk-s0402a0:1000_3": "Dasabalaguṇakathāya.",
  "atk-s0402a0:1000_4": "Anāthapiṇḍikassa kira dhītā cūḷasubhaddā “sāketanagare kāḷakaseṭṭhiputtassa gehaṃ gacchissāmī”ti satthāraṃ upasaṅkamitvā, “bhante,",
  "atk-s0402a0:1000_5": "ahaṃ micchādiṭṭhikakulaṃ gacchāmi.",
  "atk-s0402a0:1000_6": "Sace tattha sakkāraṃ labhissāmi,",
  "atk-s0402a0:1000_7": "ekasmiṃ purise pesiyamāne papañco bhavissati,",
  "atk-s0402a0:1000_8": "maṃ āvajjeyyātha bhagavā”ti paṭiññaṃ gahetvā agamāsi.",
  "atk-s0402a0:1000_9": "Seṭṭhi “suṇisā me āgatā”ti maṅgalaṃ karontova bahuṃ khādanīyabhojanīyaṃ paṭiyādetvā pañca acelakasatāni nimantesi.",
  "atk-s0402a0:1000_10": "So tesu nisinnesu “dhītā me āgantvā arahante vandatū”ti cūḷasubhaddāya pesesi.",
  "atk-s0402a0:1000_11": "Āgataphalā ariyasāvikā arahanteti vuttamatteyeva “lābhā vata me”ti uṭṭhahitvā gatā te nissirikadassane acelake disvāva “samaṇā nāma na evarūpā honti, tāta,",
  "atk-s0402a0:1000_12": "yesaṃ neva ajjhattaṃ hirī,",
  "atk-s0402a0:1000_13": "na bahiddhā ottappaṃ atthī”ti vatvā “na ime samaṇā,",
  "atk-s0402a0:1000_14": "dhīdhī”ti kheḷaṃ pātetvā nivattitvā attano vasanaṭṭhānameva gatā.",
  "atk-s0402a0:1001_0": "Tato acelakā “mahāseṭṭhi kuto te evarūpā kālakaṇṇī laddhā,",
  "atk-s0402a0:1001_1": "kiṃ sakalajambudīpe aññā dārikā natthī”ti seṭṭhiṃ paribhāsiṃsu.",
  "atk-s0402a0:1001_2": "So “ācariyā jānitvā vā kataṃ hotu ajānitvā vā,",
  "atk-s0402a0:1001_3": "ahamettha jānissāmī”ti acelake uyyojetvā subhaddāya santikaṃ gantvā “amma,",
  "atk-s0402a0:1001_4": "kasmā evarūpaṃ akāsi,",
  "atk-s0402a0:1001_5": "kasmā arahante lajjāpesī”ti āha. Tāta,",
  "atk-s0402a0:1001_6": "arahantā nāma evarūpā na hontīti.",
  "atk-s0402a0:1001_7": "Atha naṃ so āha –",
  "atk-s0402a0:1002_0": "“Kīdisā samaṇā tuyhaṃ, bāḷhaṃ kho ne pasaṃsasi;",
  "atk-s0402a0:1003_0": "Kiṃsīlā kiṃsamācārā, taṃ me akkhāhi pucchitā”ti.",
  "atk-s0402a0:1004_0": "Sā āha –",
  "atk-s0402a0:1005_0": "“Santindriyā santamanā, santatejā guṇamaggasaṇṭhitā;",
  "atk-s0402a0:1006_0": "Okkhittacakkhū mitabhāṇī, tādisā samaṇā mama.",
  "atk-s0402a0:1007_0": "“Vasanti vanamogayha, nāgo chetvāva bandhanaṃ;",
  "atk-s0402a0:1008_0": "Ekakiyā adutiyā, tādisā samaṇā mamā”ti.",
  "atk-s0402a0:1009_0": "Evañca pana vatvā seṭṭhissa pure ṭhatvā tiṇṇaṃ ratanānaṃ guṇaṃ kathesi.",
  "atk-s0402a0:1009_1": "Seṭṭhi tassā vacanaṃ sutvā “yadi evaṃ,",
  "atk-s0402a0:1009_2": "tava samaṇe ānetvā maṅgalaṃ karomā”ti.",
  "atk-s0402a0:1009_3": "Sā pucchi “kadā karissatha, tātā”ti.",
  "atk-s0402a0:1009_4": "Seṭṭhi cintesi –",
  "atk-s0402a0:1009_5": "“katipāhaccayenāti vutte pesetvā pakkosāpeyyā”ti.",
  "atk-s0402a0:1009_6": "Atha naṃ “sve ammā”ti āha.",
  "atk-s0402a0:1009_7": "Sā sāyanhasamaye uparipāsādaṃ āruyha mahantaṃ pupphasamuggaṃ gahetvā satthu guṇe anussaritvā aṭṭha pupphamuṭṭhiyo",
  "atk-s0402a0:1009_8": "dasabalassa vissajjetvā añjaliṃ paggayha namassamānā aṭṭhāsi.",
  "atk-s0402a0:1009_9": "Evañca avaca –",
  "atk-s0402a0:1009_10": "“bhagavā sve pañcahi bhikkhusatehi saddhiṃ mayhaṃ bhikkhaṃ gaṇhathā”ti.",
  "atk-s0402a0:1009_11": "Tāni pupphāni gantvā dasabalassa matthake vitānaṃ hutvā aṭṭhaṃsu.",
  "atk-s0402a0:1009_12": "Satthā āvajjento taṃ kāraṇaṃ addasa.",
  "atk-s0402a0:1009_13": "Dhammadesanāpariyosāne anāthapiṇḍikamahāseṭṭhi dasabalaṃ vanditvā “sve, bhante,",
  "atk-s0402a0:1009_14": "pañcahi bhikkhusatehi saddhiṃ mama gehe bhikkhaṃ gaṇhathā”ti āha.",
  "atk-s0402a0:1009_15": "Cūḷasubhaddāya nimantitamha seṭṭhīti. Na, bhante,",
  "atk-s0402a0:1009_16": "kañci āgataṃ passāmāti. Āma, seṭṭhi,",
  "atk-s0402a0:1009_17": "saddhā pana upāsikā dūre yojanasatamatthakepi yojanasahassamatthakepi ṭhitā himavanto viya paññāyatīti vatvā –",
  "atk-s0402a0:1010_0": "“Dūre santo pakāsenti, himavantova pabbato;",
  "atk-s0402a0:1011_0": "Asantettha na dissanti, rattiṃ khittā yathā sarā”ti. –",
  "atk-s0402a0:1012_0": "Imaṃ gāthamāha. Anāthapiṇḍiko “bhante, mama, dhītu saṅgahaṃ karothā”ti vanditvā pakkāmi.",
  "atk-s0402a0:1013_0": "Satthā ānandattheraṃ āmantesi – “ahaṃ, ānanda,",
  "atk-s0402a0:1013_1": "sāketaṃ gamissāmi,",
  "atk-s0402a0:1013_2": "pañcannaṃ bhikkhusatānaṃ salākaṃ dehi.",
  "atk-s0402a0:1013_3": "Dadanto ca chaḷabhiññānaṃyeva dadeyyāsī”ti.",
  "atk-s0402a0:1013_4": "Thero tathā akāsi.",
  "atk-s0402a0:1013_5": "Cūḷasubhaddā rattibhāgasamanantare cintesi –",
  "atk-s0402a0:1013_6": "“buddhā nāma bahukiccā bahukaraṇīyā,",
  "atk-s0402a0:1013_7": "maṃ sallakkheyya vā na vā,",
  "atk-s0402a0:1013_8": "kiṃ nu kho karissāmī”ti.",
  "atk-s0402a0:1013_9": "Tasmiṃ khaṇe vessavaṇo mahārājā cūḷasubhaddāya kathesi – “bhadde,",
  "atk-s0402a0:1013_10": "mā kho tvaṃ vimanā ahosi,",
  "atk-s0402a0:1013_11": "mā dummanā.",
  "atk-s0402a0:1013_12": "Adhivutthaṃ te bhagavatā svātanāya bhattaṃ saddhiṃ bhikkhusaṅghenā”ti.",
  "atk-s0402a0:1013_13": "Sā tuṭṭhapahaṭṭhā dānameva saṃvidahi.",
  "atk-s0402a0:1013_14": "Sakkopi kho devarājā vissakammaṃ āmantesi – “tāta,",
  "atk-s0402a0:1013_15": "dasabalo cūḷasubhaddāya santikaṃ sāketanagaraṃ gacchissati,",
  "atk-s0402a0:1013_16": "pañca kūṭāgārasatāni māpehī”ti.",
  "atk-s0402a0:1013_17": "So tathā akāsi.",
  "atk-s0402a0:1013_18": "Satthā pañcahi chaḷabhiññasatehi parivuto kūṭāgārayānena maṇivaṇṇaṃ ākāsaṃ vilikhanto viya sāketanagaraṃ agamāsi.",
  "atk-s0402a0:1014_0": "Subhaddā buddhappamukhassa bhikkhusaṅghassa dānaṃ datvā satthāraṃ vanditvā āha – “bhante,",
  "atk-s0402a0:1014_1": "mayhaṃ sasurapakkho micchādiṭṭhiko,",
  "atk-s0402a0:1014_2": "sādhu tesaṃ anucchavikadhammaṃ kathethā”ti.",
  "atk-s0402a0:1014_3": "Satthā dhammaṃ desesi.",
  "atk-s0402a0:1014_4": "Kāḷakaseṭṭhi sotāpanno hutvā attano uyyānaṃ dasabalassa adāsi.",
  "atk-s0402a0:1014_5": "Acelakā “amhākaṃ paṭhamaṃ dinna”nti nikkhamituṃ na icchanti.",
  "atk-s0402a0:1014_6": "“Gacchatha nīharitabbaniyāmena te nīharathā”ti sabbe nīharāpetvā tattheva satthu vihāraṃ kāretvā brahmadeyyaṃ katvā udakaṃ pātesi.",
  "atk-s0402a0:1014_7": "So kāḷakena kāritatāya kāḷakārāmo nāma jāto.",
  "atk-s0402a0:1014_8": "Bhagavā tasmiṃ samaye tattha viharati.",
  "atk-s0402a0:1014_9": "Tena vuttaṃ –",
  "atk-s0402a0:1014_10": "“sākete viharati kāḷakārāme”ti.",
  "atk-s0402a0:1015_0": "Bhikkhū āmantesīti pañcasate bhikkhū āmantesi.",
  "atk-s0402a0:1015_1": "Te kira sāketanagaravāsino kulaputtā satthu dhammadesanaṃ sutvā satthu santike pabbajitvā upaṭṭhānasālāya nisinnā “aho buddhaguṇā nāma mahantā,",
  "atk-s0402a0:1015_2": "evarūpaṃ nāma micchādiṭṭhikaṃ kāḷakaseṭṭhiṃ diṭṭhito mocetvā sotāpattiphalaṃ pāpetvā sakalanagaraṃ satthārā",
  "atk-s0402a0:1015_3": "devalokasadisaṃ kata”nti dasabalassa guṇaṃ kathenti.",
  "atk-s0402a0:1015_4": "Satthā tesaṃ guṇaṃ kathentānaṃ cittaṃ upaparikkhitvā –",
  "atk-s0402a0:1015_5": "“mayi gate mahatī desanā samuṭṭhissati,",
  "atk-s0402a0:1015_6": "desanāpariyosāne ca ime pañcasatā bhikkhū arahatte patiṭṭhahissanti,",
  "atk-s0402a0:1015_7": "mahāpathavī udakapariyantaṃ katvā kampissatī”ti dhammasabhaṃ gantvā paññattavarabuddhāsane nisinno te bhikkhū ādiṃ katvā yaṃ,",
  "atk-s0402a0:1015_8": "bhikkhave,",
  "atk-s0402a0:1015_9": "sadevakassa lokassāti imaṃ desanaṃ ārabhi.",
  "atk-s0402a0:1015_10": "Evamidaṃ suttaṃ guṇakathāya nikkhittanti veditabbaṃ.",
  "atk-s0402a0:1016_0": "Tattha “tamahaṃ jānāmī”ti padapariyosāne mahāpathavī udakapariyantaṃ katvā akampittha.",
  "atk-s0402a0:1016_1": "Abbhaññāsinti abhiaññāsiṃ,",
  "atk-s0402a0:1016_2": "jāninti attho.",
  "atk-s0402a0:1016_3": "Viditanti pākaṭaṃ katvā ñātaṃ.",
  "atk-s0402a0:1016_4": "Iminā etaṃ dasseti –",
  "atk-s0402a0:1016_5": "aññe jānantiyeva,",
  "atk-s0402a0:1016_6": "mayā pana pākaṭaṃ katvā viditanti.",
  "atk-s0402a0:1016_7": "Imehi tīhi padehi sabbaññutabhūmi nāma kathitā.",
  "atk-s0402a0:1016_8": "Taṃ tathāgato na upaṭṭhāsīti taṃ chadvārikaṃ ārammaṇaṃ tathāgato taṇhāya vā diṭṭhiyā vā na upaṭṭhāsi na upagañchi.",
  "atk-s0402a0:1016_9": "Ayañhi passati bhagavā cakkhunā rūpaṃ,",
  "atk-s0402a0:1016_10": "chandarāgo bhagavato natthi,",
  "atk-s0402a0:1016_11": "suvimuttacitto so bhagavā.",
  "atk-s0402a0:1016_12": "Suṇāti bhagavā sotena saddaṃ.",
  "atk-s0402a0:1016_13": "Ghāyati bhagavā ghānena gandhaṃ.",
  "atk-s0402a0:1016_14": "Sāyati bhagavā jivhāya rasaṃ.",
  "atk-s0402a0:1016_15": "Phusati bhagavā kāyena phoṭṭhabbaṃ.",
  "atk-s0402a0:1016_16": "Vijānāti bhagavā manasā dhammaṃ,",
  "atk-s0402a0:1016_17": "chandarāgo bhagavato natthi,",
  "atk-s0402a0:1016_18": "suvimuttacitto so bhagavā.",
  "atk-s0402a0:1016_19": "Tena vuttaṃ –",
  "atk-s0402a0:1016_20": "“taṃ tathāgato na upaṭṭhāsī”ti.",
  "atk-s0402a0:1016_21": "Iminā padena khīṇāsavabhūmi kathitāti veditabbā.",
  "atk-s0402a0:1017_0": "Taṃ mamassa musāti taṃ me vacanaṃ musāvādo nāma bhaveyya.",
  "atk-s0402a0:1017_1": "Taṃ passa tādisamevāti tampi musāvādo bhaveyya.",
  "atk-s0402a0:1017_2": "Taṃ mamassa kalīti taṃ vacanaṃ mayhaṃ doso bhaveyyāti attho.",
  "atk-s0402a0:1017_3": "Ettāvatā saccabhūmi nāma kathitāti veditabbā.",
  "atk-s0402a0:1018_0": "Daṭṭhā daṭṭhabbanti disvā daṭṭhabbaṃ.",
  "atk-s0402a0:1018_1": "Diṭṭhaṃ na maññatīti taṃ diṭṭhaṃ rūpāyatanaṃ “ahaṃ mahājanena diṭṭhameva passāmī”ti taṇhāmānadiṭṭhīhi na maññati.",
  "atk-s0402a0:1018_2": "Adiṭṭhaṃ na maññatīti “ahaṃ mahājanena adiṭṭhameva etaṃ passāmī”ti evampi taṇhādīhi maññanāhi na maññati.",
  "atk-s0402a0:1018_3": "Daṭṭhabbaṃ na maññatīti “mahājanena diṭṭhaṃ passāmī”ti evampi tāhi maññanāhi na maññati.",
  "atk-s0402a0:1018_4": "Daṭṭhabbañhi adiṭṭhampi hotiyeva.",
  "atk-s0402a0:1018_5": "Evarūpāni hi vacanāni tīsupi kālesu labbhanti,",
  "atk-s0402a0:1018_6": "tenassa attho vutto.",
  "atk-s0402a0:1018_7": "Daṭṭhāraṃ na maññatīti passitāraṃ ekasattaṃ nāma tāhi maññanāhi na maññatīti attho.",
  "atk-s0402a0:1018_8": "Sesaṭṭhānesupi imināva nayena attho veditabbo.",
  "atk-s0402a0:1018_9": "Iminā ettakena ṭhānena suññatābhūmi nāma kathitā.",
  "atk-s0402a0:1019_0": "Iti kho,",
  "atk-s0402a0:1019_1": "bhikkhaveti evaṃ kho,",
  "atk-s0402a0:1019_2": "bhikkhave.",
  "atk-s0402a0:1019_3": "Tādīyeva tādīti tāditā nāma ekasadisatā.",
  "atk-s0402a0:1019_4": "Tathāgato ca yādiso lābhādīsu,",
  "atk-s0402a0:1019_5": "tādisova alābhādīsu.",
  "atk-s0402a0:1019_6": "Tena vuttaṃ –",
  "atk-s0402a0:1019_7": "“lābhepi tādī,",
  "atk-s0402a0:1019_8": "alābhepi tādī.",
  "atk-s0402a0:1019_9": "Yasepi tādī,",
  "atk-s0402a0:1019_10": "ayasepi tādī.",
  "atk-s0402a0:1019_11": "Nindāyapi tādī,",
  "atk-s0402a0:1019_12": "pasaṃsāyapi tādī.",
  "atk-s0402a0:1019_13": "Sukhepi tādī,",
  "atk-s0402a0:1019_14": "dukkhepi tādī”ti.",
  "atk-s0402a0:1019_15": "Imāya tāditāya tādī.",
  "atk-s0402a0:1019_16": "Tamhā ca pana tādimhāti tato tathāgatatādito añño uttaritaro vā paṇītataro vā tādī natthīti ettāvatā tādibhūmi nāma kathitā.",
  "atk-s0402a0:1019_17": "Imāhi pañcabhūmīhi desanaṃ niṭṭhāpentassa pañcasupi ṭhānesu mahāpathavī sakkhibhāvena akampittha.",
  "atk-s0402a0:1019_18": "Desanāpariyosāne te pañcasate adhunāpabbajite kulaputte ādiṃ katvā taṃ ṭhānaṃ pattānaṃ devamanussānaṃ caturāsīti pāṇasahassāni amatapānaṃ piviṃsu.",
  "atk-s0402a0:1020_0": "Bhagavāpi suttaṃ niṭṭhāpetvā gāthāhi kūṭaṃ gaṇhanto yaṃkiñcītiādimāha.",
  "atk-s0402a0:1020_1": "Tattha ajjhositaṃ saccamutaṃ paresanti paresaṃ saddhāya parapattiyāyanāya saccamutanti maññitvā ajjhositaṃ gilitvā pariniṭṭhāpetvā gahitaṃ.",
  "atk-s0402a0:1020_2": "Sayasaṃvutesūti sayameva saṃvaritvā piyāyitvā gahitagahaṇesu,",
  "atk-s0402a0:1020_3": "diṭṭhigatikesūti attho.",
  "atk-s0402a0:1020_4": "Diṭṭhigatikā hi sayaṃ saṃvutāti vuccanti.",
  "atk-s0402a0:1020_5": "Saccaṃ musā vāpi paraṃ daheyyāti tesu sayaṃ saṃvutasaṅkhātesu diṭṭhigatikesu tathāgato tādī tesaṃ ekampi",
  "atk-s0402a0:1020_6": "vacanaṃ “idameva saccaṃ moghamañña”nti evaṃ saccaṃ musā vāpi paraṃ uttamaṃ katvā na odaheyya,",
  "atk-s0402a0:1020_7": "na saddaheyya,",
  "atk-s0402a0:1020_8": "na pattiyāyeyya.",
  "atk-s0402a0:1020_9": "Etañca sallanti etaṃ diṭṭhisallaṃ.",
  "atk-s0402a0:1020_10": "Paṭikacca disvāti puretaraṃ bodhimūleyeva disvā.",
  "atk-s0402a0:1020_11": "Visattāti laggā lagitā palibuddhā.",
  "atk-s0402a0:1020_12": "Jānāmi passāmi tatheva etanti yathāyaṃ pajā ajjhositā gilitvā pariniṭṭhāpetvā visattā laggā lagitā,",
  "atk-s0402a0:1020_13": "evaṃ ahampi jānāmi passāmi.",
  "atk-s0402a0:1020_14": "Tathā evaṃ yathā etāya pajāya gahitanti evaṃ ajjhositaṃ natthi tathāgatānanti attho.",
  "atk-s0402a0:1021_0": "5. Brahmacariyasuttavaṇṇanā",
  "atk-s0402a0:1022_0": "25.",
  "atk-s0402a0:1022_1": "Pañcame janakuhanatthanti tīhi kuhanavatthūhi janassa kuhanatthāya.",
  "atk-s0402a0:1022_2": "Na janalapanatthanti na janassa upalāpanatthaṃ.",
  "atk-s0402a0:1022_3": "Na lābhasakkārasilokānisaṃsatthanti na cīvarādithutivacanatthaṃ.",
  "atk-s0402a0:1022_4": "Na itivādappamokkhānisaṃsatthanti na tena tena kāraṇena katavādānisaṃsatthaṃ,",
  "atk-s0402a0:1022_5": "na vādassa pamokkhānisaṃsatthaṃ.",
  "atk-s0402a0:1022_6": "Na iti maṃ jano jānātūti na “evaṃ kira esa bhikkhu,",
  "atk-s0402a0:1022_7": "evaṃ kira esa bhikkhū”ti janassa jānanatthāya.",
  "atk-s0402a0:1022_8": "Saṃvaratthanti pañcahi saṃvarehi saṃvaraṇatthāya.",
  "atk-s0402a0:1022_9": "Pahānatthanti tīhi pahānehi pajahanatthāya.",
  "atk-s0402a0:1022_10": "Virāgatthanti rāgādīnaṃ virajjanatthāya.",
  "atk-s0402a0:1022_11": "Nirodhatthanti tesaṃyeva nirujjhanatthāya.",
  "atk-s0402a0:1022_12": "Anītihanti itihaparivajjitaṃ,",
  "atk-s0402a0:1022_13": "aparapattiyanti attho.",
  "atk-s0402a0:1022_14": "Nibbānogadhagāminanti nibbānassa antogāminaṃ.",
  "atk-s0402a0:1022_15": "Maggabrahmacariyañhi nibbānaṃ ārammaṇaṃ karitvā nibbānassa antoyeva vattati pavattati.",
  "atk-s0402a0:1022_16": "Paṭipajjantīti duvidhampi paṭipajjanti.",
  "atk-s0402a0:1022_17": "Imasmiṃ sutte vaṭṭavivaṭṭaṃ kathetvā gāthāsu vivaṭṭameva kathitaṃ.",
  "atk-s0402a0:1023_0": "6. Kuhasuttavaṇṇanā",
  "atk-s0402a0:1024_0": "26.",
  "atk-s0402a0:1024_1": "Chaṭṭhe kuhāti kuhakā.",
  "atk-s0402a0:1024_2": "Thaddhāti kodhena ca mānena ca thaddhā.",
  "atk-s0402a0:1024_3": "Lapāti upalāpakā.",
  "atk-s0402a0:1024_4": "Siṅgīti “tattha katamaṃ siṅgaṃ,",
  "atk-s0402a0:1024_5": "yaṃ siṅgaṃ siṅgāratā cāturatā cāturiyaṃ parikkhattatā pārikkhattiya”nti evaṃ vuttehi siṅgasadisehi pākaṭakilesehi samannāgatā.",
  "atk-s0402a0:1024_6": "Unnaḷāti uggatanaḷā tucchamānaṃ ukkhipitvā ṭhitā.",
  "atk-s0402a0:1024_7": "Asamāhitāti cittekaggamattassāpi alābhino. Na me te,",
  "atk-s0402a0:1024_8": "bhikkhave,",
  "atk-s0402a0:1024_9": "bhikkhū māmakāti te mayhaṃ bhikkhū mama santakā na honti.",
  "atk-s0402a0:1024_10": "“Te mayha”nti idaṃ pana satthāraṃ uddissa pabbajitattā vuttaṃ.",
  "atk-s0402a0:1024_11": "Te kho me,",
  "atk-s0402a0:1024_12": "bhikkhave,",
  "atk-s0402a0:1024_13": "bhikkhū māmakāti idhāpi meti attānaṃ uddissa pabbajitattā vadati,",
  "atk-s0402a0:1024_14": "sammāpaṭipannattā pana “māmakā”ti āha.",
  "atk-s0402a0:1024_15": "Vuddhiṃ virūḷhiṃ vepullaṃ āpajjantīti sīlādīhi guṇehi vaḍḍhanato vuddhiṃ,",
  "atk-s0402a0:1024_16": "niccalabhāvena virūḷhiṃ,",
  "atk-s0402a0:1024_17": "sabbattha patthaṭatāya vepullaṃ pāpuṇanti.",
  "atk-s0402a0:1024_18": "Te panete yāva arahattamaggā viruhanti,",
  "atk-s0402a0:1024_19": "arahattaphalaṃ patte virūḷhā nāma honti.",
  "atk-s0402a0:1024_20": "Iti imasmiṃ suttepi gāthāsupi vaṭṭavivaṭṭameva kathitaṃ.",
  "atk-s0402a0:1025_0": "7. Santuṭṭhisuttavaṇṇanā",
  "atk-s0402a0:1026_0": "27.",
  "atk-s0402a0:1026_1": "Sattame appānīti parittāni.",
  "atk-s0402a0:1026_2": "Sulabhānīti sukhena laddhabbāni,",
  "atk-s0402a0:1026_3": "yattha katthaci sakkā honti labhituṃ.",
  "atk-s0402a0:1026_4": "Anavajjānīti niddosāni.",
  "atk-s0402a0:1026_5": "Piṇḍiyālopabhojananti jaṅghāpiṇḍiyabalena caritvā ālopamattaṃ laddhaṃ bhojanaṃ.",
  "atk-s0402a0:1026_6": "Pūtimuttanti yaṃkiñci muttaṃ.",
  "atk-s0402a0:1026_7": "Yathā hi suvaṇṇavaṇṇopi kāyo pūtikāyoti vuccati,",
  "atk-s0402a0:1026_8": "evaṃ abhinavampi muttaṃ pūtimuttameva.",
  "atk-s0402a0:1027_0": "Vighātoti vigataghāto,",
  "atk-s0402a0:1027_1": "cittassa dukkhaṃ na hotīti attho.",
  "atk-s0402a0:1027_2": "Disā nappaṭihaññatīti yassa hi “asukaṭṭhānaṃ nāma gato cīvarādīni labhissāmī”ti cittaṃ uppajjati,",
  "atk-s0402a0:1027_3": "tassa disā paṭihaññati nāma.",
  "atk-s0402a0:1027_4": "Yassa evaṃ na uppajjati,",
  "atk-s0402a0:1027_5": "tassa nappaṭihaññati nāma.",
  "atk-s0402a0:1027_6": "Dhammāti paṭipattidhammā.",
  "atk-s0402a0:1027_7": "Sāmaññassānulomikāti samaṇadhammassa anulomā.",
  "atk-s0402a0:1027_8": "Adhiggahitāti sabbete tuṭṭhacittassa bhikkhuno adhiggahitā honti antogatā na paribāhirāti.",
  "atk-s0402a0:1028_0": "8. Ariyavaṃsasuttavaṇṇanā",
  "atk-s0402a0:1029_0": "28.",
  "atk-s0402a0:1029_1": "Aṭṭhamassa ajjhāsayiko nikkhepo.",
  "atk-s0402a0:1029_2": "Imaṃ kira mahāariyavaṃsasuttantaṃ bhagavā jetavanamahāvihāre dhammasabhāyaṃ paññattavarabuddhāsane nisinno",
  "atk-s0402a0:1029_3": "attanopi parapuggalānampi ajjhāsayavasena parivāretvā nisinnāni cattālīsa bhikkhusahassāni,",
  "atk-s0402a0:1029_4": "“bhikkhave”ti āmantetvā cattārome,",
  "atk-s0402a0:1029_5": "bhikkhave,",
  "atk-s0402a0:1029_6": "ariyavaṃsāti ārabhi.",
  "atk-s0402a0:1029_7": "Tattha ariyavaṃsāti ariyānaṃ vaṃsā.",
  "atk-s0402a0:1029_8": "Yathā hi khattiyavaṃso brāhmaṇavaṃso vessavaṃso suddavaṃso samaṇavaṃso kulavaṃso rājavaṃso,",
  "atk-s0402a0:1029_9": "evaṃ ayampi aṭṭhamo ariyavaṃso ariyatanti ariyapaveṇī nāma hoti.",
  "atk-s0402a0:1029_10": "So kho panāyaṃ ariyavaṃso imesaṃ vaṃsānaṃ mūlagandhādīnaṃ kāḷānusārigandhādayo viya aggamakkhāyati.",
  "atk-s0402a0:1030_0": "Ke pana te ariyā,",
  "atk-s0402a0:1030_1": "yesaṃ ete vaṃsāti?",
  "atk-s0402a0:1030_2": "Ariyā vuccanti buddhā ca paccekabuddhā ca tathāgatasāvakā ca,",
  "atk-s0402a0:1030_3": "etesaṃ ariyānaṃ vaṃsāti ariyavaṃsā.",
  "atk-s0402a0:1030_4": "Ito pubbe hi satasahassakappādhikānaṃ catunnaṃ asaṅkhyeyyānaṃ matthake taṇhaṅkaro,",
  "atk-s0402a0:1030_5": "medhaṅkaro,",
  "atk-s0402a0:1030_6": "saraṇaṅkaro,",
  "atk-s0402a0:1030_7": "dīpaṅkaroti cattāro buddhā uppannā, te ariyā,",
  "atk-s0402a0:1030_8": "tesaṃ ariyānaṃ vaṃsāti ariyavaṃsā.",
  "atk-s0402a0:1030_9": "Tesaṃ buddhānaṃ parinibbānato aparabhāge asaṅkhyeyyaṃ atikkamitvā koṇḍañño nāma buddho uppanno…pe…",
  "atk-s0402a0:1030_10": "imasmiṃ kappe kakusandho,",
  "atk-s0402a0:1030_11": "koṇāgamano, kassapo,",
  "atk-s0402a0:1030_12": "amhākaṃ bhagavā gotamoti cattāro buddhā uppannā,",
  "atk-s0402a0:1030_13": "tesaṃ ariyānaṃ vaṃsāti ariyavaṃsā.",
  "atk-s0402a0:1030_14": "Apica atītānāgatapaccuppannānaṃ sabbabuddha-",
  "atk-s0402a0:1030_15": "paccekabuddha-",
  "atk-s0402a0:1030_16": "buddhasāvakānaṃ ariyānaṃ vaṃsāti ariyavaṃsā.",
  "atk-s0402a0:1031_0": "Te kho panete aggaññā aggāti jānitabbā,",
  "atk-s0402a0:1031_1": "rattaññā dīgharattaṃ pavattāti jānitabbā,",
  "atk-s0402a0:1031_2": "vaṃsaññā vaṃsāti jānitabbā.",
  "atk-s0402a0:1031_3": "Porāṇā na adhunuppattikā.",
  "atk-s0402a0:1031_4": "Asaṃkiṇṇā avikiṇṇā anapanītā.",
  "atk-s0402a0:1031_5": "Asaṃkiṇṇapubbā atītabuddhehipi na saṃkiṇṇapubbā,",
  "atk-s0402a0:1031_6": "“ki imehī”ti na apanītapubbā.",
  "atk-s0402a0:1031_7": "Na saṃkīyantīti idānipi na apanīyanti.",
  "atk-s0402a0:1031_8": "Na saṃkīyissantīti anāgatabuddhehipi na apanīyissanti.",
  "atk-s0402a0:1031_9": "Ye loke viññū samaṇabrāhmaṇā,",
  "atk-s0402a0:1031_10": "tehi appaṭikuṭṭhā,",
  "atk-s0402a0:1031_11": "samaṇehi brāhmaṇehi viññūhi aninditā agarahitā.",
  "atk-s0402a0:1032_0": "Santuṭṭho hotīti paccayasantosavasena santuṭṭho hoti.",
  "atk-s0402a0:1032_1": "Itarītarenāti na thūlasukhumalūkhapaṇītathirajiṇṇānaṃ yena kenaci,",
  "atk-s0402a0:1032_2": "atha kho yathāladdhādīnaṃ itarītarena yena kenaci santuṭṭho hotīti attho.",
  "atk-s0402a0:1032_3": "Cīvarasmiñhi tayo santosā yathālābhasantoso yathābalasantoso yathāsāruppasantosoti.",
  "atk-s0402a0:1032_4": "Piṇḍapātādīsupi eseva nayo.",
  "atk-s0402a0:1032_5": "Tesaṃ vitthārakathā “santuṭṭhassa,",
  "atk-s0402a0:1032_6": "bhikkhave,",
  "atk-s0402a0:1032_7": "anuppannā ceva kusalā dhammā uppajjantī”ti imasmiṃ sutte vuttanayeneva veditabbā.",
  "atk-s0402a0:1032_8": "Iti ime tayo santose sandhāya “santuṭṭho hoti itarītarena cīvarena,",
  "atk-s0402a0:1032_9": "yathāladdhādīsu yena kenaci cīvarena santuṭṭho hotī”ti vuttaṃ.",
  "atk-s0402a0:1033_0": "Ettha ca cīvaraṃ jānitabbaṃ,",
  "atk-s0402a0:1033_1": "cīvarakkhettaṃ jānitabbaṃ,",
  "atk-s0402a0:1033_2": "paṃsukūlaṃ jānitabbaṃ,",
  "atk-s0402a0:1033_3": "cīvarasantoso jānitabbo,",
  "atk-s0402a0:1033_4": "cīvarappaṭisaṃyuttāni dhutaṅgāni jānitabbāni.",
  "atk-s0402a0:1033_5": "Tattha cīvaraṃ jānitabbanti khomādīni cha cīvarāni dukūlādīni cha anulomacīvarāni jānitabbāni.",
  "atk-s0402a0:1033_6": "Imāni dvādasa kappiyacīvarāni.",
  "atk-s0402a0:1033_7": "Kusacīraṃ,",
  "atk-s0402a0:1033_8": "vākacīraṃ,",
  "atk-s0402a0:1033_9": "phalakacīraṃ,",
  "atk-s0402a0:1033_10": "kesakambalaṃ,",
  "atk-s0402a0:1033_11": "vāḷakambalaṃ, potthako, cammaṃ,",
  "atk-s0402a0:1033_12": "ulūkapakkhaṃ,",
  "atk-s0402a0:1033_13": "rukkhadussaṃ,",
  "atk-s0402a0:1033_14": "latādussaṃ,",
  "atk-s0402a0:1033_15": "erakadussaṃ,",
  "atk-s0402a0:1033_16": "kadalidussaṃ,",
  "atk-s0402a0:1033_17": "veḷudussanti evamādīni pana akappiyacīvarāni.",
  "atk-s0402a0:1034_0": "Cīvarakkhettanti “saṅghato vā gaṇato vā ñātito vā mittato vā attano vā dhanena,",
  "atk-s0402a0:1034_1": "paṃsukūlaṃ vā”ti evaṃ uppajjanato cha khettāni,",
  "atk-s0402a0:1034_2": "aṭṭhannañca mātikānaṃ vasena aṭṭha khettāni jānitabbāni.",
  "atk-s0402a0:1035_0": "Paṃsukūlanti sosānikaṃ,",
  "atk-s0402a0:1035_1": "pāpaṇikaṃ, rathiyaṃ,",
  "atk-s0402a0:1035_2": "saṅkārakūṭakaṃ,",
  "atk-s0402a0:1035_3": "sotthiyaṃ, sinānaṃ, titthaṃ,",
  "atk-s0402a0:1035_4": "gatapaccāgataṃ,",
  "atk-s0402a0:1035_5": "aggidaḍḍhaṃ,",
  "atk-s0402a0:1035_6": "gokhāyitaṃ,",
  "atk-s0402a0:1035_7": "upacikakhāyitaṃ,",
  "atk-s0402a0:1035_8": "undūrakhāyitaṃ,",
  "atk-s0402a0:1035_9": "antacchinnaṃ,",
  "atk-s0402a0:1035_10": "dasacchinnaṃ,",
  "atk-s0402a0:1035_11": "dhajāhaṭaṃ, thūpaṃ,",
  "atk-s0402a0:1035_12": "samaṇacīvaraṃ,",
  "atk-s0402a0:1035_13": "sāmuddiyaṃ,",
  "atk-s0402a0:1035_14": "ābhisekiyaṃ,",
  "atk-s0402a0:1035_15": "panthikaṃ,",
  "atk-s0402a0:1035_16": "vātāhaṭaṃ,",
  "atk-s0402a0:1035_17": "iddhimayaṃ,",
  "atk-s0402a0:1035_18": "devadattiyanti tevīsati paṃsukūlāni veditabbāni.",
  "atk-s0402a0:1035_19": "Ettha ca sotthiyanti gabbhamalaharaṇaṃ.",
  "atk-s0402a0:1035_20": "Gatapaccāgatanti matakasarīraṃ pārupitvā susānaṃ netvā ānītacīvaraṃ.",
  "atk-s0402a0:1035_21": "Dhajāhaṭanti dhajaṃ ussāpetvā tato ānītaṃ.",
  "atk-s0402a0:1035_22": "Thūpanti vammike pūjitacīvaraṃ.",
  "atk-s0402a0:1035_23": "Sāmuddiyanti samuddavīcīhi thalaṃ pāpitaṃ.",
  "atk-s0402a0:1035_24": "Panthikanti panthaṃ gacchantehi corabhayena pāsāṇehi koṭṭetvā pārutacīvaraṃ.",
  "atk-s0402a0:1035_25": "Iddhimayanti ehibhikkhucīvaraṃ.",
  "atk-s0402a0:1035_26": "Sesaṃ pākaṭamevāti.",
  "atk-s0402a0:1036_0": "Cīvarasantosoti vīsati cīvarasantosā –",
  "atk-s0402a0:1036_1": "cīvare vitakkasantoso,",
  "atk-s0402a0:1036_2": "gamanasantoso,",
  "atk-s0402a0:1036_3": "pariyesanasantoso,",
  "atk-s0402a0:1036_4": "paṭilābhasantoso,",
  "atk-s0402a0:1036_5": "mattapaṭiggahaṇasantoso,",
  "atk-s0402a0:1036_6": "loluppavivajjanasantoso,",
  "atk-s0402a0:1036_7": "yathālābhasantoso,",
  "atk-s0402a0:1036_8": "yathābalasantoso,",
  "atk-s0402a0:1036_9": "yathāsāruppasantoso,",
  "atk-s0402a0:1036_10": "udakasantoso,",
  "atk-s0402a0:1036_11": "dhovanasantoso,",
  "atk-s0402a0:1036_12": "karaṇasantoso,",
  "atk-s0402a0:1036_13": "parimāṇasantoso,",
  "atk-s0402a0:1036_14": "suttasantoso,",
  "atk-s0402a0:1036_15": "sibbanasantoso,",
  "atk-s0402a0:1036_16": "rajanasantoso,",
  "atk-s0402a0:1036_17": "kappasantoso,",
  "atk-s0402a0:1036_18": "paribhogasantoso,",
  "atk-s0402a0:1036_19": "sannidhiparivajjanasantoso,",
  "atk-s0402a0:1036_20": "vissajjanasantosoti.",
  "atk-s0402a0:1037_0": "Tattha sādakabhikkhunā temāsaṃ nibaddhavāsaṃ vasitvā ekamāsamattaṃ vitakketuṃ vaṭṭati.",
  "atk-s0402a0:1037_1": "So hi pavāretvā cīvaramāse cīvaraṃ karoti,",
  "atk-s0402a0:1037_2": "paṃsukūliko aḍḍhamāseneva karoti.",
  "atk-s0402a0:1037_3": "Idaṃ māsaḍḍhamāsamattaṃ vitakkanaṃ vitakkasantoso nāma.",
  "atk-s0402a0:1037_4": "Vitakkasantosena pana santuṭṭhena bhikkhunā pācīnakhaṇḍarājivāsikapaṃsukūlikattherasadisena bhavitabbaṃ.",
  "atk-s0402a0:1038_0": "Thero kira “cetiyapabbatavihāre cetiyaṃ vandissāmī”ti āgato cetiyaṃ vanditvā cintesi –",
  "atk-s0402a0:1038_1": "“mayhaṃ cīvaraṃ jiṇṇaṃ,",
  "atk-s0402a0:1038_2": "bahūnaṃ vasanaṭṭhāne labhissāmī”ti.",
  "atk-s0402a0:1038_3": "So mahāvihāraṃ gantvā saṅghattheraṃ disvā vasanaṭṭhānaṃ pucchitvā tattha vuttho punadivase cīvaraṃ ādāya āgantvā theraṃ vandi.",
  "atk-s0402a0:1038_4": "Thero “kiṃ,",
  "atk-s0402a0:1038_5": "āvuso”ti āha.",
  "atk-s0402a0:1038_6": "Gāmadvāraṃ, bhante,",
  "atk-s0402a0:1038_7": "gamissāmīti.",
  "atk-s0402a0:1038_8": "Ahampāvuso,",
  "atk-s0402a0:1038_9": "gamissāmīti. Sādhu,",
  "atk-s0402a0:1038_10": "bhanteti gacchanto mahābodhidvārakoṭṭhake ṭhatvā “puññavantānaṃ vasanaṭṭhāne manāpaṃ labhissāmī”ti cintetvā",
  "atk-s0402a0:1038_11": "“aparisuddho me vitakko”ti tatova paṭinivatti.",
  "atk-s0402a0:1038_12": "Punadivase ambaṅgaṇasamīpato,",
  "atk-s0402a0:1038_13": "punadivase mahācetiyassa uttaradvārato tattheva paṭinivattitvā catutthadivase therassa santikaṃ agamāsi.",
  "atk-s0402a0:1038_14": "Thero “imassa bhikkhuno vitakko na parisuddho bhavissatī”ti cīvaraṃ gahetvā tena saddhiṃyeva pañhaṃ pucchamāno gāmaṃ pāvisi.",
  "atk-s0402a0:1038_15": "Tañca rattiṃ eko manusso uccārapalibuddho sāṭakeyeva vaccaṃ katvā taṃ saṅkāraṭṭhāne chaḍḍesi.",
  "atk-s0402a0:1038_16": "Paṃsukūlikatthero taṃ nīlamakkhikāhi samparikiṇṇaṃ disvā añjaliṃ paggahesi.",
  "atk-s0402a0:1038_17": "Mahāthero “kiṃ, āvuso,",
  "atk-s0402a0:1038_18": "saṅkāraṭṭhānassa añjaliṃ paggaṇhāsī”ti. Nāhaṃ, bhante,",
  "atk-s0402a0:1038_19": "saṅkāraṭṭhānassa añjaliṃ paggaṇhāmi,",
  "atk-s0402a0:1038_20": "mayhaṃ pitu dasabalassa paggaṇhāmi,",
  "atk-s0402a0:1038_21": "puṇṇadāsiyā sarīraṃ pārupitvā chaḍḍitaṃ paṃsukūlaṃ tumbamatte pāṇake vidhunitvā susānato gaṇhantena dukkarataraṃ kataṃ, bhanteti.",
  "atk-s0402a0:1038_22": "Mahāthero “parisuddho vitakko paṃsukūlikassā”ti cintesi.",
  "atk-s0402a0:1038_23": "Paṃsukūlikattheropi tasmiṃyeva ṭhāne ṭhito vipassanaṃ vaḍḍhetvā tīṇi phalāni patto taṃ sāṭakaṃ gahetvā",
  "atk-s0402a0:1038_24": "cīvaraṃ katvā pārupitvā pācīnakhaṇḍarājiṃ gantvā aggaphalaṃ arahattaṃ pāpuṇi.",
  "atk-s0402a0:1039_0": "Cīvaratthāya gacchantassa pana “kattha labhissāmī”ti acintetvā kammaṭṭhānasīseneva gamanaṃ gamanasantoso nāma.",
  "atk-s0402a0:1039_1": "Pariyesantassa pana yena vā tena vā saddhiṃ apariyesitvā lajjiṃ pesalaṃ bhikkhuṃ gahetvā pariyesanaṃ pariyesanasantoso nāma.",
  "atk-s0402a0:1039_2": "Evaṃ pariyesantassa āhariyamānaṃ cīvaraṃ dūrato disvā “etaṃ manāpaṃ bhavissati,",
  "atk-s0402a0:1039_3": "etaṃ amanāpa”nti evaṃ avitakketvā thūlasukhumādīsu yathāladdheneva santussanaṃ paṭilābhasantoso nāma.",
  "atk-s0402a0:1039_4": "Evaṃ laddhaṃ gaṇhantassāpi “ettakaṃ dupaṭṭassa bhavissati,",
  "atk-s0402a0:1039_5": "ettakaṃ ekapaṭṭassā”ti attano pahonakamatteneva santussanaṃ mattapaṭiggahaṇasantoso nāma.",
  "atk-s0402a0:1039_6": "Cīvaraṃ pariyesantassa pana “asukassa gharadvāre manāpaṃ labhissāmī”ti acintetvā dvārapaṭipāṭiyā caraṇaṃ loluppavivajjanasantoso nāma.",
  "atk-s0402a0:1040_0": "Lūkhapaṇītesu yena kenaci yāpetuṃ sakkontassa yathāladdheneva yāpanaṃ yathālābhasantoso nāma.",
  "atk-s0402a0:1040_1": "Attano thāmaṃ jānitvā yena yāpetuṃ sakkoti,",
  "atk-s0402a0:1040_2": "tena yāpanaṃ yathābalasantoso nāma.",
  "atk-s0402a0:1040_3": "Manāpaṃ aññassa datvā attanā yena kenaci yāpanaṃ yathāsāruppasantoso nāma.",
  "atk-s0402a0:1041_0": "“Kattha udakaṃ manāpaṃ,",
  "atk-s0402a0:1041_1": "kattha amanāpa”nti avicāretvā yena kenaci dhovanūpagena udakena dhovanaṃ udakasantoso nāma.",
  "atk-s0402a0:1041_2": "Paṇḍumattikagerukapūtipaṇṇarasakiliṭṭhāni pana udakāni vajjetuṃ vaṭṭati.",
  "atk-s0402a0:1041_3": "Dhovantassa pana muggarādīhi apaharitvā hatthehi madditvā dhovanaṃ dhovanasantoso nāma.",
  "atk-s0402a0:1041_4": "Tathā asujjhantaṃ paṇṇāni pakkhipitvā tāpitaudakenāpi dhovituṃ vaṭṭati.",
  "atk-s0402a0:1041_5": "Evaṃ dhovitvā karontassa “idaṃ thūlaṃ,",
  "atk-s0402a0:1041_6": "idaṃ sukhuma”nti akopetvā pahonakanīhāreneva karaṇaṃ karaṇasantoso nāma.",
  "atk-s0402a0:1041_7": "Timaṇḍalapaticchādanamattasseva karaṇaṃ parimāṇasantoso nāma.",
  "atk-s0402a0:1041_8": "Cīvarakaraṇatthāya pana manāpaṃ suttaṃ pariyesissāmīti avicāretvā rathikādīsu vā devaṭṭhāne vā āharitvā",
  "atk-s0402a0:1041_9": "pādamūle vā ṭhapitaṃ yaṃkiñcideva suttaṃ gahetvā karaṇaṃ suttasantoso nāma.",
  "atk-s0402a0:1042_0": "Kusibandhanakāle pana aṅgulamatte satta vāre na vijjhitabbaṃ.",
  "atk-s0402a0:1042_1": "Evaṃ karontassa hi yo bhikkhu sahāyo na hoti,",
  "atk-s0402a0:1042_2": "tassa vattabhedopi natthi.",
  "atk-s0402a0:1042_3": "Tivaṅgulamatte pana satta vāre vijjhitabbaṃ.",
  "atk-s0402a0:1042_4": "Evaṃ karontassa maggappaṭipannenāpi sahāyena bhavitabbaṃ.",
  "atk-s0402a0:1042_5": "Yo na hoti,",
  "atk-s0402a0:1042_6": "tassa vattabhedo.",
  "atk-s0402a0:1042_7": "Ayaṃ sibbanasantoso nāma.",
  "atk-s0402a0:1042_8": "Rajantena pana kāḷakacchakādīni pariyesantena na caritabbaṃ,",
  "atk-s0402a0:1042_9": "somavakkalādīsu yaṃ labhati,",
  "atk-s0402a0:1042_10": "tena rajitabbaṃ.",
  "atk-s0402a0:1042_11": "Alabhantena pana manussehi araññe vākaṃ gahetvā chaḍḍitarajanaṃ vā bhikkhūhi pacitvā chaḍḍitakasaṭaṃ vā gahetvā rajitabbaṃ.",
  "atk-s0402a0:1042_12": "Ayaṃ rajanasantoso nāma.",
  "atk-s0402a0:1042_13": "Nīlakaddamakāḷasāmesu yaṃkiñci gahetvā hatthipiṭṭhe nisinnassa paññāyamānakappakaraṇaṃ kappasantoso nāma.",
  "atk-s0402a0:1043_0": "Hirikopīnappaṭicchādanamattavasena paribhuñjanaṃ paribhogasantoso nāma.",
  "atk-s0402a0:1043_1": "Dussaṃ pana labhitvā suttaṃ vā sūciṃ vā kārakaṃ vā alabhantena ṭhapetuṃ vaṭṭati,",
  "atk-s0402a0:1043_2": "labhantena na vaṭṭati.",
  "atk-s0402a0:1043_3": "Katampi sace antevāsikādīnaṃ dātukāmo hoti,",
  "atk-s0402a0:1043_4": "te ca asannihitā,",
  "atk-s0402a0:1043_5": "yāva āgamanā ṭhapetuṃ vaṭṭati.",
  "atk-s0402a0:1043_6": "Āgatamattesu dātabbaṃ.",
  "atk-s0402a0:1043_7": "Dātuṃ asakkontena adhiṭṭhātabbaṃ.",
  "atk-s0402a0:1043_8": "Aññasmiṃ cīvare sati paccattharaṇampi adhiṭṭhātuṃ vaṭṭati.",
  "atk-s0402a0:1043_9": "Anadhiṭṭhitameva hi sannidhi hoti,",
  "atk-s0402a0:1043_10": "adhiṭṭhitaṃ na hotīti mahāsīvatthero āha.",
  "atk-s0402a0:1043_11": "Ayaṃ sannidhiparivajjanasantoso nāma.",
  "atk-s0402a0:1043_12": "Vissajjentena pana na mukhaṃ oloketvā dātabbaṃ,",
  "atk-s0402a0:1043_13": "sāraṇīyadhamme ṭhatvā vissajjetabbanti ayaṃ vissajjanasantoso nāma.",
  "atk-s0402a0:1044_0": "Cīvarappaṭisaṃyuttāni dhutaṅgāni nāma paṃsukūlikaṅgañceva tecīvarikaṅgañca.",
  "atk-s0402a0:1044_1": "Tesaṃ vitthārakathā visuddhimagge veditabbā.",
  "atk-s0402a0:1044_2": "Iti cīvarasantosamahāariyavaṃsaṃ pūrayamāno bhikkhu imāni dve dhutaṅgāni gopeti.",
  "atk-s0402a0:1044_3": "Imāni gopento cīvarasantosamahāariyavaṃsavasena santuṭṭho hotīti.",
  "atk-s0402a0:1045_0": "Vaṇṇavādīti eko santuṭṭho hoti,",
  "atk-s0402a0:1045_1": "santosassa vaṇṇaṃ na katheti.",
  "atk-s0402a0:1045_2": "Eko na santuṭṭho hoti,",
  "atk-s0402a0:1045_3": "santosassa vaṇṇaṃ katheti.",
  "atk-s0402a0:1045_4": "Eko neva santuṭṭho hoti,",
  "atk-s0402a0:1045_5": "na santosassa vaṇṇaṃ katheti.",
  "atk-s0402a0:1045_6": "Eko santuṭṭho ceva hoti,",
  "atk-s0402a0:1045_7": "santosassa ca vaṇṇaṃ katheti.",
  "atk-s0402a0:1045_8": "Taṃ dassetuṃ “itarītaracīvarasantuṭṭhiyā ca vaṇṇavādī”ti vuttaṃ.",
  "atk-s0402a0:1046_0": "Anesananti dūteyyapahinagamanānuyogapabhedaṃ nānappakāraṃ anesanaṃ.",
  "atk-s0402a0:1046_1": "Appatirūpanti ayuttaṃ.",
  "atk-s0402a0:1046_2": "Aladdhā cāti alabhitvā.",
  "atk-s0402a0:1046_3": "Yathā ekacco “kathaṃ nu kho cīvaraṃ labhissāmī”ti puññavantehi bhikkhūhi saddhiṃ ekato hutvā kohaññaṃ karonto uttasati paritassati,",
  "atk-s0402a0:1046_4": "santuṭṭho bhikkhu evaṃ aladdhā cīvaraṃ na paritassati.",
  "atk-s0402a0:1046_5": "Laddhā cāti dhammena samena labhitvā.",
  "atk-s0402a0:1046_6": "Agadhitoti vigatalobhagiddho.",
  "atk-s0402a0:1046_7": "Amucchitoti adhimattataṇhāya mucchaṃ anāpanno.",
  "atk-s0402a0:1046_8": "Anajjhopannoti taṇhāya anotthato apariyonaddho.",
  "atk-s0402a0:1046_9": "Ādīnavadassāvīti anesanāpattiyañca gedhitaparibhoge ca ādīnavaṃ passamāno.",
  "atk-s0402a0:1046_10": "Nissaraṇapaññoti “yāvadeva sītassa paṭighātāyā”ti vuttaṃ nissaraṇameva pajānanto.",
  "atk-s0402a0:1047_0": "Itarītaracīvarasantuṭṭhiyāti yena kenaci cīvarena santuṭṭhiyā.",
  "atk-s0402a0:1047_1": "Nevattānukkaṃsetīti “ahaṃ paṃsukūliko,",
  "atk-s0402a0:1047_2": "mayā upasampadamāḷeyeva paṃsukūlikaṅgaṃ gahitaṃ,",
  "atk-s0402a0:1047_3": "ko mayā sadiso atthī”ti attukkaṃsanaṃ na karoti.",
  "atk-s0402a0:1047_4": "No paraṃ vambhetīti “ime panaññe bhikkhū na paṃsukūlikā”ti vā,",
  "atk-s0402a0:1047_5": "“paṃsukūlikaṅgamattampi etesaṃ natthī”ti vā evaṃ paraṃ na vambheti.",
  "atk-s0402a0:1047_6": "Yo hi tattha dakkhoti yo tasmiṃ cīvarasantose vaṇṇavādādīsu vā dakkho cheko byatto.",
  "atk-s0402a0:1047_7": "Analasoti sātaccakiriyāya ālasiyavirahito.",
  "atk-s0402a0:1047_8": "Sampajāno paṭissatoti sampajānapaññāya ceva satiyā ca yutto.",
  "atk-s0402a0:1047_9": "Ariyavaṃse ṭhitoti ariyavaṃse patiṭṭhito.",
  "atk-s0402a0:1048_0": "Itarītarena piṇḍapātenāti yena kenaci piṇḍapātena.",
  "atk-s0402a0:1048_1": "Etthāpi piṇḍapāto jānitabbo,",
  "atk-s0402a0:1048_2": "piṇḍapātakkhettaṃ jānitabbaṃ,",
  "atk-s0402a0:1048_3": "piṇḍapātasantoso jānitabbo,",
  "atk-s0402a0:1048_4": "piṇḍapātappaṭisaṃyuttaṃ dhutaṅgaṃ jānitabbaṃ.",
  "atk-s0402a0:1048_5": "Tattha piṇḍapātoti odano kummāso sattu maccho maṃsaṃ khīraṃ dadhi sappi navanītaṃ telaṃ madhu phāṇitaṃ",
  "atk-s0402a0:1048_6": "yāgu khādanīyaṃ sāyanīyaṃ lehanīyanti soḷasa piṇḍapātā.",
  "atk-s0402a0:1049_0": "Piṇḍapātakkhettanti saṅghabhattaṃ uddesabhattaṃ nimantanaṃ salākabhattaṃ pakkhikaṃ uposathikaṃ pāṭipadikabhattaṃ",
  "atk-s0402a0:1049_1": "āgantukabhattaṃ gamikabhattaṃ gilānabhattaṃ gilānupaṭṭhākabhattaṃ dhurabhattaṃ kuṭibhattaṃ vārabhattaṃ",
  "atk-s0402a0:1049_2": "vihārabhattanti pannarasa piṇḍapātakkhettāni.",
  "atk-s0402a0:1050_0": "Piṇḍapātasantosoti piṇḍapāte vitakkasantoso gamanasantoso pariyesanasantoso paṭilābhasantoso paṭiggahaṇasantoso",
  "atk-s0402a0:1050_1": "mattapaṭiggahaṇasantoso loluppavivajjanasantoso yathālābhasantoso yathābalasantoso yathāsāruppasantoso",
  "atk-s0402a0:1050_2": "upakārasantoso parimāṇasantoso paribhogasantoso sannidhiparivajjanasantoso vissajjanasantosoti pannarasa santosā.",
  "atk-s0402a0:1051_0": "Tattha sādako bhikkhu mukhaṃ dhovitvā vitakketi.",
  "atk-s0402a0:1051_1": "Piṇḍapātikena pana gaṇena saddhiṃ caratā sāyaṃ therūpaṭṭhānakāle “sve kattha piṇḍāya carissāmāti?",
  "atk-s0402a0:1051_2": "Asukagāme,",
  "atk-s0402a0:1051_3": "bhante”ti ettakaṃ cintetvā tato paṭṭhāya na vitakketabbaṃ.",
  "atk-s0402a0:1051_4": "Ekacārikena vitakkamāḷake ṭhatvā vitakketabbaṃ.",
  "atk-s0402a0:1051_5": "Tato paṭṭhāya vitakkento ariyavaṃsā cuto hoti paribāhiro.",
  "atk-s0402a0:1051_6": "Ayaṃ vitakkasantoso nāma.",
  "atk-s0402a0:1052_0": "Piṇḍāya pavisantena “kuhiṃ labhissāmī”ti acintetvā kammaṭṭhānasīsena gantabbaṃ.",
  "atk-s0402a0:1052_1": "Ayaṃ gamanasantoso nāma.",
  "atk-s0402a0:1052_2": "Pariyesantena yaṃ vā taṃ vā aggahetvā lajjiṃ pesalameva gahetvā pariyesitabbaṃ.",
  "atk-s0402a0:1052_3": "Ayaṃ pariyesanasantoso nāma.",
  "atk-s0402a0:1052_4": "Dūratova āhariyamānaṃ disvā “etaṃ manāpaṃ,",
  "atk-s0402a0:1052_5": "etaṃ amanāpa”nti cittaṃ na uppādetabbaṃ.",
  "atk-s0402a0:1052_6": "Ayaṃ paṭilābhasantoso nāma.",
  "atk-s0402a0:1052_7": "“Imaṃ manāpaṃ gaṇhissāmi,",
  "atk-s0402a0:1052_8": "imaṃ amanāpaṃ na gaṇhissāmī”ti acintetvā yaṃkiñci yāpanamattaṃ gahetabbameva.",
  "atk-s0402a0:1052_9": "Ayaṃ paṭiggahaṇasantoso nāma.",
  "atk-s0402a0:1053_0": "Ettha pana deyyadhammo bahu,",
  "atk-s0402a0:1053_1": "dāyako appaṃ dātukāmo,",
  "atk-s0402a0:1053_2": "appaṃ gahetabbaṃ.",
  "atk-s0402a0:1053_3": "Deyyadhammopi bahu,",
  "atk-s0402a0:1053_4": "dāyakopi bahuṃ dātukāmo,",
  "atk-s0402a0:1053_5": "pamāṇeneva gahetabbaṃ.",
  "atk-s0402a0:1053_6": "Deyyadhammo na bahu,",
  "atk-s0402a0:1053_7": "dāyakopi appaṃ dātukāmo,",
  "atk-s0402a0:1053_8": "appaṃ gahetabbaṃ.",
  "atk-s0402a0:1053_9": "Deyyadhammo na bahu,",
  "atk-s0402a0:1053_10": "dāyako pana bahuṃ dātukāmo,",
  "atk-s0402a0:1053_11": "pamāṇena gahetabbaṃ.",
  "atk-s0402a0:1053_12": "Paṭiggahaṇasmiñhi mattaṃ ajānanto manussānaṃ pasādaṃ makkheti,",
  "atk-s0402a0:1053_13": "saddhādeyyaṃ vinipāteti,",
  "atk-s0402a0:1053_14": "sāsanaṃ na karoti,",
  "atk-s0402a0:1053_15": "vijātamātuyāpi cittaṃ gahetuṃ na sakkoti.",
  "atk-s0402a0:1053_16": "Iti mattaṃ jānitvāva paṭiggahetabbanti ayaṃ mattapaṭiggahaṇasantoso nāma.",
  "atk-s0402a0:1053_17": "Aḍḍhakulāniyeva agantvā dvārapaṭipāṭiyā gantabbaṃ.",
  "atk-s0402a0:1053_18": "Ayaṃ loluppavivajjanasantoso nāma.",
  "atk-s0402a0:1053_19": "Yathālābhasantosādayo cīvare vuttanayā eva.",
  "atk-s0402a0:1054_0": "Piṇḍapātaṃ paribhuñjitvā “samaṇadhammaṃ anupālessāmī”ti evaṃ upakāraṃ ñatvā paribhuñjanaṃ upakārasantoso nāma.",
  "atk-s0402a0:1054_1": "Pattaṃ pūretvā ānītaṃ na paṭiggahetabbaṃ.",
  "atk-s0402a0:1054_2": "Anupasampanne sati tena gāhāpetabbaṃ,",
  "atk-s0402a0:1054_3": "asati harāpetvā paṭiggahaṇamattaṃ gahetabbaṃ.",
  "atk-s0402a0:1054_4": "Ayaṃ parimāṇasantoso nāma.",
  "atk-s0402a0:1054_5": "“Jighacchāya paṭivinodanaṃ idamettha nissaraṇa”nti evaṃ paribhuñjanaṃ paribhogasantoso nāma.",
  "atk-s0402a0:1054_6": "Nidahitvā na paribhuñjitabbanti ayaṃ sannidhiparivajjanasantoso nāma.",
  "atk-s0402a0:1054_7": "Mukhaṃ anoloketvā sāraṇīyadhamme ṭhitena vissajjetabbaṃ.",
  "atk-s0402a0:1054_8": "Ayaṃ vissajjanasantoso nāma.",
  "atk-s0402a0:1055_0": "Piṇḍapātappaṭisaṃyuttāni pana pañca dhutaṅgāni piṇḍapātikaṅgaṃ sapadānacārikaṅgaṃ ekāsanikaṅgaṃ pattapiṇḍikaṅgaṃ khalupacchābhattikaṅganti.",
  "atk-s0402a0:1055_1": "Tesaṃ vitthārakathā visuddhimagge vuttā.",
  "atk-s0402a0:1055_2": "Iti piṇḍapātasantosamahāariyavaṃsaṃ pūrayamāno bhikkhu imāni pañca dhutaṅgāni gopeti,",
  "atk-s0402a0:1055_3": "imāni gopento piṇḍapātasantosamahāariyavaṃsena santuṭṭho hoti.",
  "atk-s0402a0:1055_4": "Vaṇṇavādītiādīni vuttanayeneva veditabbāni.",
  "atk-s0402a0:1056_0": "Senāsanenāti idha senāsanaṃ jānitabbaṃ,",
  "atk-s0402a0:1056_1": "senāsanakkhettaṃ jānitabbaṃ,",
  "atk-s0402a0:1056_2": "senāsanasantoso jānitabbo,",
  "atk-s0402a0:1056_3": "senāsanappaṭisaṃyuttaṃ dhutaṅgaṃ jānitabbaṃ.",
  "atk-s0402a0:1056_4": "Tattha senāsananti mañco pīṭhaṃ bhisi bimbohanaṃ vihāro aḍḍhayogo pāsādo hammiyaṃ guhā leṇaṃ aṭṭo māḷo",
  "atk-s0402a0:1056_5": "veḷugumbo rukkhamūlaṃ yattha vā pana bhikkhū paṭikkamantīti imāni pannarasa senāsanāni.",
  "atk-s0402a0:1057_0": "Senāsanakkhettanti saṅghato vā gaṇato vā ñātito vā mittato vā attano vā dhanena paṃsukūlaṃ vāti cha khettāni.",
  "atk-s0402a0:1058_0": "Senāsanasantosoti senāsane vitakkasantosādayo pannarasa santosā.",
  "atk-s0402a0:1058_1": "Te piṇḍapāte vuttanayeneva veditabbā.",
  "atk-s0402a0:1058_2": "Senāsanappaṭisaṃyuttāni pana pañca dhutaṅgāni āraññikaṅgaṃ rukkhamūlikaṅgaṃ abbhokāsikaṅgaṃ sosānikaṅgaṃ yathāsanthatikaṅganti.",
  "atk-s0402a0:1058_3": "Tesaṃ vitthārakathā visuddhimagge vuttā.",
  "atk-s0402a0:1058_4": "Iti senāsanasantosamahāariyavaṃsaṃ pūrayamāno bhikkhu imāni pañca dhutaṅgāni gopeti.",
  "atk-s0402a0:1058_5": "Imāni gopento senāsanasantosamahāariyavaṃsena santuṭṭho hoti.",
  "atk-s0402a0:1059_0": "Gilānapaccayo pana piṇḍapāteyeva paviṭṭho.",
  "atk-s0402a0:1059_1": "Tattha yathālābhayathābalayathāsāruppasantoseneva santussitabbaṃ.",
  "atk-s0402a0:1059_2": "Nesajjikaṅgaṃ bhāvanārāmaariyavaṃsaṃ bhajati.",
  "atk-s0402a0:1059_3": "Vuttampi cetaṃ –",
  "atk-s0402a0:1060_0": "“Pañca senāsane vuttā, pañca āhāranissitā;",
  "atk-s0402a0:1061_0": "Eko vīriyasaṃyutto, dve ca cīvaranissitā”ti.",
  "atk-s0402a0:1062_0": "Iti bhagavā pathaviṃ pattharamāno viya sāgarakucchiṃ pūrayamāno viya ākāsaṃ vitthārayamāno viya ca paṭhamaṃ",
  "atk-s0402a0:1062_1": "cīvarasantosaṃ ariyavaṃsaṃ kathetvā candaṃ uṭṭhāpento viya sūriyaṃ ullaṅghento viya ca dutiyaṃ piṇḍapātasantosaṃ",
  "atk-s0402a0:1062_2": "kathetvā sineruṃ ukkhipanto viya tatiyaṃ senāsanasantosaṃ ariyavaṃsaṃ kathetvā idāni sahassanayapaṭimaṇḍitaṃ",
  "atk-s0402a0:1062_3": "catutthaṃ bhāvanārāmaṃ ariyavaṃsaṃ kathetuṃ puna caparaṃ,",
  "atk-s0402a0:1062_4": "bhikkhave,",
  "atk-s0402a0:1062_5": "bhikkhu bhāvanārāmo hotīti desanaṃ ārabhi.",
  "atk-s0402a0:1063_0": "Tattha āramaṇaṃ ārāmo,",
  "atk-s0402a0:1063_1": "abhiratīti attho.",
  "atk-s0402a0:1063_2": "Bhāvanāya ārāmo assāti bhāvanārāmo.",
  "atk-s0402a0:1063_3": "Bhāvanāya ratoti bhāvanārato.",
  "atk-s0402a0:1063_4": "Pañcavidhe pahāne ārāmo assāti pahānārāmo.",
  "atk-s0402a0:1063_5": "Apica bhāvento ramatīti bhāvanārāmo.",
  "atk-s0402a0:1063_6": "Pajahanto ramatīti pahānārāmoti evamettha attho daṭṭhabbo.",
  "atk-s0402a0:1063_7": "Ayañhi cattāro satipaṭṭhāne bhāvento ramati,",
  "atk-s0402a0:1063_8": "ratiṃ vindatīti attho.",
  "atk-s0402a0:1063_9": "Tathā cattāro sammappadhāne.",
  "atk-s0402a0:1063_10": "Cattāro iddhipāde,",
  "atk-s0402a0:1063_11": "pañcindriyāni,",
  "atk-s0402a0:1063_12": "pañca balāni,",
  "atk-s0402a0:1063_13": "satta bojjhaṅge,",
  "atk-s0402a0:1063_14": "satta anupassanā,",
  "atk-s0402a0:1063_15": "aṭṭhārasa mahāvipassanā,",
  "atk-s0402a0:1063_16": "sattatiṃsa bodhipakkhiyadhamme,",
  "atk-s0402a0:1063_17": "aṭṭhatiṃsa ārammaṇavibhattiyo bhāvento ramati,",
  "atk-s0402a0:1063_18": "ratiṃ vindati.",
  "atk-s0402a0:1063_19": "Kāmacchandādayo pana kilese pajahanto ramati,",
  "atk-s0402a0:1063_20": "ratiṃ vindati.",
  "atk-s0402a0:1064_0": "Imesu pana catūsu ariyavaṃsesu purimehi tīhi terasannaṃ dhutaṅgānaṃ catupaccayasantosassa ca vasena sakalaṃ vinayapiṭakaṃ kathitaṃ hoti,",
  "atk-s0402a0:1064_1": "bhāvanārāmena avasesaṃ piṭakadvayaṃ.",
  "atk-s0402a0:1064_2": "Imaṃ pana bhāvanārāmaṃ ariyavaṃsaṃ kathentena bhikkhunā paṭisambhidāmagge nekkhammapāḷiyā kathetabbo,",
  "atk-s0402a0:1064_3": "dīghanikāye dasuttarasuttantapariyāyena kathetabbo,",
  "atk-s0402a0:1064_4": "majjhimanikāye satipaṭṭhānasuttantapariyāyena kathetabbo,",
  "atk-s0402a0:1064_5": "abhidhamme niddesapariyāyena kathetabbo.",
  "atk-s0402a0:1065_0": "Tattha paṭisambhidāmagge nekkhammapāḷiyāti –",
  "atk-s0402a0:1066_0": "“Nekkhammaṃ bhāvento ramati,",
  "atk-s0402a0:1066_1": "kāmacchandaṃ pajahanto ramati.",
  "atk-s0402a0:1066_2": "Abyāpādaṃ, byāpādaṃ…",
  "atk-s0402a0:1066_3": "ālokasaññaṃ…",
  "atk-s0402a0:1066_4": "thinamiddhaṃ…",
  "atk-s0402a0:1066_5": "avikkhepaṃ,",
  "atk-s0402a0:1066_6": "uddhaccaṃ…",
  "atk-s0402a0:1066_7": "dhammavavatthānaṃ…",
  "atk-s0402a0:1066_8": "vicikicchaṃ… ñāṇaṃ… avijjaṃ… pāmojjaṃ… aratiṃ…",
  "atk-s0402a0:1066_9": "paṭhamajjhānaṃ,",
  "atk-s0402a0:1066_10": "pañca nīvaraṇe…",
  "atk-s0402a0:1066_11": "dutiyajjhānaṃ…",
  "atk-s0402a0:1066_12": "vitakkavicāre…",
  "atk-s0402a0:1066_13": "tatiyajjhānaṃ… pītiṃ…",
  "atk-s0402a0:1066_14": "catutthajjhānaṃ…",
  "atk-s0402a0:1066_15": "sukhadukkhe…",
  "atk-s0402a0:1066_16": "ākāsānañcāyatanasamāpattiṃ bhāvento ramati,",
  "atk-s0402a0:1066_17": "rūpasaññaṃ paṭighasaññaṃ nānattasaññaṃ pajahanto ramati.",
  "atk-s0402a0:1066_18": "Viññāṇañcāyatanasamāpattiṃ…pe…",
  "atk-s0402a0:1066_19": "nevasaññānāsaññāyatanasamāpattiṃ bhāvento ramati,",
  "atk-s0402a0:1066_20": "ākiñcaññāyatanasaññaṃ pajahanto ramati.",
  "atk-s0402a0:1067_0": "“Aniccānupassanaṃ bhāvento ramati,",
  "atk-s0402a0:1067_1": "niccasaññaṃ pajahanto ramati.",
  "atk-s0402a0:1067_2": "Dukkhānupassanaṃ…",
  "atk-s0402a0:1067_3": "sukhasaññaṃ…",
  "atk-s0402a0:1067_4": "anattānupassanaṃ…",
  "atk-s0402a0:1067_5": "attasaññaṃ…",
  "atk-s0402a0:1067_6": "nibbidānupassanaṃ… nandiṃ…",
  "atk-s0402a0:1067_7": "virāgānupassanaṃ… rāgaṃ…",
  "atk-s0402a0:1067_8": "nirodhānupassanaṃ…",
  "atk-s0402a0:1067_9": "samudayaṃ…",
  "atk-s0402a0:1067_10": "paṭinissaggānupassanaṃ… ādānaṃ…",
  "atk-s0402a0:1067_11": "khayānupassanaṃ …",
  "atk-s0402a0:1067_12": "ghanasaññaṃ…",
  "atk-s0402a0:1067_13": "vayānupassanaṃ… āyūhanaṃ…",
  "atk-s0402a0:1067_14": "vipariṇāmānupassanaṃ…",
  "atk-s0402a0:1067_15": "dhuvasaññaṃ…",
  "atk-s0402a0:1067_16": "animittānupassanaṃ … nimittaṃ…",
  "atk-s0402a0:1067_17": "appaṇihitānupassanaṃ… paṇidhiṃ…",
  "atk-s0402a0:1067_18": "suññatānupassanaṃ…",
  "atk-s0402a0:1067_19": "abhinivesaṃ…",
  "atk-s0402a0:1067_20": "adhipaññādhammavipassanaṃ…",
  "atk-s0402a0:1067_21": "sārādānābhinivesaṃ…",
  "atk-s0402a0:1067_22": "yathābhūtañāṇadassanaṃ…",
  "atk-s0402a0:1067_23": "sammohābhinivesaṃ…",
  "atk-s0402a0:1067_24": "ādīnavānupassanaṃ…",
  "atk-s0402a0:1067_25": "ālayābhinivesaṃ…",
  "atk-s0402a0:1067_26": "paṭisaṅkhānupassanaṃ…",
  "atk-s0402a0:1067_27": "appaṭisaṅkhaṃ…",
  "atk-s0402a0:1067_28": "vivaṭṭānupassanaṃ…",
  "atk-s0402a0:1067_29": "saṃyogābhinivesaṃ…",
  "atk-s0402a0:1067_30": "sotāpattimaggaṃ…",
  "atk-s0402a0:1067_31": "diṭṭhekaṭṭhe kilese…",
  "atk-s0402a0:1067_32": "sakadāgāmimaggaṃ…",
  "atk-s0402a0:1067_33": "oḷārike kilese…",
  "atk-s0402a0:1067_34": "anāgāmimaggaṃ…",
  "atk-s0402a0:1067_35": "anusahagate kilese…",
  "atk-s0402a0:1067_36": "arahattamaggaṃ bhāvento ramati,",
  "atk-s0402a0:1067_37": "sabbakilese pajahanto ramatī”ti.",
  "atk-s0402a0:1068_0": "Evaṃ paṭisambhidāmagge nekkhammapāḷiyā kathetabbo.",
  "atk-s0402a0:1069_0": "Dīghanikāye dasuttarasuttantapariyāyenāti –",
  "atk-s0402a0:1070_0": "“Ekaṃ dhammaṃ bhāvento ramati,",
  "atk-s0402a0:1070_1": "ekaṃ dhammaṃ pajahanto ramati…pe…",
  "atk-s0402a0:1070_2": "dasa dhamme bhāvento ramati,",
  "atk-s0402a0:1070_3": "dasa dhamme pajahanto ramati.",
  "atk-s0402a0:1070_4": "Katamaṃ ekaṃ dhammaṃ bhāvento ramati?",
  "atk-s0402a0:1070_5": "Kāyagatāsatiṃ sātasahagataṃ,",
  "atk-s0402a0:1070_6": "imaṃ ekaṃ dhammaṃ bhāvento ramati.",
  "atk-s0402a0:1070_7": "Katamaṃ ekaṃ dhammaṃ pajahanto ramati?",
  "atk-s0402a0:1070_8": "Asmimānaṃ,",
  "atk-s0402a0:1070_9": "imaṃ ekaṃ dhammaṃ pajahanto ramati.",
  "atk-s0402a0:1070_10": "Katame dve dhamme…pe…",
  "atk-s0402a0:1070_11": "katame dasa dhamme bhāvento ramati?",
  "atk-s0402a0:1070_12": "Dasa kasiṇāyatanāni,",
  "atk-s0402a0:1070_13": "ime dasa dhamme bhāvento ramati.",
  "atk-s0402a0:1070_14": "Katame dasa dhamme pajahanto ramati?",
  "atk-s0402a0:1070_15": "Dasa micchatte,",
  "atk-s0402a0:1070_16": "ime dasa dhamme pajahanto ramati. Evaṃ kho,",
  "atk-s0402a0:1070_17": "bhikkhave,",
  "atk-s0402a0:1070_18": "bhikkhu bhāvanārāmo hotī”ti.",
  "atk-s0402a0:1071_0": "Evaṃ dīghanikāye dasuttarasuttantapariyāyena kathetabbo.",
  "atk-s0402a0:1072_0": "Majjhimanikāye satipaṭṭhānasuttantapariyāyenāti –",
  "atk-s0402a0:1073_0": "“Ekāyano ayaṃ,",
  "atk-s0402a0:1073_1": "bhikkhave, maggo…pe…",
  "atk-s0402a0:1073_2": "yāvadeva ñāṇamattāya paṭissatimattāya.",
  "atk-s0402a0:1073_3": "Anissito ca viharati,",
  "atk-s0402a0:1073_4": "na ca kiñci loke upādiyati.",
  "atk-s0402a0:1073_5": "Evampi kho,",
  "atk-s0402a0:1073_6": "bhikkhave,",
  "atk-s0402a0:1073_7": "bhikkhu bhāvanārāmo hoti bhāvanārato.",
  "atk-s0402a0:1073_8": "Pahānārāmo hoti pahānarato.",
  "atk-s0402a0:1073_9": "Puna caparaṃ,",
  "atk-s0402a0:1073_10": "bhikkhave,",
  "atk-s0402a0:1073_11": "bhikkhu gacchanto vā gacchāmīti pajānāti…pe…",
  "atk-s0402a0:1073_12": "puna caparaṃ,",
  "atk-s0402a0:1073_13": "bhikkhave,",
  "atk-s0402a0:1073_14": "bhikkhu seyyathāpi passeyya sarīraṃ sivathikāya chaḍḍitaṃ…pe…",
  "atk-s0402a0:1073_15": "pūtīni cuṇṇakajātāni.",
  "atk-s0402a0:1073_16": "So imameva kāyaṃ upasaṃharati ‘ayampi kho kāyo evaṃdhammo evaṃbhāvī evaṃanatīto’ti.",
  "atk-s0402a0:1073_17": "Iti ajjhattaṃ vā kāye kāyānupassī viharati…pe…",
  "atk-s0402a0:1073_18": "evampi kho,",
  "atk-s0402a0:1073_19": "bhikkhave,",
  "atk-s0402a0:1073_20": "bhikkhu bhāvanārāmo hotī”ti.",
  "atk-s0402a0:1074_0": "Evaṃ majjhimanikāye satipaṭṭhānasuttantapariyāyena kathetabbo.",
  "atk-s0402a0:1075_0": "Abhidhamme niddesapariyāyenāti sabbepi saṅkhate “aniccato dukkhato rogato gaṇḍato …pe…",
  "atk-s0402a0:1075_1": "saṃkilesikadhammato passanto ramati,",
  "atk-s0402a0:1075_2": "evaṃ kho bhikkhu bhāvanārāmo hotī”ti.",
  "atk-s0402a0:1075_3": "Evaṃ niddesapariyāyena kathetabbo.",
  "atk-s0402a0:1076_0": "Nevattānukkaṃsetīti “ajja me saṭṭhi vā sattati vā vassāni aniccaṃ dukkhaṃ anattāti vipassanāya kammaṃ",
  "atk-s0402a0:1076_1": "karontassa ko mayā sadiso atthī”ti evaṃ attukkaṃsanaṃ na karoti.",
  "atk-s0402a0:1076_2": "No paraṃ vambhetīti “aniccaṃ dukkhanti vipassanāmattakampi natthi,",
  "atk-s0402a0:1076_3": "kiṃ ime vissaṭṭhakammaṭṭhānā carantī”ti evaṃ paravambhanaṃ na karoti.",
  "atk-s0402a0:1076_4": "Sesaṃ vuttanayameva.",
  "atk-s0402a0:1077_0": "Ime kho,",
  "atk-s0402a0:1077_1": "bhikkhave,",
  "atk-s0402a0:1077_2": "cattāro ariyavaṃsāti,",
  "atk-s0402a0:1077_3": "bhikkhave,",
  "atk-s0402a0:1077_4": "ime cattāro ariyavaṃsā ariyatantiyo ariyapaveṇiyo ariyañjasā ariyavaṭumānīti suttantaṃ vinivaṭṭetvā idāni",
  "atk-s0402a0:1077_5": "mahāariyavaṃsaparipūrakassa bhikkhuno vasanadisā dassento imehi ca pana,",
  "atk-s0402a0:1077_6": "bhikkhavetiādimāha.",
  "atk-s0402a0:1077_7": "Tattha sveva aratiṃ sahatīti soyeva aratiṃ anabhiratiṃ ukkaṇṭhitaṃ sahati abhibhavati.",
  "atk-s0402a0:1077_8": "Na taṃ arati sahatīti taṃ pana bhikkhuṃ yā esā pantesu senāsanesu adhikusalānaṃ dhammānaṃ bhāvanāya arati nāma hoti,",
  "atk-s0402a0:1077_9": "sā sahituṃ adhibhavituṃ na sakkoti.",
  "atk-s0402a0:1077_10": "Aratiratisahoti aratiñca pañcakāmaguṇaratiñca sahati,",
  "atk-s0402a0:1077_11": "adhibhavituṃ sakkoti.",
  "atk-s0402a0:1078_0": "Idāni gāthāhi kūṭaṃ gaṇhanto nāratītiādimāha.",
  "atk-s0402a0:1078_1": "Tattha dhīranti vīriyavantaṃ.",
  "atk-s0402a0:1078_2": "Nārati dhīraṃ sahatīti idaṃ purimasseva kāraṇavacanaṃ.",
  "atk-s0402a0:1078_3": "Yasmā sā dhīraṃ na sahati nappahoti dhīraṃ sahituṃ adhibhavituṃ na sakkoti,",
  "atk-s0402a0:1078_4": "tasmā nārati sahati dhīraṃ.",
  "atk-s0402a0:1078_5": "Dhīro hi aratissahoti aratisahattā hi so dhīro nāma,",
  "atk-s0402a0:1078_6": "tasmā aratiṃ sahatīti attho.",
  "atk-s0402a0:1078_7": "Sabbakammavihāyīnanti sabbaṃ tebhūmakakammaṃ cajitvā paricchinnaṃ parivaṭumaṃ katvā ṭhitaṃ.",
  "atk-s0402a0:1078_8": "Panuṇṇaṃ ko nivārayeti kilese panuditvā ṭhitaṃ ko nāma rāgo vā doso vā nivāreyya.",
  "atk-s0402a0:1078_9": "Nekkhaṃ jambonadasseva,",
  "atk-s0402a0:1078_10": "ko taṃ ninditumarahatīti jambonadasaṅkhātassa jātirattasuvaṇṇassa nikkhasadisaṃ garahitabbadosavimuttaṃ ko taṃ puggalaṃ nindituṃ arahati.",
  "atk-s0402a0:1078_11": "Brahmunāpi pasaṃsitoti mahābrahmunāpi esa puggalo pasaṃsitoyevāti.",
  "atk-s0402a0:1078_12": "Desanāpariyosāne cattālīsa bhikkhusahassāni arahatte patiṭṭhahiṃsu.",
  "atk-s0402a0:1079_0": "9. Dhammapadasuttavaṇṇanā",
  "atk-s0402a0:1080_0": "29.",
  "atk-s0402a0:1080_1": "Navame dhammapadānīti dhammakoṭṭhāsā.",
  "atk-s0402a0:1080_2": "Anabhijjhātiādīsu abhijjhāpaṭikkhepena anabhijjhā,",
  "atk-s0402a0:1080_3": "byāpādapaṭikkhepena abyāpādo,",
  "atk-s0402a0:1080_4": "micchāsatipaṭikkhepena sammāsati,",
  "atk-s0402a0:1080_5": "micchāsamādhipaṭikkhepena sammāsamādhi veditabbo.",
  "atk-s0402a0:1081_0": "Anabhijjhālūti nittaṇho hutvā.",
  "atk-s0402a0:1081_1": "Abyāpannena cetasāti sabbakālaṃ pakatibhāvaṃ avijahantena cittena.",
  "atk-s0402a0:1081_2": "Sato ekaggacittassāti satiyā samannāgato ārammaṇe ekaggacitto assa.",
  "atk-s0402a0:1081_3": "Ajjhattaṃ susamāhitoti niyakajjhatte suṭṭhu ṭhapitacitto imasmiṃ suttepi gāthāyapi vaṭṭavivaṭṭaṃ kathitaṃ.",
  "atk-s0402a0:1082_0": "10. Paribbājakasuttavaṇṇanā",
  "atk-s0402a0:1083_0": "30.",
  "atk-s0402a0:1083_1": "Dasame abhiññātāti ñātā pākaṭā.",
  "atk-s0402a0:1083_2": "Annabhārotiādīni tesaṃ nāmāni.",
  "atk-s0402a0:1083_3": "Paṭisallānā vuṭṭhitoti phalasamāpattito vuṭṭhito.",
  "atk-s0402a0:1083_4": "Sā hi idha paṭisallānanti adhippetā.",
  "atk-s0402a0:1083_5": "Paccakkhāyāti paṭikkhipitvā.",
  "atk-s0402a0:1083_6": "Abhijjhālunti sataṇhaṃ.",
  "atk-s0402a0:1083_7": "Kāmesu tibbasārāganti vatthukāmesu bahalarāgaṃ.",
  "atk-s0402a0:1083_8": "Tamahaṃ tattha evaṃ vadeyyanti taṃ ahaṃ tasmiṃ kāraṇe evaṃ vadeyyaṃ.",
  "atk-s0402a0:1083_9": "Paṭikkositabbaṃ maññeyyāti paṭikkositabbāni paṭibāhitabbani vā maññeyya.",
  "atk-s0402a0:1083_10": "Sahadhammikāti sakāraṇā.",
  "atk-s0402a0:1083_11": "Vādānupātāti dhammikavāde ghaṭṭayamānā adhammikavādānupātā,",
  "atk-s0402a0:1083_12": "vādappavattiyoti attho.",
  "atk-s0402a0:1083_13": "Gārayhā ṭhānāti garahitabbayuttakā paccayā.",
  "atk-s0402a0:1083_14": "Āgacchantīti upagacchanti.",
  "atk-s0402a0:1084_0": "Ukkalāti ukkalajanapadavāsino.",
  "atk-s0402a0:1084_1": "Vassabhaññāti vasso ca bhañño cāti dve janā.",
  "atk-s0402a0:1084_2": "Ahetukavādāti “natthi hetu natthi paccayo sattānaṃ visuddhiyā”tievamādivādino.",
  "atk-s0402a0:1084_3": "Akiriyavādāti “karoto na karīyati pāpa”nti evaṃ kiriyapaṭikkhepavādino.",
  "atk-s0402a0:1084_4": "Natthikavādāti “natthi dinna”ntiādivādino.",
  "atk-s0402a0:1084_5": "Te imesu tīsupi dassanesu okkantaniyāmā ahesuṃ.",
  "atk-s0402a0:1084_6": "Kathaṃ pana tesu niyāmo hotīti?",
  "atk-s0402a0:1084_7": "Yo hi evarūpaṃ laddhiṃ gahetvā rattiṭṭhānadivāṭṭhānesu nisinno sajjhāyati vīmaṃsati,",
  "atk-s0402a0:1084_8": "tassa “natthi hetu natthi paccayo karoto na karīyati pāpaṃ…pe…",
  "atk-s0402a0:1084_9": "natthi dinnaṃ…pe…",
  "atk-s0402a0:1084_10": "kāyassa bhedā ucchijjatī”ti tasmiṃ ārammaṇe micchāsati santiṭṭhati,",
  "atk-s0402a0:1084_11": "cittaṃ ekaggaṃ hoti,",
  "atk-s0402a0:1084_12": "javanāni javanti.",
  "atk-s0402a0:1084_13": "Paṭhamajavane satekiccho hoti,",
  "atk-s0402a0:1084_14": "tathā dutiyādīsu,",
  "atk-s0402a0:1084_15": "sattame buddhānampi atekiccho anivatti ariṭṭhakaṇṭakasadiso hoti.",
  "atk-s0402a0:1084_16": "Tattha koci ekaṃ dassanaṃ okkamati, koci dve,",
  "atk-s0402a0:1084_17": "koci tīṇipi.",
  "atk-s0402a0:1084_18": "Niyatamicchādiṭṭhikova hoti,",
  "atk-s0402a0:1084_19": "patto saggamaggāvaraṇañceva mokkhamaggāvaraṇañca,",
  "atk-s0402a0:1084_20": "abhabbo tassa attabhāvassa anantaraṃ saggampi gantuṃ,",
  "atk-s0402a0:1084_21": "pageva mokkhaṃ.",
  "atk-s0402a0:1084_22": "Vaṭṭakhāṇuko nāmesa satto pathavigopako,",
  "atk-s0402a0:1084_23": "yebhuyyena evarūpassa bhavato vuṭṭhānaṃ natthi.",
  "atk-s0402a0:1084_24": "Vassabhaññāpi edisā ahesuṃ.",
  "atk-s0402a0:1084_25": "Nindābyārosanaupārambhabhayāti attano nindabhayena ghaṭṭanabhayena upavādabhayena cāti attho.",
  "atk-s0402a0:1084_26": "Abhijjhāvinaye sikkhanti abhijjhāvinayo vuccati arahattaṃ,",
  "atk-s0402a0:1084_27": "arahatte sikkhamāno appamatto nāma vuccatīti suttante vaṭṭaviṭṭaṃ kathetvā gāthāya phalasamāpatti kathitāti.",
  "atk-s0402a0:1085_0": "1. Cakkasuttavaṇṇanā",
  "atk-s0402a0:1086_0": "31.",
  "atk-s0402a0:1086_1": "Catutthassa paṭhame cakkānīti sampattiyo.",
  "atk-s0402a0:1086_2": "Catucakkaṃ vattatīti cattāri sampatticakkāni vattanti ghaṭiyantiyevāti attho.",
  "atk-s0402a0:1086_3": "Patirūpadesavāsoti yattha catasso parisā sandissanti,",
  "atk-s0402a0:1086_4": "evarūpe anucchavike dese vāso.",
  "atk-s0402a0:1086_5": "Sappurisāvassayoti buddhādīnaṃ sappurisānaṃ avassayanaṃ sevanaṃ bhajanaṃ,",
  "atk-s0402a0:1086_6": "na rājānaṃ.",
  "atk-s0402a0:1086_7": "Attasammāpaṇidhīti attano sammā ṭhapanaṃ,",
  "atk-s0402a0:1086_8": "sace pubbe assaddhādīhi samannāgato hoti,",
  "atk-s0402a0:1086_9": "tāni pahāya saddhādīsu patiṭṭhāpanaṃ.",
  "atk-s0402a0:1086_10": "Pubbe ca katapuññatāti pubbe upacitakusalatā.",
  "atk-s0402a0:1086_11": "Idameva cettha pamāṇaṃ.",
  "atk-s0402a0:1086_12": "Yena hi ñāṇasampayuttacittena kusalakammaṃ kataṃ hoti,",
  "atk-s0402a0:1086_13": "tadeva kusalaṃ taṃ purisaṃ patirūpadese upaneti,",
  "atk-s0402a0:1086_14": "sappurise bhajāpeti,",
  "atk-s0402a0:1086_15": "so eva ca puggalo attānaṃ sammā ṭhapeti.",
  "atk-s0402a0:1086_16": "Puññakatoti katapuñño.",
  "atk-s0402a0:1086_17": "Sukhañcetaṃdhivattatīti sukhañca etaṃ puggalaṃ adhivattati,",
  "atk-s0402a0:1086_18": "avattharatīti attho.",
  "atk-s0402a0:1087_0": "2. Saṅgahasuttavaṇṇanā",
  "atk-s0402a0:1088_0": "32.",
  "atk-s0402a0:1088_1": "Dutiye saṅgahavatthūnīti saṅgaṇhanakāraṇāni.",
  "atk-s0402a0:1088_2": "Dānañcātiādīsu ekacco hi dāneneva saṅgaṇhitabbo hoti,",
  "atk-s0402a0:1088_3": "tassa dānameva dātabbaṃ.",
  "atk-s0402a0:1088_4": "Peyyavajjanti piyavacanaṃ.",
  "atk-s0402a0:1088_5": "Ekacco hi “ayaṃ dātabbaṃ nāma deti,",
  "atk-s0402a0:1088_6": "ekekena pana vacanena sabbaṃ makkhetvā nāseti,",
  "atk-s0402a0:1088_7": "kiṃ tassa dāna”nti vattā hoti.",
  "atk-s0402a0:1088_8": "Ekacco “ayaṃ kiñcāpi dānaṃ na deti,",
  "atk-s0402a0:1088_9": "kathento pana telena viya makkheti.",
  "atk-s0402a0:1088_10": "Esa detu vā mā vā,",
  "atk-s0402a0:1088_11": "vacanamevassa sahassaṃ agghatī”ti vattā hoti.",
  "atk-s0402a0:1088_12": "Evarūpo puggalo dānaṃ na paccāsīsati,",
  "atk-s0402a0:1088_13": "piyavacanameva paccāsīsati.",
  "atk-s0402a0:1088_14": "Tassa piyavacanameva vattabbaṃ.",
  "atk-s0402a0:1088_15": "Atthacariyāti atthavaḍḍhanakathā.",
  "atk-s0402a0:1088_16": "Ekacco hi neva dānaṃ,",
  "atk-s0402a0:1088_17": "na piyavacanaṃ paccāsīsati,",
  "atk-s0402a0:1088_18": "attano hitakathaṃ vaḍḍhikathameva paccāsīsati.",
  "atk-s0402a0:1088_19": "Evarūpassa puggalassa “idaṃ te kātabbaṃ,",
  "atk-s0402a0:1088_20": "idaṃ na kātabbaṃ,",
  "atk-s0402a0:1088_21": "evarūpo puggalo sevitabbo,",
  "atk-s0402a0:1088_22": "evarūpo na sevitabbo”ti evaṃ atthacariyakathāva kathetabbā.",
  "atk-s0402a0:1088_23": "Samānattatāti samānasukhadukkhabhāvo.",
  "atk-s0402a0:1088_24": "Ekacco hi dānādīsu ekampi na paccāsīsati,",
  "atk-s0402a0:1088_25": "ekāsane nisajjaṃ,",
  "atk-s0402a0:1088_26": "ekapallaṅke sayanaṃ,",
  "atk-s0402a0:1088_27": "ekato bhojananti evaṃ samānasukhadukkhataṃ paccāsīsati.",
  "atk-s0402a0:1088_28": "So sace gahaṭṭhassa jātiyā pabbajitassa sīlena sadiso hoti,",
  "atk-s0402a0:1088_29": "tassāyaṃ samānattatā kātabbā.",
  "atk-s0402a0:1088_30": "Tattha tattha yathārahanti tesu tesu dhammesu yathānucchavikaṃ samānattatāti attho.",
  "atk-s0402a0:1088_31": "Rathassāṇīva yāyatoti yathā rathassa gacchato āṇi saṅgaho nāma hoti,",
  "atk-s0402a0:1088_32": "sā rathaṃ saṅgaṇhāti,",
  "atk-s0402a0:1088_33": "evamime saṅgahā lokaṃ saṅgaṇhanti.",
  "atk-s0402a0:1088_34": "Na mātā puttakāraṇāti yadi mātā ete saṅgahe puttassa na kareyya,",
  "atk-s0402a0:1088_35": "puttakāraṇā mānaṃ vā pūjaṃ vā na labheyya.",
  "atk-s0402a0:1088_36": "Saṅgahā eteti upayogavacane paccattaṃ.",
  "atk-s0402a0:1088_37": "Saṅgahe eteti vā pāṭho.",
  "atk-s0402a0:1088_38": "Samavekkhantīti sammā pekkhanti.",
  "atk-s0402a0:1088_39": "Pāsaṃsā ca bhavantīti pasaṃsanīyā ca bhavanti.",
  "atk-s0402a0:1089_0": "3. Sīhasuttavaṇṇanā",
  "atk-s0402a0:1090_0": "33.",
  "atk-s0402a0:1090_1": "Tatiye sīhoti cattāro sīhā – tiṇasīho, kāḷasīho,",
  "atk-s0402a0:1090_2": "paṇḍusīho,",
  "atk-s0402a0:1090_3": "kesarasīhoti.",
  "atk-s0402a0:1090_4": "Tesu tiṇasīho kapotavaṇṇagāvisadiso tiṇabhakkho ca hoti.",
  "atk-s0402a0:1090_5": "Kāḷasīho kāḷagāvisadiso tiṇabhakkhoyeva.",
  "atk-s0402a0:1090_6": "Paṇḍusīho paṇḍupalāsavaṇṇagāvisadiso maṃsabhakkho.",
  "atk-s0402a0:1090_7": "Kesarasīho lākhāparikammakateneva mukhena agganaṅguṭṭhena catūhi ca pādapariyantehi samannāgato,",
  "atk-s0402a0:1090_8": "matthakatopissa paṭṭhāya lākhātūlikāya katā viya tisso rājiyo piṭṭhimajjhena gantvā antarasatthimhi dakkhiṇāvattā hutvā ṭhitā.",
  "atk-s0402a0:1090_9": "Khandhe panassa satasahassagghanikakambalaparikkhepo viya kesarabhāro hoti,",
  "atk-s0402a0:1090_10": "avasesaṭṭhānaṃ parisuddhasālipiṇḍasaṅkhacuṇṇapiṇḍavaṇṇaṃ hoti.",
  "atk-s0402a0:1090_11": "Imesu catūsu sīhesu ayaṃ kesarasīho idha adhippeto.",
  "atk-s0402a0:1091_0": "Migarājāti sabbamigagaṇassa rājā.",
  "atk-s0402a0:1091_1": "Āsayāti vasanaṭṭhānato,",
  "atk-s0402a0:1091_2": "suvaṇṇaguhato vā rajatamaṇiphalikamanosilāguhato vā nikkhamatīti vuttaṃ hoti.",
  "atk-s0402a0:1091_3": "Nikkhamamāno panesa catūhi kāraṇehi nikkhamati andhakārapīḷito vā ālokatthāya,",
  "atk-s0402a0:1091_4": "uccārapassāvapīḷito vā tesaṃ vissajjanatthāya,",
  "atk-s0402a0:1091_5": "jighacchāpīḷito vā gocaratthāya,",
  "atk-s0402a0:1091_6": "sambhavapīḷito vā assaddhammapaṭisevanatthāya.",
  "atk-s0402a0:1091_7": "Idha pana gocaratthāya nikkhamanto adhippeto.",
  "atk-s0402a0:1092_0": "Vijambhatīti suvaṇṇatale vā rajatamaṇiphalikamanosilātalānaṃ vā aññatarasmiṃ dve pacchimapāde samaṃ patiṭṭhāpetvā",
  "atk-s0402a0:1092_1": "purimapāde purato pasāretvā sarīrassa pacchābhāgaṃ ākaḍḍhitvā purimabhāgaṃ abhiharitvā piṭṭhiṃ nāmetvā",
  "atk-s0402a0:1092_2": "gīvaṃ ukkhipitvā asanisaddaṃ karonto viya nāsapuṭāni pothetvā sarīralaggaṃ rajaṃ vidhunanto vijambhati.",
  "atk-s0402a0:1092_3": "Vijambhanabhūmiyañca pana taruṇavacchako viya aparāparaṃ javati,",
  "atk-s0402a0:1092_4": "javato panassa sarīraṃ andhakāre paribbhamantaṃ alātaṃ viya khāyati.",
  "atk-s0402a0:1093_0": "Anuviloketīti kasmā anuviloketi?",
  "atk-s0402a0:1093_1": "Parānuddayatāya.",
  "atk-s0402a0:1093_2": "Tasmiṃ kira sīhanādaṃ nadante papātāvāṭādīsu visamaṭṭhānesu carantā hatthigokaṇṇamahiṃsādayo pāṇā papātepi āvāṭepi patanti,",
  "atk-s0402a0:1093_3": "tesaṃ anuddayāya anuviloketi.",
  "atk-s0402a0:1093_4": "Kiṃ panassa luddassa paramaṃsakhādino anuddayā nāma atthīti?",
  "atk-s0402a0:1093_5": "Āma atthi.",
  "atk-s0402a0:1093_6": "Tathā hi “kiṃ me bahūhi ghātitehī”ti attano gocaratthāyāpi khuddake pāṇe na gaṇhāti.",
  "atk-s0402a0:1093_7": "Evaṃ anuddayaṃ karoti,",
  "atk-s0402a0:1093_8": "vuttampi cetaṃ –",
  "atk-s0402a0:1093_9": "“māhaṃ khuddake pāṇe visamagate saṅghātaṃ āpādesi”nti.",
  "atk-s0402a0:1094_0": "Sīhanādaṃ nadatīti tikkhattuṃ tāva abhītanādaṃ nadati.",
  "atk-s0402a0:1094_1": "Evañca panassa vijambhanabhūmiyaṃ ṭhatvā nadantassa saddo samantā tiyojanapadesaṃ ekaninnādaṃ karoti,",
  "atk-s0402a0:1094_2": "tamassa ninnādaṃ sutvā tiyojanabbhantaragatā dvipadacatuppadagaṇā yathāṭhāne ṭhātuṃ na sakkonti.",
  "atk-s0402a0:1094_3": "Gocarāya pakkamatīti āhāratthāya gacchati. Kathaṃ?",
  "atk-s0402a0:1094_4": "So hi vijambhanabhūmiyaṃ ṭhatvā dakkhiṇato vā vāmato vā uppatanto usabhamattaṃ ṭhānaṃ gaṇhāti,",
  "atk-s0402a0:1094_5": "uddhaṃ uppatanto cattāripi aṭṭhapi usabhaṭṭhānāni uppatati,",
  "atk-s0402a0:1094_6": "same ṭhāne ujukaṃ pakkhandanto soḷasausabhamattampi vīsatiusabhamattampi ṭhānaṃ pakkhandati,",
  "atk-s0402a0:1094_7": "thalā vā pabbatā vā pakkhandanto saṭṭhiusabhamattampi asītiusabhamattampi ṭhānaṃ pakkhandati,",
  "atk-s0402a0:1094_8": "antarāmagge rukkhaṃ vā pabbataṃ vā disvā taṃ pariharanto vāmato vā dakkhiṇato vā uddhaṃ vā usabhamattaṃ apakkamati.",
  "atk-s0402a0:1094_9": "Tatiyaṃ pana sīhanādaṃ naditvā teneva saddhiṃ tiyojane ṭhāne paññāyati,",
  "atk-s0402a0:1094_10": "tiyojanaṃ gantvā nivattitvā ṭhito attanova nādassa anunādaṃ suṇāti.",
  "atk-s0402a0:1094_11": "Evaṃ sīghena javena pakkamati.",
  "atk-s0402a0:1095_0": "Yebhuyyenāti pāyena.",
  "atk-s0402a0:1095_1": "Bhayaṃ santāsaṃ saṃveganti sabbaṃ cittutrāsasseva nāmaṃ.",
  "atk-s0402a0:1095_2": "Sīhassa hi saddaṃ sutvā bahū bhāyanti,",
  "atk-s0402a0:1095_3": "appakā na bhāyanti.",
  "atk-s0402a0:1095_4": "Ke pana teti?",
  "atk-s0402a0:1095_5": "Samasīho hatthājānīyo assājānīyo usabhājānīyo purisājānīyo khīṇāsavoti.",
  "atk-s0402a0:1095_6": "Kasmā panete na bhāyantīti?",
  "atk-s0402a0:1095_7": "Samasīho tāva “jātigottakulasūrabhāvehi samānosmī”ti na bhāyati,",
  "atk-s0402a0:1095_8": "hatthājānīyādayo attano sakkāyadiṭṭhibalavatāya na bhāyanti,",
  "atk-s0402a0:1095_9": "khīṇāsavo sakkāyadiṭṭhiyā pahīnattā na bhāyati.",
  "atk-s0402a0:1096_0": "Bilāsayāti bile sayantā bilavāsino ahinakulagodhādayo.",
  "atk-s0402a0:1096_1": "Udakāsayāti udakavāsino macchakacchapādayo.",
  "atk-s0402a0:1096_2": "Vanāsayāti vanavāsino hatthiassagokaṇṇamigādayo.",
  "atk-s0402a0:1096_3": "Pavisantīti “idāni āgantvā gaṇhissatī”ti maggaṃ oloketvā pavisanti.",
  "atk-s0402a0:1096_4": "Daḷhehīti thirehi.",
  "atk-s0402a0:1096_5": "Varattehīti cammarajjūhi.",
  "atk-s0402a0:1096_6": "Mahiddhikotiādīsu vijambhanabhūmiyaṃ ṭhatvā dakkhiṇapassādīhi usabhamattaṃ,",
  "atk-s0402a0:1096_7": "ujuṃ vīsatiusabhamattādilaṅghanavasena mahiddhikatā,",
  "atk-s0402a0:1096_8": "sesamigānaṃ adhipatibhāvena mahesakkhatā,",
  "atk-s0402a0:1096_9": "samantā tiyojanaṭṭhāne saddaṃ sutvā palāyantānaṃ vasena mahānubhāvatā veditabbā.",
  "atk-s0402a0:1097_0": "Evameva khoti bhagavā tesu tesu suttantesu tathā tathā attānaṃ kathesi.",
  "atk-s0402a0:1097_1": "“Sīhoti kho,",
  "atk-s0402a0:1097_2": "bhikkhave,",
  "atk-s0402a0:1097_3": "tathāgatassetaṃ adhivacanaṃ arahato sammāsambuddhassā”ti imasmiṃ tāva sutte sīhasadisaṃ attānaṃ kathesi.",
  "atk-s0402a0:1097_4": "“Bhisakko sallakattoti kho,",
  "atk-s0402a0:1097_5": "sunakkhatta,",
  "atk-s0402a0:1097_6": "tathāgatassetaṃ adhivacana”nti imasmiṃ vejjasadisaṃ,",
  "atk-s0402a0:1097_7": "“brāhmaṇoti kho,",
  "atk-s0402a0:1097_8": "bhikkhave,",
  "atk-s0402a0:1097_9": "tathāgatassetaṃ adhivacana”nti imasmiṃ brāhmaṇasadisaṃ,",
  "atk-s0402a0:1097_10": "“puriso maggakusaloti kho, tissa,",
  "atk-s0402a0:1097_11": "tathāgatassetaṃ adhivacana”nti imasmiṃ maggadesakapurisasadisaṃ,",
  "atk-s0402a0:1097_12": "“rājāhamasmi,",
  "atk-s0402a0:1097_13": "selā”ti imasmiṃ rājasadisaṃ.",
  "atk-s0402a0:1097_14": "Imasmiṃ pana sutte sīhasadisameva katvā attānaṃ kathento evamāha.",
  "atk-s0402a0:1098_0": "Tatrāyaṃ sadisatā –",
  "atk-s0402a0:1098_1": "sīhassa kañcanaguhādīsu vasanakālo viya hi tathāgatassa dīpaṅkarapādamūle katābhinīhārassa aparimitakālaṃ",
  "atk-s0402a0:1098_2": "pāramiyo pūretvā pacchimabhave paṭisandhiggahaṇena ceva mātukucchito nikkhamanena ca dasasahassilokadhātuṃ",
  "atk-s0402a0:1098_3": "kampetvā vuddhimanvāya dibbasampattisadisaṃ sampattiṃ anubhavamānassa tīsu pāsādesu nivāsakālo daṭṭhabbo.",
  "atk-s0402a0:1098_4": "Sīhassa kañcanaguhādito nikkhantakālo viya tathāgatassa ekūnatiṃsasaṃvacchare vivaṭena dvārena kaṇḍakaṃ",
  "atk-s0402a0:1098_5": "āruyha channasahāyassa nikkhamitvā tīṇi rajjāni atikkamitvā anomānadītīre brahmunā dinnāni kāsāyāni paridahitvā",
  "atk-s0402a0:1098_6": "pabbajitassa sattame divase rājagahaṃ gantvā tattha piṇḍāya caritvā paṇḍavagiripabbhāre katabhattakiccassa",
  "atk-s0402a0:1098_7": "sammāsambodhiṃ patvā paṭhamameva magadharaṭṭhaṃ āgamanatthāya yāva rañño paṭiññādānakālo.",
  "atk-s0402a0:1099_0": "Sīhassa vijambhanakālo viya tathāgatassa dinnapaṭiññassa āḷārakālāmaupasaṅkamanaṃ ādiṃ katvā yāva sujātāya",
  "atk-s0402a0:1099_1": "dinnapāyāsassa ekūnapaṇṇāsāya piṇḍehi paribhuttakālo veditabbo.",
  "atk-s0402a0:1099_2": "Sīhassa sarīravidhunanaṃ viya sāyanhasamaye sottiyena dinnā aṭṭha tiṇamuṭṭhiyo gahetvā dasasahassacakkavāḷadevatāhi",
  "atk-s0402a0:1099_3": "thomiyamānassa gandhādīhi pūjiyamānassa tikkhattuṃ bodhiṃ padakkhiṇaṃ katvā bodhimaṇḍaṃ āruyha cuddasahatthubbedhe",
  "atk-s0402a0:1099_4": "ṭhāne tiṇasantharaṃ attharitvā caturaṅgavīriyaṃ adhiṭṭhāya nisinnassa taṃkhaṇaññeva mārabalaṃ vidhametvā",
  "atk-s0402a0:1099_5": "tīsu yāmesu tisso vijjā visodhetvā anulomappaṭilomaṃ paṭiccasamuppādamahāsamuddaṃ yamakañāṇamanthanena",
  "atk-s0402a0:1099_6": "manthentassa sabbaññutaññāṇe paṭividdhe tadanubhāvena dasasahassilokadhātukampanaṃ veditabbaṃ.",
  "atk-s0402a0:1100_0": "Sīhassa catudisāvilokanaṃ viya paṭividdhasabbaññutaññāṇassa sattasattāhaṃ bodhimaṇḍe viharitvā paribhuttamadhupiṇḍikāhārassa",
  "atk-s0402a0:1100_1": "ajapālanigrodhamūle mahābrahmuno dhammadesanāyācanaṃ paṭiggahetvā tattha viharantassa ekādasame divase",
  "atk-s0402a0:1100_2": "“sve āsāḷhipuṇṇamā bhavissatī”ti paccūsasamaye “kassa nu kho ahaṃ paṭhamaṃ dhammaṃ deseyya”nti āḷārudakānaṃ",
  "atk-s0402a0:1100_3": "kālakatabhāvaṃ ñatvā dhammadesanatthāya pañcavaggiyānaṃ olokanaṃ daṭṭhabbaṃ.",
  "atk-s0402a0:1100_4": "Sīhassa gocaratthāya tiyojanaṃ gamanakālo viya attano pattacīvaraṃ ādāya “pañcavaggiyānaṃ dhammacakkaṃ",
  "atk-s0402a0:1100_5": "pavattessāmī”ti pacchābhatte ajapālanigrodhato vuṭṭhitassa aṭṭhārasayojanamaggaṃ gamanakālo.",
  "atk-s0402a0:1101_0": "Sīhassa sīhanādakālo viya tathāgatassa aṭṭhārasayojanamaggaṃ gantvā pañcavaggiye saññāpetvā acalapallaṅke",
  "atk-s0402a0:1101_1": "nisinnassa dasahi cakkavāḷasahassehi sannipatitena devagaṇena parivutassa “dveme,",
  "atk-s0402a0:1101_2": "bhikkhave,",
  "atk-s0402a0:1101_3": "antā pabbajitena na sevitabbā”tiādinā nayena dhammacakkappavattanakālo veditabbo.",
  "atk-s0402a0:1101_4": "Imasmiṃ ca pana pade desiyamāne tathāgatasīhassa dhammaghoso heṭṭhā avīciṃ upari bhavaggaṃ gahetvā dasasahassilokadhātuṃ paṭicchādesi.",
  "atk-s0402a0:1101_5": "Sīhassa saddena khuddakapāṇānaṃ santāsāpajjanakālo viya tathāgatassa tīṇi lakkhaṇāni dīpetvā cattāri",
  "atk-s0402a0:1101_6": "saccāni soḷasahākārehi saṭṭhiyā ca nayasahassehi vibhajitvā dhammaṃ kathentassa dīghāyukānaṃ devānaṃ",
  "atk-s0402a0:1101_7": "ñāṇasantāsassa uppattikālo veditabbo.",
  "atk-s0402a0:1102_0": "Aparo nayo –",
  "atk-s0402a0:1102_1": "sīho viya sabbaññutaṃ patto tathāgato,",
  "atk-s0402a0:1102_2": "āsayabhūtāya kanakaguhāya nikkhamanaṃ viya gandhakuṭito nikkhamanakālo,",
  "atk-s0402a0:1102_3": "vijambhanaṃ viya dhammasabhaṃ upasaṅkamanakālo,",
  "atk-s0402a0:1102_4": "disāvilokanaṃ viya parisāvilokanaṃ,",
  "atk-s0402a0:1102_5": "sīhanādanadanaṃ viya dhammadesanākālo,",
  "atk-s0402a0:1102_6": "gocarāya pakkamanaṃ viya paravādanimmaddanatthāya gamanaṃ.",
  "atk-s0402a0:1103_0": "Aparo nayo –",
  "atk-s0402a0:1103_1": "sīho viya tathāgato,",
  "atk-s0402a0:1103_2": "himavantanissitāya kañcanaguhāya nikkhamanaṃ viya ārammaṇavasena nibbānanissitāya phalasamāpattiyā vuṭṭhānaṃ,",
  "atk-s0402a0:1103_3": "vijambhanaṃ viya paccavekkhaṇañāṇaṃ,",
  "atk-s0402a0:1103_4": "disāvilokanaṃ viya veneyyasattavilokanaṃ,",
  "atk-s0402a0:1103_5": "sīhanādo viya sampattaparisāya dhammadesanā,",
  "atk-s0402a0:1103_6": "gocarāya pakkamanaṃ viya asampattānaṃ veneyyasattānaṃ santikūpasaṅkamanaṃ veditabbaṃ.",
  "atk-s0402a0:1104_0": "Yadāti yasmiṃ kāle.",
  "atk-s0402a0:1104_1": "Tathāgatoti heṭṭhā vuttehi aṭṭhahi kāraṇehi tathāgato.",
  "atk-s0402a0:1104_2": "Loketi sattaloke.",
  "atk-s0402a0:1104_3": "Uppajjatīti abhinīhārato paṭṭhāya yāva bodhipallaṅkā vā arahattamaggañāṇā vā uppajjati nāma,",
  "atk-s0402a0:1104_4": "arahattaphale pana patte uppanno nāma.",
  "atk-s0402a0:1104_5": "Arahaṃ sammāsambuddhotiādīni visuddhimagge buddhānussatiniddese vitthāritāni.",
  "atk-s0402a0:1105_0": "Iti sakkāyoti ayaṃ sakkāyo,",
  "atk-s0402a0:1105_1": "ettako sakkāyo,",
  "atk-s0402a0:1105_2": "na ito bhiyyo sakkāyo atthīti.",
  "atk-s0402a0:1105_3": "Ettāvatā sabhāvato sarasato pariyantato paricchedato parivaṭumato sabbepi pañcupādānakkhandhā dassitā honti.",
  "atk-s0402a0:1105_4": "Iti sakkāyasamudayoti ayaṃ sakkāyassa samudayo nāma.",
  "atk-s0402a0:1105_5": "Ettāvatā “āhārasamudayā rūpasamudayo”tiādi sabbaṃ dassitaṃ hoti.",
  "atk-s0402a0:1105_6": "Iti sakkāyassa atthaṅgamoti ayaṃ sakkāyassa atthaṅgamo.",
  "atk-s0402a0:1105_7": "Imināpi “āhāranirodhā rūpanirodho”tiādi sabbaṃ dassitaṃ hoti.",
  "atk-s0402a0:1106_0": "Vaṇṇavantoti sarīravaṇṇena vaṇṇavanto.",
  "atk-s0402a0:1106_1": "Dhammadesanaṃ sutvāti pañcasu khandhesu paṇṇāsalakkhaṇappaṭimaṇḍitaṃ tathāgatassa dhammadesanaṃ sutvā.",
  "atk-s0402a0:1106_2": "Yebhuyyenāti idha ke ṭhapeti?",
  "atk-s0402a0:1106_3": "Ariyasāvake deve.",
  "atk-s0402a0:1106_4": "Tesaṃ hi khīṇāsavattā cittutrāsabhayampi na uppajjati,",
  "atk-s0402a0:1106_5": "saṃviggassa yoniso padhānena pattabbaṃ pattatāya ñāṇasaṃvegopi.",
  "atk-s0402a0:1106_6": "Itarāsaṃ pana devatānaṃ “tāso heso,",
  "atk-s0402a0:1106_7": "bhikkhave,",
  "atk-s0402a0:1106_8": "anicca”nti manasikarontānaṃ cittutrāsabhayampi,",
  "atk-s0402a0:1106_9": "balavavipassanākāle ñāṇabhayampi uppajjati.",
  "atk-s0402a0:1106_10": "Bhoti dhammālapanamattametaṃ.",
  "atk-s0402a0:1106_11": "Sakkāyapariyāpannāti pañcakkhandhapariyāpannā.",
  "atk-s0402a0:1106_12": "Iti tesaṃ sammāsambuddhe vaṭṭadosaṃ dassetvā tilakkhaṇāhataṃ katvā dhammaṃ desente ñāṇabhayaṃ nāma okkamati.",
  "atk-s0402a0:1107_0": "Abhiññāyāti jānitvā.",
  "atk-s0402a0:1107_1": "Dhammacakkanti paṭivedhañāṇampi desanāñāṇampi.",
  "atk-s0402a0:1107_2": "Paṭivedhañāṇaṃ nāma yena ñāṇena bodhipallaṅke nisinno cattāri saccāni soḷasahākārehi saṭṭhiyā ca nayasahassehi paṭivijjhi.",
  "atk-s0402a0:1107_3": "Desanāñāṇaṃ nāma yena ñāṇena tiparivaṭṭaṃ dvādasākāraṃ dhammacakkaṃ pavattesi.",
  "atk-s0402a0:1107_4": "Ubhayampetaṃ dasabalassa ure jātañāṇameva.",
  "atk-s0402a0:1107_5": "Tesu dhammadesanāñāṇaṃ gahetabbaṃ.",
  "atk-s0402a0:1107_6": "Taṃ panesa yāva aṭṭhārasabrahmakoṭīhi saddhiṃ aññākoṇḍaññattherassa sotāpattiphalaṃ na uppajjati,",
  "atk-s0402a0:1107_7": "tāva pavatteti nāma.",
  "atk-s0402a0:1107_8": "Tasmiṃ uppanne pavattitaṃ nāma hotīti veditabbaṃ.",
  "atk-s0402a0:1107_9": "Appaṭipuggaloti sadisapuggalarahito.",
  "atk-s0402a0:1107_10": "Yasassinoti parivārasampannā.",
  "atk-s0402a0:1107_11": "Tādinoti lābhālābhādīhi ekasadisassa.",
  "atk-s0402a0:1108_0": "4. Pasādasuttavaṇṇanā",
  "atk-s0402a0:1109_0": "34.",
  "atk-s0402a0:1109_1": "Catutthe aggesu pasādā,",
  "atk-s0402a0:1109_2": "aggā vā pasādāti aggappasādā.",
  "atk-s0402a0:1109_3": "Yāvatāti yattakā.",
  "atk-s0402a0:1109_4": "Apadāti nippadā ahimacchādayo.",
  "atk-s0402a0:1109_5": "Dvipadāti manussapakkhiādayo.",
  "atk-s0402a0:1109_6": "Catuppadāti hatthiassādayo.",
  "atk-s0402a0:1109_7": "Bahuppadāti satapadiādayo.",
  "atk-s0402a0:1109_8": "Nevasaññināsaññinoti bhavagge nibbattasattā.",
  "atk-s0402a0:1109_9": "Aggamakkhāyatīti guṇehi aggo uttamo seṭṭhoti akkhāyati.",
  "atk-s0402a0:1109_10": "Asaṅkhatāti nibbānameva gahetvā vuttaṃ.",
  "atk-s0402a0:1109_11": "Virāgotiādīni nibbānasseva nāmāni.",
  "atk-s0402a0:1109_12": "Tañhi āgamma sabbakilesā virajjanti,",
  "atk-s0402a0:1109_13": "sabbe rāgamadādayo madā nimmadā honti,",
  "atk-s0402a0:1109_14": "abhāvaṃ gacchanti,",
  "atk-s0402a0:1109_15": "sabbā pipāsā vinayaṃ upenti,",
  "atk-s0402a0:1109_16": "sabbe ālayā samugghātaṃ gacchanti,",
  "atk-s0402a0:1109_17": "vaṭṭāni upacchijjanti,",
  "atk-s0402a0:1109_18": "taṇhā khīyanti,",
  "atk-s0402a0:1109_19": "vaṭṭadukkhā nirujjhanti,",
  "atk-s0402a0:1109_20": "sabbe pariḷāhā nibbāyanti.",
  "atk-s0402a0:1109_21": "Tasmā etāni nāmāni labhati.",
  "atk-s0402a0:1109_22": "Sesamettha uttānatthamevāti.",
  "atk-s0402a0:1110_0": "5. Vassakārasuttavaṇṇanā",
  "atk-s0402a0:1111_0": "35.",
  "atk-s0402a0:1111_1": "Pañcame anussaritāti anugantvā saritā,",
  "atk-s0402a0:1111_2": "aparāparaṃ sarituṃ samatthoti attho.",
  "atk-s0402a0:1111_3": "Dakkhoti cheko.",
  "atk-s0402a0:1111_4": "Tatrupāyāyāti “imasmiṃ kāle imaṃ nāma kattabba”nti evaṃ tattha tattha upāyabhūtāya paññāya samannāgato.",
  "atk-s0402a0:1111_5": "Anumoditabbanti abhinanditabbaṃ.",
  "atk-s0402a0:1111_6": "Paṭikkositabbanti paṭikkhipitabbaṃ.",
  "atk-s0402a0:1111_7": "Neva kho tyāhanti neva kho te ahaṃ.",
  "atk-s0402a0:1111_8": "Kasmā panetaṃ bhagavā nābhinandati,",
  "atk-s0402a0:1111_9": "nappaṭikkhipatīti?",
  "atk-s0402a0:1111_10": "Lokiyattā nābhinandati,",
  "atk-s0402a0:1111_11": "lokiyaṃ atthaṃ gahetvā ṭhitattā nappaṭikkosati.",
  "atk-s0402a0:1111_12": "Bahussa janatāti bahu assa janatā.",
  "atk-s0402a0:1111_13": "Idañca karaṇatthe sāmivacanaṃ veditabbaṃ.",
  "atk-s0402a0:1111_14": "Ariye ñāyeti sahavipassanake magge.",
  "atk-s0402a0:1111_15": "Kalyāṇadhammatā kusaladhammatātipi tasseva nāmāni.",
  "atk-s0402a0:1111_16": "Yaṃ vitakkanti nekkhammavitakkādīsu aññataraṃ.",
  "atk-s0402a0:1111_17": "Na taṃ vitakkaṃ vitakketīti kāmavitakkādīsu ekampi na vitakketi.",
  "atk-s0402a0:1111_18": "Itaraṃ tasseva vevacanaṃ.",
  "atk-s0402a0:1111_19": "Vitakkapatheti ettha vitakkoyeva vitakkapatho.",
  "atk-s0402a0:1111_20": "Ahañhi brāhmaṇātiādīsu paṭhamanayena khīṇāsavassa sīlañceva bāhusaccañca kathitaṃ,",
  "atk-s0402a0:1111_21": "dutiyatatiyehi khīṇāsavassa kiriyavitakkāni ceva kiriyajjhānāni ca,",
  "atk-s0402a0:1111_22": "catutthena khīṇāsavabhāvo kathitoti veditabbo.",
  "atk-s0402a0:1112_0": "Maccupāsappamocananti maccupāsā pamocanakaṃ maggaṃ.",
  "atk-s0402a0:1112_1": "Ñāyaṃ dhammanti sahavipassanakaṃ maggaṃ.",
  "atk-s0402a0:1112_2": "Disvā ca sutvā cāti ñāṇeneva passitvā ca suṇitvā ca.",
  "atk-s0402a0:1112_3": "Sesamettha uttānameva.",
  "atk-s0402a0:1113_0": "6. Doṇasuttavaṇṇanā",
  "atk-s0402a0:1114_0": "36.",
  "atk-s0402a0:1114_1": "Chaṭṭhe antarā ca ukkaṭṭhaṃ antarā ca setabyanti ettha ukkaṭṭhāti ukkāhi dhārīyamānāhi māpitattā evaṃladdhavohāraṃ nagaraṃ.",
  "atk-s0402a0:1114_2": "Setabyanti atīte kassapasammāsambuddhassa jātanagaraṃ.",
  "atk-s0402a0:1114_3": "Antarāsaddo pana kāraṇakhaṇacittavemajjhavivarādīsu vattati.",
  "atk-s0402a0:1114_4": "“Tadantaraṃ ko jāneyya aññatra tathāgatā”ti ca,",
  "atk-s0402a0:1114_5": "“janā saṅgamma mantenti,",
  "atk-s0402a0:1114_6": "mañca tañca kimantara”nti ca ādīsu kāraṇe.",
  "atk-s0402a0:1114_7": "“Addasā maṃ, bhante,",
  "atk-s0402a0:1114_8": "aññatarā itthī vijjantarikāya bhājanaṃ dhovantī”tiādīsu khaṇe.",
  "atk-s0402a0:1114_9": "“Yassantarato na santi kopā”tiādīsu citte.",
  "atk-s0402a0:1114_10": "“Antarāvosānamāpādī”tiādīsu vemajjhe.",
  "atk-s0402a0:1114_11": "“Apicāyaṃ tapodā dvinnaṃ mahānirayānaṃ antarikāya āgacchatī”tiādīsu vivare.",
  "atk-s0402a0:1114_12": "Svāyamidha vivare vattati.",
  "atk-s0402a0:1114_13": "Tasmā ukkaṭṭhāya ca setabyassa ca vivareti evamettha attho daṭṭhabbo.",
  "atk-s0402a0:1114_14": "Antarāsaddena pana yuttattā upayogavacanaṃ kataṃ.",
  "atk-s0402a0:1114_15": "Īdisesu ca ṭhānesu akkharacintakā “antarā gāmañca nadiñca yātī”ti evaṃ ekameva antarāsaddaṃ payuñjanti,",
  "atk-s0402a0:1114_16": "so dutiyapadenapi yojetabbo hoti,",
  "atk-s0402a0:1114_17": "ayojiyamāne upayogavacanaṃ na pāpuṇāti.",
  "atk-s0402a0:1114_18": "Idha pana yojetvā eva vutto.",
  "atk-s0402a0:1115_0": "Addhānamaggappaṭipanno hotīti addhānasaṅkhātaṃ maggaṃ paṭipanno hoti,",
  "atk-s0402a0:1115_1": "dīghamagganti attho.",
  "atk-s0402a0:1115_2": "Kasmā paṭipannoti?",
  "atk-s0402a0:1115_3": "Taṃ divasaṃ kira bhagavā idaṃ addasa “mayi taṃ maggaṃ paṭipanne doṇo brāhmaṇo mama padacetiyāni passitvā",
  "atk-s0402a0:1115_4": "padānupadiko hutvā mama nisinnaṭṭhānaṃ āgantvā pañhaṃ pucchissati.",
  "atk-s0402a0:1115_5": "Athassāhaṃ ekaṃ saccadhammaṃ desessāmi.",
  "atk-s0402a0:1115_6": "Brāhmaṇo tīṇi sāmaññaphalāni paṭivijjhitvā dvādasapadasahassaparimāṇaṃ doṇagajjitaṃ nāma vaṇṇaṃ vatvā",
  "atk-s0402a0:1115_7": "mayi parinibbute sakalajambudīpe uppannaṃ mahākalahaṃ vūpasametvā dhātuyo bhājessatī”ti.",
  "atk-s0402a0:1115_8": "Iminā kāraṇena paṭipanno.",
  "atk-s0402a0:1115_9": "Doṇopi sudaṃ brāhmaṇoti doṇo brāhmaṇopi tayo vede paguṇe katvā pañcasate māṇavake sippaṃ vācento taṃdivasaṃ",
  "atk-s0402a0:1115_10": "pātova uṭṭhāya sarīrapaṭijagganaṃ katvā satagghanakaṃ nivāsetvā pañcasatagghanakaṃ ekaṃsavaragataṃ katvā",
  "atk-s0402a0:1115_11": "āmuttayaññasutto rattavaṭṭikā upāhanā ārohitvā pañcasatamāṇavakaparivāro tameva maggaṃ paṭipajji.",
  "atk-s0402a0:1115_12": "Taṃ sandhāyetaṃ vuttaṃ.",
  "atk-s0402a0:1116_0": "Pādesūti pādehi akkantaṭṭhānesu.",
  "atk-s0402a0:1116_1": "Cakkānīti lakkhaṇacakkāni.",
  "atk-s0402a0:1116_2": "Kiṃ pana bhagavato gacchantassa akkantaṭṭhāne padaṃ paññāyatīti?",
  "atk-s0402a0:1116_3": "Na paññāyati. Kasmā?",
  "atk-s0402a0:1116_4": "Sukhumattā mahābalattā mahājanānuggahena ca.",
  "atk-s0402a0:1116_5": "Buddhānañhi sukhumacchavitāya akkantaṭṭhānaṃ tūlapicuno patiṭṭhitaṭṭhānaṃ viya hoti,",
  "atk-s0402a0:1116_6": "padavaḷañjo na paññāyati.",
  "atk-s0402a0:1116_7": "Yathā ca balavato vātajavasindhavassa paduminipattepi akkantamattameva hoti,",
  "atk-s0402a0:1116_8": "evaṃ mahābalatāya tathāgatena akkantaṭṭhānaṃ akkantamattameva hoti,",
  "atk-s0402a0:1116_9": "na tattha padavaḷañjo paññāyati.",
  "atk-s0402a0:1116_10": "Buddhānañca anupadaṃ mahājanakāyo gacchati,",
  "atk-s0402a0:1116_11": "tassa satthu padavaḷañjaṃ disvā maddituṃ avisahantassa gamanavicchedo bhaveyya.",
  "atk-s0402a0:1116_12": "Tasmā akkantaakkantaṭṭhāne yopi padavaḷañjo bhaveyya,",
  "atk-s0402a0:1116_13": "so antaradhāyateva.",
  "atk-s0402a0:1116_14": "Doṇo pana brāhmaṇo tathāgatassa adhiṭṭhānavasena passi.",
  "atk-s0402a0:1116_15": "Bhagavā hi yassa padacetiyaṃ dassetukāmo hoti,",
  "atk-s0402a0:1116_16": "taṃ ārabbha “asuko nāma passatū”ti adhiṭṭhāti.",
  "atk-s0402a0:1116_17": "Tasmā māgaṇḍiyabrāhmaṇo viya ayampi brāhmaṇo tathāgatassa adhiṭṭhānavasena addasa.",
  "atk-s0402a0:1117_0": "Pāsādikanti pasādajanakaṃ.",
  "atk-s0402a0:1117_1": "Itaraṃ tasseva vevacanaṃ.",
  "atk-s0402a0:1117_2": "Uttamadamathasamathamanuppattanti ettha uttamadamatho nāma arahattamaggo,",
  "atk-s0402a0:1117_3": "uttamasamatho nāma arahattamaggasamādhi,",
  "atk-s0402a0:1117_4": "tadubhayaṃ pattanti attho.",
  "atk-s0402a0:1117_5": "Dantanti nibbisevanaṃ.",
  "atk-s0402a0:1117_6": "Guttanti gopitaṃ.",
  "atk-s0402a0:1117_7": "Saṃyatindriyanti rakkhitindriyaṃ.",
  "atk-s0402a0:1117_8": "Nāganti chandādīhi agacchanato,",
  "atk-s0402a0:1117_9": "pahīnakilese puna anāgacchanato,",
  "atk-s0402a0:1117_10": "āguṃ akaraṇato,",
  "atk-s0402a0:1117_11": "balavantaṭṭhenāti catūhi kāraṇehi nāgaṃ.",
  "atk-s0402a0:1118_0": "Devo no bhavaṃ bhavissatīti ettha “devo no bhava”nti ettāvatāpi pucchā niṭṭhitā bhaveyya,",
  "atk-s0402a0:1118_1": "ayaṃ pana brāhmaṇo “anāgate mahesakkho eko devarājā bhavissatī”ti anāgatavasena pucchāsabhāgeneva kathento evamāha.",
  "atk-s0402a0:1118_2": "Bhagavāpissa pucchāsabhāgeneva kathento na kho ahaṃ, brāhmaṇa,",
  "atk-s0402a0:1118_3": "devo bhavissāmīti āha.",
  "atk-s0402a0:1118_4": "Esa nayo sabbattha.",
  "atk-s0402a0:1118_5": "Āsavānanti kāmāsavādīnaṃ catunnaṃ.",
  "atk-s0402a0:1118_6": "Pahīnāti bodhipallaṅke sabbaññutaññāṇādhigameneva pahīnā.",
  "atk-s0402a0:1118_7": "Anupalitto lokenāti taṇhādiṭṭhilepānaṃ pahīnattā saṅkhāralokena anupalitto.",
  "atk-s0402a0:1118_8": "Buddhoti catunnaṃ saccānaṃ buddhattā buddho iti maṃ dhārehi.",
  "atk-s0402a0:1119_0": "Yenāti yena āsavena.",
  "atk-s0402a0:1119_1": "Devūpapatyassāti devūpapatti assa mayhaṃ bhaveyya.",
  "atk-s0402a0:1119_2": "Vihaṅgamoti ākāsacaro gandhabbakāyikadevo.",
  "atk-s0402a0:1119_3": "Viddhastāti vidhamitā.",
  "atk-s0402a0:1119_4": "Vinaḷīkatāti vigatanaḷā vigatabandhanā katā.",
  "atk-s0402a0:1119_5": "Vaggūti sundaraṃ.",
  "atk-s0402a0:1119_6": "Toyena nupalippatīti udakato ratanamattaṃ accuggamma ṭhitaṃ saraṃ sobhayamānaṃ bhamaragaṇaṃ hāsayamānaṃ toyena na lippati.",
  "atk-s0402a0:1119_7": "Tasmā buddhosmi brāhmaṇāti desanāpariyosāne tīṇi maggaphalāni pāpuṇitvā dvādasahi padasahassehi doṇagajjitaṃ nāma vaṇṇaṃ kathesi,",
  "atk-s0402a0:1119_8": "tathāgate ca parinibbute jambudīpatale uppannaṃ mahākalahaṃ vūpasametvā dhātuyo bhājesīti.",
  "atk-s0402a0:1120_0": "7. Aparihāniyasuttavaṇṇanā",
  "atk-s0402a0:1121_0": "37.",
  "atk-s0402a0:1121_1": "Sattame nibbānasseva santiketi nibbānasantikeyeva carati.",
  "atk-s0402a0:1121_2": "Sīle patiṭṭhitoti pātimokkhasīle patiṭṭhito.",
  "atk-s0402a0:1121_3": "Evaṃ vihārīti evaṃ viharanto.",
  "atk-s0402a0:1121_4": "Ātāpīti ātāpena vīriyena samannāgato.",
  "atk-s0402a0:1121_5": "Yogakkhemassāti catūhi yogehi khemassa nibbānassa.",
  "atk-s0402a0:1121_6": "Pamāde bhayadassivāti pamādaṃ bhayato passanto.",
  "atk-s0402a0:1122_0": "8. Patilīnasuttavaṇṇanā",
  "atk-s0402a0:1123_0": "38.",
  "atk-s0402a0:1123_1": "Aṭṭhame panuṇṇapaccekasaccoti “idameva dassanaṃ saccaṃ,",
  "atk-s0402a0:1123_2": "idameva sacca”nti evaṃ pāṭiekkaṃ gahitattā paccekasaṅkhātāni diṭṭhisaccāni panuṇṇāni nīhaṭāni pahīnāni assāti panuṇṇapaccekasacco.",
  "atk-s0402a0:1123_3": "Samavayasaṭṭhesanoti ettha avayāti anūnā,",
  "atk-s0402a0:1123_4": "saṭṭhāti vissaṭṭhā,",
  "atk-s0402a0:1123_5": "sammā avayā saṭṭhā esanā assāti samavayasaṭṭhesano,",
  "atk-s0402a0:1123_6": "sammā vissaṭṭhasabbaesanoti attho.",
  "atk-s0402a0:1123_7": "Patilīnoti nilīno ekībhāvaṃ upagato.",
  "atk-s0402a0:1123_8": "Puthusamaṇabrāhmaṇānanti bahūnaṃ samaṇabrāhmaṇānaṃ.",
  "atk-s0402a0:1123_9": "Ettha ca samaṇāti pabbajjūpagatā,",
  "atk-s0402a0:1123_10": "brāhmaṇāti bhovādino.",
  "atk-s0402a0:1123_11": "Puthupaccekasaccānīti bahūni pāṭekkasaccāni.",
  "atk-s0402a0:1123_12": "Nuṇṇānīti nīhaṭāni.",
  "atk-s0402a0:1123_13": "Panuṇṇānīti suṭṭhu nīhaṭāni.",
  "atk-s0402a0:1123_14": "Cattānīti vissaṭṭhāni.",
  "atk-s0402a0:1123_15": "Vantānīti vamitāni.",
  "atk-s0402a0:1123_16": "Muttānīti chinnabandhanāni katāni.",
  "atk-s0402a0:1123_17": "Pahīnānīti pajahitāni.",
  "atk-s0402a0:1123_18": "Paṭinissaṭṭhānīti yathā na puna cittaṃ ārohanti,",
  "atk-s0402a0:1123_19": "evaṃ paṭinissajjitāni.",
  "atk-s0402a0:1123_20": "Sabbānevetāni gahitagahaṇassa vissaṭṭhabhāvavevacanāni.",
  "atk-s0402a0:1124_0": "Kāmesanā pahīnā hotīti anāgāmimaggena pahīnā.",
  "atk-s0402a0:1124_1": "Bhavesanā pana arahattamaggena pahīyati.",
  "atk-s0402a0:1124_2": "“Brahmacariyaṃ esissāmi gavesissāmī”ti evaṃ pavattajjhāsayasaṅkhātā brahmacariyesanāpi arahattamaggeneva paṭippassaddhiṃ vūpasamaṃ gacchati.",
  "atk-s0402a0:1124_3": "Diṭṭhibrahmacariyesanā pana sotāpattimaggeneva paṭippasambhatīti veditabbā. Evaṃ kho,",
  "atk-s0402a0:1124_4": "bhikkhaveti evaṃ catutthajjhānena passaddhakāyasaṅkhāro vūpasantaassāsapassāso nāma hoti.",
  "atk-s0402a0:1124_5": "Asmimānoti asmīti uppajjanako navavidhamāno.",
  "atk-s0402a0:1125_0": "Gāthāsu kāmesanā bhavesanāti etā dve esanā,",
  "atk-s0402a0:1125_1": "brahmacariyesanā sahāti tāhiyeva saha brahmacariyesanāti tissopi etā.",
  "atk-s0402a0:1125_2": "Idha ṭhatvā esanā paṭinissaṭṭhāti iminā padena saddhiṃ yojanā kātabbā.",
  "atk-s0402a0:1125_3": "Iti saccaparāmāso,",
  "atk-s0402a0:1125_4": "diṭṭhiṭṭhānā samussayāti “iti saccaṃ iti sacca”nti gahaṇaparāmāso ca diṭṭhisaṅkhātāyeva diṭṭhiṭṭhānā",
  "atk-s0402a0:1125_5": "ca ye samussitattā uggantvā ṭhitattā samussayāti vuccanti,",
  "atk-s0402a0:1125_6": "te sabbepi.",
  "atk-s0402a0:1125_7": "Idha ṭhatvā diṭṭhiṭṭhānā samūhatāti iminā padena saddhiṃ yojanā kātabbā.",
  "atk-s0402a0:1125_8": "Kassa pana etā esanā paṭinissaṭṭhā,",
  "atk-s0402a0:1125_9": "ete ca diṭṭhiṭṭhānā samūhatāti?",
  "atk-s0402a0:1125_10": "Sabbarāgavirattassa taṇhākkhayavimuttino.",
  "atk-s0402a0:1125_11": "Yo hi sabbarāgehipi viratto,",
  "atk-s0402a0:1125_12": "taṇhākkhaye ca nibbāne pavattāya arahattaphalavimuttiyā samannāgato,",
  "atk-s0402a0:1125_13": "etassa esanā paṭinissaṭṭhā,",
  "atk-s0402a0:1125_14": "diṭṭhiṭṭhānā ca samūhatā.",
  "atk-s0402a0:1125_15": "Sa ve santoti so evarūpo kilesasantatāya santo.",
  "atk-s0402a0:1125_16": "Passaddhoti dvīhi kāyacittapassaddhīhi passaddho.",
  "atk-s0402a0:1125_17": "Aparājitoti sabbakilese jinitvā ṭhitattā kenaci aparājito.",
  "atk-s0402a0:1125_18": "Mānābhisamayāti mānassa pahānābhisamayena.",
  "atk-s0402a0:1125_19": "Buddhoti cattāri saccāni bujjhitvā ṭhito.",
  "atk-s0402a0:1125_20": "Iti imasmiṃ suttepi gāthāsupi khīṇāsavova kathitoti.",
  "atk-s0402a0:1126_0": "9. Ujjayasuttavaṇṇanā",
  "atk-s0402a0:1127_0": "39.",
  "atk-s0402a0:1127_1": "Navame saṅghātaṃ āpajjantīti vadhaṃ maraṇaṃ āpajjanti.",
  "atk-s0402a0:1127_2": "Niccadānanti salākabhattaṃ.",
  "atk-s0402a0:1127_3": "Anukulayaññanti amhākaṃ pitūhi pitāmahehi dinnattā evaṃ kulānukulavasena yajitabbaṃ,",
  "atk-s0402a0:1127_4": "dātabbanti attho.",
  "atk-s0402a0:1127_5": "Assamedhantiādīsu assamettha medhantīti assamedho,",
  "atk-s0402a0:1127_6": "dvīhi pariyaññehi yajitabbassa ekavīsatiyūpassa ṭhapetvā bhūmiñca purise ca avasesasabbavibhavadakkhiṇassa yaññassetaṃ adhivacanaṃ.",
  "atk-s0402a0:1127_7": "Purisamettha medhantīti purisamedho,",
  "atk-s0402a0:1127_8": "catūhi pariyaññehi yajitabbassa saddhiṃ bhūmiyā assamedhe vuttavibhavadakkhiṇassa yaññassetaṃ adhivacanaṃ.",
  "atk-s0402a0:1127_9": "Sammamettha pāsantīti sammāpāso,",
  "atk-s0402a0:1127_10": "divase divase sammaṃ khipitvā tassa patitokāse vediṃ katvā saṃhārimehi yūpādīhi sarassatinadiyā nimuggokāsato",
  "atk-s0402a0:1127_11": "pabhuti paṭilomaṃ gacchantena yajitabbassa sabbayāgassetaṃ adhivacanaṃ.",
  "atk-s0402a0:1127_12": "Vājamettha pivantīti vājapeyyaṃ,",
  "atk-s0402a0:1127_13": "ekena pariyaññena sattarasahi pasūhi yajitabbassa beluvayūpassa sattarasakadakkhiṇassa yaññassetaṃ adhivacanaṃ.",
  "atk-s0402a0:1127_14": "Natthi ettha aggaḷāti niraggaḷo.",
  "atk-s0402a0:1127_15": "Navahi pariyaññehi yajitabbassa saddhiṃ bhūmiyā purisehi ca assamedhe vuttavibhavadakkhiṇassa sabbamedhapariyāyanāmassa",
  "atk-s0402a0:1127_16": "assamedhavikappassetaṃ adhivacanaṃ.",
  "atk-s0402a0:1127_17": "Mahārambhāti mahākiccā mahākaraṇīyā.",
  "atk-s0402a0:1127_18": "Apica pāṇātipātasamārambhassa mahantatāyapi mahārambhāyeva.",
  "atk-s0402a0:1127_19": "Na te honti mahapphalāti ettha niravasesatthe sāvasesarūpanaṃ kataṃ.",
  "atk-s0402a0:1127_20": "Tasmā iṭṭhaphalena nipphalāva hontīti attho.",
  "atk-s0402a0:1127_21": "Idañca pāṇātipātasamārambhameva sandhāya vuttaṃ.",
  "atk-s0402a0:1127_22": "Yaṃ pana tattha antarantarā dānaṃ diyyati,",
  "atk-s0402a0:1127_23": "taṃ iminā samārambhena upahatattā mahapphalaṃ na hoti,",
  "atk-s0402a0:1127_24": "mandaphalaṃ hotīti attho.",
  "atk-s0402a0:1127_25": "Haññareti haññanti.",
  "atk-s0402a0:1127_26": "Yajanti anukulaṃ sadāti ye aññe anukulaṃ yajanti,",
  "atk-s0402a0:1127_27": "pubbapurisehi yiṭṭhattā pacchimapurisāpi yajantīti attho.",
  "atk-s0402a0:1127_28": "Seyyo hotīti visesova hoti.",
  "atk-s0402a0:1127_29": "Na pāpiyoti pāpaṃ kiñci na hoti.",
  "atk-s0402a0:1128_0": "10. Udāyisuttavaṇṇanā",
  "atk-s0402a0:1129_0": "40.",
  "atk-s0402a0:1129_1": "Dasame abhisaṅkhatanti rāsikataṃ.",
  "atk-s0402a0:1129_2": "Nirārambhanti pāṇasamārambharahitaṃ.",
  "atk-s0402a0:1129_3": "Yaññanti deyyadhammaṃ.",
  "atk-s0402a0:1129_4": "Tañhi yajitabbattā yaññanti vuccati.",
  "atk-s0402a0:1129_5": "Kālenāti yuttappattakālena.",
  "atk-s0402a0:1129_6": "Upasaṃyantīti upagacchanti.",
  "atk-s0402a0:1129_7": "Kulaṃ gatinti vaṭṭakulañceva vaṭṭagatiñca atikkantā.",
  "atk-s0402a0:1129_8": "Yaññassa kovidāti catubhūmakayaññe kusalā.",
  "atk-s0402a0:1129_9": "Yaññeti pakatidāne.",
  "atk-s0402a0:1129_10": "Saddheti matakadāne.",
  "atk-s0402a0:1129_11": "Habyaṃ katvāti hunitabbaṃ deyyadhammaṃ upakappetvā.",
  "atk-s0402a0:1129_12": "Sukhette brahmacārisūti brahmacārisaṅkhāte sukhettamhīti attho.",
  "atk-s0402a0:1129_13": "Suppattanti suṭṭhu pattaṃ.",
  "atk-s0402a0:1129_14": "Dakkhiṇeyyesu yaṃ katanti yaṃ dakkhiṇāya anucchavikesu upakappitaṃ,",
  "atk-s0402a0:1129_15": "taṃ suhutaṃ suyiṭṭhaṃ suppattanti attho.",
  "atk-s0402a0:1129_16": "Saddhoti buddhadhammasaṅghaguṇānaṃ saddahanatāya saddho.",
  "atk-s0402a0:1129_17": "Muttena cetasāti vissaṭṭhena cittena.",
  "atk-s0402a0:1129_18": "Imināssa muttacāgaṃ dīpetīti.",
  "atk-s0402a0:1130_0": "1. Samādhibhāvanāsuttavaṇṇanā",
  "atk-s0402a0:1131_0": "41.",
  "atk-s0402a0:1131_1": "Pañcamassa paṭhame ñāṇadassanappaṭilābhāyāti dibbacakkhuñāṇadassanassa paṭilābhāya.",
  "atk-s0402a0:1131_2": "Divāsaññaṃ adhiṭṭhātīti divāti evaṃ saññaṃ adhiṭṭhāti.",
  "atk-s0402a0:1131_3": "Yathā divā tathā rattinti yathā divā ālokasaññā manasi katā,",
  "atk-s0402a0:1131_4": "tatheva taṃ rattimpi manasi karoti.",
  "atk-s0402a0:1131_5": "Dutiyapadepi eseva nayo.",
  "atk-s0402a0:1131_6": "Sappabhāsanti dibbacakkhuñāṇobhāsena sahobhāsaṃ.",
  "atk-s0402a0:1131_7": "Kiñcāpi ālokasadisaṃ kataṃ,",
  "atk-s0402a0:1131_8": "attho panettha na evaṃ sallakkhetabbo.",
  "atk-s0402a0:1131_9": "Dibbacakkhuñāṇāloko hi idhādhippeto.",
  "atk-s0402a0:1132_0": "Viditāti pākaṭā hutvā.",
  "atk-s0402a0:1132_1": "Kathaṃ pana vedanā viditā uppajjanti,",
  "atk-s0402a0:1132_2": "viditā abbhatthaṃ gacchantīti?",
  "atk-s0402a0:1132_3": "Idha bhikkhu vatthuṃ pariggaṇhāti,",
  "atk-s0402a0:1132_4": "ārammaṇaṃ pariggaṇhāti.",
  "atk-s0402a0:1132_5": "Tassa pariggahitavatthārammaṇatāya tā vedanā “evaṃ uppajjitvā evaṃ ṭhatvā evaṃ nirujjhantī”ti viditā uppajjanti,",
  "atk-s0402a0:1132_6": "viditā tiṭṭhanti,",
  "atk-s0402a0:1132_7": "viditā abbhatthaṃ gacchanti nāma.",
  "atk-s0402a0:1132_8": "Saññāvitakkesupi eseva nayo.",
  "atk-s0402a0:1133_0": "Udayabbayānupassīti udayañca vayañca passanto.",
  "atk-s0402a0:1133_1": "Iti rūpanti evaṃ rūpaṃ ettakaṃ rūpaṃ na ito paraṃ rūpaṃ atthīti.",
  "atk-s0402a0:1133_2": "Iti rūpassa samudayoti evaṃ rūpassa uppādo.",
  "atk-s0402a0:1133_3": "Atthaṅgamoti pana bhedo adhippeto.",
  "atk-s0402a0:1133_4": "Vedanādīsupi eseva nayo.",
  "atk-s0402a0:1133_5": "Idañca pana metaṃ,",
  "atk-s0402a0:1133_6": "bhikkhave,",
  "atk-s0402a0:1133_7": "sandhāya bhāsitanti,",
  "atk-s0402a0:1133_8": "bhikkhave,",
  "atk-s0402a0:1133_9": "yaṃ mayā etaṃ puṇṇakapañhe “saṅkhāya lokasmi”ntiādi bhāsitaṃ,",
  "atk-s0402a0:1133_10": "taṃ idaṃ phalasamāpattiṃ sandhāya bhāsitanti attho.",
  "atk-s0402a0:1134_0": "Tattha saṅkhāyāti ñāṇena jānitvā.",
  "atk-s0402a0:1134_1": "Lokasminti sattaloke.",
  "atk-s0402a0:1134_2": "Paroparānīti uccāvacāni uttamādhamāni.",
  "atk-s0402a0:1134_3": "Iñjitanti calitaṃ.",
  "atk-s0402a0:1134_4": "Natthi kuhiñci loketi lokasmiṃ katthaci ekakkhandhepi ekāyatanepi ekadhātuyāpi ekārammaṇepi natthi.",
  "atk-s0402a0:1134_5": "Santoti paccanīkakilesavūpasamena santo.",
  "atk-s0402a0:1134_6": "Vidhūmoti kodhadhūmena vigatadhūmo.",
  "atk-s0402a0:1134_7": "Evamettha suttante maggekaggatampi kathetvā gāthāya phalasamāpattiyeva kathitāti.",
  "atk-s0402a0:1135_0": "2. Pañhabyākaraṇasuttavaṇṇanā",
  "atk-s0402a0:1136_0": "42.",
  "atk-s0402a0:1136_1": "Dutiye yo ca tesaṃ tattha tattha,",
  "atk-s0402a0:1136_2": "jānāti anudhammatanti yo etesaṃ pañhānaṃ tasmiṃ tasmiṃ ṭhāne byākaraṇaṃ jānāti.",
  "atk-s0402a0:1136_3": "Catupañhassa kusalo,",
  "atk-s0402a0:1136_4": "āhu bhikkhuṃ tathāvidhanti tathāvidhaṃ bhikkhuṃ tesu catūsu pañhesu kusaloti evaṃ vadanti.",
  "atk-s0402a0:1136_5": "Durāsado duppasahoti parehi ghaṭṭetuṃ vā abhibhavituṃ vā na sakkā.",
  "atk-s0402a0:1136_6": "Gambhīroti sattasīdantaramahāsamuddo viya gambhīro.",
  "atk-s0402a0:1136_7": "Duppadhaṃsiyoti dummocāpayo,",
  "atk-s0402a0:1136_8": "gahitaggahaṇaṃ vissajjāpetuṃ na sakkāti attho.",
  "atk-s0402a0:1136_9": "Atthe anatthe cāti vaḍḍhiyañca avaḍḍhiyañca.",
  "atk-s0402a0:1136_10": "Atthābhisamayāti atthasamāgamena.",
  "atk-s0402a0:1136_11": "Dhīro paṇḍitoti pavuccatīti dhitisampanno puggalo “paṇḍito aya”nti evaṃ pavuccati.",
  "atk-s0402a0:1137_0": "3-4. Kodhagarusuttadvayavaṇṇanā",
  "atk-s0402a0:1138_0": "43- 44.",
  "atk-s0402a0:1138_1": "Tatiye kodhagaru na saddhammagarūti kodhaṃ gāravena garuṃ katvā gaṇhāti,",
  "atk-s0402a0:1138_2": "na saddhammaṃ,",
  "atk-s0402a0:1138_3": "saddhammaṃ pana agāravena lāmakaṃ katvā gaṇhāti.",
  "atk-s0402a0:1138_4": "Sesapadesupi eseva nayo.",
  "atk-s0402a0:1139_0": "Virūhantīti vaḍḍhanti,",
  "atk-s0402a0:1139_1": "sañjātamūlāya vā saddhāya patiṭṭhahanti acalā bhavanti.",
  "atk-s0402a0:1139_2": "Catutthe kodhagarutāti kodhamhi sagāravatā.",
  "atk-s0402a0:1139_3": "Esa nayo sabbattha.",
  "atk-s0402a0:1140_0": "5. Rohitassasuttavaṇṇanā",
  "atk-s0402a0:1141_0": "45.",
  "atk-s0402a0:1141_1": "Pañcame yatthāti cakkavāḷalokassa ekokāse bhummaṃ.",
  "atk-s0402a0:1141_2": "Na cavati na upapajjatīti idaṃ aparāparaṃ cutipaṭisandhivasena gahitaṃ.",
  "atk-s0402a0:1141_3": "Gamanenāti padagamanena.",
  "atk-s0402a0:1141_4": "Lokassa antanti satthā saṅkhāralokassa antaṃ sandhāya vadati.",
  "atk-s0402a0:1141_5": "Ñāteyyantiādīsu ñātabbaṃ daṭṭhabbaṃ pattabbanti attho.",
  "atk-s0402a0:1141_6": "Iti devaputtena cakkavāḷalokassa anto pucchito,",
  "atk-s0402a0:1141_7": "satthārā saṅkhāralokassa kathito.",
  "atk-s0402a0:1141_8": "So pana “attano pañhena saddhiṃ satthu byākaraṇaṃ sametī”ti saññāya sampahaṃsanto acchariyantiādimāha.",
  "atk-s0402a0:1142_0": "Daḷhadhammāti daḷhadhanu uttamappamāṇena dhanunā samannāgato.",
  "atk-s0402a0:1142_1": "Dhanuggahoti dhanuācariyo.",
  "atk-s0402a0:1142_2": "Sikkhitoti dvādasa vassāni dhanusippaṃ sikkhito.",
  "atk-s0402a0:1142_3": "Katahatthoti usabhappamāṇepi vālaggaṃ vijjhituṃ samatthabhāvena katahattho.",
  "atk-s0402a0:1142_4": "Katūpāsanoti katasarakkhepo dassitasippo.",
  "atk-s0402a0:1142_5": "Asanenāti kaṇḍena.",
  "atk-s0402a0:1142_6": "Atipāteyyāti atikkameyya.",
  "atk-s0402a0:1142_7": "Yāvatā so tālacchādiṃ atikkameyya,",
  "atk-s0402a0:1142_8": "tāvatā kālena ekaṃ cakkavāḷaṃ atikkamāmīti attano javasampattiṃ dasseti.",
  "atk-s0402a0:1143_0": "Puratthimā samuddā pacchimoti yathā puratthimā samuddā pacchimasamuddo dūre,",
  "atk-s0402a0:1143_1": "evaṃ me dūre padavītihāro ahosīti vadati.",
  "atk-s0402a0:1143_2": "So kira pācīnacakkavāḷamukhavaṭṭiyaṃ ṭhito pādaṃ pasāretvā pacchimacakkavāḷamukhavaṭṭiṃ atikkamati,",
  "atk-s0402a0:1143_3": "puna dutiyapādaṃ pasāretvā paracakkavāḷamukhavaṭṭiṃ atikkamati.",
  "atk-s0402a0:1143_4": "Icchāgatanti icchā eva.",
  "atk-s0402a0:1143_5": "Aññatrevāti nippapañcataṃ dasseti.",
  "atk-s0402a0:1143_6": "Bhikkhācārakāle kiresa nāgalatādantakaṭṭhaṃ khāditvā anotatte mukhaṃ dhovitvā kāle sampatte uttarakurumhi",
  "atk-s0402a0:1143_7": "piṇḍāya caritvā cakkavāḷamukhavaṭṭiyaṃ nisinno bhattakiccaṃ karoti,",
  "atk-s0402a0:1143_8": "tattha muhuttaṃ vissamitvā puna javati.",
  "atk-s0402a0:1143_9": "Vassasatāyukoti tadā dīghāyukakālo hoti,",
  "atk-s0402a0:1143_10": "ayaṃ pana vassasatāvasiṭṭhe āyumhi gamanaṃ ārabhi.",
  "atk-s0402a0:1143_11": "Vassasatajīvīti taṃ vassasataṃ anantarāyena jīvanto.",
  "atk-s0402a0:1143_12": "Antarāyeva kālaṅkatoti cakkavāḷalokassa antaṃ appatvā antarāva mato.",
  "atk-s0402a0:1143_13": "So pana tattha kālaṃ katvāpi āgantvā imasmiṃyeva cakkavāḷe nibbatti.",
  "atk-s0402a0:1144_0": "Appatvāti saṅkhāralokassa antaṃ appatvā.",
  "atk-s0402a0:1144_1": "Dukkhassāti vaṭṭadukkhassa.",
  "atk-s0402a0:1144_2": "Antakiriyanti pariyantakaraṇaṃ.",
  "atk-s0402a0:1144_3": "Kaḷevareti attabhāve.",
  "atk-s0402a0:1144_4": "Sasaññimhi samanaketi sasaññe sacittake.",
  "atk-s0402a0:1144_5": "Lokanti dukkhasaccaṃ.",
  "atk-s0402a0:1144_6": "Lokasamudayanti samudayasaccaṃ.",
  "atk-s0402a0:1144_7": "Lokanirodhanti nirodhasaccaṃ.",
  "atk-s0402a0:1144_8": "Paṭipadanti maggasaccaṃ.",
  "atk-s0402a0:1144_9": "Iti “nāhaṃ, āvuso,",
  "atk-s0402a0:1144_10": "imāni cattāri saccāni tiṇakaṭṭhādīsu paññapemi,",
  "atk-s0402a0:1144_11": "imasmiṃ pana catumahābhūtike kāyasmiṃyeva paññapemī”ti dasseti.",
  "atk-s0402a0:1144_12": "Samitāvīti samitapāpo.",
  "atk-s0402a0:1144_13": "Nāsīsatīti na pattheti.",
  "atk-s0402a0:1144_14": "Chaṭṭhaṃ uttānatthamevāti.",
  "atk-s0402a0:1145_0": "7. Suvidūrasuttavaṇṇanā",
  "atk-s0402a0:1146_0": "47.",
  "atk-s0402a0:1146_1": "Sattame suvidūravidūrānīti kenaci pariyāyena anāsannāni hutvā suvidūrāneva vidūrāni. Nabhañca,",
  "atk-s0402a0:1146_2": "bhikkhave,",
  "atk-s0402a0:1146_3": "pathavī cāti ākāsañca mahāpathavī ca.",
  "atk-s0402a0:1146_4": "Tattha kiñcāpi pathavito ākāsaṃ nāma na dūre,",
  "atk-s0402a0:1146_5": "dvaṅgulamattepi hoti.",
  "atk-s0402a0:1146_6": "Aññamaññaṃ alagganaṭṭhena pana “suvidūravidūre”ti vuttaṃ.",
  "atk-s0402a0:1146_7": "Verocanoti sūriyo. Satañca,",
  "atk-s0402a0:1146_8": "bhikkhave,",
  "atk-s0402a0:1146_9": "dhammoti catusatipaṭṭhānādibhedo sattatiṃsabodhipakkhiyadhammo.",
  "atk-s0402a0:1146_10": "Asatañca dhammoti dvāsaṭṭhidiṭṭhigatabhedo assaddhammo.",
  "atk-s0402a0:1147_0": "Pabhaṅkaroti ālokakaro.",
  "atk-s0402a0:1147_1": "Abyāyiko hotīti avigacchanasabhāvo hoti.",
  "atk-s0402a0:1147_2": "Sataṃ samāgamoti paṇḍitānaṃ mittasanthavavasena samāgamo.",
  "atk-s0402a0:1147_3": "Yāvāpi tiṭṭheyyāti yattakaṃ addhānaṃ tiṭṭheyya.",
  "atk-s0402a0:1147_4": "Tatheva hotīti tādisova hoti,",
  "atk-s0402a0:1147_5": "pakatiṃ na jahati.",
  "atk-s0402a0:1147_6": "Khippaṃ hi vetīti sīghaṃ vigacchati.",
  "atk-s0402a0:1148_0": "8. Visākhasuttavaṇṇanā",
  "atk-s0402a0:1149_0": "48.",
  "atk-s0402a0:1149_1": "Aṭṭhame pañcālaputtoti pañcālabrāhmaṇiyā putto.",
  "atk-s0402a0:1149_2": "Poriyā vācāyāti paripuṇṇavācāya.",
  "atk-s0402a0:1149_3": "Vissaṭṭhāyāti apalibuddhāya.",
  "atk-s0402a0:1149_4": "Anelagalāyāti niddosāya ceva agaḷitāya ca apatitapadabyañjanāya.",
  "atk-s0402a0:1149_5": "Pariyāpannāyāti vivaṭṭapariyāpannāya.",
  "atk-s0402a0:1149_6": "Anissitāyāti vaṭṭaṃ anissitāya.",
  "atk-s0402a0:1149_7": "Vivaṭṭanissitameva katvā katheti,",
  "atk-s0402a0:1149_8": "vaṭṭanissitaṃ katvā na kathetīti ayamettha adhippāyo.",
  "atk-s0402a0:1150_0": "Nābhāsamānanti na akathentaṃ.",
  "atk-s0402a0:1150_1": "Amataṃ padanti nibbānapadaṃ.",
  "atk-s0402a0:1150_2": "Bhāsayeti obhāseyya.",
  "atk-s0402a0:1150_3": "Jotayeti tasseva vevacanaṃ.",
  "atk-s0402a0:1150_4": "Paggaṇhe isinaṃ dhajanti abbhuggataṭṭhena navalokuttaradhammo isīnaṃ dhajo nāma vuccati,",
  "atk-s0402a0:1150_5": "tameva paggaṇheyya ukkhipeyya,",
  "atk-s0402a0:1150_6": "uccaṃ katvā katheyyāti attho.",
  "atk-s0402a0:1150_7": "Navalokuttaradhammadīpakaṃ subhāsitaṃ dhajo etesanti subhāsitadhajā.",
  "atk-s0402a0:1150_8": "Isayoti buddhādayo ariyā.",
  "atk-s0402a0:1150_9": "Dhammo hi isinaṃ dhajoti heṭṭhā vuttanayeneva lokuttaradhammo isīnaṃ dhajo nāmāti.",
  "atk-s0402a0:1151_0": "9. Vipallāsasuttavaṇṇanā",
  "atk-s0402a0:1152_0": "49.",
  "atk-s0402a0:1152_1": "Navame saññāvipallāsāti saññāya vipallatthabhāvā,",
  "atk-s0402a0:1152_2": "catasso viparītasaññāyoti attho.",
  "atk-s0402a0:1152_3": "Sesapadadvayepi eseva nayo. Anicce,",
  "atk-s0402a0:1152_4": "bhikkhave,",
  "atk-s0402a0:1152_5": "niccanti saññāvipallāsoti anicce vatthusmiṃ “niccaṃ ida”nti evaṃ gahetvā uppajjanakasaññā,",
  "atk-s0402a0:1152_6": "saññāvipallāsoti attho.",
  "atk-s0402a0:1152_7": "Iminā nayena sabbapadesu attho veditabbo.",
  "atk-s0402a0:1153_0": "Anattani ca attāti anattani “attā”ti evaṃsaññinoti attho.",
  "atk-s0402a0:1153_1": "Micchādiṭṭhihatāti na kevalaṃ saññinova,",
  "atk-s0402a0:1153_2": "saññāya viya uppajjamānāya micchādiṭṭhiyāpi hatā.",
  "atk-s0402a0:1153_3": "Khittacittāti te saññādiṭṭhiyo viya uppajjamānena khittena cittena samannāgatā.",
  "atk-s0402a0:1153_4": "Visaññinoti desanāmattametaṃ,",
  "atk-s0402a0:1153_5": "viparītasaññācittadiṭṭhinoti attho.",
  "atk-s0402a0:1153_6": "Te yogayuttā mārassāti te mārassa yoge yuttā nāma honti.",
  "atk-s0402a0:1153_7": "Ayogakkheminoti catūhi yogehi khemaṃ nibbānaṃ appattā.",
  "atk-s0402a0:1153_8": "Sattāti puggalā.",
  "atk-s0402a0:1153_9": "Buddhāti catusaccabuddhā.",
  "atk-s0402a0:1153_10": "Imaṃ dhammanti catusaccadhammaṃ.",
  "atk-s0402a0:1153_11": "Sacittaṃ paccaladdhāti sakaṃ cittaṃ paṭilabhitvā.",
  "atk-s0402a0:1153_12": "Aniccato dakkhunti aniccabhāvena addasaṃsu.",
  "atk-s0402a0:1153_13": "Asubhataddasunti asubhaṃ asubhatoyeva addasaṃsu.",
  "atk-s0402a0:1153_14": "Sammādiṭṭhisamādānāti gahitasammādassanā.",
  "atk-s0402a0:1153_15": "Sabbaṃ dukkhaṃ upaccagunti sakalaṃ vaṭṭadukkhaṃ samatikkantā.",
  "atk-s0402a0:1154_0": "10. Upakkilesasuttavaṇṇanā",
  "atk-s0402a0:1155_0": "50.",
  "atk-s0402a0:1155_1": "Dasame upakkilesāti virocituṃ adatvā upakkiliṭṭhabhāvakaraṇena upakkilesā.",
  "atk-s0402a0:1155_2": "Mahikāti himaṃ.",
  "atk-s0402a0:1155_3": "Dhūmo rajoti dhūmo ca rajo ca.",
  "atk-s0402a0:1155_4": "Rāhūti purimā tayo asampattaupakkilesā,",
  "atk-s0402a0:1155_5": "rāhu pana sampattaupakkilesavasena kathitoti veditabbo.",
  "atk-s0402a0:1155_6": "Samaṇabrāhmaṇā na tapanti na bhāsanti na virocantīti guṇappatāpena na tapanti,",
  "atk-s0402a0:1155_7": "guṇobhāsena na bhāsanti,",
  "atk-s0402a0:1155_8": "guṇavirocanena na virocanti.",
  "atk-s0402a0:1155_9": "Surāmerayapānā appaṭiviratāti pañcavidhāya surāya catubbidhassa merayassa ca pānato aviratā.",
  "atk-s0402a0:1156_0": "Avijjānivutāti avijjāya nivāritā pihitā.",
  "atk-s0402a0:1156_1": "Piyarūpābhinandinoti piyarūpaṃ sātarūpaṃ abhinandamānā tussamānā.",
  "atk-s0402a0:1156_2": "Sādiyantīti gaṇhanti.",
  "atk-s0402a0:1156_3": "Aviddasūti andhabālā.",
  "atk-s0402a0:1156_4": "Sanettikāti taṇhāyotteneva sayottā.",
  "atk-s0402a0:1156_5": "Kaṭasinti attabhāvaṃ.",
  "atk-s0402a0:1156_6": "Ghoranti kakkhaḷaṃ.",
  "atk-s0402a0:1156_7": "Imasmiṃ suttepi gāthāsupi vaṭṭameva kathitanti.",
  "atk-s0402a0:1157_0": "1. Paṭhamapuññābhisandasuttavaṇṇanā",
  "atk-s0402a0:1158_0": "51.",
  "atk-s0402a0:1158_1": "Dutiyassa paṭhame puññābhisandāti puññassa abhisandā,",
  "atk-s0402a0:1158_2": "puññappattiyoti attho.",
  "atk-s0402a0:1158_3": "Kusalābhisandāti tasseva vevacanaṃ.",
  "atk-s0402a0:1158_4": "Te panete sukhaṃ āharantīti sukhassāhārā.",
  "atk-s0402a0:1158_5": "Suṭṭhu aggānaṃ rūpādīnaṃ dāyakāti sovaggikā.",
  "atk-s0402a0:1158_6": "Sukho nesaṃ vipākoti sukhavipākā.",
  "atk-s0402a0:1158_7": "Sagge upapatti saggo,",
  "atk-s0402a0:1158_8": "saggāya saṃvattantīti saggasaṃvattanikā.",
  "atk-s0402a0:1158_9": "Cīvaraṃ paribhuñjamānoti cīvaratthāya vatthaṃ labhitvā sūcisuttādīnaṃ abhāvena taṃ nikkhipantopi karontopi",
  "atk-s0402a0:1158_10": "pārupantopi jiṇṇakāle paccattharaṇaṃ karontopi paccattharitumpi asakkuṇeyyaṃ bhūmattharaṇaṃ karontopi",
  "atk-s0402a0:1158_11": "bhūmattharaṇassa ananucchavikaṃ phāletvā pādapuñchanaṃ karontopi “paribhuñjamāno”tveva vuccati.",
  "atk-s0402a0:1158_12": "Yadā pana “pādapuñchanampi na sakkā ida”nti sammajjitvā chaḍḍitaṃ hoti,",
  "atk-s0402a0:1158_13": "tadā paribhuñjamāno nāma na hoti.",
  "atk-s0402a0:1158_14": "Appamāṇaṃ cetosamādhinti arahattaphalasamādhiṃ.",
  "atk-s0402a0:1158_15": "Appamāṇo tassa puññābhisandoti iminā dāyakassa puññacetanāya appamāṇataṃ katheti.",
  "atk-s0402a0:1158_16": "Tassa hi “khīṇāsavo me cīvaraṃ paribhuñjatī”ti punappunaṃ anussaraṇavasena pavattā puññacetanā appamāṇā hoti.",
  "atk-s0402a0:1158_17": "Taṃ sandhāyetaṃ vuttaṃ.",
  "atk-s0402a0:1158_18": "Piṇḍapātādīsu pana yo piṇḍapātaṃ paribhuñjitvā sattāhampi teneva yāpeti,",
  "atk-s0402a0:1158_19": "aññaṃ na paribhuñjati,",
  "atk-s0402a0:1158_20": "so sattāhampi taṃyeva piṇḍapātaṃ paribhuñjamāno nāma hoti.",
  "atk-s0402a0:1158_21": "Ekasmiṃ pana senāsane rattiṭṭhānadivāṭṭhānādīsu caṅkamantopi yāva taṃ senāsanaṃ pahāya aññaṃ na gaṇhāti,",
  "atk-s0402a0:1158_22": "tāva paribhuñjamāno nāma hoti.",
  "atk-s0402a0:1158_23": "Ekena pana bhesajjena byādhimhi vūpasante yāva aññaṃ bhesajjaṃ na paribhuñjati,",
  "atk-s0402a0:1158_24": "tāvadeva paribhuñjamāno nāma hoti.",
  "atk-s0402a0:1159_0": "Bahubheravanti bahūhi bheravārammaṇehi samannāgataṃ.",
  "atk-s0402a0:1159_1": "Ratanavarānanti sattannampi vararatanānaṃ.",
  "atk-s0402a0:1159_2": "Ālayanti nivāsaṭṭhānaṃ.",
  "atk-s0402a0:1159_3": "Puthū savantīti bahukā hutvā sandamānā.",
  "atk-s0402a0:1159_4": "Sesamettha uttānameva.",
  "atk-s0402a0:1160_0": "2. Dutiyapuññābhisandasuttavaṇṇanā",
  "atk-s0402a0:1161_0": "52.",
  "atk-s0402a0:1161_1": "Dutiye ariyakantehīti maggaphalasampayuttehi.",
  "atk-s0402a0:1161_2": "Tāni hi ariyānaṃ kantāni honti piyāni manāpāni.",
  "atk-s0402a0:1161_3": "Sesaṃ suttante tāva yaṃ vattabbaṃ siyā,",
  "atk-s0402a0:1161_4": "taṃ visuddhimagge vuttameva.",
  "atk-s0402a0:1162_0": "Gāthāsu pana saddhāti sotāpannassa saddhā adhippetā.",
  "atk-s0402a0:1162_1": "Sīlampi sotāpannassa sīlameva.",
  "atk-s0402a0:1162_2": "Ujubhūtañca dassananti kāyavaṅkādīnaṃ abhāvena khīṇāsavassa dassanaṃ ujubhūtadassanaṃ nāma.",
  "atk-s0402a0:1162_3": "Āhūti kathayanti.",
  "atk-s0402a0:1162_4": "Pasādanti buddhadhammasaṅghesu pasādaṃ.",
  "atk-s0402a0:1162_5": "Dhammadassananti catusaccadhammadassanaṃ.",
  "atk-s0402a0:1163_0": "3. Paṭhamasaṃvāsasuttavaṇṇanā",
  "atk-s0402a0:1164_0": "53.",
  "atk-s0402a0:1164_1": "Tatiye sambahulāpi kho gahapatī ca gahapatāniyo cāti bahukā gahapatayo ca gahapatāniyo ca āvāhavivāhakaraṇatthāya",
  "atk-s0402a0:1164_2": "gacchantā tameva maggaṃ paṭipannā honti.",
  "atk-s0402a0:1164_3": "Saṃvāsāti sahavāsā ekatovāsā.",
  "atk-s0402a0:1164_4": "Chavo chavāyāti guṇamaraṇena matattā chavo guṇamaraṇeneva matāya chavāya saddhiṃ.",
  "atk-s0402a0:1164_5": "Deviyā saddhinti guṇehi devibhūtāya saddhiṃ.",
  "atk-s0402a0:1164_6": "Dussīloti nissīlo.",
  "atk-s0402a0:1164_7": "Pāpadhammoti lāmakadhammo.",
  "atk-s0402a0:1164_8": "Akkosakaparibhāsakoti dasahi akkosavatthūhi akkosako,",
  "atk-s0402a0:1164_9": "bhayaṃ dassetvā santajjanena paribhāsako.",
  "atk-s0402a0:1164_10": "Evaṃ sabbattha attho veditabbo.",
  "atk-s0402a0:1165_0": "Kadariyāti thaddhamaccharino.",
  "atk-s0402a0:1165_1": "Jānipatayoti jayampatikā.",
  "atk-s0402a0:1165_2": "Vadaññūti yācakānaṃ vacanassa atthaṃ jānanti.",
  "atk-s0402a0:1165_3": "Saññatāti sīlasaṃyamena samannāgatā.",
  "atk-s0402a0:1165_4": "Dhammajīvinoti dhamme ṭhatvā jīvikaṃ kappentīti dhammajīvino.",
  "atk-s0402a0:1165_5": "Atthāsaṃ pacurā hontīti vaḍḍhisaṅkhātā atthā etesaṃ bahū honti.",
  "atk-s0402a0:1165_6": "Phāsukaṃ upajāyatīti aññamaññaṃ phāsuvihāro jāyati.",
  "atk-s0402a0:1165_7": "Kāmakāminoti kāme kāmayamānā.",
  "atk-s0402a0:1166_0": "4. Dutiyasaṃvāsasuttavaṇṇanā",
  "atk-s0402a0:1167_0": "54.",
  "atk-s0402a0:1167_1": "Catutthe kammapathavasena desanā pavattitā.",
  "atk-s0402a0:1167_2": "Sesaṃ tādisameva.",
  "atk-s0402a0:1167_3": "Imesu pana dvīsupi suttesu agārikapaṭipadā kathitā.",
  "atk-s0402a0:1167_4": "Sotāpannasakadāgāmīnampi vaṭṭati.",
  "atk-s0402a0:1168_0": "5-6. Samajīvīsuttadvayavaṇṇanā",
  "atk-s0402a0:1169_0": "55- 56.",
  "atk-s0402a0:1169_1": "Pañcame tenupasaṅkamīti kimatthaṃ upasaṅkami?",
  "atk-s0402a0:1169_2": "Anuggaṇhanatthaṃ.",
  "atk-s0402a0:1169_3": "Tathāgato hi taṃ raṭṭhaṃ pāpuṇanto imesaṃyeva dvinnaṃ saṅgaṇhanatthāya pāpuṇāti.",
  "atk-s0402a0:1169_4": "Nakulapitā kira pañca jātisatāni tathāgatassa pitā ahosi,",
  "atk-s0402a0:1169_5": "pañca jātisatāni mahāpitā,",
  "atk-s0402a0:1169_6": "pañca jātisatāni cūḷapitā.",
  "atk-s0402a0:1169_7": "Nakulamātāpi pañca jātisatāni tathāgatassa mātā ahosi,",
  "atk-s0402a0:1169_8": "pañca jātisatāni mahāmātā,",
  "atk-s0402a0:1169_9": "pañca jātisatāni cūḷamātā.",
  "atk-s0402a0:1169_10": "Te satthu diṭṭhakālato paṭṭhāya puttasinehaṃ paṭilabhitvā “hantāta,",
  "atk-s0402a0:1169_11": "hantātā”ti vacchakaṃ disvā vacchagiddhinī gāvī viya viravamānā upasaṅkamitvā paṭhamadassaneneva sotāpannā jātā.",
  "atk-s0402a0:1169_12": "Nivesane pañcasatānaṃ bhikkhūnaṃ āsanāni sadā paññattāneva honti.",
  "atk-s0402a0:1169_13": "Iti bhagavā tesaṃ anuggaṇhanatthāya upasaṅkami.",
  "atk-s0402a0:1169_14": "Aticaritāti atikkamitā.",
  "atk-s0402a0:1169_15": "Abhisamparāyañcāti paraloke ca.",
  "atk-s0402a0:1169_16": "Samasaddhāti saddhāya samā ekasadisā.",
  "atk-s0402a0:1169_17": "Sīlādīsupi eseva nayo.",
  "atk-s0402a0:1169_18": "Chaṭṭhaṃ kevalaṃ bhikkhūnaṃ desitaṃ.",
  "atk-s0402a0:1169_19": "Sesamettha tādisameva.",
  "atk-s0402a0:1170_0": "7. Suppavāsāsuttavaṇṇanā",
  "atk-s0402a0:1171_0": "57.",
  "atk-s0402a0:1171_1": "Sattame pajjanikanti tassa nigamassa nāmaṃ.",
  "atk-s0402a0:1171_2": "Koliyānanti kolarājakulānaṃ.",
  "atk-s0402a0:1171_3": "Āyuṃ kho pana datvāti āyudānaṃ datvā.",
  "atk-s0402a0:1171_4": "Āyussa bhāginī hotīti āyubhāgapaṭilābhinī hoti,",
  "atk-s0402a0:1171_5": "āyuṃ vā bhajanikā hoti,",
  "atk-s0402a0:1171_6": "āyuppaṭilābhinīti attho.",
  "atk-s0402a0:1171_7": "Sesapadesupi eseva nayo.",
  "atk-s0402a0:1172_0": "Rasasā upetanti rasena upetaṃ rasasampannaṃ.",
  "atk-s0402a0:1172_1": "Ujjugatesūti kāyavaṅkādirahitattā ujukameva gatesu khīṇāsavesu.",
  "atk-s0402a0:1172_2": "Caraṇūpapannesūti pañcadasahi caraṇadhammehi samannāgatesu.",
  "atk-s0402a0:1172_3": "Mahaggatesūti mahattaṃ gatesu.",
  "atk-s0402a0:1172_4": "Khīṇāsavānaññevetaṃ nāmaṃ.",
  "atk-s0402a0:1172_5": "Puññena puññaṃ saṃsandamānāti puññena saddhiṃ puññaṃ ghaṭayamānā.",
  "atk-s0402a0:1172_6": "Mahapphalā lokavidūna vaṇṇitāti evarūpā dānasaṅkhātā dakkhiṇā tividhalokaṃ viditaṃ katvā ṭhitattā lokavidūnaṃ buddhānaṃ vaṇṇitā,",
  "atk-s0402a0:1172_7": "buddhehi pasatthāti attho.",
  "atk-s0402a0:1172_8": "Yaññamanussarantāti yaññaṃ dānaṃ anussarantā.",
  "atk-s0402a0:1172_9": "Vedajātāti tuṭṭhijātā.",
  "atk-s0402a0:1173_0": "8. Sudattasuttavaṇṇanā",
  "atk-s0402a0:1174_0": "58.",
  "atk-s0402a0:1174_1": "Aṭṭhame saññatānanti kāyavācāhi saṃyatānaṃ.",
  "atk-s0402a0:1174_2": "Paradattabhojinanti parehi dinnameva bhuñjitvā yāpentānaṃ.",
  "atk-s0402a0:1174_3": "Kālenāti yuttappattakālena.",
  "atk-s0402a0:1174_4": "Sakkacca dadātīti sahatthā sakkāraṃ katvā dadāti.",
  "atk-s0402a0:1174_5": "Cattāri ṭhānāni anuppavecchatīti cattāri kāraṇāni anuppaveseti dadāti.",
  "atk-s0402a0:1174_6": "Yasavā hotīti mahāparivāro hoti.",
  "atk-s0402a0:1174_7": "Navamaṃ kevalaṃ bhikkhūnaṃ kathitaṃ.",
  "atk-s0402a0:1174_8": "Sesamettha tādisameva.",
  "atk-s0402a0:1175_0": "10. Gihisāmīcisuttavaṇṇanā",
  "atk-s0402a0:1176_0": "60.",
  "atk-s0402a0:1176_1": "Dasame gihisāmīcipaṭipadanti gihīnaṃ anucchavikaṃ paṭipattiṃ.",
  "atk-s0402a0:1176_2": "Paccupaṭṭhito hotīti atiharitvā dātukāmatāya patiupaṭṭhito hoti upagato,",
  "atk-s0402a0:1176_3": "bhikkhusaṅghassa cīvaraṃ detīti attho.",
  "atk-s0402a0:1177_0": "Upaṭṭhitāti upaṭṭhāyako.",
  "atk-s0402a0:1177_1": "Tesaṃ divā ca ratto cāti ye evaṃ catūhi paccayehi upaṭṭhahanti,",
  "atk-s0402a0:1177_2": "tesaṃ divā ca rattiñca pariccāgavasena ca anussaraṇavasena ca sadā puññaṃ pavaḍḍhati.",
  "atk-s0402a0:1177_3": "Saggañca kamatiṭṭhānanti tādiso ca bhaddakaṃ kammaṃ katvā saggaṭṭhānaṃ upagacchati.",
  "atk-s0402a0:1177_4": "Imesu catūsupi suttesu āgāriyapaṭipadā kathitā.",
  "atk-s0402a0:1177_5": "Sotāpannasakadāgāmīnampi vaṭṭati.",
  "atk-s0402a0:1178_0": "1. Pattakammasuttavaṇṇanā",
  "atk-s0402a0:1179_0": "61.",
  "atk-s0402a0:1179_1": "Dutiyassa paṭhame aniṭṭhapaṭikkhepena iṭṭhā.",
  "atk-s0402a0:1179_2": "Mane kamanti pavisantīti kantā.",
  "atk-s0402a0:1179_3": "Manaṃ appāyanti pavaḍḍhentīti manāpā.",
  "atk-s0402a0:1179_4": "Dullabhāti paramadullabhā.",
  "atk-s0402a0:1179_5": "Bhogāti bhuñjitabbā rūpādayo visayā.",
  "atk-s0402a0:1179_6": "Sahadhammenāti dhammeneva saddhiṃ uppajjantu,",
  "atk-s0402a0:1179_7": "mā dhammūpaghātaṃ katvā adhammenāti.",
  "atk-s0402a0:1179_8": "Athavā sahadhammenāti sakāraṇena,",
  "atk-s0402a0:1179_9": "tena tena senāpatiseṭṭhiṭṭhānādikāraṇena saddhiṃyeva uppajjantūti attho.",
  "atk-s0402a0:1179_10": "Yasoti parivārasampatti.",
  "atk-s0402a0:1179_11": "Saha ñātībhīti ñātakehi saddhiṃ.",
  "atk-s0402a0:1179_12": "Saha upajjhāyehīti sukhadukkhesu upanijjhāyitabbattā upajjhāyasaṅkhātehi sandiṭṭhasambhattehi saddhiṃ.",
  "atk-s0402a0:1180_0": "Akiccaṃ karotīti akātabbaṃ karoti.",
  "atk-s0402a0:1180_1": "Kiccaṃ aparādhetīti kattabbayuttakaṃ kiccaṃ akaronto taṃ aparādheti nāma.",
  "atk-s0402a0:1180_2": "Dhaṃsatīti patati parihāyati.",
  "atk-s0402a0:1180_3": "Abhijjhāvisamalobhanti abhijjhāsaṅkhātaṃ visamalobhaṃ.",
  "atk-s0402a0:1180_4": "Pajahatīti nudati nīharati.",
  "atk-s0402a0:1180_5": "Mahāpaññoti mahantapañño.",
  "atk-s0402a0:1180_6": "Puthupaññoti puthulapañño.",
  "atk-s0402a0:1180_7": "Āpātadasoti taṃ taṃ atthaṃ āpāteti tameva passati,",
  "atk-s0402a0:1180_8": "sukhumampissa atthajātaṃ āpātaṃ āgacchatiyevāti attho.",
  "atk-s0402a0:1181_0": "Uṭṭhānavīriyādhigatehīti uṭṭhānasaṅkhātena vīriyena adhigatehi.",
  "atk-s0402a0:1181_1": "Bāhābalaparicitehīti bāhābalena paricitehi vaḍḍhitehi.",
  "atk-s0402a0:1181_2": "Sedāvakkhittehīti avakkhittasedehi,",
  "atk-s0402a0:1181_3": "sedaṃ muñcitvā vāyāmena payogena samadhigatehīti attho.",
  "atk-s0402a0:1181_4": "Dhammikehīti dhammayuttehi.",
  "atk-s0402a0:1181_5": "Dhammaladdhehīti dasakusalakammapathadhamme akopetvā laddhehi.",
  "atk-s0402a0:1181_6": "Pattakammānīti yuttakammāni anucchavikakammāni.",
  "atk-s0402a0:1181_7": "Sukhetīti sukhitaṃ karoti.",
  "atk-s0402a0:1181_8": "Pīṇetīti pīṇitaṃ balasampannaṃ karoti.",
  "atk-s0402a0:1181_9": "Ṭhānagataṃ hotīti kāraṇagataṃ hoti.",
  "atk-s0402a0:1181_10": "Kiṃ pana tanti?",
  "atk-s0402a0:1181_11": "Catūsu pattakammesu ekaṃ bhogehi kattabbakammaṃ bhogajātameva ṭhānagataṃ.",
  "atk-s0402a0:1181_12": "Pattagatanti yuttappattaṭṭhānagataṃ.",
  "atk-s0402a0:1181_13": "Āyatanaso paribhuttanti kāraṇeneva paribhuttaṃ bhogajātaṃ hoti.",
  "atk-s0402a0:1182_0": "Pariyodhāya saṃvattatīti pidahitvā vattati.",
  "atk-s0402a0:1182_1": "Yathā aggiādīhi uppannāsu āpadāsu,",
  "atk-s0402a0:1182_2": "evaṃ ādittagehanibbāpanādīnaṃ atthāya dhanapariccāgaṃ katvā tāsaṃ āpadānaṃ maggaṃ pidahati nivāreti.",
  "atk-s0402a0:1182_3": "Sotthiṃ attānaṃ karotīti nirupaddavaṃ khemaṃ attānaṃ karoti.",
  "atk-s0402a0:1182_4": "Ñātibalinti ñātakānaṃ baliṃ.",
  "atk-s0402a0:1182_5": "Atithibalinti āgantukānaṃ baliṃ.",
  "atk-s0402a0:1182_6": "Pubbapetabalinti paralokagatānaṃ ñātakānaṃ baliṃ.",
  "atk-s0402a0:1182_7": "Rājabalinti rañño kattabbayuttakaṃ rājabaliṃ.",
  "atk-s0402a0:1182_8": "Devatābalinti devatānaṃ kattabbabaliṃ.",
  "atk-s0402a0:1182_9": "Sabbametaṃ tesaṃ tesaṃ yathānucchavikavasena dātabbadānassa adhivacanaṃ.",
  "atk-s0402a0:1183_0": "Khantisoracce niviṭṭhāti adhivāsanakkhantiyañca susīlatāya ca niviṭṭhā.",
  "atk-s0402a0:1183_1": "Ekamattānaṃ damentīti ekaṃ attanova attabhāvaṃ indriyadamena damenti.",
  "atk-s0402a0:1183_2": "Samentīti attano cittaṃ kilesavūpasamanena samenti.",
  "atk-s0402a0:1183_3": "Parinibbāpentīti kilesaparinibbāneneva parinibbāpenti.",
  "atk-s0402a0:1183_4": "Uddhaggikantiādīsu uparūparibhūmīsu phaladānavasena uddhamaggamassāti uddhaggikā.",
  "atk-s0402a0:1183_5": "Saggassa hitāti tatrupapattijananato sovaggikā.",
  "atk-s0402a0:1183_6": "Nibbattanibbattaṭṭhāne sukhova vipāko assāti sukhavipākā.",
  "atk-s0402a0:1183_7": "Suṭṭhu aggānaṃ dibbavaṇṇādīnaṃ dasannaṃ visesānaṃ nibbattanato saggasaṃvattanikā,",
  "atk-s0402a0:1183_8": "evarūpaṃ dakkhiṇaṃ patiṭṭhāpetīti attho.",
  "atk-s0402a0:1184_0": "Ariyadhamme ṭhitoti pañcasīladhamme patiṭṭhito.",
  "atk-s0402a0:1184_1": "Pecca sagge pamodatīti paralokaṃ gantvā yattha sagge paṭisandhiṃ gaṇhāti,",
  "atk-s0402a0:1184_2": "tattha modati.",
  "atk-s0402a0:1184_3": "Sotāpannasakadāgāmino vā hontu anāgāmī vā,",
  "atk-s0402a0:1184_4": "sabbesaṃ ayaṃ paṭipadā labbhatevāti.",
  "atk-s0402a0:1185_0": "2. Ānaṇyasuttavaṇṇanā",
  "atk-s0402a0:1186_0": "62.",
  "atk-s0402a0:1186_1": "Dutiye adhigamanīyānīti pattabbāni.",
  "atk-s0402a0:1186_2": "Kāmabhogināti vatthukāme ca kilesakāme ca paribhuñjantena.",
  "atk-s0402a0:1186_3": "Atthisukhādīsu atthīti uppajjanakasukhaṃ atthisukhaṃ nāma.",
  "atk-s0402a0:1186_4": "Bhoge paribhuñjantassa uppajjanakasukhaṃ bhogasukhaṃ nāma.",
  "atk-s0402a0:1186_5": "Anaṇosmīti uppajjanakasukhaṃ ānaṇyasukhaṃ nāma.",
  "atk-s0402a0:1186_6": "Niddoso anavajjosmīti uppajjanakasukhaṃ anavajjasukhaṃ nāma.",
  "atk-s0402a0:1187_0": "Bhuñjanti bhuñjamāno.",
  "atk-s0402a0:1187_1": "Paññā vipassatīti paññāya vipassati.",
  "atk-s0402a0:1187_2": "Ubho bhāgeti dve koṭṭhāse,",
  "atk-s0402a0:1187_3": "heṭṭhimāni tīṇi ekaṃ koṭṭhāsaṃ,",
  "atk-s0402a0:1187_4": "anavajjasukhaṃ ekaṃ koṭṭhāsanti evaṃ paññāya passamāno dve koṭṭhāse jānātīti attho.",
  "atk-s0402a0:1187_5": "Anavajjasukhassetanti etaṃ tividhampi sukhaṃ anavajjasukhassa soḷasiṃ kalaṃ nāgghatīti.",
  "atk-s0402a0:1188_0": "3. Brahmasuttavaṇṇanā",
  "atk-s0402a0:1189_0": "63.",
  "atk-s0402a0:1189_1": "Tatiyaṃ tikanipāte vaṇṇitameva.",
  "atk-s0402a0:1189_2": "Sapubbadevatānīti padamattameva ettha visesoti.",
  "atk-s0402a0:1189_3": "Catutthe sabbaṃ uttānatthameva.",
  "atk-s0402a0:1190_0": "5. Rūpasuttavaṇṇanā",
  "atk-s0402a0:1191_0": "65.",
  "atk-s0402a0:1191_1": "Pañcame rūpe pamāṇaṃ gahetvā pasanno rūpappamāṇo nāma.",
  "atk-s0402a0:1191_2": "Rūpappasannoti tasseva atthavacanaṃ.",
  "atk-s0402a0:1191_3": "Ghose pamāṇaṃ gahetvā pasanno ghosappamāṇo nāma.",
  "atk-s0402a0:1191_4": "Cīvaralūkhapattalūkhesu pamāṇaṃ gahetvā pasanno lūkhappamāṇo nāma.",
  "atk-s0402a0:1191_5": "Dhamme pamāṇaṃ gahetvā pasanno dhammappamāṇo nāma.",
  "atk-s0402a0:1191_6": "Itarāni tesaṃyeva atthavacanāni.",
  "atk-s0402a0:1191_7": "Sabbasatte ca tayo koṭṭhāse katvā dve koṭṭhāsā rūpappamāṇā,",
  "atk-s0402a0:1191_8": "eko na rūpappamāṇo.",
  "atk-s0402a0:1191_9": "Pañca koṭṭhāse katvā cattāro koṭṭhāsā ghosappamāṇā,",
  "atk-s0402a0:1191_10": "eko na ghosappamāṇo.",
  "atk-s0402a0:1191_11": "Dasa koṭṭhāse katvā nava koṭṭhāsā lūkhappamāṇā,",
  "atk-s0402a0:1191_12": "eko na lūkhappamāṇo.",
  "atk-s0402a0:1191_13": "Satasahassaṃ koṭṭhāse katvā pana eko koṭṭhāsova dhammappamāṇo,",
  "atk-s0402a0:1191_14": "sesā na dhammappamāṇāti veditabbā.",
  "atk-s0402a0:1192_0": "Rūpe pamāṇiṃsūti ye rūpaṃ disvā pasannā,",
  "atk-s0402a0:1192_1": "te rūpe pamāṇiṃsu nāma,",
  "atk-s0402a0:1192_2": "pasīdiṃsūti attho.",
  "atk-s0402a0:1192_3": "Ghosena anvagūti ghosena anugatā,",
  "atk-s0402a0:1192_4": "ghosappamāṇaṃ gahetvā pasannāti attho.",
  "atk-s0402a0:1192_5": "Chandarāgavasūpetāti chandassa ca rāgassa ca vasaṃ upetā.",
  "atk-s0402a0:1192_6": "Ajjhattañca na jānātīti niyakajjhatte tassa guṇaṃ na jānāti.",
  "atk-s0402a0:1192_7": "Bahiddhā ca na passatīti bahiddhāpissa paṭipattiṃ na passati.",
  "atk-s0402a0:1192_8": "Samantāvaraṇoti samantato āvārito,",
  "atk-s0402a0:1192_9": "samantā vā āvaraṇamassāti samantāvaraṇo.",
  "atk-s0402a0:1192_10": "Ghosena vuyhatīti ghosena niyati,",
  "atk-s0402a0:1192_11": "na guṇena.",
  "atk-s0402a0:1192_12": "Ajjhattañca na jānāti,",
  "atk-s0402a0:1192_13": "bahiddhā ca vipassatīti niyakajjhatte guṇaṃ na jānāti,",
  "atk-s0402a0:1192_14": "bahiddhā panassa paṭipattiṃ passati.",
  "atk-s0402a0:1192_15": "Bahiddhā phaladassāvīti tassa parehi kataṃ bahiddhā sakkāraphalaṃ passanto.",
  "atk-s0402a0:1192_16": "Vinīvaraṇadassāvīti vivaṭadassāvī.",
  "atk-s0402a0:1192_17": "Na so ghosena vuyhatīti so ghosena na nīyati.",
  "atk-s0402a0:1193_0": "6. Sarāgasuttavaṇṇanā",
  "atk-s0402a0:1194_0": "66.",
  "atk-s0402a0:1194_1": "Chaṭṭhe mohajaṃ cāpaviddasūti mohajaṃ cāpi aviddasū apaṇḍitā.",
  "atk-s0402a0:1194_2": "Savighātanti sadukkhaṃ.",
  "atk-s0402a0:1194_3": "Dukhudrayanti āyatiñca dukkhavaḍḍhidāyakaṃ.",
  "atk-s0402a0:1194_4": "Acakkhukāti paññācakkhurahitā.",
  "atk-s0402a0:1194_5": "Yathā dhammā tathā santāti yathā rāgādayo dhammā ṭhitā,",
  "atk-s0402a0:1194_6": "tathā sabhāvāva hutvā.",
  "atk-s0402a0:1194_7": "Na tassevanti maññareti mayaṃ evaṃsantā evaṃsabhāvāti tassa na maññare,",
  "atk-s0402a0:1194_8": "na maññantīti attho.",
  "atk-s0402a0:1194_9": "Imasmiṃ suttepi gāthāsupi vaṭṭameva kathitaṃ.",
  "atk-s0402a0:1195_0": "7. Ahirājasuttavaṇṇanā",
  "atk-s0402a0:1196_0": "67.",
  "atk-s0402a0:1196_1": "Sattame imāni cattāri ahirājakulānīti idaṃ daṭṭhavisāneva sandhāya vuttaṃ.",
  "atk-s0402a0:1196_2": "Ye hi keci daṭṭhavisā,",
  "atk-s0402a0:1196_3": "sabbete imesaṃ catunnaṃ ahirājakulānaṃ abbhantaragatāva honti.",
  "atk-s0402a0:1196_4": "Attaguttiyāti attano guttatthāya.",
  "atk-s0402a0:1196_5": "Attarakkhāyāti attano rakkhaṇatthāya.",
  "atk-s0402a0:1196_6": "Attaparittāyāti attano parittāṇatthāya.",
  "atk-s0402a0:1196_7": "Parittaṃ nāma anujānāmīti attho.",
  "atk-s0402a0:1197_0": "Idāni yathā taṃ parittaṃ kātabbaṃ,",
  "atk-s0402a0:1197_1": "taṃ dassento virūpakkhehi metiādimāha.",
  "atk-s0402a0:1197_2": "Tattha virūpakkhehīti virūpakkhanāgakulehi.",
  "atk-s0402a0:1197_3": "Sesesupi eseva nayo.",
  "atk-s0402a0:1197_4": "Apādakehīti apādakasattehi.",
  "atk-s0402a0:1197_5": "Sesesupi eseva nayo.",
  "atk-s0402a0:1197_6": "Sabbe sattāti ito pubbe ettakena ṭhānena odissakamettaṃ kathetvā idāni anodissakamettaṃ kathetuṃ idamāraddhaṃ.",
  "atk-s0402a0:1197_7": "Tattha sattā pāṇā bhūtāti sabbānetāni puggalavevacanāneva.",
  "atk-s0402a0:1197_8": "Bhadrāni passantūti bhadrāni ārammaṇāni passantu.",
  "atk-s0402a0:1197_9": "Mā kañci pāpamāgamāti kañci sattaṃ pāpakaṃ lāmakaṃ mā āgacchatu.",
  "atk-s0402a0:1197_10": "Appamāṇo buddhoti ettha buddhoti buddhaguṇā veditabbā.",
  "atk-s0402a0:1197_11": "Te hi appamāṇā nāma.",
  "atk-s0402a0:1197_12": "Sesapadadvayepi eseva nayo.",
  "atk-s0402a0:1197_13": "Pamāṇavantānīti guṇappamāṇena yuttāni.",
  "atk-s0402a0:1197_14": "Uṇṇanābhīti lomasanābhiko makkaṭako.",
  "atk-s0402a0:1197_15": "Sarabūti gharagolikā.",
  "atk-s0402a0:1197_16": "Katā me rakkhā,",
  "atk-s0402a0:1197_17": "katā me parittāti mayā ettakassa janassa rakkhā ca parittāṇañca kataṃ.",
  "atk-s0402a0:1197_18": "Paṭikkamantu bhūtānīti sabbepi me kataparittāṇā sattā apagacchantu,",
  "atk-s0402a0:1197_19": "mā maṃ viheṭhayiṃsūti attho.",
  "atk-s0402a0:1198_0": "8. Devadattasuttavaṇṇanā",
  "atk-s0402a0:1199_0": "68.",
  "atk-s0402a0:1199_1": "Aṭṭhame acirapakkante devadatteti saṅghaṃ bhinditvā nacirapakkante.",
  "atk-s0402a0:1199_2": "Parābhavāyāti avaḍḍhiyā vināsāya.",
  "atk-s0402a0:1199_3": "Assatarīti vaḷavāya kucchismiṃ gadrabhassa jātā.",
  "atk-s0402a0:1199_4": "Attavadhāya gabbhaṃ gaṇhātīti taṃ assena saddhiṃ sampayojenti,",
  "atk-s0402a0:1199_5": "sā gabbhaṃ gaṇhitvā kāle sampatte vijāyituṃ nasakkontī pādehi bhūmiṃ paharantī tiṭṭhati.",
  "atk-s0402a0:1199_6": "Athassā cattāro pāde catūsu khāṇūsu bandhitvā kucchiṃ phāletvā potakaṃ nīharanti.",
  "atk-s0402a0:1199_7": "Sā tattheva marati.",
  "atk-s0402a0:1199_8": "Tenetaṃ vuttaṃ.",
  "atk-s0402a0:1200_0": "9. Padhānasuttavaṇṇanā",
  "atk-s0402a0:1201_0": "69.",
  "atk-s0402a0:1201_1": "Navame kilesānaṃ saṃvaratthāya pavesanadvāraṃ pidahanatthāya padhānaṃ saṃvarappadhānaṃ,",
  "atk-s0402a0:1201_2": "pajahanatthāya padhānaṃ pahānappadhānaṃ,",
  "atk-s0402a0:1201_3": "kusalānaṃ dhammānaṃ brūhanatthāya vaḍḍhanatthāya padhānaṃ bhāvanāppadhānaṃ,",
  "atk-s0402a0:1201_4": "tesaṃyeva anurakkhaṇatthāya padhānaṃ anurakkhaṇāppadhānaṃ.",
  "atk-s0402a0:1202_0": "10. Adhammikasuttavaṇṇanā",
  "atk-s0402a0:1203_0": "70.",
  "atk-s0402a0:1203_1": "Dasame adhammikā hontīti porāṇakarājūhi ṭhapitaṃ dasabhāgabaliñceva aparādhānurūpañca daṇḍaṃ aggahetvā",
  "atk-s0402a0:1203_2": "atirekabalino ceva atirekadaṇḍassa ca gahaṇena adhammikā.",
  "atk-s0402a0:1203_3": "Rājāyuttāti rañño janapadesu kiccasaṃvidhāyakā āyuttakapurisā.",
  "atk-s0402a0:1203_4": "Brāhmaṇagahapatikāti antonagaravāsino brāhmaṇagahapatayo.",
  "atk-s0402a0:1203_5": "Negamajānapadāti nigamavāsino ceva janapadavāsino ca.",
  "atk-s0402a0:1203_6": "Visamanti visamā hutvā,",
  "atk-s0402a0:1203_7": "asamayena vāyantīti attho.",
  "atk-s0402a0:1203_8": "Visamāti na samā,",
  "atk-s0402a0:1203_9": "atithaddhā vā atimudukā vāti attho.",
  "atk-s0402a0:1203_10": "Apañjasāti maggato apagatā,",
  "atk-s0402a0:1203_11": "ummaggagāmino hutvā vāyantīti attho.",
  "atk-s0402a0:1203_12": "Devatā parikupitā bhavantīti vātesu hi visamesu apañjasesu vāyantesu rukkhā bhijjanti,",
  "atk-s0402a0:1203_13": "vimānāni bhijjanti.",
  "atk-s0402a0:1203_14": "Tasmā devatā parikupitā bhavanti,",
  "atk-s0402a0:1203_15": "tā devassa sammā vassituṃ na denti.",
  "atk-s0402a0:1203_16": "Tena vuttaṃ devo na sammā dhāraṃ anuppavecchatīti.",
  "atk-s0402a0:1203_17": "Visamapākāni sassāni bhavantīti ekasmiṃ ṭhāne gabbhīni honti,",
  "atk-s0402a0:1203_18": "ekasmiṃ sañjātakhīrāni,",
  "atk-s0402a0:1203_19": "ekaṃ ṭhānaṃ paccatīti evaṃ visamaṃ pākāni sassāni bhavanti.",
  "atk-s0402a0:1204_0": "Samaṃ nakkhattāni tārakarūpāni parivattantīti yathā kattikapuṇṇamā kattikanakkhattameva labhati,",
  "atk-s0402a0:1204_1": "migasirapuṇṇamā migasiranakkhattamevāti evaṃ tasmiṃ tasmiṃ māse sā sā puṇṇamā taṃ taṃ nakkhattameva labhati,",
  "atk-s0402a0:1204_2": "tathā sammā parivattanti.",
  "atk-s0402a0:1204_3": "Samaṃ vātā vāyantīti avisamā hutvā samayasmiṃyeva vāyanti,",
  "atk-s0402a0:1204_4": "cha māse uttarā vātā,",
  "atk-s0402a0:1204_5": "cha māsedakkhiṇāti evaṃ tesaṃ tesaṃ janapadānaṃ anurūpe samaye vāyanti.",
  "atk-s0402a0:1204_6": "Samāti samappavattino nātithaddhā nātimudū.",
  "atk-s0402a0:1204_7": "Pañjasāti maggappaṭipannā,",
  "atk-s0402a0:1204_8": "maggeneva vāyanti,",
  "atk-s0402a0:1204_9": "no amaggenāti attho.",
  "atk-s0402a0:1205_0": "Jimhaṃ gacchatīti kuṭilaṃ gacchati,",
  "atk-s0402a0:1205_1": "atitthaṃ gaṇhāti.",
  "atk-s0402a0:1205_2": "Nette jimhaṃ gate satīti nayatīti nettā.",
  "atk-s0402a0:1205_3": "Tasmiṃ nette jimhaṃ gate kuṭilaṃ gantvā atitthaṃ gaṇhante itarāpi atitthameva gaṇhantīti attho.",
  "atk-s0402a0:1205_4": "Netetipi pāṭho.",
  "atk-s0402a0:1205_5": "Dukkhaṃ setīti dukkhaṃ sayati,",
  "atk-s0402a0:1205_6": "dukkhitaṃ hotīti attho.",
  "atk-s0402a0:1206_0": "1. Padhānasuttavaṇṇanā",
  "atk-s0402a0:1207_0": "71.",
  "atk-s0402a0:1207_1": "Tatiyavaggassa paṭhame apaṇṇakappaṭipadanti aviraddhappaṭipadaṃ.",
  "atk-s0402a0:1207_2": "Yoni cassa āraddhā hotīti kāraṇañcassa paripuṇṇaṃ hoti.",
  "atk-s0402a0:1207_3": "Āsavānaṃ khayāyāti arahattatthāya.",
  "atk-s0402a0:1207_4": "Dutiyaṃ uttānameva.",
  "atk-s0402a0:1208_0": "3. Sappurisasuttavaṇṇanā",
  "atk-s0402a0:1209_0": "73.",
  "atk-s0402a0:1209_1": "Tatiye avaṇṇoti aguṇo.",
  "atk-s0402a0:1209_2": "Pātu karotīti katheti,",
  "atk-s0402a0:1209_3": "pākaṭaṃ karoti.",
  "atk-s0402a0:1209_4": "Pañhābhinītoti pañhatthāya abhinīto.",
  "atk-s0402a0:1209_5": "Ahāpetvā alambitvāti aparihīnaṃ alambitaṃ katvā.",
  "atk-s0402a0:1209_6": "Ettha ca asappuriso pāpicchatāya attano avaṇṇaṃ chādeti,",
  "atk-s0402a0:1209_7": "sappuriso lajjitāya attano vaṇṇaṃ.",
  "atk-s0402a0:1209_8": "Idāni yasmā asappuriso hirottapparahito saṃvāsena avajānāti,",
  "atk-s0402a0:1209_9": "sappuriso pana hirottappasamannāgato saṃvāsenāpi nāvajānāti.",
  "atk-s0402a0:1209_10": "Tasmā asappurisabhāvasādhakaṃ adhunāgatavadhukopammaṃ dassetuṃ seyyathāpi,",
  "atk-s0402a0:1209_11": "bhikkhave,",
  "atk-s0402a0:1209_12": "vadhukātiādimāha.",
  "atk-s0402a0:1209_13": "Tattha vadhukāti suṇisā.",
  "atk-s0402a0:1209_14": "Tibbanti bahalaṃ.",
  "atk-s0402a0:1209_15": "Sesamettha uttānatthamevāti.",
  "atk-s0402a0:1210_0": "4-5. Aggasuttadvayavaṇṇanā",
  "atk-s0402a0:1211_0": "74- 75.",
  "atk-s0402a0:1211_1": "Catutthe sīlagganti aggappattaṃ uttamasīlaṃ.",
  "atk-s0402a0:1211_2": "Eseva nayo sabbattha.",
  "atk-s0402a0:1211_3": "Pañcame rūpagganti yaṃ rūpaṃ sammasitvā arahattaṃ pāpuṇāti,",
  "atk-s0402a0:1211_4": "idaṃ rūpaggaṃ nāma.",
  "atk-s0402a0:1211_5": "Sesesupi eseva nayo.",
  "atk-s0402a0:1211_6": "Bhavagganti ettha pana yasmiṃ attabhāve ṭhito arahattaṃ pāpuṇāti,",
  "atk-s0402a0:1211_7": "etaṃ bhavaggaṃ nāmāti.",
  "atk-s0402a0:1212_0": "6. Kusinārasuttavaṇṇanā",
  "atk-s0402a0:1213_0": "76.",
  "atk-s0402a0:1213_1": "Chaṭṭhe upavattaneti pācīnagatāya sālapantiyā uttarena nivattitvā ṭhitāya vemajjhaṭṭhāne.",
  "atk-s0402a0:1213_2": "Antarena yamakasālānanti dvinnaṃ sālarukkhānaṃ antare.",
  "atk-s0402a0:1213_3": "Kaṅkhāti dveḷhakaṃ.",
  "atk-s0402a0:1213_4": "Vimatīti vinicchituṃ asamatthatā.",
  "atk-s0402a0:1213_5": "“Buddho nu kho na buddho nu kho,",
  "atk-s0402a0:1213_6": "dhammo nu kho na dhammo nu kho,",
  "atk-s0402a0:1213_7": "saṅgho nu kho na saṅgho nu kho,",
  "atk-s0402a0:1213_8": "maggo nu kho na maggo nu kho,",
  "atk-s0402a0:1213_9": "paṭipadā nu kho na paṭipadā nu kho”ti yassa saṃsayo uppajjeyya,",
  "atk-s0402a0:1213_10": "taṃ vo vadāmi pucchatha,",
  "atk-s0402a0:1213_11": "bhikkhaveti ayamettha saṅkhepattho.",
  "atk-s0402a0:1213_12": "Satthugāravenapi na puccheyyāthāti “mayaṃ satthu santike pabbajimha,",
  "atk-s0402a0:1213_13": "cattāro paccayāpi no satthu santakāva.",
  "atk-s0402a0:1213_14": "Te mayaṃ ettakaṃ kālaṃ kaṅkhaṃ akatvā na arahāma ajja pacchime kāle kaṅkhaṃ kātu”nti sace evaṃ satthari gāravena na pucchatha.",
  "atk-s0402a0:1213_15": "Sahāyakopi,",
  "atk-s0402a0:1213_16": "bhikkhave,",
  "atk-s0402a0:1213_17": "sahāyakassa ārocetūti tumhākaṃ yo yassa bhikkhussa sandiṭṭho sambhatto,",
  "atk-s0402a0:1213_18": "so tassa ārocetu,",
  "atk-s0402a0:1213_19": "ahaṃ ekassa bhikkhussa kathessāmi,",
  "atk-s0402a0:1213_20": "tassa kathaṃ sutvā sabbe nikkaṅkhā bhavathāti dasseti.",
  "atk-s0402a0:1213_21": "Evaṃ pasannoti evaṃ saddahāmi ahanti attho.",
  "atk-s0402a0:1213_22": "Ñāṇamevāti nikkaṅkhabhāvapaccakkhakaraṇañāṇaṃyeva ettha tathāgatassa,",
  "atk-s0402a0:1213_23": "na saddhāmattanti attho. Imesañhi,",
  "atk-s0402a0:1213_24": "ānandāti imesaṃ antosāṇiyaṃ nisinnānaṃ pañcannaṃ bhikkhusatānaṃ.",
  "atk-s0402a0:1213_25": "Yo pacchimakoti yo guṇavasena pacchimako,",
  "atk-s0402a0:1213_26": "ānandattheraṃyeva sandhāyāha.",
  "atk-s0402a0:1214_0": "7. Acinteyyasuttavaṇṇanā",
  "atk-s0402a0:1215_0": "77.",
  "atk-s0402a0:1215_1": "Sattame acinteyyānīti cintetuṃ ayuttāni.",
  "atk-s0402a0:1215_2": "Na cintetabbānīti acinteyyattāyeva na cintetabbāni.",
  "atk-s0402a0:1215_3": "Yāni cintentoti yāni kāraṇāni cintento.",
  "atk-s0402a0:1215_4": "Ummādassāti ummattakabhāvassa.",
  "atk-s0402a0:1215_5": "Vighātassāti dukkhassa.",
  "atk-s0402a0:1215_6": "Buddhavisayoti buddhānaṃ visayo,",
  "atk-s0402a0:1215_7": "sabbaññutaññāṇādīnaṃ buddhaguṇānaṃ pavatti ca ānubhāvo ca.",
  "atk-s0402a0:1215_8": "Jhānavisayoti abhiññājhānavisayo.",
  "atk-s0402a0:1215_9": "Kammavipākoti diṭṭhadhammavedanīyādīnaṃ kammānaṃ vipāko.",
  "atk-s0402a0:1215_10": "Lokacintāti “kena nu kho candimasūriyā katā,",
  "atk-s0402a0:1215_11": "kena mahāpathavī,",
  "atk-s0402a0:1215_12": "kena mahāsamuddo,",
  "atk-s0402a0:1215_13": "kena sattā uppāditā,",
  "atk-s0402a0:1215_14": "kena pabbatā,",
  "atk-s0402a0:1215_15": "kena ambatālanāḷikerādayo”ti evarūpā lokacintā.",
  "atk-s0402a0:1216_0": "8. Dakkhiṇasuttavaṇṇanā",
  "atk-s0402a0:1217_0": "78.",
  "atk-s0402a0:1217_1": "Aṭṭhame dakkhiṇāvisuddhiyoti dānasaṅkhātāya dakkhiṇāya visujjhanakāraṇāni.",
  "atk-s0402a0:1217_2": "Dāyakato visujjhatīti mahapphalabhāvena visujjhati,",
  "atk-s0402a0:1217_3": "mahapphalā hotīti attho.",
  "atk-s0402a0:1217_4": "Kalyāṇadhammoti sucidhammo.",
  "atk-s0402a0:1217_5": "Pāpadhammoti lāmakadhammo.",
  "atk-s0402a0:1217_6": "Dāyakato visujjhatīti ettha vessantaramahārājā kathetabbo.",
  "atk-s0402a0:1217_7": "So hi jūjakabrāhmaṇassa dārake datvā mahāpathaviṃ kampesi.",
  "atk-s0402a0:1217_8": "Paṭiggāhakato visujjhatīti ettha kalyāṇīnadīmukhadvāravāsī kevaṭṭo kathetabbo.",
  "atk-s0402a0:1217_9": "So kira dīghasumattherassa tikkhattuṃ piṇḍapātaṃ datvā maraṇamañce nipanno “ayyassa maṃ dīghasumattherassa dinnapiṇḍapāto uddharatī”ti āha.",
  "atk-s0402a0:1217_10": "Neva dāyakatoti ettha vaḍḍhamānavāsī luddako kathetabbo.",
  "atk-s0402a0:1217_11": "So kira petadakkhiṇaṃ dento ekassa dussīlasseva tayo vāre adāsi.",
  "atk-s0402a0:1217_12": "Tatiyavāre “amanusso dussīlo maṃ vilumpatī”ti viravi.",
  "atk-s0402a0:1217_13": "Ekassa sīlavato bhikkhuno datvā pāpitakāleyevassa pāpuṇi.",
  "atk-s0402a0:1217_14": "Dāyakato ceva visujjhati paṭiggāhakato cāti ettha asadisadānaṃ kathetabbanti.",
  "atk-s0402a0:1218_0": "9. Vaṇijjasuttavaṇṇanā",
  "atk-s0402a0:1219_0": "79.",
  "atk-s0402a0:1219_1": "Navame tādisā vāti taṃsadisāva taṃsarikkhakāva.",
  "atk-s0402a0:1219_2": "Chedagāminī hotīti chedaṃ gacchati.",
  "atk-s0402a0:1219_3": "Yaṃ patthitaṃ,",
  "atk-s0402a0:1219_4": "taṃ sabbaṃ nassatīti attho.",
  "atk-s0402a0:1219_5": "Na yathādhippāyā hotīti yathājjhāsayā na hoti.",
  "atk-s0402a0:1219_6": "Parādhippāyā hotīti parajjhāsayā ajjhāsayato adhikataraphalā hoti.",
  "atk-s0402a0:1219_7": "Samaṇaṃ vā brāhmaṇaṃ vāti ettha samitapāpabāhitapāpatāhi samaṇabrāhmaṇatā veditabbā. Vadatu, bhante,",
  "atk-s0402a0:1219_8": "paccayenāti, bhante,",
  "atk-s0402a0:1219_9": "catubbidhena cīvarādinā paccayena vadeyyāsīti evaṃ pavāreti nimanteti.",
  "atk-s0402a0:1219_10": "Yena pavāretīti paricchinditvā yattakena pavāreti.",
  "atk-s0402a0:1219_11": "Taṃ na detīti taṃ sabbasova na deti.",
  "atk-s0402a0:1219_12": "Na yathādhippāyaṃ detīti yathā tassa ajjhāsayo,",
  "atk-s0402a0:1219_13": "evaṃ dātuṃ na sakkoti,",
  "atk-s0402a0:1219_14": "hāpetvā appakaṃ deti.",
  "atk-s0402a0:1219_15": "Yathādhippāyaṃ detīti yattakaṃ so icchati,",
  "atk-s0402a0:1219_16": "tattakameva deti.",
  "atk-s0402a0:1219_17": "Parādhippāyaṃ detīti appakaṃ pavāretvā avattharitvā bahuṃ deti.",
  "atk-s0402a0:1220_0": "10. Kambojasuttavaṇṇanā",
  "atk-s0402a0:1221_0": "80.",
  "atk-s0402a0:1221_1": "Dasame neva sabhāyaṃ nisīdatīti vinicchayakaraṇatthaṃ vinicchayasabhāyaṃ neva nisīdati.",
  "atk-s0402a0:1221_2": "Na kammantaṃ payojetīti kasivaṇijjādimahākammantaṃ nappayojeti.",
  "atk-s0402a0:1221_3": "Na kambojaṃ gacchatīti bhoge sambharaṇatthāya kambojaraṭṭhaṃ na gacchati.",
  "atk-s0402a0:1221_4": "Desanāmattameva cetaṃ,",
  "atk-s0402a0:1221_5": "yaṃ kiñci tiroraṭṭhaṃ na gacchatīti attho.",
  "atk-s0402a0:1221_6": "Kodhanotiādīsu kodhanatāya kodhapariyuṭṭhito atthānatthaṃ na jānāti,",
  "atk-s0402a0:1221_7": "issukitāya parasampattiṃ na sahati,",
  "atk-s0402a0:1221_8": "maccharitāya dhanaṃ datvā kiccaṃ kātuṃ na sakkoti,",
  "atk-s0402a0:1221_9": "nippaññatāya kiccaṃ saṃvidhātuṃ na sakkoti.",
  "atk-s0402a0:1221_10": "Tasmā etāni sabhānisīdanādīni na karotīti.",
  "atk-s0402a0:1222_0": "1-5. Pāṇātipātādisuttapañcakavaṇṇanā",
  "atk-s0402a0:1223_0": "81- 85.",
  "atk-s0402a0:1223_1": "Catutthassa paṭhamādīni uttānatthāneva.",
  "atk-s0402a0:1223_2": "Pañcame “nīce kule paccājāto”tiādikena tamena yuttoti tamo.",
  "atk-s0402a0:1223_3": "Kāyaduccaritādīhi puna nirayatamūpagamanato tamaparāyaṇo.",
  "atk-s0402a0:1223_4": "Iti ubhayenapi khandhatamova kathito hoti.",
  "atk-s0402a0:1223_5": "“Aḍḍhe kule paccājāto”tiādikena jotinā yuttato joti,",
  "atk-s0402a0:1223_6": "ālokabhūtoti vuttaṃ hoti.",
  "atk-s0402a0:1223_7": "Kāyasucaritādīhi puna sagguppattijotibhāvūpagamanato jotiparāyaṇo.",
  "atk-s0402a0:1223_8": "Iminā nayena itarepi dve veditabbā.",
  "atk-s0402a0:1224_0": "Venakuleti vilīvakārakule.",
  "atk-s0402a0:1224_1": "Nesādakuleti migaluddakādīnaṃ kule.",
  "atk-s0402a0:1224_2": "Rathakārakuleti cammakārakule.",
  "atk-s0402a0:1224_3": "Pukkusakuleti pupphachaḍḍakakule.",
  "atk-s0402a0:1224_4": "Kasiravuttiketi dukkhavuttike.",
  "atk-s0402a0:1224_5": "Dubbaṇṇoti paṃsupisācako viya jhāmakhāṇuvaṇṇo.",
  "atk-s0402a0:1224_6": "Duddasikoti vijātamātuyāpi amanāpadassano.",
  "atk-s0402a0:1224_7": "Okoṭimakoti lakuṇḍako.",
  "atk-s0402a0:1224_8": "Kāṇoti ekacchikāṇo vā ubhayacchikāṇo vā.",
  "atk-s0402a0:1224_9": "Kuṇīti ekahatthakuṇī vā ubhayahatthakuṇī vā.",
  "atk-s0402a0:1224_10": "Khañjoti ekapādakhañjo vā ubhayapādakhañjo vā.",
  "atk-s0402a0:1224_11": "Pakkhahatoti hatapakkho pīṭhasappī.",
  "atk-s0402a0:1224_12": "Padīpeyyassāti telakapallādino dīpaupakaraṇassa. Evaṃ kho,",
  "atk-s0402a0:1224_13": "bhikkhaveti ettha eko puggalo bahiddhā ālokaṃ adisvā mātu kucchimhiyeva kālaṃ katvā apāyesu nibbattanto sakalampi kappaṃ saṃsarati.",
  "atk-s0402a0:1224_14": "Sopi tamotamaparāyaṇova.",
  "atk-s0402a0:1224_15": "So pana kuhakapuggalo bhaveyya.",
  "atk-s0402a0:1224_16": "Kuhakassa hi evarūpā nipphatti hotīti vuttaṃ.",
  "atk-s0402a0:1225_0": "Ettha ca “nīce kule”tiādīhi āgamanavipatti ceva paccuppannapaccayavipatti ca dassitā.",
  "atk-s0402a0:1225_1": "“Dalidde”tiādīhi pavattapaccayavipatti,",
  "atk-s0402a0:1225_2": "“kasiravuttike”tiādīhi ājīvupāyavipatti,",
  "atk-s0402a0:1225_3": "“dubbaṇṇo”tiādīhi attabhāvavipatti,",
  "atk-s0402a0:1225_4": "“bahvābādho”tiādīhi dukkhakāraṇasamāyogo,",
  "atk-s0402a0:1225_5": "“na lābhī”tiādīhi sukhakāraṇavipatti ceva upabhogavipatti ca,",
  "atk-s0402a0:1225_6": "“kāyena duccarita”ntiādīhi tamaparāyaṇabhāvassa kāraṇasamāyogo,",
  "atk-s0402a0:1225_7": "“kāyassa bhedā”tiādīhi samparāyikatamūpagamo.",
  "atk-s0402a0:1225_8": "Sukkapakkho vuttapaṭipakkhanayena veditabbo.",
  "atk-s0402a0:1226_0": "6. Oṇatoṇatasuttavaṇṇanā",
  "atk-s0402a0:1227_0": "86.",
  "atk-s0402a0:1227_1": "Chaṭṭhe oṇatoṇatoti idāni nīcako āyatimpi nīcako bhavissati.",
  "atk-s0402a0:1227_2": "Oṇatuṇṇatoti idāni nīco āyatiṃ ucco bhavissati.",
  "atk-s0402a0:1227_3": "Uṇṇatoṇatoti idāni ucco āyatiṃ nīco bhavissati.",
  "atk-s0402a0:1227_4": "Uṇṇatuṇṇatoti idāni ucco āyatimpi ucco bhavissati.",
  "atk-s0402a0:1227_5": "Vitthāro pana nesaṃ purimasuttanayeneva veditabbo.",
  "atk-s0402a0:1228_0": "7. Puttasuttavaṇṇanā",
  "atk-s0402a0:1229_0": "87.",
  "atk-s0402a0:1229_1": "Sattame samaṇamacaloti samaṇaacalo,",
  "atk-s0402a0:1229_2": "makāro padasandhikaro,",
  "atk-s0402a0:1229_3": "niccalasamaṇoti attho.",
  "atk-s0402a0:1229_4": "Iminā sattavidhampi sekhaṃ dasseti.",
  "atk-s0402a0:1229_5": "So hi sāsane mūlajātāya saddhāya patiṭṭhitattā acalo nāma.",
  "atk-s0402a0:1229_6": "Samaṇapuṇḍarīkoti puṇḍarīkasadiso samaṇo.",
  "atk-s0402a0:1229_7": "Puṇḍarīkaṃ nāma ūnasatapattaṃ saroruhaṃ.",
  "atk-s0402a0:1229_8": "Iminā sukkhavipassakakhīṇāsavaṃ dasseti.",
  "atk-s0402a0:1229_9": "So hi jhānābhiññānaṃ abhāvena aparipuṇṇaguṇattā samaṇapuṇḍarīko nāma hoti.",
  "atk-s0402a0:1229_10": "Samaṇapadumoti padumasadiso samaṇo.",
  "atk-s0402a0:1229_11": "Padumaṃ nāma paripuṇṇasatapattaṃ saroruhaṃ.",
  "atk-s0402a0:1229_12": "Iminā ubhatobhāgavimuttaṃ khīṇāsavaṃ dasseti.",
  "atk-s0402a0:1229_13": "So hi jhānābhiññānaṃ bhāvena paripuṇṇaguṇattā samaṇapadumo nāma hoti.",
  "atk-s0402a0:1229_14": "Samaṇesu samaṇasukhumāloti sabbesupi etesu samaṇesu sukhumālasamaṇo muducittasarīro kāyikacetasikadukkharahito ekantasukhī.",
  "atk-s0402a0:1229_15": "Etena attānañceva attasadise ca dasseti.",
  "atk-s0402a0:1230_0": "Evaṃ mātikaṃ nikkhipitvā idāni paṭipāṭiyā vibhajanto kathañca,",
  "atk-s0402a0:1230_1": "bhikkhavetiādimāha.",
  "atk-s0402a0:1230_2": "Tattha sekhoti sattavidhopi sekho.",
  "atk-s0402a0:1230_3": "Pāṭipadoti paṭipannako.",
  "atk-s0402a0:1230_4": "Anuttaraṃ yogakkhemaṃ patthayamāno viharatīti arahattaṃ patthayanto viharati.",
  "atk-s0402a0:1230_5": "Muddhāvasittassāti muddhani avasittassa,",
  "atk-s0402a0:1230_6": "katābhisekassāti attho.",
  "atk-s0402a0:1230_7": "Ābhisekoti abhisekaṃ kātuṃ yutto.",
  "atk-s0402a0:1230_8": "Anabhisittoti na tāva abhisitto.",
  "atk-s0402a0:1230_9": "Macalappattoti rañño khattiyassa muddhāvasittassa puttabhāvena ceva puttesu jeṭṭhakabhāvena ca na tāva",
  "atk-s0402a0:1230_10": "abhisittabhāvena ca abhisekappattiatthāya acalappatto niccalapatto.",
  "atk-s0402a0:1230_11": "Makāro nipātamattaṃ.",
  "atk-s0402a0:1230_12": "Kāyena phusitvāti nāmakāyena phusitvā.",
  "atk-s0402a0:1231_0": "Yācitova bahulaṃ cīvaraṃ paribhuñjatīti “idaṃ, bhante,",
  "atk-s0402a0:1231_1": "paribhuñjathā”ti evaṃ dāyakehi yācamāneheva upanītaṃ cīvaraṃ bahuṃ paribhuñjati,",
  "atk-s0402a0:1231_2": "kiñcideva ayācitaṃ,",
  "atk-s0402a0:1231_3": "bākulatthero viya.",
  "atk-s0402a0:1231_4": "Piṇḍapātaṃ khadiravanamagge sīvalitthero viya.",
  "atk-s0402a0:1231_5": "Senāsanaṃ aṭṭhakanāgarasutte ānandatthero viya.",
  "atk-s0402a0:1231_6": "Gilānapaccayaṃ pilindavacchathero viya.",
  "atk-s0402a0:1231_7": "Tyassāti te assa.",
  "atk-s0402a0:1231_8": "Manāpenevāti manaṃ allīyanakena.",
  "atk-s0402a0:1231_9": "Samudācarantīti kattabbakiccāni karonti pavattanti vā.",
  "atk-s0402a0:1231_10": "Upahāraṃ upaharantīti kāyikacetasikaupahāraṃ upaharanti upanīyanti.",
  "atk-s0402a0:1231_11": "Sannipātikānīti tiṇṇampi sannipātena nibbattāni.",
  "atk-s0402a0:1231_12": "Utupariṇāmajānīti utupariṇāmato atisītaatiuṇhaututo jātāni.",
  "atk-s0402a0:1231_13": "Visamaparihārajānīti accāsanaatiṭṭhānādikā visamaparihārato jātāni.",
  "atk-s0402a0:1231_14": "Opakkamikānīti vadhabandhanādiupakkamena nibbattāni.",
  "atk-s0402a0:1231_15": "Kammavipākajānīti vināpi imehi kāraṇehi kevalaṃ pubbe katakammavipākavaseneva jātāni.",
  "atk-s0402a0:1231_16": "Catunnaṃ jhānānanti ettha khīṇāsavānampi buddhānampi kiriyajjhānāneva adhippetāni.",
  "atk-s0402a0:1231_17": "Sesaṃ uttānatthamevāti.",
  "atk-s0402a0:1232_0": "8. Saṃyojanasuttavaṇṇanā",
  "atk-s0402a0:1233_0": "88.",
  "atk-s0402a0:1233_1": "Aṭṭhame sāsane laddhappatiṭṭhattā sotāpannova samaṇamacaloti vutto,",
  "atk-s0402a0:1233_2": "nātibahuguṇattā na bahupattaṃ viya saroruhaṃ sakadāgāmī samaṇapuṇḍarīkoti,",
  "atk-s0402a0:1233_3": "tato bahutaraguṇattā satapattaṃ viya saroruhaṃ anāgāmī samaṇapadumoti,",
  "atk-s0402a0:1233_4": "thaddhabhāvakarānaṃ kilesānaṃ sabbaso samucchinnattā mudubhāvappatto khīṇāsavo samaṇasukhumāloti.",
  "atk-s0402a0:1234_0": "9. Sammādiṭṭhisuttavaṇṇanā",
  "atk-s0402a0:1235_0": "89.",
  "atk-s0402a0:1235_1": "Navame sammādiṭṭhikotiādīhi aṭṭhaṅgikamaggavasena paṭhamasutte viya satta sekhā gahitā.",
  "atk-s0402a0:1235_2": "Dutiyavāre dasaṅgikamaggavasena vā arahattaphalañāṇaarahattaphalavimuttīhi saddhiṃ,",
  "atk-s0402a0:1235_3": "aṭṭhaṅgikamaggavasena vā sukkhavipassakakhīṇāsavo kathito,",
  "atk-s0402a0:1235_4": "tatiyavāre ubhatobhāgavimutto,",
  "atk-s0402a0:1235_5": "catutthavāre tathāgato ca tathāgatasadisakhīṇāsavo cāti.",
  "atk-s0402a0:1235_6": "Iti idaṃ suttaṃ paṭhamasutte kathitapuggalānaṃ vaseneva kathitaṃ,",
  "atk-s0402a0:1235_7": "desanāmattameva panettha nānanti.",
  "atk-s0402a0:1236_0": "10. Khandhasuttavaṇṇanā",
  "atk-s0402a0:1237_0": "90.",
  "atk-s0402a0:1237_1": "Dasame paṭhamavāre arahattatthāya payogaṃ anārabhitvā ṭhito pamādavihārī sekhapuggalo kathito.",
  "atk-s0402a0:1237_2": "Dutiyavāre anuppāditajjhāno āraddhavipassako appamādavihārī sekhapuggalo kathito.",
  "atk-s0402a0:1237_3": "Tatiyavāre āraddhavipassako appamādavihārī aṭṭhavimokkhalābhī sekhapuggalo kathito,",
  "atk-s0402a0:1237_4": "catutthavāre paramasukhumālakhīṇāsavoti.",
  "atk-s0402a0:1238_0": "1. Asurasuttavaṇṇanā",
  "atk-s0402a0:1239_0": "91.",
  "atk-s0402a0:1239_1": "Pañcamassa paṭhame asuroti asurasadiso bībhaccho.",
  "atk-s0402a0:1239_2": "Devoti devasadiso guṇavasena abhirūpo pāsādiko.",
  "atk-s0402a0:1240_0": "2. Paṭhamasamādhisuttavaṇṇanā",
  "atk-s0402a0:1241_0": "92.",
  "atk-s0402a0:1241_1": "Dutiye ajjhattaṃ cetosamathassāti niyakajjhatte appanācittasamādhissa.",
  "atk-s0402a0:1241_2": "Adhipaññādhammavipassanāyāti saṅkhārapariggāhakavipassanāñāṇassa.",
  "atk-s0402a0:1241_3": "Tañhi adhipaññāsaṅkhātañca,",
  "atk-s0402a0:1241_4": "pañcakkhandhasaṅkhātesu ca dhammesu vipassanābhūtaṃ,",
  "atk-s0402a0:1241_5": "tasmā “adhipaññādhammavipassanā”ti vuccatīti.",
  "atk-s0402a0:1242_0": "3. Dutiyasamādhisuttavaṇṇanā",
  "atk-s0402a0:1243_0": "93.",
  "atk-s0402a0:1243_1": "Tatiye yogo karaṇīyoti yuttappayuttatā kattabbā.",
  "atk-s0402a0:1243_2": "Chandoti kattukamyatāchando.",
  "atk-s0402a0:1243_3": "Vāyāmoti payogo.",
  "atk-s0402a0:1243_4": "Ussāhoti tato adhimattataraṃ vīriyaṃ.",
  "atk-s0402a0:1243_5": "Ussoḷhīti paṅkalaggasakaṭauddharaṇasadisaṃ mahāvīriyaṃ.",
  "atk-s0402a0:1243_6": "Appaṭivānīti anivattanatā.",
  "atk-s0402a0:1244_0": "4. Tatiyasamādhisuttavaṇṇanā",
  "atk-s0402a0:1245_0": "94.",
  "atk-s0402a0:1245_1": "Catutthe evaṃ kho, āvuso,",
  "atk-s0402a0:1245_2": "saṅkhārā daṭṭhabbātiādīsu, āvuso,",
  "atk-s0402a0:1245_3": "saṅkhārā nāma aniccato daṭṭhabbā,",
  "atk-s0402a0:1245_4": "aniccato sammasitabbā,",
  "atk-s0402a0:1245_5": "aniccato passitabbā.",
  "atk-s0402a0:1245_6": "Tathā dukkhato,",
  "atk-s0402a0:1245_7": "anattatoti evaṃ attho daṭṭhabbo. Evaṃ kho, āvuso,",
  "atk-s0402a0:1245_8": "cittaṃ saṇṭhapetabbantiādīsupi paṭhamajjhānavasena, āvuso,",
  "atk-s0402a0:1245_9": "cittaṃ saṇṭhapetabbaṃ paṭhamajjhānavasena sannisādetabbaṃ,",
  "atk-s0402a0:1245_10": "paṭhamajjhānavasena ekodi kātabbaṃ,",
  "atk-s0402a0:1245_11": "paṭhamajjhānavasena samādahitabbaṃ.",
  "atk-s0402a0:1245_12": "Tathā dutiyajjhānādivasenāti evaṃ attho daṭṭhabbo.",
  "atk-s0402a0:1245_13": "Imesu tīsupi suttesu samathavipassanā lokiyalokuttarāva kathitā.",
  "atk-s0402a0:1246_0": "5. Chavālātasuttavaṇṇanā",
  "atk-s0402a0:1247_0": "95.",
  "atk-s0402a0:1247_1": "Pañcame chavālātanti susāne alātaṃ.",
  "atk-s0402a0:1247_2": "Majjhe gūthagatanti majjhaṭṭhāne gūthamakkhitaṃ.",
  "atk-s0402a0:1247_3": "Neva gāme kaṭṭhatthaṃ pharatīti kūṭagopānasithambhasopānādīnaṃ atthāya anupaneyyatāya gāme na kaṭṭhatthaṃ sādheti,",
  "atk-s0402a0:1247_4": "khettakuṭipādaṃ vā mañcapādaṃ vā kātuṃ anupaneyyatāya na araññe kaṭṭhatthaṃ sādheti.",
  "atk-s0402a0:1247_5": "Dvīsu koṭīsu gayhamānaṃ hatthaṃ ḍahati,",
  "atk-s0402a0:1247_6": "majjhe gayhamānaṃ gūthena makkheti.",
  "atk-s0402a0:1247_7": "Tathūpamanti taṃsarikkhakaṃ.",
  "atk-s0402a0:1247_8": "Abhikkantataroti sundarataro.",
  "atk-s0402a0:1247_9": "Paṇītataroti uttamataro.",
  "atk-s0402a0:1247_10": "Gavā khīranti gāvito khīraṃ.",
  "atk-s0402a0:1247_11": "Khīramhā dadhītiādīsu paraṃ paraṃ purimato purimato aggaṃ,",
  "atk-s0402a0:1247_12": "sappimaṇḍo pana tesu sabbesupi aggameva.",
  "atk-s0402a0:1247_13": "Aggotiādīsu guṇehi aggo ceva seṭṭho ca pamukho ca uttamo ca pavaro cāti veditabbo.",
  "atk-s0402a0:1247_14": "Chavālātūpamāya na dussīlo puggalo kathito,",
  "atk-s0402a0:1247_15": "appassuto pana vissaṭṭhakammanto goṇasadiso puggalo kathitoti veditabbo.",
  "atk-s0402a0:1247_16": "Chaṭṭhe sabbaṃ uttānatthameva.",
  "atk-s0402a0:1248_0": "7. Khippanisantisuttavaṇṇanā",
  "atk-s0402a0:1249_0": "97.",
  "atk-s0402a0:1249_1": "Sattame khippanisantīti khippanisāmano sīghaṃ jānituṃ samattho.",
  "atk-s0402a0:1249_2": "Sutānañca dhammānanti sutappaguṇānaṃ tantidhammānaṃ.",
  "atk-s0402a0:1249_3": "Atthūpaparikkhīti atthaṃ upaparikkhako.",
  "atk-s0402a0:1249_4": "Atthamaññāya dhammamaññāyāti aṭṭhakathañca pāḷiñca jānitvā.",
  "atk-s0402a0:1249_5": "Dhammānudhammappaṭipanno hotīti navalokuttaradhammānaṃ anurūpadhammabhūtaṃ sasīlakaṃ pubbabhāgappaṭipadaṃ paṭipanno hoti.",
  "atk-s0402a0:1249_6": "No ca kalyāṇavācoti na sundaravacano.",
  "atk-s0402a0:1249_7": "Na kalyāṇavākkaraṇoti na sundaravacanaghoso hoti.",
  "atk-s0402a0:1249_8": "Poriyātiādīhi saddhiṃ no-",
  "atk-s0402a0:1249_9": "kāro yojetabboyeva.",
  "atk-s0402a0:1249_10": "Guṇaparipuṇṇāya apalibuddhāya adosāya agaḷitapadabyañjanāya atthaṃ viññāpetuṃ samatthāya vācāya samannāgato na hotīti attho.",
  "atk-s0402a0:1249_11": "Iminā upāyena sabbattha attho veditabbo.",
  "atk-s0402a0:1250_0": "8. Attahitasuttavaṇṇanā",
  "atk-s0402a0:1251_0": "98- 99.",
  "atk-s0402a0:1251_1": "Aṭṭhamaṃ puggalajjhāsayavasenāpi dasabalassa desanāñāṇavilāsenāpi kathitaṃ,",
  "atk-s0402a0:1251_2": "navamaṃ pañcaveravasena.",
  "atk-s0402a0:1252_0": "10. Potaliyasuttavaṇṇanā",
  "atk-s0402a0:1253_0": "100.",
  "atk-s0402a0:1253_1": "Dasame kālenāti yuttappattakālena.",
  "atk-s0402a0:1253_2": "Khamatīti ruccati.",
  "atk-s0402a0:1253_3": "Yadidaṃ tattha tattha kālaññutāti yā esā tattha tattha kālaṃ jānanā.",
  "atk-s0402a0:1253_4": "Taṃ taṃ kālaṃ ñatvā hi avaṇṇārahassa avaṇṇakathanaṃ vaṇṇārahassa ca vaṇṇakathanaṃ paṇḍitānaṃ pakatīti dasseti.",
  "atk-s0402a0:1254_0": "1-2. Valāhakasuttadvayavaṇṇanā",
  "atk-s0402a0:1255_0": "101- 2.",
  "atk-s0402a0:1255_1": "Tatiyapaṇṇāsakassa paṭhame valāhakāti meghā.",
  "atk-s0402a0:1255_2": "Bhāsitā hoti no kattāti “idañcidañca karissāmī”ti kevalaṃ bhāsatiyeva,",
  "atk-s0402a0:1255_3": "na karoti.",
  "atk-s0402a0:1255_4": "Kattā hoti no bhāsitāti akathetvāva “idañcidañca mayā kātuṃ vaṭṭatī”ti kattā hoti.",
  "atk-s0402a0:1255_5": "Evaṃ sabbattha attho veditabbo.",
  "atk-s0402a0:1255_6": "Dutiyaṃ uttānatthameva.",
  "atk-s0402a0:1256_0": "3. Kumbhasuttavaṇṇanā",
  "atk-s0402a0:1257_0": "103.",
  "atk-s0402a0:1257_1": "Tatiye kumbhāti ghaṭā.",
  "atk-s0402a0:1257_2": "Tuccho pihitoti rittako pihitamukho.",
  "atk-s0402a0:1257_3": "Pūro vivaṭoti udakapuṇṇo apārutamukho.",
  "atk-s0402a0:1257_4": "Sesadvayepi eseva nayo.",
  "atk-s0402a0:1258_0": "4. Udakarahadasuttavaṇṇanā",
  "atk-s0402a0:1259_0": "104.",
  "atk-s0402a0:1259_1": "Catutthe uttāno gambhīrobhāsotiādīsu purāṇapaṇṇarasasambhinnavaṇṇo kāḷaudako gambhīrobhāso nāma,",
  "atk-s0402a0:1259_2": "acchavippasannamaṇivaṇṇaudako uttānobhāso nāma.",
  "atk-s0402a0:1260_0": "5-6. Ambasuttavaṇṇanā",
  "atk-s0402a0:1261_0": "105- 6.",
  "atk-s0402a0:1261_1": "Pañcame āmaṃ pakkavaṇṇīti āmakaṃ hutvā olokentānaṃ pakkasadisaṃ khāyati.",
  "atk-s0402a0:1261_2": "Evaṃ sabbapadāni daṭṭhabbāni.",
  "atk-s0402a0:1261_3": "Chaṭṭhaṃ uttānatthameva.",
  "atk-s0402a0:1262_0": "7. Mūsikasuttavaṇṇanā",
  "atk-s0402a0:1263_0": "107.",
  "atk-s0402a0:1263_1": "Sattame yo āvāṭaṃ khaṇati,",
  "atk-s0402a0:1263_2": "na ca tattha vasati,",
  "atk-s0402a0:1263_3": "so gādhaṃ kattā no vasitāti vuccati.",
  "atk-s0402a0:1263_4": "Khantātipi pāṭho.",
  "atk-s0402a0:1263_5": "Iminā nayena sabbapadāni veditabbāni.",
  "atk-s0402a0:1264_0": "8. Balībaddasuttavaṇṇanā",
  "atk-s0402a0:1265_0": "108.",
  "atk-s0402a0:1265_1": "Aṭṭhame yo attano gogaṇaṃ maddati,",
  "atk-s0402a0:1265_2": "na paragogaṇaṃ,",
  "atk-s0402a0:1265_3": "ayaṃ sagavacaṇḍo no paragavacaṇḍoti evaṃ sabbapadāni veditabbāni.",
  "atk-s0402a0:1265_4": "Ubbejetā hotīti ghaṭṭetvā vijjhitvā ubbegapattaṃ karoti.",
  "atk-s0402a0:1266_0": "9. Rukkhasuttavaṇṇanā",
  "atk-s0402a0:1267_0": "109.",
  "atk-s0402a0:1267_1": "Navame pheggu phegguparivāroti nissāro pheggurukkho pheggurukkheheva parivuto.",
  "atk-s0402a0:1267_2": "Sāraparivāroti khadirādīhi sārarukkheheva parivuto.",
  "atk-s0402a0:1267_3": "Esa nayo sabbattha.",
  "atk-s0402a0:1268_0": "10. Āsīvisasuttavaṇṇanā",
  "atk-s0402a0:1269_0": "110.",
  "atk-s0402a0:1269_1": "Dasame āgataviso na ghoravisoti yassa visaṃ āgacchati,",
  "atk-s0402a0:1269_2": "ghoraṃ pana na hoti,",
  "atk-s0402a0:1269_3": "cirakālaṃ na pīḷeti.",
  "atk-s0402a0:1269_4": "Sesapadesupi eseva nayoti.",
  "atk-s0402a0:1270_0": "1. Kesisuttavaṇṇanā",
  "atk-s0402a0:1271_0": "111.",
  "atk-s0402a0:1271_1": "Dutiyassa paṭhame kesīti tassa nāmaṃ.",
  "atk-s0402a0:1271_2": "Assadamme sāretīti assadammasārathi.",
  "atk-s0402a0:1271_3": "Saṇhenapi vinetītiādīsu tassa anucchavikaṃ sakkāraṃ katvā subhojanaṃ bhojetvā madhurapānaṃ pāyetvā muduvacanena",
  "atk-s0402a0:1271_4": "samudācaritvā damento saṇhena dameti nāma,",
  "atk-s0402a0:1271_5": "jāṇubandhanamukhabandhanādīhi ceva patodavijjhanakasābhighātapharusavacanehi ca damento pharusena dameti nāma,",
  "atk-s0402a0:1271_6": "kālena kālaṃ tadubhayaṃ karonto saṇhapharusena dameti nāma.",
  "atk-s0402a0:1272_0": "2. Javasuttavaṇṇanā",
  "atk-s0402a0:1273_0": "112.",
  "atk-s0402a0:1273_1": "Dutiye ajjavenāti ujukabhāvena.",
  "atk-s0402a0:1273_2": "Javenāti padavegena.",
  "atk-s0402a0:1273_3": "Khantiyāti adhivāsanakkhantiyā.",
  "atk-s0402a0:1273_4": "Soraccenāti sucibhāvasīlena.",
  "atk-s0402a0:1273_5": "Puggalaguṇaṅgesu javenāti ñāṇajavena.",
  "atk-s0402a0:1273_6": "Sesamettha uttānatthameva.",
  "atk-s0402a0:1274_0": "3. Patodasuttavaṇṇanā",
  "atk-s0402a0:1275_0": "113.",
  "atk-s0402a0:1275_1": "Tatiye patodacchāyanti vijjhanatthaṃ ukkhittassa patodassa chāyaṃ.",
  "atk-s0402a0:1275_2": "Saṃvijjatīti “javo me gahetabbo”ti sallakkhaṇavasena saṃvijjati.",
  "atk-s0402a0:1275_3": "Saṃvegaṃ āpajjatīti saṃvegaṃ paṭipajjati lomavedhaviddhoti lomakūpe patodavedhena viddhamatto.",
  "atk-s0402a0:1275_4": "Cammavedhaviddhoti chavicammaṃ chindantena patodavedhena viddho.",
  "atk-s0402a0:1275_5": "Aṭṭhivedhaviddhoti aṭṭhiṃ bhindantena vedhena viddho.",
  "atk-s0402a0:1275_6": "Kāyenāti nāmakāyena.",
  "atk-s0402a0:1275_7": "Paramasaccanti nibbānaṃ.",
  "atk-s0402a0:1275_8": "Sacchikarotīti passati.",
  "atk-s0402a0:1275_9": "Paññāyāti sahavipassanāya maggapaññāya.",
  "atk-s0402a0:1276_0": "4. Nāgasuttavaṇṇanā",
  "atk-s0402a0:1277_0": "114.",
  "atk-s0402a0:1277_1": "Catutthe aṭṭhiṃ katvāti aṭṭhiko hutvā.",
  "atk-s0402a0:1277_2": "Tiṇavaninnādasaddānanti ettha tiṇavoti ḍiṇḍimo,",
  "atk-s0402a0:1277_3": "ninnādasaddoti sabbesampi ekatomissito mahāsaddo.",
  "atk-s0402a0:1277_4": "Ḍaṃsādīsu ḍaṃsāti piṅgalamakkhikā,",
  "atk-s0402a0:1277_5": "makasā makasāva.",
  "atk-s0402a0:1277_6": "Khippaññeva gantā hotīti sīlasamādhipaññāvimuttivimuttiñāṇadassanāni pūretvā sīghameva gantā hoti.",
  "atk-s0402a0:1278_0": "5. Ṭhānasuttavaṇṇanā",
  "atk-s0402a0:1279_0": "115.",
  "atk-s0402a0:1279_1": "Pañcame ṭhānānīti kāraṇāni.",
  "atk-s0402a0:1279_2": "Anatthāya saṃvattatīti ahitāya avaḍḍhiyā saṃvattati.",
  "atk-s0402a0:1279_3": "Ettha ca paṭhamaṃ opātakkhaṇanamacchabandhanasandhicchedanādibhedaṃ sadukkhaṃ savighātaṃ pāpakammaṃ veditabbaṃ,",
  "atk-s0402a0:1279_4": "dutiyaṃ samajīvikānaṃ gihīnaṃ pupphacchaḍḍakādikammaṃ sudhākoṭṭana-",
  "atk-s0402a0:1279_5": "gehacchādanaasuciṭṭhānasammajjanādikammañca veditabbaṃ,",
  "atk-s0402a0:1279_6": "tatiyaṃ surāpānagandhavilepanamālāpiḷandhanādikammañceva assādavasena pavattaṃ pāṇātipātādikammañca veditabbaṃ,",
  "atk-s0402a0:1279_7": "catutthaṃ dhammassavanatthāya gamanakāle suddhavatthacchādana-",
  "atk-s0402a0:1279_8": "mālāgandhādīnaṃ ādāya gamanaṃ cetiyavandanaṃ bodhivandanaṃ madhuradhammakathāsavanaṃ pañcasīlasamādānanti",
  "atk-s0402a0:1279_9": "evamādīsu somanassasampayuttaṃ kusalakammaṃ veditabbaṃ.",
  "atk-s0402a0:1279_10": "Purisathāmeti purisassa ñāṇathāmasmiṃ.",
  "atk-s0402a0:1279_11": "Sesadvayepi eseva nayo.",
  "atk-s0402a0:1280_0": "6. Appamādasuttavaṇṇanā",
  "atk-s0402a0:1281_0": "116.",
  "atk-s0402a0:1281_1": "Chaṭṭhe yato khoti yadā kho.",
  "atk-s0402a0:1281_2": "Samparāyikassāti desanāmattametaṃ,",
  "atk-s0402a0:1281_3": "khīṇāsavo pana neva samparāyikassa,",
  "atk-s0402a0:1281_4": "na diṭṭhadhammikassa maraṇassa bhāyati.",
  "atk-s0402a0:1281_5": "Sova idha adhippeto.",
  "atk-s0402a0:1281_6": "Keci pana “sammādiṭṭhi bhāvitāti vacanato sotāpannaṃ ādiṃ katvā sabbepi ariyā adhippetā”ti vadanti.",
  "atk-s0402a0:1282_0": "7. Ārakkhasuttavaṇṇanā",
  "atk-s0402a0:1283_0": "117.",
  "atk-s0402a0:1283_1": "Sattame attarūpenāti attano anurūpena anucchavikena,",
  "atk-s0402a0:1283_2": "hitakāmenāti attho.",
  "atk-s0402a0:1283_3": "Rajanīyesūti rāgassa paccayabhūtesu.",
  "atk-s0402a0:1283_4": "Dhammesūti sabhāvesu,",
  "atk-s0402a0:1283_5": "iṭṭhārammaṇesūti attho.",
  "atk-s0402a0:1283_6": "Evaṃ sabbattha nayo veditabbo.",
  "atk-s0402a0:1283_7": "Na rajjatīti diṭṭhivasena na rajjati.",
  "atk-s0402a0:1283_8": "Sesapadesupi eseva nayo.",
  "atk-s0402a0:1283_9": "Na ca pana samaṇavacanahetupi gacchatīti samaṇānaṃ paravādīnaṃ vacanahetupi attano diṭṭhiṃ pahāya tesaṃ diṭṭhivasena na gacchatīti attho.",
  "atk-s0402a0:1283_10": "Idhāpi khīṇāsavova adhippeto.",
  "atk-s0402a0:1284_0": "8-10. Saṃvejanīyādisuttattayavaṇṇanā",
  "atk-s0402a0:1285_0": "118- 120.",
  "atk-s0402a0:1285_1": "Aṭṭhame dassanīyānīti passitabbayuttakāni.",
  "atk-s0402a0:1285_2": "Saṃvejanīyānīti saṃvegajanakāni.",
  "atk-s0402a0:1285_3": "Navame jātibhayanti jātiṃ ārabbha uppajjanakabhayaṃ.",
  "atk-s0402a0:1285_4": "Sesapadesupi eseva nayo.",
  "atk-s0402a0:1285_5": "Dasame aggibhayanti aggiṃ paṭicca uppajjanakabhayaṃ.",
  "atk-s0402a0:1285_6": "Sesapadesupi eseva nayo.",
  "atk-s0402a0:1286_0": "1. Attānuvādasuttavaṇṇanā",
  "atk-s0402a0:1287_0": "121.",
  "atk-s0402a0:1287_1": "Tatiyassa paṭhame attānuvādabhayanti attānaṃ anuvadantassa uppajjanakabhayaṃ.",
  "atk-s0402a0:1287_2": "Parānuvādabhayanti parassa anuvādato uppajjanakabhayaṃ.",
  "atk-s0402a0:1287_3": "Daṇḍabhayanti dvattiṃsa kammakāraṇā paṭicca uppajjanakabhayaṃ.",
  "atk-s0402a0:1287_4": "Duggatibhayanti cattāro apāye paṭicca uppajjanakabhayaṃ.",
  "atk-s0402a0:1287_5": "Idaṃ vuccati,",
  "atk-s0402a0:1287_6": "bhikkhave,",
  "atk-s0402a0:1287_7": "attānuvādabhayantiādīsu attānuvādabhayaṃ tāva paccavekkhantassa ajjhattaṃ hirī samuṭṭhāti,",
  "atk-s0402a0:1287_8": "sāssa tīsu dvāresu saṃvaraṃ janeti,",
  "atk-s0402a0:1287_9": "tīsu dvāresu saṃvaro catupārisuddhisīlaṃ hoti.",
  "atk-s0402a0:1287_10": "So tasmiṃ sīle patiṭṭhāya vipassanaṃ vaḍḍhetvā aggaphale patiṭṭhāti.",
  "atk-s0402a0:1287_11": "Parānuvādabhayaṃ pana paccavekkhantassa bahiddhā ottappaṃ samuṭṭhāti,",
  "atk-s0402a0:1287_12": "tadassa tīsu dvāresu saṃvaraṃ janeti,",
  "atk-s0402a0:1287_13": "tīsu dvāresu saṃvaro catupārisuddhisīlaṃ hoti.",
  "atk-s0402a0:1287_14": "So tasmiṃ sīle patiṭṭhāya vipassanaṃ vaḍḍhetvā aggaphale patiṭṭhāti.",
  "atk-s0402a0:1287_15": "Duggatibhayaṃ paccavekkhantassa ajjhattaṃ hirī samuṭṭhāti,",
  "atk-s0402a0:1287_16": "sāssa tīsu dvāresu saṃvaraṃ janeti,",
  "atk-s0402a0:1287_17": "tīsu dvāresu saṃvaro catupārisuddhisīlaṃ hoti.",
  "atk-s0402a0:1287_18": "So tasmiṃ sīle patiṭṭhāya vipassanaṃ vaḍḍhetvā aggaphale patiṭṭhāti.",
  "atk-s0402a0:1288_0": "2. Ūmibhayasuttavaṇṇanā",
  "atk-s0402a0:1289_0": "122.",
  "atk-s0402a0:1289_1": "Dutiye udakorohantassāti udakaṃ otarantassa.",
  "atk-s0402a0:1289_2": "Pāṭikaṅkhitabbānīti icchitabbāni.",
  "atk-s0402a0:1289_3": "Susukābhayanti caṇḍamacchabhayaṃ.",
  "atk-s0402a0:1289_4": "Mukhāvaraṇaṃ maññe karontīti mukhapidahanaṃ viya karonti.",
  "atk-s0402a0:1289_5": "Odarikattassāti mahodaratāya mahagghasabhāvassa.",
  "atk-s0402a0:1289_6": "Arakkhiteneva kāyenātiādīsu kāyadvāre tividhassa saṃvarassa abhāvato arakkhitena kāyena.",
  "atk-s0402a0:1289_7": "Vacīdvāre catubbidhassa saṃvarassa abhāvato arakkhitāya vācāya.",
  "atk-s0402a0:1290_0": "3. Paṭhamanānākaraṇasuttavaṇṇanā",
  "atk-s0402a0:1291_0": "123.",
  "atk-s0402a0:1291_1": "Tatiye tadassādetīti taṃ jhānaṃ sukhassādena assādeti.",
  "atk-s0402a0:1291_2": "Nikāmetīti pattheti.",
  "atk-s0402a0:1291_3": "Vittiṃ āpajjatīti tuṭṭhiṃ āpajjati.",
  "atk-s0402a0:1291_4": "Tadadhimuttoti tasmiṃ adhimutto,",
  "atk-s0402a0:1291_5": "taṃ vā adhimutto.",
  "atk-s0402a0:1291_6": "Tabbahulavihārīti tena jhānena bahulaṃ viharanto.",
  "atk-s0402a0:1291_7": "Sahabyataṃ upapajjatīti sahabhāvaṃ gacchati,",
  "atk-s0402a0:1291_8": "tattha nibbattatīti attho.",
  "atk-s0402a0:1291_9": "Kappo āyuppamāṇanti ettha paṭhamajjhānaṃ atthi hīnaṃ,",
  "atk-s0402a0:1291_10": "atthi majjhimaṃ,",
  "atk-s0402a0:1291_11": "atthi paṇītaṃ.",
  "atk-s0402a0:1291_12": "Tattha hīnena uppannānaṃ kappassa tatiyo koṭṭhāso āyuppamāṇaṃ,",
  "atk-s0402a0:1291_13": "majjhimena upaḍḍhakappo,",
  "atk-s0402a0:1291_14": "paṇītena kappo.",
  "atk-s0402a0:1291_15": "Taṃ sandhāyetaṃ vuttaṃ.",
  "atk-s0402a0:1291_16": "Nirayampi gacchatīti nirayagamanīyassa kammassa appahīnattā aparāparaṃ gacchati,",
  "atk-s0402a0:1291_17": "na anantarameva.",
  "atk-s0402a0:1291_18": "Tasmiṃyeva bhave parinibbāyatīti tasmiṃyeva rūpabhave ṭhatvā parinibbāyati,",
  "atk-s0402a0:1291_19": "na heṭṭhā otarati.",
  "atk-s0402a0:1291_20": "Yadidaṃ gatiyā upapattiyā satīti yaṃ idaṃ gatiyā ca upapattiyā ca sati sekhassa ariyasāvakassa paṭisandhivasena",
  "atk-s0402a0:1291_21": "heṭṭhā anotaritvā tasmiṃyeva rūpabhave upari dutiyatatiyādīsu aññatarasmiṃ brahmaloke parinibbānaṃ,",
  "atk-s0402a0:1291_22": "puthujjanassa pana nirayādigamanaṃ,",
  "atk-s0402a0:1291_23": "idaṃ nānākaraṇanti attho.",
  "atk-s0402a0:1292_0": "Dve kappāti etthāpi dutiyajjhānaṃ vuttanayeneva tividhaṃ hoti.",
  "atk-s0402a0:1292_1": "Tattha paṇītabhāvanena nibbattānaṃ aṭṭhakappā āyuppamāṇaṃ,",
  "atk-s0402a0:1292_2": "majjhimena cattāro,",
  "atk-s0402a0:1292_3": "hīnena dve.",
  "atk-s0402a0:1292_4": "Taṃ sandhāyetaṃ vuttaṃ.",
  "atk-s0402a0:1292_5": "Cattāro kappāti ettha yaṃ heṭṭhā vuttaṃ “kappo,",
  "atk-s0402a0:1292_6": "dve kappā”ti,",
  "atk-s0402a0:1292_7": "tampi āharitvā attho veditabbo.",
  "atk-s0402a0:1292_8": "Kappoti ca guṇassapi nāmaṃ,",
  "atk-s0402a0:1292_9": "tasmā kappo dve kappā cattāro kappāti ayamettha attho daṭṭhabbo.",
  "atk-s0402a0:1292_10": "Idaṃ vuttaṃ hoti –",
  "atk-s0402a0:1292_11": "yo paṭhamaṃ vutto kappo,",
  "atk-s0402a0:1292_12": "so dve vāre gaṇetvā ekena guṇena dve kappā honti,",
  "atk-s0402a0:1292_13": "dutiyena cattāro,",
  "atk-s0402a0:1292_14": "puna te cattāro kappāti imehi catūhi guṇehi guṇitā ekena guṇena aṭṭha honti,",
  "atk-s0402a0:1292_15": "dutiyena soḷasa,",
  "atk-s0402a0:1292_16": "tatiyena dvattiṃsa,",
  "atk-s0402a0:1292_17": "catutthena catusaṭṭhīti.",
  "atk-s0402a0:1292_18": "Evamidha paṇītajjhānavasena catusaṭṭhi kappā gahitāti veditabbā.",
  "atk-s0402a0:1292_19": "Pañca kappasatānīti idaṃ paṇītasseva upapattijjhānassa vasena vuttaṃ.",
  "atk-s0402a0:1292_20": "Vehapphalesu vā paṭhamajjhānabhūmiādīsu viya tiṇṇaṃ brahmalokānaṃ abhāvato ettakameva āyuppamāṇaṃ.",
  "atk-s0402a0:1292_21": "Tasmā evaṃ vuttaṃ.",
  "atk-s0402a0:1293_0": "4. Dutiyanānākaraṇasuttavaṇṇanā",
  "atk-s0402a0:1294_0": "124.",
  "atk-s0402a0:1294_1": "Catutthe rūpameva rūpagataṃ.",
  "atk-s0402a0:1294_2": "Sesapadesupi eseva nayo.",
  "atk-s0402a0:1294_3": "Aniccatotiādīsu hutvā abhāvaṭṭhena aniccato,",
  "atk-s0402a0:1294_4": "ābādhaṭṭhena rogato,",
  "atk-s0402a0:1294_5": "anto padussanaṭṭhena gaṇḍato,",
  "atk-s0402a0:1294_6": "anupaviṭṭhaṭṭhena sallato,",
  "atk-s0402a0:1294_7": "sadukkhaṭṭhena aghato,",
  "atk-s0402a0:1294_8": "sampīḷanaṭṭhena ābādhato,",
  "atk-s0402a0:1294_9": "avidheyyaṭṭhena parato,",
  "atk-s0402a0:1294_10": "palujjanaṭṭhena palokato,",
  "atk-s0402a0:1294_11": "nissattaṭṭhena suññato,",
  "atk-s0402a0:1294_12": "avasavattanaṭṭhena anattato.",
  "atk-s0402a0:1294_13": "Ettha ca “aniccato palokato”ti dvīhi padehi aniccalakkhaṇaṃ kathitaṃ,",
  "atk-s0402a0:1294_14": "“suññato anattato”ti dvīhi anattalakkhaṇaṃ,",
  "atk-s0402a0:1294_15": "sesehi dukkhalakkhaṇaṃ kathitanti veditabbaṃ.",
  "atk-s0402a0:1294_16": "Samanupassatīti ñāṇena passati.",
  "atk-s0402a0:1294_17": "Evaṃ pañcakkhandhe tilakkhaṇaṃ āropetvā passanto tayo magge tīṇi phalāni sacchikaroti.",
  "atk-s0402a0:1294_18": "Suddhāvāsānaṃ devānaṃ sahabyataṃ upapajjatīti tattha ṭhito catutthajjhānaṃ bhāvetvā upapajjati.",
  "atk-s0402a0:1295_0": "5-6. Mettāsuttadvayavaṇṇanā",
  "atk-s0402a0:1296_0": "125- 126.",
  "atk-s0402a0:1296_1": "Pañcame paṭhamajjhānavasena mettā,",
  "atk-s0402a0:1296_2": "dutiyādivasena karuṇādayo dassitā.",
  "atk-s0402a0:1296_3": "Chaṭṭhaṃ catutthe vuttanayeneva veditabbaṃ.",
  "atk-s0402a0:1297_0": "7. Paṭhamatathāgataacchariyasuttavaṇṇanā",
  "atk-s0402a0:1298_0": "127.",
  "atk-s0402a0:1298_1": "Sattame pātubhāvāti pātubhāvena.",
  "atk-s0402a0:1298_2": "Kucchiṃ okkamatīti ettha kucchiṃ okkanto hotīti attho.",
  "atk-s0402a0:1298_3": "Okkante hi tasmiṃ evaṃ hoti,",
  "atk-s0402a0:1298_4": "na okkamamāne.",
  "atk-s0402a0:1298_5": "Appamāṇoti vuḍḍhippamāṇo,",
  "atk-s0402a0:1298_6": "vipuloti attho.",
  "atk-s0402a0:1298_7": "Uḷāroti tasseva vevacanaṃ.",
  "atk-s0402a0:1298_8": "Devānaṃ devānubhāvanti ettha devānaṃ ayamānubhāvo –",
  "atk-s0402a0:1298_9": "nivatthavatthassa pabhā dvādasa yojanāni pharati,",
  "atk-s0402a0:1298_10": "tathā sarīrassa,",
  "atk-s0402a0:1298_11": "tathā vimānassa,",
  "atk-s0402a0:1298_12": "taṃ atikkamitvāti attho.",
  "atk-s0402a0:1298_13": "Lokantarikāti tiṇṇaṃ tiṇṇaṃ cakkavāḷānaṃ antarā ekeko lokantariko hoti,",
  "atk-s0402a0:1298_14": "tiṇṇaṃ sakaṭacakkānaṃ pattānaṃ vā aññamaññaṃ āhacca ṭhapitānaṃ majjhe okāso viya.",
  "atk-s0402a0:1298_15": "So pana lokantarikanirayo parimāṇato aṭṭhayojanasahassappamāṇo hoti.",
  "atk-s0402a0:1298_16": "Aghāti niccavivaṭā.",
  "atk-s0402a0:1298_17": "Asaṃvutāti heṭṭhāpi appatiṭṭhā.",
  "atk-s0402a0:1298_18": "Andhakārāti tamabhūtā.",
  "atk-s0402a0:1298_19": "Andhakāratimisāti cakkhuviññāṇuppattinivāraṇato andhabhāvakaraṇatimisāya samannāgatā.",
  "atk-s0402a0:1298_20": "Tattha kira cakkhuviññāṇaṃ na jāyati.",
  "atk-s0402a0:1298_21": "Evaṃmahiddhikānanti candimasūriyā kira ekappahāreneva tīsu dīpesu paññāyanti,",
  "atk-s0402a0:1298_22": "evaṃmahiddhikā.",
  "atk-s0402a0:1298_23": "Ekekāya disāya nava nava yojanasatasahassāni andhakāraṃ vidhamitvā ālokaṃ dassenti,",
  "atk-s0402a0:1298_24": "evaṃmahānubhāvā.",
  "atk-s0402a0:1298_25": "Ābhā nānubhontīti pabhā nappahonti.",
  "atk-s0402a0:1298_26": "Te kira cakkavāḷapabbatassa vemajjhena caranti cakkavāḷapabbatañca atikkamitvā lokantaranirayā.",
  "atk-s0402a0:1298_27": "Tasmā tesaṃ tattha ābhā nappahonti.",
  "atk-s0402a0:1299_0": "Yepi tattha sattāti yepi tasmiṃ lokantaramahāniraye sattā upapannā.",
  "atk-s0402a0:1299_1": "Kiṃ pana kammaṃ katvā tattha uppajjantīti?",
  "atk-s0402a0:1299_2": "Bhāriyaṃ dāruṇaṃ mātāpitūnaṃ dhammikasamaṇabrāhmaṇānañca upari aparādhaṃ,",
  "atk-s0402a0:1299_3": "aññañca divase divase pāṇavadhādisāhasikakammaṃ katvā uppajjanti tambapaṇṇidīpe abhayacoranāgacorādayo viya.",
  "atk-s0402a0:1299_4": "Tesaṃ attabhāvo tigāvutiko hoti,",
  "atk-s0402a0:1299_5": "vaggulīnaṃ viya dīghanakhā honti.",
  "atk-s0402a0:1299_6": "Te rukkhe vagguliyo viya nakhehi cakkavāḷapabbatapāde lagganti.",
  "atk-s0402a0:1299_7": "Yadā saṃsappantā aññamaññassa hatthapāsagatā honti,",
  "atk-s0402a0:1299_8": "atha “bhakkho no laddho”ti maññamānā tattha byāvaṭā viparivattitvā lokasandhārakaudake patanti,",
  "atk-s0402a0:1299_9": "vāte paharantepi madhukaphalāni viya chijjitvā udake patanti,",
  "atk-s0402a0:1299_10": "patitamattāva accantakhāre udake piṭṭhapiṇḍi viya vilīyanti.",
  "atk-s0402a0:1299_11": "Aññepi kira bho santi sattāti bho yathā mayaṃ mahādukkhaṃ anubhavāma,",
  "atk-s0402a0:1299_12": "evaṃ aññepi kira sattā idaṃ dukkhaṃ anubhavanatthāya idhūpapannāti taṃdivasaṃ passanti.",
  "atk-s0402a0:1299_13": "Ayaṃ pana obhāso ekayāgupānamattampi na tiṭṭhati.",
  "atk-s0402a0:1299_14": "Yāvatā niddāyitvā pabuddho ārammaṇaṃ vibhāveti,",
  "atk-s0402a0:1299_15": "tattakaṃ kālaṃ hoti.",
  "atk-s0402a0:1299_16": "Dīghabhāṇakā pana “accharāsaṅghātamattameva vijjuobhāso viya niccharitvā kiṃ idanti bhaṇantānaṃyeva antaradhāyatī”ti vadanti.",
  "atk-s0402a0:1300_0": "8. Dutiyatathāgataacchariyasuttavaṇṇanā",
  "atk-s0402a0:1301_0": "128.",
  "atk-s0402a0:1301_1": "Aṭṭhame taṇhādiṭṭhīhi allīyitabbaṭṭhena ālayoti pañca kāmaguṇā,",
  "atk-s0402a0:1301_2": "sakalameva vā vaṭṭaṃ.",
  "atk-s0402a0:1301_3": "Āramanti etthāti ārāmo,",
  "atk-s0402a0:1301_4": "ālayo ārāmo etissāti ālayārāmā.",
  "atk-s0402a0:1301_5": "Ālaye ratāti ālayaratā.",
  "atk-s0402a0:1301_6": "Ālaye sammuditāti ālayasammuditā.",
  "atk-s0402a0:1301_7": "Anālaye dhammeti ālayapaṭipakkhe vivaṭṭūpanissite ariyadhamme.",
  "atk-s0402a0:1301_8": "Sussūsatīti sotukāmo hoti.",
  "atk-s0402a0:1301_9": "Sotaṃ odahatīti sotaṃ ṭhapeti.",
  "atk-s0402a0:1301_10": "Aññā cittaṃ upaṭṭhapetīti ājānanatthāya cittaṃ paccupaṭṭhapeti.",
  "atk-s0402a0:1301_11": "Mānoti maññanā,",
  "atk-s0402a0:1301_12": "maññitabbaṭṭhena vā sakalaṃ vaṭṭameva.",
  "atk-s0402a0:1301_13": "Mānavinaye dhammeti mānavinayadhamme.",
  "atk-s0402a0:1301_14": "Upasamapaṭipakkho anupasamo,",
  "atk-s0402a0:1301_15": "anupasantaṭṭhena vā vaṭṭameva anupasamo nāma.",
  "atk-s0402a0:1301_16": "Opasamiketi upasamakare vivaṭṭūpanissite.",
  "atk-s0402a0:1301_17": "Avijjāya gatā samannāgatāti avijjāgatā.",
  "atk-s0402a0:1301_18": "Avijjaṇḍakosena pariyonaddhattā aṇḍaṃ viya bhūtāti aṇḍabhūtā.",
  "atk-s0402a0:1301_19": "Samantato onaddhāti pariyonaddhā.",
  "atk-s0402a0:1301_20": "Avijjāvinayeti avijjāvinayo vuccati arahattaṃ,",
  "atk-s0402a0:1301_21": "taṃnissite dhamme desiyamāneti attho.",
  "atk-s0402a0:1301_22": "Iti imasmiṃ sutte catūsu ṭhānesu vaṭṭaṃ,",
  "atk-s0402a0:1301_23": "catūsu vivaṭṭaṃ kathitaṃ.",
  "atk-s0402a0:1302_0": "9. Ānandaacchariyasuttavaṇṇanā",
  "atk-s0402a0:1303_0": "129.",
  "atk-s0402a0:1303_1": "Navame bhikkhuparisā ānandaṃ dassanāyāti ye bhagavantaṃ passitukāmā theraṃ upasaṅkamanti,",
  "atk-s0402a0:1303_2": "ye vā “āyasmā kirānando samantapāsādiko abhirūpo dassanīyo bahussuto saṅghasobhano”ti therassa guṇe sutvā āgacchanti,",
  "atk-s0402a0:1303_3": "te sandhāya “bhikkhuparisā ānandaṃ dassanāya upasaṅkamatī”ti vuttaṃ.",
  "atk-s0402a0:1303_4": "Esa nayo sabbattha.",
  "atk-s0402a0:1303_5": "Attamanāti “savanena no dassanaṃ sametī”ti sakamanā tuṭṭhacittā.",
  "atk-s0402a0:1303_6": "Dhammanti “kacci, āvuso,",
  "atk-s0402a0:1303_7": "khamanīyaṃ,",
  "atk-s0402a0:1303_8": "kacci yāpanīyaṃ,",
  "atk-s0402a0:1303_9": "kacci yonisomanasikārakammaṃ karotha,",
  "atk-s0402a0:1303_10": "ācariyupajjhāyavattaṃ pūrethā”ti evarūpaṃ paṭisanthāradhammaṃ.",
  "atk-s0402a0:1303_11": "Tattha bhikkhunīsu “kacci,",
  "atk-s0402a0:1303_12": "bhaginiyo,",
  "atk-s0402a0:1303_13": "aṭṭha garudhamme samādāya vattathā”ti idampi nānākaraṇaṃ hoti.",
  "atk-s0402a0:1303_14": "Upāsakesu “svāgataṃ, upāsaka,",
  "atk-s0402a0:1303_15": "na te kiñci sīsaṃ vā aṅgaṃ vā rujjati,",
  "atk-s0402a0:1303_16": "arogā te puttabhātaro”ti na evaṃ paṭisanthāraṃ karoti,",
  "atk-s0402a0:1303_17": "evaṃ pana karoti – “kathaṃ, upāsakā,",
  "atk-s0402a0:1303_18": "tīṇi saraṇāni pañca sīlāni rakkhatha,",
  "atk-s0402a0:1303_19": "māsassa aṭṭha uposathe karotha,",
  "atk-s0402a0:1303_20": "mātāpitūnaṃ upaṭṭhānavattaṃ pūretha,",
  "atk-s0402a0:1303_21": "dhammikasamaṇabrāhmaṇe paṭijaggathā”ti.",
  "atk-s0402a0:1303_22": "Upāsikāsupi eseva nayo.",
  "atk-s0402a0:1304_0": "10. Cakkavattiacchariyasuttavaṇṇanā",
  "atk-s0402a0:1305_0": "130.",
  "atk-s0402a0:1305_1": "Dasame khattiyaparisāti abhisittā anabhisittā ca khattiyā.",
  "atk-s0402a0:1305_2": "Te hi kira “rājā cakkavattī nāma abhirūpo pāsādiko hoti,",
  "atk-s0402a0:1305_3": "ākāsena vicaranto rajjaṃ anusāsati,",
  "atk-s0402a0:1305_4": "dhammiko dhammarājā”ti tassa guṇakathaṃ sutvā savanena dassanamhi samente attamanā honti.",
  "atk-s0402a0:1305_5": "Bhāsatīti “kathaṃ, tātā,",
  "atk-s0402a0:1305_6": "rājadhammaṃ pūretha,",
  "atk-s0402a0:1305_7": "paveṇiṃ rakkhathā”ti paṭisanthāraṃ karoti.",
  "atk-s0402a0:1305_8": "Brāhmaṇesu pana “kathañca, ācariyā,",
  "atk-s0402a0:1305_9": "mante vācetha,",
  "atk-s0402a0:1305_10": "antevāsikā mante gaṇhanti,",
  "atk-s0402a0:1305_11": "dakkhiṇaṃ vā vatthāni vā sīlaṃ vā labhathā”ti evaṃ paṭisanthāraṃ karoti.",
  "atk-s0402a0:1305_12": "Gahapatīsu “kathaṃ, tātā,",
  "atk-s0402a0:1305_13": "na vo rājakulato daṇḍena vā bandhanena vā pīḷā atthi,",
  "atk-s0402a0:1305_14": "sammā devo dhāraṃ anuppavecchati,",
  "atk-s0402a0:1305_15": "sassāni sampajjantī”ti evaṃ paṭisanthāraṃ karoti.",
  "atk-s0402a0:1305_16": "Samaṇesu “kathaṃ, bhante,",
  "atk-s0402a0:1305_17": "kacci pabbajitaparikkhārā sulabhā,",
  "atk-s0402a0:1305_18": "samaṇadhamme nappamajjathā”ti evaṃ paṭisanthāraṃ karotīti.",
  "atk-s0402a0:1306_0": "1. Saṃyojanasuttavaṇṇanā",
  "atk-s0402a0:1307_0": "131.",
  "atk-s0402a0:1307_1": "Catutthassa paṭhame upapattipaṭilābhiyānīti yehi anantarā upapattiṃ paṭilabhati.",
  "atk-s0402a0:1307_2": "Bhavapaṭilābhiyānīti upapattibhavassa paṭilābhāya paccayāni.",
  "atk-s0402a0:1307_3": "Sakadāgāmissāti idaṃ appahīnasaṃyojanesu ariyesu uttamakoṭiyā gahitaṃ.",
  "atk-s0402a0:1307_4": "Yasmā pana antarāparinibbāyissa antarā upapatti natthi,",
  "atk-s0402a0:1307_5": "yaṃ pana so tattha jhānaṃ samāpajjati,",
  "atk-s0402a0:1307_6": "taṃ kusalattā “upapattibhavassa paccayo” teva saṅkhyaṃ gacchati.",
  "atk-s0402a0:1307_7": "Tasmāssa “upapattipaṭilābhiyāni saṃyojanāni pahīnāni,",
  "atk-s0402a0:1307_8": "bhavapaṭilābhiyāni saṃyojanāni appahīnānī”ti vuttaṃ.",
  "atk-s0402a0:1307_9": "Orambhāgiyesu ca appahīnaṃ upādāya sakadāgāmissa avisesena “orambhāgiyāni saṃyojanāni appahīnānī”ti vuttaṃ.",
  "atk-s0402a0:1307_10": "Sesamettha uttānameva.",
  "atk-s0402a0:1308_0": "2. Paṭibhānasuttavaṇṇanā",
  "atk-s0402a0:1309_0": "132.",
  "atk-s0402a0:1309_1": "Dutiye yuttappaṭibhāno no muttappaṭibhānoti pañhaṃ kathento yuttameva katheti,",
  "atk-s0402a0:1309_2": "sīghaṃ pana na katheti,",
  "atk-s0402a0:1309_3": "saṇikameva kathetīti attho.",
  "atk-s0402a0:1309_4": "Iminā nayena sabbapadāni veditabbāni.",
  "atk-s0402a0:1310_0": "3. Ugghaṭitaññūsuttavaṇṇanā",
  "atk-s0402a0:1311_0": "133. Tatiye catunnampi puggalānaṃ iminā suttena viseso veditabbo –",
  "atk-s0402a0:1312_0": "“Katamo ca puggalo ugghaṭitaññū,",
  "atk-s0402a0:1312_1": "yassa puggalassa saha udāhaṭavelāya dhammābhisamayo hoti,",
  "atk-s0402a0:1312_2": "ayaṃ vuccati puggalo ugghaṭitaññū.",
  "atk-s0402a0:1312_3": "Katamo ca puggalo vipañcitaññū,",
  "atk-s0402a0:1312_4": "yassa puggalassa vitthārena atthe vibhajiyamāne dhammābhisamayo hoti,",
  "atk-s0402a0:1312_5": "ayaṃ vuccati puggalo vipañcitaññū.",
  "atk-s0402a0:1312_6": "Katamo ca puggalo neyyo,",
  "atk-s0402a0:1312_7": "yassa puggalassa uddesato paripucchato yonisomanasikaroto kalyāṇamitte sevato bhajato payirupāsato anupubbena dhammābhisamayo hoti,",
  "atk-s0402a0:1312_8": "ayaṃ vuccati puggalo neyyo.",
  "atk-s0402a0:1312_9": "Katamo ca puggalo padaparamo,",
  "atk-s0402a0:1312_10": "yassa puggalassa bahumpi suṇato bahumpi bhaṇato bahumpi dhārayato bahumpi vācayato na tāya jātiyā dhammābhisamayo hoti,",
  "atk-s0402a0:1312_11": "ayaṃ vuccati puggalo padaparamo”ti.",
  "atk-s0402a0:1313_0": "4. Uṭṭhānaphalasuttavaṇṇanā",
  "atk-s0402a0:1314_0": "134.",
  "atk-s0402a0:1314_1": "Catutthe uṭṭhānavīriyeneva divasaṃ vītināmetvā tassa nissandaphalamattaṃ kiñcideva labhitvā jīvikaṃ kappeti,",
  "atk-s0402a0:1314_2": "taṃ pana uṭṭhānaṃ āgamma kiñci puññaphalaṃ nappaṭilabhati,",
  "atk-s0402a0:1314_3": "ayaṃ uṭṭhānaphalūpajīvī na kammaphalūpajīvī nāma.",
  "atk-s0402a0:1314_4": "Cātumahārājike pana deve ādiṃ katvā sabbepi devā uṭṭhānavīriyena vinā puññaphalasseva upajīvanato kammaphalūpajīvino na uṭṭhānaphalūpajīvino nāma.",
  "atk-s0402a0:1314_5": "Rājarājamahāmattādayo uṭṭhānaphalūpajīvino ca kammaphalūpajīvino ca.",
  "atk-s0402a0:1314_6": "Nerayikasattā neva uṭṭhānaphalūpajīvino na kammaphalūpajīvino.",
  "atk-s0402a0:1314_7": "Imasmiṃ sutte puññaphalameva kammaphalanti adhippetaṃ,",
  "atk-s0402a0:1314_8": "tañca tesaṃ natthi.",
  "atk-s0402a0:1315_0": "5. Sāvajjasuttavaṇṇanā",
  "atk-s0402a0:1316_0": "135.",
  "atk-s0402a0:1316_1": "Pañcame paṭhamo andhabālaputhujjano,",
  "atk-s0402a0:1316_2": "dutiyo antarantarā kusalakārako lokiyaputhujjano,",
  "atk-s0402a0:1316_3": "tatiyo sotāpanno,",
  "atk-s0402a0:1316_4": "sakadāgāmianāgāminopi eteneva saṅgahitā.",
  "atk-s0402a0:1316_5": "Catuttho khīṇāsavo.",
  "atk-s0402a0:1316_6": "So hi ekanteneva anavajjo.",
  "atk-s0402a0:1317_0": "6-7. Sīlasuttādivaṇṇanā",
  "atk-s0402a0:1318_0": "136- 137.",
  "atk-s0402a0:1318_1": "Chaṭṭhe paṭhamo lokiyamahājano,",
  "atk-s0402a0:1318_2": "dutiyo sukkhavipassako sotāpanno ca sakadāgāmī ca,",
  "atk-s0402a0:1318_3": "tatiyo anāgāmī.",
  "atk-s0402a0:1318_4": "So hi yasmā taṅkhaṇikampi upapattinimittakaṃ jhānaṃ paṭilabhatiyeva,",
  "atk-s0402a0:1318_5": "tasmā sukkhavipassakopi samādhismiṃ paripūrakārīyeva.",
  "atk-s0402a0:1318_6": "Catuttho khīṇāsavoyeva.",
  "atk-s0402a0:1318_7": "So hi sabbesaṃ sīlādipaccanīkānaṃ pahīnattā sabbattha paripūrakārī nāma.",
  "atk-s0402a0:1318_8": "Sattamepi chaṭṭhe vuttanayeneva puggalaparicchedo veditabbo.",
  "atk-s0402a0:1319_0": "8. Nikaṭṭhasuttavaṇṇanā",
  "atk-s0402a0:1320_0": "138.",
  "atk-s0402a0:1320_1": "Aṭṭhame nikaṭṭhakāyoti niggatakāyo.",
  "atk-s0402a0:1320_2": "Anikaṭṭhacittoti anupaviṭṭhacitto.",
  "atk-s0402a0:1320_3": "Kāyeneva gāmato nikkhanto,",
  "atk-s0402a0:1320_4": "cittena araññe vasantopi gāmameva paviṭṭhoti vuttaṃ hoti.",
  "atk-s0402a0:1320_5": "Iminā nayena sabbattha attho veditabbo.",
  "atk-s0402a0:1321_0": "9. Dhammakathikasuttavaṇṇanā",
  "atk-s0402a0:1322_0": "139.",
  "atk-s0402a0:1322_1": "Navame asahitanti atthena asaṃyuttaṃ.",
  "atk-s0402a0:1322_2": "Na kusalā hotīti na chekā hoti.",
  "atk-s0402a0:1322_3": "Sahitāsahitassāti atthanissitassa vā anissitassa vā.",
  "atk-s0402a0:1322_4": "Evaṃ sabbattha attho veditabbo.",
  "atk-s0402a0:1323_0": "10. Vādīsuttavaṇṇanā",
  "atk-s0402a0:1324_0": "140.",
  "atk-s0402a0:1324_1": "Dasame atthato pariyādānaṃ gacchatīti aṭṭhakathaṃ pucchito pariyādānaṃ parikkhayaṃ gacchati,",
  "atk-s0402a0:1324_2": "kathetuṃ na sakkoti.",
  "atk-s0402a0:1324_3": "No byañjanatoti byañjanaṃ panassa pavattati na pariyādiyati.",
  "atk-s0402a0:1324_4": "Eseva nayo sabbatthāti.",
  "atk-s0402a0:1325_0": "1. Ābhāsuttavaṇṇanā",
  "atk-s0402a0:1326_0": "141. Pañcamassa paṭhame ābhāsanavasena candova candābhā. Sesapadesupi eseva nayo.",
  "atk-s0402a0:1327_0": "2-5. Pabhāsuttādivaṇṇanā",
  "atk-s0402a0:1328_0": "142- 145.",
  "atk-s0402a0:1328_1": "Dutiyādīsupi pabhāsanavasena candova candappabhā.",
  "atk-s0402a0:1328_2": "Ālokanavasena candova candāloko.",
  "atk-s0402a0:1328_3": "Obhāsanavasena candova candobhāso.",
  "atk-s0402a0:1328_4": "Pajjotanavasena candova candapajjototi.",
  "atk-s0402a0:1328_5": "Evaṃ sabbapadesupi attho veditabbo.",
  "atk-s0402a0:1329_0": "6. Paṭhamakālasuttavaṇṇanā",
  "atk-s0402a0:1330_0": "146.",
  "atk-s0402a0:1330_1": "Chaṭṭhe kālāti yuttappayuttakālā.",
  "atk-s0402a0:1330_2": "Kālena dhammassavananti yuttappayuttakāle dhammassavanaṃ.",
  "atk-s0402a0:1330_3": "Dhammasākacchāti pañhapucchanavissajjanavasena pavattā saṃsandanakathā.",
  "atk-s0402a0:1331_0": "7. Dutiyakālasuttavaṇṇanā",
  "atk-s0402a0:1332_0": "147.",
  "atk-s0402a0:1332_1": "Sattame kālāti tasmiṃ tasmiṃ kāle dhammassavanādivasena pavattānaṃ kusaladhammānaṃ etaṃ adhivacanaṃ.",
  "atk-s0402a0:1332_2": "Te bhāviyanti ceva anuparivattiyanti ca.",
  "atk-s0402a0:1332_3": "Āsavānaṃ khayanti arahattaṃ.",
  "atk-s0402a0:1332_4": "Aṭṭhamaṃ uttānatthameva.",
  "atk-s0402a0:1333_0": "9-10. Sucaritasuttādivaṇṇanā",
  "atk-s0402a0:1334_0": "149- 150.",
  "atk-s0402a0:1334_1": "Navame saṇhā vācāti mudukavācā.",
  "atk-s0402a0:1334_2": "Mantabhāsāti mantasaṅkhātāya paññāya paricchinditvā kathitakathā.",
  "atk-s0402a0:1334_3": "Dasame sīlasāroti sārasampāpakaṃ sīlaṃ.",
  "atk-s0402a0:1334_4": "Sesesupi eseva nayo.",
  "atk-s0402a0:1335_0": "1. Indriyasuttādivaṇṇanā",
  "atk-s0402a0:1336_0": "151.",
  "atk-s0402a0:1336_1": "Catutthassa paṭhame saddhādhurena indaṭṭhaṃ karotīti saddhindriyaṃ.",
  "atk-s0402a0:1336_2": "Sesesupi eseva nayo.",
  "atk-s0402a0:1336_3": "Dutiye assaddhiye akampanaṭṭhena saddhābalaṃ.",
  "atk-s0402a0:1336_4": "Sesesupi eseva nayo.",
  "atk-s0402a0:1336_5": "Tatiye anavajjabalanti niddosabalaṃ.",
  "atk-s0402a0:1336_6": "Saṅgahabalanti saṅgaṇhitabbayuttakānaṃ saṅgaṇhanabalaṃ.",
  "atk-s0402a0:1336_7": "Catutthapañcamāni uttānāneva.",
  "atk-s0402a0:1337_0": "6. Kappasuttavaṇṇanā",
  "atk-s0402a0:1338_0": "156.",
  "atk-s0402a0:1338_1": "Chaṭṭhe saṃvaṭṭatīti ettha tayo saṃvaṭṭā āposaṃvaṭṭo,",
  "atk-s0402a0:1338_2": "tejosaṃvaṭṭo,",
  "atk-s0402a0:1338_3": "vāyosaṃvaṭṭoti.",
  "atk-s0402a0:1338_4": "Tisso saṃvaṭṭasīmā ābhassarā,",
  "atk-s0402a0:1338_5": "subhakiṇhā,",
  "atk-s0402a0:1338_6": "vehapphalāti.",
  "atk-s0402a0:1338_7": "Yadā kappo tejena saṃvaṭṭati,",
  "atk-s0402a0:1338_8": "ābhassarato heṭṭhā agginā ḍayhati.",
  "atk-s0402a0:1338_9": "Yadā āpena saṃvaṭṭati,",
  "atk-s0402a0:1338_10": "subhakiṇhato heṭṭhā udakena vilīyati.",
  "atk-s0402a0:1338_11": "Yadā vātena saṃvaṭṭati,",
  "atk-s0402a0:1338_12": "vehapphalato heṭṭhā vātena viddhaṃsati.",
  "atk-s0402a0:1338_13": "Vitthārato pana sadāpi ekaṃ buddhakkhettaṃ vinassati.",
  "atk-s0402a0:1338_14": "Ayamettha saṅkhepo,",
  "atk-s0402a0:1338_15": "vitthārakathā pana visuddhimagge vuttanayeneva veditabbā.",
  "atk-s0402a0:1339_0": "7. Rogasuttavaṇṇanā",
  "atk-s0402a0:1340_0": "157.",
  "atk-s0402a0:1340_1": "Sattame vighātavāti mahicchāpaccayena vighātena dukkhena samannāgato.",
  "atk-s0402a0:1340_2": "Asantuṭṭhoti catūsu paccayesu tīhi santosehi asantuṭṭho.",
  "atk-s0402a0:1340_3": "Anavaññappaṭilābhāyāti parehi anavajānanassa paṭilābhatthāya.",
  "atk-s0402a0:1340_4": "Lābhasakkārasilokappaṭilābhāyāti susaṅkhatacatupaccayasaṅkhātassa lābhasakkārassa ceva vaṇṇabhaṇanasaṅkhātassa silokassa ca paṭilābhatthāya.",
  "atk-s0402a0:1340_5": "Saṅkhāya kulāni upasaṅkamatīti “iti maṃ ete jānissantī”ti jānanatthāya kulāni upasaṅkamati.",
  "atk-s0402a0:1340_6": "Sesapadesupi eseva nayo.",
  "atk-s0402a0:1341_0": "8. Parihānisuttavaṇṇanā",
  "atk-s0402a0:1342_0": "158.",
  "atk-s0402a0:1342_1": "Aṭṭhame gambhīresūti atthagambhīresu.",
  "atk-s0402a0:1342_2": "Ṭhānāṭhānesūti kāraṇākāraṇesu.",
  "atk-s0402a0:1342_3": "Na kamatīti nāvagāhati nappavattati.",
  "atk-s0402a0:1342_4": "Paññācakkhūti ettha uggahaparipucchāpaññāpi vaṭṭati,",
  "atk-s0402a0:1342_5": "sammasanappaṭivedhapaññāpi vaṭṭatiyeva.",
  "atk-s0402a0:1343_0": "9. Bhikkhunīsuttavaṇṇanā",
  "atk-s0402a0:1344_0": "159.",
  "atk-s0402a0:1344_1": "Navame ehi tvanti there paṭibaddhacittā taṃ pahiṇituṃ evamāha.",
  "atk-s0402a0:1344_2": "Sasīsaṃ pārupitvāti saha sīsena kāyaṃ pārupitvā.",
  "atk-s0402a0:1344_3": "Mañcake nipajjīti vegena mañcakaṃ paññāpetvā tattha nipajji.",
  "atk-s0402a0:1344_4": "Etadavocāti tassākāraṃ sallakkhetvā lobhappahānatthāya saṇheneva asubhakathaṃ kathetuṃ etaṃ avoca.",
  "atk-s0402a0:1344_5": "Āhārasambhūtoti āhārena sambhūto āhāraṃ nissāya vaḍḍhito.",
  "atk-s0402a0:1344_6": "Āhāraṃ nissāya āhāraṃ pajahatīti paccuppannaṃ kabaḷīkārāhāraṃ nissāya taṃ evaṃ yoniso sevamāno pubbakammasaṅkhātaṃ āhāraṃ pajahati.",
  "atk-s0402a0:1344_7": "Paccuppannepi pana kabaḷīkārāhāre nikantitaṇhā pajahitabbā.",
  "atk-s0402a0:1345_0": "Taṇhaṃ pajahatīti idāni evaṃ pavattaṃ paccuppannataṇhaṃ nissāya vaṭṭamūlikaṃ pubbataṇhaṃ pajahati.",
  "atk-s0402a0:1345_1": "Ayaṃ pana paccuppannataṇhā kusalā akusalāti? Akusalā.",
  "atk-s0402a0:1345_2": "Sevitabbā na sevitabbāti?",
  "atk-s0402a0:1345_3": "Sevitabbā.",
  "atk-s0402a0:1345_4": "Paṭisandhiṃ ākaḍḍhati nākaḍḍhatīti?",
  "atk-s0402a0:1345_5": "Nākaḍḍhati.",
  "atk-s0402a0:1345_6": "Etissāpi pana paccuppannāya sevitabbataṇhāya nikanti pajahitabbāyeva.",
  "atk-s0402a0:1345_7": "So hi nāma āyasmā āsavānaṃ khayā upasampajja viharissati,",
  "atk-s0402a0:1345_8": "kimaṅgaṃ panāhanti ettha kimaṅgaṃ panāti kāraṇaparivitakkanametaṃ.",
  "atk-s0402a0:1345_9": "Idaṃ vuttaṃ hoti –",
  "atk-s0402a0:1345_10": "so āyasmā arahattaphalaṃ sacchikatvā viharissati,",
  "atk-s0402a0:1345_11": "ahaṃ kena kāraṇena na sacchikatvā viharissāmi.",
  "atk-s0402a0:1345_12": "Sopi hi āyasmā sammāsambuddhasseva putto,",
  "atk-s0402a0:1345_13": "ahampi sammāsambuddhasseva putto,",
  "atk-s0402a0:1345_14": "mayhampetaṃ uppajjissatīti.",
  "atk-s0402a0:1345_15": "Mānaṃ nissāyāti idaṃ evaṃ uppannasevitabbamānaṃ nissāya.",
  "atk-s0402a0:1345_16": "Mānaṃ pajahatīti vaṭṭamūlakaṃ pubbamānaṃ pajahati.",
  "atk-s0402a0:1345_17": "Yaṃ nissāya panesa taṃ pajahati,",
  "atk-s0402a0:1345_18": "sopi taṇhā viya akusalo ceva sevitabbo ca,",
  "atk-s0402a0:1345_19": "no ca paṭisandhiṃ ākaḍḍhati.",
  "atk-s0402a0:1345_20": "Nikanti pana tasmimpi pajahitabbāva.",
  "atk-s0402a0:1346_0": "Setughāto vutto bhagavatāti padaghāto paccayaghāto buddhena bhagavatā kathito.",
  "atk-s0402a0:1346_1": "Iti imehi catūhi aṅgehi there desanaṃ vinivaṭṭente tassā bhikkhuniyā theraṃ ārabbha uppanno chandarāgo apagañchi.",
  "atk-s0402a0:1346_2": "Sāpi theraṃ khamāpetuṃ accayaṃ desesi,",
  "atk-s0402a0:1346_3": "theropissā paṭiggaṇhi.",
  "atk-s0402a0:1346_4": "Taṃ dassetuṃ atha kho sā bhikkhunītiādi vuttaṃ.",
  "atk-s0402a0:1347_0": "10. Sugatavinayasuttavaṇṇanā",
  "atk-s0402a0:1348_0": "160.",
  "atk-s0402a0:1348_1": "Dasame duggahitanti uppaṭipāṭiyā gahitaṃ.",
  "atk-s0402a0:1348_2": "Pariyāpuṇantīti vaḷañjenti kathenti.",
  "atk-s0402a0:1348_3": "Padabyañjanehīti ettha padameva atthassa byañjanato byañjananti vuttaṃ.",
  "atk-s0402a0:1348_4": "Dunnikkhittassāti duṭṭhu nikkhittassa uppaṭipāṭiyā ṭhapitassa.",
  "atk-s0402a0:1348_5": "Atthopi dunnayo hotīti aṭṭhakathā nīharitvā kathetuṃ na sakkā hoti.",
  "atk-s0402a0:1348_6": "Chinnamūlakoti mūlabhūtānaṃ bhikkhūnaṃ upacchinnattā chinnamūlako.",
  "atk-s0402a0:1348_7": "Appaṭisaraṇoti appatiṭṭho.",
  "atk-s0402a0:1348_8": "Bāhulikāti paccayabāhullāya paṭipannā.",
  "atk-s0402a0:1348_9": "Sāthalikāti tisso sikkhā sithilaggahaṇena gaṇhanakā.",
  "atk-s0402a0:1348_10": "Okkamane pubbaṅgamāti pañca nīvaraṇāni avagamanato okkamananti vuccanti,",
  "atk-s0402a0:1348_11": "tattha pubbaṅgamāti attho.",
  "atk-s0402a0:1348_12": "Paviveketi tividhe viveke.",
  "atk-s0402a0:1348_13": "Nikkhittadhurāti nibbīriyā.",
  "atk-s0402a0:1348_14": "Iminā nayena pana sabbattha attho veditabbo.",
  "atk-s0402a0:1349_0": "1. Saṃkhittasuttavaṇṇanā",
  "atk-s0402a0:1350_0": "161.",
  "atk-s0402a0:1350_1": "Dutiyassa paṭhame sukhapaṭikkhepena dukkhā paṭipajjitabbato paṭipadā etissāti dukkhāpaṭipadā.",
  "atk-s0402a0:1350_2": "Asīghappavattitāya garubhāvena dandhā abhiññā etissāti dandhābhiññā.",
  "atk-s0402a0:1350_3": "Imināva nayena sabbapadesu attho veditabbo.",
  "atk-s0402a0:1351_0": "2. Vitthārasuttavaṇṇanā",
  "atk-s0402a0:1352_0": "162.",
  "atk-s0402a0:1352_1": "Dutiye abhikkhaṇanti abhiṇhaṃ.",
  "atk-s0402a0:1352_2": "Ānantariyanti anantaravipākadāyakaṃ maggasamādhiṃ.",
  "atk-s0402a0:1352_3": "Āsavānaṃ khayāyāti arahattaphalatthāya.",
  "atk-s0402a0:1352_4": "Pañcindriyānīti vipassanāpañcamakāni pañcindriyāni.",
  "atk-s0402a0:1352_5": "Paññindriyanti hi ettha vipassanāpaññāva paññindriyanti adhippetaṃ.",
  "atk-s0402a0:1352_6": "Sesamettha pāḷivasena uttānameva.",
  "atk-s0402a0:1353_0": "Imāsaṃ pana paṭipadānaṃ ayaṃ āvibhāvakathā –",
  "atk-s0402a0:1353_1": "idha bhikkhu pubbe akatābhiniveso pubbabhāge rūpapariggahe kilamati,",
  "atk-s0402a0:1353_2": "arūpapariggahe kilamati,",
  "atk-s0402a0:1353_3": "paccayapariggahe kilamati,",
  "atk-s0402a0:1353_4": "tīsu addhāsu kilamati,",
  "atk-s0402a0:1353_5": "maggāmagge kilamati.",
  "atk-s0402a0:1353_6": "Evaṃ pañcasu ṭhānesu kilamanto vipassanaṃ pāpuṇāti.",
  "atk-s0402a0:1353_7": "Vipassanaṃ patvāpi udayabbayānupassane,",
  "atk-s0402a0:1353_8": "bhaṅgānupassane,",
  "atk-s0402a0:1353_9": "bhayatupaṭṭhāne,",
  "atk-s0402a0:1353_10": "ādīnavānupassane,",
  "atk-s0402a0:1353_11": "nibbidānupassane,",
  "atk-s0402a0:1353_12": "muccitukamyatāñāṇe,",
  "atk-s0402a0:1353_13": "saṅkhārupekkhāñāṇe,",
  "atk-s0402a0:1353_14": "anulomañāṇe,",
  "atk-s0402a0:1353_15": "gotrabhuñāṇeti imesu navasu vipassanāñāṇesupi kilamitvāva lokuttaramaggaṃ pāpuṇāti.",
  "atk-s0402a0:1353_16": "Tassa so lokuttaramaggo evaṃ dukkhena garubhāvena sacchikatattā dukkhapaṭipado dandhābhiñño nāma jāto.",
  "atk-s0402a0:1353_17": "Yo pana pubbabhāge pañcasu ñāṇesu kilamanto aparabhāge navasu vipassanāñāṇesu akilamitvāva maggaṃ sacchikaroti,",
  "atk-s0402a0:1353_18": "tassa so maggo evaṃ dukkhena agarubhāvena sacchikatattā dukkhapaṭipado khippābhiñño nāma jāto.",
  "atk-s0402a0:1353_19": "Iminā upāyena itarāpi dve veditabbā.",
  "atk-s0402a0:1354_0": "Goṇapariyesakaupamāhi cetā vibhāvetabbā –",
  "atk-s0402a0:1354_1": "ekassa hi purisassa cattāro goṇā palāyitvā aṭaviṃ paviṭṭhā.",
  "atk-s0402a0:1354_2": "So sakaṇṭake sagahane vane te pariyesanto gahanamaggeneva kicchena kasirena gantvā gahanaṭṭhāneyeva nilīne goṇepi kicchena kasirena addasa.",
  "atk-s0402a0:1354_3": "Eko kicchena gantvā abbhokāse ṭhite khippameva addasa.",
  "atk-s0402a0:1354_4": "Aparo abbhokāsamaggena sukhena gantvā gahanaṭṭhāne nilīne kicchena kasirena addasa.",
  "atk-s0402a0:1354_5": "Aparo abbhokāsamaggeneva sukhena gantvā abbhokāse ṭhiteyeva khippaṃ addasa.",
  "atk-s0402a0:1354_6": "Tattha cattāro goṇā viya cattāro ariyamaggā daṭṭhabbā,",
  "atk-s0402a0:1354_7": "goṇapariyesako puriso viya yogāvacaro,",
  "atk-s0402a0:1354_8": "gahanamaggena kicchena kasirena gamanaṃ viya pubbabhāge pañcasu ñāṇesu kilamato dukkhāpaṭipadā.",
  "atk-s0402a0:1354_9": "Gahanaṭṭhāne nilīnānaṃ kiccheneva dassanaṃ viya aparabhāge navasu ñāṇesu kilamantassa ariyamaggānaṃ dassanaṃ.",
  "atk-s0402a0:1354_10": "Iminā upāyena sesaupamāpi yojetabbā.",
  "atk-s0402a0:1355_0": "3. Asubhasuttavaṇṇanā",
  "atk-s0402a0:1356_0": "163.",
  "atk-s0402a0:1356_1": "Tatiye asubhānupassī kāye viharatīti attano karajakāye “yathā etaṃ,",
  "atk-s0402a0:1356_2": "tathā ida”nti iminā nayena bahiddhā diṭṭhānaṃ dasannaṃ asubhānaṃ upasaṃharaṇavasena asubhānupassī viharati,",
  "atk-s0402a0:1356_3": "attano kāyaṃ asubhato paṭikūlato ñāṇena passatīti attho.",
  "atk-s0402a0:1356_4": "Āhāre paṭikūlasaññīti navannaṃ pāṭikulyānaṃ vasena kabaḷīkārāhāre paṭikūlasaññī.",
  "atk-s0402a0:1356_5": "Sabbaloke anabhiratisaññīti sabbasmimpi tedhātuke lokasannivāse anabhiratāya ukkaṇṭhitasaññāya samannāgato.",
  "atk-s0402a0:1356_6": "Sabbasaṅkhāresu aniccānupassīti sabbepi tebhūmakasaṅkhāre aniccato anupassanto.",
  "atk-s0402a0:1356_7": "Maraṇasaññāti maraṇaṃ ārabbha uppannasaññā.",
  "atk-s0402a0:1356_8": "Ajjhattaṃ sūpaṭṭhitā hotīti niyakajjhatte suṭṭhu upaṭṭhitā hoti.",
  "atk-s0402a0:1356_9": "Ettāvatā balavavipassanā kathitā.",
  "atk-s0402a0:1356_10": "Sekhabalānīti sikkhanakānaṃ balāni.",
  "atk-s0402a0:1356_11": "Sesamettha pāḷivasena uttānameva.",
  "atk-s0402a0:1356_12": "“Asubhānupassī”tiādīni pana dukkhāya paṭipadāya dassanatthaṃ vuttāni,",
  "atk-s0402a0:1356_13": "paṭhamajjhānādīni sukhāya.",
  "atk-s0402a0:1356_14": "Asubhādīni hi paṭikūlārammaṇāni,",
  "atk-s0402a0:1356_15": "tesu pana pakatiyāva sampiyāyamānaṃ cittaṃ allīyati.",
  "atk-s0402a0:1356_16": "Tasmā tāni bhāvento dukkhapaṭipadaṃ paṭipanno nāma hoti.",
  "atk-s0402a0:1356_17": "Paṭhamajjhānādīni paṇītasukhāni,",
  "atk-s0402a0:1356_18": "tasmā tāni paṭipanno sukhapaṭipadaṃ paṭipanno nāma hoti.",
  "atk-s0402a0:1357_0": "Ayaṃ panettha sabbasādhāraṇā upamā –",
  "atk-s0402a0:1357_1": "saṅgāmāvacarapuriso hi phalakakoṭṭhakaṃ katvā pañcāvudhāni sannayhitvā saṅgāmaṃ pavisati,",
  "atk-s0402a0:1357_2": "so antarā vissamitukāmo phalakakoṭṭhakaṃ pavisitvā vissamati ceva pānabhojanādīni ca paṭisevati.",
  "atk-s0402a0:1357_3": "Tato puna saṅgāmaṃ pavisitvā kammaṃ karoti.",
  "atk-s0402a0:1357_4": "Tattha saṅgāmo viya kilesasaṅgāmo daṭṭhabbo,",
  "atk-s0402a0:1357_5": "phalakakoṭṭhako viya pañcanissayabalāni,",
  "atk-s0402a0:1357_6": "saṅgāmapavisanapuriso viya yogāvacaro,",
  "atk-s0402a0:1357_7": "pañcāvudhasannāho viya vipassanāpañcamāni indriyāni,",
  "atk-s0402a0:1357_8": "saṅgāmaṃ pavisanakālo viya vipassanāya kammakaraṇakālo,",
  "atk-s0402a0:1357_9": "vissamitukāmassa phalakakoṭṭhakaṃ pavisitvā vissamanapānabhojanāni paṭisevanakālo viya vipassanāya kammaṃ",
  "atk-s0402a0:1357_10": "karontassa cittuppādassa nirassādakkhaṇe pañca balāni nissāya cittaṃ sampahaṃsanakālo,",
  "atk-s0402a0:1357_11": "vissamitvā khāditvā pivitvā ca puna saṅgāmassa pavisanakālo viya pañcahi balehi cittaṃ sampahaṃsetvā",
  "atk-s0402a0:1357_12": "puna vipassanāya kammaṃ karontassa vivaṭṭetvā arahattaggahaṇakālo veditabbo.",
  "atk-s0402a0:1357_13": "Imasmiṃ pana sutte balāni ceva indriyāni ca missakāneva kathitānīti.",
  "atk-s0402a0:1358_0": "4. Paṭhamakhamasuttavaṇṇanā",
  "atk-s0402a0:1359_0": "164.",
  "atk-s0402a0:1359_1": "Catutthe akkhamāti anadhivāsikapaṭipadā.",
  "atk-s0402a0:1359_2": "Khamāti adhivāsikapaṭipadā.",
  "atk-s0402a0:1359_3": "Damāti indriyadamanapaṭipadā.",
  "atk-s0402a0:1359_4": "Samāti akusalavitakkānaṃ vūpasamanapaṭipadā.",
  "atk-s0402a0:1359_5": "Rosantaṃ paṭirosatīti ghaṭṭentaṃ paṭighaṭṭeti.",
  "atk-s0402a0:1359_6": "Bhaṇḍantaṃ paṭibhaṇḍatīti paharantaṃ paṭipaharati.",
  "atk-s0402a0:1359_7": "Pañcamachaṭṭhāni uttānatthāneva.",
  "atk-s0402a0:1360_0": "7. Mahāmoggallānasuttavaṇṇanā",
  "atk-s0402a0:1361_0": "167.",
  "atk-s0402a0:1361_1": "Sattame mahāmoggallānattherassa heṭṭhimā tayo maggā sukhapaṭipadā dandhābhiññā ahesuṃ,",
  "atk-s0402a0:1361_2": "arahattamaggo dukkhapaṭipado khippābhiñño.",
  "atk-s0402a0:1361_3": "Tasmā evamāha –",
  "atk-s0402a0:1361_4": "“yāyaṃ paṭipadā dukkhā khippābhiññā,",
  "atk-s0402a0:1361_5": "imaṃ me paṭipadaṃ āgamma anupādāya āsavehi cittaṃ vimutta”nti.",
  "atk-s0402a0:1362_0": "8. Sāriputtasuttavaṇṇanā",
  "atk-s0402a0:1363_0": "168.",
  "atk-s0402a0:1363_1": "Aṭṭhame dhammasenāpatittherassa heṭṭhimā tayo maggā sukhapaṭipadā dandhābhiññā,",
  "atk-s0402a0:1363_2": "arahattamaggo sukhapaṭipado khippābhiñño.",
  "atk-s0402a0:1363_3": "Tasmā “yāyaṃ paṭipadā sukhā khippābhiññā”ti āha.",
  "atk-s0402a0:1363_4": "Imesu pana dvīsupi suttesu missikāva paṭipadā kathitāti veditabbā.",
  "atk-s0402a0:1364_0": "9. Sasaṅkhārasuttavaṇṇanā",
  "atk-s0402a0:1365_0": "169.",
  "atk-s0402a0:1365_1": "Navame paṭhamadutiyapuggalā sukkhavipassakā sasaṅkhārena sappayogena saṅkhāranimittaṃ upaṭṭhapenti.",
  "atk-s0402a0:1365_2": "Tesu eko vipassanindriyānaṃ balavattā idheva kilesaparinibbānena parinibbāyati,",
  "atk-s0402a0:1365_3": "eko indriyānaṃ dubbalatāya idha asakkonto anantare attabhāve tadeva mūlakammaṭṭhānaṃ paṭilabhitvā sasaṅkhārena",
  "atk-s0402a0:1365_4": "sappayogena saṅkhāranimittaṃ upaṭṭhapetvā kilesaparinibbānena parinibbāyati,",
  "atk-s0402a0:1365_5": "tatiyacatutthā samathayānikā.",
  "atk-s0402a0:1365_6": "Tesaṃ eko asaṅkhārena appayogena indriyānaṃ balavattā idheva kilese khepeti,",
  "atk-s0402a0:1365_7": "eko indriyānaṃ dubbalattā idha asakkonto anantare attabhāve tadeva mūlakammaṭṭhānaṃ paṭilabhitvā asaṅkhārena appayogena kilese khepetīti veditabbo.",
  "atk-s0402a0:1366_0": "10. Yuganaddhasuttavaṇṇanā",
  "atk-s0402a0:1367_0": "170.",
  "atk-s0402a0:1367_1": "Dasame samathapubbaṅgamanti samathaṃ pubbaṅgamaṃ purecārikaṃ katvā.",
  "atk-s0402a0:1367_2": "Maggo sañjāyatīti paṭhamo lokuttaramaggo nibbattati.",
  "atk-s0402a0:1367_3": "So taṃ magganti ekacittakkhaṇikamaggassa āsevanādīni nāma natthi,",
  "atk-s0402a0:1367_4": "dutiyamaggādayo pana uppādento tameva āsevati bhāveti bahulīkarotīti vuccati.",
  "atk-s0402a0:1367_5": "Vipassanāpubbaṅgamanti vipassanaṃ pubbaṅgamaṃ purecārikaṃ katvā samathaṃ bhāveti,",
  "atk-s0402a0:1367_6": "pakatiyā vipassanālābhī vipassanāya ṭhatvā samādhiṃ uppādetīti attho.",
  "atk-s0402a0:1368_0": "Yuganaddhaṃ bhāvetīti yuganaddhaṃ katvā bhāveti.",
  "atk-s0402a0:1368_1": "Tattha teneva cittena samāpattiṃ samāpajjitvā teneva saṅkhāre sammasituṃ na sakkā.",
  "atk-s0402a0:1368_2": "Ayaṃ pana yāvatā samāpattiyo samāpajjati,",
  "atk-s0402a0:1368_3": "tāvatā saṅkhāre sammasati.",
  "atk-s0402a0:1368_4": "Yāvatā saṅkhāre sammasati,",
  "atk-s0402a0:1368_5": "tāvatā samāpattiyo samāpajjati. Kathaṃ?",
  "atk-s0402a0:1368_6": "Paṭhamajjhānaṃ samāpajjati,",
  "atk-s0402a0:1368_7": "tato vuṭṭhāya saṅkhāre sammasati,",
  "atk-s0402a0:1368_8": "saṅkhāre sammasitvā dutiyajjhānaṃ samāpajjati.",
  "atk-s0402a0:1368_9": "Tato vuṭṭhāya puna saṅkhāre sammasati.",
  "atk-s0402a0:1368_10": "Saṅkhāre sammasitvā tatiyajjhānaṃ…pe…",
  "atk-s0402a0:1368_11": "nevasaññānāsaññāyatanasamāpattiṃ samāpajjati,",
  "atk-s0402a0:1368_12": "tato vuṭṭhāya saṅkhāre sammasati.",
  "atk-s0402a0:1368_13": "Evamayaṃ samathavipassanaṃ yuganaddhaṃ bhāveti nāma.",
  "atk-s0402a0:1369_0": "Dhammuddhaccaviggahitanti samathavipassanādhammesu dasavipassanupakkilesasaṅkhātena uddhaccena viggahitaṃ,",
  "atk-s0402a0:1369_1": "suggahitanti attho. So, āvuso,",
  "atk-s0402a0:1369_2": "samayoti iminā sattannaṃ sappāyānaṃ paṭilābhakālo kathito.",
  "atk-s0402a0:1369_3": "Yaṃ taṃ cittanti yasmiṃ samaye taṃ vipassanāvīthiṃ okkamitvā pavattaṃ cittaṃ.",
  "atk-s0402a0:1369_4": "Ajjhattameva santiṭṭhatīti vipassanāvīthiṃ paccottharitvā tasmiṃyeva gocarajjhattasaṅkhāte ārammaṇe santiṭṭhati.",
  "atk-s0402a0:1369_5": "Sannisīdatīti ārammaṇavasena sammā nisīdati.",
  "atk-s0402a0:1369_6": "Ekodi hotīti ekaggaṃ hoti.",
  "atk-s0402a0:1369_7": "Samādhiyatīti sammā ādhiyati suṭṭhapitaṃ hoti.",
  "atk-s0402a0:1369_8": "Sesamettha uttānatthameva.",
  "atk-s0402a0:1370_0": "1. Cetanāsuttavaṇṇanā",
  "atk-s0402a0:1371_0": "171.",
  "atk-s0402a0:1371_1": "Tatiyassa paṭhame kāyeti kāyadvāre,",
  "atk-s0402a0:1371_2": "kāyaviññattiyā satīti attho.",
  "atk-s0402a0:1371_3": "Kāyasañcetanāhetūtiādīsu kāyasañcetanā nāma kāyadvāre cetanā pakappanā.",
  "atk-s0402a0:1371_4": "Sā aṭṭha kāmāvacarakusalavasena aṭṭhavidhā,",
  "atk-s0402a0:1371_5": "akusalavasena dvādasavidhāti vīsatividhā.",
  "atk-s0402a0:1371_6": "Tathā vacīsañcetanā,",
  "atk-s0402a0:1371_7": "tathā manosañcetanā.",
  "atk-s0402a0:1371_8": "Apicettha nava mahaggatacetanāpi labbhanti.",
  "atk-s0402a0:1371_9": "Kāyasañcetanāhetūti kāyasañcetanāpaccayā.",
  "atk-s0402a0:1371_10": "Uppajjati ajjhattaṃ sukhadukkhanti aṭṭhakusalakammapaccayā niyakajjhatte sukhaṃ uppajjati,",
  "atk-s0402a0:1371_11": "dvādasaakusalakammapaccayā dukkhaṃ.",
  "atk-s0402a0:1371_12": "Sesadvāresupi eseva nayo.",
  "atk-s0402a0:1371_13": "Avijjāpaccayāvāti avijjākāraṇeneva.",
  "atk-s0402a0:1371_14": "Sace hi avijjā chādayamānā paccayo hoti,",
  "atk-s0402a0:1371_15": "evaṃ sante tīsu dvāresu sukhadukkhānaṃ paccayabhūtā cetanā uppajjati.",
  "atk-s0402a0:1371_16": "Iti mūlabhūtāya avijjāya vasenetaṃ vuttaṃ.",
  "atk-s0402a0:1372_0": "Sāmaṃ vātiādīsu parehi anāṇatto sayameva abhisaṅkharonto sāmaṃ kāyasaṅkhāraṃ abhisaṅkharoti nāma.",
  "atk-s0402a0:1372_1": "Yaṃ pana pare samādapetvā āṇāpetvā kārenti,",
  "atk-s0402a0:1372_2": "tassa taṃ kāyasaṅkhāraṃ pare abhisaṅkharonti nāma.",
  "atk-s0402a0:1372_3": "Yo pana kusalaṃ kusalanti akusalaṃ akusalanti kusalavipākaṃ kusalavipākoti akusalavipākaṃ akusalavipākoti",
  "atk-s0402a0:1372_4": "jānanto kāyadvāre vīsatividhaṃ kāyasaṅkhāraṃ abhisaṅkharoti,",
  "atk-s0402a0:1372_5": "ayaṃ sampajāno abhisaṅkharoti nāma.",
  "atk-s0402a0:1372_6": "Yo evaṃ ajānanto abhisaṅkharoti,",
  "atk-s0402a0:1372_7": "ayaṃ asampajāno abhisaṅkharoti nāma.",
  "atk-s0402a0:1372_8": "Sesadvāresupi eseva nayo.",
  "atk-s0402a0:1373_0": "Tattha asampajānakammaṃ evaṃ veditabbaṃ –",
  "atk-s0402a0:1373_1": "daharadārakā “mātāpitūhi kataṃ karomā”ti cetiyaṃ vandanti,",
  "atk-s0402a0:1373_2": "pupphapūjaṃ karonti,",
  "atk-s0402a0:1373_3": "bhikkhusaṅghaṃ vandanti,",
  "atk-s0402a0:1373_4": "tesaṃ kusalanti ajānantānampi taṃ kusalameva hoti.",
  "atk-s0402a0:1373_5": "Tathā migapakkhiādayo tiracchānā dhammaṃ suṇanti,",
  "atk-s0402a0:1373_6": "saṅghaṃ vandanti,",
  "atk-s0402a0:1373_7": "cetiyaṃ vandanti,",
  "atk-s0402a0:1373_8": "tesaṃ jānantānampi ajānantānampi taṃ kusalameva hoti.",
  "atk-s0402a0:1373_9": "Daharadārakā pana mātāpitaro hatthapādehi paharanti,",
  "atk-s0402a0:1373_10": "bhikkhūnaṃ talasattikaṃ uggiranti,",
  "atk-s0402a0:1373_11": "daṇḍaṃ khipanti,",
  "atk-s0402a0:1373_12": "akkosanti.",
  "atk-s0402a0:1373_13": "Gāviyo bhikkhusaṅghaṃ anubandhanti,",
  "atk-s0402a0:1373_14": "sunakhā anubandhanti, ḍaṃsanti,",
  "atk-s0402a0:1373_15": "sīhabyagghādayo anubandhanti,",
  "atk-s0402a0:1373_16": "jīvitā voropenti.",
  "atk-s0402a0:1373_17": "Tesaṃ jānantānampi ajānantānampi akusalakammaṃ hotīti veditabbaṃ.",
  "atk-s0402a0:1374_0": "Idāni tīsupi dvāresu āyūhanacetanā samodhānetabbā.",
  "atk-s0402a0:1374_1": "Seyyathidaṃ –",
  "atk-s0402a0:1374_2": "kāyadvāre sayaṃkatamūlikā vīsati cetanā,",
  "atk-s0402a0:1374_3": "āṇattimūlikā vīsati,",
  "atk-s0402a0:1374_4": "sampajānamūlikā vīsati,",
  "atk-s0402a0:1374_5": "asampajānamūlikā vīsatīti asīti cetanā honti,",
  "atk-s0402a0:1374_6": "tathā vacīdvāre.",
  "atk-s0402a0:1374_7": "Manodvāre pana ekekasmimpi vikappe ekūnatiṃsa katvā satañca soḷasa ca honti.",
  "atk-s0402a0:1374_8": "Iti sabbāpi tīsu dvāresu dve satāni chasattati ca cetanā.",
  "atk-s0402a0:1374_9": "Tā sabbāpi saṅkhārakkhandhoteva saṅkhaṃ gacchanti,",
  "atk-s0402a0:1374_10": "taṃsampayutto vedayitākāro vedanākkhandho,",
  "atk-s0402a0:1374_11": "sañjānanākāro saññākkhandho,",
  "atk-s0402a0:1374_12": "cittaṃ viññāṇakkhandho,",
  "atk-s0402a0:1374_13": "kāyo upādārūpaṃ,",
  "atk-s0402a0:1374_14": "tassa paccayā catasso dhātuyo cattāri bhūtānīti ime pañcakkhandhā dukkhasaccaṃ nāma.",
  "atk-s0402a0:1375_0": "Imesu,",
  "atk-s0402a0:1375_1": "bhikkhave,",
  "atk-s0402a0:1375_2": "dhammesu avijjā anupatitāti imesu vuttappabhedesu cetanādhammesu avijjā sahajātavasena ca upanissayavasena ca anupatitā.",
  "atk-s0402a0:1375_3": "Evaṃ vaṭṭañceva vaṭṭamūlikā ca avijjā dassitā hoti.",
  "atk-s0402a0:1376_0": "Ettāvatā vipassanaṃ vaḍḍhetvā arahattaṃ pattassa khīṇāsavassa idāni thutiṃ karonto avijjāyatveva asesavirāganirodhātiādimāha.",
  "atk-s0402a0:1376_1": "Tattha asesavirāganirodhāti asesavirāgena ceva asesanirodhena ca.",
  "atk-s0402a0:1376_2": "So kāyo na hotīti khīṇāsavassa kāyena karaṇakammaṃ paññāyati,",
  "atk-s0402a0:1376_3": "cetiyaṅgaṇasammajjanaṃ bodhiyaṅgaṇasammajjanaṃ abhikkamanaṃ paṭikkamanaṃ vattānuvattakaraṇanti evamādi.",
  "atk-s0402a0:1376_4": "Kāyadvāre panassa vīsati cetanā avipākadhammataṃ āpajjanti.",
  "atk-s0402a0:1376_5": "Tena vuttaṃ –",
  "atk-s0402a0:1376_6": "“so kāyo na hoti,",
  "atk-s0402a0:1376_7": "yaṃ paccayāssa taṃ uppajjati ajjhattaṃ sukhadukkha”nti.",
  "atk-s0402a0:1376_8": "Kāyadvārappavattā hi cetanā idha kāyoti adhippetā.",
  "atk-s0402a0:1376_9": "Sesadvayepi eseva nayo.",
  "atk-s0402a0:1376_10": "Khettantiādīnipi kusalākusalakammasseva nāmāni.",
  "atk-s0402a0:1376_11": "Tañhi vipākassa viruhanaṭṭhānaṭṭhena khettaṃ,",
  "atk-s0402a0:1376_12": "patiṭṭhānaṭṭhena vatthu,",
  "atk-s0402a0:1376_13": "kāraṇaṭṭhena āyatanaṃ,",
  "atk-s0402a0:1376_14": "adhikaraṇaṭṭhena adhikaraṇanti vuccati.",
  "atk-s0402a0:1377_0": "Iti satthā ettakena ṭhānena tīhi dvārehi āyūhitakammaṃ dassetvā idāni tassa kammassa vipaccanaṭṭhānaṃ dassetuṃ cattārome bhikkhavetiādimāha.",
  "atk-s0402a0:1377_1": "Tattha attabhāvappaṭilābhāti paṭiladdhaattabhāvā.",
  "atk-s0402a0:1377_2": "Attasañcetanā kamatīti attanā pakappitacetanā vahati pavattati.",
  "atk-s0402a0:1378_0": "Attasañcetanāhetu tesaṃ sattānaṃ tamhā kāyā cuti hotītiādīsu khiḍḍāpadosikā devā attasañcetanāhetu cavanti.",
  "atk-s0402a0:1378_1": "Tesañhi nandanavanacittalatāvanaphārusakavanādīsu dibbaratisamappitānaṃ kīḷantānaṃ pānabhojane sati sammussati,",
  "atk-s0402a0:1378_2": "te āhārupacchedena ātape khittamālā viya milāyanti.",
  "atk-s0402a0:1378_3": "Manopadosikā devā parasañcetanāhetu cavanti,",
  "atk-s0402a0:1378_4": "ete cātumahārājikā devā.",
  "atk-s0402a0:1378_5": "Tesu kira eko devaputto “nakkhattaṃ kīḷissāmī”ti saparivāro rathena vīthiṃ paṭipajjati.",
  "atk-s0402a0:1378_6": "Athañño nikkhamanto taṃ purato gacchantaṃ disvā “kiṃ, bho,",
  "atk-s0402a0:1378_7": "ayaṃ kapaṇo adiṭṭhapubbaṃ viya etaṃ disvā pītiyā uddhumāto viya gajjamāno viya ca gacchatī”ti kujjhati.",
  "atk-s0402a0:1378_8": "Purato gacchantopi nivattitvā taṃ kuddhaṃ disvā kuddhā nāma suvijānā hontīti kuddhabhāvamassa ñatvā “tvaṃ kuddho mayhaṃ kiṃ karissasi,",
  "atk-s0402a0:1378_9": "ayaṃ sampatti mayā dānasīlādīnaṃ vasena laddhā,",
  "atk-s0402a0:1378_10": "na tuyhaṃ vasenā”ti paṭikujjhati.",
  "atk-s0402a0:1378_11": "Ekasmiñhi kuddhe itaro akuddho rakkhati,",
  "atk-s0402a0:1378_12": "ubhosu pana kuddhesu ekassa kodho itarassa paccayo hoti,",
  "atk-s0402a0:1378_13": "tassapi kodho itarassa paccayo hotīti ubho kandantānaṃyeva orodhānaṃ cavanti.",
  "atk-s0402a0:1378_14": "Manussā attasañcetanā ca parasañcetanā ca hetu cavanti,",
  "atk-s0402a0:1378_15": "attasañcetanāya ca parasañcetanāya ca hetubhūtāya cavantīti attho.",
  "atk-s0402a0:1378_16": "Manussā hi kujjhitvā attanāva attānaṃ hatthehipi daṇḍehipi paharanti,",
  "atk-s0402a0:1378_17": "rajjubandhanādīhipi bandhanti,",
  "atk-s0402a0:1378_18": "asināpi sīsaṃ chindanti,",
  "atk-s0402a0:1378_19": "visampi khādanti,",
  "atk-s0402a0:1378_20": "papātepi patanti,",
  "atk-s0402a0:1378_21": "udakampi pavisanti,",
  "atk-s0402a0:1378_22": "aggimpi pavisanti,",
  "atk-s0402a0:1378_23": "parepi daṇḍena vā satthane vā paharitvā mārenti.",
  "atk-s0402a0:1378_24": "Evaṃ tesu attasañcetanāpi parasañcetanāpi kamati.",
  "atk-s0402a0:1379_0": "Katame tena devā daṭṭhabbāti katame nāma te devā daṭṭhabbāti attho.",
  "atk-s0402a0:1379_1": "Tena vā attabhāvena katame devā daṭṭhabbātipi attho.",
  "atk-s0402a0:1379_2": "Kasmā pana thero imaṃ pañhaṃ pucchati,",
  "atk-s0402a0:1379_3": "kiṃ attanā kathetuṃ nappahotīti? Pahoti,",
  "atk-s0402a0:1379_4": "idaṃ pana padaṃ attano sabhāvena buddhavisayaṃ pañhanti thero na kathesi.",
  "atk-s0402a0:1379_5": "Tena daṭṭhabbāti tena attabhāvena daṭṭhabbā.",
  "atk-s0402a0:1379_6": "Ayaṃ pana pañho heṭṭhā kāmāvacarepi rūpāvacarepi labbhati,",
  "atk-s0402a0:1379_7": "bhavaggena pana paricchinditvā kathito nippadesena kathito hotīti bhagavatā evaṃ kathito.",
  "atk-s0402a0:1380_0": "Āgantāro itthattanti itthabhāvaṃ kāmāvacarapañcakkhandhabhāvameva āgantāro,",
  "atk-s0402a0:1380_1": "neva tatrūpapattikā na uparūpapattikā honti.",
  "atk-s0402a0:1380_2": "Anāgantāro itthattanti imaṃ khandhapañcakaṃ anāgantāro,",
  "atk-s0402a0:1380_3": "heṭṭhūpapattikā na honti,",
  "atk-s0402a0:1380_4": "tatrūpapattikā vā uparūpapattikā vā tattheva vā parinibbāyino hontīti attho.",
  "atk-s0402a0:1380_5": "Ettha ca heṭṭhimabhave nibbattānaṃ vasena uparūpapattikā veditabbā.",
  "atk-s0402a0:1380_6": "Bhavagge panetaṃ natthi.",
  "atk-s0402a0:1380_7": "Sesaṃ sabbattha uttānamevāti.",
  "atk-s0402a0:1381_0": "2. Vibhattisuttavaṇṇanā",
  "atk-s0402a0:1382_0": "172.",
  "atk-s0402a0:1382_1": "Dutiye atthapaṭisambhidāti pañcasu atthesu pabhedagataṃ ñāṇaṃ.",
  "atk-s0402a0:1382_2": "Odhisoti kāraṇaso.",
  "atk-s0402a0:1382_3": "Byañjanasoti akkharaso.",
  "atk-s0402a0:1382_4": "Anekapariyāyenāti anekehi kāraṇehi.",
  "atk-s0402a0:1382_5": "Ācikkhāmīti kathemi.",
  "atk-s0402a0:1382_6": "Desemīti pākaṭaṃ katvā kathemi.",
  "atk-s0402a0:1382_7": "Paññāpemīti jānāpemi.",
  "atk-s0402a0:1382_8": "Paṭṭhapemīti paṭṭhapetvā pavattetvā kathemi.",
  "atk-s0402a0:1382_9": "Vivarāmīti vivaṭaṃ katvā kathemi.",
  "atk-s0402a0:1382_10": "Vibhajāmīti vibhajitvā kathemi.",
  "atk-s0402a0:1382_11": "Uttānīkaromīti gambhīraṃ uttānakaṃ katvā kathemi.",
  "atk-s0402a0:1382_12": "So maṃ pañhenāti so maṃ pañhena upagacchatu.",
  "atk-s0402a0:1382_13": "Ahaṃ veyyākaraṇenāti ahamassa pañhakathanena cittaṃ ārādhessāmi.",
  "atk-s0402a0:1382_14": "Yo no dhammānaṃ sukusaloti yo amhākaṃ adhigatadhammānaṃ sukusalo satthā,",
  "atk-s0402a0:1382_15": "so esa sammukhībhūto.",
  "atk-s0402a0:1382_16": "Yadi mayā atthapaṭisambhidā na sacchikatā,",
  "atk-s0402a0:1382_17": "“sacchikarohi tāva sāriputtā”ti vatvā maṃ paṭibāhissatīti satthu purato nisinnakova sīhanādaṃ nadati.",
  "atk-s0402a0:1382_18": "Iminā upāyena sabbattha attho veditabbo.",
  "atk-s0402a0:1382_19": "Imāsu ca pana paṭisambhidāsu tisso paṭisambhidā lokiyā,",
  "atk-s0402a0:1382_20": "atthapaṭisambhidā lokiyalokuttarāti.",
  "atk-s0402a0:1383_0": "3. Mahākoṭṭhikasuttavaṇṇanā",
  "atk-s0402a0:1384_0": "173.",
  "atk-s0402a0:1384_1": "Tatiye phassāyatanānanti phassākarānaṃ,",
  "atk-s0402a0:1384_2": "phassassa uppattiṭṭhānānanti attho.",
  "atk-s0402a0:1384_3": "Atthaññaṃ kiñcīti etesu asesato niruddhesu tato paraṃ koci appamattakopi kileso atthīti pucchati.",
  "atk-s0402a0:1384_4": "Natthaññaṃ kiñcīti idhāpi “appamattakopi kileso natthī”ti pucchati.",
  "atk-s0402a0:1384_5": "Sesadvayepi eseva nayo.",
  "atk-s0402a0:1384_6": "Ime pana cattāropi pañhe sassatucchedaekaccasassataamarāvikkhepavasena pucchati.",
  "atk-s0402a0:1384_7": "Tenassa thero pucchitapucchitaṃ paṭibāhanto mā hevanti āha.",
  "atk-s0402a0:1384_8": "Ettha hiiti nipātamattaṃ,",
  "atk-s0402a0:1384_9": "evaṃ mā bhaṇīti attho.",
  "atk-s0402a0:1384_10": "Attūpaladdhivaseneva “atthaññaṃ kiñci añño koci attā nāma atthī”ti sassatādiākārena pucchati.",
  "atk-s0402a0:1384_11": "Kiṃ panesa attūpaladdhikoti?",
  "atk-s0402a0:1384_12": "Na attūpaladdhiko.",
  "atk-s0402a0:1384_13": "Evaṃladdhiko pana tattheko bhikkhu nisinno,",
  "atk-s0402a0:1384_14": "so pucchituṃ na sakkoti.",
  "atk-s0402a0:1384_15": "Tassa laddhiṃ vissajjāpanatthaṃ evaṃ pucchati.",
  "atk-s0402a0:1384_16": "Yepi ca anāgate evaṃladdhikā bhavissanti,",
  "atk-s0402a0:1384_17": "tesaṃ “buddhakālepeso pañho mahāsāvakehi vissajjito”ti vacanokāsupacchedanatthaṃ pucchatiyeva.",
  "atk-s0402a0:1385_0": "Appapañcaṃ papañcetīti na papañcetabbaṭṭhāne papañcaṃ karoti,",
  "atk-s0402a0:1385_1": "anācaritabbaṃ maggaṃ carati.",
  "atk-s0402a0:1385_2": "Tāvatā papañcassa gatīti yattakā channaṃ phassāyatanānaṃ gati,",
  "atk-s0402a0:1385_3": "tattakāva taṇhādiṭṭhimānappabhedassa papañcassa gati. Channaṃ, āvuso,",
  "atk-s0402a0:1385_4": "phassāyatanānaṃ asesavirāganirodhā papañcanirodho papañcavūpasamoti etesu chasu āyatanesu sabbaso niruddhesu papañcāpi niruddhāva honti,",
  "atk-s0402a0:1385_5": "vūpasantāva hontīti attho.",
  "atk-s0402a0:1385_6": "Āruppe pana puthujjanadevatānaṃ kiñcāpi pañca phassāyatanāni niruddhāni,",
  "atk-s0402a0:1385_7": "chaṭṭhassa pana aniruddhattā tayopi papañcā appahīnāva.",
  "atk-s0402a0:1385_8": "Apica pañcavokārabhavavaseneva pañho kathitoti.",
  "atk-s0402a0:1385_9": "Catutthe imināva nayena attho veditabbo.",
  "atk-s0402a0:1386_0": "5. Upavāṇasuttavaṇṇanā",
  "atk-s0402a0:1387_0": "175- 176.",
  "atk-s0402a0:1387_1": "Pañcame vijjāyantakaro hotīti vijjāya vaṭṭadukkhassa antakaro hoti,",
  "atk-s0402a0:1387_2": "sakalaṃ vaṭṭadukkhaṃ paricchinnaṃ parivaṭumaṃ katvā tiṭṭhatīti.",
  "atk-s0402a0:1387_3": "Sesapadesupi eseva nayo.",
  "atk-s0402a0:1387_4": "Saupādānoti sagahaṇova hutvā.",
  "atk-s0402a0:1387_5": "Antakaro abhavissāti vaṭṭadukkhassa antaṃ katvā ṭhito abhavissa.",
  "atk-s0402a0:1387_6": "Caraṇasampannoti pannarasadhammabhedena caraṇena samannāgato.",
  "atk-s0402a0:1387_7": "Yathābhūtaṃ jānaṃ passaṃ antakaro hotīti yathāsabhāvaṃ maggapaññāya jānitvā passitvā vaṭṭadukkhassa antaṃ",
  "atk-s0402a0:1387_8": "katvā ṭhito nāma hotīti arahattanikūṭena pañhaṃ niṭṭhapesi.",
  "atk-s0402a0:1387_9": "Chaṭṭhaṃ heṭṭhā ekakanipātavaṇṇanāyaṃ vuttanayeneva veditabbaṃ.",
  "atk-s0402a0:1388_0": "7. Rāhulasuttavaṇṇanā",
  "atk-s0402a0:1389_0": "177.",
  "atk-s0402a0:1389_1": "Sattame ajjhattikāti kesādīsu vīsatiyā koṭṭhāsesu thaddhākāralakkhaṇā pathavīdhātu.",
  "atk-s0402a0:1389_2": "Bāhirāti bahiddhā anindriyabaddhesu pāsāṇapabbatādīsu thaddhākāralakkhaṇā pathavīdhātu.",
  "atk-s0402a0:1389_3": "Imināva nayena sesāpi dhātuyo veditabbā.",
  "atk-s0402a0:1389_4": "Netaṃ mama,",
  "atk-s0402a0:1389_5": "nesohamasmi,",
  "atk-s0402a0:1389_6": "na meso attāti idaṃ tayaṃ taṇhāmānadiṭṭhiggāhapaṭikkhepavasena vuttaṃ.",
  "atk-s0402a0:1389_7": "Sammappaññāya daṭṭhabbanti hetunā kāraṇena maggapaññāya passitabbaṃ.",
  "atk-s0402a0:1389_8": "Disvāti sahavipassanāya maggapaññāya passitvā.",
  "atk-s0402a0:1389_9": "Acchecchi taṇhanti maggavajjhataṇhaṃ samūlakaṃ chindi.",
  "atk-s0402a0:1389_10": "Vivattayi saṃyojananti dasavidhampi saṃyojanaṃ vivattayi ubbattetvā pajahi.",
  "atk-s0402a0:1389_11": "Sammā mānābhisamayāti hetunā kāraṇena navavidhassa mānassa pahānābhisamayā.",
  "atk-s0402a0:1389_12": "Antamakāsi dukkhassāti vaṭṭadukkhaṃ paricchinnaṃ parivaṭumaṃ akāsi,",
  "atk-s0402a0:1389_13": "katvā ṭhitoti attho.",
  "atk-s0402a0:1389_14": "Iti satthārā saṃyuttamahānikāye rāhulovāde vipassanā kathitā,",
  "atk-s0402a0:1389_15": "cūḷarāhulovādepi vipassanā kathitā,",
  "atk-s0402a0:1389_16": "ambalaṭṭhikarāhulovāde daharasseva sato musāvādā veramaṇī kathitā,",
  "atk-s0402a0:1389_17": "mahārāhulovāde vipassanā kathitā.",
  "atk-s0402a0:1389_18": "Imasmiṃ aṅguttaramahānikāye ayaṃ catukoṭikasuññatā nāma kathitāti.",
  "atk-s0402a0:1390_0": "8. Jambālīsuttavaṇṇanā",
  "atk-s0402a0:1391_0": "178.",
  "atk-s0402a0:1391_1": "Aṭṭhame santaṃ cetovimuttinti aṭṭhannaṃ samāpattīnaṃ aññataraṃ samāpattiṃ.",
  "atk-s0402a0:1391_2": "Sakkāyanirodhanti tebhūmakavaṭṭasaṅkhātassa sakkāyassa nirodhaṃ,",
  "atk-s0402a0:1391_3": "nibbānanti attho.",
  "atk-s0402a0:1391_4": "Na pakkhandatīti ārammaṇavasena na pakkhandati.",
  "atk-s0402a0:1391_5": "Sesapadesupi eseva nayo.",
  "atk-s0402a0:1391_6": "Na pāṭikaṅkhoti na pāṭikaṅkhitabbo.",
  "atk-s0402a0:1391_7": "Lepagatenāti lepamakkhitena.",
  "atk-s0402a0:1392_0": "Imasmiñca panatthe nadīpāraṃ gantukāmapurisopammaṃ āharitabbaṃ –",
  "atk-s0402a0:1392_1": "eko kira puriso caṇḍasotāya vāḷamacchākulāya nadiyā pāraṃ gantukāmo “orimaṃ tīraṃ sāsaṅkaṃ sappaṭibhayaṃ,",
  "atk-s0402a0:1392_2": "pārimaṃ tīraṃ khemaṃ appaṭibhayaṃ,",
  "atk-s0402a0:1392_3": "kiṃ nu kho katvā pāraṃ gamissāmī”ti paṭipāṭiyā ṭhite aṭṭha kakudharukkhe disvā “sakkā imāya rukkhapaṭipāṭiyā",
  "atk-s0402a0:1392_4": "gantu”nti manasikatvā “kakudharukkhā nāma maṭṭhasākhā honti,",
  "atk-s0402a0:1392_5": "sākhāya hatthā na saṇṭhaheyyu”nti nigrodhapilakkharukkhādīnaṃ aññatarassa lākhāya hatthapāde makkhetvā dakkhiṇahatthena ekaṃ sākhaṃ gaṇhi.",
  "atk-s0402a0:1392_6": "Hattho tattheva lagi.",
  "atk-s0402a0:1392_7": "Puna vāmahatthena dakkhiṇapādena vāmapādenāti cattāropi hatthapādā tattheva lagiṃsu.",
  "atk-s0402a0:1392_8": "So adhosiro lambamāno uparinadiyaṃ deve vuṭṭhe puṇṇāya nadiyā sote nimuggo kumbhīlādīnaṃ bhakkho ahosi.",
  "atk-s0402a0:1393_0": "Tattha nadīsotaṃ viya saṃsārasotaṃ daṭṭhabbaṃ,",
  "atk-s0402a0:1393_1": "sotassa pāraṃ gantukāmapuriso viya yogāvacaro,",
  "atk-s0402a0:1393_2": "orimatīraṃ viya sakkāyo,",
  "atk-s0402a0:1393_3": "pārimatīraṃ viya nibbānaṃ,",
  "atk-s0402a0:1393_4": "paṭipāṭiyā ṭhitā aṭṭha kakudharukkhā viya aṭṭha samāpattiyo,",
  "atk-s0402a0:1393_5": "lepamakkhitena hatthena sākhāgahaṇaṃ viya jhānavipassanānaṃ pāripanthike asodhetvā samāpattisamāpajjanaṃ,",
  "atk-s0402a0:1393_6": "catūhi hatthapādehi sākhāya baddhassa olambanaṃ viya paṭhamajjhāne nikantiyā laggakālo,",
  "atk-s0402a0:1393_7": "uparisote vuṭṭhi viya chasu dvāresu kilesānaṃ uppannakālo,",
  "atk-s0402a0:1393_8": "nadiyā puṇṇāya sote nimuggassa kumbhīlādīnaṃ bhakkhabhūtakālo viya saṃsārasote nimuggassa catūsu apāyesu dukkhānubhavanakālo veditabbo.",
  "atk-s0402a0:1394_0": "Suddhena hatthenāti sudhotena parisuddhahatthena.",
  "atk-s0402a0:1394_1": "Imasmimpi atthe tādisameva opammaṃ kātabbaṃ –",
  "atk-s0402a0:1394_2": "tatheva hi pāraṃ gantukāmo puriso “kakudharukkhā nāma maṭṭhasākhā,",
  "atk-s0402a0:1394_3": "kiliṭṭhahatthena gaṇhantassa hattho parigaleyyā”ti hatthapāde sudhote katvā ekaṃ sākhaṃ gaṇhitvā paṭhamaṃ rukkhaṃ āruḷho.",
  "atk-s0402a0:1394_4": "Tato otaritvā dutiyaṃ…pe…",
  "atk-s0402a0:1394_5": "tato otaritvā aṭṭhamaṃ,",
  "atk-s0402a0:1394_6": "aṭṭhamarukkhato otaritvā pārimatīre khemantabhūmiṃ gato.",
  "atk-s0402a0:1395_0": "Tattha “imehi rukkhehi pārimatīraṃ gamissāmī”ti tassa purisassa cintitakālo viya yogino “aṭṭha samāpattiyo",
  "atk-s0402a0:1395_1": "samāpajjitvā samāpattito vuṭṭhāya arahattaṃ gamissāmī”ti cintitakālo,",
  "atk-s0402a0:1395_2": "suddhena hatthena sākhāgahaṇaṃ viya jhānavipassanānaṃ pāripanthikadhamme sodhetvā samāpattisamāpajjanaṃ.",
  "atk-s0402a0:1395_3": "Tattha paṭhamarukkhārohaṇakālo viya paṭhamajjhānasamāpattikālo,",
  "atk-s0402a0:1395_4": "paṭhamarukkhato oruyha dutiyaṃ āruḷhakālo viya paṭhamajjhāne nikantiyā abaddhassa tato vuṭṭhāya dutiyajjhānasamāpannakālo…pe…",
  "atk-s0402a0:1395_5": "sattamarukkhato oruyha aṭṭhamaṃ āruḷhakālo viya ākiñcaññāyatanasamāpattiyaṃ nikantiyā abaddhassa tato vuṭṭhāya nevasaññānāsaññāyatanasamāpannakālo.",
  "atk-s0402a0:1395_6": "Aṭṭhamarukkhato oruyha pārimatīraṃ khemantabhūmiṃ gatakālo viya nevasaññānāsaññāyatane nikantiyā abaddhassa",
  "atk-s0402a0:1395_7": "samāpattito vuṭṭhāya saṅkhāre sammasitvā arahattappattakālo veditabbo.",
  "atk-s0402a0:1396_0": "Avijjāppabhedaṃ manasi karotīti aṭṭhasu ṭhānesu aññāṇabhūtāya gaṇabahalamahāavijjāya pabhedasaṅkhātaṃ arahattaṃ manasi karoti.",
  "atk-s0402a0:1396_1": "Na pakkhandatīti ārammaṇavaseneva na pakkhandati.",
  "atk-s0402a0:1396_2": "Jambālīti gāmato nikkhantassa mahāudakassa patiṭṭhānabhūto mahāāvāṭo.",
  "atk-s0402a0:1396_3": "Anekavassagaṇikāti gāmassa vā nagarassa vā uppannakāleyeva uppannattā anekāni vassagaṇāni uppannāya etissāti anekavassagaṇikā.",
  "atk-s0402a0:1396_4": "Āyamukhānīti catasso pavisanakandarā.",
  "atk-s0402a0:1396_5": "Apāyamukhānīti apavāhanacchiddāni.",
  "atk-s0402a0:1396_6": "Na āḷippabhedo pāṭikaṅkhoti na pāḷippabhedo pāṭikaṅkhitabbo.",
  "atk-s0402a0:1396_7": "Na hi tato udakaṃ uṭṭhāya pāḷiṃ bhinditvā kacavaraṃ gahetvā mahāsamuddaṃ pāpuṇāti.",
  "atk-s0402a0:1397_0": "Imassa panatthassa vibhāvanatthaṃ uyyānagavesakaopammaṃ āharitabbaṃ.",
  "atk-s0402a0:1397_1": "Eko kira nagaravāsiko kulaputto uyyānaṃ gavesanto nagarato nātidūre naccāsanne mahantaṃ jambāliṃ addasa.",
  "atk-s0402a0:1397_2": "So “imasmiṃ ṭhāne ramaṇīyaṃ uyyānaṃ bhavissatī”ti sallakkhetvā kuddālaṃ ādāya cattāripi kandarāni pidhāya apavāhanacchiddāni vivaritvā aṭṭhāsi.",
  "atk-s0402a0:1397_3": "Devo na sammā vassi,",
  "atk-s0402a0:1397_4": "avasesaudakaṃ apavāhanacchiddena parissavitvā gataṃ.",
  "atk-s0402a0:1397_5": "Cammakhaṇḍapilotikādīni tattheva pūtikāni jātāni,",
  "atk-s0402a0:1397_6": "pāṇakā saṇṭhitā,",
  "atk-s0402a0:1397_7": "samantā anupagamanīyā jātā.",
  "atk-s0402a0:1397_8": "Upagatānampi nāsāpuṭe pidhāya pakkamitabbaṃ hoti.",
  "atk-s0402a0:1397_9": "So katipāhena āgantvā paṭikkamma ṭhito oloketvā “na sakkā upagantu”nti pakkāmi.",
  "atk-s0402a0:1398_0": "Tattha nagaravāsī kulaputto viya yogāvacaro daṭṭhabbo,",
  "atk-s0402a0:1398_1": "uyyānaṃ gavesantena gāmadvāre jambāliyā diṭṭhakālo viya cātumahābhūtikakāyo,",
  "atk-s0402a0:1398_2": "āyamukhānaṃ pihitakālo viya dhammassavanodakassa aladdhakālo,",
  "atk-s0402a0:1398_3": "apāyamukhānaṃ vivaṭakālo viya chadvārikasaṃvarassa vissaṭṭhakālo,",
  "atk-s0402a0:1398_4": "devassa sammā avuṭṭhakālo viya sappāyakammaṭṭhānassa aladdhakālo,",
  "atk-s0402a0:1398_5": "avasesaudakassa apāyamukhehi parissavitvā gatakālo viya abbhantare guṇānaṃ parihīnakālo,",
  "atk-s0402a0:1398_6": "udakassa uṭṭhāya pāḷiṃ bhinditvā kacavaraṃ ādāya mahāsamuddaṃ pāpuṇituṃ asamatthakālo viya arahattamaggena",
  "atk-s0402a0:1398_7": "avijjāpāḷiṃ bhinditvā kilesarāsiṃ vidhamitvā nibbānaṃ sacchikātuṃ asamatthakālo,",
  "atk-s0402a0:1398_8": "cammakhaṇḍapilotikādīnaṃ tattheva pūtibhāvo viya abbhantare rāgādikilesehi paripūritakālo,",
  "atk-s0402a0:1398_9": "tassa āgantvā disvā vippaṭisārino gatakālo viya vaṭṭasamaṅgipuggalassa vaṭṭe abhiratakālo veditabbo.",
  "atk-s0402a0:1399_0": "Āḷippabhedo pāṭikaṅkhoti pāḷippabhedo pāṭikaṅkhitabbo.",
  "atk-s0402a0:1399_1": "Tato hi udakaṃ uṭṭhāya pāḷiṃ bhinditvā kacavaraṃ ādāya mahāsamuddaṃ pāpuṇituṃ sakkhissatīti attho.",
  "atk-s0402a0:1400_0": "Idhāpi tadeva opammaṃ āharitabbaṃ.",
  "atk-s0402a0:1400_1": "Tattha āyamukhānaṃ vivaṭakālo viya sappāyadhammassavanassa laddhakālo,",
  "atk-s0402a0:1400_2": "apāyamukhānaṃ pihitakālo viya chasu dvāresu saṃvarassa paccupaṭṭhitakālo,",
  "atk-s0402a0:1400_3": "devassa sammā vuṭṭhakālo viya sappāyakammaṭṭhānassa laddhakālo,",
  "atk-s0402a0:1400_4": "udakassa uṭṭhāya pāḷiṃ bhinditvā kacavaraṃ ādāya mahāsamuddaṃ pattakālo viya arahattamaggena avijjaṃ",
  "atk-s0402a0:1400_5": "bhinditvā akusalarāsiṃ vidhamitvā arahattaṃ sacchikatakālo,",
  "atk-s0402a0:1400_6": "āyamukhehi paviṭṭhena udakena sarassa paripuṇṇakālo viya abbhantare lokuttaradhammehi paripuṇṇakālo,",
  "atk-s0402a0:1400_7": "samantato vatiṃ katvā rukkhe ropetvā uyyānamajjhe pāsādaṃ māpetvā nāṭakāni paccupaṭṭhapetvā subhojanaṃ",
  "atk-s0402a0:1400_8": "bhuñjantassa nisinnakālo viya dhammapāsādaṃ āruyha nibbānārammaṇaṃ phalasamāpattiṃ appetvā nisinnakālo",
  "atk-s0402a0:1400_9": "veditabbo.",
  "atk-s0402a0:1400_10": "Sesamettha uttānatthameva.",
  "atk-s0402a0:1400_11": "Desanā pana lokiyalokuttaramissikā kathitāti.",
  "atk-s0402a0:1401_0": "9. Nibbānasuttavaṇṇanā",
  "atk-s0402a0:1402_0": "179.",
  "atk-s0402a0:1402_1": "Navame hānabhāgiyā saññātiādīsu “paṭhamassa jhānassa lābhiṃ kāmasahagatā saññāmanasikārā samudācaranti,",
  "atk-s0402a0:1402_2": "hānabhāginī paññā”ti abhidhamme vuttanayeneva attho veditabbo.",
  "atk-s0402a0:1402_3": "Yathābhūtaṃ nappajānantīti yathāsabhāvato maggañāṇena na jānanti.",
  "atk-s0402a0:1403_0": "10. Mahāpadesasuttavaṇṇanā",
  "atk-s0402a0:1404_0": "180.",
  "atk-s0402a0:1404_1": "Dasame bhoganagare viharatīti parinibbānasamaye cārikaṃ caranto taṃ nagaraṃ patvā tattha viharati.",
  "atk-s0402a0:1404_2": "Ānandacetiyeti ānandayakkhassa bhavanaṭṭhāne patiṭṭhitavihāre.",
  "atk-s0402a0:1404_3": "Mahāpadeseti mahāokāse mahāapadese vā,",
  "atk-s0402a0:1404_4": "buddhādayo mahante mahante apadisitvā vuttāni mahākāraṇānīti attho.",
  "atk-s0402a0:1404_5": "Neva abhinanditabbanti haṭṭhatuṭṭhehi sādhukāraṃ datvā pubbeva na sotabbaṃ.",
  "atk-s0402a0:1404_6": "Evaṃ kate hi pacchā “idaṃ na sametī”ti vuccamānopi “kiṃ pubbeva ayaṃ dhammo,",
  "atk-s0402a0:1404_7": "idāni na dhammo”ti vatvā laddhiṃ na vissajjeti.",
  "atk-s0402a0:1404_8": "Nappaṭikkositabbanti “kiṃ esa bālo vadatī”ti evaṃ pubbeva na vattabbaṃ.",
  "atk-s0402a0:1404_9": "Evaṃ vutte hi vattuṃ yuttampi na vakkhati. Tenāha –",
  "atk-s0402a0:1404_10": "anabhinanditvā appaṭikkositvāti.",
  "atk-s0402a0:1404_11": "Padabyañjanānīti padasaṅkhātāni byañjanāni.",
  "atk-s0402a0:1404_12": "Sādhukaṃ uggahetvāti “imasmiṃ ṭhāne pāḷi vuttā,",
  "atk-s0402a0:1404_13": "imasmiṃ ṭhāne attho vutto,",
  "atk-s0402a0:1404_14": "imasmiṃ ṭhāne anusandhi kathitā,",
  "atk-s0402a0:1404_15": "imasmiṃ ṭhāne pubbāparaṃ kathita”nti suṭṭhu gahetvā.",
  "atk-s0402a0:1404_16": "Sutte otāretabbānīti sutte otaritabbāni.",
  "atk-s0402a0:1404_17": "Vinaye sandassetabbānīti vinaye saṃsandetabbāni.",
  "atk-s0402a0:1405_0": "Ettha ca suttanti vinayo vutto. Yathāha –",
  "atk-s0402a0:1405_1": "“kattha paṭikkhittaṃ,",
  "atk-s0402a0:1405_2": "sāvatthiyaṃ suttavibhaṅge”ti vinayoti khandhako. Yathāha –",
  "atk-s0402a0:1405_3": "“vinayātisāre”ti.",
  "atk-s0402a0:1405_4": "Evaṃ vinayapiṭakampi na pariyādiyati.",
  "atk-s0402a0:1405_5": "Ubhatovibhaṅgā pana suttaṃ,",
  "atk-s0402a0:1405_6": "khandhakaparivārā vinayoti evaṃ vinayapiṭakaṃ pariyādiyati.",
  "atk-s0402a0:1405_7": "Atha vā suttantapiṭakaṃ suttaṃ,",
  "atk-s0402a0:1405_8": "vinayapiṭakaṃ vinayoti evaṃ dveyeva piṭakāni pariyādiyanti.",
  "atk-s0402a0:1405_9": "Suttantābhidhammapiṭakāni vā suttaṃ,",
  "atk-s0402a0:1405_10": "vinayapiṭakaṃ vinayoti evampi tīṇi piṭakāni na tāva pariyādiyanti.",
  "atk-s0402a0:1405_11": "Asuttanāmakañhi buddhavacanaṃ nāma atthi.",
  "atk-s0402a0:1405_12": "Seyyathidaṃ –",
  "atk-s0402a0:1405_13": "jātakaṃ paṭisambhidā niddeso suttanipāto dhammapadaṃ udānaṃ itivuttakaṃ vimānavatthu petavatthu theragāthā therīgāthā apadānanti.",
  "atk-s0402a0:1406_0": "Sudinnatthero pana “asuttanāmakaṃ buddhavacanaṃ natthī”ti taṃ sabbaṃ paṭikkhipitvā “tīṇi piṭakāni suttaṃ,",
  "atk-s0402a0:1406_1": "vinayo pana kāraṇa”nti āha.",
  "atk-s0402a0:1406_2": "Tato taṃ kāraṇaṃ dassento idaṃ suttamāhari –",
  "atk-s0402a0:1407_0": "“Ye kho tvaṃ, gotami,",
  "atk-s0402a0:1407_1": "dhamme jāneyyāsi,",
  "atk-s0402a0:1407_2": "ime dhammā sarāgāya saṃvattanti no virāgāya,",
  "atk-s0402a0:1407_3": "saṃyogāya saṃvattanti no visaṃyogāya,",
  "atk-s0402a0:1407_4": "saupādānāya saṃvattanti no anupādānāya,",
  "atk-s0402a0:1407_5": "mahicchatāya saṃvattanti no appicchatāya,",
  "atk-s0402a0:1407_6": "asantuṭṭhiyā saṃvattanti no santuṭṭhiyā,",
  "atk-s0402a0:1407_7": "kosajjāya saṃvattanti no vīriyārambhāya,",
  "atk-s0402a0:1407_8": "saṅgaṇikāya saṃvattanti no pavivekāya,",
  "atk-s0402a0:1407_9": "ācayāya saṃvattanti no apacayāya. Ekaṃsena, gotami,",
  "atk-s0402a0:1407_10": "jāneyyāsi ‘neso dhammo neso vinayo netaṃ satthu sāsana’nti.",
  "atk-s0402a0:1408_0": "“Ye ca kho tvaṃ, gotami,",
  "atk-s0402a0:1408_1": "dhamme jāneyyāsi,",
  "atk-s0402a0:1408_2": "ime dhammā virāgāya saṃvattanti no sarāgāya,",
  "atk-s0402a0:1408_3": "visaṃyogāya saṃvattanti no saṃyogāya.",
  "atk-s0402a0:1408_4": "Anupādānāya saṃvattanti no saupādānāya,",
  "atk-s0402a0:1408_5": "appicchatāya saṃvattanti no mahicchatāya,",
  "atk-s0402a0:1408_6": "santuṭṭhiyā saṃvattanti no asantuṭṭhiyā,",
  "atk-s0402a0:1408_7": "vīriyārambhāya saṃvattanti no kosajjāya,",
  "atk-s0402a0:1408_8": "pavivekāya saṃvattanti no saṅgaṇikāya,",
  "atk-s0402a0:1408_9": "apacayāya saṃvattanti no ācayāya. Ekaṃsena, gotami,",
  "atk-s0402a0:1408_10": "jāneyyāsi ‘eso dhammo eso vinayo etaṃ satthu sāsana”’nti.",
  "atk-s0402a0:1409_0": "Tasmā sutteti tepiṭakabuddhavacane otāretabbāni.",
  "atk-s0402a0:1409_1": "Vinayeti etasmiṃ rāgādivinayakāraṇe saṃsandetabbānīti ayamettha attho.",
  "atk-s0402a0:1409_2": "Na ceva sutte otarantīti suttapaṭipāṭiyā katthaci anāgantvā challiṃ uṭṭhapetvā guḷhavessantara-",
  "atk-s0402a0:1409_3": "guḷhaummagga-",
  "atk-s0402a0:1409_4": "guḷhavinayavedallapiṭakānaṃ aññatarato āgatāni paññāyantīti attho.",
  "atk-s0402a0:1409_5": "Evaṃ āgatāni hi rāgādivinaye ca apaññāyamānāni chaḍḍetabbāni honti.",
  "atk-s0402a0:1409_6": "Tena vuttaṃ –",
  "atk-s0402a0:1409_7": "“iti hidaṃ,",
  "atk-s0402a0:1409_8": "bhikkhave,",
  "atk-s0402a0:1409_9": "chaḍḍeyyāthā”ti.",
  "atk-s0402a0:1409_10": "Etenupāyena sabbattha attho veditabbo. Idaṃ,",
  "atk-s0402a0:1409_11": "bhikkhave,",
  "atk-s0402a0:1409_12": "catutthaṃ mahāpadesaṃ dhāreyyāthāti imaṃ,",
  "atk-s0402a0:1409_13": "bhikkhave,",
  "atk-s0402a0:1409_14": "catutthaṃ dhammassa patiṭṭhānokāsaṃ dhāreyyāthāti.",
  "atk-s0402a0:1410_0": "1. Yodhājīvasuttavaṇṇanā",
  "atk-s0402a0:1411_0": "181.",
  "atk-s0402a0:1411_1": "Catutthassa paṭhame ṭhānakusaloti yena ṭhānena ṭhito avirādhetvā vijjhituṃ sakkoti,",
  "atk-s0402a0:1411_2": "tasmiṃ ṭhāne kusalo.",
  "atk-s0402a0:1411_3": "Sesaṃ heṭṭhā vuttanayeneva veditabbaṃ.",
  "atk-s0402a0:1412_0": "2. Pāṭibhogasuttavaṇṇanā",
  "atk-s0402a0:1413_0": "182.",
  "atk-s0402a0:1413_1": "Dutiye natthi koci pāṭibhogoti ahaṃ te pāṭibhogoti evaṃ pāṭibhogo bhavituṃ samattho nāma natthi.",
  "atk-s0402a0:1413_2": "Jarādhammanti jarāsabhāvaṃ.",
  "atk-s0402a0:1413_3": "Esa nayo sabbattha.",
  "atk-s0402a0:1414_0": "3. Sutasuttavaṇṇanā",
  "atk-s0402a0:1415_0": "183. Tatiye natthi tato dosoti tasmiṃ doso nāma natthīti attho.",
  "atk-s0402a0:1416_0": "4. Abhayasuttavaṇṇanā",
  "atk-s0402a0:1417_0": "184.",
  "atk-s0402a0:1417_1": "Catutthe kicchājīvitakāraṇaṭṭhena rogova rogātaṅko nāma.",
  "atk-s0402a0:1417_2": "Phuṭṭhassāti tena rogātaṅkena samannāgatassa.",
  "atk-s0402a0:1417_3": "Urattāḷiṃ kandatīti uraṃ tāḷetvā rodati.",
  "atk-s0402a0:1417_4": "Akatakalyāṇotiādīsu kalyāṇaṃ vuccati puññakammaṃ,",
  "atk-s0402a0:1417_5": "taṃ akataṃ etenāti akatakalyāṇo.",
  "atk-s0402a0:1417_6": "Sesapadesupi eseva nayo.",
  "atk-s0402a0:1417_7": "Puññakammameva hi kosallasambhūtattā kusalaṃ,",
  "atk-s0402a0:1417_8": "bhītassa parittāyakattā bhīruttāṇanti vuccati.",
  "atk-s0402a0:1417_9": "Katapāpotiādīsu pāpaṃ vuccati lāmakaṃ akusalakammaṃ.",
  "atk-s0402a0:1417_10": "Luddanti kakkhaḷakammaṃ.",
  "atk-s0402a0:1417_11": "Kibbisanti samalaṃ aparisuddhakammaṃ.",
  "atk-s0402a0:1417_12": "Kaṅkhī hotīti buddhadhammasaṅghaguṇesu ceva sikkhāya ca pubbante ca aparante ca pubbantāparante ca paṭiccasamuppāde",
  "atk-s0402a0:1417_13": "cāti aṭṭhasu ṭhānesu kaṅkhāya samannāgato hoti.",
  "atk-s0402a0:1417_14": "Vicikicchīti vicikicchāya samannāgato sāsanasaddhamme na niṭṭhaṃ gato,",
  "atk-s0402a0:1417_15": "uggahaparipucchāvasena niṭṭhaṃ gantuṃ na sakkoti.",
  "atk-s0402a0:1417_16": "Iminā nayena sabbattha attho veditabbo.",
  "atk-s0402a0:1418_0": "5. Brāhmaṇasaccasuttavaṇṇanā",
  "atk-s0402a0:1419_0": "185.",
  "atk-s0402a0:1419_1": "Pañcame brāhmaṇasaccānīti brāhmaṇānaṃ saccāni tathāni.",
  "atk-s0402a0:1419_2": "So tena na samaṇoti maññatīti so khīṇāsavo tena saccena “ahaṃ samaṇo”ti taṇhāmānadiṭṭhīhi na maññati.",
  "atk-s0402a0:1419_3": "Sesapadesupi eseva nayo.",
  "atk-s0402a0:1419_4": "Yadeva tattha saccaṃ,",
  "atk-s0402a0:1419_5": "tadabhiññāyāti yaṃ tattha “sabbe pāṇā avajjhā”ti paṭipattiyā saccaṃ tathaṃ aviparītaṃ.",
  "atk-s0402a0:1419_6": "Iminā vacīsaccaṃ abbhantaraṃ katvā paramatthasaccaṃ nibbānaṃ dasseti.",
  "atk-s0402a0:1419_7": "Tadabhiññāyāti taṃ ubhayampi abhivisiṭṭhāya paññāya jānitvā.",
  "atk-s0402a0:1419_8": "Anuddayāya anukampāya paṭipanno hotīti anuddayatthāya ca anukampatthāya ca yā paṭipadā,",
  "atk-s0402a0:1419_9": "taṃ paṭipanno hoti,",
  "atk-s0402a0:1419_10": "pūretvā ṭhitoti attho.",
  "atk-s0402a0:1419_11": "Sesapaṭipadāsupi eseva nayo.",
  "atk-s0402a0:1420_0": "Sabbe kāmāti sabbe vatthukāmakilesakāmā.",
  "atk-s0402a0:1420_1": "Iti vadaṃ brāhmaṇo saccamāhāti evampi vadanto khīṇāsavabrāhmaṇo saccameva āha.",
  "atk-s0402a0:1420_2": "Sabbe bhavāti kāmabhavādayo tayopi.",
  "atk-s0402a0:1420_3": "Nāhaṃ kvacanīti ettha pana catukkoṭikasuññatā kathitā.",
  "atk-s0402a0:1420_4": "Ayañhi “nāhaṃ kvacanī”ti kvaci attānaṃ na passati,",
  "atk-s0402a0:1420_5": "kassaci kiñcanatasminti attano attānaṃ kassaci parassa kiñcanabhāve upanetabbaṃ na passati,",
  "atk-s0402a0:1420_6": "bhātiṭṭhāne bhātaraṃ,",
  "atk-s0402a0:1420_7": "sahāyaṭṭhāne sahāyaṃ,",
  "atk-s0402a0:1420_8": "parikkhāraṭṭhāne vā parikkhāraṃ maññitvā upanetabbaṃ na passatīti attho.",
  "atk-s0402a0:1420_9": "Na ca mama kvacanīti ettha mamasaddaṃ tāva ṭhapetvā “na ca kvacani parassa ca attānaṃ kvaci na passatī”ti ayamattho.",
  "atk-s0402a0:1420_10": "Idāni “mamasaddaṃ āharitvā mama kismiñci kiñcanaṃ natthī”ti so parassa attā mama kismiñci kiñcanabhāve atthīti na passati,",
  "atk-s0402a0:1420_11": "attano bhātiṭṭhāne bhātaraṃ,",
  "atk-s0402a0:1420_12": "sahāyaṭṭhāne sahāyaṃ,",
  "atk-s0402a0:1420_13": "parikkhāraṭṭhāne vā parikkhāranti kismiñci ṭhāne parassa attānaṃ iminā kiñcanabhāvena upanetabbaṃ na passatīti attho.",
  "atk-s0402a0:1420_14": "Evamayaṃ yasmā neva katthaci attānaṃ passati,",
  "atk-s0402a0:1420_15": "na taṃ parassa kiñcanabhāve upanetabbaṃ passati,",
  "atk-s0402a0:1420_16": "na parassa attānaṃ passati,",
  "atk-s0402a0:1420_17": "na parassa attānaṃ attano kiñcanabhāve upanetabbaṃ passatīti.",
  "atk-s0402a0:1420_18": "Iti vadaṃ brāhmaṇoti evaṃ catukkoṭikaṃ suññataṃ vadantopi khīṇāsavabrāhmaṇo tassā paṭipadāya sammā paṭividdhattā saccameva āha,",
  "atk-s0402a0:1420_19": "na musāti sabbesupi vāresu maññanānaṃ pahīnattāyeva na maññatīti ca attho veditabbo.",
  "atk-s0402a0:1420_20": "Ākiñcaññaṃyeva paṭipadanti kiñcanabhāvavirahitaṃ nippalibodhaṃ niggahaṇameva paṭipadaṃ paṭipanno hoti pūretvā ṭhito.",
  "atk-s0402a0:1421_0": "Imāni kho paribbājakā cattāri brāhmaṇasaccāni mayā sayaṃ abhiññā sacchikatvā paveditānīti yāni tumhe bhovādibrāhmaṇānaṃ saccāni vadetha,",
  "atk-s0402a0:1421_1": "tehi aññāni mayā imāni bāhitapāpabrāhmaṇassa cattāri saccāni catūhi maggehi soḷasavidhena kiccena jānitvā",
  "atk-s0402a0:1421_2": "paccakkhaṃ katvā paveditāni desitāni jotitānīti attho.",
  "atk-s0402a0:1421_3": "Iti imasmiṃ sutte catūsupi ṭhānesu khīṇāsavassa vacīsaccameva kathitanti.",
  "atk-s0402a0:1422_0": "6. Ummaggasuttavaṇṇanā",
  "atk-s0402a0:1423_0": "186.",
  "atk-s0402a0:1423_1": "Chaṭṭhe parikassatīti ākaḍḍhiyati.",
  "atk-s0402a0:1423_2": "Ummaggoti ummujjanaṃ,",
  "atk-s0402a0:1423_3": "paññāgamananti attho.",
  "atk-s0402a0:1423_4": "Paññā eva vā ummujjanaṭṭhena ummaggoti vuccati.",
  "atk-s0402a0:1423_5": "Sāva paṭibhānaṭṭhena paṭibhānaṃ.",
  "atk-s0402a0:1423_6": "Cittassa uppannassa vasaṃ gacchatīti ye cittassa vasaṃ gacchanti,",
  "atk-s0402a0:1423_7": "tesaṃyevettha gahaṇaṃ veditabbaṃ.",
  "atk-s0402a0:1423_8": "Atthamaññāya dhammamaññāyāti atthañca pāḷiñca jānitvā.",
  "atk-s0402a0:1423_9": "Dhammānudhammappaṭipanno hotīti lokuttaradhammassa anucchavikadhammaṃ saha sīlena pubbabhāgappaṭipadaṃ paṭipanno hoti.",
  "atk-s0402a0:1423_10": "Nibbedhikapaññoti nibbijjhanakapañño.",
  "atk-s0402a0:1423_11": "Idaṃ dukkhanti ṭhapetvā taṇhaṃ sesaṃ tebhūmakakkhandhapañcakaṃ dukkhanti sutaṃ hoti.",
  "atk-s0402a0:1423_12": "Paññāyāti maggapaññāya.",
  "atk-s0402a0:1423_13": "Ayaṃ dukkhasamudayoti vaṭṭamūlakataṇhā tassa dukkhassa samudayoti sutaṃ hoti.",
  "atk-s0402a0:1423_14": "Iminā upāyena sesadvayepi attho veditabbo.",
  "atk-s0402a0:1423_15": "Catutthapañhavissajjanena arahattaphalaṃ kathitanti veditabbaṃ.",
  "atk-s0402a0:1424_0": "7. Vassakārasuttavaṇṇanā",
  "atk-s0402a0:1425_0": "187.",
  "atk-s0402a0:1425_1": "Sattame todeyyassāti tudigāmavāsikassa.",
  "atk-s0402a0:1425_2": "Parisatīti sannipatitāya parisāya.",
  "atk-s0402a0:1425_3": "Parūpārambhaṃ vattentīti paragarahaṃ pavattenti kathenti.",
  "atk-s0402a0:1425_4": "Bālo ayaṃ rājātiādi yaṃ te upārambhaṃ vattenti,",
  "atk-s0402a0:1425_5": "tassa dassanatthaṃ vuttaṃ.",
  "atk-s0402a0:1425_6": "Samaṇe rāmaputteti udake rāmaputte.",
  "atk-s0402a0:1425_7": "Abhippasannoti atikkamma pasanno.",
  "atk-s0402a0:1425_8": "Paramanipaccakāranti uttamanipātakiriyaṃ nīcavuttiṃ.",
  "atk-s0402a0:1425_9": "Parihārakāti paricārakā.",
  "atk-s0402a0:1425_10": "Yamakotiādīni tesaṃ nāmāni.",
  "atk-s0402a0:1425_11": "Tesu hi eko yamako nāma,",
  "atk-s0402a0:1425_12": "eko moggallo nāma,",
  "atk-s0402a0:1425_13": "eko uggo nāma,",
  "atk-s0402a0:1425_14": "eko nāvindakī nāma,",
  "atk-s0402a0:1425_15": "eko gandhabbo nāma,",
  "atk-s0402a0:1425_16": "eko aggivesso nāma.",
  "atk-s0402a0:1425_17": "Tyāssudanti ettha assudanti nipātamattaṃ,",
  "atk-s0402a0:1425_18": "te attano parisati nisinneti attho.",
  "atk-s0402a0:1425_19": "Iminā nayena netīti iminā kāraṇena anuneti jānāpeti.",
  "atk-s0402a0:1425_20": "Karaṇīyādhikaraṇīyesūti paṇḍitehi kattabbakiccesu ca atirekakattabbakiccesu ca.",
  "atk-s0402a0:1425_21": "Vacanīyādhivacanīyesūti vattabbesu ca atirekavattabbesu ca.",
  "atk-s0402a0:1425_22": "Alamatthadasatarehīti ettha atthe passituṃ samatthā alamatthadasā,",
  "atk-s0402a0:1425_23": "te atisitvā ṭhitā alamatthadasatarā,",
  "atk-s0402a0:1425_24": "tehi alamatthadasatarehi.",
  "atk-s0402a0:1425_25": "Alamatthadasataroti alamatthadasatāya uttaritaro,",
  "atk-s0402a0:1425_26": "chekehi chekataro paṇḍitehi paṇḍitataroti pucchanto evamāha.",
  "atk-s0402a0:1425_27": "Athassa te paṭipucchantā evaṃ bhotiādimāhaṃsu.",
  "atk-s0402a0:1425_28": "Iti brāhmaṇo attano sappurisatāya taṃ eḷeyyarājānampi tassa parivārikepi udakampi rāmaputtaṃ pasaṃsi.",
  "atk-s0402a0:1425_29": "Andho viya hi asappuriso,",
  "atk-s0402a0:1425_30": "cakkhumā viya sappuriso.",
  "atk-s0402a0:1425_31": "Yathā andho neva anandhaṃ na andhaṃ passati,",
  "atk-s0402a0:1425_32": "evaṃ asappuriso neva sappurisaṃ na asappurisaṃ jānāti.",
  "atk-s0402a0:1425_33": "Yathā cakkhumā andhampi anandhampi passati,",
  "atk-s0402a0:1425_34": "evaṃ sappuriso sappurisampi asappurisampi jānāti.",
  "atk-s0402a0:1425_35": "Todeyyopi sappurisatāya asappurise aññāsīti imamatthavasaṃ paṭicca tuṭṭhamānaso brāhmaṇo acchariyaṃ bho,",
  "atk-s0402a0:1425_36": "gotamātiādīni vatvā tathāgatassa bhāsitaṃ anumoditvā pakkāmi.",
  "atk-s0402a0:1426_0": "8. Upakasuttavaṇṇanā",
  "atk-s0402a0:1427_0": "188.",
  "atk-s0402a0:1427_1": "Aṭṭhame upakoti tassa nāmaṃ.",
  "atk-s0402a0:1427_2": "Maṇḍikāputtoti maṇḍikāya putto.",
  "atk-s0402a0:1427_3": "Upasaṅkamīti so kira devadattassa upaṭṭhāko,",
  "atk-s0402a0:1427_4": "“kiṃ nu kho satthā mayi attano santikaṃ upagate vaṇṇaṃ kathessati,",
  "atk-s0402a0:1427_5": "udāhu avaṇṇa”nti pariggaṇhanatthaṃ upasaṅkami.",
  "atk-s0402a0:1427_6": "“Nerayiko devadatto kappaṭṭho atekiccho”ti vacanaṃ sutvā satthāraṃ ghaṭṭetukāmo upasaṅkamītipi vadanti.",
  "atk-s0402a0:1427_7": "Parūpārambhaṃ vattetīti paragarahaṃ katheti.",
  "atk-s0402a0:1427_8": "Sabbo so na upapādetīti sabbopi so kusaladhammaṃ na uppādeti,",
  "atk-s0402a0:1427_9": "attano vā vacanaṃ upapādetuṃ anucchavikaṃ kātuṃ na sakkoti.",
  "atk-s0402a0:1427_10": "Anupapādento gārayho hotīti kusalaṃ dhammaṃ uppādetuṃ asakkonto attano ca vacanaṃ upapannaṃ anucchavikaṃ kātuṃ asakkonto gārayho hoti.",
  "atk-s0402a0:1427_11": "Upavajjoti upavaditabbo ca hoti,",
  "atk-s0402a0:1427_12": "vajjena vā upeto hoti,",
  "atk-s0402a0:1427_13": "sadoso hotīti attho.",
  "atk-s0402a0:1428_0": "Atha bhagavā tassa vādaṃ gahetvā tasseva gīvāya paṭimuñcanto parūpārambhantiādimāha.",
  "atk-s0402a0:1428_1": "Ummujjamānakaṃyevāti udakato sīsaṃ ukkhipantaṃyeva.",
  "atk-s0402a0:1428_2": "Tattha aparimāṇā padātiādīsu tasmiṃ akusalanti paññāpane padānipi akkharānipi dhammadesanāpi aparimāṇāyeva.",
  "atk-s0402a0:1428_3": "Itipidaṃ akusalanti idampi akusalaṃ idampi akusalaṃ imināpi kāraṇena imināpi kāraṇena akusalanti evaṃ akusalapaññattiyaṃ āgatānipi aparimāṇāni.",
  "atk-s0402a0:1428_4": "Athāpi aññenākārena tathāgato taṃ dhammaṃ deseyya,",
  "atk-s0402a0:1428_5": "evampissa desanā aparimāṇā bhaveyya. Yathāha –",
  "atk-s0402a0:1428_6": "“apariyādinnāvassa tathāgatassa dhammadesanā,",
  "atk-s0402a0:1428_7": "apariyādinnaṃ dhammapadabyañjana”nti.",
  "atk-s0402a0:1428_8": "Iminā upāyena sabbavāresu attho veditabbo.",
  "atk-s0402a0:1428_9": "Yāva dhaṃsī vatāyanti yāva guṇadhaṃsī vata ayaṃ.",
  "atk-s0402a0:1428_10": "Loṇakāradārakoti loṇakāragāmadārako.",
  "atk-s0402a0:1428_11": "Yatra hi nāmāti yo hi nāma.",
  "atk-s0402a0:1428_12": "Āsādetabbaṃ maññissatīti ghaṭṭetabbaṃ maññissati.",
  "atk-s0402a0:1428_13": "Apehīti apagaccha,",
  "atk-s0402a0:1428_14": "mā me purato aṭṭhāsi.",
  "atk-s0402a0:1428_15": "Evañca pana vatvā gīvāya gaṇhāpetvā nikkaḍḍhāpesiyevāti.",
  "atk-s0402a0:1429_0": "9. Sacchikaraṇīyasuttavaṇṇanā",
  "atk-s0402a0:1430_0": "189.",
  "atk-s0402a0:1430_1": "Navame kāyenāti nāmakāyena.",
  "atk-s0402a0:1430_2": "Sacchikaraṇīyāti paccakkhaṃ kātabbā.",
  "atk-s0402a0:1430_3": "Satiyāti pubbenivāsānussatiyā.",
  "atk-s0402a0:1430_4": "Cakkhunāti dibbacakkhunā.",
  "atk-s0402a0:1430_5": "Paññāyāti jhānapaññāya vipassanāpaññā sacchikātabbā,",
  "atk-s0402a0:1430_6": "vipassanāpaññāya maggapaññā,",
  "atk-s0402a0:1430_7": "maggapaññāya phalapaññā,",
  "atk-s0402a0:1430_8": "phalapaññāya paccavekkhaṇapaññā sacchikātabbā,",
  "atk-s0402a0:1430_9": "pattabbāti attho.",
  "atk-s0402a0:1430_10": "Āsavānaṃ khayasaṅkhātaṃ pana arahattaṃ paccavekkhaṇavasena paccavekkhaṇapaññāya sacchikaraṇīyaṃ nāmāti.",
  "atk-s0402a0:1431_0": "10. Uposathasuttavaṇṇanā",
  "atk-s0402a0:1432_0": "190.",
  "atk-s0402a0:1432_1": "Dasame tuṇhībhūtaṃ tuṇhībhūtanti yato yato anuviloketi,",
  "atk-s0402a0:1432_2": "tato tato tuṇhībhūtameva.",
  "atk-s0402a0:1432_3": "Bhikkhū āmantesīti paṭipattisampanne bhikkhū pasannehi cakkhūhi anuviloketvā uppannadhammapāmojjo thometukāmatāya āmantesi.",
  "atk-s0402a0:1432_4": "Apalāpāti palāparahitā.",
  "atk-s0402a0:1432_5": "Itaraṃ tasseva vevacanaṃ.",
  "atk-s0402a0:1432_6": "Suddhāti nimmalā.",
  "atk-s0402a0:1432_7": "Sāre patiṭṭhitāti sīlādisāre patiṭṭhitā.",
  "atk-s0402a0:1432_8": "Alanti yuttaṃ.",
  "atk-s0402a0:1432_9": "Yojanagaṇanānīti ekaṃ yojanaṃ yojanameva,",
  "atk-s0402a0:1432_10": "dasapi yojanāni yojanāneva.",
  "atk-s0402a0:1432_11": "Tato uddhaṃ “yojanagaṇanānī”ti vuccati.",
  "atk-s0402a0:1432_12": "Idha pana yojanasatampi yojanasahassampi adhippetaṃ.",
  "atk-s0402a0:1432_13": "Puṭosenāpīti puṭosaṃ vuccati pātheyyaṃ,",
  "atk-s0402a0:1432_14": "pātheyyaṃ gahetvāpi upasaṅkamituṃ yuttamevāti attho.",
  "atk-s0402a0:1432_15": "Puṭaṃsenātipi pāṭho.",
  "atk-s0402a0:1432_16": "Tassattho –",
  "atk-s0402a0:1432_17": "puṭo aṃse assāti puṭaṃso,",
  "atk-s0402a0:1432_18": "tena puṭaṃsena,",
  "atk-s0402a0:1432_19": "aṃsena pātheyyapuṭaṃ vahantenāpīti vuttaṃ hoti.",
  "atk-s0402a0:1433_0": "Idāni evarūpehi evarūpehi ca guṇehi samannāgatā ettha bhikkhū atthīti dassetuṃ santi bhikkhavetiādimāha.",
  "atk-s0402a0:1433_1": "Tattha devappattāti upapattidevanibbattakaṃ dibbavihāraṃ dibbavihārena ca arahattaṃ pattā.",
  "atk-s0402a0:1433_2": "Brahmappattāti niddosaṭṭhena brahmabhāvasādhakaṃ brahmavihāraṃ brahmavihārena ca arahattaṃ pattā.",
  "atk-s0402a0:1433_3": "Āneñjappattāti aniñjanabhāvasādhakaṃ āneñjaṃ āneñjena ca arahattaṃ pattā.",
  "atk-s0402a0:1433_4": "Ariyappattāti puthujjanabhāvaṃ atikkamma ariyabhāvaṃ pattā. Evaṃ kho,",
  "atk-s0402a0:1433_5": "bhikkhave,",
  "atk-s0402a0:1433_6": "bhikkhu devappatto hotītiādīsu evaṃ rūpāvacaracatutthajjhāne ṭhatvā cittaṃ vivaṭṭetvā arahattaṃ patto devappatto nāma hoti,",
  "atk-s0402a0:1433_7": "catūsu brahmavihāresu ṭhatvā cittaṃ vivaṭṭetvā arahattaṃ patto brahmappatto nāma,",
  "atk-s0402a0:1433_8": "catūsu arūpajjhānesu ṭhatvā cittaṃ vivaṭṭetvā arahattaṃ patto āneñjappatto nāma.",
  "atk-s0402a0:1433_9": "Idaṃ dukkhantiādīhi catūhi saccehi cattāro maggā tīṇi ca phalāni kathitāni.",
  "atk-s0402a0:1433_10": "Tasmā imaṃ ariyadhammaṃ patto bhikkhu ariyappatto nāma hotīti.",
  "atk-s0402a0:1434_0": "1. Sotānugatasuttavaṇṇanā",
  "atk-s0402a0:1435_0": "191.",
  "atk-s0402a0:1435_1": "Pañcamassa paṭhame sotānugatānanti pasādasotaṃ odahitvā ñāṇasotena vavatthapitānaṃ.",
  "atk-s0402a0:1435_2": "Cattāro ānisaṃsā pāṭikaṅkhāti cattāro guṇānisaṃsā pāṭikaṅkhitabbā.",
  "atk-s0402a0:1435_3": "Idaṃ pana bhagavatā atthuppattivasena āraddhaṃ.",
  "atk-s0402a0:1435_4": "Kataraatthuppattivasenāti?",
  "atk-s0402a0:1435_5": "Bhikkhūnaṃ dhammassavanāya anupasaṅkamanaatthuppattivasena.",
  "atk-s0402a0:1435_6": "Pañcasatā kira brāhmaṇapabbajitā “sammāsambuddho liṅgavacanavibhattipadabyañjanādīhi kathento amhehi ñātameva kathessati,",
  "atk-s0402a0:1435_7": "aññātaṃ kiṃ kathessatī”ti dhammassavanatthaṃ na gacchanti.",
  "atk-s0402a0:1435_8": "Satthā taṃ pavattiṃ sutvā te pakkosāpetvā “kasmā evaṃ karotha,",
  "atk-s0402a0:1435_9": "sakkaccaṃ dhammaṃ suṇātha,",
  "atk-s0402a0:1435_10": "sakkaccaṃ dhammaṃ suṇantānañca sajjhāyantānañca ime ettakā ānisaṃsā”ti dassento imaṃ desanaṃ ārabhi.",
  "atk-s0402a0:1436_0": "Tattha dhammaṃ pariyāpuṇātīti suttaṃ geyyantiādikaṃ navaṅgaṃ satthusāsanabhūtaṃ tantidhammaṃ vaḷañjeti.",
  "atk-s0402a0:1436_1": "Sotānugatā hontīti sotaṃ anuppattā anupaviṭṭhā honti.",
  "atk-s0402a0:1436_2": "Manasānupekkhitāti cittena olokitā.",
  "atk-s0402a0:1436_3": "Diṭṭhiyā suppaṭividdhāti atthato ca kāraṇato ca paññāya suṭṭhu paṭividdhā paccakkhaṃ katā.",
  "atk-s0402a0:1436_4": "Muṭṭhassati kālaṃ kurumānoti nayidaṃ buddhavacanaṃ anussaraṇasatiyā abhāvena vuttaṃ,",
  "atk-s0402a0:1436_5": "puthujjanakālakiriyaṃ pana sandhāya vuttaṃ.",
  "atk-s0402a0:1436_6": "Puthujjano hi muṭṭhassati kālaṃ karoti nāma.",
  "atk-s0402a0:1436_7": "Upapajjatīti suddhasīle patiṭṭhito devaloke nibbattati.",
  "atk-s0402a0:1436_8": "Dhammapadā plavantīti antarābhave nibbattamuṭṭhassatino,",
  "atk-s0402a0:1436_9": "yepi pubbe sajjhāyamūlikā vācāparicitabuddhavacanadhammā,",
  "atk-s0402a0:1436_10": "te sabbe pasanne ādāse chāyā viya plavanti,",
  "atk-s0402a0:1436_11": "pākaṭā hutvā paññāyanti. Dandho,",
  "atk-s0402a0:1436_12": "bhikkhave,",
  "atk-s0402a0:1436_13": "satuppādoti buddhavacanānussaraṇasatiyā uppādo dandho garu.",
  "atk-s0402a0:1436_14": "Atha so satto khippaṃyeva visesagāmī hoti,",
  "atk-s0402a0:1436_15": "nibbānagāmī hotīti attho.",
  "atk-s0402a0:1437_0": "Iddhimā cetovasippattoti iddhisampanno cittassa vasibhāvapatto khīṇāsavo.",
  "atk-s0402a0:1437_1": "Ayaṃ vā so dhammavinayoti ettha vibhāvanattho vā- saddo.",
  "atk-s0402a0:1437_2": "Yatthāti yasmiṃ dhammavinaye.",
  "atk-s0402a0:1437_3": "Brahmacariyaṃ acarinti brahmacariyavāsaṃ vasiṃ.",
  "atk-s0402a0:1437_4": "Idampi buddhavacanaṃ mayā pubbe vaḷañjitanti buddhavacanānussaraṇavasenetaṃ vuttaṃ.",
  "atk-s0402a0:1437_5": "Devaputtoti pañcālacaṇḍo viya hatthakamahābrahmā viya sanaṅkumārabrahmā viya ca eko dhammakathikadevaputto.",
  "atk-s0402a0:1437_6": "Opapātiko opapātikaṃ sāretīti paṭhamaṃ uppanno devaputto pacchā uppannaṃ sāreti.",
  "atk-s0402a0:1437_7": "Sahapaṃsukīḷikāti etena nesaṃ dīgharattaṃ kataparicayabhāvaṃ dasseti.",
  "atk-s0402a0:1437_8": "Samāgaccheyyunti sālāya vā rukkhamūle vā sammukhībhāvaṃ gaccheyyuṃ.",
  "atk-s0402a0:1437_9": "Evaṃ vadeyyāti sālāya vā rukkhamūle vā paṭhamataraṃ nisinno pacchā āgataṃ evaṃ vadeyya.",
  "atk-s0402a0:1437_10": "Sesamettha pāḷinayeneva veditabbaṃ.",
  "atk-s0402a0:1438_0": "2. Ṭhānasuttavaṇṇanā",
  "atk-s0402a0:1439_0": "192.",
  "atk-s0402a0:1439_1": "Dutiye ṭhānānīti kāraṇāni.",
  "atk-s0402a0:1439_2": "Ṭhānehīti kāraṇehi.",
  "atk-s0402a0:1439_3": "Soceyyanti sucibhāvo.",
  "atk-s0402a0:1439_4": "Saṃvasamānoti ekato vasamāno.",
  "atk-s0402a0:1439_5": "Na santatakārīti na satatakārī.",
  "atk-s0402a0:1439_6": "Na santatavutti sīlesūti satataṃ sabbakālaṃ sīlajīvitaṃ na jīvatīti attho.",
  "atk-s0402a0:1439_7": "Saṃvohāramānoti kathento.",
  "atk-s0402a0:1439_8": "Ekena eko voharatīti ekena saddhiṃ eko hutvā katheti.",
  "atk-s0402a0:1439_9": "Vokkamatīti okkamati.",
  "atk-s0402a0:1439_10": "Purimavohārā pacchimavohāranti purimakathāya pacchimakathaṃ,",
  "atk-s0402a0:1439_11": "purimakathāya ca pacchimakathā,",
  "atk-s0402a0:1439_12": "pacchimakathāya ca purimakathā na sametīti attho.",
  "atk-s0402a0:1440_0": "Ñātibyasanenātiādīsu ñātīnaṃ byasanaṃ ñātibyasanaṃ,",
  "atk-s0402a0:1440_1": "ñātivināsoti attho.",
  "atk-s0402a0:1440_2": "Dutiyapadepi eseva nayo.",
  "atk-s0402a0:1440_3": "Rogabyasane pana rogoyeva ārogyavināsanato byasanaṃ rogabyasanaṃ.",
  "atk-s0402a0:1440_4": "Anuparivattantīti anubandhanti.",
  "atk-s0402a0:1440_5": "Lābho cātiādīsu ekaṃ attabhāvaṃ lābho anuparivattati,",
  "atk-s0402a0:1440_6": "ekaṃ alābhoti evaṃ nayo netabbo.",
  "atk-s0402a0:1440_7": "Sākacchāyamānoti pañhapucchanavissajjanavasena sākacchaṃ karonto.",
  "atk-s0402a0:1440_8": "Yathāti yenākārena.",
  "atk-s0402a0:1440_9": "Ummaggoti pañhummaggo.",
  "atk-s0402a0:1440_10": "Abhinīhāroti pañhābhisaṅkharaṇavasena cittassa abhinīhāro.",
  "atk-s0402a0:1440_11": "Samudāhāroti pañhapucchanaṃ.",
  "atk-s0402a0:1440_12": "Santanti paccanīkasantatāya santaṃ katvā na kathetīti attho.",
  "atk-s0402a0:1440_13": "Paṇītanti atappakaṃ.",
  "atk-s0402a0:1440_14": "Atakkāvacaranti yathā takkena nayaggāhena gahetuṃ sakkā hoti,",
  "atk-s0402a0:1440_15": "evaṃ na kathetīti attho.",
  "atk-s0402a0:1440_16": "Nipuṇanti saṇhaṃ.",
  "atk-s0402a0:1440_17": "Paṇḍitavedanīyanti paṇḍitehi jānitabbakaṃ.",
  "atk-s0402a0:1440_18": "Sesaṃ sabbattha vuttānusāreneva veditabbaṃ.",
  "atk-s0402a0:1441_0": "3. Bhaddiyasuttavaṇṇanā",
  "atk-s0402a0:1442_0": "193.",
  "atk-s0402a0:1442_1": "Tatiye upasaṅkamīti bhuttapātarāso hutvā mālāgandhavilepanaṃ gahetvā bhagavantaṃ vandissāmīti upasaṅkami.",
  "atk-s0402a0:1442_2": "Mā anussavenātiādīsu anussavavacanena mama kathaṃ mā gaṇhathāti iminā nayena attho veditabbo.",
  "atk-s0402a0:1442_3": "Sārambhoti karaṇuttariyalakkhaṇo sārambho.",
  "atk-s0402a0:1442_4": "Alobhādayo lobhādipaṭipakkhavasena veditabbā.",
  "atk-s0402a0:1442_5": "Kusaladhammūpasampadāyāti kusaladhammānaṃ sampādanatthāya,",
  "atk-s0402a0:1442_6": "paṭilābhatthāyāti vuttaṃ hoti. Ime cepi, bhaddiya,",
  "atk-s0402a0:1442_7": "mahāsālāti purato ṭhite sālarukkhe dassento evamāha.",
  "atk-s0402a0:1442_8": "Sesamettha heṭṭhā vuttanayattā uttānatthattā ca suviññeyyameva.",
  "atk-s0402a0:1442_9": "Satthari pana desanaṃ vinivaṭṭente bhaddiyo sotāpanno jātoti.",
  "atk-s0402a0:1443_0": "4. Sāmugiyāsuttavaṇṇanā",
  "atk-s0402a0:1444_0": "194.",
  "atk-s0402a0:1444_1": "Catutthe sāmugiyāti sāmuganigamavāsino.",
  "atk-s0402a0:1444_2": "Byagghapajjāti te ālapanto evamāha.",
  "atk-s0402a0:1444_3": "Kolanagarassa hi kolarukkhe hāretvā katattā kolanagaranti ca byagghapathe māpitattā byagghapajjanti ca dve nāmāni.",
  "atk-s0402a0:1444_4": "Etesañca pubbapurisā tattha vasiṃsūti byagghapajjavāsitāya byagghapajjavāsino byagghapajjāti vuccanti.",
  "atk-s0402a0:1444_5": "Te ālapanto evamāha.",
  "atk-s0402a0:1444_6": "Pārisuddhipadhāniyaṅgānīti pārisuddhiatthāya padhāniyaṅgāni padahitabbavīriyassa aṅgāni,",
  "atk-s0402a0:1444_7": "koṭṭhāsāti attho.",
  "atk-s0402a0:1444_8": "Sīlapārisuddhipadhāniyaṅganti sīlaparisodhanavīriyassetaṃ nāmaṃ.",
  "atk-s0402a0:1444_9": "Tañhi sīlapārisuddhiparipūraṇatthāya padhāniyaṅganti sīlapārisuddhipadhāniyaṅgaṃ.",
  "atk-s0402a0:1444_10": "Sesesupi eseva nayo.",
  "atk-s0402a0:1444_11": "Tattha tattha paññāya anuggahessāmīti tasmiṃ tasmiṃ ṭhāne vipassanāpaññāya anuggahessāmi.",
  "atk-s0402a0:1444_12": "Yo tattha chandotiādīsu yo tasmiṃ anuggaṇhane kattukāmatāchandoti iminā nayena attho veditabbo.",
  "atk-s0402a0:1444_13": "Satisampajaññaṃ panettha satiṃ upaṭṭhapetvā ñāṇena paricchinditvā vīriyapaggahanatthaṃ vuttaṃ.",
  "atk-s0402a0:1444_14": "Rajanīyesu dhammesu cittaṃ virājetīti rāgapaccayesu iṭṭhārammaṇesu yathā cittaṃ virajjati,",
  "atk-s0402a0:1444_15": "evaṃ karoti.",
  "atk-s0402a0:1444_16": "Vimocanīyesu dhammesu cittaṃ vimocetīti yehi ārammaṇehi cittaṃ vimocetabbaṃ,",
  "atk-s0402a0:1444_17": "tesu yathā vimuccati,",
  "atk-s0402a0:1444_18": "evaṃ karoti.",
  "atk-s0402a0:1444_19": "Virājetvāti ettha maggakkhaṇe virājeti nāma,",
  "atk-s0402a0:1444_20": "phalakkhaṇe virattaṃ nāma hoti.",
  "atk-s0402a0:1444_21": "Dutiyapadepi eseva nayo.",
  "atk-s0402a0:1444_22": "Sammāvimuttiṃ phusatīti hetunā nayena arahattaphalavimuttiṃ ñāṇaphassena phusatīti.",
  "atk-s0402a0:1445_0": "5. Vappasuttavaṇṇanā",
  "atk-s0402a0:1446_0": "195.",
  "atk-s0402a0:1446_1": "Pañcame vappoti dasabalassa cūḷapitā sakyarājā.",
  "atk-s0402a0:1446_2": "Nigaṇṭhasāvakoti vesāliyaṃ sīhasenāpati viya nāḷandāyaṃ upāligahapati viya ca nigaṇṭhassa nāṭaputtassa upaṭṭhāko.",
  "atk-s0402a0:1446_3": "Kāyena saṃvutoti kāyadvārassa saṃvutattā pihitattā kāyena saṃvuto nāma.",
  "atk-s0402a0:1446_4": "Sesadvayepi eseva nayo.",
  "atk-s0402a0:1446_5": "Avijjāvirāgāti avijjāya khayavirāgena.",
  "atk-s0402a0:1446_6": "Vijjuppādāti maggavijjāya uppādena.",
  "atk-s0402a0:1446_7": "Taṃ ṭhānanti taṃ kāraṇaṃ.",
  "atk-s0402a0:1446_8": "Avipakkavipākanti aladdhavipākavāraṃ.",
  "atk-s0402a0:1446_9": "Tatonidānanti taṃhetu tappaccayā.",
  "atk-s0402a0:1446_10": "Dukkhavedaniyā āsavā assaveyyunti dukkhavedanāya paccayabhūtā kilesā assaveyyuṃ,",
  "atk-s0402a0:1446_11": "tassa purisassa uppajjeyyunti attho.",
  "atk-s0402a0:1446_12": "Abhisamparāyanti dutiye attabhāve.",
  "atk-s0402a0:1446_13": "Kāyasamārambhapaccayāti kāyakammapaccayena.",
  "atk-s0402a0:1446_14": "Āsavāti kilesā.",
  "atk-s0402a0:1446_15": "Vighātapariḷāhāti ettha vighātoti dukkhaṃ.",
  "atk-s0402a0:1446_16": "Pariḷāhoti kāyikacetasiko pariḷāho.",
  "atk-s0402a0:1446_17": "Phussa phussa byantīkarotīti ñāṇavajjhaṃ kammaṃ ñāṇaphassena phusitvā phusitvā khayaṃ gameti,",
  "atk-s0402a0:1446_18": "vipākavajjhaṃ kammaṃ vipākaphassena phusitvā phusitvā khayaṃ gameti.",
  "atk-s0402a0:1446_19": "Nijjarāti kilesajīraṇakapaṭipadā.",
  "atk-s0402a0:1446_20": "Sesavāresupi eseva nayo.",
  "atk-s0402a0:1446_21": "Idha ṭhatvā ayaṃ bhikkhu khīṇāsavo kātabbo,",
  "atk-s0402a0:1446_22": "cattāri mahābhūtāni nīharitvā catusaccavavatthānaṃ dassetvā yāva arahattaphalaṃ kammaṭṭhānaṃ kathetabbaṃ.",
  "atk-s0402a0:1447_0": "Idāni pana tassa khīṇāsavassa satatavihāre dassetuṃ evaṃ sammā vimuttacittassātiādimāha.",
  "atk-s0402a0:1447_1": "Tattha sammā vimuttacittassāti hetunā kāraṇena sammā vimuttassa.",
  "atk-s0402a0:1447_2": "Satatavihārāti niccavihārā nibaddhavihārā.",
  "atk-s0402a0:1447_3": "Neva sumano hotīti iṭṭhārammaṇe rāgavasena na somanassajāto hoti.",
  "atk-s0402a0:1447_4": "Na dummanoti aniṭṭhārammaṇe paṭighavasena na domanassajāto hoti.",
  "atk-s0402a0:1447_5": "Upekkhako viharati sato sampajānoti satisampajaññapariggahitāya majjhattākāralakkhaṇāya upekkhāya tesu ārammaṇesu upekkhako majjhatto hutvā viharati.",
  "atk-s0402a0:1448_0": "Kāyapariyantikanti kāyantikaṃ kāyaparicchinnaṃ,",
  "atk-s0402a0:1448_1": "yāva pañcadvārakāyo pavattati,",
  "atk-s0402a0:1448_2": "tāva pavattaṃ pañcadvārikavedananti attho.",
  "atk-s0402a0:1448_3": "Jīvitapariyantikanti jīvitantikaṃ jīvitaparicchinnaṃ,",
  "atk-s0402a0:1448_4": "yāva jīvitaṃ pavattati,",
  "atk-s0402a0:1448_5": "tāva pavattaṃ manodvārikavedananti attho.",
  "atk-s0402a0:1448_6": "Tattha pañcadvārikavedanā pacchā uppajjitvā paṭhamaṃ nirujjhati,",
  "atk-s0402a0:1448_7": "manodvārikavedanā paṭhamaṃ uppajjitvā pacchā nirujjhati.",
  "atk-s0402a0:1448_8": "Sā hi paṭisandhikkhaṇe vatthurūpasmiṃyeva patiṭṭhāti.",
  "atk-s0402a0:1448_9": "Pañcadvārikā pavatte pañcadvāravasena pavattamānā paṭhamavaye vīsativassakāle rajjanadussanamuyhanavasena adhimattā balavatī hoti,",
  "atk-s0402a0:1448_10": "paṇṇāsavassakāle ṭhitā hoti,",
  "atk-s0402a0:1448_11": "saṭṭhivassakālato paṭṭhāya parihāyamānā,",
  "atk-s0402a0:1448_12": "asītinavutivassakāle mandā hoti.",
  "atk-s0402a0:1448_13": "Tadā hi sattā “cirarattaṃ ekato nisīdimhā nipajjimhā”ti vadantepi na jānāmāti vadanti.",
  "atk-s0402a0:1448_14": "Adhimattānipi rūpādiārammaṇāni na passāma,",
  "atk-s0402a0:1448_15": "sugandhaduggandhaṃ vā sāduasāduṃ vā thaddhamudukaṃ vāti na jānāmātipi vadanti.",
  "atk-s0402a0:1448_16": "Iti nesaṃ pañcadvārikavedanā bhaggā hoti,",
  "atk-s0402a0:1448_17": "manodvārikā pavattati.",
  "atk-s0402a0:1448_18": "Sāpi anupubbena parihāyamānā maraṇasamaye hadayakoṭiṃyeva nissāya pavattati.",
  "atk-s0402a0:1448_19": "Yāva panesā pavattati,",
  "atk-s0402a0:1448_20": "tāva satto jīvatīti vuccati.",
  "atk-s0402a0:1448_21": "Yadā nappavattati,",
  "atk-s0402a0:1448_22": "tadā “mato niruddho”ti vuccati.",
  "atk-s0402a0:1449_0": "Svāyamattho vāpiyā dīpetabbo –",
  "atk-s0402a0:1449_1": "yathā hi puriso pañcaudakamaggasampannaṃ vāpiṃ kareyya.",
  "atk-s0402a0:1449_2": "Paṭhamaṃ deve vuṭṭhe pañcahi udakamaggehi udakaṃ pavisitvā antovāpiyaṃ āvāṭe pūreyya.",
  "atk-s0402a0:1449_3": "Punappunaṃ deve vassante udakamagge pūretvā gāvutaḍḍhayojanamattaṃ ottharitvā udakaṃ tiṭṭheyya tato tato vissandamānaṃ.",
  "atk-s0402a0:1449_4": "Atha niddhamanatumbe vivaritvā khettesu kamme kayiramāne udakaṃ nikkhamantaṃ,",
  "atk-s0402a0:1449_5": "sassapākakāle udakaṃ nikkhantaṃ udakaṃ parihīnaṃ,",
  "atk-s0402a0:1449_6": "“macche gaṇhāmā”ti vattabbataṃ āpajjeyya.",
  "atk-s0402a0:1449_7": "Tato katipāhena āvāṭesuyeva udakaṃ saṇṭhaheya.",
  "atk-s0402a0:1449_8": "Yāva pana taṃ āvāṭesu hoti,",
  "atk-s0402a0:1449_9": "tāva mahāvāpiyaṃ udakaṃ atthīti saṅkhaṃ gacchati.",
  "atk-s0402a0:1449_10": "Yadā pana tattha chijjati,",
  "atk-s0402a0:1449_11": "tadā “vāpiyaṃ udakaṃ natthī”ti vuccati.",
  "atk-s0402a0:1449_12": "Evaṃ sampadamidaṃ veditabbaṃ.",
  "atk-s0402a0:1450_0": "Paṭhamaṃ deve vassante pañcahi maggehi udake pavisante āvāṭānaṃ pūraṇakālo viya hi paṭhamameva paṭisandhikkhaṇe",
  "atk-s0402a0:1450_1": "manodvārikavedanāya vatthurūpe patiṭṭhitakālo,",
  "atk-s0402a0:1450_2": "punappunaṃ deve vassante pañcamaggānaṃ pūraṇakālo viya pavatte pañcadvārikavedanāya pavatti,",
  "atk-s0402a0:1450_3": "gāvutaḍḍhayojanamattaṃ ajjhottharaṇaṃ viya paṭhamavaye vīsativassakāle rajjanādivasena tassa adhimattabalavabhāvo,",
  "atk-s0402a0:1450_4": "yāva vāpito udakaṃ na niggacchati,",
  "atk-s0402a0:1450_5": "tāva pūrāya vāpiyā ṭhitakālo viya paññāsavassakāle tassa ṭhitakālo,",
  "atk-s0402a0:1450_6": "niddhamanatumbesu vivaṭesu kamme kayiramāne udakassa nikkhamanakālo viya saṭṭhivassakālato paṭṭhāya tassa parihāni,",
  "atk-s0402a0:1450_7": "udake bhaṭṭhe udakamaggesu parittaudakassa ṭhitakālo viya asītinavutikāle pañcadvārikavedanāya mandakālo,",
  "atk-s0402a0:1450_8": "āvāṭesuyeva udakassa patiṭṭhitakālo viya hadayavatthukoṭiṃ nissāya manodvāre vedanāya pavattikālo,",
  "atk-s0402a0:1450_9": "āvāṭesu parittepi udake sati “vāpiyaṃ udakaṃ atthī”ti vattabbakālo viya yāva sā pavattati,",
  "atk-s0402a0:1450_10": "tāva “satto jīvatī”ti vuccati.",
  "atk-s0402a0:1450_11": "Yathā pana āvāṭesu udake chinne “natthi vāpiyaṃ udaka”nti vuccati,",
  "atk-s0402a0:1450_12": "evaṃ manodvārikavedanāya appavattamānāya satto matoti vuccati.",
  "atk-s0402a0:1450_13": "Imaṃ vedanaṃ sandhāya vuttaṃ –",
  "atk-s0402a0:1450_14": "“jīvitapariyantikaṃ vedanaṃ vediyamāno”ti.",
  "atk-s0402a0:1451_0": "Kāyassa bhedāti kāyassa bhedena.",
  "atk-s0402a0:1451_1": "Uddhaṃ jīvitapariyādānāti jīvitakkhayato uddhaṃ.",
  "atk-s0402a0:1451_2": "Idhevāti paṭisandhivasena parato agantvā idheva.",
  "atk-s0402a0:1451_3": "Sītī bhavissantīti pavattivipphandanadaratharahitāni sītāni appavattanadhammāni bhavissanti.",
  "atk-s0402a0:1452_0": "Thūṇaṃ paṭiccāti rukkhaṃ paṭicca.",
  "atk-s0402a0:1452_1": "Kuddālapiṭakaṃ ādāyāti kuddālañca khaṇittiñca pacchiñca gahetvāti attho.",
  "atk-s0402a0:1452_2": "Desanā pana kuddālavaseneva katā.",
  "atk-s0402a0:1452_3": "Mūle chindeyyāti mūlamhi kuddālena chindeyya.",
  "atk-s0402a0:1452_4": "Palikhaṇeyyāti khaṇittiyā samantā khaṇeyya.",
  "atk-s0402a0:1453_0": "Evameva khoti ettha idaṃ opammasaṃsandanaṃ –",
  "atk-s0402a0:1453_1": "rukkho viya hi attabhāvo daṭṭhabbo,",
  "atk-s0402a0:1453_2": "rukkhaṃ paṭicca chāyā viya kusalākusalaṃ kammaṃ,",
  "atk-s0402a0:1453_3": "chāyaṃ appavattaṃ kātukāmo puriso viya yogāvacaro,",
  "atk-s0402a0:1453_4": "kuddālo viya paññā,",
  "atk-s0402a0:1453_5": "piṭakaṃ viya samādhi,",
  "atk-s0402a0:1453_6": "khaṇitti viya vipassanā,",
  "atk-s0402a0:1453_7": "khaṇittiyā mūlānaṃ palikhaṇanakālo viya arahattamaggena avijjāya chedanakālo,",
  "atk-s0402a0:1453_8": "khaṇḍākhaṇḍaṃ karaṇakālo viya khandhavasena diṭṭhakālo,",
  "atk-s0402a0:1453_9": "phālanakālo viya āyatanavasena diṭṭhakālo,",
  "atk-s0402a0:1453_10": "sakalīkaraṇakālo viya dhātuvasena diṭṭhakālo,",
  "atk-s0402a0:1453_11": "vātātapena visosanakālo viya kāyikacetasikassa vīriyassa karaṇakālo,",
  "atk-s0402a0:1453_12": "agginā ḍahanakālo viya ñāṇena kilesānaṃ ḍahanakālo,",
  "atk-s0402a0:1453_13": "masikaraṇakālo viya vattamānaka-",
  "atk-s0402a0:1453_14": "pañcakkhandhakālo,",
  "atk-s0402a0:1453_15": "mahāvāte ophunanakālo viya nadīsote pavāhanakālo viya ca chinnamūlakānaṃ pañcannaṃ khandhānaṃ appaṭisandhikanirodho,",
  "atk-s0402a0:1453_16": "ophunanappavāhanehi apaññattikabhāvūpagamo viya punabbhave vipākakkhandhānaṃ anuppādena apaṇṇattikabhāvo veditabbo.",
  "atk-s0402a0:1454_0": "Bhagavantaṃ etadavocāti satthari desanaṃ vinivaṭṭente sotāpattiphalaṃ patvā etaṃ “seyyathāpi,",
  "atk-s0402a0:1454_1": "bhante”tiādivacanaṃ avoca.",
  "atk-s0402a0:1454_2": "Tattha udayatthikoti vaḍḍhiatthiko.",
  "atk-s0402a0:1454_3": "Assapaṇiyaṃ poseyyāti pañca assapotasatāni kiṇitvā pacchā vikkiṇissāmīti poseyya.",
  "atk-s0402a0:1454_4": "Sahassagghanakassa assassa pañcasatamattaṃ upakaraṇaṃ gandhamālādivasena posāvanikaṃyeva agamāsi.",
  "atk-s0402a0:1454_5": "Athassa te assā ekadivaseneva rogaṃ phusitvā sabbe jīvitakkhayaṃ pāpuṇeyyunti iminā adhippāyena evamāha.",
  "atk-s0402a0:1454_6": "Udayañceva nādhigaccheyyāti vaḍḍhiñca gehato nīharitvā dinnamūlañca kiñci na labheyya.",
  "atk-s0402a0:1454_7": "Payirupāsinti catūhi paccayehi upaṭṭhahiṃ.",
  "atk-s0402a0:1454_8": "Svāhaṃ udayañceva nādhigacchinti so ahaṃ neva udayaṃ na gehato dinnadhanaṃ adhigacchiṃ,",
  "atk-s0402a0:1454_9": "paṇiyaassajagganako nāma jātosmīti dasseti.",
  "atk-s0402a0:1454_10": "Sesamettha uttānamevāti.",
  "atk-s0402a0:1455_0": "6. Sāḷhasuttavaṇṇanā",
  "atk-s0402a0:1456_0": "196.",
  "atk-s0402a0:1456_1": "Chaṭṭhe dvayenāti dvīhi koṭṭhāsehi.",
  "atk-s0402a0:1456_2": "Oghassa nittharaṇanti caturoghanittharaṇaṃ.",
  "atk-s0402a0:1456_3": "Tapojigucchāhetūti dukkarakārikasaṅkhātena tapena pāpajigucchanahetu.",
  "atk-s0402a0:1456_4": "Aññataraṃ sāmaññaṅganti ekaṃ samaṇadhammakoṭṭhāsaṃ.",
  "atk-s0402a0:1456_5": "Aparisuddhakāyasamācārātiādīsu purimehi tīhi padehi kāyikavācasikacetasikasīlānaṃ aparisuddhataṃ dassetvā",
  "atk-s0402a0:1456_6": "pacchimena padena aparisuddhājīvataṃ dasseti.",
  "atk-s0402a0:1456_7": "Ñāṇadassanāyāti maggañāṇasaṅkhātāya dassanāya.",
  "atk-s0402a0:1456_8": "Anuttarāya sambodhāyāti arahattāya,",
  "atk-s0402a0:1456_9": "arahattañāṇaphassena phusituṃ abhabbāti vuttaṃ hoti.",
  "atk-s0402a0:1456_10": "Sālalaṭṭhinti sālarukkhaṃ.",
  "atk-s0402a0:1456_11": "Navanti taruṇaṃ.",
  "atk-s0402a0:1456_12": "Akukkuccakajātanti “bhaveyya nu kho,",
  "atk-s0402a0:1456_13": "na bhaveyyā”ti ajanetabbakukkuccaṃ.",
  "atk-s0402a0:1456_14": "Lekhaṇiyā likheyyāti avalekhanamattakena avalikheyya.",
  "atk-s0402a0:1456_15": "Dhoveyyāti ghaṃseyya.",
  "atk-s0402a0:1456_16": "Anto avisuddhāti abbhantare asuddhā apanītasārā.",
  "atk-s0402a0:1457_0": "Evameva khoti ettha idaṃ opammasaṃsandanaṃ –",
  "atk-s0402a0:1457_1": "sālalaṭṭhi viya hi attabhāvo daṭṭhabbo,",
  "atk-s0402a0:1457_2": "nadīsotaṃ viya saṃsārasotaṃ,",
  "atk-s0402a0:1457_3": "pāraṃ gantukāmapuriso viya dvāsaṭṭhi diṭṭhiyo gahetvā ṭhitapuriso,",
  "atk-s0402a0:1457_4": "sālalaṭṭhiyā bahiddhā suparikammakatakālo viya bahiddhā tapacaraṇaṃ gāḷhaṃ katvā gahitakālo,",
  "atk-s0402a0:1457_5": "anto asuddhakālo viya abbhantare sīlānaṃ aparisuddhakālo,",
  "atk-s0402a0:1457_6": "sālalaṭṭhiyā saṃsīditvā adhogamanaṃ viya diṭṭhigatikassa saṃsārasote saṃsīdanaṃ veditabbaṃ.",
  "atk-s0402a0:1458_0": "Phiyārittaṃ bandheyyāti phiyañca arittañca yojeyya.",
  "atk-s0402a0:1458_1": "Evamevāti etthāpi idaṃ opammasaṃsandanaṃ –",
  "atk-s0402a0:1458_2": "sālalaṭṭhi viya attabhāvo,",
  "atk-s0402a0:1458_3": "nadīsotaṃ viya saṃsārasotaṃ,",
  "atk-s0402a0:1458_4": "pāraṃ gantukāmapuriso viya yogāvacaro,",
  "atk-s0402a0:1458_5": "bahiddhā suparikammakatakālo viya chasu dvāresu saṃvarassa paccupaṭṭhitakālo,",
  "atk-s0402a0:1458_6": "anto suvisodhitabhāvo viya abbhantare parisuddhasīlabhāvo,",
  "atk-s0402a0:1458_7": "phiyārittabandhanaṃ viya kāyikacetasikavīriyakaraṇaṃ,",
  "atk-s0402a0:1458_8": "sotthinā pārimatīragamanaṃ viya anupubbena sīlaṃ pūretvā samādhiṃ pūretvā paññaṃ pūretvā nibbānagamanaṃ daṭṭhabbaṃ.",
  "atk-s0402a0:1459_0": "Kaṇḍacitrakānīti saralaṭṭhisararajjusarapāsādasarasāṇisarapokkharaṇisarapadumānīti anekāni kaṇḍehi kattabbacitrāni.",
  "atk-s0402a0:1459_1": "Atha kho so tīhi ṭhānehīti so evaṃ bahūni kaṇḍacitrakāni jānantopi na rājāraho hoti,",
  "atk-s0402a0:1459_2": "tīhiyeva pana ṭhānehi hotīti attho.",
  "atk-s0402a0:1459_3": "Sammāsamādhi hotīti maggasamādhinā ca phalasamādhinā ca samāhito hotīti ayamettha attho.",
  "atk-s0402a0:1459_4": "Sammādiṭṭhīti maggasammādiṭṭhiyā samannāgato.",
  "atk-s0402a0:1459_5": "Idaṃ dukkhantiādīhi catūhi saccehi cattāro maggā tīṇi ca phalāni kathitāni.",
  "atk-s0402a0:1459_6": "Ayaṃ pana maggeneva avirādhitaṃ vijjhati nāmāti veditabbo.",
  "atk-s0402a0:1459_7": "Sammāvimuttīti arahattaphalavimuttiyā samannāgato.",
  "atk-s0402a0:1459_8": "Avijjākkhandhaṃ padāletīti arahattamaggena padāleti nāmāti vuccati.",
  "atk-s0402a0:1459_9": "Iminā hi heṭṭhā arahattamaggena avijjākkhandho padālito,",
  "atk-s0402a0:1459_10": "idha pana padālitaṃ upādāya padāletīti vattuṃ vaṭṭatīti.",
  "atk-s0402a0:1460_0": "7. Mallikādevīsuttavaṇṇanā",
  "atk-s0402a0:1461_0": "197.",
  "atk-s0402a0:1461_1": "Sattame mallikā devīti pasenadirañño devī.",
  "atk-s0402a0:1461_2": "Yena midhekacco mātugāmoti yena idhekaccā itthī.",
  "atk-s0402a0:1461_3": "Dubbaṇṇāti bībhacchavaṇṇā.",
  "atk-s0402a0:1461_4": "Durūpāti dussaṇṭhitā.",
  "atk-s0402a0:1461_5": "Supāpikāti suṭṭhu pāpikā suṭṭhu lāmikā.",
  "atk-s0402a0:1461_6": "Dassanāyāti passituṃ.",
  "atk-s0402a0:1461_7": "Daliddāti dhanadaliddā.",
  "atk-s0402a0:1461_8": "Appassakāti sakena dhanena rahitā.",
  "atk-s0402a0:1461_9": "Appabhogāti upabhogaparibhogabhaṇḍakarahitā.",
  "atk-s0402a0:1461_10": "Appesakkhāti appaparivārā.",
  "atk-s0402a0:1461_11": "Aḍḍhāti issarā.",
  "atk-s0402a0:1461_12": "Mahaddhanāti vaḷañjanakadhanena mahaddhanā.",
  "atk-s0402a0:1461_13": "Mahābhogāti upabhogaparibhogabhaṇḍabhogena mahābhogā.",
  "atk-s0402a0:1461_14": "Mahesakkhāti mahāparivārā.",
  "atk-s0402a0:1461_15": "Abhirūpāti uttamarūpā.",
  "atk-s0402a0:1461_16": "Dassanīyāti dassanayuttā.",
  "atk-s0402a0:1461_17": "Pāsādikāti dassanena pāsādikā.",
  "atk-s0402a0:1461_18": "Vaṇṇapokkharatāyāti vaṇṇena ceva sarīrasaṇṭhānena ca.",
  "atk-s0402a0:1462_0": "Abhisajjatīti laggati.",
  "atk-s0402a0:1462_1": "Byāpajjatīti pakatiṃ pajahati.",
  "atk-s0402a0:1462_2": "Patitthīyatīti kodhavasena thinabhāvaṃ thaddhabhāvaṃ āpajjati.",
  "atk-s0402a0:1462_3": "Na dātā hotīti na dāyikā hoti.",
  "atk-s0402a0:1462_4": "Seyyāvasathapadīpeyyanti ettha seyyāti mañcapallaṅkādisayanaṃ.",
  "atk-s0402a0:1462_5": "Āvasathoti āvasathāgāraṃ.",
  "atk-s0402a0:1462_6": "Padīpeyyaṃ vuccati vaṭṭitelādipadīpūpakaraṇaṃ.",
  "atk-s0402a0:1462_7": "Issāmanikāti issāya sampayuttacittā.",
  "atk-s0402a0:1462_8": "Iminā nayena sabbattha attho veditabbo.",
  "atk-s0402a0:1462_9": "Kodhanā ahosinti kodhamanā ahosiṃ.",
  "atk-s0402a0:1462_10": "Anissāmanikā ahosinti issāvirahitacittā ahosiṃ.",
  "atk-s0402a0:1462_11": "Sesamettha uttānatthamevāti.",
  "atk-s0402a0:1463_0": "8. Attantapasuttavaṇṇanā",
  "atk-s0402a0:1464_0": "198.",
  "atk-s0402a0:1464_1": "Aṭṭhame attantapādīsu attānaṃ tapati dukkhāpetīti attantapo.",
  "atk-s0402a0:1464_2": "Attano paritāpanānuyogaṃ attaparitāpanānuyogaṃ.",
  "atk-s0402a0:1464_3": "Paraṃ tapatīti parantapo.",
  "atk-s0402a0:1464_4": "Paresaṃ paritāpanānuyogaṃ paraparitāpanānuyogaṃ.",
  "atk-s0402a0:1464_5": "Diṭṭheva dhammeti imasmiṃyeva attabhāve.",
  "atk-s0402a0:1464_6": "Nicchātoti chātaṃ vuccati taṇhā,",
  "atk-s0402a0:1464_7": "sā assa natthīti nicchāto.",
  "atk-s0402a0:1464_8": "Sabbakilesānaṃ nibbutattā nibbuto.",
  "atk-s0402a0:1464_9": "Anto tāpanakilesānaṃ abhāvā sītalo jātoti sītībhūto.",
  "atk-s0402a0:1464_10": "Jhānamaggaphalanibbānasukhāni paṭisaṃvedetīti sukhappaṭisaṃvedī.",
  "atk-s0402a0:1464_11": "Brahmabhūtena attanāti seṭṭhabhūtena attanā.",
  "atk-s0402a0:1465_0": "Acelakotiādīni vuttatthāneva.",
  "atk-s0402a0:1465_1": "Orabbhikādīsu urabbhā vuccanti eḷakā,",
  "atk-s0402a0:1465_2": "urabbhe hanatīti orabbhiko.",
  "atk-s0402a0:1465_3": "Sūkarikādīsupi eseva nayo.",
  "atk-s0402a0:1465_4": "Luddoti dāruṇo kakkhaḷo.",
  "atk-s0402a0:1465_5": "Macchaghātakoti macchabandho kevaṭṭo.",
  "atk-s0402a0:1465_6": "Bandhanāgārikoti bandhanāgāragopako.",
  "atk-s0402a0:1465_7": "Kurūrakammantāti dāruṇakammantā.",
  "atk-s0402a0:1466_0": "Muddhāvasittoti khattiyābhisekena muddhani abhisitto.",
  "atk-s0402a0:1466_1": "Puratthimena nagarassāti nagarato puratthimāya disāya.",
  "atk-s0402a0:1466_2": "Santhāgāranti yaññasālaṃ.",
  "atk-s0402a0:1466_3": "Kharājinaṃ nivāsetvāti sakhuraṃ ajinacammaṃ nivāsetvā.",
  "atk-s0402a0:1466_4": "Sappitelenāti sappinā ceva telena ca.",
  "atk-s0402a0:1466_5": "Ṭhapetvā hi sappiṃ avaseso yo koci sneho telanti vuccati.",
  "atk-s0402a0:1466_6": "Kaṇḍuvamānoti nakhānaṃ chinnattā kaṇḍuvitabbakāle tena kaṇḍuvamāno.",
  "atk-s0402a0:1466_7": "Anantarahitāyāti asanthatāya.",
  "atk-s0402a0:1466_8": "Sarūpavacchāyāti sadisavacchāya.",
  "atk-s0402a0:1466_9": "Sace gāvī setā hoti,",
  "atk-s0402a0:1466_10": "vacchopi setakova.",
  "atk-s0402a0:1466_11": "Sace kapilā vā rattā vā,",
  "atk-s0402a0:1466_12": "vacchakopi tādisovāti evaṃ sarūpavacchāya.",
  "atk-s0402a0:1466_13": "So evamāhāti so rājā evaṃ vadeti.",
  "atk-s0402a0:1466_14": "Vacchatarāti taruṇavacchakabhāvaṃ atikkantā balavavacchā.",
  "atk-s0402a0:1466_15": "Vacchatarīsupi eseva nayo.",
  "atk-s0402a0:1466_16": "Barihisatthāyāti parikkhepakaraṇatthāya ceva yaññabhūmiyaṃ attharaṇatthāya ca.",
  "atk-s0402a0:1467_0": "Catutthapuggalaṃ buddhuppādato paṭṭhāya dassetuṃ idha,",
  "atk-s0402a0:1467_1": "bhikkhave,",
  "atk-s0402a0:1467_2": "tathāgatotiādimāha.",
  "atk-s0402a0:1467_3": "Tattha tathāgatotiādīni vuttatthāneva.",
  "atk-s0402a0:1467_4": "Taṃ dhammanti taṃ vuttappakārasampadaṃ dhammaṃ. Suṇāti, gahapati,",
  "atk-s0402a0:1467_5": "vāti kasmā paṭhamaṃ gahapatiṃ niddisati?",
  "atk-s0402a0:1467_6": "Nihatamānattā ussannattā ca.",
  "atk-s0402a0:1467_7": "Yebhuyyena hi khattiyakulato pabbajitā jātiṃ nissāya mānaṃ karonti.",
  "atk-s0402a0:1467_8": "Brāhmaṇakulā pabbajitā mante nissāya mānaṃ karonti,",
  "atk-s0402a0:1467_9": "hīnajaccakulā pabbajitā attano vijātitāya patiṭṭhātuṃ na sakkonti.",
  "atk-s0402a0:1467_10": "Gahapatidārakā pana kacchehi sedaṃ muñcantehi piṭṭhiyā loṇaṃ pupphamānāya bhūmiṃ kasitvā tādisassa mānassa abhāvato nihatamānadappā honti.",
  "atk-s0402a0:1467_11": "Te pabbajitvā mānaṃ vā dappaṃ vā akatvā yathābalaṃ buddhavacanaṃ uggahetvā vipassanāya kammaṃ karontā sakkonti arahatte patiṭṭhātuṃ.",
  "atk-s0402a0:1467_12": "Itarehi ca kulehi nikkhamitvā pabbajitā na bahukā,",
  "atk-s0402a0:1467_13": "gahapatikāva bahukā.",
  "atk-s0402a0:1467_14": "Iti nihatamānattā ussannattā ca paṭhamaṃ gahapatiṃ niddisatīti.",
  "atk-s0402a0:1468_0": "Aññatarasmiṃ vāti itaresaṃ vā kulānaṃ aññatarasmiṃ.",
  "atk-s0402a0:1468_1": "Paccājātoti patijāto.",
  "atk-s0402a0:1468_2": "Tathāgate saddhaṃ paṭilabhatīti parisuddhaṃ dhammaṃ sutvā dhammasāmimhi tathāgate “sammāsambuddho vata bhagavā”ti saddhaṃ paṭilabhati.",
  "atk-s0402a0:1468_3": "Iti paṭisañcikkhatīti evaṃ paccavekkhati.",
  "atk-s0402a0:1468_4": "Sambādho gharāvāsoti sacepi saṭṭhihatthe ghare yojanasatantarepi vā dve jāyampatikā vasanti,",
  "atk-s0402a0:1468_5": "tathāpi nesaṃ sakiñcanasapalibodhaṭṭhena gharāvāso sambādhova.",
  "atk-s0402a0:1468_6": "Rajāpathoti rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ.",
  "atk-s0402a0:1468_7": "Āgamanapathotipi vaṭṭati.",
  "atk-s0402a0:1468_8": "Alagganaṭṭhena abbhokāso viyāti abbhokāso.",
  "atk-s0402a0:1468_9": "Pabbajito hi kūṭāgāraratanapāsādadevavimānādīsu pihitadvāravātapānesu paṭicchannesu vasantopi neva laggati na sajjati na bajjhati.",
  "atk-s0402a0:1468_10": "Tena vuttaṃ –",
  "atk-s0402a0:1468_11": "“abbhokāso pabbajjā”ti.",
  "atk-s0402a0:1468_12": "Apica sambādho gharāvāso kusalakiriyāya yathāsukhaṃ okāsābhāvato,",
  "atk-s0402a0:1468_13": "rajāpatho asaṃvutasaṅkāraṭṭhānaṃ viya rajānaṃ,",
  "atk-s0402a0:1468_14": "kilesarajānaṃ sannipātaṭṭhānato.",
  "atk-s0402a0:1468_15": "Abbhokāso pabbajjā kusalakiriyāya yathāsukhaṃ okāsasabbhāvato.",
  "atk-s0402a0:1469_0": "Nayidaṃ sukaraṃ…pe…",
  "atk-s0402a0:1469_1": "pabbajeyyanti ettha ayaṃ saṅkhepakathā –",
  "atk-s0402a0:1469_2": "yadetaṃ sikkhattayabrahmacariyaṃ ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ,",
  "atk-s0402a0:1469_3": "ekadivasampi ca kilesamalena amalinaṃ katvā carimakacittaṃ pāpetabbatāya ekantaparisuddhaṃ,",
  "atk-s0402a0:1469_4": "saṅkhalikhitaṃ likhitasaṅkhasadisaṃ dhotasaṅkhasappaṭibhāgaṃ caritabbaṃ.",
  "atk-s0402a0:1469_5": "Idaṃ na sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ.",
  "atk-s0402a0:1469_6": "Yaṃnūnāhaṃ kese ca massuñca ohāretvā kasāyarasapītatāya kāsāyāni brahmacariyaṃ carantānaṃ anucchavikāni",
  "atk-s0402a0:1469_7": "vatthāni acchādetvā paridahitvā agārasmā nikkhamitvā anagāriyaṃ pabbajeyyanti.",
  "atk-s0402a0:1469_8": "Ettha ca yasmā agārassa hitaṃ kasivaṇijjādikammaṃ agāriyanti vuccati,",
  "atk-s0402a0:1469_9": "tañca pabbajjāya natthi,",
  "atk-s0402a0:1469_10": "tasmā pabbajjā anagāriyāti ñātabbā,",
  "atk-s0402a0:1469_11": "taṃ anagāriyaṃ.",
  "atk-s0402a0:1469_12": "Pabbajeyyanti paṭipajjeyyaṃ.",
  "atk-s0402a0:1470_0": "Appaṃ vāti sahassato heṭṭhā bhogakkhandho appo nāma hoti,",
  "atk-s0402a0:1470_1": "sahassato paṭṭhāya mahā.",
  "atk-s0402a0:1470_2": "Ābandhanaṭṭhena ñātiyeva ñātiparivaṭṭo.",
  "atk-s0402a0:1470_3": "So vīsatiyā heṭṭhā appo nāma hoti,",
  "atk-s0402a0:1470_4": "vīsatiyā paṭṭhāya mahā.",
  "atk-s0402a0:1470_5": "Bhikkhūnaṃ sikkhāsājīvasamāpannoti yā bhikkhūnaṃ adhisīlasaṅkhātā sikkhā, tañca,",
  "atk-s0402a0:1470_6": "yattha cete saha jīvanti,",
  "atk-s0402a0:1470_7": "ekajīvikā sabhāgavuttino honti,",
  "atk-s0402a0:1470_8": "taṃ bhagavatā paññattasikkhāpadasaṅkhātaṃ sājīvañca tattha sikkhanabhāvena samāpannoti bhikkhūnaṃ sikkhāsājīvasamāpanno.",
  "atk-s0402a0:1470_9": "Samāpannoti sikkhaṃ paripūrento sājīvañca avītikkamanto hutvā tadubhayaṃ upagatoti attho.",
  "atk-s0402a0:1471_0": "Pāṇātipātaṃ pahāyātiādīni vuttatthāneva.",
  "atk-s0402a0:1471_1": "Imesaṃ bhedāyāti yesaṃ itoti vuttānaṃ santike sutaṃ,",
  "atk-s0402a0:1471_2": "tesaṃ bhedāya.",
  "atk-s0402a0:1471_3": "Bhinnānaṃ vā sandhātāti dvinnaṃ mittānaṃ vā samānupajjhāyakādīnaṃ vā kenacideva kāraṇena bhinnānaṃ ekamekaṃ",
  "atk-s0402a0:1471_4": "upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ na yutta”ntiādīni vatvā sandhānaṃ kattā.",
  "atk-s0402a0:1471_5": "Anuppadātāti sandhānānuppadātā,",
  "atk-s0402a0:1471_6": "dve jane samagge disvā “tumhākaṃ evarūpe kule jātānaṃ evarūpehi guṇehi samannāgatānaṃ anucchavikameta”ntiādīni vatvā daḷhīkammaṃ kattāti attho.",
  "atk-s0402a0:1471_7": "Samaggo ārāmo assāti samaggārāmo.",
  "atk-s0402a0:1471_8": "Yattha samaggā natthi,",
  "atk-s0402a0:1471_9": "tattha vasitumpi na icchatīti attho.",
  "atk-s0402a0:1471_10": "Samaggarāmotipi pāḷi,",
  "atk-s0402a0:1471_11": "ayameva attho.",
  "atk-s0402a0:1471_12": "Samaggaratoti samaggesu rato,",
  "atk-s0402a0:1471_13": "te pahāya aññattha gantuṃ na icchatīti attho.",
  "atk-s0402a0:1471_14": "Samagge disvāpi sutvāpi nandatīti samagganandī.",
  "atk-s0402a0:1471_15": "Samaggakaraṇiṃ vācaṃ bhāsitāti yā vācā satte samaggeyeva karoti,",
  "atk-s0402a0:1471_16": "taṃ sāmaggiguṇaparidīpikameva vācaṃ bhāsati,",
  "atk-s0402a0:1471_17": "na itaranti.",
  "atk-s0402a0:1472_0": "Nelāti elaṃ vuccati doso,",
  "atk-s0402a0:1472_1": "nāssā elanti nelā,",
  "atk-s0402a0:1472_2": "niddosāti attho “nelaṅgo setapacchādo”ti ettha vuttanelaṃ viya.",
  "atk-s0402a0:1472_3": "Kaṇṇasukhāti byañjanamadhuratāya kaṇṇānaṃ sukhā,",
  "atk-s0402a0:1472_4": "sūcivijjhanaṃ viya kaṇṇasūlaṃ na janeti.",
  "atk-s0402a0:1472_5": "Atthamadhuratāya sakalasarīre kopaṃ ajanetvā pemaṃ janetīti pemanīyā.",
  "atk-s0402a0:1472_6": "Hadayaṃ gacchati appaṭihaññamānā sukhena cittaṃ pavisatīti hadayaṅgamā.",
  "atk-s0402a0:1472_7": "Guṇaparipuṇṇatāya pure bhavāti porī.",
  "atk-s0402a0:1472_8": "Pure saṃvaḍḍhanārī viya sukumārātipi porī.",
  "atk-s0402a0:1472_9": "Purassa esātipi porī,",
  "atk-s0402a0:1472_10": "nagaravāsīnaṃ kathāti attho.",
  "atk-s0402a0:1472_11": "Nagaravāsino hi yuttakathā honti,",
  "atk-s0402a0:1472_12": "pitimattaṃ pitāti,",
  "atk-s0402a0:1472_13": "bhātimattaṃ bhātāti vadanti.",
  "atk-s0402a0:1472_14": "Evarūpī kathā bahuno janassa kantā hotīti bahujanakantā.",
  "atk-s0402a0:1472_15": "Kantabhāveneva bahujanassa manāpā cittavuḍḍhikarāti bahujanamanāpā.",
  "atk-s0402a0:1473_0": "Kāle vadatīti kālavādī,",
  "atk-s0402a0:1473_1": "vattabbayuttakālaṃ sallakkhetvā vadatīti attho.",
  "atk-s0402a0:1473_2": "Bhūtaṃ tacchaṃ sabhāvameva vadatīti bhūtavādī.",
  "atk-s0402a0:1473_3": "Diṭṭhadhammikasamparāyikaatthasannissitameva katvā vadatīti atthavādī.",
  "atk-s0402a0:1473_4": "Navalokuttaradhammasannissitaṃ katvā vadatīti dhammavādī.",
  "atk-s0402a0:1473_5": "Saṃvaravinayapahānavinayasannissitaṃ katvā vadatīti vinayavādī.",
  "atk-s0402a0:1473_6": "Nidhānaṃ vuccati ṭhapanokāso,",
  "atk-s0402a0:1473_7": "nidhānamassā atthīti nidhānavatī.",
  "atk-s0402a0:1473_8": "Hadaye nidhetabbayuttakaṃ vācaṃ bhāsitāti attho.",
  "atk-s0402a0:1473_9": "Kālenāti evarūpiṃ bhāsamānopi ca “ahaṃ nidhānavatiṃ vācaṃ bhāsissāmī”ti na akālena bhāsati,",
  "atk-s0402a0:1473_10": "yuttakālaṃ pana avekkhitvāva bhāsatīti attho.",
  "atk-s0402a0:1473_11": "Sāpadesanti saupamaṃ,",
  "atk-s0402a0:1473_12": "sakāraṇanti attho.",
  "atk-s0402a0:1473_13": "Pariyantavatinti paricchedaṃ dassetvā,",
  "atk-s0402a0:1473_14": "yathāssā paricchedo paññāyati,",
  "atk-s0402a0:1473_15": "evaṃ bhāsatīti attho.",
  "atk-s0402a0:1473_16": "Atthasaṃhitanti anekehipi nayehi vibhajantena pariyādātuṃ asakkuṇeyyatāya atthasampannaṃ bhāsati.",
  "atk-s0402a0:1473_17": "Yaṃ vā so atthavādī atthaṃ vadati,",
  "atk-s0402a0:1473_18": "tena atthena saṃhitattā atthasaṃhitaṃ vācaṃ bhāsati,",
  "atk-s0402a0:1473_19": "na aññaṃ nikkhipitvā aññaṃ bhāsatīti vuttaṃ hoti.",
  "atk-s0402a0:1474_0": "Bījagāmabhūtagāmasamārambhāti mūlabījaṃ khandhabījaṃ phaḷubījaṃ aggabījaṃ bījabījanti pañcavidhassa bījagāmassa",
  "atk-s0402a0:1474_1": "ceva yassa kassaci nīlatiṇarukkhādikassa bhūtagāmassa ca samārambhā,",
  "atk-s0402a0:1474_2": "chedanabhedanapacanādibhāvena vikopanā paṭiviratoti attho.",
  "atk-s0402a0:1475_0": "Ekabhattikoti pātarāsabhattaṃ sāyamāsabhattanti dve bhattāni.",
  "atk-s0402a0:1475_1": "Tesu pātarāsabhattaṃ antomajjhanhikena paricchinnaṃ,",
  "atk-s0402a0:1475_2": "itaraṃ majjhanhikato uddhaṃ antoaruṇena.",
  "atk-s0402a0:1475_3": "Tasmā antomajjhanhike dasakkhattuṃ bhuñjamānopi ekabhattikova hoti.",
  "atk-s0402a0:1475_4": "Taṃ sandhāya vuttaṃ “ekabhattiko”ti.",
  "atk-s0402a0:1475_5": "Rattiyā bhojanaṃ ratti,",
  "atk-s0402a0:1475_6": "tato uparatoti rattūparato.",
  "atk-s0402a0:1475_7": "Atikkante majjhanhike yāva sūriyatthaṅgamanā bhojanaṃ vikālabhojanaṃ nāma,",
  "atk-s0402a0:1475_8": "tato viratattā virato vikālabhojanā.",
  "atk-s0402a0:1476_0": "Jātarūpanti suvaṇṇaṃ.",
  "atk-s0402a0:1476_1": "Rajatanti kahāpaṇo lohamāsako jatumāsako dārumāsakoti ye vohāraṃ gacchanti.",
  "atk-s0402a0:1476_2": "Tassa ubhayassāpi paṭiggahaṇā paṭivirato,",
  "atk-s0402a0:1476_3": "neva taṃ uggaṇhāti,",
  "atk-s0402a0:1476_4": "na uggaṇhāpeti,",
  "atk-s0402a0:1476_5": "na upanikkhittaṃ sādiyatīti attho.",
  "atk-s0402a0:1477_0": "Āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa sattavidhassapi āmakadhaññassa paṭiggahaṇā.",
  "atk-s0402a0:1477_1": "Na kevalañca etesaṃ paṭiggahaṇameva,",
  "atk-s0402a0:1477_2": "āmasanampi bhikkhūnaṃ na vaṭṭatiyeva.",
  "atk-s0402a0:1477_3": "Āmakamaṃsapaṭiggahaṇāti ettha aññatra odissa anuññātā āmakamaṃsamacchānaṃ paṭiggahaṇameva bhikkhūnaṃ na vaṭṭati,",
  "atk-s0402a0:1477_4": "no āmasananti.",
  "atk-s0402a0:1478_0": "Itthikumārikapaṭiggahaṇāti ettha itthīti purisantaragatā,",
  "atk-s0402a0:1478_1": "itarā kumārikā nāma,",
  "atk-s0402a0:1478_2": "tāsaṃ paṭiggahaṇampi āmasanampi akappiyameva.",
  "atk-s0402a0:1478_3": "Dāsidāsapaṭiggahaṇāti ettha dāsidāsavaseneva tesaṃ paṭiggahaṇaṃ na vaṭṭati,",
  "atk-s0402a0:1478_4": "“kappiyakārakaṃ dammi,",
  "atk-s0402a0:1478_5": "ārāmikaṃ dammī”ti evaṃ vutte pana vaṭṭati.",
  "atk-s0402a0:1478_6": "Ajeḷakādīsupi khettavatthupariyosānesu kappiyākappiyanayo vinayavasena upaparikkhitabbo.",
  "atk-s0402a0:1478_7": "Tattha khettaṃ nāma yasmiṃ pubbaṇṇaṃ ruhati.",
  "atk-s0402a0:1478_8": "Vatthu nāma yasmiṃ aparaṇṇaṃ ruhati.",
  "atk-s0402a0:1478_9": "Yattha vā ubhayampi ruhati,",
  "atk-s0402a0:1478_10": "taṃ khettaṃ.",
  "atk-s0402a0:1478_11": "Tadatthāya akatabhūmibhāgo vatthu.",
  "atk-s0402a0:1478_12": "Khettavatthusīsena cettha vāpi-",
  "atk-s0402a0:1478_13": "taḷākādīnipi saṅgahitāneva.",
  "atk-s0402a0:1479_0": "Dūteyyaṃ vuccati dūtakammaṃ gihīnaṃ paṇṇaṃ vā sāsanaṃ vā gahetvā tattha tattha gamanaṃ.",
  "atk-s0402a0:1479_1": "Pahiṇagamanaṃ vuccati gharā gharaṃ pesitassa khuddakagamanaṃ.",
  "atk-s0402a0:1479_2": "Anuyogo nāma tadubhayakaraṇaṃ.",
  "atk-s0402a0:1479_3": "Tasmā duteyyapahiṇagamanānaṃ anuyogoti evamettha attho veditabbo.",
  "atk-s0402a0:1479_4": "Kayavikkayāti kayā ca vikkayā ca.",
  "atk-s0402a0:1479_5": "Tulākūṭādīsu kūṭanti vañcanaṃ.",
  "atk-s0402a0:1479_6": "Tattha tulākūṭaṃ tāva rūpakūṭaṃ,",
  "atk-s0402a0:1479_7": "aṅgakūṭaṃ,",
  "atk-s0402a0:1479_8": "gahaṇakūṭaṃ,",
  "atk-s0402a0:1479_9": "paṭicchannakūṭanti catubbidhaṃ hoti.",
  "atk-s0402a0:1479_10": "Tattha rūpakūṭaṃ nāma dve tulā samarūpā katvā gaṇhanto mahatiyā gaṇhāti,",
  "atk-s0402a0:1479_11": "dadanto khuddikāya deti.",
  "atk-s0402a0:1479_12": "Aṅgakūṭaṃ nāma gaṇhanto pacchābhāge hatthena tulaṃ akkamati,",
  "atk-s0402a0:1479_13": "dadanto pubbabhāge.",
  "atk-s0402a0:1479_14": "Gahaṇakūṭaṃ nāma gaṇhanto mūle rajjuṃ gaṇhāti,",
  "atk-s0402a0:1479_15": "dadanto agge.",
  "atk-s0402a0:1479_16": "Paṭicchannakūṭaṃ nāma tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti,",
  "atk-s0402a0:1479_17": "dadanto aggabhāge.",
  "atk-s0402a0:1480_0": "Kaṃso vuccati suvaṇṇapāti,",
  "atk-s0402a0:1480_1": "tāya vañcanaṃ kaṃsakūṭaṃ. Kathaṃ?",
  "atk-s0402a0:1480_2": "Ekaṃ suvaṇṇapātiṃ katvā aññā dve tisso lohapātiyo suvaṇṇavaṇṇā karoti.",
  "atk-s0402a0:1480_3": "Tato janapadaṃ gantvā kiñcideva aḍḍhakulaṃ pavisitvā “suvaṇṇabhājanāni kiṇathā”ti vatvā agghe pucchite samagghataraṃ dātukāmā honti.",
  "atk-s0402a0:1480_4": "Tato tehi “kathaṃ imesaṃ suvaṇṇabhāvo jānitabbo”ti vutte “vīmaṃsitvā gaṇhathā”ti suvaṇṇapātiṃ pāsāṇe ghaṃsitvā sabbapātiyo datvā gacchati.",
  "atk-s0402a0:1481_0": "Mānakūṭaṃ nāma hadayabheda-",
  "atk-s0402a0:1481_1": "sikhābheda-",
  "atk-s0402a0:1481_2": "rajjubhedavasena tividhaṃ hoti.",
  "atk-s0402a0:1481_3": "Tattha hadayabhedo sappitelādiminanakāle labbhati.",
  "atk-s0402a0:1481_4": "Tāni hi gaṇhanto heṭṭhāchiddena mānena “saṇikaṃ āsiñcā”ti vatvā attano bhājane bahuṃ paggharāpetvā gaṇhāti,",
  "atk-s0402a0:1481_5": "dadanto chiddaṃ pidhāya sīghaṃ pūretvā deti.",
  "atk-s0402a0:1481_6": "Sikhābhedo tilataṇḍulādiminanakāle labbhati.",
  "atk-s0402a0:1481_7": "Tāni hi gaṇhanto saṇikaṃ sikhaṃ ussāpetvā gaṇhāti,",
  "atk-s0402a0:1481_8": "dadanto vegena pūretvā sikhaṃ chindanto deti.",
  "atk-s0402a0:1481_9": "Rajjubhedo khettavatthuminanakāle labbhati.",
  "atk-s0402a0:1481_10": "Lañjaṃ alabhantā hi khettaṃ amahantampi mahantaṃ katvā minanti.",
  "atk-s0402a0:1482_0": "Ukkoṭanādīsu ukkoṭananti sāmike assāmike kātuṃ lañjaggahaṇaṃ.",
  "atk-s0402a0:1482_1": "Vañcananti tehi tehi upāyehi paresaṃ vañcanaṃ.",
  "atk-s0402a0:1482_2": "Tatridamekaṃ vatthu –",
  "atk-s0402a0:1482_3": "eko kira luddako migañca migapotakañca gahetvā āgacchati.",
  "atk-s0402a0:1482_4": "Tameko dhutto “kiṃ bho migo agghati,",
  "atk-s0402a0:1482_5": "kiṃ migapotako”ti āha.",
  "atk-s0402a0:1482_6": "“Migo dve kahāpaṇe,",
  "atk-s0402a0:1482_7": "migapotako eka”nti ca vutte ekaṃ kahāpaṇaṃ datvā migapotakaṃ gahetvā thokaṃ gantvā nivatto “na me bho migapotakenattho,",
  "atk-s0402a0:1482_8": "migaṃ me dehī”ti āha.",
  "atk-s0402a0:1482_9": "Tena hi dve kahāpaṇe dehīti. So āha –",
  "atk-s0402a0:1482_10": "“nanu te bho mayā paṭhamaṃ eko kahāpaṇo dinno”ti?",
  "atk-s0402a0:1482_11": "Āma dinnoti.",
  "atk-s0402a0:1482_12": "Imampi migapotakaṃ gaṇha,",
  "atk-s0402a0:1482_13": "evaṃ so ca kahāpaṇo ayañca kahāpaṇagghanako migapotako”ti dve kahāpaṇā bhavissantīti.",
  "atk-s0402a0:1482_14": "So “kāraṇaṃ vadatī”ti sallakkhetvā migapotakaṃ gahetvā migaṃ adāsīti.",
  "atk-s0402a0:1482_15": "Nikatīti yogavasena vā māyāvasena vā apāmaṅgaṃ pāmaṅganti,",
  "atk-s0402a0:1482_16": "amaṇiṃ maṇinti,",
  "atk-s0402a0:1482_17": "asuvaṇṇaṃ suvaṇṇanti katvā patirūpakena vañcanaṃ.",
  "atk-s0402a0:1482_18": "Sāciyogoti kuṭilayogo.",
  "atk-s0402a0:1482_19": "Etesaṃyeva ukkoṭanādīnametaṃ nāmaṃ.",
  "atk-s0402a0:1482_20": "Tasmā ukkoṭanasāciyogo vañcanasāciyogo nikatisāciyogoti evamettha attho daṭṭhabbo.",
  "atk-s0402a0:1482_21": "Keci aññaṃ dassetvā aññassa parivattanaṃ sāciyogoti vadanti,",
  "atk-s0402a0:1482_22": "taṃ pana vañcaneneva saṅgahitaṃ.",
  "atk-s0402a0:1483_0": "Chedanādīsu chedananti hatthacchedanādi.",
  "atk-s0402a0:1483_1": "Vadhoti māraṇaṃ.",
  "atk-s0402a0:1483_2": "Bandhoti rajjubandhanādīhi bandhanaṃ.",
  "atk-s0402a0:1483_3": "Viparāmosoti himaviparāmoso,",
  "atk-s0402a0:1483_4": "gumbaviparāmosoti duvidho.",
  "atk-s0402a0:1483_5": "Yaṃ himapātasamaye himena paṭicchannā hutvā maggappaṭipannaṃ janaṃ musanti,",
  "atk-s0402a0:1483_6": "ayaṃ himaviparāmoso.",
  "atk-s0402a0:1483_7": "Yaṃ gumbādīhi paṭicchannā musanti,",
  "atk-s0402a0:1483_8": "ayaṃ gumbaviparāmoso.",
  "atk-s0402a0:1483_9": "Ālopo vuccati gāmanigamādīnaṃ vilopakaraṇaṃ.",
  "atk-s0402a0:1483_10": "Sahasākāroti sāhasikakiriyā,",
  "atk-s0402a0:1483_11": "gehaṃ pavisitvā manussānaṃ ure satthaṃ ṭhapetvā icchitabhaṇḍaggahaṇaṃ.",
  "atk-s0402a0:1483_12": "Evametasmā chedana…pe…",
  "atk-s0402a0:1483_13": "sahasākārā paṭivirato hoti.",
  "atk-s0402a0:1484_0": "So santuṭṭho hotīti svāyaṃ bhikkhu heṭṭhā vuttena catūsu paccayesu dvādasavidhena itarītarapaccayasantosena samannāgato hoti.",
  "atk-s0402a0:1484_1": "Iminā pana dvādasavidhena itarītarapaccayasantosena samannāgatassa bhikkhuno aṭṭha parikkhārā vaṭṭanti –",
  "atk-s0402a0:1484_2": "tīṇi cīvarāni, patto,",
  "atk-s0402a0:1484_3": "dantakaṭṭhacchedanavāsi, ekā sūci,",
  "atk-s0402a0:1484_4": "kāyabandhanaṃ parissāvananti.",
  "atk-s0402a0:1484_5": "Vuttampi cetaṃ –",
  "atk-s0402a0:1485_0": "“Ticīvarañca patto ca, vāsi sūci ca bandhanaṃ;",
  "atk-s0402a0:1486_0": "Parissāvanena aṭṭhete, yuttayogassa bhikkhuno”ti.",
  "atk-s0402a0:1487_0": "Te sabbe kāyaparihārikāpi honti,",
  "atk-s0402a0:1487_1": "kucchiparihārikāpi. Kathaṃ?",
  "atk-s0402a0:1487_2": "Ticīvaraṃ tāva nivāsetvā pārupitvā ca vicaraṇakāle kāyaṃ pariharati posetīti kāyaparihārikaṃ hoti.",
  "atk-s0402a0:1487_3": "Cīvarakaṇṇena udakaṃ parissāvetvā pivanakāle,",
  "atk-s0402a0:1487_4": "khāditabbaphalāphalaṃ gahaṇakāle ca kucchiṃ pariharati posetīti kucchiparihārikaṃ hoti.",
  "atk-s0402a0:1487_5": "Pattopi tena udakaṃ uddharitvā nhānakāle kuṭiparibhaṇḍakaraṇakāle ca kāyaparihāriko hoti,",
  "atk-s0402a0:1487_6": "āhāraṃ gahetvā bhuñjanakāle kucchiparihāriko.",
  "atk-s0402a0:1487_7": "Vāsipi tāya dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle ca kāyaparihārikā hoti,",
  "atk-s0402a0:1487_8": "ucchucchedananāḷikerāditacchanakāle kucchiparihārikā.",
  "atk-s0402a0:1487_9": "Sūcipi cīvarasibbanakāle kāyaparihārikā hoti,",
  "atk-s0402a0:1487_10": "pūvaṃ vā phalaṃ vā vijjhitvā khādanakāle kucchiparihārikā.",
  "atk-s0402a0:1487_11": "Kāyabandhanaṃ bandhitvā vicaraṇakāle kāyaparihārikaṃ,",
  "atk-s0402a0:1487_12": "ucchuādīni bandhitvā gahaṇakāle kucchiparihārikaṃ.",
  "atk-s0402a0:1487_13": "Parissāvanaṃ tena udakaṃ parissāvetvā nhānakāle senāsanaparibhaṇḍakaraṇakāle ca kāyaparihārikaṃ,",
  "atk-s0402a0:1487_14": "pānīyapānakaparissāvanakāle teneva tilataṇḍulaputhukādīni gahetvā khādanakāle ca kucchiparihārikaṃ.",
  "atk-s0402a0:1487_15": "Ayaṃ tāva aṭṭhaparikkhārikassa parikkhāramattā.",
  "atk-s0402a0:1488_0": "Navaparikkhārikassa pana seyyaṃ pavisantassa tatraṭṭhakapaccattharaṇaṃ vā kuñcikā vā vaṭṭati.",
  "atk-s0402a0:1488_1": "Dasaparikkhārikassa nisīdanaṃ vā cammakhaṇḍaṃ vā vaṭṭati.",
  "atk-s0402a0:1488_2": "Ekādasaparikkhārikassa kattarayaṭṭhi vā telanāḷikā vā vaṭṭati.",
  "atk-s0402a0:1488_3": "Dvādasaparikkhārikassa chattaṃ vā upāhanaṃ vā vaṭṭati.",
  "atk-s0402a0:1488_4": "Etesu ca aṭṭhaparikkhārikova santuṭṭho,",
  "atk-s0402a0:1488_5": "itare asantuṭṭhā mahicchā mahābhārāti na vattabbā.",
  "atk-s0402a0:1488_6": "Etepi appicchāva santuṭṭhāva subharāva sallahukavuttinova.",
  "atk-s0402a0:1488_7": "Bhagavā pana na imaṃ suttaṃ tesaṃ vasena kathesi,",
  "atk-s0402a0:1488_8": "aṭṭhaparikkhārikassa vasena kathesi.",
  "atk-s0402a0:1488_9": "So hi khuddakavāsiñca sūciñca parissāvane pakkhipitvā pattassa anto ṭhapetvā pattaṃ aṃsakūṭe laggetvā",
  "atk-s0402a0:1488_10": "ticīvaraṃ kāyappaṭibaddhaṃ katvā yenicchakaṃ sukhaṃ pakkamati,",
  "atk-s0402a0:1488_11": "paṭinivattitvā gahetabbaṃ nāmassa na hoti.",
  "atk-s0402a0:1488_12": "Iti imassa bhikkhuno sallahukavuttitaṃ dassento bhagavā santuṭṭho hoti kāyaparihārikena cīvarenātiādimāha.",
  "atk-s0402a0:1489_0": "Tattha kāyaparihārikenāti kāyapariharaṇamattakena.",
  "atk-s0402a0:1489_1": "Kucchiparihārikenāti kucchipariharaṇamattakena.",
  "atk-s0402a0:1489_2": "Samādāyeva pakkamatīti taṃ aṭṭhaparikkhāramattakaṃ sabbaṃ gahetvāva kāyappaṭibaddhaṃ katvāva gacchati,",
  "atk-s0402a0:1489_3": "“mama vihāro pariveṇaṃ upaṭṭhāko”tissa saṅgo vā bandho vā na hoti.",
  "atk-s0402a0:1489_4": "So jiyā mutto saro viya,",
  "atk-s0402a0:1489_5": "yūthā apakkanto mattahatthī viya icchiticchitaṃ senāsanaṃ,",
  "atk-s0402a0:1489_6": "vanasaṇḍaṃ,",
  "atk-s0402a0:1489_7": "rukkhamūlaṃ,",
  "atk-s0402a0:1489_8": "navaṃ pabbhāraṃ paribhuñjanto eko tiṭṭhati,",
  "atk-s0402a0:1489_9": "eko nisīdati,",
  "atk-s0402a0:1489_10": "sabbiriyāpathesu eko adutiyo.",
  "atk-s0402a0:1490_0": "“Cātuddiso appaṭigho ca hoti,",
  "atk-s0402a0:1491_0": "Santussamāno itarītarena;",
  "atk-s0402a0:1492_0": "Parissayānaṃ sahitā achambhī,",
  "atk-s0402a0:1493_0": "Eko care khaggavisāṇakappo”ti. –",
  "atk-s0402a0:1494_0": "Evaṃ vaṇṇitaṃ khaggavisāṇakappataṃ āpajjati.",
  "atk-s0402a0:1495_0": "Idāni tamatthaṃ upamāya sādhento seyyathāpītiādimāha.",
  "atk-s0402a0:1495_1": "Tattha pakkhī sakuṇoti pakkhayutto sakuṇo.",
  "atk-s0402a0:1495_2": "Ḍetīti uppatati.",
  "atk-s0402a0:1495_3": "Ayaṃ panettha saṅkhepattho –",
  "atk-s0402a0:1495_4": "sakuṇā nāma “asukasmiṃ padese rukkho paripakkaphalo”ti ñatvā nānādisāhi āgantvā nakhapakkhatuṇḍādīhi tassa phalāni vijjhantā vidhunantā khādanti,",
  "atk-s0402a0:1495_5": "“idaṃ ajjatanāya,",
  "atk-s0402a0:1495_6": "idaṃ svātanāya bhavissatī”ti nesaṃ na hoti.",
  "atk-s0402a0:1495_7": "Phale pana khīṇe neva rukkhassa ārakkhaṃ ṭhapenti,",
  "atk-s0402a0:1495_8": "na tattha pakkhaṃ vā pattaṃ vā nakhaṃ vā tuṇḍaṃ vā ṭhapenti,",
  "atk-s0402a0:1495_9": "atha kho tasmiṃ rukkhe anapekkhā hutvā yo yaṃ disābhāgaṃ icchati,",
  "atk-s0402a0:1495_10": "so tena sapattabhārova uppatitvā gacchati.",
  "atk-s0402a0:1495_11": "Evameva ayaṃ bhikkhu nissaṅgo nirapekkhoyeva pakkamati,",
  "atk-s0402a0:1495_12": "samādāyeva pakkamati.",
  "atk-s0402a0:1495_13": "Ariyenāti niddosena.",
  "atk-s0402a0:1495_14": "Ajjhattanti sake attabhāve.",
  "atk-s0402a0:1495_15": "Anavajjasukhanti niddosasukhaṃ.",
  "atk-s0402a0:1496_0": "So cakkhunā rūpaṃ disvāti so iminā ariyena sīlakkhandhena samannāgato bhikkhu cakkhuviññāṇena rūpaṃ passitvāti attho.",
  "atk-s0402a0:1496_1": "Sesapadesupi yaṃ vattabbaṃ siyā,",
  "atk-s0402a0:1496_2": "taṃ sabbaṃ visuddhimagge vuttaṃ.",
  "atk-s0402a0:1496_3": "Abyāsekasukhanti kilesehi anāsittasukhaṃ,",
  "atk-s0402a0:1496_4": "avikiṇṇasukhantipi vuttaṃ.",
  "atk-s0402a0:1496_5": "Indriyasaṃvarasukhaṃ hi diṭṭhādīsu diṭṭhamattādivasena pavattatāya avikiṇṇaṃ hoti.",
  "atk-s0402a0:1497_0": "So abhikkante paṭikkanteti so manacchaṭṭhānaṃ indriyānaṃ saṃvarena samannāgato bhikkhu imesu abhikkantapaṭikkantādīsu",
  "atk-s0402a0:1497_1": "sattasu ṭhānesu satisampajaññavasena sampajānakārī hoti.",
  "atk-s0402a0:1497_2": "Tattha abhikkantanti purato gamanaṃ.",
  "atk-s0402a0:1497_3": "Paṭikkantanti pacchāgamanaṃ.",
  "atk-s0402a0:1498_0": "Sampajānakārī hotīti sātthakasampajaññaṃ,",
  "atk-s0402a0:1498_1": "sappāyasampajaññaṃ,",
  "atk-s0402a0:1498_2": "gocarasampajaññaṃ,",
  "atk-s0402a0:1498_3": "asammohasampajaññanti imesaṃ catunnaṃ satisampayuttānaṃ sampajaññānaṃ vasena satiṃ upaṭṭhapetvā ñāṇena",
  "atk-s0402a0:1498_4": "paricchinditvāyeva tāni abhikkantapaṭikkantāni karoti.",
  "atk-s0402a0:1498_5": "Sesapadesupi eseva nayo.",
  "atk-s0402a0:1498_6": "Ayamettha saṅkhepo,",
  "atk-s0402a0:1498_7": "vitthāro pana icchantena dīghanikāye sāmaññaphalavaṇṇanāto vā majjhimanikāye satipaṭṭhānavaṇṇanāto vā gahetabbo.",
  "atk-s0402a0:1499_0": "So iminā cātiādinā kiṃ dasseti?",
  "atk-s0402a0:1499_1": "Araññavāsassa paccayasampattiṃ dasseti.",
  "atk-s0402a0:1499_2": "Yassa hi ime cattāro paccayā natthi,",
  "atk-s0402a0:1499_3": "tassa araññavāso na ijjhati,",
  "atk-s0402a0:1499_4": "tiracchānagatehi vā vanacarakehi vā saddhiṃ vatthabbataṃ āpajjati.",
  "atk-s0402a0:1499_5": "Araññe adhivatthā devatā “kiṃ evarūpassa pāpabhikkhuno araññavāsenā”ti bheravasaddaṃ sāventi,",
  "atk-s0402a0:1499_6": "hatthehi sīsaṃ paharitvā palāyanākāraṃ karonti.",
  "atk-s0402a0:1499_7": "“Asuko bhikkhu araññaṃ pavisitvā idañcidañca pāpakammamakāsī”ti ayaso pattharati.",
  "atk-s0402a0:1499_8": "Yassa panete cattāro paccayā atthi,",
  "atk-s0402a0:1499_9": "tassa araññavāso ijjhati.",
  "atk-s0402a0:1499_10": "So hi attano sīlaṃ paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ khayato vayato sammasanto ariyabhūmiṃ okkamati.",
  "atk-s0402a0:1499_11": "Araññe adhivatthā devatā attamanā vaṇṇaṃ bhāsanti.",
  "atk-s0402a0:1499_12": "Itissa udake pakkhittatelabindu viya yaso vitthāriko hoti.",
  "atk-s0402a0:1500_0": "Tattha vivittanti suññaṃ,",
  "atk-s0402a0:1500_1": "appasaddaṃ,",
  "atk-s0402a0:1500_2": "appanigghosanti attho.",
  "atk-s0402a0:1500_3": "Etadeva hi sandhāya vibhaṅge “vivittanti santike cepi senāsanaṃ hoti,",
  "atk-s0402a0:1500_4": "tañca anākiṇṇaṃ gahaṭṭhehi pabbajitehi,",
  "atk-s0402a0:1500_5": "tena taṃ vivitta”nti vuttaṃ.",
  "atk-s0402a0:1500_6": "Seti ceva āsati ca etthāti senāsanaṃ.",
  "atk-s0402a0:1500_7": "Mañcapīṭhānametaṃ adhivacanaṃ. Tenāha –",
  "atk-s0402a0:1500_8": "“senāsananti mañcopi senāsanaṃ, pīṭhampi, bhisipi,",
  "atk-s0402a0:1500_9": "bimbohanampi, vihāropi,",
  "atk-s0402a0:1500_10": "aḍḍhayogopi, pāsādopi,",
  "atk-s0402a0:1500_11": "hammiyampi, guhāpi, aṭṭopi, māḷopi, leṇampi,",
  "atk-s0402a0:1500_12": "veḷugumbopi,",
  "atk-s0402a0:1500_13": "rukkhamūlampi,",
  "atk-s0402a0:1500_14": "maṇḍapopi senāsanaṃ,",
  "atk-s0402a0:1500_15": "yattha vā pana bhikkhū paṭikkamanti,",
  "atk-s0402a0:1500_16": "sabbametaṃ senāsana”nti.",
  "atk-s0402a0:1500_17": "Apica vihāro,",
  "atk-s0402a0:1500_18": "aḍḍhayogo, pāsādo, hammiyaṃ,",
  "atk-s0402a0:1500_19": "guhāti idaṃ vihārasenāsanaṃ nāma. Mañco, pīṭhaṃ, bhisi,",
  "atk-s0402a0:1500_20": "bimbohananti idaṃ mañcapīṭhasenāsanaṃ nāma. Cimilikā,",
  "atk-s0402a0:1500_21": "cammakhaṇḍo,",
  "atk-s0402a0:1500_22": "tiṇasanthāro,",
  "atk-s0402a0:1500_23": "paṇṇasanthāroti idaṃ santhatasenāsanaṃ nāma.",
  "atk-s0402a0:1500_24": "Yattha vā pana bhikkhū paṭikkamantīti etaṃ okāsasenāsanaṃ nāmāti evaṃ catubbidhaṃ senāsanaṃ hoti.",
  "atk-s0402a0:1500_25": "Taṃ sabbampi senāsanaggahaṇena gahitameva.",
  "atk-s0402a0:1501_0": "Imassa pana sakuṇasadisassa cātuddisassa bhikkhuno anucchavikaṃ dassento araññaṃ rukkhamūlantiādimāha.",
  "atk-s0402a0:1501_1": "Tattha araññanti “nikkhamitvā bahi indakhīlā sabbametaṃ arañña”nti “idaṃ bhikkhunīnaṃ vasena āgataṃ araññaṃ.",
  "atk-s0402a0:1501_2": "“Āraññakaṃ nāma senāsanaṃ pañcadhanusatikaṃ pacchima”nti idaṃ pana imassa bhikkhuno anurūpaṃ.",
  "atk-s0402a0:1501_3": "Tassa lakkhaṇaṃ visuddhimagge dhutaṅganiddese vuttaṃ.",
  "atk-s0402a0:1501_4": "Rukkhamūlanti yaṃkiñci sītacchāyaṃ vivittaṃ rukkhamūlaṃ.",
  "atk-s0402a0:1501_5": "Pabbatanti selaṃ.",
  "atk-s0402a0:1501_6": "Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu khāyamānāsu sītena vātena bījiyamānassa cittaṃ ekaggaṃ hoti.",
  "atk-s0402a0:1501_7": "Kandaranti kaṃ vuccati udakaṃ,",
  "atk-s0402a0:1501_8": "tena dāritaṃ udakabhinnaṃ pabbatapadesaṃ,",
  "atk-s0402a0:1501_9": "yaṃ nitambantipi nadīnikuñjantipi vadanti.",
  "atk-s0402a0:1501_10": "Tattha hi rajatapaṭṭasadisā vālikā hoti,",
  "atk-s0402a0:1501_11": "matthake maṇivitānaṃ viya vanagahanaṃ,",
  "atk-s0402a0:1501_12": "maṇikkhandhasadisaṃ udakaṃ sandati.",
  "atk-s0402a0:1501_13": "Evarūpaṃ kandaraṃ oruyha pānīyaṃ pivitvā gattāni sītāni katvā vālikaṃ ussāpetvā paṃsukūlacīvaraṃ paññāpetvā",
  "atk-s0402a0:1501_14": "nisinnassa samaṇadhammaṃ karoto cittaṃ ekaggaṃ hoti.",
  "atk-s0402a0:1501_15": "Giriguhanti dvinnaṃ pabbatānaṃ antaraṃ,",
  "atk-s0402a0:1501_16": "ekasmiṃyeva vā umaṅgasadisaṃ mahāvivaraṃ.",
  "atk-s0402a0:1501_17": "Susānalakkhaṇaṃ visuddhimagge vuttaṃ.",
  "atk-s0402a0:1501_18": "Vanapatthanti gāmantaṃ atikkamitvā manussānaṃ anupacāraṭṭhānaṃ,",
  "atk-s0402a0:1501_19": "yattha na kasanti na vapanti.",
  "atk-s0402a0:1501_20": "Tenevāha –",
  "atk-s0402a0:1501_21": "“vanapatthanti dūrānametaṃ senāsanānaṃ adhivacana”ntiādi.",
  "atk-s0402a0:1501_22": "Abbhokāsanti acchannaṃ.",
  "atk-s0402a0:1501_23": "Ākaṅkhamāno panettha cīvarakuṭiṃ katvā vasati.",
  "atk-s0402a0:1501_24": "Palālapuñjanti palālarāsiṃ.",
  "atk-s0402a0:1501_25": "Mahāpalālapuñjato hi palālaṃ nikkaḍḍhitvā pabbhāraleṇasadise ālaye karonti,",
  "atk-s0402a0:1501_26": "gacchagumbādīnampi upari palālaṃ pakkhipitvā heṭṭhā nisinnā samaṇadhammaṃ karonti.",
  "atk-s0402a0:1501_27": "Taṃ sandhāyetaṃ vuttaṃ.",
  "atk-s0402a0:1502_0": "Pacchābhattanti bhattassa pacchato.",
  "atk-s0402a0:1502_1": "Piṇḍapātapaṭikkantoti piṇḍapātapariyesanato paṭikkanto.",
  "atk-s0402a0:1502_2": "Pallaṅkanti samantato ūrubaddhāsanaṃ.",
  "atk-s0402a0:1502_3": "Ābhujitvāti bandhitvā.",
  "atk-s0402a0:1502_4": "Ujuṃ kāyaṃ paṇidhāyāti uparimasarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.",
  "atk-s0402a0:1502_5": "Evañhi nisinnassa cammamaṃsanhārūni na paṇamanti.",
  "atk-s0402a0:1502_6": "Athassa yā tesaṃ paṇamanapaccayā khaṇe khaṇe vedanā uppajjeyyuṃ,",
  "atk-s0402a0:1502_7": "tā na uppajjanti.",
  "atk-s0402a0:1502_8": "Tāsu na uppajjamānāsu cittaṃ ekaggaṃ hoti,",
  "atk-s0402a0:1502_9": "kammaṭṭhānaṃ na paripatati,",
  "atk-s0402a0:1502_10": "vuddhiṃ phātiṃ upagacchati.",
  "atk-s0402a0:1502_11": "Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā,",
  "atk-s0402a0:1502_12": "mukhasamīpe vā katvāti attho.",
  "atk-s0402a0:1502_13": "Teneva vibhaṅge vuttaṃ –",
  "atk-s0402a0:1502_14": "“ayaṃ sati upaṭṭhitā hoti sūpaṭṭhitā nāsikagge vā mukhanimitte vā.",
  "atk-s0402a0:1502_15": "Tena vuccati parimukhaṃ satiṃ upaṭṭhapetvā”ti.",
  "atk-s0402a0:1502_16": "Atha vā “parīti pariggahaṭṭho.",
  "atk-s0402a0:1502_17": "Mukhanti niyyānaṭṭho.",
  "atk-s0402a0:1502_18": "Satīti upaṭṭhānaṭṭho.",
  "atk-s0402a0:1502_19": "Tena vuccati –",
  "atk-s0402a0:1502_20": "‘parimukhaṃ sati”’nti evaṃ paṭisambhidāyaṃ vuttanayena panettha attho daṭṭhabbo.",
  "atk-s0402a0:1502_21": "Tatrāyaṃ saṅkhepo “pariggahitaniyyānaṃ satiṃ katvā”ti.",
  "atk-s0402a0:1503_0": "Abhijjhaṃ loketi ettha lujjana-",
  "atk-s0402a0:1503_1": "palujjanaṭṭhena pañcupādānakkhandhā loko.",
  "atk-s0402a0:1503_2": "Tasmā pañcasu upādānakkhandhesu rāgaṃ pahāya kāmacchandaṃ vikkhambhetvāti ayamettha attho.",
  "atk-s0402a0:1503_3": "Vigatābhijjhenāti vikkhambhanavasena pahīnattā vigatābhijjhena,",
  "atk-s0402a0:1503_4": "na cakkhuviññāṇasadisenāti attho.",
  "atk-s0402a0:1503_5": "Abhijjhāya cittaṃ parisodhetīti abhijjhāto cittaṃ parimoceti,",
  "atk-s0402a0:1503_6": "yathā naṃ sā muñcati ceva muñcitvā ca na puna gaṇhāti,",
  "atk-s0402a0:1503_7": "evaṃ karotīti attho.",
  "atk-s0402a0:1503_8": "Byāpādapadosaṃ pahāyātiādīsupi eseva nayo.",
  "atk-s0402a0:1503_9": "Byāpajjati iminā cittaṃ pūtikummāsādayo viya purimapakatiṃ pajahatīti byāpādo.",
  "atk-s0402a0:1503_10": "Vikārappattiyā padussati,",
  "atk-s0402a0:1503_11": "paraṃ vā padūseti vināsetīti padoso.",
  "atk-s0402a0:1503_12": "Ubhayampetaṃ kodhasseva adhivacanaṃ.",
  "atk-s0402a0:1503_13": "Thinaṃ cittagelaññaṃ,",
  "atk-s0402a0:1503_14": "middhaṃ cetasikagelaññaṃ.",
  "atk-s0402a0:1503_15": "Thinañca middhañca thinamiddhaṃ.",
  "atk-s0402a0:1503_16": "Ālokasaññīti rattimpi divāpi diṭṭhaālokasañjānanasamatthāya vigatanīvaraṇāya parisuddhāya saññāya samannāgato.",
  "atk-s0402a0:1503_17": "Sato sampajānoti satiyā ca ñāṇena ca samannāgato.",
  "atk-s0402a0:1503_18": "Idaṃ ubhayaṃ ālokasaññāya upakārakattā vuttaṃ.",
  "atk-s0402a0:1503_19": "Uddhaccañca kukkuccañca uddhaccakukkuccaṃ.",
  "atk-s0402a0:1503_20": "Tiṇṇavicikicchoti vicikicchaṃ taritvā atikkamitvā ṭhito.",
  "atk-s0402a0:1503_21": "“Kathamidaṃ kathamida”nti evaṃ nappavattatīti akathaṃkathī.",
  "atk-s0402a0:1503_22": "Kusalesu dhammesūti anavajjesu dhammesu.",
  "atk-s0402a0:1503_23": "“Ime nu kho kusalā,",
  "atk-s0402a0:1503_24": "kathamime kusalā”ti evaṃ na vicikicchati na kaṅkhatīti attho.",
  "atk-s0402a0:1503_25": "Ayamettha saṅkhepo.",
  "atk-s0402a0:1503_26": "Imesu pana nīvaraṇesu vacanatthalakkhaṇādibhedato yaṃ vattabbaṃ siyā,",
  "atk-s0402a0:1503_27": "taṃ visuddhimagge vuttaṃ.",
  "atk-s0402a0:1503_28": "Paññāya dubbalīkaraṇeti yasmā ime pañca nīvaraṇā uppajjamānā anuppannāya lokiyalokuttarāya paññāya uppajjituṃ na denti,",
  "atk-s0402a0:1503_29": "uppannāpi aṭṭha samāpattiyo pañca vā abhiññā ucchinditvā pātenti.",
  "atk-s0402a0:1503_30": "Tasmā paññāya dubbalīkaraṇāti vuccanti.",
  "atk-s0402a0:1503_31": "Vivicceva kāmehītiādīni visuddhimagge vitthāritāni.",
  "atk-s0402a0:1504_0": "Ime āsavātiādi aparenāpi pariyāyena catusaccappakāsanatthaṃ vuttaṃ.",
  "atk-s0402a0:1504_1": "Nāparaṃ itthattāyāti pajānātīti ettāvatā heṭṭhā tīhi aṅgehi bāhirasamayassa nipphalabhāvaṃ dassetvā catutthena",
  "atk-s0402a0:1504_2": "aṅgena attano sāsanassa gambhīrabhāvaṃ pakāsetvā desanāya arahattena kūṭaṃ gaṇhi.",
  "atk-s0402a0:1504_3": "Idāni desanaṃ appento evaṃ kho,",
  "atk-s0402a0:1504_4": "bhikkhavetiādimāha.",
  "atk-s0402a0:1505_0": "9. Taṇhāsuttavaṇṇanā",
  "atk-s0402a0:1506_0": "199.",
  "atk-s0402a0:1506_1": "Navame jālininti jālasadisaṃ.",
  "atk-s0402a0:1506_2": "Yathā hi jālaṃ samantato saṃsibbitaṃ ākulabyākulaṃ,",
  "atk-s0402a0:1506_3": "evaṃ taṇhāpīti jālasadisattā jālinīti vuttā.",
  "atk-s0402a0:1506_4": "Tayo vā bhave ajjhottharitvā ṭhitāya etissā tattha tattha attano koṭṭhāsabhūtaṃ jālaṃ atthītipi jālinī.",
  "atk-s0402a0:1506_5": "Saritanti tattha tattha saritvā saṃsaritvā ṭhitaṃ.",
  "atk-s0402a0:1506_6": "Visaṭanti patthaṭaṃ vikkhittaṃ.",
  "atk-s0402a0:1506_7": "Visattikanti tattha tattha visattaṃ laggaṃ lagitaṃ.",
  "atk-s0402a0:1506_8": "Apica “visamūlāti visattikā.",
  "atk-s0402a0:1506_9": "Visaphalāti visattikā”tiādināpi nayenettha attho daṭṭhabbo.",
  "atk-s0402a0:1506_10": "Uddhastoti upari dhaṃsito.",
  "atk-s0402a0:1506_11": "Pariyonaddhoti samantā veṭhito.",
  "atk-s0402a0:1506_12": "Tantākulakajātoti tantaṃ viya ākulajāto.",
  "atk-s0402a0:1506_13": "Yathā nāma dunnikkhittaṃ mūsikacchinnaṃ pesakārānaṃ tantaṃ tahiṃ tahiṃ ākulaṃ hoti,",
  "atk-s0402a0:1506_14": "“idaṃ aggaṃ idaṃ mūla”nti aggena vā aggaṃ,",
  "atk-s0402a0:1506_15": "mūlena vā mūlaṃ samānetuṃ dukkaraṃ hoti,",
  "atk-s0402a0:1506_16": "evaṃ sattā imāya taṇhāya pariyonaddhā ākulabyākulā na sakkonti attano nissaraṇamaggaṃ ujuṃ kātuṃ.",
  "atk-s0402a0:1506_17": "Gulāguṇṭhikajātoti gulāguṇṭhikaṃ vuccati pesakārakañjiyasuttaṃ.",
  "atk-s0402a0:1506_18": "Gulā nāma sakuṇikā,",
  "atk-s0402a0:1506_19": "tassā kulāvakotipi eke.",
  "atk-s0402a0:1506_20": "Yathā tadubhayampi ākulaṃ aggena vā aggaṃ,",
  "atk-s0402a0:1506_21": "mūlena vā mūlaṃ samānetuṃ dukkaranti purimanayeneva yojetabbaṃ.",
  "atk-s0402a0:1506_22": "Muñjapabbajabhūtoti muñjatiṇaṃ viya pabbajatiṇaṃ viya ca bhūto,",
  "atk-s0402a0:1506_23": "tādiso jāto.",
  "atk-s0402a0:1506_24": "Yathā tāni tiṇāni koṭṭetvā katarajjuṃ jiṇṇakāle katthaci patitaṃ gahetvā tesaṃ tiṇānaṃ “idaṃ aggaṃ idaṃ mūla”nti aggena vā aggaṃ,",
  "atk-s0402a0:1506_25": "mūlena vā mūlaṃ samānetuṃ dukkaraṃ.",
  "atk-s0402a0:1506_26": "Tampi ca paccattapurisakāre ṭhatvā sakkā bhaveyya ujuṃ kātuṃ,",
  "atk-s0402a0:1506_27": "ṭhapetvā pana bodhisatte añño satto attano dhammatāya taṇhājālaṃ padāletvā attano nissaraṇamaggaṃ ujuṃ kātuṃ samattho nāma natthi.",
  "atk-s0402a0:1506_28": "Evamayaṃ loko taṇhājālena pariyonaddho apāyaṃ duggatiṃ vinipātaṃ saṃsāraṃ nātivattati.",
  "atk-s0402a0:1506_29": "Tattha apāyoti niraya-",
  "atk-s0402a0:1506_30": "tiracchānayoni-",
  "atk-s0402a0:1506_31": "pettivisaya-",
  "atk-s0402a0:1506_32": "asurakāyā.",
  "atk-s0402a0:1506_33": "Sabbepi hi te vaḍḍhisaṅkhātassa āyassa abhāvato apāyāti vuccanti.",
  "atk-s0402a0:1506_34": "Tathā dukkhassa gatibhāvato duggati.",
  "atk-s0402a0:1506_35": "Sukhasamussayato vinipatitattā vinipāto.",
  "atk-s0402a0:1506_36": "Itaro pana –",
  "atk-s0402a0:1507_0": "“Khandhānañca paṭipāṭi, dhātuāyatanāna ca;",
  "atk-s0402a0:1508_0": "Abbocchinnaṃ vattamānā, saṃsāroti pavuccati.",
  "atk-s0402a0:1509_0": "Taṃ sabbaṃ nātivattati nātikkamati,",
  "atk-s0402a0:1509_1": "atha kho cutito paṭisandhiṃ paṭisandhito cutinti evaṃ punappunaṃ cutipaṭisandhiyo gaṇhamāno tīsu bhavesu",
  "atk-s0402a0:1509_2": "catūsu yonīsu pañcasu gatīsu sattasu viññāṇaṭṭhitīsu navasu sattāvāsesu mahāsamudde vātakkhittanāvā viya",
  "atk-s0402a0:1509_3": "yante yuttagoṇo viya ca paribbhamatiyeva.",
  "atk-s0402a0:1510_0": "Ajjhattikassa upādāyāti ajjhattikaṃ khandhapañcakaṃ upādāya.",
  "atk-s0402a0:1510_1": "Idañhi upayogatthe sāmivacanaṃ.",
  "atk-s0402a0:1510_2": "Bāhirassa upādāyāti bāhiraṃ khandhapañcakaṃ upādāya,",
  "atk-s0402a0:1510_3": "idampi upayogatthe sāmivacanaṃ. Asmīti,",
  "atk-s0402a0:1510_4": "bhikkhave, satīti,",
  "atk-s0402a0:1510_5": "bhikkhave,",
  "atk-s0402a0:1510_6": "yadetaṃ ajjhattaṃ khandhapañcakaṃ upādāya taṇhāmānadiṭṭhivasena samūhaggāhato asmīti hoti,",
  "atk-s0402a0:1510_7": "tasmiṃ satīti attho.",
  "atk-s0402a0:1510_8": "Itthasmīti hotītiādīsu pana evaṃ samūhato ahanti gahaṇe sati tato anupanidhāya ca upanidhāya cāti dvidhā gahaṇaṃ hoti.",
  "atk-s0402a0:1510_9": "Tattha anupanidhāyāti aññaṃ ākāraṃ anupagamma sakabhāvameva ārammaṇaṃ katvā itthasmīti hoti,",
  "atk-s0402a0:1510_10": "khattiyādīsu idaṃpakāro ahanti evaṃ taṇhāmānadiṭṭhivasena hotīti attho.",
  "atk-s0402a0:1510_11": "Idaṃ tāva anupanidhāya gahaṇaṃ.",
  "atk-s0402a0:1510_12": "Upanidhāya gahaṇaṃ pana duvidhaṃ hoti samato ca asamato ca.",
  "atk-s0402a0:1510_13": "Taṃ dassetuṃ evaṃsmīti aññathāsmīti ca vuttaṃ.",
  "atk-s0402a0:1510_14": "Tattha evaṃsmīti idaṃ samato upanidhāya gahaṇaṃ,",
  "atk-s0402a0:1510_15": "yathāyaṃ khattiyo yathāyaṃ brāhmaṇo,",
  "atk-s0402a0:1510_16": "evamahampīti attho.",
  "atk-s0402a0:1510_17": "Aññathāsmīti idaṃ pana asamato gahaṇaṃ,",
  "atk-s0402a0:1510_18": "yathāyaṃ khattiyo yathāyaṃ brāhmaṇo,",
  "atk-s0402a0:1510_19": "tato aññathā ahaṃ,",
  "atk-s0402a0:1510_20": "hīno vā adhiko vāti attho.",
  "atk-s0402a0:1510_21": "Imāni tāva paccuppannavasena cattāri taṇhāvicaritāni.",
  "atk-s0402a0:1511_0": "Asasmīti satasmīti imāni pana dve yasmā atthīti asaṃ,",
  "atk-s0402a0:1511_1": "niccassetaṃ adhivacanaṃ.",
  "atk-s0402a0:1511_2": "Sīdatīti sataṃ,",
  "atk-s0402a0:1511_3": "aniccassetaṃ adhivacanaṃ.",
  "atk-s0402a0:1511_4": "Tasmā sassatucchedavasena vuttānīti veditabbāni.",
  "atk-s0402a0:1511_5": "Ito parāni santi evamādīni cattāri saṃsayaparivitakkavasena vuttāni.",
  "atk-s0402a0:1511_6": "Santi hotīti evamādīsu ahaṃ siyanti hotīti evamattho veditabbo.",
  "atk-s0402a0:1511_7": "Adhippāyo panettha purimacatukke vuttanayeneva gahetabbo.",
  "atk-s0402a0:1511_8": "Apihaṃ santiādīni pana cattāri api nāma ahaṃ bhaveyyanti evaṃ patthanākappanavasena vuttāni.",
  "atk-s0402a0:1511_9": "Tānipi purimacatukke vuttanayeneva veditabbāni.",
  "atk-s0402a0:1511_10": "Bhavissantiādīni pana cattāri anāgatavasena vuttāni.",
  "atk-s0402a0:1511_11": "Tesampi purimacatukke vuttanayeneva attho veditabbo. Evamete –",
  "atk-s0402a0:1512_0": "“Dve diṭṭhisīsā sīsaññe, cattāro sīsamūlakā;",
  "atk-s0402a0:1513_0": "Tayo tayoti etāni, aṭṭhārasa vibhāvaye.",
  "atk-s0402a0:1514_0": "Etesu hi asasmi,",
  "atk-s0402a0:1514_1": "satasmīti ete dve diṭṭhisīsā nāma. Asmi, santi,",
  "atk-s0402a0:1514_2": "apihaṃ santi,",
  "atk-s0402a0:1514_3": "bhavissanti ete cattāro suddhasīsā eva.",
  "atk-s0402a0:1514_4": "Itthasmītiādayo tayo tayoti dvādasa sīsamūlakā nāmāti evamete dve diṭṭhisīsā cattāro suddhasīsā dvādasa",
  "atk-s0402a0:1514_5": "sīsamūlakāti aṭṭhārasa taṇhāvicaritadhammā veditabbā.",
  "atk-s0402a0:1514_6": "Imāni tāva ajjhattikassa upādāya aṭṭhārasa taṇhāvicaritāni.",
  "atk-s0402a0:1514_7": "Bāhirassa upādāya taṇhāvicaritesupi eseva nayo.",
  "atk-s0402a0:1514_8": "Imināti iminā rūpena vā…pe…",
  "atk-s0402a0:1514_9": "viññāṇena vāti esa viseso veditabbo.",
  "atk-s0402a0:1514_10": "Sesaṃ tādisameva.",
  "atk-s0402a0:1515_0": "Iti evarūpāni atītāni chattiṃsāti ekamekassa puggalassa atīte addhani chattiṃsa.",
  "atk-s0402a0:1515_1": "Anāgatāni chattiṃsāti ekamekasseva puggalassa ca anāgate addhani chattiṃsa.",
  "atk-s0402a0:1515_2": "Paccuppannāni chattiṃsāti ekassa vā puggalassa yathāsambhavato bahūnaṃ vā paccuppanne addhani chattiṃsāva.",
  "atk-s0402a0:1515_3": "Sabbasattānaṃ pana niyameneva atīte addhani chattiṃsa,",
  "atk-s0402a0:1515_4": "anāgate chattiṃsa,",
  "atk-s0402a0:1515_5": "paccuppanne chattiṃsa.",
  "atk-s0402a0:1515_6": "Anantā hi asadisataṇhāmānadiṭṭhibhedā sattā.",
  "atk-s0402a0:1515_7": "Aṭṭhasataṃ taṇhāvicaritaṃ hontīti ettha pana aṭṭhasatasaṅkhātaṃ taṇhāvicaritaṃ hotīti evamattho daṭṭhabbo.",
  "atk-s0402a0:1516_0": "10. Pemasuttavaṇṇanā",
  "atk-s0402a0:1517_0": "200.",
  "atk-s0402a0:1517_1": "Dasame na ussenetīti diṭṭhivasena na ukkhipati.",
  "atk-s0402a0:1517_2": "Na paṭisenetīti paṭiviruddho hutvā kalahabhaṇḍanavasena na ukkhipati.",
  "atk-s0402a0:1517_3": "Na dhūpāyatīti ajjhattikassa upādāya taṇhāvicaritavasena na dhūpāyati.",
  "atk-s0402a0:1517_4": "Na pajjalatīti bāhirassa upādāya taṇhāvicaritavasena na pajjalati.",
  "atk-s0402a0:1517_5": "Na sampajjhāyatīti asmimānavasena na sampajjhāyati.",
  "atk-s0402a0:1517_6": "Sesaṃ pāḷinayeneva veditabbaṃ.",
  "atk-s0402a0:1517_7": "Imasmiṃ sutte vaṭṭavivaṭṭaṃ kathitanti.",
  "atk-s0402a0:1518_0": "1-6. Sikkhāpadasuttavaṇṇanā",
  "atk-s0402a0:1519_0": "201.",
  "atk-s0402a0:1519_1": "Pañcamassa paṭhame asappurisanti lāmakapurisaṃ tucchapurisaṃ mūḷhapurisaṃ avijjāya andhīkataṃ bālaṃ.",
  "atk-s0402a0:1519_2": "Asappurisataranti atirekena asappurisaṃ.",
  "atk-s0402a0:1519_3": "Itare dve vuttapaṭipakkhavasena veditabbā.",
  "atk-s0402a0:1519_4": "Sesamettha uttānatthameva.",
  "atk-s0402a0:1519_5": "Yathā cettha,",
  "atk-s0402a0:1519_6": "evaṃ ito paresu pañcasu.",
  "atk-s0402a0:1519_7": "Etesu hi paṭhamaṃ pañcaveravasena desitaṃ,",
  "atk-s0402a0:1519_8": "dutiyaṃ assaddhammavasena,",
  "atk-s0402a0:1519_9": "tatiyaṃ kāyavacīdvāravasena,",
  "atk-s0402a0:1519_10": "catutthaṃ manodvāravasena,",
  "atk-s0402a0:1519_11": "pañcamaṃ aṭṭhamicchattavasena,",
  "atk-s0402a0:1519_12": "chaṭṭhaṃ dasamicchattavasena.",
  "atk-s0402a0:1520_0": "7-10. Pāpadhammasuttacatukkavaṇṇanā",
  "atk-s0402a0:1521_0": "207- 210.",
  "atk-s0402a0:1521_1": "Sattame pāpanti lāmakaṃ saṃkiliṭṭhapuggalaṃ.",
  "atk-s0402a0:1521_2": "Kalyāṇanti bhaddakaṃ anavajjapuggalaṃ.",
  "atk-s0402a0:1521_3": "Sesamettha uttānatthameva.",
  "atk-s0402a0:1521_4": "Aṭṭhamepi eseva nayo.",
  "atk-s0402a0:1521_5": "Navame pāpadhammanti lāmakadhammaṃ.",
  "atk-s0402a0:1521_6": "Kalyāṇadhammanti anavajjadhammaṃ.",
  "atk-s0402a0:1521_7": "Sesamettha uttānatthameva.",
  "atk-s0402a0:1521_8": "Dasamepi eseva nayo.",
  "atk-s0402a0:1521_9": "Imasmiṃ vagge dasasupi suttesu agāriyappaṭipadā kathitā.",
  "atk-s0402a0:1521_10": "Sacepi sotāpannasakadāgāmino honti,",
  "atk-s0402a0:1521_11": "vaṭṭatiyevāti.",
  "atk-s0402a0:1522_0": "1. Parisāsuttavaṇṇanā",
  "atk-s0402a0:1523_0": "211. Dutiyassa paṭhame parisaṃ dūsentīti parisadūsanā. Parisaṃ sobhentīti parisasobhanā.",
  "atk-s0402a0:1524_0": "2. Diṭṭhisuttavaṇṇanā",
  "atk-s0402a0:1525_0": "212.",
  "atk-s0402a0:1525_1": "Dutiye manoduccarite pariyāpannāpi micchādiṭṭhi mahāsāvajjatāya visuṃ vuttā,",
  "atk-s0402a0:1525_2": "tassā ca paṭipakkhavasena sammādiṭṭhi.",
  "atk-s0402a0:1526_0": "3. Akataññutāsuttavaṇṇanā",
  "atk-s0402a0:1527_0": "213.",
  "atk-s0402a0:1527_1": "Tatiye akataññutā akataveditāti akataññutāya akataveditāya.",
  "atk-s0402a0:1527_2": "Ubhayampetaṃ atthato ekameva.",
  "atk-s0402a0:1527_3": "Sukkapakkhepi eseva nayo.",
  "atk-s0402a0:1528_0": "4-7. Pāṇātipātīsuttādivaṇṇanā",
  "atk-s0402a0:1529_0": "214- 217.",
  "atk-s0402a0:1529_1": "Catutthaṃ catunnaṃ kammakilesānaṃ tappaṭipakkhassa ca vasena vuttaṃ,",
  "atk-s0402a0:1529_2": "pañcamaṃ sukkapakkhānaṃ ādito catunnaṃ micchattānaṃ vasena,",
  "atk-s0402a0:1529_3": "chaṭṭhaṃ avasesānaṃ catunnaṃ,",
  "atk-s0402a0:1529_4": "sattamaṃ anariyavohāraariyavohārānaṃ.",
  "atk-s0402a0:1529_5": "Tathā aṭṭhamanavamadasamāni sappaṭipakkhānaṃ assaddhammānaṃ vasena vuttāni.",
  "atk-s0402a0:1529_6": "Sabbasuttesu pana sukkapakkhadhammā lokiyalokuttaramissakāva kathitā.",
  "atk-s0402a0:1529_7": "Navasu suttesu kiñcāpi “sagge”ti vuttaṃ,",
  "atk-s0402a0:1529_8": "tayo pana maggā tīṇi ca phalāni labbhantiyevāti.",
  "atk-s0402a0:1530_0": "221- 231.",
  "atk-s0402a0:1530_1": "Tatiyassa paṭhamādīni uttānatthāneva.",
  "atk-s0402a0:1530_2": "Dasame yo cintetvā kabyaṃ karoti,",
  "atk-s0402a0:1530_3": "ayaṃ cintākavi nāma.",
  "atk-s0402a0:1530_4": "Yo sutvā karoti,",
  "atk-s0402a0:1530_5": "ayaṃ sutakavi nāma.",
  "atk-s0402a0:1530_6": "Yo ekaṃ atthaṃ nissāya karoti,",
  "atk-s0402a0:1530_7": "ayaṃ atthakavi nāma.",
  "atk-s0402a0:1530_8": "Yo taṅkhaṇaññeva vaṅgīsatthero viya attano paṭibhānena karoti,",
  "atk-s0402a0:1530_9": "ayaṃ paṭibhānakavi nāmāti.",
  "atk-s0402a0:1531_0": "1. Saṃkhittasuttavaṇṇanā",
  "atk-s0402a0:1532_0": "232.",
  "atk-s0402a0:1532_1": "Catutthassa paṭhame kaṇhanti kāḷakaṃ dasaakusalakammapathakammaṃ.",
  "atk-s0402a0:1532_2": "Kaṇhavipākanti apāye nibbattanato kāḷakavipākaṃ.",
  "atk-s0402a0:1532_3": "Sukkanti paṇḍarakaṃ kusalakammapathakammaṃ.",
  "atk-s0402a0:1532_4": "Sukkavipākanti sagge nibbattanato paṇḍarakavipākaṃ.",
  "atk-s0402a0:1532_5": "Kaṇhasukkanti missakakammaṃ.",
  "atk-s0402a0:1532_6": "Kaṇhasukkavipākanti sukhadukkhavipākaṃ.",
  "atk-s0402a0:1532_7": "Missakakammañhi katvā akusalena tiracchānayoniyaṃ maṅgalahatthiṭṭhānādīsu uppanno kusalena pavatte sukhaṃ vediyati.",
  "atk-s0402a0:1532_8": "Kusalena rājakulepi nibbatto akusalena pavatte dukkhaṃ vediyati.",
  "atk-s0402a0:1532_9": "Akaṇhaṃ asukkanti kammakkhayakaraṃ catumaggañāṇaṃ adhippetaṃ.",
  "atk-s0402a0:1532_10": "Tañhi yadi kaṇhaṃ bhaveyya,",
  "atk-s0402a0:1532_11": "kaṇhavipākaṃ dadeyya.",
  "atk-s0402a0:1532_12": "Yadi sukkaṃ bhaveyya,",
  "atk-s0402a0:1532_13": "sukkavipākaṃ dadeyya.",
  "atk-s0402a0:1532_14": "Ubhayavipākassa pana appadānato akaṇhaṃ asukkanti ayamettha attho.",
  "atk-s0402a0:1533_0": "2. Vitthārasuttavaṇṇanā",
  "atk-s0402a0:1534_0": "233.",
  "atk-s0402a0:1534_1": "Dutiye sabyābajjhanti sadosaṃ.",
  "atk-s0402a0:1534_2": "Kāyasaṅkhāranti kāyadvāracetanaṃ.",
  "atk-s0402a0:1534_3": "Abhisaṅkharotīti āyūhati sampiṇḍeti.",
  "atk-s0402a0:1534_4": "Sesadvayepi eseva nayo.",
  "atk-s0402a0:1534_5": "Sabyābajjhaṃ lokanti sadukkhaṃ lokaṃ.",
  "atk-s0402a0:1534_6": "Sabyābajjhā phassāti sadukkhā vipākaphassā.",
  "atk-s0402a0:1534_7": "Sabyābajjhaṃ vedanaṃ vediyatīti sābādhaṃ vipākavedanaṃ vediyati.",
  "atk-s0402a0:1534_8": "Ekantadukkhanti ekanteneva dukkhaṃ,",
  "atk-s0402a0:1534_9": "na sukhasammissaṃ.",
  "atk-s0402a0:1534_10": "Seyyathāpi sattā nerayikāti ettha seyyathāpīti nidassanatthe nipāto.",
  "atk-s0402a0:1534_11": "Tena kevalaṃ nerayikasatte dasseti,",
  "atk-s0402a0:1534_12": "aññe pana taṃsarikkhakā nāma natthi.",
  "atk-s0402a0:1534_13": "Iminā upāyena sabbattha attho veditabbo.",
  "atk-s0402a0:1534_14": "Seyyathāpi manussātiādīsu pana manussānaṃ tāva kālena sukhā vedanā uppajjati,",
  "atk-s0402a0:1534_15": "kālena dukkhā vedanā.",
  "atk-s0402a0:1534_16": "Ekacce ca devāti ettha pana kāmāvacaradevā daṭṭhabbā.",
  "atk-s0402a0:1534_17": "Tesañhi mahesakkhatarā devatā disvā nisinnāsanato vuṭṭhānaṃ,",
  "atk-s0402a0:1534_18": "pārutauttarāsaṅgassa otāraṇaṃ,",
  "atk-s0402a0:1534_19": "añjalipaggaṇhanantiādīnaṃ vasena kālena dukkhaṃ uppajjati,",
  "atk-s0402a0:1534_20": "dibbasampattiṃ anubhavantānaṃ kālena sukhaṃ.",
  "atk-s0402a0:1534_21": "Ekacce ca vinipātikāti ettha vemānikapetā daṭṭhabbā.",
  "atk-s0402a0:1534_22": "Te nirantarameva ekasmiṃ kāle sukhaṃ,",
  "atk-s0402a0:1534_23": "ekasmiṃ kāle dukkhaṃ vediyanti.",
  "atk-s0402a0:1534_24": "Nāgasupaṇṇahatthiassādayo pana manussā viya vokiṇṇasukhadukkhāva honti.",
  "atk-s0402a0:1534_25": "Pahānāya yā cetanāti ettha vivaṭṭagāminī maggacetanā veditabbā.",
  "atk-s0402a0:1534_26": "Sā hi kammakkhayāya saṃvattatīti.",
  "atk-s0402a0:1535_0": "3. Soṇakāyanasuttavaṇṇanā",
  "atk-s0402a0:1536_0": "234.",
  "atk-s0402a0:1536_1": "Tatiye sikhāmoggallānoti sīsamajjhe ṭhitāya mahatiyā sikhāya samannāgato moggallānagotto brāhmaṇo.",
  "atk-s0402a0:1536_2": "Purimānīti atītānantaradivasato paṭṭhāya purimāni,",
  "atk-s0402a0:1536_3": "dutiyādito paṭṭhāya purimatarāni veditabbāni.",
  "atk-s0402a0:1536_4": "Soṇakāyanoti tasseva antevāsiko.",
  "atk-s0402a0:1536_5": "Kammasaccāyaṃ bho lokoti bho ayaṃ loko kammasabhāvo.",
  "atk-s0402a0:1536_6": "Kammasamārambhaṭṭhāyīti kammasamārambhena tiṭṭhati.",
  "atk-s0402a0:1536_7": "Kammaṃ āyūhantova tiṭṭhati,",
  "atk-s0402a0:1536_8": "anāyūhanto ucchijjatīti dīpeti.",
  "atk-s0402a0:1536_9": "Sesaṃ heṭṭhā vuttanayameva.",
  "atk-s0402a0:1537_0": "4-9. Sikkhāpadasuttādivaṇṇanā",
  "atk-s0402a0:1538_0": "235.",
  "atk-s0402a0:1538_1": "Catutthādīnipi uttānatthāneva.",
  "atk-s0402a0:1538_2": "Maggaṅgesu pana yasmā satiyā upaṭṭhapetvā paññāya paricchindati,",
  "atk-s0402a0:1538_3": "tasmā ubhayameva kammaṃ.",
  "atk-s0402a0:1538_4": "Sesā aṅgāneva honti,",
  "atk-s0402a0:1538_5": "no kammanti vuttaṃ.",
  "atk-s0402a0:1538_6": "Bojjhaṅgesupi eseva nayo.",
  "atk-s0402a0:1538_7": "Abhidhamme pana sabbampetaṃ avisesena cetanāsampayuttakammanteva vaṇṇitaṃ.",
  "atk-s0402a0:1539_0": "10. Samaṇasuttavaṇṇanā",
  "atk-s0402a0:1540_0": "241.",
  "atk-s0402a0:1540_1": "Dasame idhevāti imasmiṃyeva sāsane.",
  "atk-s0402a0:1540_2": "Ayaṃ pana niyamo sesapadesupi veditabbo.",
  "atk-s0402a0:1540_3": "Dutiyādayopi hi samaṇā idheva,",
  "atk-s0402a0:1540_4": "na aññattha.",
  "atk-s0402a0:1540_5": "Suññāti rittā tucchā.",
  "atk-s0402a0:1540_6": "Parappavādāti cattāro sassatavādā,",
  "atk-s0402a0:1540_7": "cattāro ekaccasassatikā,",
  "atk-s0402a0:1540_8": "cattāro antānantikā,",
  "atk-s0402a0:1540_9": "cattāro amarāvikkhepikā,",
  "atk-s0402a0:1540_10": "dve adhiccasamuppannikā,",
  "atk-s0402a0:1540_11": "soḷasa saññivādā,",
  "atk-s0402a0:1540_12": "aṭṭha asaññivādā,",
  "atk-s0402a0:1540_13": "aṭṭha nevasaññināsaññivādā,",
  "atk-s0402a0:1540_14": "satta ucchedavādā,",
  "atk-s0402a0:1540_15": "pañca diṭṭhadhammanibbānavādāti ime sabbepi brahmajāle āgatadvāsaṭṭhidiṭṭhiyo ito bāhirānaṃ paresaṃ pavādā parappavādā nāma.",
  "atk-s0402a0:1540_16": "Te sabbepi imehi catūhi phalaṭṭhakasamaṇehi suññā.",
  "atk-s0402a0:1540_17": "Na hi te ettha santi.",
  "atk-s0402a0:1540_18": "Na kevalañca eteheva suññā,",
  "atk-s0402a0:1540_19": "catūhi pana maggaṭṭhakasamaṇehipi,",
  "atk-s0402a0:1540_20": "catunnaṃ maggānaṃ atthāya āraddhavipassakehipīti dvādasahipi samaṇehi suññā eva.",
  "atk-s0402a0:1540_21": "Idameva atthaṃ sandhāya bhagavatā mahāparinibbāne vuttaṃ –",
  "atk-s0402a0:1541_0": "“Ekūnatiṃso vayasā subhadda,",
  "atk-s0402a0:1542_0": "Yaṃ pabbajiṃ kiṃkusalānuesī;",
  "atk-s0402a0:1543_0": "Vassāni paññāsa samādhikāni,",
  "atk-s0402a0:1544_0": "Yato ahaṃ pabbajito subhadda;",
  "atk-s0402a0:1545_0": "Ñāyassa dhammassa padesavattī,",
  "atk-s0402a0:1546_0": "Ito bahiddhā samaṇopi natthi”.",
  "atk-s0402a0:1547_0": "“Dutiyopi samaṇo natthi,",
  "atk-s0402a0:1547_1": "tatiyopi samaṇo natthi,",
  "atk-s0402a0:1547_2": "catutthopi samaṇo natthi,",
  "atk-s0402a0:1547_3": "suññā parappavādā samaṇehi aññehī”ti.",
  "atk-s0402a0:1547_4": "Ettha hi padesavattīti āraddhavipassako adhippeto.",
  "atk-s0402a0:1547_5": "Tasmā sotāpattimaggassa āraddhavipassakaṃ maggaṭṭhaṃ phalaṭṭhanti tayopi ekato katvā “samaṇopi natthī”ti āha,",
  "atk-s0402a0:1547_6": "sakadāgāmimaggassa āraddhavipassakaṃ maggaṭṭhaṃ phalaṭṭhanti tayopi ekato katvā “dutiyopi samaṇo natthī”ti āha.",
  "atk-s0402a0:1547_7": "Itaresupi dvīsu eseva nayo.",
  "atk-s0402a0:1547_8": "Ekādasamaṃ uttānatthamevāti.",
  "atk-s0402a0:1548_0": "1. Saṅghabhedakasuttavaṇṇanā",
  "atk-s0402a0:1549_0": "243.",
  "atk-s0402a0:1549_1": "Pañcamassa paṭhame api nu taṃ, ānanda,",
  "atk-s0402a0:1549_2": "adhikaraṇanti vivādādhikaraṇādīsu aññataraṃ adhikaraṇaṃ bhikkhusaṅghassa uppajji,",
  "atk-s0402a0:1549_3": "satthā tassa vūpasantabhāvaṃ pucchanto evamāha. Kuto taṃ, bhanteti, bhante,",
  "atk-s0402a0:1549_4": "kuto kinti kena kāraṇena taṃ adhikaraṇaṃ vūpasamissatīti vadati.",
  "atk-s0402a0:1549_5": "Kevalakappanti sakalaṃ samantato.",
  "atk-s0402a0:1549_6": "Saṅghabhedāya ṭhitoti saṅghena saddhiṃ vādatthāya kathitaṃ paṭikathentova ṭhito.",
  "atk-s0402a0:1549_7": "Tatrāyasmāti tasmiṃ evaṃ ṭhite āyasmā anuruddho.",
  "atk-s0402a0:1549_8": "Na ekavācikampi bhaṇitabbaṃ maññatīti “mā, āvuso,",
  "atk-s0402a0:1549_9": "saṅghena saddhiṃ evaṃ avacā”ti ekavacanampi vattabbaṃ na maññati.",
  "atk-s0402a0:1549_10": "Voyuñjatīti anuyuñjati anuyogaṃ āpajjati.",
  "atk-s0402a0:1549_11": "Atthavaseti kāraṇavase.",
  "atk-s0402a0:1549_12": "Nāsessantīti uposathappavāraṇaṃ upagantuṃ adatvā nikkaḍḍhissanti.",
  "atk-s0402a0:1549_13": "Sesaṃ pāḷivaseneva veditabbaṃ.",
  "atk-s0402a0:1550_0": "2. Āpattibhayasuttavaṇṇanā",
  "atk-s0402a0:1551_0": "244.",
  "atk-s0402a0:1551_1": "Dutiye khuramuṇḍaṃ karitvāti pañca sikhaṇḍake ṭhapetvā khurena muṇḍaṃ karitvā.",
  "atk-s0402a0:1551_2": "Kharassarenāti kakkhaḷasaddena.",
  "atk-s0402a0:1551_3": "Paṇavenāti vajjhabheriyā.",
  "atk-s0402a0:1551_4": "Thalaṭṭhassāti ekamante ṭhitassa.",
  "atk-s0402a0:1551_5": "Sīsacchejjanti sīsacchedārahaṃ.",
  "atk-s0402a0:1551_6": "Yatra hi nāmāti yaṃ nāma.",
  "atk-s0402a0:1551_7": "So vatassāhanti so vata ahaṃ assaṃ,",
  "atk-s0402a0:1551_8": "yaṃ evarūpaṃ pāpaṃ na kareyyanti attho.",
  "atk-s0402a0:1551_9": "Yathādhammaṃ paṭikarissatīti dhammānurūpaṃ paṭikarissati,",
  "atk-s0402a0:1551_10": "sāmaṇerabhūmiyaṃ ṭhassatīti attho.",
  "atk-s0402a0:1551_11": "Kāḷavatthaṃ paridhāyāti kāḷapilotikaṃ nivāsetvā.",
  "atk-s0402a0:1551_12": "Mosallanti musalābhipātārahaṃ.",
  "atk-s0402a0:1551_13": "Yathādhammanti idha āpattito vuṭṭhāya suddhante patiṭṭhahanto yathādhammaṃ karoti nāma.",
  "atk-s0402a0:1551_14": "Bhasmapuṭanti chārikābhaṇḍikaṃ.",
  "atk-s0402a0:1551_15": "Gārayhaṃ bhasmapuṭanti garahitabbachārikāpuṭena matthake abhighātārahaṃ.",
  "atk-s0402a0:1551_16": "Yathādhammanti idha āpattiṃ desento yathādhammaṃ paṭikaroti nāma.",
  "atk-s0402a0:1551_17": "Upavajjanti upavādārahaṃ.",
  "atk-s0402a0:1551_18": "Pāṭidesanīyesūti paṭidesetabbesu.",
  "atk-s0402a0:1551_19": "Iminā sabbāpi sesāpattiyo saṅgahitā.",
  "atk-s0402a0:1551_20": "Imāni kho,",
  "atk-s0402a0:1551_21": "bhikkhave,",
  "atk-s0402a0:1551_22": "cattāri āpattibhayānīti,",
  "atk-s0402a0:1551_23": "bhikkhave,",
  "atk-s0402a0:1551_24": "imāni cattāri āpattiṃ nissāya uppajjanakabhayāni nāmāti.",
  "atk-s0402a0:1552_0": "3. Sikkhānisaṃsasuttavaṇṇanā",
  "atk-s0402a0:1553_0": "245.",
  "atk-s0402a0:1553_1": "Tatiye sikkhā ānisaṃsā etthāti sikkhānisaṃsaṃ.",
  "atk-s0402a0:1553_2": "Paññā uttarā etthāti paññuttaraṃ.",
  "atk-s0402a0:1553_3": "Vimutti sāro etthāti vimuttisāraṃ.",
  "atk-s0402a0:1553_4": "Sati ādhipateyyā etthāti satādhipateyyaṃ.",
  "atk-s0402a0:1553_5": "Etesaṃ hi sikkhādisaṅkhātānaṃ ānisaṃsādīnaṃ atthāya vussatīti vuttaṃ hoti.",
  "atk-s0402a0:1553_6": "Ābhisamācārikāti uttamasamācārikā.",
  "atk-s0402a0:1553_7": "Vattavasena paññattasīlassetaṃ adhivacanaṃ.",
  "atk-s0402a0:1553_8": "Tathā tathā so tassā sikkhāyāti tathā tathā so sikkhākāmo bhikkhu tasmiṃ sikkhāpade.",
  "atk-s0402a0:1554_0": "Ādibrahmacariyikāti maggabrahmacariyassa ādibhūtānaṃ catunnaṃ mahāsīlānametaṃ adhivacanaṃ.",
  "atk-s0402a0:1554_1": "Sabbasoti sabbākārena.",
  "atk-s0402a0:1554_2": "Dhammāti catusaccadhammā.",
  "atk-s0402a0:1554_3": "Paññāya samavekkhitā hontīti sahavipassanāya maggapaññāya sudiṭṭhā honti.",
  "atk-s0402a0:1554_4": "Vimuttiyā phusitā hontīti arahattaphalavimuttiyā ñāṇaphassena phuṭṭhā honti.",
  "atk-s0402a0:1554_5": "Ajjhattaṃyeva sati sūpaṭṭhitā hotīti niyakajjhatteyeva sati suṭṭhu upaṭṭhitā hoti.",
  "atk-s0402a0:1554_6": "Paññāya anuggahessāmīti vipassanāpaññāya anuggahessāmi.",
  "atk-s0402a0:1554_7": "Paññāya samavekkhissāmīti idhāpi vipassanāpaññā adhippetā.",
  "atk-s0402a0:1554_8": "Phusitaṃ vā dhammaṃ tattha tattha paññāya anuggahessāmīti ettha pana maggapaññāva adhippetā.",
  "atk-s0402a0:1555_0": "4. Seyyāsuttavaṇṇanā",
  "atk-s0402a0:1556_0": "246.",
  "atk-s0402a0:1556_1": "Catutthe petāti kālakatā vuccanti.",
  "atk-s0402a0:1556_2": "Uttānā sentīti te yebhuyyena uttānakāva sayanti.",
  "atk-s0402a0:1556_3": "Atha vā pettivisaye nibbattā petā nāma,",
  "atk-s0402a0:1556_4": "te appamaṃsalohitattā aṭṭhisaṅghātajaṭitā ekena passena sayituṃ na sakkonti,",
  "atk-s0402a0:1556_5": "uttānāva senti.",
  "atk-s0402a0:1556_6": "Anattamano hotīti tejussadattā sīho migarājā dve purimapāde ekasmiṃ,",
  "atk-s0402a0:1556_7": "pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ",
  "atk-s0402a0:1556_8": "ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā sayati.",
  "atk-s0402a0:1556_9": "Divasampi sayitvā pabujjhamāno na uttasanto pabujjhati,",
  "atk-s0402a0:1556_10": "sīsaṃ pana ukkhipitvā purimapādādīnaṃ ṭhitokāsaṃ sallakkhetvā sace kiñci ṭhānaṃ vijahitvā ṭhitaṃ hoti,",
  "atk-s0402a0:1556_11": "“nayidaṃ tuyhaṃ jātiyā,",
  "atk-s0402a0:1556_12": "na sūrabhāvassa anurūpa”nti anattamano hutvā tattheva sayati,",
  "atk-s0402a0:1556_13": "na gocarāya pakkamati.",
  "atk-s0402a0:1556_14": "Idaṃ sandhāya vuttaṃ –",
  "atk-s0402a0:1556_15": "“anattamano hotī”ti.",
  "atk-s0402a0:1556_16": "Avijahitvā ṭhite pana “tuyhaṃ jātiyā ca sūrabhāvassa ca anurūpamida”nti haṭṭhatuṭṭho uṭṭhāya sīhavijambhanaṃ",
  "atk-s0402a0:1556_17": "vijambhitvā kesarabhāraṃ vidhunitvā tikkhattuṃ sīhanādaṃ naditvā gocarāya pakkamati.",
  "atk-s0402a0:1556_18": "Tena vuttaṃ –",
  "atk-s0402a0:1556_19": "“attamano hotī”ti.",
  "atk-s0402a0:1557_0": "5. Thūpārahasuttavaṇṇanā",
  "atk-s0402a0:1558_0": "247.",
  "atk-s0402a0:1558_1": "Pañcame rājā cakkavattīti ettha kasmā bhagavā agāramajjhe vasitvā kālakatassa rañño thūpakaraṇaṃ anujānāti,",
  "atk-s0402a0:1558_2": "na sīlavato puthujjanabhikkhussāti?",
  "atk-s0402a0:1558_3": "Anacchariyattā.",
  "atk-s0402a0:1558_4": "Puthujjanabhikkhūnañhi thūpe anuññāyamāne tambapaṇṇidīpe tāva thūpānaṃ okāso na bhaveyya,",
  "atk-s0402a0:1558_5": "tathā aññesu ṭhānesu.",
  "atk-s0402a0:1558_6": "Tasmā “anacchariyā te bhavissantī”ti nānujānāti.",
  "atk-s0402a0:1558_7": "Cakkavattī rājā ekova nibbattati,",
  "atk-s0402a0:1558_8": "tenassa thūpo acchariyo hoti.",
  "atk-s0402a0:1558_9": "Puthujjanasīlavato pana parinibbutabhikkhuno viya mahantampi sakkāraṃ kātuṃ vaṭṭatiyeva.",
  "atk-s0402a0:1558_10": "Chaṭṭhasattamāni uttānatthāneva.",
  "atk-s0402a0:1559_0": "8. Paṭhamavohārasuttavaṇṇanā",
  "atk-s0402a0:1560_0": "250. Aṭṭhame anariyavohārāti anariyānaṃ kathā. Sesesupi eseva nayo.",
  "atk-s0402a0:1561_0": "1-3. Abhiññāsuttādivaṇṇanā",
  "atk-s0402a0:1562_0": "254- 256.",
  "atk-s0402a0:1562_1": "Chaṭṭhassa paṭhame abhiññāyāti jānitvā.",
  "atk-s0402a0:1562_2": "Samatho ca vipassanā cāti cittekaggatā ca saṅkhārapariggahavipassanāñāṇañca.",
  "atk-s0402a0:1562_3": "Vijjā ca vimutti cāti maggañāṇavijjā ca sesā sampayuttakadhammā ca.",
  "atk-s0402a0:1562_4": "Dutiye anariyapariyesanāti anariyānaṃ esanā gavesanā.",
  "atk-s0402a0:1562_5": "Jarādhammanti jarāsabhāvaṃ.",
  "atk-s0402a0:1562_6": "Sesesupi eseva nayo.",
  "atk-s0402a0:1562_7": "Tatiyaṃ uttānameva.",
  "atk-s0402a0:1563_0": "4. Mālukyaputtasuttavaṇṇanā",
  "atk-s0402a0:1564_0": "257.",
  "atk-s0402a0:1564_1": "Catutthe mālukyaputtoti mālukyabrāhmaṇiyā putto.",
  "atk-s0402a0:1564_2": "Etthāti etasmiṃ tava ovādayācane.",
  "atk-s0402a0:1564_3": "Iminā theraṃ apasādetipi ussādetipi. Kathaṃ?",
  "atk-s0402a0:1564_4": "Ayaṃ kira daharakāle paccayesu laggo hutvā pacchā mahallakakāle araññavāsaṃ patthento kammaṭṭhānaṃ yācati.",
  "atk-s0402a0:1564_5": "Atha bhagavā “ettha dahare kiṃ vakkhāma,",
  "atk-s0402a0:1564_6": "mālukyaputto viya tumhepi taruṇakāle paccayesu laggitvā mahallakakāle araññaṃ pavisitvā samaṇadhammaṃ",
  "atk-s0402a0:1564_7": "kareyyāthā”ti iminā adhippāyena bhaṇanto theraṃ apasādeti nāma.",
  "atk-s0402a0:1564_8": "Yasmā pana thero mahallakakāleva araññaṃ pavisitvā samaṇadhammaṃ kātukāmo,",
  "atk-s0402a0:1564_9": "tasmā bhagavā “ettha dahare kiṃ vakkhāma,",
  "atk-s0402a0:1564_10": "ayaṃ amhākaṃ mālukyaputto mahallakakālepi araññaṃ pavisitvā samaṇadhammaṃ kātukāmo kammaṭṭhānaṃ yācati.",
  "atk-s0402a0:1564_11": "Tumhe tāva taruṇakālepi vīriyaṃ na karothā”ti iminā adhippāyena bhaṇanto theraṃ ussādeti nāmāti yojanā.",
  "atk-s0402a0:1565_0": "5-10. Kulasuttādivaṇṇanā",
  "atk-s0402a0:1566_0": "258- 263.",
  "atk-s0402a0:1566_1": "Pañcame ādhipacce ṭhapentīti bhaṇḍāgārikaṭṭhāne ṭhapenti.",
  "atk-s0402a0:1566_2": "Chaṭṭhe vaṇṇasampannoti sarīravaṇṇena samannāgato.",
  "atk-s0402a0:1566_3": "Balasampannoti kāyabalena samannāgato.",
  "atk-s0402a0:1566_4": "Bhikkhuvāre vaṇṇasampannoti guṇavaṇṇena samannāgato.",
  "atk-s0402a0:1566_5": "Balasampannoti vīriyabalena samannāgato.",
  "atk-s0402a0:1566_6": "Javasampannoti ñāṇajavena samannāgato.",
  "atk-s0402a0:1566_7": "Sattamepi eseva nayo.",
  "atk-s0402a0:1566_8": "Sesamettha uttānamevāti.",
  "atk-s0402a0:1567_0": "264-273. Kammapathavaggepi dasapi kammapathā lokiyalokuttaramissakāva kathitā.",
  "atk-s0402a0:1568_0": "274-783. Rāgapeyyālaṃ arahattaṃ pāpetvā kathitaṃ. Sesaṃ sabbattha uttānatthamevāti."
}