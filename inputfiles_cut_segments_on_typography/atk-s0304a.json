{
  "atk-s0304a:6_0": "Namo tassa bhagavato arahato sammāsambuddhassa",
  "atk-s0304a:7_0": "Saṃyuttanikāye",
  "atk-s0304a:9_0": "Saḷāyatanavagga-aṭṭhakathā",
  "atk-s0304a:11_0": "1. Saḷāyatanasaṃyuttaṃ",
  "atk-s0304a:12_0": "1. Aniccavaggo",
  "atk-s0304a:13_0": "1. Ajjhattāniccasuttavaṇṇanā",
  "atk-s0304a:14_0": "1.",
  "atk-s0304a:14_1": "Saḷāyatanavaggassa paṭhame cakkhunti dve cakkhūni –",
  "atk-s0304a:14_2": "ñāṇacakkhu ceva maṃsacakkhu ca.",
  "atk-s0304a:14_3": "Tattha ñāṇacakkhu pañcavidhaṃ –",
  "atk-s0304a:14_4": "buddhacakkhu,",
  "atk-s0304a:14_5": "dhammacakkhu,",
  "atk-s0304a:14_6": "samantacakkhu,",
  "atk-s0304a:14_7": "dibbacakkhu,",
  "atk-s0304a:14_8": "paññācakkhūti.",
  "atk-s0304a:14_9": "Tesu buddhacakkhu nāma āsayānusayañāṇañceva indriyaparopariyattañāṇañca, yaṃ –",
  "atk-s0304a:14_10": "“buddhacakkhunā lokaṃ volokento”ti āgataṃ.",
  "atk-s0304a:14_11": "Dhammacakkhu nāma heṭṭhimā tayo maggā tīṇi ca phalāni, yaṃ –",
  "atk-s0304a:14_12": "“virajaṃ vītamalaṃ dhammacakkhuṃ udapādī”ti āgataṃ.",
  "atk-s0304a:14_13": "Samantacakkhu nāma sabbaññutaññāṇaṃ, yaṃ –",
  "atk-s0304a:14_14": "“pāsādamāruyha samantacakkhū”ti āgataṃ.",
  "atk-s0304a:14_15": "Dibbacakkhu nāma ālokapharaṇena uppannaṃ ñāṇaṃ, yaṃ –",
  "atk-s0304a:14_16": "“dibbena cakkhunā visuddhenā”ti āgataṃ.",
  "atk-s0304a:14_17": "Paññācakkhu nāma catusaccaparicchedakañāṇaṃ, yaṃ –",
  "atk-s0304a:14_18": "“cakkhuṃ udapādī”ti āgataṃ.",
  "atk-s0304a:15_0": "Maṃsacakkhupi duvidhaṃ –",
  "atk-s0304a:15_1": "sasambhāracakkhu,",
  "atk-s0304a:15_2": "pasādacakkhūti.",
  "atk-s0304a:15_3": "Tesu yvāyaṃ akkhikūpake akkhipaṭalehi parivārito maṃsapiṇḍo,",
  "atk-s0304a:15_4": "yattha catasso dhātuyo vaṇṇagandharasojā sambhavo jīvitaṃ bhāvo cakkhupasādo kāyapasādoti saṅkhepato terasa sambhārā honti.",
  "atk-s0304a:15_5": "Vitthārato pana catasso dhātuyo vaṇṇagandharasojā sambhavoti ime nava catusamuṭṭhānavasena chattiṃsa,",
  "atk-s0304a:15_6": "jīvitaṃ bhāvo cakkhupasādo kāyapasādoti ime kammasamuṭṭhānā tāva cattāroti cattārīsa sambhārā honti.",
  "atk-s0304a:15_7": "Idaṃ sasambhāracakkhu nāma.",
  "atk-s0304a:15_8": "Yaṃ panettha setamaṇḍalaparicchinnena kaṇhamaṇḍalena parivārite diṭṭhimaṇḍale sanniviṭṭhaṃ rūpadassanasamatthaṃ pasādamattaṃ,",
  "atk-s0304a:15_9": "idaṃ pasādacakkhu nāma.",
  "atk-s0304a:15_10": "Tassa tato paresañca sotādīnaṃ vitthārakathā visuddhimagge vuttāva.",
  "atk-s0304a:16_0": "Tattha yadidaṃ pasādacakkhu,",
  "atk-s0304a:16_1": "taṃ gahetvā bhagavā – cakkhuṃ,",
  "atk-s0304a:16_2": "bhikkhave,",
  "atk-s0304a:16_3": "aniccantiādimāha. Tattha –",
  "atk-s0304a:16_4": "“catūhi kāraṇehi aniccaṃ udayabbayavantatāyā”tiādinā nayena vitthārakathā heṭṭhā pakāsitāyeva.",
  "atk-s0304a:16_5": "Sotampi pasādasotameva adhippetaṃ,",
  "atk-s0304a:16_6": "tathā ghānajivhākāyā.",
  "atk-s0304a:16_7": "Manoti tebhūmakasammasanacāracittaṃ.",
  "atk-s0304a:16_8": "Iti idaṃ suttaṃ chasu ajjhattikāyatanesu tīṇi lakkhaṇāni dassetvā kathite bujjhanakānaṃ ajjhāsayena vuttaṃ.",
  "atk-s0304a:17_0": "2-3. Ajjhattadukkhasuttādivaṇṇanā",
  "atk-s0304a:18_0": "2- 3.",
  "atk-s0304a:18_1": "Dutiyaṃ dve lakkhaṇāni,",
  "atk-s0304a:18_2": "tatiyaṃ ekalakkhaṇaṃ dassetvā kathite bujjhanakānaṃ ajjhāsayena vuttaṃ.",
  "atk-s0304a:18_3": "Sesāni pana tehi sallakkhitāni vā ettakeneva vā sallakkhessantīti.",
  "atk-s0304a:19_0": "4-6. Bāhirāniccasuttādivaṇṇanā",
  "atk-s0304a:20_0": "4- 6.",
  "atk-s0304a:20_1": "Catutthe rūpagandharasaphoṭṭhabbā catusamuṭṭhānā,",
  "atk-s0304a:20_2": "saddo dvisamuṭṭhāno,",
  "atk-s0304a:20_3": "dhammāti tebhūmakadhammārammaṇaṃ.",
  "atk-s0304a:20_4": "Idampi bāhiresu chasu āyatanesu tilakkhaṇaṃ dassetvā kathite bujjhanakānaṃ vasena vuttaṃ.",
  "atk-s0304a:20_5": "Pañcame chaṭṭhe ca dutiyatatiyesu vuttasadisova nayo.",
  "atk-s0304a:21_0": "7-12. Ajjhattāniccātītānāgatasuttādivaṇṇanā",
  "atk-s0304a:22_0": "7- 12.",
  "atk-s0304a:22_1": "Sattamādīni atītānāgatesu cakkhādīsu aniccalakkhaṇādīni sallakkhetvā paccuppannesu balavagāhena kilamantānaṃ vasena vuttāni.",
  "atk-s0304a:22_2": "Sesaṃ sabbattha heṭṭhā vuttanayamevāti.",
  "atk-s0304a:23_0": "Aniccavaggo paṭhamo.",
  "atk-s0304a:24_0": "2. Yamakavaggo",
  "atk-s0304a:25_0": "1-4. Paṭhamapubbesambodhasuttādivaṇṇanā",
  "atk-s0304a:26_0": "13- 16.",
  "atk-s0304a:26_1": "Yamakavaggassa paṭhamadutiyesu ajjhattikānanti ajjhattajjhattavasena ajjhattikānaṃ.",
  "atk-s0304a:26_2": "So pana nesaṃ ajjhattikabhāvo chandarāgassa adhimattabalavatāya veditabbo.",
  "atk-s0304a:26_3": "Manussānañhi antogharaṃ viya cha ajjhattikāyatanāni,",
  "atk-s0304a:26_4": "gharūpacāraṃ viya cha bāhirāyatanāni.",
  "atk-s0304a:26_5": "Yathā nesaṃ puttadāradhanadhaññapuṇṇe antoghare chandarāgo adhimattabalavā hoti,",
  "atk-s0304a:26_6": "tattha kassaci pavisituṃ na denti,",
  "atk-s0304a:26_7": "appamattena bhājanasaddamattenāpi “kiṃ eta”nti?",
  "atk-s0304a:26_8": "Vattāro bhavanti.",
  "atk-s0304a:26_9": "Evamevaṃ chasu ajjhattikesu āyatanesu adhimattabalavachandarāgoti.",
  "atk-s0304a:26_10": "Iti imāya chandarāgabalavatāya tāni “ajjhattikānī”ti vuttāni.",
  "atk-s0304a:26_11": "Gharūpacāre pana no tathā balavā hoti,",
  "atk-s0304a:26_12": "tattha carante manussepi catuppadānipi na sahasā nivārenti.",
  "atk-s0304a:26_13": "Kiñcāpi na nivārenti,",
  "atk-s0304a:26_14": "anicchantā pana pasupacchimattampi gahituṃ na denti.",
  "atk-s0304a:26_15": "Iti nesaṃ tattha na adhimattabalavachandarāgo hoti.",
  "atk-s0304a:26_16": "Rūpādīsupi tatheva na adhimattabalavachandarāgo,",
  "atk-s0304a:26_17": "tasmā tāni “bāhirānī”ti vuttāni.",
  "atk-s0304a:26_18": "Vitthārato pana ajjhattikabāhirakathā visuddhimagge vuttāva.",
  "atk-s0304a:26_19": "Sesaṃ dvīsupi suttesu heṭṭhā vuttanayameva.",
  "atk-s0304a:26_20": "Tathā tatiyacatutthesu.",
  "atk-s0304a:27_0": "5-6. Paṭhamanoceassādasuttādivaṇṇanā",
  "atk-s0304a:28_0": "17- 18.",
  "atk-s0304a:28_1": "Pañcame nissaṭāti nikkhantā.",
  "atk-s0304a:28_2": "Visaññuttāti nosaṃyuttā.",
  "atk-s0304a:28_3": "Vippamuttāti no adhimuttā vimariyādīkatena cetasāti nimmariyādīkatena cetasā.",
  "atk-s0304a:28_4": "Yañhi kilesajātaṃ vā vaṭṭaṃ vā appahīnaṃ hoti,",
  "atk-s0304a:28_5": "tena sekhānaṃ cittaṃ samariyādīkataṃ nāma.",
  "atk-s0304a:28_6": "Yaṃ pahīnaṃ,",
  "atk-s0304a:28_7": "tena vimariyādīkataṃ.",
  "atk-s0304a:28_8": "Idha pana sabbaso kilesānañceva vaṭṭassa ca pahīnattā vimariyādīkatena kilesavaṭṭamariyādaṃ atikkantena cittena vihariṃsūti attho.",
  "atk-s0304a:28_9": "Chaṭṭhepi eseva nayo.",
  "atk-s0304a:28_10": "Chasupi panetesu suttesu catusaccameva kathitanti veditabbaṃ.",
  "atk-s0304a:29_0": "7-10. Paṭhamābhinandasuttādivaṇṇanā",
  "atk-s0304a:30_0": "19- 22.",
  "atk-s0304a:30_1": "Sattamādīsu catūsu vaṭṭavivaṭṭameva kathitaṃ.",
  "atk-s0304a:30_2": "Anupubbakathā pana nesaṃ heṭṭhā vuttanayeneva veditabbāti.",
  "atk-s0304a:31_0": "Yamakavaggo dutiyo.",
  "atk-s0304a:32_0": "3. Sabbavaggo",
  "atk-s0304a:33_0": "1. Sabbasuttavaṇṇanā",
  "atk-s0304a:34_0": "23.",
  "atk-s0304a:34_1": "Sabbavaggassa paṭhame sabbaṃ vo,",
  "atk-s0304a:34_2": "bhikkhaveti sabbaṃ nāma catubbidhaṃ –",
  "atk-s0304a:34_3": "sabbasabbaṃ,",
  "atk-s0304a:34_4": "āyatanasabbaṃ,",
  "atk-s0304a:34_5": "sakkāyasabbaṃ,",
  "atk-s0304a:34_6": "padesasabbanti. Tattha –",
  "atk-s0304a:35_0": "“Na tassa addiṭṭhamidhaatthi kiñci,",
  "atk-s0304a:36_0": "Atho aviññātamajānitabbaṃ;",
  "atk-s0304a:37_0": "Sabbaṃ abhiññāsi yadatthi neyyaṃ,",
  "atk-s0304a:38_0": "Tathāgato tena samantacakkhū”ti. –",
  "atk-s0304a:39_0": "Idaṃ sabbasabbaṃ nāma.",
  "atk-s0304a:39_1": "“Sabbaṃ vo,",
  "atk-s0304a:39_2": "bhikkhave,",
  "atk-s0304a:39_3": "desessāmi,",
  "atk-s0304a:39_4": "taṃ suṇāthā”ti idaṃ āyatanasabbaṃ nāma.",
  "atk-s0304a:39_5": "“Sabbadhammamūlapariyāyaṃ vo,",
  "atk-s0304a:39_6": "bhikkhave,",
  "atk-s0304a:39_7": "desessāmī”ti idaṃ sakkāyasabbaṃ nāma.",
  "atk-s0304a:39_8": "“Sabbadhammesu vā pana paṭhamasamannāhāro uppajjati cittaṃ mano mānasaṃ…pe…",
  "atk-s0304a:39_9": "tajjāmanodhātū”ti idaṃ padesasabbaṃ nāma.",
  "atk-s0304a:39_10": "Iti pañcārammaṇamattaṃ padesasabbaṃ.",
  "atk-s0304a:39_11": "Tebhūmakadhammā sakkāyasabbaṃ.",
  "atk-s0304a:39_12": "Catubhūmakadhammā āyatanasabbaṃ.",
  "atk-s0304a:39_13": "Yaṃkiñci neyyaṃ sabbasabbaṃ.",
  "atk-s0304a:39_14": "Padesasabbaṃ sakkāyasabbaṃ na pāpuṇāti,",
  "atk-s0304a:39_15": "sakkāyasabbaṃ āyatanasabbaṃ na pāpuṇāti,",
  "atk-s0304a:39_16": "āyatanasabbaṃ sabbasabbaṃ na pāpuṇāti. Kasmā?",
  "atk-s0304a:39_17": "Sabbaññutaññāṇassa ayaṃ nāma dhammo ārammaṇaṃ na hotīti natthitāya.",
  "atk-s0304a:39_18": "Imasmiṃ pana sutte āyatanasabbaṃ adhippetaṃ.",
  "atk-s0304a:40_0": "Paccakkhāyāti paṭikkhipitvā.",
  "atk-s0304a:40_1": "Vācāvatthukamevassāti,",
  "atk-s0304a:40_2": "vācāya vattabbavatthumattakameva bhaveyya.",
  "atk-s0304a:40_3": "Imāni pana dvādasāyatanāni atikkamitvā ayaṃ nāma añño sabhāvadhammo atthīti dassetuṃ na sakkuṇeyya.",
  "atk-s0304a:40_4": "Puṭṭho ca na sampāyeyyāti,",
  "atk-s0304a:40_5": "“katamaṃ aññaṃ sabbaṃ nāmā”ti? Pucchito,",
  "atk-s0304a:40_6": "“idaṃ nāmā”ti vacanena sampādetuṃ na sakkuṇeyya.",
  "atk-s0304a:40_7": "Vighātaṃ āpajjeyyāti dukkhaṃ āpajjeyya.",
  "atk-s0304a:40_8": "Yathā taṃ,",
  "atk-s0304a:40_9": "bhikkhave,",
  "atk-s0304a:40_10": "avisayasminti ettha tanti nipātamattaṃ.",
  "atk-s0304a:40_11": "Yathāti kāraṇavacanaṃ,",
  "atk-s0304a:40_12": "yasmā avisaye puṭṭhoti attho.",
  "atk-s0304a:40_13": "Avisayasmiñhi sattānaṃ vighātova hoti,",
  "atk-s0304a:40_14": "kūṭāgāramattaṃ silaṃ sīsena ukkhipitvā gambhīre udake taraṇaṃ avisayo,",
  "atk-s0304a:40_15": "tathā candimasūriyānaṃ ākaḍḍhitvā pātanaṃ,",
  "atk-s0304a:40_16": "tasmiṃ avisaye vāyamanto vighātameva āpajjati,",
  "atk-s0304a:40_17": "evaṃ imasmimpi avisaye vighātameva āpajjeyyāti adhippāyo.",
  "atk-s0304a:41_0": "2. Pahānasuttavaṇṇanā",
  "atk-s0304a:42_0": "24.",
  "atk-s0304a:42_1": "Dutiye sabbappahānāyāti sabbassa pahānāya.",
  "atk-s0304a:42_2": "Cakkhusamphassapaccayā uppajjati vedayitanti cakkhusamphassaṃ mūlapaccayaṃ katvā uppannā sampaṭicchanasantīraṇavoṭṭhabbanajavanavedanā.",
  "atk-s0304a:42_3": "Cakkhuviññāṇasampayuttāya pana vattabbameva natthi.",
  "atk-s0304a:42_4": "Sotadvārādivedanāpaccayādīsupi eseva nayo.",
  "atk-s0304a:42_5": "Ettha pana manoti bhavaṅgacittaṃ.",
  "atk-s0304a:42_6": "Dhammāti ārammaṇaṃ.",
  "atk-s0304a:42_7": "Manoviññāṇanti sahāvajjanakajavanaṃ.",
  "atk-s0304a:42_8": "Manosamphassoti bhavaṅgasahajāto samphasso.",
  "atk-s0304a:42_9": "Vedayitanti sahāvajjanavedanāya javanavedanā.",
  "atk-s0304a:42_10": "Bhavaṅgasampayuttāya pana vattabbameva natthi.",
  "atk-s0304a:42_11": "Āvajjanaṃ bhavaṅgato amocetvā manoti sahāvajjanena bhavaṅgaṃ daṭṭhabbaṃ.",
  "atk-s0304a:42_12": "Dhammāti ārammaṇaṃ.",
  "atk-s0304a:42_13": "Manoviññāṇanti javanaviññāṇaṃ.",
  "atk-s0304a:42_14": "Manosamphassoti bhavaṅgasahajāto samphasso.",
  "atk-s0304a:42_15": "Vedayitanti javanasahajātā vedanā.",
  "atk-s0304a:42_16": "Sahāvajjanena bhavaṅgasahajātāpi vaṭṭatiyeva.",
  "atk-s0304a:42_17": "Yā panettha desanā anusiṭṭhiāṇā,",
  "atk-s0304a:42_18": "ayaṃ paṇṇatti nāmāti.",
  "atk-s0304a:43_0": "3. Abhiññāpariññāpahānasuttavaṇṇanā",
  "atk-s0304a:44_0": "25.",
  "atk-s0304a:44_1": "Tatiye sabbaṃ abhiññā pariññā pahānāyāti sabbaṃ abhijānitvā parijānitvā pajahanatthāya.",
  "atk-s0304a:44_2": "Abhiññā pariññā pahātabbanti abhijānitvā parijānitvā pahātabbaṃ.",
  "atk-s0304a:44_3": "Sesaṃ vuttanayeneva veditabbaṃ.",
  "atk-s0304a:45_0": "4. Paṭhamaaparijānanasuttavaṇṇanā",
  "atk-s0304a:46_0": "26.",
  "atk-s0304a:46_1": "Catutthe anabhijānaṃ aparijānaṃ avirājayaṃ appajahanti anabhijānanto aparijānanto avirājento appajahanto.",
  "atk-s0304a:46_2": "Ettha ca avirājentoti avigacchāpento.",
  "atk-s0304a:46_3": "Iti imasmiṃ sutte tissopi pariññā kathitā honti.",
  "atk-s0304a:46_4": "“Abhijāna”nti hi vacanena ñātapariññā kathitā,",
  "atk-s0304a:46_5": "“parijāna”nti vacanena tīraṇapariññā,",
  "atk-s0304a:46_6": "“virājayaṃ pajaha”nti dvīhi pahānapariññāti.",
  "atk-s0304a:47_0": "5. Dutiyaaparijānanasuttavaṇṇanā",
  "atk-s0304a:48_0": "27.",
  "atk-s0304a:48_1": "Pañcame cakkhuviññāṇaviññātabbā dhammāti heṭṭhā gahitarūpameva gahetvā dasseti.",
  "atk-s0304a:48_2": "Heṭṭhā vā āpāthagataṃ gahitaṃ,",
  "atk-s0304a:48_3": "idha anāpāthagataṃ.",
  "atk-s0304a:48_4": "Idaṃ panettha sanniṭṭhānaṃ –",
  "atk-s0304a:48_5": "heṭṭhā āpāthagatampi anāpāthagatampi gahitameva,",
  "atk-s0304a:48_6": "idha pana cakkhuviññāṇasampayuttā tayo khandhā.",
  "atk-s0304a:48_7": "Te hi cakkhuviññāṇena saha viññātabbattā “cakkhuviññāṇaviññātabbā”ti vuttā.",
  "atk-s0304a:48_8": "Sesapadesupi eseva nayo.",
  "atk-s0304a:49_0": "6. Ādittasuttavaṇṇanā",
  "atk-s0304a:50_0": "28.",
  "atk-s0304a:50_1": "Chaṭṭhe gayāsīseti gayāgāmassa hi avidūre gayāti ekā pokkharaṇīpi atthi nadīpi,",
  "atk-s0304a:50_2": "gayāsīsanāmako hatthikumbhasadiso piṭṭhipāsāṇopi,",
  "atk-s0304a:50_3": "yattha bhikkhusahassassapi okāso pahoti,",
  "atk-s0304a:50_4": "bhagavā tattha viharati.",
  "atk-s0304a:50_5": "Tena vuttaṃ “gayāsīse”ti.",
  "atk-s0304a:50_6": "Bhikkhū āmantesīti tesaṃ sappāyadhammadesanaṃ vicinitvā taṃ desessāmīti āmantesi.",
  "atk-s0304a:51_0": "Tatrāyaṃ anupubbikathā –",
  "atk-s0304a:51_1": "ito kira dvānavutikappe mahindo nāma rājā ahosi.",
  "atk-s0304a:51_2": "Tassa jeṭṭhaputto phusso nāma.",
  "atk-s0304a:51_3": "So pūritapāramī pacchimabhavikasatto,",
  "atk-s0304a:51_4": "paripākagate ñāṇe bodhimaṇḍaṃ āruyha sabbaññutaṃ paṭivijjhi.",
  "atk-s0304a:51_5": "Rañño kaniṭṭhaputto tassa aggasāvako ahosi,",
  "atk-s0304a:51_6": "purohitaputto dutiyasāvako.",
  "atk-s0304a:51_7": "Rājā cintesi –",
  "atk-s0304a:51_8": "“mayhaṃ jeṭṭhaputto nikkhamitvā buddho jāto,",
  "atk-s0304a:51_9": "kaniṭṭhaputto aggasāvako,",
  "atk-s0304a:51_10": "purohitaputto dutiyasāvako”ti.",
  "atk-s0304a:51_11": "So “amhākaṃyeva buddho,",
  "atk-s0304a:51_12": "amhākaṃ dhammo,",
  "atk-s0304a:51_13": "amhākaṃ saṅgho”ti vihāraṃ kāretvā vihāradvārakoṭṭhakato yāva attano gharadvārā ubhato veḷubhittikuṭikāhi",
  "atk-s0304a:51_14": "parikkhipitvā matthake suvaṇṇatārakakhacitasamosaritagandhadāmamālādāmavitānaṃ bandhāpetvā heṭṭhā rajatavaṇṇaṃ",
  "atk-s0304a:51_15": "vālukaṃ santharitvā pupphāni vikirāpetvā tena maggena bhagavato āgamanaṃ kāresi.",
  "atk-s0304a:52_0": "Satthā vihārasmiṃyeva ṭhito cīvaraṃ pārupitvā antosāṇiyāva saddhiṃ bhikkhusaṅghena rājagehaṃ āgacchati,",
  "atk-s0304a:52_1": "katabhattakicco antosāṇiyāva gacchati.",
  "atk-s0304a:52_2": "Koci kaṭacchubhikkhāmattampi dātuṃ na labhati.",
  "atk-s0304a:52_3": "Tato nāgarā ujjhāyiṃsu,",
  "atk-s0304a:52_4": "“buddho loke uppanno,",
  "atk-s0304a:52_5": "na ca mayaṃ puññāni kātuṃ labhāma.",
  "atk-s0304a:52_6": "Yathā hi candimasūriyā sabbesaṃ ālokaṃ karonti,",
  "atk-s0304a:52_7": "evaṃ buddhā nāma sabbesaṃ hitatthāya uppajjanti,",
  "atk-s0304a:52_8": "ayaṃ pana rājā sabbesaṃ puññacetanaṃ attanoyeva anto pavesetī”ti.",
  "atk-s0304a:53_0": "Tassa ca rañño aññe tayo puttā atthi.",
  "atk-s0304a:53_1": "Nāgarā tehi saddhiṃ ekato hutvā sammantayiṃsu,",
  "atk-s0304a:53_2": "“rājakulehi saddhiṃ aṭṭo nāma natthi,",
  "atk-s0304a:53_3": "ekaṃ upāyaṃ karomā”ti.",
  "atk-s0304a:53_4": "Te paccante core uṭṭhāpetvā,",
  "atk-s0304a:53_5": "“katipayā gāmā pahaṭā”ti sāsanaṃ āharāpetvā rañño ārocayiṃsu.",
  "atk-s0304a:53_6": "Rājā putte pakkosāpetvā“tātā,",
  "atk-s0304a:53_7": "ahaṃ mahallako,",
  "atk-s0304a:53_8": "gacchatha core vūpasamethā”ti pesesi.",
  "atk-s0304a:53_9": "Payuttacorā ito cito ca avippakiritvā tesaṃ santikameva āgacchiṃsu.",
  "atk-s0304a:53_10": "Te anāvāse gāme vāsetvā “vūpasamitā corā”ti āgantvā rājānaṃ vanditvā aṭṭhaṃsu.",
  "atk-s0304a:54_0": "Rājā tuṭṭho “tātā,",
  "atk-s0304a:54_1": "varaṃ vo demī”ti āha.",
  "atk-s0304a:54_2": "Te adhivāsetvā gantvā nāgarehi saddhiṃ mantayiṃsu,",
  "atk-s0304a:54_3": "“raññā amhākaṃ varo dinno.",
  "atk-s0304a:54_4": "Kiṃ gaṇhāmā”ti?",
  "atk-s0304a:54_5": "Ayyaputtā,",
  "atk-s0304a:54_6": "tumhākaṃ hatthiassādayo na dullabhā,",
  "atk-s0304a:54_7": "buddharatanaṃ pana dullabhaṃ,",
  "atk-s0304a:54_8": "na sabbakālaṃ uppajjati,",
  "atk-s0304a:54_9": "tumhākaṃ jeṭṭhabhātikassa phussabuddhassa paṭijagganavaraṃ gaṇhathāti.",
  "atk-s0304a:54_10": "Te “evaṃ karissāmā”ti nāgarānaṃ paṭissuṇitvā katamassukammā sunhātā suvilittā rañño santikaṃ gantvā, “deva,",
  "atk-s0304a:54_11": "no varaṃ dethā”ti yāciṃsu.",
  "atk-s0304a:54_12": "Kiṃ gaṇhissatha tātāti? Deva,",
  "atk-s0304a:54_13": "amhākaṃ hatthiassādīhi attho natthi,",
  "atk-s0304a:54_14": "jeṭṭhabhātikassa no phussabuddhassa paṭijagganavaraṃ dethāti.",
  "atk-s0304a:54_15": "“Ayaṃ varo na sakkā mayā jīvamānena dātu”nti dve kaṇṇe pidahi. “Deva,",
  "atk-s0304a:54_16": "na tumhe amhehi balakkārena varaṃ dāpitā,",
  "atk-s0304a:54_17": "tumhehi attano ruciyā tuṭṭhehi dinno. Kiṃ, deva,",
  "atk-s0304a:54_18": "rājakulassa dve kathā vaṭṭantī”ti?",
  "atk-s0304a:54_19": "Saccavāditāya bhaṇiṃsu.",
  "atk-s0304a:55_0": "Rājā vinivattituṃ alabhanto – “tātā,",
  "atk-s0304a:55_1": "satta saṃvacchare satta māse satta ca divase upaṭṭhahitvā tumhākaṃ dassāmī”ti āha.",
  "atk-s0304a:55_2": "“Sundaraṃ, deva,",
  "atk-s0304a:55_3": "pāṭibhogaṃ dethā”ti.",
  "atk-s0304a:55_4": "“Kissa pāṭibhogaṃ tātā”ti?",
  "atk-s0304a:55_5": "“Ettakaṃ kālaṃ amaraṇapāṭibhogaṃ devā”ti. “Tātā,",
  "atk-s0304a:55_6": "ayuttaṃ pāṭibhogaṃ dāpetha,",
  "atk-s0304a:55_7": "na sakkā evaṃ pāṭibhogaṃ dātuṃ,",
  "atk-s0304a:55_8": "tiṇagge ussāvabindusadisaṃ sattānaṃ jīvita”nti. “No ce, deva,",
  "atk-s0304a:55_9": "pāṭibhogaṃ detha,",
  "atk-s0304a:55_10": "mayaṃ antarā matā kiṃ kusalaṃ karissāmā”ti? “Tena hi, tātā,",
  "atk-s0304a:55_11": "cha saṃvaccharāni dethā”ti.",
  "atk-s0304a:55_12": "“Na sakkā, devā”ti.",
  "atk-s0304a:55_13": "“Tena hi pañca, cattāri, tīṇi, dve,",
  "atk-s0304a:55_14": "ekaṃ saṃvaccharaṃ detha”. “Satta,",
  "atk-s0304a:55_15": "cha māse detha…pe…",
  "atk-s0304a:55_16": "māsaḍḍhamattaṃ dethā”ti.",
  "atk-s0304a:55_17": "“Na sakkā, devā”ti.",
  "atk-s0304a:55_18": "“Tena hi sattadivasamattaṃ dethā”ti. “Sādhu,",
  "atk-s0304a:55_19": "devāti satta divase sampaṭicchiṃsu”.",
  "atk-s0304a:55_20": "Rājā satta saṃvacchare satta māse satta divase kattabbasakkāraṃ sattasuyeva divasesu akāsi.",
  "atk-s0304a:56_0": "Tato puttānaṃ vasanaṭṭhānaṃ satthāraṃ pesetuṃ aṭṭhausabhavitthataṃ maggaṃ alaṅkārāpesi,",
  "atk-s0304a:56_1": "majjhaṭṭhāne catuusabhappamāṇaṃ padesaṃ hatthīhi maddāpetvā kasiṇamaṇḍalasadisaṃ katvā vālukāya santharāpetvā pupphābhikiṇṇamakāsi,",
  "atk-s0304a:56_2": "tattha tattha kadaliyo ca puṇṇaghaṭe ca ṭhapāpetvā dhajapaṭākā ukkhipāpesi.",
  "atk-s0304a:56_3": "Usabhe usabhe pokkharaṇiṃ khaṇāpesi,",
  "atk-s0304a:56_4": "aparabhāge dvīsu passesu gandhamālāpupphāpaṇe pasārāpesi.",
  "atk-s0304a:56_5": "Majjhaṭṭhāne catuusabhavitthārassa alaṅkatamaggassa ubhosu passesu dve dve usabhavitthāre magge khāṇukaṇṭake harāpetvā daṇḍadīpikāyo kārāpesi.",
  "atk-s0304a:56_6": "Rājaputtāpi attano āṇāpavattiṭṭhāne soḷasausabhamaggaṃ tatheva alaṅkārāpesuṃ.",
  "atk-s0304a:57_0": "Rājā attano āṇāpavattiṭṭhānassa kedārasīmaṃ gantvā satthāraṃ vanditvā paridevamāno, “tātā,",
  "atk-s0304a:57_1": "mayhaṃ dakkhiṇakkhiṃ uppāṭetvā gaṇhantā viya gacchatha,",
  "atk-s0304a:57_2": "evaṃ gaṇhitvā gatā pana buddhānaṃ anucchavikaṃ kareyyātha.",
  "atk-s0304a:57_3": "Mā surāsoṇḍā viya pamattā vicaritthā”ti āha.",
  "atk-s0304a:57_4": "Te “jānissāma mayaṃ,",
  "atk-s0304a:57_5": "devā”ti satthāraṃ gahetvā gatā,",
  "atk-s0304a:57_6": "vihāraṃ kāretvā satthu niyyātetvā tattha satthāraṃ paṭijaggantā kālena therāsane,",
  "atk-s0304a:57_7": "kālena majjhimāsane,",
  "atk-s0304a:57_8": "kālena saṅghanavakāsane tiṭṭhanti.",
  "atk-s0304a:57_9": "Dānaṃ upaparikkhamānānaṃ tiṇṇampi janānaṃ ekasadisameva ahosi.",
  "atk-s0304a:57_10": "Te upakaṭṭhāya vassūpanāyikāya cintayiṃsu –",
  "atk-s0304a:57_11": "“kathaṃ nu kho satthu ajjhāsayaṃ gaṇheyyāmā”ti?",
  "atk-s0304a:57_12": "Atha nesaṃ etadahosi –",
  "atk-s0304a:57_13": "“buddhā nāma dhammagaruno,",
  "atk-s0304a:57_14": "na āmisagaruno,",
  "atk-s0304a:57_15": "sīle patiṭṭhamānā mayaṃ satthu ajjhāsayaṃ gahetuṃ sakkhissāmā”ti dānasaṃvidhāyake manusse pakkosāpetvā, “tātā,",
  "atk-s0304a:57_16": "imināva nīhārena yāgubhattakhādanīyādīni sampādentā dānaṃ pavattethā”ti vatvā dānasaṃvidahanapalibodhaṃ chindiṃsu.",
  "atk-s0304a:58_0": "Atha nesaṃ jeṭṭhabhātā pañcasate purise ādāya dasasu sīlesu patiṭṭhāya dve kāsāyāni acchādetvā kappiyaṃ udakaṃ paribhuñjamāno vāsaṃ kappesi.",
  "atk-s0304a:58_1": "Majjhimo tīhi,",
  "atk-s0304a:58_2": "kaniṭṭho dvīhi purisasatehi saddhiṃ tatheva paṭipajji.",
  "atk-s0304a:58_3": "Te yāvajīvaṃ satthāraṃ upaṭṭhahiṃsu.",
  "atk-s0304a:58_4": "Satthā tesaṃyeva santike parinibbāyi.",
  "atk-s0304a:59_0": "Tepi kālaṃ katvā tato paṭṭhāya dvānavutikappe manussalokato devalokaṃ,",
  "atk-s0304a:59_1": "devalokato ca manussalokaṃ saṃsarantā amhākaṃ satthukāle devalokā cavitvā manussaloke nibbattiṃsu.",
  "atk-s0304a:59_2": "Tesaṃ dānagge byāvaṭo mahāamacco aṅgamagadhānaṃ rājā bimbisāro hutvā nibbatti.",
  "atk-s0304a:59_3": "Te tasseva rañño raṭṭhe brāhmaṇamahāsālakule nibbattiṃsu.",
  "atk-s0304a:59_4": "Jeṭṭhabhātā jeṭṭhova jāto,",
  "atk-s0304a:59_5": "majjhimakaniṭṭhā majjhimakaniṭṭhāyeva.",
  "atk-s0304a:59_6": "Yepi tesaṃ parivāramanussā,",
  "atk-s0304a:59_7": "te parivāramanussāva jātā.",
  "atk-s0304a:59_8": "Te vuddhimanvāya tayopi janā taṃ purisasahassaṃ ādāya nikkhamitvā tāpasā hutvā uruvelāyaṃ nadītīreyeva vasiṃsu.",
  "atk-s0304a:59_9": "Aṅgamagadhavāsino māse māse tesaṃ mahāsakkāraṃ abhiharanti.",
  "atk-s0304a:60_0": "Atha amhākaṃ bodhisatto katābhinikkhamano anupubbena sabbaññutaṃ patvā pavattitavaradhammacakko yasādayo",
  "atk-s0304a:60_1": "kulaputte vinetvā saṭṭhi arahante dhammadesanatthāya disāsu uyyojetvā sayaṃ pattacīvaramādāya –",
  "atk-s0304a:60_2": "“te tayo jaṭilabhātike damessāmī”ti uruvelaṃ gantvā anekehi pāṭihāriyasatehi tesaṃ diṭṭhiṃ bhinditvā te pabbājesi.",
  "atk-s0304a:60_3": "So taṃ iddhimayapattacīvaradharaṃ samaṇasahassaṃ ādāya gayāsīsaṃ gantvā tehi parivārito nisīditvā, –",
  "atk-s0304a:60_4": "“katarā nu kho etesaṃ dhammakathā sappāyā”ti cintento,",
  "atk-s0304a:60_5": "“ime sāyaṃpātaṃ aggiṃ paricaranti.",
  "atk-s0304a:60_6": "Imesaṃ dvādasāyatanāni ādittāni sampajjalitāni viya katvā desessāmi,",
  "atk-s0304a:60_7": "evaṃ ime arahattaṃ pāpuṇituṃ sakkhissantī”ti sanniṭṭhānamakāsi.",
  "atk-s0304a:60_8": "Atha nesaṃ tathā dhammaṃ desetuṃ imaṃ ādittapariyāyaṃ abhāsi.",
  "atk-s0304a:60_9": "Tena vuttaṃ –",
  "atk-s0304a:60_10": "“bhikkhū āmantesīti tesaṃ sappāyadhammadesanaṃ vicinitvā taṃ desessāmīti āmantesī”ti.",
  "atk-s0304a:60_11": "Tattha ādittanti padittaṃ sampajjalitaṃ.",
  "atk-s0304a:60_12": "Sesaṃ vuttanayameva.",
  "atk-s0304a:60_13": "Iti imasmiṃ sutte dukkhalakkhaṇaṃ kathitaṃ.",
  "atk-s0304a:61_0": "7. Addhabhūtasuttavaṇṇanā",
  "atk-s0304a:62_0": "29.",
  "atk-s0304a:62_1": "Sattame addhabhūtanti adhibhūtaṃ ajjhotthaṭaṃ,",
  "atk-s0304a:62_2": "upaddutanti attho.",
  "atk-s0304a:62_3": "Imasmimpi sutte dukkhalakkhaṇameva kathitaṃ.",
  "atk-s0304a:63_0": "8. Samugghātasāruppasuttavaṇṇanā",
  "atk-s0304a:64_0": "30.",
  "atk-s0304a:64_1": "Aṭṭhame sabbamaññitasamugghātasāruppanti sabbesaṃ taṇhāmānadiṭṭhimaññitānaṃ samugghātāya anucchavikaṃ.",
  "atk-s0304a:64_2": "Idhāti imasmiṃ sāsane.",
  "atk-s0304a:64_3": "Cakkhuṃ na maññatīti cakkhuṃ ahanti vā mamanti vā paroti vā parassāti vā na maññati.",
  "atk-s0304a:64_4": "Cakkhusmiṃ na maññatīti ahaṃ cakkhusmiṃ,",
  "atk-s0304a:64_5": "mama kiñcanapalibodho cakkhusmiṃ paro cakkhusmiṃ,",
  "atk-s0304a:64_6": "parassa kiñcanapalibodho cakkhusminti na maññati.",
  "atk-s0304a:64_7": "Cakkhuto na maññatīti ahaṃ cakkhuto niggato,",
  "atk-s0304a:64_8": "mama kiñcanapalibodho cakkhuto niggato,",
  "atk-s0304a:64_9": "paro cakkhuto niggato,",
  "atk-s0304a:64_10": "parassa kiñcanapalibodho cakkhuto niggatoti evampi na maññati,",
  "atk-s0304a:64_11": "taṇhāmānadiṭṭhimaññanānaṃ ekampi na uppādetīti attho.",
  "atk-s0304a:64_12": "Cakkhuṃ meti na maññatīti mama cakkhūti na maññati,",
  "atk-s0304a:64_13": "mamattabhūtaṃ taṇhāmaññanaṃ na uppādetīti attho.",
  "atk-s0304a:64_14": "Sesaṃ uttānamevāti.",
  "atk-s0304a:64_15": "Imasmiṃ sutte catucattālīsāya ṭhānesu arahattaṃ pāpetvā vipassanā kathitā.",
  "atk-s0304a:65_0": "9. Paṭhamasamugghātasappāyasuttavaṇṇanā",
  "atk-s0304a:66_0": "31.",
  "atk-s0304a:66_1": "Navame samugghātasappāyāti samugghātassa upakārabhūtā.",
  "atk-s0304a:66_2": "Tato taṃ hoti aññathāti tato taṃ aññenākārena hoti.",
  "atk-s0304a:66_3": "Aññathābhāvī bhavasatto loko bhavamevābhinandatīti aññathābhāvaṃ vipariṇāmaṃ upagamanena aññathābhāvī",
  "atk-s0304a:66_4": "hutvāpi bhavesu satto laggo lagito palibuddho ayaṃ loko bhavaṃyeva abhinandati. Yāvatā,",
  "atk-s0304a:66_5": "bhikkhave,",
  "atk-s0304a:66_6": "khandhadhātuāyatananti,",
  "atk-s0304a:66_7": "bhikkhave,",
  "atk-s0304a:66_8": "yattakaṃ idaṃ khandhā ca dhātuyo ca āyatanāni cāti khandhadhātuāyatanaṃ.",
  "atk-s0304a:66_9": "Tampi na maññatīti sabbampi na maññatīti heṭṭhā gahitameva saṃkaḍḍhitvā puna dasseti.",
  "atk-s0304a:66_10": "Imasmiṃ sutte aṭṭhacattālīsāya ṭhānesu arahattaṃ pāpetvā vipassanā kathitā.",
  "atk-s0304a:67_0": "10. Dutiyasamugghātasappāyasuttavaṇṇanā",
  "atk-s0304a:68_0": "32.",
  "atk-s0304a:68_1": "Dasame etaṃ mamātiādīhi tīhi tīhi padehi taṇhāmānadiṭṭhigāhe dassetvā tiparivaṭṭanayena desanā katā.",
  "atk-s0304a:68_2": "Paṭipāṭiyā pana tīsupi imesu suttesu saha vipassanāya cattāropi maggā kathitāti.",
  "atk-s0304a:69_0": "Sabbavaggo tatiyo.",
  "atk-s0304a:70_0": "4. Jātidhammavaggavaṇṇanā",
  "atk-s0304a:71_0": "33- 42.",
  "atk-s0304a:71_1": "Jātidhammavagge jātidhammanti jāyanadhammaṃ nibbattanasabhāvaṃ.",
  "atk-s0304a:71_2": "Jarādhammanti jīraṇasabhāvaṃ.",
  "atk-s0304a:71_3": "Byādhidhammanti byādhino uppattipaccayabhāvena byādhisabhāvaṃ.",
  "atk-s0304a:71_4": "Maraṇadhammanti maraṇasabhāvaṃ.",
  "atk-s0304a:71_5": "Sokadhammanti sokassa uppattipaccayabhāvena sokasabhāvaṃ.",
  "atk-s0304a:71_6": "Saṃkilesikadhammanti saṃkilesikasabhāvaṃ.",
  "atk-s0304a:71_7": "Khayadhammanti khayagamanasabhāvaṃ.",
  "atk-s0304a:71_8": "Vayadhammādīsupi eseva nayoti.",
  "atk-s0304a:72_0": "Jātidhammavaggo catuttho.",
  "atk-s0304a:73_0": "5. Sabbaaniccavaggavaṇṇanā",
  "atk-s0304a:74_0": "43- 52.",
  "atk-s0304a:74_1": "Aniccavagge abhiññeyyanti pade ñātapariññā āgatā,",
  "atk-s0304a:74_2": "itarā pana dve gahitāyevāti veditabbā.",
  "atk-s0304a:74_3": "Pariññeyyapahātabbapadesupi tīraṇapahānapariññāva āgatā,",
  "atk-s0304a:74_4": "itarāpi pana dve gahitāyevāti veditabbā.",
  "atk-s0304a:74_5": "Sacchikātabbanti paccakkhaṃ kātabbaṃ.",
  "atk-s0304a:74_6": "Abhiññāpariññeyyanti idhāpi pahānapariññā avuttāpi gahitāyevāti veditabbā.",
  "atk-s0304a:74_7": "Upaddutanti anekaggaṭṭhena.",
  "atk-s0304a:74_8": "Upassaṭṭhanti upahataṭṭhena.",
  "atk-s0304a:74_9": "Sesaṃ uttānamevāti.",
  "atk-s0304a:75_0": "Sabbaaniccavaggo pañcamo.",
  "atk-s0304a:76_0": "Paṭhamo paṇṇāsako.",
  "atk-s0304a:77_0": "6. Avijjāvaggavaṇṇanā",
  "atk-s0304a:78_0": "53- 62.",
  "atk-s0304a:78_1": "Avijjāvagge avijjāti catūsu saccesu aññāṇaṃ.",
  "atk-s0304a:78_2": "Vijjāti arahattamaggavijjā.",
  "atk-s0304a:78_3": "Aniccato jānato passatoti dukkhānattavasenāpi jānato passato pahīyatiyeva,",
  "atk-s0304a:78_4": "idaṃ pana aniccavasena kathite bujjhanakapuggalassa ajjhāsayena vuttaṃ.",
  "atk-s0304a:78_5": "Eseva nayo sabbattha.",
  "atk-s0304a:78_6": "Api cettha saṃyojanāti dasa saṃyojanāni.",
  "atk-s0304a:78_7": "Āsavāti cattāro āsavā.",
  "atk-s0304a:78_8": "Anusayāti satta anusayā.",
  "atk-s0304a:78_9": "Sabbupādānapariññāyāti sabbesaṃ catunnampi upādānānaṃ tīhi pariññāhi parijānanatthāya.",
  "atk-s0304a:78_10": "Pariyādānāyāti khepanatthāya.",
  "atk-s0304a:78_11": "Sesaṃ sabbattha uttānamevāti.",
  "atk-s0304a:79_0": "Avijjāvaggo chaṭṭho.",
  "atk-s0304a:80_0": "7. Migajālavaggo",
  "atk-s0304a:81_0": "1. Paṭhamamigajālasuttavaṇṇanā",
  "atk-s0304a:82_0": "63.",
  "atk-s0304a:82_1": "Migajālavaggassa paṭhame cakkhuviññeyyāti cakkhuviññāṇena passitabbā.",
  "atk-s0304a:82_2": "Sotaviññeyyādīsupi eseva nayo.",
  "atk-s0304a:82_3": "Iṭṭhāti pariyiṭṭhā vā hontu mā vā,",
  "atk-s0304a:82_4": "iṭṭhārammaṇabhūtāti attho.",
  "atk-s0304a:82_5": "Kantāti kamanīyā.",
  "atk-s0304a:82_6": "Manāpāti manavaḍḍhanakā.",
  "atk-s0304a:82_7": "Piyarūpāti piyajātikā.",
  "atk-s0304a:82_8": "Kāmūpasaṃhitāti ārammaṇaṃ katvā uppajjamānena kāmena upasaṃhitā rajanīyāti rañjanīyā,",
  "atk-s0304a:82_9": "rāguppattikāraṇabhūtāti attho.",
  "atk-s0304a:82_10": "Nandīti taṇhānandī.",
  "atk-s0304a:82_11": "Saṃyogoti saṃyojanaṃ.",
  "atk-s0304a:82_12": "Nandisaṃyojanasaṃyuttoti nandībandhanena baddho.",
  "atk-s0304a:82_13": "Araññavanapatthānīti araññāni ca vanapatthāni ca.",
  "atk-s0304a:82_14": "Tattha kiñcāpi abhidhamme nippariyāyena “nikkhamitvā bahi indakhīlā sabbametaṃ arañña”nti vuttaṃ,",
  "atk-s0304a:82_15": "tathāpi yaṃ taṃ “pañcadhanusatikaṃ pacchima”nti araññakaṅganipphādakaṃ senāsanaṃ vuttaṃ,",
  "atk-s0304a:82_16": "tadeva adhippetanti veditabbaṃ.",
  "atk-s0304a:82_17": "Vanapatthanti gāmantaṃ atikkamitvā manussānaṃ anupacāraṭṭhānaṃ,",
  "atk-s0304a:82_18": "yattha na kasīyati na vapīyati.",
  "atk-s0304a:82_19": "Vuttampi cetaṃ –",
  "atk-s0304a:83_0": "“Vanapatthanti dūrānametaṃ senāsanānaṃ adhivacanaṃ.",
  "atk-s0304a:83_1": "Vanapatthanti vanasaṇḍānametaṃ,",
  "atk-s0304a:83_2": "vanapatthanti bhiṃsanakānametaṃ,",
  "atk-s0304a:83_3": "vanapatthanti salomahaṃsānametaṃ,",
  "atk-s0304a:83_4": "vanapatthanti pariyantānametaṃ,",
  "atk-s0304a:83_5": "vanapatthanti amanussūpacārānaṃ senāsanānametaṃ adhivacana”nti.",
  "atk-s0304a:84_0": "Ettha ca pariyantānanti imaṃ ekaṃ pariyāyaṃ ṭhapetvā sesapariyāyehi vanapatthāni veditabbāni.",
  "atk-s0304a:84_1": "Pantānīti pariyantāni atidūrāni.",
  "atk-s0304a:84_2": "Appasaddānīti udukkhalamusaladārakasaddādīnaṃ abhāvena appasaddāni.",
  "atk-s0304a:84_3": "Appanigghosānīti tesaṃ tesaṃ ninnādamahānigghosassa abhāvena appanigghosāni.",
  "atk-s0304a:84_4": "Vijanavātānīti sañcaraṇajanassa sarīravātavirahitāni.",
  "atk-s0304a:84_5": "Manussarāhasseyyakānīti manussānaṃ rahokammassa anucchavikāni.",
  "atk-s0304a:84_6": "Paṭisallānasāruppānīti nilīyanasāruppāni.",
  "atk-s0304a:85_0": "2. Dutiyamigajālasuttavaṇṇanā",
  "atk-s0304a:86_0": "64. Dutiye nandinirodhā dukkhanirodhoti taṇhānandiyā nirodhena vaṭṭadukkhassa nirodho.",
  "atk-s0304a:87_0": "3-5. Paṭhamasamiddhimārapañhāsuttādivaṇṇanā",
  "atk-s0304a:88_0": "65- 67.",
  "atk-s0304a:88_1": "Tatiye samiddhīti attabhāvassa samiddhatāya evaṃ laddhanāmo.",
  "atk-s0304a:88_2": "Tassa kira therassa attabhāvo abhirūpo ahosi pāsādiko,",
  "atk-s0304a:88_3": "ukkhittamālāpuṭo viya alaṅkatamālāgabbho viya ca sabbākārapāripūriyā samiddho.",
  "atk-s0304a:88_4": "Tasmā samiddhitveva saṅkhaṃ gato.",
  "atk-s0304a:88_5": "Māroti maraṇaṃ pucchati.",
  "atk-s0304a:88_6": "Mārapaññattīti māroti paññatti nāmaṃ nāmadheyyaṃ.",
  "atk-s0304a:88_7": "Atthi tattha māro vā mārapaññatti vāti tattha maraṇaṃ vā maraṇanti idaṃ nāmaṃ vā atthīti dasseti.",
  "atk-s0304a:88_8": "Catutthaṃ uttānameva,",
  "atk-s0304a:88_9": "tathā pañcamaṃ.",
  "atk-s0304a:89_0": "6. Samiddhilokapañhāsuttavaṇṇanā",
  "atk-s0304a:90_0": "68.",
  "atk-s0304a:90_1": "Chaṭṭhe lokoti lujjanapalujjanaṭṭhena loko.",
  "atk-s0304a:90_2": "Iti migajālattherassa āyācanasuttato paṭṭhāya pañcasupi suttesu vaṭṭavivaṭṭameva kathitaṃ.",
  "atk-s0304a:91_0": "7. Upasenaāsīvisasuttavaṇṇanā",
  "atk-s0304a:92_0": "69.",
  "atk-s0304a:92_1": "Sattame sītavaneti evaṃnāmake susānavane.",
  "atk-s0304a:92_2": "Sappasoṇḍikapabbhāreti sappaphaṇasadisatāya evaṃladdhanāme pabbhāre.",
  "atk-s0304a:92_3": "Upasenassāti dhammasenāpatino kaniṭṭhabhātikaupasenattherassa.",
  "atk-s0304a:92_4": "Āsīviso patito hotīti thero kira katabhattakicco mahācīvaraṃ gahetvā leṇacchāyāya mandamandena vātapānavātena",
  "atk-s0304a:92_5": "bījiyamāno nisīditvā dupaṭṭanivāsane sūcikammaṃ karoti.",
  "atk-s0304a:92_6": "Tasmiṃ khaṇe leṇacchadane dve āsīvisapotakā kīḷanti.",
  "atk-s0304a:92_7": "Tesu eko patitvā therassa aṃsakūṭe avatthāsi.",
  "atk-s0304a:92_8": "So ca phuṭṭhaviso hoti.",
  "atk-s0304a:92_9": "Tasmā patitaṭṭhānato paṭṭhāya therassa kāye dīpasikhā viya vaṭṭiṃ pariyādiyamānamevassa visaṃ otiṇṇaṃ.",
  "atk-s0304a:92_10": "Thero visassa tathāgamanaṃ disvā kiñcāpi taṃ patitamattameva yathāparicchedena gataṃ,",
  "atk-s0304a:92_11": "attano pana iddhibalena “ayaṃ attabhāvo leṇe mā vinassatū”ti adhiṭṭhahitvā bhikkhū āmantesi.",
  "atk-s0304a:92_12": "Purāyaṃ kāyo idheva vikiratīti yāva na vikirati,",
  "atk-s0304a:92_13": "tāva naṃ bahiddhā nīharathāti attho.",
  "atk-s0304a:92_14": "Aññathattanti aññathābhāvaṃ.",
  "atk-s0304a:92_15": "Indriyānaṃ vā vipariṇāmanti cakkhusotādīnaṃ indriyānaṃ pakativijahanabhāvaṃ.",
  "atk-s0304a:92_16": "Tattheva vikirīti bahi nīharitvā ṭhapitaṭṭhāne mañcakasmiṃyeva vikiri.",
  "atk-s0304a:93_0": "8. Upavāṇasandiṭṭhikasuttavaṇṇanā",
  "atk-s0304a:94_0": "70.",
  "atk-s0304a:94_1": "Aṭṭhame rūpappaṭisaṃvedīti nīlapītādibhedaṃ ārammaṇaṃ vavatthāpento rūpaṃ paṭisaṃviditaṃ karoti,",
  "atk-s0304a:94_2": "tasmā rūpappaṭisaṃvedī nāma hoti.",
  "atk-s0304a:94_3": "Rūparāgappaṭisaṃvedīti kilesassa atthibhāveneva pana rūparāgaṃ paṭisaṃviditaṃ karoti nāma,",
  "atk-s0304a:94_4": "tasmā rūparāgappaṭisaṃvedīti vuccati.",
  "atk-s0304a:94_5": "Sandiṭṭhikotiādīni visuddhimagge vuttatthāneva.",
  "atk-s0304a:94_6": "No ca rūparāgappaṭisaṃvedīti kilesassa natthibhāveneva na rūparāgaṃ paṭisaṃviditaṃ karoti nāma,",
  "atk-s0304a:94_7": "tasmā “no ca rūparāgappaṭisaṃvedī”ti vuccati.",
  "atk-s0304a:94_8": "Imasmiṃ sutte sekhāsekhānaṃ paccavekkhaṇā kathitā.",
  "atk-s0304a:95_0": "9. Paṭhamachaphassāyatanasuttavaṇṇanā",
  "atk-s0304a:96_0": "71.",
  "atk-s0304a:96_1": "Navame phassāyatanānanti phassākarānaṃ.",
  "atk-s0304a:96_2": "Avusitanti avuṭṭhaṃ.",
  "atk-s0304a:96_3": "Ārakāti dūre. Etthāhaṃ, bhante,",
  "atk-s0304a:96_4": "anassasanti, bhante,",
  "atk-s0304a:96_5": "ahaṃ ettha anassasiṃ,",
  "atk-s0304a:96_6": "naṭṭho nāma ahanti vadati. Bhagavā –",
  "atk-s0304a:96_7": "“ayaṃ bhikkhu ‘ahaṃ nāma imasmiṃ sāsane naṭṭho’ti vadati,",
  "atk-s0304a:96_8": "kinnu khvassa aññesu dhātukammaṭṭhāna-",
  "atk-s0304a:96_9": "kasiṇakammaṭṭhānādīsu abhiyogo atthī”ti cintetvā,",
  "atk-s0304a:96_10": "tampi apassanto –",
  "atk-s0304a:96_11": "“kataraṃ nu kho kammaṭṭhānaṃ imassa sappāyaṃ bhavissatī”ti cintesi.",
  "atk-s0304a:96_12": "Tato “āyatanakammaṭṭhānameva sappāya”nti disvā taṃ kathento taṃ kiṃ maññasi bhikkhūtiādimāha.",
  "atk-s0304a:96_13": "Sādhūti tassa byākaraṇe sampahaṃsanaṃ.",
  "atk-s0304a:96_14": "Esevanto dukkhassāti ayameva vaṭṭadukkhassanto paricchedo,",
  "atk-s0304a:96_15": "nibbānanti attho.",
  "atk-s0304a:97_0": "10. Dutiyachaphassāyatanasuttavaṇṇanā",
  "atk-s0304a:98_0": "72.",
  "atk-s0304a:98_1": "Dasame anassasanti nassasiṃ,",
  "atk-s0304a:98_2": "naṭṭho nāmamhi icceva attho.",
  "atk-s0304a:98_3": "Āyatiṃ apunabbhavāyāti ettha āyatiṃ apunabbhavo nāma nibbānaṃ,",
  "atk-s0304a:98_4": "nibbānatthāya pahīnaṃ bhavissatīti attho.",
  "atk-s0304a:99_0": "11. Tatiyachaphassāyatanasuttavaṇṇanā",
  "atk-s0304a:100_0": "73. Ekādasame anassasanti naṭṭho, panassasanti atinaṭṭho. Sesaṃ vuttanayeneva veditabbanti.",
  "atk-s0304a:101_0": "Migajālavaggo sattamo.",
  "atk-s0304a:102_0": "8. Gilānavaggo",
  "atk-s0304a:103_0": "1-5. Paṭhamagilānasuttādivaṇṇanā",
  "atk-s0304a:104_0": "74- 78.",
  "atk-s0304a:104_1": "Gilānavaggassa paṭhame amukasminti asukasmiṃ.",
  "atk-s0304a:104_2": "Ayameva vā pāṭho.",
  "atk-s0304a:104_3": "Appaññātoti aññāto apākaṭo.",
  "atk-s0304a:104_4": "Navopi hi koci paññāto hoti rāhulatthero viya sumanasāmaṇero viya ca,",
  "atk-s0304a:104_5": "ayaṃ pana navo ceva apaññāto ca.",
  "atk-s0304a:104_6": "Sesamettha vuttanayamevāti.",
  "atk-s0304a:104_7": "Tathā ito paresu catūsu.",
  "atk-s0304a:105_0": "6. Paṭhamaavijjāpahānasuttavaṇṇanā",
  "atk-s0304a:106_0": "79.",
  "atk-s0304a:106_1": "Chaṭṭhe aniccato jānatoti dukkhānattavasena jānatopi pahīyatiyeva,",
  "atk-s0304a:106_2": "idaṃ pana aniccalakkhaṇaṃ dassetvā vutte bujjhanakassa ajjhāsayena vuttaṃ.",
  "atk-s0304a:107_0": "7. Dutiyaavijjāpahānasuttavaṇṇanā",
  "atk-s0304a:108_0": "80.",
  "atk-s0304a:108_1": "Sattame sabbe dhammāti sabbe tebhūmakadhammā.",
  "atk-s0304a:108_2": "Nālaṃ abhinivesāyāti abhinivesaparāmāsaggāhena gaṇhituṃ na yuttā.",
  "atk-s0304a:108_3": "Sabbanimittānīti sabbāni saṅkhāranimittāni.",
  "atk-s0304a:108_4": "Aññato passatīti yathā apariññātābhiniveso jano passati,",
  "atk-s0304a:108_5": "tato aññato passati.",
  "atk-s0304a:108_6": "Apariññātābhiniveso hi jano sabbanimittānipi attato passati.",
  "atk-s0304a:108_7": "Pariññātābhiniveso pana anattato passati,",
  "atk-s0304a:108_8": "no attatoti evaṃ imasmiṃ sutte anattalakkhaṇameva kathitaṃ.",
  "atk-s0304a:109_0": "8. Sambahulabhikkhusuttavaṇṇanā",
  "atk-s0304a:110_0": "81.",
  "atk-s0304a:110_1": "Aṭṭhame idha noti ettha no-",
  "atk-s0304a:110_2": "kāro nipātamattameva.",
  "atk-s0304a:110_3": "Sesaṃ uttānatthameva.",
  "atk-s0304a:110_4": "Kevalaṃ idha dukkhalakkhaṇaṃ kathitanti veditabbaṃ.",
  "atk-s0304a:111_0": "9. Lokapañhāsuttavaṇṇanā",
  "atk-s0304a:112_0": "82. Navame lujjatīti palujjati bhijjati. Idha aniccalakkhaṇaṃ kathitaṃ.",
  "atk-s0304a:113_0": "10. Phaggunapañhāsuttavaṇṇanā",
  "atk-s0304a:114_0": "83.",
  "atk-s0304a:114_1": "Dasame chinnapapañceti taṇhāpapañcassa chinnattā chinnapapañce.",
  "atk-s0304a:114_2": "Chinnavaṭumeti taṇhāvaṭumasseva chinnattā chinnavaṭume.",
  "atk-s0304a:114_3": "Kiṃ pucchāmīti pucchati?",
  "atk-s0304a:114_4": "Atikkantabuddhehi pariharitāni cakkhusotādīni pucchāmīti pucchati.",
  "atk-s0304a:114_5": "Atha vā sace magge bhāvitepi anāgate cakkhusotādivaṭṭaṃ vaḍḍheyya,",
  "atk-s0304a:114_6": "taṃ pucchāmīti pucchatīti.",
  "atk-s0304a:115_0": "Gilānavaggo aṭṭhamo.",
  "atk-s0304a:116_0": "9. Channavaggo",
  "atk-s0304a:117_0": "1. Palokadhammasuttavaṇṇanā",
  "atk-s0304a:118_0": "84.",
  "atk-s0304a:118_1": "Channavaggassa paṭhame palokadhammanti bhijjanakasabhāvaṃ.",
  "atk-s0304a:118_2": "Evamettha aniccalakkhaṇameva kathitaṃ.",
  "atk-s0304a:119_0": "2. Suññatalokasuttavaṇṇanā",
  "atk-s0304a:120_0": "85. Dutiye attaniyenāti attano santakena parikkhārena. Evamettha anattalakkhaṇameva kathitaṃ.",
  "atk-s0304a:121_0": "3. Saṃkhittadhammasuttavaṇṇanā",
  "atk-s0304a:122_0": "86. Tatiyaṃ khandhiyavagge ānandovāde vuttanayeneva veditabbaṃ.",
  "atk-s0304a:123_0": "4. Channasuttavaṇṇanā",
  "atk-s0304a:124_0": "87.",
  "atk-s0304a:124_1": "Catutthe channoti evaṃnāmako thero,",
  "atk-s0304a:124_2": "na abhinikkhamanaṃ nikkhantathero.",
  "atk-s0304a:124_3": "Paṭisallānāti phalasamāpattito.",
  "atk-s0304a:124_4": "Gilānapucchakāti gilānupaṭṭhākā.",
  "atk-s0304a:124_5": "Gilānupaṭṭhānaṃ nāma buddhapasatthaṃ buddhavaṇṇitaṃ,",
  "atk-s0304a:124_6": "tasmā evamāha.",
  "atk-s0304a:124_7": "Sīsaveṭhaṃ dadeyyāti sīse veṭhanaṃ sīsaveṭhaṃ,",
  "atk-s0304a:124_8": "tañca dadeyya.",
  "atk-s0304a:124_9": "Satthanti jīvitahārakasatthaṃ.",
  "atk-s0304a:124_10": "Nāvakaṅkhāmīti na icchāmi.",
  "atk-s0304a:124_11": "Pariciṇṇoti paricarito.",
  "atk-s0304a:124_12": "Manāpenāti manavaḍḍhanakena kāyakammādinā.",
  "atk-s0304a:124_13": "Ettha ca satta sekhā paricaranti nāma,",
  "atk-s0304a:124_14": "arahā paricārī nāma,",
  "atk-s0304a:124_15": "bhagavā pariciṇṇo nāma.",
  "atk-s0304a:125_0": "Etañhi, āvuso,",
  "atk-s0304a:125_1": "sāvakassa patirūpanti, āvuso,",
  "atk-s0304a:125_2": "sāvakassa nāma etaṃ anucchavikaṃ.",
  "atk-s0304a:125_3": "Anupavajjanti appavattikaṃ appaṭisandhikaṃ.",
  "atk-s0304a:125_4": "Pucchāvuso sāriputta,",
  "atk-s0304a:125_5": "sutvā vedissāmāti ayaṃ sāvakapavāraṇā nāma.",
  "atk-s0304a:125_6": "Etaṃ mamātiādīni taṇhāmānadiṭṭhiggāhavasena vuttāni.",
  "atk-s0304a:125_7": "Nirodhaṃ disvāti khayavayaṃ ñatvā.",
  "atk-s0304a:125_8": "Netaṃ mama,",
  "atk-s0304a:125_9": "nesohamasmi,",
  "atk-s0304a:125_10": "na meso attāti samanupassāmīti aniccaṃ dukkhaṃ anattāti samanupassāmi.",
  "atk-s0304a:125_11": "Ettakesu ṭhānesu channatthero sāriputtattherena pucchitaṃ pañhaṃ arahatte pakkhipitvā kathesi.",
  "atk-s0304a:125_12": "Sāriputtatthero pana tassa puthujjanabhāvaṃ ñatvāpi taṃ “puthujjano”ti vā “khīṇāsavo”ti vā avatvā tuṇhīyeva ahosi.",
  "atk-s0304a:125_13": "Cundatthero panassa puthujjanabhāvaṃ saññāpessāmīti cintetvā ovādaṃ adāsi.",
  "atk-s0304a:126_0": "Tattha tasmāti yasmā māraṇantikaṃ vedanaṃ adhivāsetuṃ asakkonto satthaṃ āharāmīti vadati,",
  "atk-s0304a:126_1": "tasmā puthujjano āyasmā,",
  "atk-s0304a:126_2": "tena idampi manasikarohīti dīpeti.",
  "atk-s0304a:126_3": "Yasmā vā channaṃ āyatanānaṃ nirodhaṃ disvā cakkhādīni tiṇṇaṃ gāhānaṃ vasena na samanupassāmīti vadasi.",
  "atk-s0304a:126_4": "Tasmā idampi tassa bhagavato sāsanaṃ āyasmatā manasikātabbantipi puthujjanabhāvameva dīpento vadati.",
  "atk-s0304a:126_5": "Niccakappanti niccakālaṃ.",
  "atk-s0304a:126_6": "Nissitassāti taṇhāmānadiṭṭhīhi nissitassa.",
  "atk-s0304a:126_7": "Calitanti vipphanditaṃ hoti.",
  "atk-s0304a:126_8": "Yathayidaṃ āyasmato uppannaṃ vedanaṃ adhivāsetuṃ asakkontassa “ahaṃ vedayāmi,",
  "atk-s0304a:126_9": "mama vedanā”ti appahīnaggāhassa idāni vipphanditaṃ hoti,",
  "atk-s0304a:126_10": "imināpi naṃ “puthujjanova tva”nti vadati.",
  "atk-s0304a:127_0": "Passaddhīti kāyacittapassaddhi,",
  "atk-s0304a:127_1": "kilesapassaddhi nāma hotīti attho.",
  "atk-s0304a:127_2": "Natiyāti taṇhānatiyā.",
  "atk-s0304a:127_3": "Asatīti bhavatthāya ālayanikantipariyuṭṭhāne asati.",
  "atk-s0304a:127_4": "Āgatigati na hotīti paṭisandhivasena āgati nāma,",
  "atk-s0304a:127_5": "cutivasena gamanaṃ nāma na hoti.",
  "atk-s0304a:127_6": "Cutūpapātoti cavanavasena cuti,",
  "atk-s0304a:127_7": "upapajjanavasena upapāto.",
  "atk-s0304a:127_8": "Nevidha na huraṃ na ubhayamantarenāti na idhaloke na paraloke na ubhayattha hoti.",
  "atk-s0304a:127_9": "Esevanto dukkhassāti vaṭṭadukkhakilesadukkhassa ayameva anto ayaṃ paricchedo parivaṭumabhāvo hoti.",
  "atk-s0304a:127_10": "Ayameva hi ettha attho.",
  "atk-s0304a:127_11": "Ye pana “ubhayamantarenā”ti vacanaṃ gahetvā antarābhavaṃ icchanti,",
  "atk-s0304a:127_12": "tesaṃ vacanaṃ niratthakaṃ.",
  "atk-s0304a:127_13": "Antarābhavassa hi bhāvo abhidhamme paṭikkhittoyeva.",
  "atk-s0304a:127_14": "“Antarenā”ti vacanaṃ pana vikappantaradīpanaṃ.",
  "atk-s0304a:127_15": "Tasmā ayamettha attho –",
  "atk-s0304a:127_16": "neva idha na huraṃ,",
  "atk-s0304a:127_17": "aparo vikappo na ubhayanti.",
  "atk-s0304a:128_0": "Satthaṃ āharesīti jīvitahārakasatthaṃ āhari,",
  "atk-s0304a:128_1": "āharitvā kaṇṭhanāḷaṃ chindi.",
  "atk-s0304a:128_2": "Athassa tasmiṃ khaṇe maraṇabhayaṃ okkami,",
  "atk-s0304a:128_3": "gatinimittaṃ upaṭṭhāsi.",
  "atk-s0304a:128_4": "So attano puthujjanabhāvaṃ ñatvā,",
  "atk-s0304a:128_5": "saṃviggacitto vipassanaṃ paṭṭhapetvā,",
  "atk-s0304a:128_6": "saṅkhāre pariggaṇhanto arahattaṃ patvā,",
  "atk-s0304a:128_7": "samasīsī hutvā parinibbuto.",
  "atk-s0304a:128_8": "Sammukhāyeva anupavajjatā byākatāti kiñcāpi idaṃ therassa puthujjanakāle byākaraṇaṃ hoti;",
  "atk-s0304a:128_9": "etena pana byākaraṇena anantarāyamassa parinibbānaṃ ahosi.",
  "atk-s0304a:128_10": "Tasmā bhagavā tadeva byākaraṇaṃ gahetvā kathesi.",
  "atk-s0304a:129_0": "Upavajjakulānīti upasaṅkamitabbakulāni.",
  "atk-s0304a:129_1": "Iminā thero, “bhante,",
  "atk-s0304a:129_2": "evaṃ upaṭṭhākesu ca upaṭṭhāyikāsu ca vijjamānāsu so bhikkhu tumhākaṃ sāsane parinibbāyissatī”ti pubbabhāgapaṭipattiyaṃ",
  "atk-s0304a:129_3": "kulasaṃsaggadosaṃ dassento pucchati.",
  "atk-s0304a:129_4": "Athassa bhagavā kulesu saṃsaggābhāvaṃ dīpento honti hete sāriputtātiādimāha.",
  "atk-s0304a:129_5": "Imasmiṃ kira ṭhāne therassa kulesu asaṃsaṭṭhabhāvo pākaṭo ahosi.",
  "atk-s0304a:129_6": "Sesaṃ sabbattha uttānameva.",
  "atk-s0304a:130_0": "5-6. Puṇṇasuttādivaṇṇanā",
  "atk-s0304a:131_0": "88- 89.",
  "atk-s0304a:131_1": "Pañcame tañceti taṃ cakkhuñceva rūpañca.",
  "atk-s0304a:131_2": "Nandisamudayā dukkhasamudayoti taṇhāya samodhānena pañcakkhandhadukkhassa samodhānaṃ hoti.",
  "atk-s0304a:131_3": "Iti chasu dvāresu “nandisamudayā dukkhasamudayo”ti iminā dvinnaṃ saccānaṃ vasena vaṭṭaṃ matthakaṃ pāpetvā dassesi.",
  "atk-s0304a:131_4": "Dutiyanaye nirodho maggoti dvinnaṃ saccānaṃ vasena vivaṭṭaṃ matthakaṃ pāpetvā dassesi.",
  "atk-s0304a:131_5": "Iminā tvaṃ puṇṇāti pāṭiyekko anusandhi.",
  "atk-s0304a:131_6": "Evaṃ tāva vaṭṭavivaṭṭavasena desanaṃ arahatte pakkhipitvā idāni puṇṇattheraṃ sattasu ṭhānesu sīhanādaṃ nadāpetuṃ iminā tvantiādimāha.",
  "atk-s0304a:132_0": "Caṇḍāti duṭṭhā kibbisā.",
  "atk-s0304a:132_1": "Pharusāti kakkhaḷā akkosissantīti dasahi akkosavatthūhi akkosissanti.",
  "atk-s0304a:132_2": "Paribhāsissantīti “kiṃ samaṇo nāma tvaṃ,",
  "atk-s0304a:132_3": "idañcidañca te karissāmā”ti tajjessanti.",
  "atk-s0304a:132_4": "Evametthāti evaṃ mayhaṃ ettha bhavissati.",
  "atk-s0304a:132_5": "Daṇḍenāti catuhatthadaṇḍena vā khadiradaṇḍena vā ghaṭikamuggarena vā.",
  "atk-s0304a:132_6": "Satthenāti ekatodhārādinā satthena.",
  "atk-s0304a:132_7": "Satthahārakaṃ pariyesantīti jīvitahārakasatthaṃ pariyesanti.",
  "atk-s0304a:132_8": "Idaṃ thero tatiyapārājikavatthusmiṃ asubhakathaṃ sutvā attabhāvena jigucchantānaṃ bhikkhūnaṃ satthahārakapariyesanaṃ sandhāyāha.",
  "atk-s0304a:132_9": "Damūpasamenāti ettha damoti indriyasaṃvarādīnaṃ etaṃ nāmaṃ.",
  "atk-s0304a:133_0": "“Saccena danto damasā upeto,",
  "atk-s0304a:134_0": "Vedantagū vusitabrahmacariyo”ti. –",
  "atk-s0304a:135_0": "Ettha hi indriyasaṃvaro damoti vutto.",
  "atk-s0304a:135_1": "“Yadi saccā damā cāgā,",
  "atk-s0304a:135_2": "khantyā bhiyyodha vijjatī”ti ettha paññā damoti vuttā.",
  "atk-s0304a:135_3": "“Dānena damena saṃyamena saccavajjenā”ti ettha uposathakammaṃ damoti vuttaṃ.",
  "atk-s0304a:135_4": "Imasmiṃ pana sutte khanti damoti veditabbo.",
  "atk-s0304a:135_5": "Upasamoti tasseva vevacanaṃ.",
  "atk-s0304a:136_0": "Atha kho āyasmā puṇṇoti ko panesa puṇṇo,",
  "atk-s0304a:136_1": "kasmā ca panettha gantukāmo ahosīti?",
  "atk-s0304a:136_2": "Sunāparantavāsiko eva esa,",
  "atk-s0304a:136_3": "sāvatthiyaṃ pana asappāyavihāraṃ sallakkhetvā tattha gantukāmo ahosi.",
  "atk-s0304a:137_0": "Tatrāyaṃ anuppubbikathā –",
  "atk-s0304a:137_1": "sunāparantaraṭṭhe kira ekasmiṃ vāṇijagāme ete dve bhātaro.",
  "atk-s0304a:137_2": "Tesu kadāci jeṭṭho pañca sakaṭasatāni gahetvā janapadaṃ gantvā bhaṇḍaṃ āharati,",
  "atk-s0304a:137_3": "kadāci kaniṭṭho.",
  "atk-s0304a:137_4": "Imasmiṃ pana samaye kaniṭṭhaṃ ghare ṭhapetvā,",
  "atk-s0304a:137_5": "jeṭṭhabhātiko pañca sakaṭasatāni gahetvā,",
  "atk-s0304a:137_6": "janapadacārikaṃ caranto anupubbena sāvatthiṃ patvā,",
  "atk-s0304a:137_7": "jetavanassa nātidūre sakaṭasatthaṃ nivesetvā bhuttapātarāso parijanaparivuto phāsukaṭṭhāne nisīdi.",
  "atk-s0304a:138_0": "Tena ca samayena sāvatthivāsino bhuttapātarāsā uposathaṅgāni adhiṭṭhāya suddhuttarāsaṅgā gandhapupphādihatthā yena buddho,",
  "atk-s0304a:138_1": "yena dhammo,",
  "atk-s0304a:138_2": "yena saṅgho,",
  "atk-s0304a:138_3": "tanninnā tappoṇā tappabbhārā hutvā,",
  "atk-s0304a:138_4": "dakkhiṇadvārena nikkhamitvā jetavanaṃ gacchanti.",
  "atk-s0304a:138_5": "So te disvā “kahaṃ ime gacchantī”ti ekaṃ manussaṃ pucchi. Kiṃ tvaṃ, ayyo,",
  "atk-s0304a:138_6": "na jānāsi?",
  "atk-s0304a:138_7": "Loke buddhadhammasaṅgharatanāni nāma uppannāni,",
  "atk-s0304a:138_8": "icceso mahājano satthu santikaṃ dhammakathaṃ sotuṃ gacchatīti.",
  "atk-s0304a:138_9": "Tassa “buddho”ti vacanaṃ chavicammādīni chinditvā aṭṭhimiñjaṃ āhacca aṭṭhāsi.",
  "atk-s0304a:138_10": "So attano parijanaparivuto tāya parisāya saddhiṃ vihāraṃ gantvā,",
  "atk-s0304a:138_11": "satthu madhurassarena dhammaṃ desentassa parisapariyante ṭhito,",
  "atk-s0304a:138_12": "dhammaṃ sutvā pabbajjāya cittaṃ uppādesi.",
  "atk-s0304a:138_13": "Atha tathāgatena kālaṃ viditvā parisāya uyyojitāya satthāraṃ upasaṅkamitvā, vanditvā,",
  "atk-s0304a:138_14": "svātanāya nimantetvā,",
  "atk-s0304a:138_15": "dutiyadivase maṇḍapaṃ kāretvā,",
  "atk-s0304a:138_16": "āsanāni paññāpetvā,",
  "atk-s0304a:138_17": "buddhappamukhassa saṅghassa mahādānaṃ datvā,",
  "atk-s0304a:138_18": "bhuttapātarāso uposathaṅgāni adhiṭṭhāya bhaṇḍāgārikaṃ pakkosāpetvā,",
  "atk-s0304a:138_19": "“ettakaṃ dhanaṃ vissajjitaṃ,",
  "atk-s0304a:138_20": "ettakaṃ dhanaṃ na vissajjita”nti sabbaṃ ācikkhitvā,",
  "atk-s0304a:138_21": "“imaṃ sāpateyyaṃ mayhaṃ kaniṭṭhassa dehī”ti sabbaṃ niyyātetvā,",
  "atk-s0304a:138_22": "satthu santike pabbajitvā,",
  "atk-s0304a:138_23": "kammaṭṭhānaparāyaṇo ahosi.",
  "atk-s0304a:139_0": "Athassa kammaṭṭhānaṃ manasikarontassa kammaṭṭhānaṃ na upaṭṭhāti.",
  "atk-s0304a:139_1": "Tato cintesi –",
  "atk-s0304a:139_2": "“ayaṃ janapado mayhaṃ asappāyo,",
  "atk-s0304a:139_3": "yaṃnūnāhaṃ satthu santike kammaṭṭhānaṃ gahetvā sakaraṭṭhameva gaccheyya”nti.",
  "atk-s0304a:139_4": "Atha pubbaṇhasamaye piṇḍāya caritvā,",
  "atk-s0304a:139_5": "sāyanhe paṭisallānā vuṭṭhahitvā,",
  "atk-s0304a:139_6": "bhagavantaṃ upasaṅkamitvā,",
  "atk-s0304a:139_7": "kammaṭṭhānaṃ kathāpetvā,",
  "atk-s0304a:139_8": "satta sīhanāde naditvā, pakkāmi.",
  "atk-s0304a:139_9": "Tena vuttaṃ,",
  "atk-s0304a:139_10": "“atha kho āyasmā puṇṇo…pe…",
  "atk-s0304a:139_11": "viharatī”ti.",
  "atk-s0304a:140_0": "Kattha panāyaṃ vihāsīti?",
  "atk-s0304a:140_1": "Catūsu ṭhānesu vihāsi.",
  "atk-s0304a:140_2": "Sunāparantaraṭṭhaṃ tāva pavisitvā ca abbuhatthapabbataṃ nāma patvā vāṇijagāmaṃ piṇḍāya pāvisi.",
  "atk-s0304a:140_3": "Atha naṃ kaniṭṭhabhātā sañjānitvā bhikkhaṃ datvā, “bhante,",
  "atk-s0304a:140_4": "aññattha agantvā idheva vasathā”ti paṭiññaṃ kāretvā tattheva vasāpesi.",
  "atk-s0304a:141_0": "Tato samuddagirivihāraṃ nāma agamāsi.",
  "atk-s0304a:141_1": "Tattha ayakantapāsāṇehi paricchinditvā katacaṅkamo atthi,",
  "atk-s0304a:141_2": "koci taṃ caṅkamituṃ samattho nāma natthi.",
  "atk-s0304a:141_3": "Tattha samuddavīciyo āgantvā ayakantapāsāṇesu paharitvā mahāsaddaṃ karonti.",
  "atk-s0304a:141_4": "Thero “kammaṭṭhānaṃ manasikarontānaṃ phāsuvihāro hotū”ti samuddaṃ nissaddaṃ katvā adhiṭṭhāsi.",
  "atk-s0304a:142_0": "Tato mātulagiriṃ nāma agamāsi.",
  "atk-s0304a:142_1": "Tatthapi sakuṇasaṅgho ussanno rattiñca divā ca saddo ekābaddhova ahosi.",
  "atk-s0304a:142_2": "Thero “idaṃ ṭhānaṃ na phāsuka”nti tato makulakārāmavihāraṃ nāma gato.",
  "atk-s0304a:142_3": "So vāṇijagāmassa nātidūro naccāsanno gamanāgamanasampanno vivitto appasaddo.",
  "atk-s0304a:142_4": "Thero “imaṃ ṭhānaṃ phāsuka”nti tattha rattiṭṭhānadivāṭṭhānacaṅkamanādīni kāretvā vassaṃ upagacchi.",
  "atk-s0304a:142_5": "Evaṃ catūsu ṭhānesu vihāsi.",
  "atk-s0304a:143_0": "Athekadivasaṃ tasmiṃyeva antovasse pañca vāṇijasatāni “parasamuddaṃ gacchāmā”ti nāvāya bhaṇḍaṃ pakkhipiṃsu.",
  "atk-s0304a:143_1": "Nāvārohanadivase therassa kaniṭṭhabhātā theraṃ bhojetvā,",
  "atk-s0304a:143_2": "therassa santike sikkhāpadāni gahetvā, vanditvā, “bhante,",
  "atk-s0304a:143_3": "samuddo nāma asaddheyyo anekantarāyo,",
  "atk-s0304a:143_4": "amhe āvajjeyyāthā”ti vatvā nāvaṃ āruhi.",
  "atk-s0304a:143_5": "Nāvā uttamajavena gacchamānā aññataraṃ dīpakaṃ pāpuṇi.",
  "atk-s0304a:143_6": "Manussā “pātarāsaṃ karissāmā”ti dīpake uttiṇṇā.",
  "atk-s0304a:143_7": "Tasmiṃ pana dīpake aññaṃ kiñci natthi,",
  "atk-s0304a:143_8": "candanavanameva ahosi.",
  "atk-s0304a:144_0": "Atheko vāsiyā rukkhaṃ ākoṭetvā lohitacandanabhāvaṃ ñatvā āha – “bho,",
  "atk-s0304a:144_1": "mayaṃ lābhatthāya parasamuddaṃ gacchāma,",
  "atk-s0304a:144_2": "ito ca uttari lābho nāma natthi,",
  "atk-s0304a:144_3": "caturaṅgulamattā ghaṭikā satasahassaṃ agghati.",
  "atk-s0304a:144_4": "Hāretabbayuttakaṃ bhaṇḍaṃ hāretvā candanassa pūressāmā”ti te tathā kariṃsu.",
  "atk-s0304a:144_5": "Candanavane adhivatthā amanussā kujjhitvā,",
  "atk-s0304a:144_6": "“imehi amhākaṃ candanavanaṃ nāsitaṃ ghātessāma ne”ti cintetvā –",
  "atk-s0304a:144_7": "“idheva ghātitesu sabbaṃ ekakuṇapaṃ bhavissati,",
  "atk-s0304a:144_8": "samuddamajjhe nesaṃ nāvaṃ osīdessāmā”ti āhaṃsu.",
  "atk-s0304a:144_9": "Atha nesaṃ nāvaṃ āruyha muhuttaṃ gatakāleyeva uppātikaṃ uṭṭhapetvā sayampi te amanussā bhayānakāni rūpāni dassayiṃsu.",
  "atk-s0304a:144_10": "Bhītā manussā attano attano devatānaṃ namassanti.",
  "atk-s0304a:144_11": "Therassa kaniṭṭho cūḷapuṇṇakuṭumbiko “mayhaṃ bhātā avassayo hotū”ti therassa namassamāno aṭṭhāsi.",
  "atk-s0304a:145_0": "Theropi kira tasmiṃyeva khaṇe āvajjetvā,",
  "atk-s0304a:145_1": "tesaṃ byasanuppattiṃ ñatvā,",
  "atk-s0304a:145_2": "vehāsaṃ uppatitvā,",
  "atk-s0304a:145_3": "abhimukho aṭṭhāsi.",
  "atk-s0304a:145_4": "Amanussā theraṃ disvāva “ayyo puṇṇatthero etī”ti apakkamiṃsu,",
  "atk-s0304a:145_5": "uppātikaṃ sannisīdi.",
  "atk-s0304a:145_6": "Thero “mā bhāyathā”ti te assāsetvā “kahaṃ gantukāmatthā”ti pucchi. Bhante,",
  "atk-s0304a:145_7": "amhākaṃ sakaṭṭhānameva gacchāmāti.",
  "atk-s0304a:145_8": "Thero nāvaṅgaṇe akkamitvā “etesaṃ icchitaṭṭhānaṃ gacchatū”ti adhiṭṭhāsi.",
  "atk-s0304a:145_9": "Vāṇijā sakaṭṭhānaṃ gantvā,",
  "atk-s0304a:145_10": "taṃ pavattiṃ puttadārassa ārocetvā,",
  "atk-s0304a:145_11": "“etha theraṃ saraṇaṃ gacchāmā”ti pañcasatāpi attano pañcahi mātugāmasatehi saddhiṃ tīsu saraṇesu patiṭṭhāya upāsakattaṃ paṭivedesuṃ.",
  "atk-s0304a:145_12": "Tato nāvāya bhaṇḍaṃ otāretvā therassa ekaṃ koṭṭhāsaṃ katvā, “ayaṃ, bhante,",
  "atk-s0304a:145_13": "tumhākaṃ koṭṭhāso”ti āhaṃsu.",
  "atk-s0304a:145_14": "Thero mayhaṃ visuṃ koṭṭhāsakiccaṃ natthi.",
  "atk-s0304a:145_15": "Satthā pana tumhehi diṭṭhapubboti.",
  "atk-s0304a:145_16": "Na diṭṭhapubbo, bhanteti.",
  "atk-s0304a:145_17": "Tena hi iminā satthu maṇḍalamāḷaṃ karotha.",
  "atk-s0304a:145_18": "Evaṃ satthāraṃ passissathāti. Te sādhu, bhanteti.",
  "atk-s0304a:145_19": "Tena ca koṭṭhāsena attano ca koṭṭhāsehi maṇḍalamāḷaṃ kātuṃ ārabhiṃsu.",
  "atk-s0304a:146_0": "Satthāpi kira taṃ āraddhakālato paṭṭhāya paribhogaṃ akāsi.",
  "atk-s0304a:146_1": "Ārakkhamanussā rattiṃ obhāsaṃ disvā,",
  "atk-s0304a:146_2": "“mahesakkhā devatā atthī”ti saññaṃ kariṃsu.",
  "atk-s0304a:146_3": "Upāsakā maṇḍalamāḷañca bhikkhusaṅghassa ca senāsanāni niṭṭhāpetvā dānasambhāraṃ sajjetvā, “kataṃ, bhante,",
  "atk-s0304a:146_4": "amhehi attano kiccaṃ,",
  "atk-s0304a:146_5": "satthāraṃ pakkosathā”ti therassa ārocesuṃ.",
  "atk-s0304a:146_6": "Thero sāyanhasamaye iddhiyā sāvatthiṃ gantvā, “bhante,",
  "atk-s0304a:146_7": "vāṇijagāmavāsino tumhe daṭṭhukāmā,",
  "atk-s0304a:146_8": "tesaṃ anukampaṃ karothā”ti bhagavantaṃ yāci.",
  "atk-s0304a:146_9": "Bhagavā adhivāsesi.",
  "atk-s0304a:146_10": "Thero sakaṭṭhānameva paccāgato.",
  "atk-s0304a:147_0": "Bhagavāpi ānandattheraṃ āmantesi, “ānanda,",
  "atk-s0304a:147_1": "sve sunāparante vāṇijagāme piṇḍāya carissāma,",
  "atk-s0304a:147_2": "tvaṃ ekūnapañcasatānaṃ bhikkhūnaṃ salākaṃ dehī”ti.",
  "atk-s0304a:147_3": "Thero “sādhu,",
  "atk-s0304a:147_4": "bhante”ti bhikkhusaṅghassa tamatthaṃ ārocetvā,",
  "atk-s0304a:147_5": "“ākāsacārī bhikkhū salākaṃ gaṇhantū”ti āha.",
  "atk-s0304a:147_6": "Taṃdivasaṃ kuṇḍadhānatthero paṭhamaṃ salākaṃ aggahesi.",
  "atk-s0304a:147_7": "Vāṇijagāmavāsinopi “sve kira satthā āgamissatī”ti gāmamajjhe maṇḍapaṃ katvā dānaggaṃ sajjayiṃsu.",
  "atk-s0304a:147_8": "Bhagavā pātova sarīrapaṭijagganaṃ katvā,",
  "atk-s0304a:147_9": "gandhakuṭiṃ pavisitvā,",
  "atk-s0304a:147_10": "phalasamāpattiṃ appetvā, nisīdi.",
  "atk-s0304a:147_11": "Sakkassa paṇḍukambalasilāsanaṃ uṇhaṃ ahosi.",
  "atk-s0304a:147_12": "So “kiṃ ida”nti āvajjetvā satthu sunāparantagamanaṃ disvā,",
  "atk-s0304a:147_13": "vissakammaṃ āmantesi, “tāta,",
  "atk-s0304a:147_14": "ajja bhagavā tiṃsamattāni yojanasatāni piṇḍacāraṃ gamissati.",
  "atk-s0304a:147_15": "Pañca kūṭāgārasatāni māpetvā jetavanadvārakoṭṭhakamatthake gamanasajjāni katvā ṭhapehī”ti.",
  "atk-s0304a:147_16": "So tathā akāsi.",
  "atk-s0304a:147_17": "Bhagavato kūṭāgāraṃ catumukhaṃ ahosi,",
  "atk-s0304a:147_18": "dvinnaṃ aggasāvakānaṃ dvimukhāni,",
  "atk-s0304a:147_19": "sesāni ekamukhāni,",
  "atk-s0304a:147_20": "satthā gandhakuṭito nikkhamitvā paṭipāṭiyā ṭhapitakūṭāgāresu dhurakūṭāgāraṃ pāvisi.",
  "atk-s0304a:147_21": "Dve aggasāvake ādiṃ katvā ekūnapañcabhikkhusatānipi kūṭāgāragatāni ahesuṃ.",
  "atk-s0304a:147_22": "Ekaṃ tucchaṃ kūṭāgāraṃ ahosi,",
  "atk-s0304a:147_23": "pañcapi kūṭāgārasatāni ākāse uppattiṃsu.",
  "atk-s0304a:148_0": "Satthā saccabandhapabbataṃ nāma patvā kūṭāgāraṃ ākāse ṭhapesi.",
  "atk-s0304a:148_1": "Tasmiṃ pabbate saccabandho nāma micchādiṭṭhikatāpaso mahājanaṃ micchādiṭṭhiṃ uggaṇhāpento lābhaggayasaggappatto hutvā vasati,",
  "atk-s0304a:148_2": "abbhantare cassa antocāṭiyaṃ padīpo viya arahattaphalassa upanissayo jalati.",
  "atk-s0304a:148_3": "Taṃ disvā “dhammamassa kathessāmī”ti gantvā dhammaṃ desesi.",
  "atk-s0304a:148_4": "Tāpaso desanāpariyosāne arahattaṃ pāpuṇi.",
  "atk-s0304a:148_5": "Maggenevassa abhiññā āgatā.",
  "atk-s0304a:148_6": "So ehibhikkhu hutvā iddhimayapattacīvaradharo tucchakūṭāgāraṃ pāvisi.",
  "atk-s0304a:149_0": "Bhagavā kūṭāgāragatehi pañcahi bhikkhusatehi saddhiṃ vāṇijagāmaṃ gantvā,",
  "atk-s0304a:149_1": "kūṭāgārāni adissamānakāni katvā,",
  "atk-s0304a:149_2": "vāṇijagāmaṃ pāvisi.",
  "atk-s0304a:149_3": "Vāṇijā buddhappamukhassa saṅghassa mahādānaṃ datvā satthāraṃ makulakārāmaṃ nayiṃsu.",
  "atk-s0304a:149_4": "Satthā maṇḍalamāḷaṃ pāvisi.",
  "atk-s0304a:149_5": "Mahājano yāva satthā bhattadarathaṃ paṭippassambheti,",
  "atk-s0304a:149_6": "tāva pātarāsaṃ katvā uposathaṅgāni samādāya bahuṃ gandhañca pupphañca ādāya dhammassavanatthāya ārāmaṃ paccāgamāsi.",
  "atk-s0304a:149_7": "Satthā dhammaṃ desesi.",
  "atk-s0304a:149_8": "Mahājanassa bandhanamokkho jāto,",
  "atk-s0304a:149_9": "mahantaṃ buddhakolāhalaṃ ahosi.",
  "atk-s0304a:150_0": "Satthā mahājanassa saṅgahatthāya sattāhaṃ tattheva vasi,",
  "atk-s0304a:150_1": "aruṇaṃ pana mahāgandhakuṭiyaṃyeva uṭṭhapesi.",
  "atk-s0304a:150_2": "Sattāhampi dhammadesanāpariyosāne caturāsītiyā pāṇasahassānaṃ dhammābhisamayo ahosi.",
  "atk-s0304a:150_3": "Tattha sattāhaṃ vasitvā,",
  "atk-s0304a:150_4": "vāṇijagāme piṇḍāya caritvā,",
  "atk-s0304a:150_5": "“tvaṃ idheva vasāhī”ti puṇṇattheraṃ nivattetvā antare nammadānadī nāma atthi,",
  "atk-s0304a:150_6": "tassā tīraṃ agamāsi.",
  "atk-s0304a:150_7": "Nammadā nāgarājā satthu paccuggamanaṃ katvā,",
  "atk-s0304a:150_8": "nāgabhavanaṃ pavesetvā,",
  "atk-s0304a:150_9": "tiṇṇaṃ ratanānaṃ sakkāraṃ akāsi.",
  "atk-s0304a:150_10": "Satthā tassa dhammaṃ kathetvā nāgabhavanā nikkhami.",
  "atk-s0304a:150_11": "So “mayhaṃ, bhante,",
  "atk-s0304a:150_12": "paricaritabbaṃ dethā”ti yāci.",
  "atk-s0304a:150_13": "Bhagavā nammadānadītīre padacetiyaṃ dassesi.",
  "atk-s0304a:150_14": "Taṃ vīcīsu āgatāsu pidhīyati,",
  "atk-s0304a:150_15": "gatāsu vivarīyati.",
  "atk-s0304a:150_16": "Mahāsakkārapattaṃ ahosi.",
  "atk-s0304a:150_17": "Satthā tato nikkhamitvā saccabandhapabbataṃ gantvā saccabandhaṃ āha –",
  "atk-s0304a:150_18": "“tayā mahājano apāyamagge otārito.",
  "atk-s0304a:150_19": "Tvaṃ idheva vasitvā,",
  "atk-s0304a:150_20": "etesaṃ laddhiṃ vissajjāpetvā,",
  "atk-s0304a:150_21": "nibbānamagge patiṭṭhāpehī”ti.",
  "atk-s0304a:150_22": "Sopi paricaritabbaṃ yāci.",
  "atk-s0304a:150_23": "Satthā ghanapiṭṭhipāsāṇe allamattikapiṇḍamhi lañchanaṃ viya padacetiyaṃ dassesi.",
  "atk-s0304a:150_24": "Tato jetavanameva gato.",
  "atk-s0304a:150_25": "Etamatthaṃ sandhāya teneva antaravassenātiādi vuttaṃ.",
  "atk-s0304a:151_0": "Parinibbāyīti anupādisesāya nibbānadhātuyā parinibbāyi.",
  "atk-s0304a:151_1": "Mahājano therassa satta divasāni sarīrapūjaṃ katvā,",
  "atk-s0304a:151_2": "bahūni gandhakaṭṭhāni samodhānetvā,",
  "atk-s0304a:151_3": "sarīraṃ jhāpetvā dhātuyo ādāya cetiyaṃ akāsi.",
  "atk-s0304a:151_4": "Sambahulā bhikkhūti therassa āḷāhanaṭṭhāne ṭhitabhikkhū.",
  "atk-s0304a:151_5": "Sesaṃ sabbattha uttānameva.",
  "atk-s0304a:151_6": "Chaṭṭhaṃ uttānameva.",
  "atk-s0304a:152_0": "7-8. Paṭhamaejāsuttādivaṇṇanā",
  "atk-s0304a:153_0": "90- 91.",
  "atk-s0304a:153_1": "Sattame ejāti taṇhā.",
  "atk-s0304a:153_2": "Sā hi calanaṭṭhena ejāti vuccati.",
  "atk-s0304a:153_3": "Sāva ābādhanaṭṭhena rogo,",
  "atk-s0304a:153_4": "anto dussanaṭṭhena gaṇḍo,",
  "atk-s0304a:153_5": "nikantanaṭṭhena sallaṃ.",
  "atk-s0304a:153_6": "Tasmāti yasmā ejā rogo ceva gaṇḍo ca sallañca, tasmā.",
  "atk-s0304a:153_7": "Cakkhuṃ na maññeyyātiādi vuttanayameva,",
  "atk-s0304a:153_8": "idhāpi sabbaṃ heṭṭhā gahitameva saṃkaḍḍhitvā dassitaṃ.",
  "atk-s0304a:153_9": "Aṭṭhamaṃ vuttanayameva.",
  "atk-s0304a:154_0": "9-10. Paṭhamadvayasuttādivaṇṇanā",
  "atk-s0304a:155_0": "92- 93.",
  "atk-s0304a:155_1": "Navame dvayanti dve dve koṭṭhāse.",
  "atk-s0304a:155_2": "Dasame itthetaṃ dvayanti evametaṃ dvayaṃ.",
  "atk-s0304a:155_3": "Calañceva byathañcāti attano sabhāvena asaṇṭhahanato calati ceva byathati ca.",
  "atk-s0304a:155_4": "Yopi hetu yopi paccayoti cakkhuviññāṇassa vatthārammaṇaṃ hetu ceva paccayo ca.",
  "atk-s0304a:155_5": "Kuto niccaṃ bhavissatīti kena kāraṇena niccaṃ bhavissati.",
  "atk-s0304a:155_6": "Yathā pana dāsassa dāsiyā kucchismiṃ jāto putto parova dāso hoti,",
  "atk-s0304a:155_7": "evaṃ aniccameva hotīti attho.",
  "atk-s0304a:155_8": "Saṅgatīti sahagati.",
  "atk-s0304a:155_9": "Sannipātoti ekato sannipatanaṃ.",
  "atk-s0304a:155_10": "Samavāyoti ekato samāgamo.",
  "atk-s0304a:155_11": "Ayaṃ vuccati cakkhusamphassoti iminā saṅgatisannipātasamavāyasaṅkhātena paccayena uppannattā paccayanāmeneva",
  "atk-s0304a:155_12": "saṅgati sannipāto samavāyoti ayaṃ vuccati cakkhusamphasso.",
  "atk-s0304a:156_0": "Sopi hetūti phassassa vatthu ārammaṇaṃ sahajātā tayo khandhāti ayaṃ hetu.",
  "atk-s0304a:156_1": "Phuṭṭhoti upayogatthe paccattaṃ,",
  "atk-s0304a:156_2": "phassena phuṭṭhameva gocaraṃ vedanā vedeti,",
  "atk-s0304a:156_3": "cetanā ceteti,",
  "atk-s0304a:156_4": "saññā sañjānātīti attho.",
  "atk-s0304a:156_5": "Phuṭṭhoti vā phassasamaṅgīpuggalo,",
  "atk-s0304a:156_6": "phassena phuṭṭhārammaṇameva vedanādīhi vedeti ceteti sañjānātītipi vuttaṃ hoti.",
  "atk-s0304a:156_7": "Iti imasmiṃ sutte samatiṃsakkhandhā kathitā honti. Kathaṃ?",
  "atk-s0304a:156_8": "Cakkhudvāre tāva vatthu ceva ārammaṇañca rūpakkhandho,",
  "atk-s0304a:156_9": "phuṭṭho vedetīti vedanākkhandho,",
  "atk-s0304a:156_10": "cetetīti saṅkhārakkhandho,",
  "atk-s0304a:156_11": "sañjānātīti saññākkhandho,",
  "atk-s0304a:156_12": "vijānātīti viññāṇakkhandhoti.",
  "atk-s0304a:156_13": "Sesadvāresupi eseva nayo.",
  "atk-s0304a:156_14": "Manodvārepi hi vatthurūpaṃ ekantato rūpakkhandho,",
  "atk-s0304a:156_15": "rūpe pana ārammaṇe sati ārammaṇampi rūpakkhandhoti cha pañcakātiṃsa honti.",
  "atk-s0304a:156_16": "Saṅkhepena panete chasupi dvāresu pañceva khandhāti sapaccaye pañcakkhandhe aniccāti vitthāretvā vuccamāne",
  "atk-s0304a:156_17": "bujjhanakānaṃ ajjhāsayena idaṃ suttaṃ desitanti.",
  "atk-s0304a:157_0": "Channavaggo navamo.",
  "atk-s0304a:158_0": "10. Saḷavaggo",
  "atk-s0304a:159_0": "1. Adantaaguttavaṇṇanā",
  "atk-s0304a:160_0": "94.",
  "atk-s0304a:160_1": "Saḷavaggassa paṭhame adantāti adamitā.",
  "atk-s0304a:160_2": "Aguttāti agopitā.",
  "atk-s0304a:160_3": "Arakkhitāti na rakkhitā.",
  "atk-s0304a:160_4": "Asaṃvutāti apihitā.",
  "atk-s0304a:160_5": "Dukkhādhivāhā hontīti nerayikādibhedaṃ adhikadukkhaṃ āvahanakā honti.",
  "atk-s0304a:160_6": "Sukhādhivāhā hontīti jhānamaggaphalapabhedaṃ adhikasukhaṃ āvahanakā honti.",
  "atk-s0304a:160_7": "Adhivahātipi pāṭho,",
  "atk-s0304a:160_8": "esevattho.",
  "atk-s0304a:161_0": "Saḷevāti cha eva.",
  "atk-s0304a:161_1": "Asaṃvuto yattha dukkhaṃ nigacchatīti yesu āyatanesu saṃvaravirahito dukkhaṃ pāpuṇāti.",
  "atk-s0304a:161_2": "Tesañca ye saṃvaraṇaṃ avedisunti ye tesaṃ āyatanānaṃ saṃvaraṃ vindiṃsu paṭilabhiṃsu.",
  "atk-s0304a:161_3": "Viharantānavassutāti viharanti anavassutā atintā.",
  "atk-s0304a:162_0": "Asāditañca sādunti assādavantañca madhurañca.",
  "atk-s0304a:162_1": "Phassadvayaṃ sukhadukkhe upekkheti sukhaphassañca dukkhaphassañcāti idaṃ phassadvayaṃ upekkhe,",
  "atk-s0304a:162_2": "upekkhāmevettha uppādeyyāti attho.",
  "atk-s0304a:162_3": "Phassadvayaṃ sukhadukkhaṃ upekkhoti vā pāṭho,",
  "atk-s0304a:162_4": "phassahetukaṃ sukhadukkhaṃ upekkho,",
  "atk-s0304a:162_5": "sukhe anurodhaṃ dukkhe ca virodhaṃ anuppādento upekkhako bhaveyyātipi attho.",
  "atk-s0304a:162_6": "Anānuruddho aviruddho kenacīti kenaci saddhiṃ neva anuruddho na viruddho bhaveyya.",
  "atk-s0304a:163_0": "Papañcasaññāti kilesasaññāya papañcasaññā nāma hutvā.",
  "atk-s0304a:163_1": "Itarītarā narāti lāmakasattā papañcayantā upayantīti papañcayamānā vaṭṭaṃ upagacchanti.",
  "atk-s0304a:163_2": "Saññinoti sasaññā sattā.",
  "atk-s0304a:163_3": "Manomayaṃ gehasitañca sabbanti sabbameva pañcakāmaguṇagehanissitaṃ manomayaṃ vitakkaṃ.",
  "atk-s0304a:163_4": "Panujjāti panuditvā nīharitvā.",
  "atk-s0304a:163_5": "Nekkhammasitaṃ irīyatīti dabbajātiko bhikkhu nekkhammasitaṃ iriyena irīyati.",
  "atk-s0304a:164_0": "Chassu yadā subhāvitoti chasu ārammaṇesu yadā suṭṭhu bhāvito.",
  "atk-s0304a:164_1": "Phuṭṭhassa cittaṃ na vikampate kvacīti sukhaphassena vā dukkhaphassena vā phuṭṭhassa kismiñci cittaṃ na kampati na vedhati.",
  "atk-s0304a:164_2": "Bhavattha jātimaraṇassa pāragāti jātimaraṇānaṃ pāraṃ nibbānaṃ gamakā hotha.",
  "atk-s0304a:165_0": "2. Mālukyaputtasuttavaṇṇanā",
  "atk-s0304a:166_0": "95.",
  "atk-s0304a:166_1": "Dutiye mālukyaputtoti mālukyabrāhmaṇiyā putto.",
  "atk-s0304a:166_2": "Etthāti etasmiṃ tava ovādāyācane.",
  "atk-s0304a:166_3": "Iminā theraṃ apasādetipi ussādetipi. Kathaṃ?",
  "atk-s0304a:166_4": "Ayaṃ kira daharakāle rūpādīsu pamajjitvā pacchā mahallakakāle araññavāsaṃ patthento kammaṭṭhānaṃ yācati.",
  "atk-s0304a:166_5": "Atha bhagavā “ettha dahare kiṃ vakkhāma?",
  "atk-s0304a:166_6": "Mālukyaputto viya tumhepi taruṇakāle pamajjitvā mahallakakāle araññaṃ pavisitvā samaṇadhammaṃ kareyyāthā”ti",
  "atk-s0304a:166_7": "iminā adhippāyena bhaṇanto theraṃ apasādeti nāma.",
  "atk-s0304a:167_0": "Yasmā pana thero mahallakakālepi araññaṃ pavisitvā samaṇadhammaṃ kātukāmo,",
  "atk-s0304a:167_1": "tasmā bhagavā “ettha dahare kiṃ vakkhāma?",
  "atk-s0304a:167_2": "Ayaṃ amhākaṃ mālukyaputto mahallakakālepi araññaṃ pavisitvā samaṇadhammaṃ kattukāmo kammaṭṭhānaṃ yācati,",
  "atk-s0304a:167_3": "tumhe nāma taruṇakālepi vīriyaṃ na karothā”ti iminā adhippāyena bhaṇanto theraṃ ussādeti nāma.",
  "atk-s0304a:168_0": "Yatra hi nāmāti yo nāma.",
  "atk-s0304a:168_1": "Kiñcāpāhanti kiñcāpi “ahaṃ mahallako”ti ñātaṃ.",
  "atk-s0304a:168_2": "Yadi ahaṃ mahallako,",
  "atk-s0304a:168_3": "mahallako samānopi sakkhissāmi samaṇadhammaṃ kātuṃ,",
  "atk-s0304a:168_4": "desetu me, bhante,",
  "atk-s0304a:168_5": "bhagavāti adhippāyena mahallakabhāvaṃ anuggaṇhanto ovādañca pasaṃsanto evamāha.",
  "atk-s0304a:169_0": "Adiṭṭhā adiṭṭhapubbāti imasmiṃ attabhāve adiṭṭhā atītepi adiṭṭhapubbā.",
  "atk-s0304a:169_1": "Na ca passasīti etarahipi na passasi.",
  "atk-s0304a:169_2": "Na ca te hoti passeyyanti evaṃ samannāhāropi te yattha natthi,",
  "atk-s0304a:169_3": "api nu te tattha chandādayo uppajjeyyunti pucchati.",
  "atk-s0304a:170_0": "Diṭṭhe diṭṭhamattanti rūpāyatane cakkhuviññāṇena diṭṭhe diṭṭhamattaṃ bhavissati.",
  "atk-s0304a:170_1": "Cakkhuviññāṇañhi rūpe rūpamattameva passati,",
  "atk-s0304a:170_2": "na niccādisabhāvaṃ,",
  "atk-s0304a:170_3": "iti sesaviññāṇehipi me ettha diṭṭhamattameva cittaṃ bhavissatīti attho.",
  "atk-s0304a:170_4": "Atha vā diṭṭhe diṭṭhaṃ nāma cakkhuviññāṇaṃ,",
  "atk-s0304a:170_5": "rūpe rūpavijānananti attho.",
  "atk-s0304a:170_6": "Mattāti pamāṇaṃ,",
  "atk-s0304a:170_7": "diṭṭhaṃ mattā assāti diṭṭhamattaṃ, cittaṃ,",
  "atk-s0304a:170_8": "cakkhuviññāṇamattameva me cittaṃ bhavissatīti attho.",
  "atk-s0304a:170_9": "Idaṃ vuttaṃ hoti –",
  "atk-s0304a:170_10": "yathā āpāthagatarūpe cakkhuviññāṇaṃ na rajjati na dussati na muyhati,",
  "atk-s0304a:170_11": "evaṃ rāgādivirahena cakkhuviññāṇamattameva javanaṃ bhavissati,",
  "atk-s0304a:170_12": "cakkhuviññāṇapamāṇeneva javanaṃ ṭhapessāmīti.",
  "atk-s0304a:170_13": "Atha vā diṭṭhaṃ nāma cakkhuviññāṇena diṭṭharūpaṃ,",
  "atk-s0304a:170_14": "diṭṭhe diṭṭhamattaṃ nāma tattheva uppannaṃ sampaṭicchanasantīraṇavoṭṭhabbanasaṅkhātaṃ cittattayaṃ.",
  "atk-s0304a:170_15": "Yathā taṃ na rajjati,",
  "atk-s0304a:170_16": "na dussati,",
  "atk-s0304a:170_17": "na muyhati,",
  "atk-s0304a:170_18": "evaṃ āpāthagate rūpe teneva sampaṭicchanādippamāṇena javanaṃ uppādessāmi,",
  "atk-s0304a:170_19": "nāhaṃ taṃ pamāṇaṃ atikkamitvā rajjanādivasena uppajjituṃ dassāmīti ayamettha attho.",
  "atk-s0304a:170_20": "Eseva nayo sutamutesu.",
  "atk-s0304a:171_0": "Viññāte viññātamattanti ettha pana viññātaṃ nāma manodvārāvajjanena viññātārammaṇaṃ,",
  "atk-s0304a:171_1": "tasmiṃ viññāte viññātamattanti āvajjanapamāṇaṃ.",
  "atk-s0304a:171_2": "Yathā āvajjanena na rajjati na dussati na muyhati,",
  "atk-s0304a:171_3": "evaṃ rajjanādivasena uppajjituṃ adatvā āvajjanapamāṇeneva cittaṃ ṭhapessāmīti ayamettha attho.",
  "atk-s0304a:172_0": "Yatoti yadā.",
  "atk-s0304a:172_1": "Tatoti tadā.",
  "atk-s0304a:172_2": "Na tenāti tena rāgena vā ratto,",
  "atk-s0304a:172_3": "dosena vā duṭṭho,",
  "atk-s0304a:172_4": "mohena vā mūḷho na bhavissati.",
  "atk-s0304a:172_5": "Tato tvaṃ mālukyaputta na tatthāti yadā tvaṃ tena rāgena vā dosamohehi vā ratto vā duṭṭho vā mūḷho vā na bhavissasi,",
  "atk-s0304a:172_6": "tadā tvaṃ na tattha tasmiṃ diṭṭhe vā sutamutaviññāte vā paṭibaddho allīno patiṭṭhito nāma bhavissasi.",
  "atk-s0304a:172_7": "Nevidhātiādi vuttatthameva.",
  "atk-s0304a:173_0": "Sati muṭṭhāti sati naṭṭhā.",
  "atk-s0304a:173_1": "Tañca ajjhosāti taṃ ārammaṇaṃ gilitvā.",
  "atk-s0304a:173_2": "Abhijjhā ca vihesā cāti abhijjhāya ca vihiṃsāya ca.",
  "atk-s0304a:173_3": "Atha vā “tassa vaḍḍhantī”ti padenāpi saddhiṃ yojetabbaṃ,",
  "atk-s0304a:173_4": "abhijjhā ca vihesā cāti imepi dve dhammā tassa vaḍḍhantīti attho.",
  "atk-s0304a:174_0": "Cittamassūpahaññatīti abhijjhāvihesāhi assa cittaṃ upahaññati.",
  "atk-s0304a:174_1": "Ācinatoti ācinantassa.",
  "atk-s0304a:174_2": "Ārā nibbāna vuccatīti evarūpassa puggalassa nibbānaṃ nāma dūre pavuccati.",
  "atk-s0304a:174_3": "Ghatvāti ghāyitvā.",
  "atk-s0304a:174_4": "Bhotvāti bhutvā sāyitvā lehitvā.",
  "atk-s0304a:174_5": "Phussāti phusitvā.",
  "atk-s0304a:174_6": "Paṭissatoti paṭissatisaṅkhātāya satiyā yutto.",
  "atk-s0304a:174_7": "Sevato cāpi vedananti catumaggasampayuttaṃ nibbattitalokuttaravedanaṃ sevantassa.",
  "atk-s0304a:174_8": "Khīyatīti khayaṃ gacchati. Kiṃ taṃ?",
  "atk-s0304a:174_9": "Dukkhampi kilesajātampi.",
  "atk-s0304a:174_10": "Aññataroti asītiyā mahāsāvakānaṃ abbhantaro eko.",
  "atk-s0304a:174_11": "Iti imasmiṃ sutte gāthāhipi vaṭṭavivaṭṭameva kathitaṃ.",
  "atk-s0304a:175_0": "3. Parihānadhammasuttavaṇṇanā",
  "atk-s0304a:176_0": "96.",
  "atk-s0304a:176_1": "Tatiye parihānadhammanti parihānasabhāvaṃ.",
  "atk-s0304a:176_2": "Abhibhāyatanānīti abhibhavitāni āyatanāni.",
  "atk-s0304a:176_3": "Sarasaṅkappāti ettha sarantīti sarā,",
  "atk-s0304a:176_4": "dhāvantīti attho.",
  "atk-s0304a:176_5": "Sarā ca te saṅkappā ca sarasaṅkappā.",
  "atk-s0304a:176_6": "Saṃyojaniyāti bandhaniyā bandhanassa paccayabhūtā.",
  "atk-s0304a:176_7": "Tañce bhikkhūti taṃ evaṃ uppannaṃ kilesajātaṃ,",
  "atk-s0304a:176_8": "taṃ vā ārammaṇaṃ.",
  "atk-s0304a:176_9": "Adhivāsetīti citte āropetvā vāseti.",
  "atk-s0304a:176_10": "Nappajahatīti chandarāgappahānena na pajahati.",
  "atk-s0304a:176_11": "Evaṃ sabbapadehi yojetabbaṃ.",
  "atk-s0304a:176_12": "Abhibhāyatanañhetaṃ vuttaṃ bhagavatāti etaṃ buddhena bhagavatā abhibhavitaṃ āyatananti kathitaṃ.",
  "atk-s0304a:176_13": "Idha dhammaṃ pucchitvā vibhajantena puggalena dhammo dassito.",
  "atk-s0304a:177_0": "4. Pamādavihārīsuttavaṇṇanā",
  "atk-s0304a:178_0": "97.",
  "atk-s0304a:178_1": "Catutthe asaṃvutassāti apihitassa na pidahitvā sañchāditvā ṭhapitassa.",
  "atk-s0304a:178_2": "Byāsiñcatīti viāsiñcati,",
  "atk-s0304a:178_3": "kilesatintaṃ hutvā vattati.",
  "atk-s0304a:178_4": "Pāmojjanti dubbalapīti.",
  "atk-s0304a:178_5": "Pītīti balavapīti.",
  "atk-s0304a:178_6": "Passaddhīti darathapassaddhi.",
  "atk-s0304a:178_7": "Dhammā na pātubhavantīti samathavipassanādhammā na uppajjanti.",
  "atk-s0304a:178_8": "Imasmiṃ sutte puggalaṃ pucchitvā vibhajantena dhammena puggalo dassito.",
  "atk-s0304a:179_0": "5. Saṃvarasuttavaṇṇanā",
  "atk-s0304a:180_0": "98.",
  "atk-s0304a:180_1": "Pañcame kathañca,",
  "atk-s0304a:180_2": "bhikkhave,",
  "atk-s0304a:180_3": "asaṃvaroti idaṃ maggakusalassa vāmaṃ muñcitvā dakkhiṇaṃ gaṇheyyāsīti paṭhamaṃ pahātabbamaggakkhānaṃ viya",
  "atk-s0304a:180_4": "uddesakkamena avatvā desanākusalatāya paṭhamaṃ pahātabbadhammakkhānavasena vuttanti veditabbaṃ.",
  "atk-s0304a:180_5": "Idha dhammaṃ pucchitvā dhammova vibhatto.",
  "atk-s0304a:181_0": "6. Samādhisuttavaṇṇanā",
  "atk-s0304a:182_0": "99.",
  "atk-s0304a:182_1": "Chaṭṭhe samādhinti cittekaggataṃ.",
  "atk-s0304a:182_2": "Idañhi suttaṃ cittekaggatāya parihāyamāne disvā,",
  "atk-s0304a:182_3": "“imesaṃ cittekaggataṃ labhantānaṃ kammaṭṭhānaṃ phātiṃ gamissatī”ti ñatvā kathitaṃ.",
  "atk-s0304a:183_0": "7. Paṭisallānasuttavaṇṇanā",
  "atk-s0304a:184_0": "100.",
  "atk-s0304a:184_1": "Sattame paṭisallānanti kāyavivekaṃ.",
  "atk-s0304a:184_2": "Idañhi suttaṃ kāyavivekena parihāyamāne disvā,",
  "atk-s0304a:184_3": "“imesaṃ kāyavivekaṃ labhantānaṃ kammaṭṭhānaṃ phātiṃ gamissatī”ti ñatvā kathitaṃ.",
  "atk-s0304a:185_0": "8-9. Paṭhamanatumhākaṃsuttādivaṇṇanā",
  "atk-s0304a:186_0": "101- 102.",
  "atk-s0304a:186_1": "Aṭṭhamaṃ upamāya parivāretvā kathite bujjhanakānaṃ,",
  "atk-s0304a:186_2": "navamaṃ suddhikavaseneva bujjhanakānaṃ ajjhāsayavasena vuttaṃ.",
  "atk-s0304a:186_3": "Attho pana ubhayatthāpi khandhiyavagge vuttanayeneva veditabbo.",
  "atk-s0304a:187_0": "10. Udakasuttavaṇṇanā",
  "atk-s0304a:188_0": "103.",
  "atk-s0304a:188_1": "Dasame udako sudanti ettha sudanti nipātamattaṃ.",
  "atk-s0304a:188_2": "Udakoti tassa nāmaṃ.",
  "atk-s0304a:188_3": "Idaṃ jātu vedagūti ettha idanti nipātamattaṃ.",
  "atk-s0304a:188_4": "Atha vā idaṃ mama vacanaṃ suṇāthāti dīpento evamāha.",
  "atk-s0304a:188_5": "Jātu vedagūti ahaṃ ekaṃseneva vedagū,",
  "atk-s0304a:188_6": "vedasaṅkhātena ñāṇena neyyesu gato,",
  "atk-s0304a:188_7": "vedaṃ vā gato adhigato,",
  "atk-s0304a:188_8": "paṇḍitohamasmīti attho.",
  "atk-s0304a:188_9": "Sabbajīti ekaṃsena sabbavaṭṭaṃ jinitvā abhibhavitvā ṭhitosmīti vadati.",
  "atk-s0304a:188_10": "Apalikhataṃ gaṇḍamūlanti apalikhataṃ dukkhamūlaṃ.",
  "atk-s0304a:188_11": "Palikhaṇinti palikhataṃ mayā,",
  "atk-s0304a:188_12": "khanitvā ṭhitosmīti dīpeti.",
  "atk-s0304a:189_0": "Mātāpettikasambhavassāti mātito ca pitito ca nibbattena mātāpettikena sukkasoṇitena sambhūtassa.",
  "atk-s0304a:189_1": "Odanakummāsūpacayassāti odanena ceva kummāsena ca upacitassa vaḍḍhitassa.",
  "atk-s0304a:189_2": "Aniccucchādanaparimaddanabhedanaviddhaṃsanadhammassāti ettha ayaṃ kāyo hutvā abhāvaṭṭhena aniccadhammo,",
  "atk-s0304a:189_3": "duggandhavighātatthāya tanuvilepanena ucchādanadhammo,",
  "atk-s0304a:189_4": "aṅgapaccaṅgābādhavinodanatthāya khuddakasambāhanena parimaddanadhammo,",
  "atk-s0304a:189_5": "daharakāle vā ūrūsu sayāpetvā gabbhavāsena dussaṇṭhitānaṃ tesaṃ tesaṃ aṅgānaṃ saṇṭhānasampādanatthaṃ añchanapīḷanādīnaṃ vasena parimaddanadhammo,",
  "atk-s0304a:189_6": "evaṃ pariharitopi ca bhedanaviddhaṃsanadhammo bhijjati ceva vikirati ca,",
  "atk-s0304a:189_7": "evaṃ sabhāvoti attho.",
  "atk-s0304a:190_0": "Tattha mātāpettikasambhavaodanakummāsūpacayaparimaddanapadehi vaḍḍhi kathitā,",
  "atk-s0304a:190_1": "aniccabhedanaviddhaṃsanapadehi parihāni.",
  "atk-s0304a:190_2": "Purimehi vā tīhi samudayo,",
  "atk-s0304a:190_3": "pacchimehi atthaṅgamoti.",
  "atk-s0304a:190_4": "Evaṃ cātumahābhūtikassa kāyassa vaḍḍhiparihāninibbattibhedā dassitā.",
  "atk-s0304a:190_5": "Sesaṃ uttānatthamevāti.",
  "atk-s0304a:191_0": "Saḷavaggo dasamo.",
  "atk-s0304a:192_0": "Dutiyo paṇṇāsako.",
  "atk-s0304a:193_0": "11. Yogakkhemivaggo",
  "atk-s0304a:194_0": "1. Yogakkhemisuttavaṇṇanā",
  "atk-s0304a:195_0": "104.",
  "atk-s0304a:195_1": "Yogakkhemivaggassa paṭhame yogakkhemipariyāyanti catūhi yogehi khemino kāraṇabhūtaṃ.",
  "atk-s0304a:195_2": "Dhammapariyāyanti dhammakāraṇaṃ.",
  "atk-s0304a:195_3": "Akkhāsi yoganti yuttiṃ kathesi.",
  "atk-s0304a:195_4": "Tasmāti kasmā?",
  "atk-s0304a:195_5": "Kiṃ akkhātattā,",
  "atk-s0304a:195_6": "udāhu pahīnattāti?",
  "atk-s0304a:195_7": "Pahīnattā.",
  "atk-s0304a:195_8": "Na hi akkhānena yogakkhemi nāma hoti.",
  "atk-s0304a:196_0": "2-10. Upādāyasuttādivaṇṇanā",
  "atk-s0304a:197_0": "105- 113.",
  "atk-s0304a:197_1": "Dutiye vedanāsukhadukkhaṃ kathitaṃ,",
  "atk-s0304a:197_2": "taṃ pana vipākasukhadukkhaṃ vaṭṭati.",
  "atk-s0304a:197_3": "Tatiye dukkhassāti vaṭṭadukkhassa.",
  "atk-s0304a:197_4": "Catutthe lokassāti saṅkhāralokassa.",
  "atk-s0304a:197_5": "Pañcamādīsu yaṃ vattabbaṃ siyā,",
  "atk-s0304a:197_6": "taṃ khandhiyavagge vuttanayameva.",
  "atk-s0304a:198_0": "Yogakkhemivaggo ekādasamo.",
  "atk-s0304a:199_0": "12. Lokakāmaguṇavaggo",
  "atk-s0304a:200_0": "1-2. Paṭhamamārapāsasuttādivaṇṇanā",
  "atk-s0304a:201_0": "114- 115.",
  "atk-s0304a:201_1": "Lokakāmaguṇavaggassa paṭhame āvāsagatoti vasanaṭṭhānaṃ gato.",
  "atk-s0304a:201_2": "Mārassa vasaṃ gatoti tividhassāpi mārassa vasaṃ gato.",
  "atk-s0304a:201_3": "Paṭimukka’ssa mārapāsoti assa gīvāya mārapāso paṭimukko pavesito.",
  "atk-s0304a:201_4": "Dutiyaṃ uttānameva.",
  "atk-s0304a:202_0": "3. Lokantagamanasuttavaṇṇanā",
  "atk-s0304a:203_0": "116.",
  "atk-s0304a:203_1": "Tatiye lokassāti cakkavāḷalokassa.",
  "atk-s0304a:203_2": "Lokassa antanti saṅkhāralokassa antaṃ.",
  "atk-s0304a:203_3": "Vihāraṃ pāvisīti “mayi vihāraṃ paviṭṭhe ime bhikkhū,",
  "atk-s0304a:203_4": "imaṃ uddesaṃ ānandaṃ pucchissanti,",
  "atk-s0304a:203_5": "so ca tesaṃ mama sabbaññutaññāṇena saṃsanditvā kathessati.",
  "atk-s0304a:203_6": "Tato naṃ thomessāmi,",
  "atk-s0304a:203_7": "mama thomanaṃ sutvā bhikkhū ānandaṃ upasaṅkamitabbaṃ,",
  "atk-s0304a:203_8": "vacanañcassa sotabbaṃ saddhātabbaṃ maññissanti,",
  "atk-s0304a:203_9": "taṃ nesaṃ bhavissati dīgharattaṃ hitāya sukhāyā”ti cintetvā saṃkhittena bhāsitassa vitthārena atthaṃ",
  "atk-s0304a:203_10": "avibhajitvāva nisinnāsane antarahito gandhakuṭiyaṃ pāturahosi.",
  "atk-s0304a:203_11": "Tena vuttaṃ “uṭṭhāyāsanā vihāraṃ pāvisī”ti.",
  "atk-s0304a:204_0": "Satthu ceva saṃvaṇṇitoti satthārā ca pasattho.",
  "atk-s0304a:204_1": "Viññūnanti idampi karaṇatthe sāmivacanaṃ,",
  "atk-s0304a:204_2": "paṇḍitehi sabrahmacārīhi ca sambhāvitoti attho.",
  "atk-s0304a:204_3": "Pahotīti sakkoti.",
  "atk-s0304a:204_4": "Atikkammeva mūlaṃ atikkammeva khandhanti sāro nāma mūle vā khandhe vā bhaveyya,",
  "atk-s0304a:204_5": "tampi atikkamitvāti attho.",
  "atk-s0304a:204_6": "Evaṃsampadamidanti evaṃsampattikaṃ,",
  "atk-s0304a:204_7": "īdisanti attho.",
  "atk-s0304a:204_8": "Atisitvāti atikkamitvā.",
  "atk-s0304a:204_9": "Jānaṃ jānātīti jānitabbameva jānāti.",
  "atk-s0304a:204_10": "Passaṃ passatīti passitabbameva passati.",
  "atk-s0304a:204_11": "Yathā vā ekacco viparītaṃ gaṇhanto jānantopi na jānāti,",
  "atk-s0304a:204_12": "passantopi na passati,",
  "atk-s0304a:204_13": "na evaṃ bhagavā.",
  "atk-s0304a:204_14": "Bhagavā pana jānanto jānāti,",
  "atk-s0304a:204_15": "passanto passatiyeva.",
  "atk-s0304a:204_16": "Svāyaṃ dassanapariṇāyakaṭṭhena cakkhubhūto.",
  "atk-s0304a:204_17": "Viditakaraṇaṭṭhena ñāṇabhūto.",
  "atk-s0304a:204_18": "Aviparītasabhāvaṭṭhena pariyattidhammapavattanato vā hadayena cintetvā vācāya nicchāritadhammamayoti dhammabhūto.",
  "atk-s0304a:204_19": "Seṭṭhaṭṭhena brahmabhūto.",
  "atk-s0304a:204_20": "Atha vā cakkhu viya bhūtoti cakkhubhūto.",
  "atk-s0304a:204_21": "Evametesu padesu attho veditabbo.",
  "atk-s0304a:204_22": "Svāyaṃ dhammassa vattanato vattā.",
  "atk-s0304a:204_23": "Pavattanato pavattā.",
  "atk-s0304a:204_24": "Atthaṃ nīharitvā nīharitvā dassanasamatthatāya atthassa ninnetā.",
  "atk-s0304a:204_25": "Amatādhigamāya paṭipattiṃ desetīti amatassa dātā.",
  "atk-s0304a:205_0": "Agaruṃ karitvāti punappunaṃ yācāpentopi hi garuṃ karoti nāma.",
  "atk-s0304a:205_1": "Attano sekkhapaṭisambhidāñāṇe ṭhatvā sinerupādato vālikaṃ uddharamāno viya dubbiññeyyaṃ katvā kathentopi garuṃ karotiyeva nāma.",
  "atk-s0304a:205_2": "Evaṃ akatvā amhe punappunaṃ ayācāpetvā suviññeyyampi no katvā kathehīti vuttaṃ hoti.",
  "atk-s0304a:206_0": "Yaṃ kho voti yaṃ kho tumhākaṃ.",
  "atk-s0304a:206_1": "Cakkhunā kho, āvuso,",
  "atk-s0304a:206_2": "lokasmiṃ lokasaññī hoti lokamānīti cakkhuñhi loke appahīnadiṭṭhi puthujjano sattalokavasena lokoti sañjānāti ceva maññati ca,",
  "atk-s0304a:206_3": "tathā cakkavāḷalokavasena.",
  "atk-s0304a:206_4": "Na hi aññatra cakkhādīhi dvādasāyatanehi tassa sā saññā vā māno vā uppajjati.",
  "atk-s0304a:206_5": "Tena vuttaṃ,",
  "atk-s0304a:206_6": "“cakkhunā kho, āvuso,",
  "atk-s0304a:206_7": "lokasmiṃ lokasaññī hoti lokamānī”ti.",
  "atk-s0304a:206_8": "Imassa ca lokassa gamanena anto nāma ñātuṃ vā daṭṭhuṃ vā pattuṃ vā na sakkā.",
  "atk-s0304a:206_9": "Lujjanaṭṭhena pana tasseva cakkhādibhedassa lokassa nibbānasaṅkhātaṃ antaṃ appatvā vaṭṭadukkhassa antakiriyā nāma natthīti veditabbā.",
  "atk-s0304a:207_0": "Evaṃ pañhaṃ vissajjetvā idāni “sāvakena pañho kathitoti mā nikkaṅkhā ahuvattha,",
  "atk-s0304a:207_1": "ayaṃ bhagavā sabbaññutaññāṇatulaṃ gahetvā nisinno.",
  "atk-s0304a:207_2": "Icchamānā tameva upasaṅkamitvā nikkaṅkhā hothā”ti uyyojento ākaṅkhamānā panātiādimāha.",
  "atk-s0304a:208_0": "Imehi ākārehīti imehi kāraṇehi cakkavāḷalokassa antābhāvakāraṇehi ceva saṅkhāralokassa antāpattikāraṇehi ca.",
  "atk-s0304a:208_1": "Imehi padehīti imehi akkharasampiṇḍanehi.",
  "atk-s0304a:208_2": "Byañjanehīti pāṭiyekkaakkharehi.",
  "atk-s0304a:209_0": "Paṇḍitoti paṇḍiccena samannāgato.",
  "atk-s0304a:209_1": "Catūhi kāraṇehi paṇḍito dhātukusalo āyatanakusalo paccayākārakusalo kāraṇākāraṇakusaloti.",
  "atk-s0304a:209_2": "Mahāpaññoti mahante atthe mahante dhamme mahantā niruttiyo mahantāni paṭibhānāni paṭiggaṇhanasamatthatāya mahāpaññāya samannāgato.",
  "atk-s0304a:209_3": "Yathā taṃ ānandenāti yathā ānandena byākataṃ,",
  "atk-s0304a:209_4": "taṃ sandhāya vuttaṃ.",
  "atk-s0304a:209_5": "Yathā ānandena taṃ byākataṃ,",
  "atk-s0304a:209_6": "ahampi taṃ evameva byākareyyanti attho.",
  "atk-s0304a:210_0": "4. Kāmaguṇasuttavaṇṇanā",
  "atk-s0304a:211_0": "117.",
  "atk-s0304a:211_1": "Catutthe ye meti ye mama.",
  "atk-s0304a:211_2": "Cetaso samphuṭṭhapubbāti cittena anubhūtapubbā.",
  "atk-s0304a:211_3": "Tatra me cittaṃ bahulaṃ gacchamānaṃ gaccheyyāti tesu pāsādattayatividhanāṭakādibhedasampattivasena anubhūtapubbesu",
  "atk-s0304a:211_4": "pañcasu kāmaguṇesu bahūsu vāresu uppajjamānaṃ uppajjeyyāti dīpeti.",
  "atk-s0304a:211_5": "Paccuppannesu vāti idha padhānacariyakāle chabbassāni supupphitavanasaṇḍajātānaṃ dijagaṇādīnaṃ vasena",
  "atk-s0304a:211_6": "diṭṭhasutādibhedaṃ manoramārammaṇaṃ kāmaguṇaṃ katvā dassento “evarūpesu paccuppannesu vā bahulaṃ uppajjeyyā”ti dasseti.",
  "atk-s0304a:211_7": "Appaṃ vā anāgatesūti anāgate “metteyyo nāma buddho bhavissati,",
  "atk-s0304a:211_8": "saṅkho nāma rājā,",
  "atk-s0304a:211_9": "ketumatī nāma rājadhānī”tiādivasena parittakameva anāgatesu kāmaguṇesu uppajjeyyāti dasseti.",
  "atk-s0304a:211_10": "Tatra me attarūpenāti tatra mayā attano hitakāmajātikena.",
  "atk-s0304a:211_11": "Appamādoti sātaccakiriyā pañcasu kāmaguṇesu cittassa avossaggo.",
  "atk-s0304a:211_12": "Satīti ārammaṇapariggahitasati.",
  "atk-s0304a:211_13": "Ārakkhoti ayaṃ appamādo ca sati ca cetaso ārakkho karaṇīyo,",
  "atk-s0304a:211_14": "evaṃ me ahosīti dasseti,",
  "atk-s0304a:211_15": "ārakkhatthāya ime dve dhammā kātabbāti vuttaṃ hoti.",
  "atk-s0304a:212_0": "Tasmātiha,",
  "atk-s0304a:212_1": "bhikkhave,",
  "atk-s0304a:212_2": "se āyatane veditabbeti yasmā cetaso ārakkhatthāya appamādo ca sati ca kātabbā,",
  "atk-s0304a:212_3": "yasmā tasmiṃ āyatane vidite appamādena vā satiyā vā kātabbaṃ natthi,",
  "atk-s0304a:212_4": "tasmā se āyatane veditabbe,",
  "atk-s0304a:212_5": "taṃ kāraṇaṃ jānitabbanti attho.",
  "atk-s0304a:212_6": "Saḷāyatananirodhanti saḷāyatananirodho vuccati nibbānaṃ,",
  "atk-s0304a:212_7": "taṃ sandhāya bhāsitanti attho.",
  "atk-s0304a:212_8": "Nibbānasmiñhi cakkhuādīni ceva nirujjhanti rūpasaññādayo ca nirujjhantīti.",
  "atk-s0304a:212_9": "Sesaṃ vuttanayameva.",
  "atk-s0304a:213_0": "5-6. Sakkapañhasuttādivaṇṇanā",
  "atk-s0304a:214_0": "118- 119.",
  "atk-s0304a:214_1": "Pañcame diṭṭheva dhammeti imasmiṃyeva attabhāve.",
  "atk-s0304a:214_2": "Parinibbāyantīti kilesaparinibbānena parinibbāyanti.",
  "atk-s0304a:214_3": "Tannissitaṃ viññāṇaṃ hotīti taṇhānissitaṃ kammaviññāṇaṃ hoti.",
  "atk-s0304a:214_4": "Tadupādānanti taṃgahaṇaṃ,",
  "atk-s0304a:214_5": "taṇhāgahaṇena sahagataṃ viññāṇaṃ hotīti attho.",
  "atk-s0304a:214_6": "Chaṭṭhaṃ uttānameva.",
  "atk-s0304a:215_0": "7. Sāriputtasaddhivihārikasuttavaṇṇanā",
  "atk-s0304a:216_0": "120. Sattame santānessatīti ghaṭessati, yogavicchedamassa pāpuṇituṃ na dassati.",
  "atk-s0304a:217_0": "8. Rāhulovādasuttavaṇṇanā",
  "atk-s0304a:218_0": "121.",
  "atk-s0304a:218_1": "Aṭṭhame vimuttiparipācaniyāti vimuttiṃ paripācentīti vimuttiparipācaniyā.",
  "atk-s0304a:218_2": "Dhammāti pannarasa dhammā,",
  "atk-s0304a:218_3": "te saddhindriyādīnaṃ visuddhikaraṇavasena veditabbā.",
  "atk-s0304a:218_4": "Vuttañhetaṃ –",
  "atk-s0304a:219_0": "“Assaddhe puggale parivajjayato,",
  "atk-s0304a:219_1": "saddhe puggale sevato bhajato payirupāsato,",
  "atk-s0304a:219_2": "pasādanīye suttante paccavekkhato,",
  "atk-s0304a:219_3": "imehi tīhākārehi saddhindriyaṃ visujjhati.",
  "atk-s0304a:219_4": "Kusīte puggale parivajjayato,",
  "atk-s0304a:219_5": "āraddhavīriye puggale sevato bhajato payirupāsato,",
  "atk-s0304a:219_6": "sammappadhāne paccavekkhato,",
  "atk-s0304a:219_7": "imehi tīhākārehi vīriyindriyaṃ visujjhati.",
  "atk-s0304a:219_8": "Muṭṭhassatī puggale parivajjayato,",
  "atk-s0304a:219_9": "upaṭṭhitassatī puggale sevato bhajato payirupāsato,",
  "atk-s0304a:219_10": "satipaṭṭhāne paccavekkhato,",
  "atk-s0304a:219_11": "imehi tīhākārehi satindriyaṃ visujjhati.",
  "atk-s0304a:219_12": "Asamāhite puggale parivajjayato,",
  "atk-s0304a:219_13": "samāhite puggale sevato bhajato payirupāsato,",
  "atk-s0304a:219_14": "jhānavimokkhe paccavekkhato,",
  "atk-s0304a:219_15": "imehi tīhākārehi samādhindriyaṃ visujjhati.",
  "atk-s0304a:219_16": "Duppaññe puggale parivajjayato,",
  "atk-s0304a:219_17": "paññavante puggale sevato bhajato payirupāsato,",
  "atk-s0304a:219_18": "gambhīrañāṇacariyaṃ paccavekkhato,",
  "atk-s0304a:219_19": "imehi tīhākārehi paññindriyaṃ visujjhati.",
  "atk-s0304a:219_20": "Iti ime pañca puggale parivajjayato,",
  "atk-s0304a:219_21": "pañca puggale sevato bhajato payirupāsato,",
  "atk-s0304a:219_22": "pañca suttante paccavekkhato,",
  "atk-s0304a:219_23": "imehi pannarasahi ākārehi imāni pañcindriyāni visujjhantī”ti.",
  "atk-s0304a:220_0": "Aparepi pannarasa dhammā vimuttiparipācaniyā –",
  "atk-s0304a:220_1": "saddhāpañcamāni indriyāni,",
  "atk-s0304a:220_2": "aniccasaññā,",
  "atk-s0304a:220_3": "anicce dukkhasaññā,",
  "atk-s0304a:220_4": "dukkhe anattasaññā,",
  "atk-s0304a:220_5": "pahānasaññā,",
  "atk-s0304a:220_6": "virāgasaññāti imā pañca nibbedhabhāgiyā saññā,",
  "atk-s0304a:220_7": "meghiyattherassa kathitā kalyāṇamittatādayo pañca dhammāti.",
  "atk-s0304a:220_8": "Kāya pana velāya bhagavato etadahosīti?",
  "atk-s0304a:220_9": "Paccūsasamaye lokaṃ volokentassa.",
  "atk-s0304a:221_0": "Anekāni devatāsahassānīti āyasmatā rāhulena padumuttarassa bhagavato pādamūle pālitanāgarājakāle patthanaṃ",
  "atk-s0304a:221_1": "paṭṭhapentena saddhiṃ patthanaṃ paṭṭhapitadevatāsu pana kāci bhūmaṭṭhakā devatā,",
  "atk-s0304a:221_2": "kāci antalikkhaṭṭhakā,",
  "atk-s0304a:221_3": "kāci cātumahārājikā,",
  "atk-s0304a:221_4": "kāci devaloke,",
  "atk-s0304a:221_5": "kāci brahmaloke nibbattā.",
  "atk-s0304a:221_6": "Imasmiṃ pana divase sabbāpi tā ekaṭṭhāne andhavanasmiṃyeva sannipatitā,",
  "atk-s0304a:221_7": "tā sandhāyāha –",
  "atk-s0304a:221_8": "“anekāni devatāsahassānī”ti.",
  "atk-s0304a:221_9": "Dhammacakkhunti imasmiṃ sutte cattāro ca maggā cattāri ca phalāni dhammacakkhunti veditabbāni.",
  "atk-s0304a:221_10": "Tattha hi kāci devatā sotāpannā ahesuṃ,",
  "atk-s0304a:221_11": "kāci sakadāgāmī, anāgāmī,",
  "atk-s0304a:221_12": "khīṇāsavā.",
  "atk-s0304a:221_13": "Tāsañca pana devatānaṃ ettakāti gaṇanavasena paricchedo natthi.",
  "atk-s0304a:221_14": "Sesaṃ sabbattha uttānameva.",
  "atk-s0304a:222_0": "9-10. Saṃyojaniyadhammasuttādivaṇṇanā",
  "atk-s0304a:223_0": "122-123. Navamadasamāni iṭṭhārammaṇavasena kathiyamāne bujjhanakānaṃ vasena vuttānīti.",
  "atk-s0304a:224_0": "Lokakāmaguṇavaggo dvādasamo.",
  "atk-s0304a:225_0": "13. Gahapativaggo",
  "atk-s0304a:226_0": "1-3. Vesālīsuttādivaṇṇanā",
  "atk-s0304a:227_0": "124- 126.",
  "atk-s0304a:227_1": "Gahapativaggassa paṭhame uggoti paṇītadāyakānaṃ aggauggo,",
  "atk-s0304a:227_2": "so bhagavatā “etadaggaṃ,",
  "atk-s0304a:227_3": "bhikkhave,",
  "atk-s0304a:227_4": "mama sāvakānaṃ paṇītadāyakānaṃ yadidaṃ uggo gahapatī”ti evaṃ etadagge ṭhapito.",
  "atk-s0304a:227_5": "Sesametesu ceva dvīsu,",
  "atk-s0304a:227_6": "tatiye ca vuttatthameva.",
  "atk-s0304a:228_0": "4-5. Bhāradvājasuttādivaṇṇanā",
  "atk-s0304a:229_0": "127- 128.",
  "atk-s0304a:229_1": "Catutthe piṇḍaṃ ulamāno pariyesamāno pabbajitoti piṇḍolo.",
  "atk-s0304a:229_2": "So kira parijiṇṇabhogo brāhmaṇo ahosi.",
  "atk-s0304a:229_3": "Atha bhikkhusaṅghassa lābhasakkāraṃ disvā piṇḍatthāya nikkhamitvā pabbajito.",
  "atk-s0304a:229_4": "So mahantaṃ kapallapattaṃ gahetvā carati,",
  "atk-s0304a:229_5": "tena kapallapūraṃ yāguṃ pivati,",
  "atk-s0304a:229_6": "kapallapūre pūve khādati,",
  "atk-s0304a:229_7": "kapallapūraṃ bhattaṃ bhuñjati.",
  "atk-s0304a:229_8": "Athassa mahagghasabhāvaṃ satthu ārocayiṃsu.",
  "atk-s0304a:229_9": "Satthā tassa pattatthavikaṃ nānujāni.",
  "atk-s0304a:229_10": "Heṭṭhāmañce pattaṃ nikkujjitvā ṭhapeti.",
  "atk-s0304a:229_11": "So ṭhapentopi ghaṃsantova paṇāmetvā ṭhapeti,",
  "atk-s0304a:229_12": "gaṇhantopi ghaṃsantova ākaḍḍhitvā gaṇhāti.",
  "atk-s0304a:229_13": "Taṃ gacchante kāle dhaṃsanena parikkhīṇaṃ nāḷikodanamattameva gaṇhanakaṃ jātaṃ.",
  "atk-s0304a:229_14": "Tato satthu ārocesuṃ,",
  "atk-s0304a:229_15": "athassa satthā pattatthavikaṃ anujāni.",
  "atk-s0304a:229_16": "Thero aparena samayena indriyabhāvanaṃ bhāvetvā aggaphale arahatte patiṭṭhāsi.",
  "atk-s0304a:229_17": "Iti so piṇḍatthāya pabbajitattā piṇḍolo,",
  "atk-s0304a:229_18": "gottena pana bhāradvājoti ubhayaṃ ekato katvā piṇḍolabhāradvājoti vuccati.",
  "atk-s0304a:230_0": "Upasaṅkamīti uggatuggatehi mahāamaccehi parivuto upasaṅkami.",
  "atk-s0304a:230_1": "Thero kira ekadivasaṃ sāvatthiyaṃ piṇḍāya caritvā katabhattakicco nidāghasamaye sītaṭhāne divāvihāraṃ",
  "atk-s0304a:230_2": "nisīdissāmīti ākāsena gantvā gaṅgātīre udenassa rañño udapānaṃ nāma uyyānaṃ atthi,",
  "atk-s0304a:230_3": "tattha pavisitvā aññatarasmiṃ rukkhamūle divāvihāraṃ nisīdi sītena udakavātena bījiyamāno.",
  "atk-s0304a:231_0": "Udenopi kho nāma rājā sattāhaṃ mahāpānaṃ pivitvā sattame divase uyyānaṃ paṭijaggāpetvā mahājanaparivāro",
  "atk-s0304a:231_1": "uyyānaṃ gantvā maṅgalasilāpaṭṭe atthatāya seyyāya nipajji.",
  "atk-s0304a:231_2": "Tassa ekā paricārikā pāde sambāhamānā nisinnā.",
  "atk-s0304a:231_3": "Rājā kamena niddaṃ okkami.",
  "atk-s0304a:231_4": "Tasmiṃ niddaṃ okkante nāṭakitthiyo “yassatthāya mayaṃ gītādīni payojeyyāma,",
  "atk-s0304a:231_5": "so niddaṃ upagato,",
  "atk-s0304a:231_6": "na ca niddākāle mahāsaddaṃ kātuṃ vaṭṭatī”ti attano attano tūriyāni ṭhapetvā uyyānaṃ pakkantā.",
  "atk-s0304a:231_7": "Tā tattha tattha phalāphalāni khādamānā pupphāni piḷandhamānā vicarantiyo theraṃ disvā “mā saddaṃ karitthā”ti",
  "atk-s0304a:231_8": "aññamaññaṃ nivārayamānā vanditvā nisīdiṃsu.",
  "atk-s0304a:231_9": "Thero “issā pahātabbā,",
  "atk-s0304a:231_10": "maccheraṃ vinodetabba”ntiādinā nayena tāsaṃ anurūpaṃ dhammakathaṃ kathesi.",
  "atk-s0304a:232_0": "Sāpi kho rañño pāde sambāhamānā nisinnā itthī pāde cāletvā rājānaṃ pabodhesi.",
  "atk-s0304a:232_1": "So “kahaṃ tā gatā”ti pucchi.",
  "atk-s0304a:232_2": "Kiṃ tāsaṃ tumhehi?",
  "atk-s0304a:232_3": "Tā ekaṃ samaṇaṃ parivāretvā nisinnāti.",
  "atk-s0304a:232_4": "Rājā kuddho uddhane pakkhittaloṇaṃ viya taṭataṭāyamāno uṭṭhahitvā “tambakipillikāhi naṃ khādāpessāmī”ti",
  "atk-s0304a:232_5": "gacchanto ekasmiṃ asokarukkhe tambakipillikānaṃ puṭaṃ disvā hatthenākaḍḍhitvā sākhaṃ gaṇhituṃ nāsakkhi.",
  "atk-s0304a:232_6": "Kipillikapuṭo chijjitvā rañño sīse pati,",
  "atk-s0304a:232_7": "sakalasarīraṃ sālithusehi parikiṇṇaṃ viya daṇḍadīpikāhi ḍayhamānaṃ viya ca ahosi.",
  "atk-s0304a:232_8": "Thero rañño paduṭṭhabhāvaṃ ñatvā iddhiyā ākāsaṃ pakkhandi.",
  "atk-s0304a:232_9": "Tāpi itthiyo uṭṭhāya rañño santikaṃ gantvā sarīraṃ puñchantiyo viya bhūmiyaṃ patitapatitā kipillikāyo",
  "atk-s0304a:232_10": "gahetvā sarīre khipamānā sabbā mukhasattīhi vijjhiṃsu –",
  "atk-s0304a:232_11": "“kiṃ nāmetaṃ,",
  "atk-s0304a:232_12": "aññe rājāno pabbajite disvā vandanti,",
  "atk-s0304a:232_13": "pañhaṃ pucchanti,",
  "atk-s0304a:232_14": "ayaṃ pana rājā kipillikapuṭaṃ sīse bhinditukāmo jāto”ti.",
  "atk-s0304a:233_0": "Rājā attano aparādhaṃ disvā uyyānapālaṃ pakkosāpetvā pucchi –",
  "atk-s0304a:233_1": "“kiṃ esa pabbajito?",
  "atk-s0304a:233_2": "Aññesupi divasesu idha āgacchatī”ti? Āma, devāti.",
  "atk-s0304a:233_3": "Idha tvaṃ āgatadivase mayhaṃ āroceyyāsīti.",
  "atk-s0304a:233_4": "Theropi katipāheneva puna āgantvā rukkhamūle nisīdi.",
  "atk-s0304a:233_5": "Uyyānapālo disvā –",
  "atk-s0304a:233_6": "“mahanto me ayaṃ paṇṇākāro”ti vegena gantvā rañño ārocesi.",
  "atk-s0304a:233_7": "Rājā uṭṭhahitvā saṅkhapaṇavādisaddaṃ nivāretvā uggatuggatehi amaccehi saddhiṃ uyyānaṃ agamāsi.",
  "atk-s0304a:233_8": "Tena vuttaṃ “upasaṅkamī”ti.",
  "atk-s0304a:234_0": "Anikīḷitāvino kāmesūti yā kāmesu kāmakīḷā,",
  "atk-s0304a:234_1": "taṃ akīḷitapubbā,",
  "atk-s0304a:234_2": "aparibhuttakāmāti attho.",
  "atk-s0304a:234_3": "Addhānañca āpādentīti paveṇiṃ paṭipādenti,",
  "atk-s0304a:234_4": "dīgharattaṃ anubandhāpenti.",
  "atk-s0304a:234_5": "Mātumattīsūti mātupamāṇāsu.",
  "atk-s0304a:234_6": "Lokasmiñhi mātā bhaginī dhītāti idaṃ tividhaṃ garukārammaṇaṃ nāma,",
  "atk-s0304a:234_7": "iti garukārammaṇe upanibandhaṃ cittaṃ vimocetuṃ na labhatīti dassento evamāha.",
  "atk-s0304a:234_8": "Athassa tena pañhena cittaṃ anotarantaṃ disvā bhagavatā paṭikūlamanasikāravasena cittūpanibandhanatthaṃ vuttaṃ dvattiṃsākārakammaṭṭhānaṃ kathesi.",
  "atk-s0304a:235_0": "Abhāvitakāyāti abhāvitapañcadvārikakāyā.",
  "atk-s0304a:235_1": "Tesaṃ taṃ dukkaraṃ hotīti tesaṃ taṃ asubhakammaṭṭhānaṃ bhāvetuṃ dukkaraṃ hoti.",
  "atk-s0304a:235_2": "Itissa imināpi cittaṃ anotarantaṃ disvā indriyasaṃvarasīlaṃ kathesi.",
  "atk-s0304a:235_3": "Indriyasaṃvarasmiñhi upanibandhacittaṃ viheṭhetuṃ na labhati.",
  "atk-s0304a:235_4": "Rājā taṃ sutvā tattha otiṇṇacitto acchariyaṃ,",
  "atk-s0304a:235_5": "bho bhāradvājātiādimāha.",
  "atk-s0304a:236_0": "Arakkhiteneva kāyenātiādīsu hatthapāde kīḷāpento gīvaṃ parivattento kāyaṃ na rakkhati nāma,",
  "atk-s0304a:236_1": "nānappakāraṃ duṭṭhullaṃ kathento vacanaṃ na rakkhati nāma,",
  "atk-s0304a:236_2": "kāmavitakkādayo vitakkento cittaṃ na rakkhati nāma.",
  "atk-s0304a:236_3": "Rakkhiteneva kāyenātiādīsu vuttavipariyāyena attho veditabbo.",
  "atk-s0304a:237_0": "Ativiya maṃ tasmiṃ samaye lobhadhammā parisahantīti maṃ tasmiṃ samaye atikkamitvā lobho adhibhavatīti attho.",
  "atk-s0304a:237_1": "Upaṭṭhitāya satiyāti kāyagatāya satiyā supaṭṭhitāya.",
  "atk-s0304a:237_2": "Na maṃ tathā tasmiṃ samayeti tasmiṃ samaye maṃ yathā pubbe,",
  "atk-s0304a:237_3": "na tathā lobho atikkamitvā uppajjatīti attho.",
  "atk-s0304a:237_4": "Parisahantīti padassa uppajjantītipi atthoyeva.",
  "atk-s0304a:237_5": "Iti imasmiṃ sutte tayo kāyā kathitā. Kathaṃ?",
  "atk-s0304a:237_6": "“Imameva kāya”nti ettha hi karajakāyo kathito,",
  "atk-s0304a:237_7": "“bhāvitakāyo”ti ettha pañcadvārikakāyo,",
  "atk-s0304a:237_8": "“rakkhiteneva kāyenā”ti ettha copanakāyo,",
  "atk-s0304a:237_9": "kāyaviññattīti attho.",
  "atk-s0304a:237_10": "Pañcamaṃ uttānameva.",
  "atk-s0304a:238_0": "6. Ghositasuttavaṇṇanā",
  "atk-s0304a:239_0": "129.",
  "atk-s0304a:239_1": "Chaṭṭhe rūpā ca manāpāti rūpā ca manāpā saṃvijjanti.",
  "atk-s0304a:239_2": "Cakkhuviññāṇañcāti cakkhuviññāṇañca saṃvijjati.",
  "atk-s0304a:239_3": "Sukhavedaniyaṃ phassanti cakkhuviññāṇasampayuttaṃ upanissayavasena javanakāle sukhavedanāya paccayabhūtaṃ phassaṃ.",
  "atk-s0304a:239_4": "Sukhā vedanāti ekaṃ phassaṃ paṭicca javanavasena sukhavedanā uppajjati.",
  "atk-s0304a:239_5": "Sesapadesupi eseva nayo.",
  "atk-s0304a:240_0": "Iti imasmiṃ sutte tevīsati dhātuyo kathitā. Kathaṃ?",
  "atk-s0304a:240_1": "Ettha hi cakkhupasādo cakkhudhātu,",
  "atk-s0304a:240_2": "tassa ārammaṇaṃ rūpadhātu,",
  "atk-s0304a:240_3": "cakkhuviññāṇaṃ viññāṇadhātu,",
  "atk-s0304a:240_4": "cakkhuviññāṇadhātuyā sahajātā tayo khandhā dhammadhātu,",
  "atk-s0304a:240_5": "evaṃ pañcasu dvāresu catunnaṃ catunnaṃ vasena vīsati.",
  "atk-s0304a:240_6": "Manodvāre “manodhātū”ti āvajjanacittaṃ gahitaṃ,",
  "atk-s0304a:240_7": "ārammaṇañceva hadayavatthu ca dhammadhātu,",
  "atk-s0304a:240_8": "vatthunissitaṃ manoviññāṇadhātūti evaṃ tevīsati honti.",
  "atk-s0304a:240_9": "Evaṃ tevīsatiyā dhātūnaṃ vasena dhātunānattaṃ vuttaṃ bhagavatāti dasseti.",
  "atk-s0304a:241_0": "7-8. Hāliddikānisuttādivaṇṇanā",
  "atk-s0304a:242_0": "130- 131.",
  "atk-s0304a:242_1": "Sattame manāpaṃ itthetanti pajānātīti yaṃ anena manāpaṃ rūpaṃ diṭṭhaṃ,",
  "atk-s0304a:242_2": "taṃ itthetanti evametaṃ manāpameva tanti pajānāti.",
  "atk-s0304a:242_3": "Cakkhuviññāṇaṃ sukhavedaniyañca phassaṃ paṭiccāti cakkhuviññāṇañceva,",
  "atk-s0304a:242_4": "yo ca upanissayakoṭiyā vā anantarakoṭiyā vā samanantarakoṭiyā vā sampayuttakoṭiyā vā sukhavedanāya paccayo phasso,",
  "atk-s0304a:242_5": "taṃ sukhavedaniyaṃ phassañca paṭicca uppajjati sukhavedanāti.",
  "atk-s0304a:242_6": "Esa nayo sabbattha.",
  "atk-s0304a:242_7": "Iti imesu dvīsu suttesu kiriyāmanoviññāṇadhātu āvajjanakiccā,",
  "atk-s0304a:242_8": "manodhātuyeva vā samānā manodhātunāmena vuttāti veditabbā.",
  "atk-s0304a:242_9": "Aṭṭhamaṃ uttānameva.",
  "atk-s0304a:243_0": "9. Lohiccasuttavaṇṇanā",
  "atk-s0304a:244_0": "132.",
  "atk-s0304a:244_1": "Navame makkarakateti evaṃnāmake nagare araññakuṭikāyanti araññe katāya pāṭiyekkāya kuṭiyaṃ,",
  "atk-s0304a:244_2": "na vihārapaccantakuṭiyaṃ.",
  "atk-s0304a:244_3": "Māṇavakāti yepi tattha mahallakā,",
  "atk-s0304a:244_4": "te mahallakakālepi antevāsikatāya māṇavakātveva vuttā.",
  "atk-s0304a:244_5": "Tenupasaṅkamiṃsūti pāto sippaṃ uggaṇhitvā sāyaṃ “ācariyassa kaṭṭhāni āharissāmā”ti araññaṃ pavisitvā vicarantā yena sā kuṭikā,",
  "atk-s0304a:244_6": "tenupasaṅkamiṃsu.",
  "atk-s0304a:244_7": "Parito parito kuṭikāyāti tassā kuṭikāya samantato samantato.",
  "atk-s0304a:244_8": "Seleyyakānīti aññamaññassa piṭṭhiṃ gahetvā laṅghitvā ito cito caṅkamanakīḷanāni.",
  "atk-s0304a:245_0": "Muṇḍakātiādīsu muṇḍe muṇḍāti,",
  "atk-s0304a:245_1": "samaṇe ca samaṇāti vattuṃ vaṭṭeyya,",
  "atk-s0304a:245_2": "ime pana hīḷentā “muṇḍakā samaṇakā”ti āhaṃsu.",
  "atk-s0304a:245_3": "Ibbhāti gahapatikā.",
  "atk-s0304a:245_4": "Kaṇhāti kaṇhā,",
  "atk-s0304a:245_5": "kāḷakāti attho.",
  "atk-s0304a:245_6": "Bandhupādāpaccāti ettha bandhūti brahmā adhippeto.",
  "atk-s0304a:245_7": "Tañhi brāhmaṇā pitāmahoti voharanti.",
  "atk-s0304a:245_8": "Pādānaṃ apaccā pādāpaccā,",
  "atk-s0304a:245_9": "brahmuno piṭṭhipādato jātāti adhippāyo.",
  "atk-s0304a:245_10": "Tesaṃ kira ayaṃ laddhi “brāhmaṇā brahmuno mukhato nikkhantā,",
  "atk-s0304a:245_11": "khattiyā urato,",
  "atk-s0304a:245_12": "vessā nābhito,",
  "atk-s0304a:245_13": "suddā jāṇuto,",
  "atk-s0304a:245_14": "samaṇā piṭṭhipādato”ti.",
  "atk-s0304a:245_15": "Bharatakānanti kuṭimbikānaṃ.",
  "atk-s0304a:245_16": "Kuṭimbikā hi yasmā raṭṭhaṃ bharanti,",
  "atk-s0304a:245_17": "tasmā bharatāti vuccanti.",
  "atk-s0304a:245_18": "Ime pana paribhavaṃ katvā vadamānā “bharatakāna”nti āhaṃsu.",
  "atk-s0304a:246_0": "Vihārā nikkhamitvāti “rattiṭṭhakāparicchanne rajatapaṭṭasannibhasamavippakiṇṇavālike ramaṇīye pariveṇe",
  "atk-s0304a:246_1": "kaṭṭhakalāpe bandhitvā khipamānā vālikaṃ āluḷetvā,",
  "atk-s0304a:246_2": "hatthena hatthaṃ ādāya paṇṇakuṭiṃ pariyāyantā ‘ime imesaṃ bharatakānaṃ sakkatā,",
  "atk-s0304a:246_3": "ime imesaṃ bharatakānaṃ sakkatā’ti punappunaṃ viravantā ativiya ime māṇavakā kīḷaṃ karonti,",
  "atk-s0304a:246_4": "vihāre bhikkhūnaṃ atthibhāvampi na jānanti,",
  "atk-s0304a:246_5": "dassessāmi nesaṃ bhikkhūnaṃ atthibhāva”nti cintetvā paṇṇakuṭito nikkhami.",
  "atk-s0304a:247_0": "Sīluttamā pubbatarā ahesunti guṇavantānaṃ guṇe kathite nigguṇānaṃ guṇābhāvo pākaṭova bhavissatīti porāṇakabrāhmaṇānaṃ guṇe kathento evamāha.",
  "atk-s0304a:247_1": "Tattha sīluttamāti sīlajeṭṭhakā.",
  "atk-s0304a:247_2": "Sīlañhi tesaṃ uttamaṃ,",
  "atk-s0304a:247_3": "na jātigottaṃ.",
  "atk-s0304a:247_4": "Ye purāṇaṃ sarantīti ye porāṇakaṃ brāhmaṇadhammaṃ saranti.",
  "atk-s0304a:247_5": "Abhibhuyya kodhanti kodhaṃ abhibhavitvā tesaṃ dvārāni suguttāni surakkhitāni ahesuṃ.",
  "atk-s0304a:247_6": "Dhamme ca jhāne ca ratāti dasavidhe kusalakammapathadhamme aṭṭhasamāpattijhānesu ca ratā.",
  "atk-s0304a:248_0": "Evaṃ porāṇānaṃ guṇaṃ kathetvā athetarahi brāhmaṇānaṃ mānaṃ nimmaddento ime ca vokkamma japāmasetiādimāha.",
  "atk-s0304a:248_1": "Tattha vokkammāti etehi guṇehi apakkamitvā.",
  "atk-s0304a:248_2": "Japāmaseti mayaṃ japāma sajjhāyāmāti ettakeneva brāhmaṇamhāti maññamānā brāhmaṇā mayanti iminā gottena mattā hutvā visamaṃ caranti,",
  "atk-s0304a:248_3": "visamāni kāyakammādīni karontīti attho.",
  "atk-s0304a:248_4": "Puthuattadaṇḍāti puthu attā daṇḍā etehīti puthuattadaṇḍā,",
  "atk-s0304a:248_5": "gahitanānāvidhadaṇḍāti attho.",
  "atk-s0304a:248_6": "Sataṇhātaṇhesūti sataṇhanittaṇhesu.",
  "atk-s0304a:248_7": "Aguttadvārassa bhavanti moghāti asaṃvutadvārassa sabbepi vatasamādānā moghā bhavantīti dīpeti.",
  "atk-s0304a:248_8": "Yathā kinti?",
  "atk-s0304a:248_9": "Supineva laddhaṃ purisassa vittanti yathā supine purisassa laddhaṃ maṇimuttādinānāvidhaṃ vittaṃ moghaṃ hoti,",
  "atk-s0304a:248_10": "pabujjhitvā kiñci na passati,",
  "atk-s0304a:248_11": "evaṃ moghā bhavantīti attho.",
  "atk-s0304a:249_0": "Anāsakāti ekāhadvīhādivasena anāhārakā.",
  "atk-s0304a:249_1": "Thaṇḍilasāyikā cāti haritakusasanthate bhūmibhāge sayanaṃ,",
  "atk-s0304a:249_2": "pāto sinānañca tayo ca vedāti pātova udakaṃ pavisitvā nhānañceva tayo ca vedā.",
  "atk-s0304a:249_3": "Kharājinaṃ jaṭā paṅkoti kharasamphassaṃ ajinacammañceva jaṭākalāpo ca paṅko ca,",
  "atk-s0304a:249_4": "paṅko nāma dantamalaṃ.",
  "atk-s0304a:249_5": "Mantā sīlabbataṃ tapoti mantā ca ajasīlagosīlasaṅkhātaṃ sīlaṃ ajavatagovatasaṅkhātaṃ vatañca.",
  "atk-s0304a:249_6": "Ayaṃ idāni brāhmaṇānaṃ tapoti vadati.",
  "atk-s0304a:249_7": "Kuhanā vaṅkadaṇḍā cāti paṭicchannakūpo viya paṭicchannadosaṃ kohaññañceva vaṅkadaṇḍo,",
  "atk-s0304a:249_8": "ca udumbarapalāsabeḷuvarukkhānaṃ aññatarato gahitaṃ vaṅkadaṇḍañcāti attho.",
  "atk-s0304a:249_9": "Udakācamanāni cāti udakena mukhaparimajjanāni.",
  "atk-s0304a:249_10": "Vaṇṇā ete brāhmaṇānanti ete brāhmaṇānaṃ parikkhārabhaṇḍakavaṇṇāti dasseti.",
  "atk-s0304a:249_11": "Kata kiñcikkhabhāvanāti katā kiñcikkhabhāvanā.",
  "atk-s0304a:249_12": "Ayameva vā pāṭho,",
  "atk-s0304a:249_13": "āmisakiñcikkhassa vaḍḍhanatthāya katanti attho.",
  "atk-s0304a:250_0": "Evaṃ etarahi brāhmaṇānaṃ mānaṃ nimmadditvā puna porāṇakabrāhmaṇānaṃ vaṇṇaṃ kathento cittañca susamāhitantiādimāha.",
  "atk-s0304a:250_1": "Tattha susamāhitanti tesaṃ brāhmaṇānaṃ cittaṃ upacārappanāsamādhīhi susamāhitaṃ ahosīti dasseti.",
  "atk-s0304a:250_2": "Akhilanti mudu athaddhaṃ.",
  "atk-s0304a:250_3": "So maggo brahmapattiyāti so seṭṭhapattiyā maggo,",
  "atk-s0304a:250_4": "tumhe pana kiṃ brāhmaṇā nāmāti dīpento evamāha.",
  "atk-s0304a:251_0": "Āgamaṃsu nu khvidhāti āgamaṃsu nu kho idha.",
  "atk-s0304a:251_1": "Adhimuccatīti kilesavasena adhimutto giddho hoti.",
  "atk-s0304a:251_2": "Byāpajjatīti byāpādavasena pūticittaṃ hoti.",
  "atk-s0304a:251_3": "Parittacetasoti anupaṭṭhitasatitāya saṃkilesacittena parittacitto.",
  "atk-s0304a:251_4": "Cetovimuttinti phalasamādhiṃ.",
  "atk-s0304a:251_5": "Paññāvimuttinti phalapaññaṃ.",
  "atk-s0304a:251_6": "Appamāṇacetasoti upaṭṭhitasatitāya nikkilesacittena appamāṇacitto.",
  "atk-s0304a:252_0": "10. Verahaccānisuttavaṇṇanā",
  "atk-s0304a:253_0": "133. Dasame kāmaṇḍāyanti evaṃnāmake nagare. Yaggheti codanatthe nipāto. Sesaṃ uttānamevāti.",
  "atk-s0304a:254_0": "Gahapativaggo terasamo.",
  "atk-s0304a:255_0": "14. Devadahavaggo",
  "atk-s0304a:256_0": "1. Devadahasuttavaṇṇanā",
  "atk-s0304a:257_0": "134.",
  "atk-s0304a:257_1": "Devadahavaggassa paṭhame devadahanti napuṃsakaliṅgena laddhanāmo nigamo.",
  "atk-s0304a:257_2": "Manoramāti manaṃ ramayantā,",
  "atk-s0304a:257_3": "manāpāti attho.",
  "atk-s0304a:257_4": "Amanoramāti amanāpā.",
  "atk-s0304a:258_0": "2. Khaṇasuttavaṇṇanā",
  "atk-s0304a:259_0": "135.",
  "atk-s0304a:259_1": "Dutiye chaphassāyatanikā nāmāti visuṃ chaphassāyatanikā nāma nirayā natthi.",
  "atk-s0304a:259_2": "Sabbesupi hi ekatiṃsamahānirayesu chadvāraphassāyatanapaññatti hotiyeva.",
  "atk-s0304a:259_3": "Idaṃ pana avīcimahānirayaṃ sandhāya vuttaṃ.",
  "atk-s0304a:259_4": "Saggāti idhāpi tāvatiṃsapurameva adhippetaṃ.",
  "atk-s0304a:259_5": "Kāmāvacaradevaloke pana ekasmimpi chaphassāyatanapaññattiyā abhāvo nāma natthi.",
  "atk-s0304a:259_6": "Iminā kiṃ dīpeti?",
  "atk-s0304a:259_7": "Niraye ekantadukkhasamappitabhāvena,",
  "atk-s0304a:259_8": "devaloke ca ekantasukhasamappitattā ekantakhiḍḍārativasena uppannapamādena maggabrahmacariyavāsaṃ vasituṃ na sakkā.",
  "atk-s0304a:259_9": "Manussaloko pana vokiṇṇasukhadukkho,",
  "atk-s0304a:259_10": "idheva apāyopi saggopi paññāyati.",
  "atk-s0304a:259_11": "Ayaṃ maggabrahmacariyassa kammabhūmi nāma,",
  "atk-s0304a:259_12": "sā tumhehi laddhā.",
  "atk-s0304a:259_13": "Tasmā ye vo ime mānussakā khandhā laddhā,",
  "atk-s0304a:259_14": "te vo lābhā.",
  "atk-s0304a:259_15": "Yañca vo idaṃ manussattaṃ laddhaṃ,",
  "atk-s0304a:259_16": "paṭiladdho vo brahmacariyavāsassa khaṇo samayoti.",
  "atk-s0304a:259_17": "Vuttampi hetaṃ porāṇehi –",
  "atk-s0304a:260_0": "“Ayaṃ kammabhūmi idha maggabhāvanā,",
  "atk-s0304a:261_0": "Ṭhānāni saṃvejaniyā bahū idha;",
  "atk-s0304a:262_0": "Saṃvegasaṃvejaniyesu vatthusu,",
  "atk-s0304a:263_0": "Saṃvegajātova payuñca yoniso”ti.",
  "atk-s0304a:264_0": "3. Paṭhamarūpārāmasuttavaṇṇanā",
  "atk-s0304a:265_0": "136.",
  "atk-s0304a:265_1": "Tatiye rūpasammuditāti rūpe sammuditā pamoditā.",
  "atk-s0304a:265_2": "Dukkhāti dukkhitā.",
  "atk-s0304a:265_3": "Sukhoti nibbānasukhena sukhito.",
  "atk-s0304a:265_4": "Kevalāti sakalā.",
  "atk-s0304a:265_5": "Yāvatatthīti vuccatīti yattakā atthīti vuccati.",
  "atk-s0304a:265_6": "Ete voti ettha vo-",
  "atk-s0304a:265_7": "kāro nipātamattaṃ.",
  "atk-s0304a:265_8": "Paccanīkamidaṃ hoti,",
  "atk-s0304a:265_9": "sabbalokena passatanti yaṃ idaṃ passantānaṃ paṇḍitānaṃ dassanaṃ,",
  "atk-s0304a:265_10": "taṃ sabbalokena paccanīkaṃ hoti viruddhaṃ.",
  "atk-s0304a:265_11": "Loko hi pañcakkhandhe niccā sukhā attā subhāti maññati,",
  "atk-s0304a:265_12": "paṇḍitā aniccā dukkhā anattā asubhāti.",
  "atk-s0304a:265_13": "Sukhato āhūti sukhanti kathenti.",
  "atk-s0304a:265_14": "Sukhato vidūti sukhanti jānanti.",
  "atk-s0304a:265_15": "Sabbametaṃ nibbānameva sandhāya vuttaṃ.",
  "atk-s0304a:266_0": "Sammūḷhetthāti ettha nibbāne sammūḷhā.",
  "atk-s0304a:266_1": "Aviddasūti bālā.",
  "atk-s0304a:266_2": "Sabbepi hi channavutipāsaṇḍino “nibbānaṃ pāpuṇissāmā”ti saññino honti,",
  "atk-s0304a:266_3": "te pana “nibbānaṃ nāma ida”ntipi na jānanti.",
  "atk-s0304a:266_4": "Nivutānanti kilesanīvaraṇena nivutānaṃ pariyonaddhānaṃ.",
  "atk-s0304a:266_5": "Andhakāro apassatanti apassantānaṃ andhakāro hoti.",
  "atk-s0304a:266_6": "Kiṃ taṃ evaṃ hoti?",
  "atk-s0304a:266_7": "Nibbānaṃ vā nibbānadassanaṃ vā apassantānañhi bālānaṃ nibbānampi nibbānadassanampi kāḷameghaavacchāditaṃ",
  "atk-s0304a:266_8": "viya candamaṇḍalaṃ kaṭāhena paṭikujjitapatto viya ca niccakālaṃ tamo ceva andhakāro ca sampajjati.",
  "atk-s0304a:267_0": "Satañca vivaṭaṃ hoti,",
  "atk-s0304a:267_1": "āloko passatāmivāti satañca sappurisānaṃ paññādassanena passantānaṃ nibbānaṃ āloko viya vivaṭaṃ hoti.",
  "atk-s0304a:267_2": "Santike na vijānanti,",
  "atk-s0304a:267_3": "magā dhammassa akovidāti yaṃ attano sarīre kese vā lomādīsu vā aññatarakoṭṭhāsaṃ paricchinditvā anantarameva",
  "atk-s0304a:267_4": "adhigantabbato attano vā khandhānaṃ nirodhamaggato santike nibbānaṃ.",
  "atk-s0304a:267_5": "Taṃ evaṃ santike samānampi maggabhūtā janā maggāmaggadhammassa catusaccadhammassa vā akovidā na jānanti.",
  "atk-s0304a:268_0": "Māradheyyānupannehīti tebhūmakavaṭṭaṃ mārassa nivāsaṭṭhānaṃ anupannehi.",
  "atk-s0304a:268_1": "Ko nu aññatra ariyebhīti ṭhapetvā ariye ko nu añño nibbānapadaṃ jānituṃ arahati.",
  "atk-s0304a:268_2": "Sammadaññāya parinibbantīti arahattapaññāya sammā jānitvā anantarameva anāsavā hutvā kilesaparinibbānena parinibbanti.",
  "atk-s0304a:268_3": "Atha vā sammadaññāya anāsavā hutvā ante khandhaparinibbānena parinibbāyanti.",
  "atk-s0304a:269_0": "4-12. Dutiyarūpārāmasuttādivaṇṇanā",
  "atk-s0304a:270_0": "137- 145.",
  "atk-s0304a:270_1": "Catutthaṃ suddhikaṃ katvā desiyamāne bujjhanakānaṃ ajjhāsayena vuttaṃ.",
  "atk-s0304a:270_2": "Pañcamādīni tathā tathā bujjhantānaṃ ajjhāsayena vuttāni.",
  "atk-s0304a:270_3": "Attho pana tesaṃ pākaṭoyevāti.",
  "atk-s0304a:271_0": "Devadahavaggo cuddasamo.",
  "atk-s0304a:272_0": "15. Navapurāṇavaggo",
  "atk-s0304a:273_0": "1. Kammanirodhasuttavaṇṇanā",
  "atk-s0304a:274_0": "146.",
  "atk-s0304a:274_1": "Navapurāṇavaggassa paṭhame navapurāṇānīti navāni ca purāṇāni ca. Cakkhu,",
  "atk-s0304a:274_2": "bhikkhave,",
  "atk-s0304a:274_3": "purāṇakammanti na cakkhu purāṇaṃ,",
  "atk-s0304a:274_4": "kammameva purāṇaṃ,",
  "atk-s0304a:274_5": "kammato pana nibbattattā paccayanāmena evaṃ vuttaṃ.",
  "atk-s0304a:274_6": "Abhisaṅkhatanti paccayehi abhisamāgantvā kataṃ.",
  "atk-s0304a:274_7": "Abhisañcetayitanti cetanāya pakappitaṃ.",
  "atk-s0304a:274_8": "Vedaniyaṃ daṭṭhabbanti vedanāya vatthūti passitabbaṃ.",
  "atk-s0304a:274_9": "Nirodhā vimuttiṃ phusatīti imassa tividhassa kammassa nirodhena vimuttiṃ phusati.",
  "atk-s0304a:274_10": "Ayaṃ vuccatīti ayaṃ tassā vimuttiyā ārammaṇabhūto nirodho kammanirodhoti vuccati.",
  "atk-s0304a:274_11": "Iti imasmiṃ sutte pubbabhāgavipassanā kathitā.",
  "atk-s0304a:275_0": "2-5. Aniccanibbānasappāyasuttādivaṇṇanā",
  "atk-s0304a:276_0": "147- 150.",
  "atk-s0304a:276_1": "Dutiye nibbānasappāyanti nibbānassa sappāyaṃ upakārapaṭipadaṃ.",
  "atk-s0304a:276_2": "Tatiyādīsupi eseva nayo.",
  "atk-s0304a:276_3": "Paṭipāṭiyā pana catūsupi etesu suttesu saha vipassanāya cattāro maggā kathitā.",
  "atk-s0304a:277_0": "6-7. Antevāsikasuttādivaṇṇanā",
  "atk-s0304a:278_0": "151- 152.",
  "atk-s0304a:278_1": "Chaṭṭhe anantevāsikanti anto vasanakakilesavirahitaṃ.",
  "atk-s0304a:278_2": "Anācariyakanti ācaraṇakakilesavirahitaṃ.",
  "atk-s0304a:278_3": "Antassa vasantīti anto assa vasanti.",
  "atk-s0304a:278_4": "Te naṃ samudācarantīti te etaṃ adhibhavanti ajjhottharanti sikkhāpenti vā.",
  "atk-s0304a:278_5": "“Evaṃ vejjakammaṃ karohi,",
  "atk-s0304a:278_6": "evaṃ dūtakamma”nti iti sikkhāpanasaṅkhātena samudācaraṇatthenassa te ācariyā nāma honti,",
  "atk-s0304a:278_7": "tehi ācariyehi sācariyakoti vuccati.",
  "atk-s0304a:278_8": "Sesamettha vuttanayeneva veditabbaṃ.",
  "atk-s0304a:278_9": "Sattamaṃ heṭṭhā kathitanayameva.",
  "atk-s0304a:279_0": "8. Atthinukhopariyāyasuttavaṇṇanā",
  "atk-s0304a:280_0": "153.",
  "atk-s0304a:280_1": "Aṭṭhame yaṃ pariyāyaṃ āgammāti yaṃ kāraṇaṃ āgamma.",
  "atk-s0304a:280_2": "Aññatreva saddhāyāti vinā saddhāya saddhaṃ apanetvā.",
  "atk-s0304a:280_3": "Ettha ca saddhāti na paccakkhā saddhā.",
  "atk-s0304a:280_4": "Yo pana parassa evaṃ kira evaṃ kirāti kathentassa sutvā uppanno saddahanākāro,",
  "atk-s0304a:280_5": "taṃ sandhāyetaṃ vuttaṃ.",
  "atk-s0304a:280_6": "Ruciādīsupi rucāpetvā khamāpetvā atthetanti gahaṇākāro ruci nāma,",
  "atk-s0304a:280_7": "evaṃ kira bhavissatīti anussavanaṃ anussavo,",
  "atk-s0304a:280_8": "nisīditvā ekaṃ kāraṇaṃ cintentassa kāraṇaṃ upaṭṭhāti,",
  "atk-s0304a:280_9": "evaṃ upaṭṭhitassa atthetanti gahaṇaṃ ākāraparivitakko nāma,",
  "atk-s0304a:280_10": "kāraṇavitakkoti attho.",
  "atk-s0304a:280_11": "Kāraṇaṃ cintentassa pāpikā laddhi uppajjati,",
  "atk-s0304a:280_12": "taṃ atthesāti gahaṇākāro diṭṭhinijjhānakkhanti nāma.",
  "atk-s0304a:280_13": "Aññaṃ byākareyyāti imāni pañca ṭhānāni muñcitvā arahattaṃ byākareyya.",
  "atk-s0304a:280_14": "Imasmiṃ sutte sekhāsekhānaṃ paccavekkhaṇā kathitā.",
  "atk-s0304a:281_0": "9-10. Indriyasampannasuttādivaṇṇanā",
  "atk-s0304a:282_0": "154- 155.",
  "atk-s0304a:282_1": "Navame indriyasampannoti paripuṇṇindriyo.",
  "atk-s0304a:282_2": "Tattha yena cha indriyāni sammasitvā arahattaṃ pattaṃ,",
  "atk-s0304a:282_3": "so tehi nibbisevanehi indriyehi samannāgatattā,",
  "atk-s0304a:282_4": "cakkhādīni vā cha indriyāni sammasantassa uppannehi saddhādīhi indriyehi samannāgatattā paripuṇṇindriyo nāma hoti,",
  "atk-s0304a:282_5": "taṃ sandhāya bhagavā cakkhundriye cetiādinā nayena desanaṃ vitthāretvā ettāvatā kho bhikkhu indriyasampanno hotīti āha.",
  "atk-s0304a:282_6": "Dasamaṃ heṭṭhā vuttanayamevāti.",
  "atk-s0304a:283_0": "Navapurāṇavaggo pañcadasamo.",
  "atk-s0304a:284_0": "Tatiyo paṇṇāsako.",
  "atk-s0304a:285_0": "16. Nandikkhayavaggo",
  "atk-s0304a:286_0": "1-4. Ajjhattanandikkhayasuttādivaṇṇanā",
  "atk-s0304a:287_0": "156- 159.",
  "atk-s0304a:287_1": "Nandikkhayavaggassa paṭhame nandikkhayā rāgakkhayo,",
  "atk-s0304a:287_2": "rāgakkhayā nandikkhayoti nandiyā ca rāgassa ca atthato ekattā vuttaṃ.",
  "atk-s0304a:287_3": "Suvimuttanti arahattaphalavimuttivasena suṭṭhu vimuttaṃ.",
  "atk-s0304a:287_4": "Sesamettha dutiyādīsu ca uttānameva.",
  "atk-s0304a:288_0": "5-6. Jīvakambavanasamādhisuttādivaṇṇanā",
  "atk-s0304a:289_0": "160- 161.",
  "atk-s0304a:289_1": "Pañcamaṃ samādhivikalānaṃ,",
  "atk-s0304a:289_2": "chaṭṭhaṃ paṭisallānavikalānaṃ cittekaggatañca kāyavivekañca labhantānaṃ etesaṃ kammaṭṭhānaṃ phātiṃ gamissatīti ñatvā kathitaṃ.",
  "atk-s0304a:289_3": "Tattha okkhāyatīti (paccakkhāyati) paññāyati pākaṭaṃ hoti.",
  "atk-s0304a:289_4": "Iti dvīsupi etesu saha vipassanāya cattāro maggā kathitā.",
  "atk-s0304a:290_0": "7-9. Koṭṭhikaaniccasuttādivaṇṇanā",
  "atk-s0304a:291_0": "162-164. Sattamādīsu tīsu therassa vimuttiparipācaniyā dhammāva kathitā.",
  "atk-s0304a:292_0": "10-12. Micchādiṭṭhipahānasuttādivaṇṇanā",
  "atk-s0304a:293_0": "165- 167.",
  "atk-s0304a:293_1": "Dasamādīni tīṇi pāṭiyekkena puggalajjhāsayavasena vuttāni.",
  "atk-s0304a:293_2": "Tesaṃ attho vuttanayeneva veditabboti.",
  "atk-s0304a:294_0": "Nandikkhayavaggo solasamo.",
  "atk-s0304a:295_0": "17. Saṭṭhipeyyālavaggo",
  "atk-s0304a:296_0": "1-60. Ajjhattaaniccachandasuttādivaṇṇanā",
  "atk-s0304a:297_0": "168- 227.",
  "atk-s0304a:297_1": "Tadanantaro saṭṭhipeyyālo nāma hoti,",
  "atk-s0304a:297_2": "so uttānatthova.",
  "atk-s0304a:297_3": "Yāni panettha saṭṭhi suttāni vuttāni,",
  "atk-s0304a:297_4": "tāni “chando pahātabbo”ti evaṃ tassa tasseva padassa vasena bujjhanakānaṃ ajjhāsayavasena vuttāni.",
  "atk-s0304a:297_5": "Iti sabbāni tāni pāṭiyekkena puggalajjhāsayavasena kathitāni.",
  "atk-s0304a:297_6": "Ekekasuttapariyosāne cettha saṭṭhi saṭṭhi bhikkhū arahattaṃ pattāti.",
  "atk-s0304a:298_0": "Saṭṭhipeyyālavaggo.",
  "atk-s0304a:299_0": "18. Samuddavaggo",
  "atk-s0304a:300_0": "1. Paṭhamasamuddasuttavaṇṇanā",
  "atk-s0304a:301_0": "228.",
  "atk-s0304a:301_1": "Samuddavaggassa paṭhame cakkhu,",
  "atk-s0304a:301_2": "bhikkhave,",
  "atk-s0304a:301_3": "purisassa samuddoti yadi duppūraṇaṭṭhena yadi vā samuddanaṭṭhena samuddo,",
  "atk-s0304a:301_4": "cakkhumeva samuddo.",
  "atk-s0304a:301_5": "Tassa hi pathavito yāva akaniṭṭhabrahmalokā nīlādiārammaṇaṃ samosarantaṃ paripuṇṇabhāvaṃ kātuṃ na sakkoti,",
  "atk-s0304a:301_6": "evaṃ duppūraṇaṭṭhenapi samuddo.",
  "atk-s0304a:301_7": "Cakkhu ca tesu tesu nīlādīsu ārammaṇesu samuddati,",
  "atk-s0304a:301_8": "asaṃvutaṃ hutvā osaramānaṃ kilesuppattiyā kāraṇabhāvena sadosagamanena gacchatīti samuddanaṭṭhenapi samuddo.",
  "atk-s0304a:301_9": "Tassa rūpamayo vegoti samuddassa appamāṇo ūmimayo vego viya tassāpi cakkhusamuddassa samosarantassa nīlādibhedassa",
  "atk-s0304a:301_10": "ārammaṇassa vasena appameyyo rūpamayo vego veditabbo.",
  "atk-s0304a:301_11": "Yo taṃ rūpamayaṃ vegaṃ sahatīti yo taṃ cakkhusamudde samosaṭaṃ rūpamayaṃ vegaṃ,",
  "atk-s0304a:301_12": "manāpe rūpe rāgaṃ,",
  "atk-s0304a:301_13": "amanāpe dosaṃ,",
  "atk-s0304a:301_14": "asamapekkhite mohanti evaṃ rāgādikilese anuppādento upekkhakabhāvena sahati.",
  "atk-s0304a:302_0": "Saūmintiādīsu kilesaūmīhi saūmiṃ.",
  "atk-s0304a:302_1": "Kilesāvaṭṭehi sāvaṭṭaṃ.",
  "atk-s0304a:302_2": "Kilesagāhehi sagāhaṃ.",
  "atk-s0304a:302_3": "Kilesarakkhasehi sarakkhasaṃ.",
  "atk-s0304a:302_4": "Kodhūpāyāsassa ca vasena saūmiṃ.",
  "atk-s0304a:302_5": "Vutañhetaṃ “ūmibhayanti kho,",
  "atk-s0304a:302_6": "bhikkhave,",
  "atk-s0304a:302_7": "kodhūpāyāsassetaṃ adhivacana”nti.",
  "atk-s0304a:302_8": "Kāmaguṇavasena sāvaṭṭaṃ.",
  "atk-s0304a:302_9": "Vutañhetaṃ “āvaṭṭaggāhoti kho,",
  "atk-s0304a:302_10": "bhikkhave,",
  "atk-s0304a:302_11": "pañcannetaṃ kāmaguṇānaṃ adhivacana”nti.",
  "atk-s0304a:302_12": "Mātugāmavasena sagāhaṃ sarakkhasaṃ.",
  "atk-s0304a:302_13": "Vuttañhetaṃ “gāharakkhasoti kho,",
  "atk-s0304a:302_14": "bhikkhave,",
  "atk-s0304a:302_15": "mātugāmassetaṃ adhivacana”nti.",
  "atk-s0304a:302_16": "Sesavāresupi eseva nayo.",
  "atk-s0304a:302_17": "Sabhayaṃ duttaraṃ accatarīti ūmibhayena sabhayaṃ duratikkamaṃ atikkami.",
  "atk-s0304a:302_18": "Lokantagūti saṅkhāralokassa antaṃ gato.",
  "atk-s0304a:302_19": "Pāragatoti vuccatīti nibbānaṃ gatoti kathīyati.",
  "atk-s0304a:303_0": "2-3. Dutiyasamuddasuttādivaṇṇanā",
  "atk-s0304a:304_0": "229- 230.",
  "atk-s0304a:304_1": "Dutiye samuddoti samuddanaṭṭhena samuddo,",
  "atk-s0304a:304_2": "kiledanaṭṭhena temanaṭṭhenāti vuttaṃ hoti.",
  "atk-s0304a:304_3": "Yebhuyyenāti ṭhapetvā ariyasāvake.",
  "atk-s0304a:304_4": "Samunnāti kilinnā tintā nimuggā.",
  "atk-s0304a:304_5": "Tantākulakajātātiādi heṭṭhā vitthāritameva.",
  "atk-s0304a:304_6": "Maccujahoti tayo maccū jahitvā ṭhito.",
  "atk-s0304a:304_7": "Nirupadhīti tīhi upadhīhi anupadhi.",
  "atk-s0304a:304_8": "Apunabbhavāyāti nibbānatthāya.",
  "atk-s0304a:304_9": "Amohayī maccurājanti yathā tassa gatiṃ na jānāti,",
  "atk-s0304a:304_10": "evaṃ maccurājānaṃ mohetvā gato.",
  "atk-s0304a:304_11": "Tatiyaṃ vuttanayameva.",
  "atk-s0304a:305_0": "4-6. Khīrarukkhopamasuttādivaṇṇanā",
  "atk-s0304a:306_0": "231- 233.",
  "atk-s0304a:306_1": "Catutthe appahīnaṭṭhena atthi,",
  "atk-s0304a:306_2": "tenevāha so appahīnoti.",
  "atk-s0304a:306_3": "Parittāti,",
  "atk-s0304a:306_4": "pabbatamattampi rūpaṃ aniṭṭhaṃ arajanīyaṃ parittaṃ nāma hoti,",
  "atk-s0304a:306_5": "evarūpāpissa rūpā cittaṃ pariyādiyantīti dasseti.",
  "atk-s0304a:306_6": "Ko pana vādo adhimattānanti iṭṭhārammaṇaṃ panassa rajanīyaṃ vatthu cittaṃ pariyādiyatīti ettha kā kathā?",
  "atk-s0304a:306_7": "Ettha ca nakhapiṭṭhipamāṇampi maṇimuttādi rajanīyaṃ vatthu adhimattārammaṇamevāti veditabbaṃ.",
  "atk-s0304a:306_8": "Daharotiādīni tīṇipi aññamaññavevacanāneva.",
  "atk-s0304a:306_9": "Ābhindeyyāti pahareyya padāleyya vā.",
  "atk-s0304a:306_10": "Pañcame tadubhayanti taṃ ubhayaṃ.",
  "atk-s0304a:306_11": "Chaṭṭhaṃ uttānameva.",
  "atk-s0304a:307_0": "7. Udāyīsuttavaṇṇanā",
  "atk-s0304a:308_0": "234.",
  "atk-s0304a:308_1": "Sattame anekapariyāyenāti anekehi kāraṇehi.",
  "atk-s0304a:308_2": "Itipāyanti itipi ayaṃ.",
  "atk-s0304a:308_3": "Imasmiṃ sutte aniccena anattalakkhaṇaṃ kathitaṃ.",
  "atk-s0304a:309_0": "8. Ādittapariyāyasuttavaṇṇanā",
  "atk-s0304a:310_0": "235.",
  "atk-s0304a:310_1": "Aṭṭhame anubyañjanaso nimittaggāhoti “hatthā sobhanā pādā sobhanā”ti evaṃ anubyañjanavasena nimittaggāho.",
  "atk-s0304a:310_2": "Nimittaggāhoti hi saṃsandetvā gahaṇaṃ,",
  "atk-s0304a:310_3": "anubyañjanaggāhoti vibhattigahaṇaṃ.",
  "atk-s0304a:310_4": "Nimittaggāho kumbhīlasadiso sabbameva gaṇhāti,",
  "atk-s0304a:310_5": "anubyañjanaggāho rattapāsadiso vibhajitvā hatthapādādīsu taṃ taṃ koṭṭhāsaṃ.",
  "atk-s0304a:310_6": "Ime pana dve gāhā ekajavanavārepi labbhanti,",
  "atk-s0304a:310_7": "nānājavanavāre vattabbameva natthi.",
  "atk-s0304a:311_0": "Nimittassādagathitanti nimittassādena ganthitaṃ baddhaṃ.",
  "atk-s0304a:311_1": "Viññāṇanti kammaviññāṇaṃ.",
  "atk-s0304a:311_2": "Tasmiṃ ce samaye kālaṃ kareyyāti na koci saṃkiliṭṭhena cittena kālaṃ karonto nāma atthi.",
  "atk-s0304a:311_3": "Sabbasattānañhi bhavaṅgeneva kālakiriyā hoti.",
  "atk-s0304a:311_4": "Kilesabhayaṃ pana dassento evamāha.",
  "atk-s0304a:311_5": "Samayavasena vā evaṃ vuttaṃ.",
  "atk-s0304a:311_6": "Cakkhudvārasmiñhi āpāthagate ārammaṇe rattacittaṃ vā duṭṭhacittaṃ vā mūḷhacittaṃ vā ārammaṇarasaṃ anubhavitvā bhavaṅgaṃ otarati,",
  "atk-s0304a:311_7": "bhavaṅge ṭhatvā kālakiriyaṃ karoti.",
  "atk-s0304a:311_8": "Tasmiṃ samaye kālaṃ karontassa dveva gatiyo pāṭikaṅkhā,",
  "atk-s0304a:311_9": "imassa samayassa vasenetaṃ vuttaṃ.",
  "atk-s0304a:312_0": "Imaṃ khvāhaṃ,",
  "atk-s0304a:312_1": "bhikkhave,",
  "atk-s0304a:312_2": "ādīnavanti imaṃ anekāni vassasatasahassāni niraye anubhavitabbaṃ dukkhaṃ sampassamāno evaṃ vadāmi tattāya ayosalākāya akkhīni añjāpetukāmoti.",
  "atk-s0304a:312_3": "Iminā nayena sabbattha attho veditabbo.",
  "atk-s0304a:312_4": "Ayosaṅkunāti ayasūlena.",
  "atk-s0304a:312_5": "Sampalimaṭṭhanti dvepi kaṇṇacchiddāni vinivijjhitvā pathaviyaṃ ākoṭanavasena sampalimaṭṭhaṃ.",
  "atk-s0304a:313_0": "Tatiyavāre sampalimaṭṭhanti nakhacchedanaṃ pavesetvā ukkhipitvā sahadhunaṭṭhena chinditvā pātanavasena sampalimaṭṭhaṃ.",
  "atk-s0304a:313_1": "Catutthavāre sampalimaṭṭhanti bandhanamūlaṃ chetvā pātanavasena sampalimaṭṭhaṃ.",
  "atk-s0304a:313_2": "Pañcamavāre sampalimaṭṭhanti tikhiṇāya sattiyā kāyapasādaṃ uppāṭetvā patanavasena sampalimaṭṭhaṃ.",
  "atk-s0304a:313_3": "Sattiyāti ettha mahatī daṇḍakavāsi veditabbā.",
  "atk-s0304a:313_4": "Sottanti nipajjitvā niddokkamanaṃ.",
  "atk-s0304a:313_5": "Yathārūpānaṃ vitakkānaṃ vasaṃ gato saṅghaṃ bhindeyyāti iminā vitakkānaṃ yāva saṅghabhedā pāpakammāvahanatā dassitā.",
  "atk-s0304a:313_6": "Sesamettha uttānameva.",
  "atk-s0304a:314_0": "9-10. Paṭhamahatthapādopamasuttādivaṇṇanā",
  "atk-s0304a:315_0": "236- 237.",
  "atk-s0304a:315_1": "Navame hatthesu,",
  "atk-s0304a:315_2": "bhikkhave,",
  "atk-s0304a:315_3": "satīti hatthesu vijjamānesu.",
  "atk-s0304a:315_4": "Dasame na hotīti vuccamāne bujjhanakānaṃ ajjhāsayavasena vuttaṃ.",
  "atk-s0304a:315_5": "Dvīsupi cetesu vipākasukhadukkhameva dassetvā vaṭṭavivaṭṭaṃ kathitanti.",
  "atk-s0304a:316_0": "Samuddavaggo niṭṭhito.",
  "atk-s0304a:317_0": "19. Āsīvisavaggo",
  "atk-s0304a:318_0": "1. Āsīvisopamasuttavaṇṇanā",
  "atk-s0304a:319_0": "238.",
  "atk-s0304a:319_1": "Āsīvisavaggassa paṭhame bhikkhū āmantesīti ekacārikadvicārikaticārikacatucārikapañcacārike sabhāgavuttino",
  "atk-s0304a:319_2": "kārake yuttapayutte sabbepi dukkhalakkhaṇakammaṭṭhānike parivāretvā nisinne yogāvacare bhikkhū āmantesi.",
  "atk-s0304a:319_3": "Idañhi suttaṃ puggalajjhāsayena vuttaṃ.",
  "atk-s0304a:319_4": "Puggalesupi vipañcitaññūnaṃ disāvāsikānaṃ dukkhalakkhaṇakammaṭṭhānikānaṃ upaṭṭhānavelāya āgantvā satthāraṃ parivāretvā nisinnānaṃ vasena vuttaṃ.",
  "atk-s0304a:319_5": "Evaṃ santepi ugghaṭitaññūādīnaṃ catunnampi puggalānaṃ paccayabhūtamevetaṃ.",
  "atk-s0304a:319_6": "Ugghaṭitaññū puggalo hi imassa suttassa mātikānikkhepeneva arahattaṃ pāpuṇissati,",
  "atk-s0304a:319_7": "vipañcitaññū mātikāya vitthārabhājanena,",
  "atk-s0304a:319_8": "neyyapuggalo imameva suttaṃ sajjhāyanto paripucchanto yoniso manasikaronto kalyāṇamitte sevanto bhajanto payirupāsanto arahattaṃ pāpuṇissati.",
  "atk-s0304a:319_9": "Padaparamassetaṃ suttaṃ anāgate vāsanā bhavissatīti evaṃ sabbesampi upakārabhāvaṃ ñatvā bhagavā sineruṃ",
  "atk-s0304a:319_10": "ukkhipanto viya ākāsaṃ vitthārento viya cakkavāḷapabbataṃ kampento viya ca mahantena ussāhena seyyathāpi,",
  "atk-s0304a:319_11": "bhikkhaveti imaṃ āsīvisopamasuttaṃ ārabhi.",
  "atk-s0304a:320_0": "Tattha cattāro āsīvisāti kaṭṭhamukho,",
  "atk-s0304a:320_1": "pūtimukho,",
  "atk-s0304a:320_2": "aggimukho,",
  "atk-s0304a:320_3": "satthamukhoti ime cattāro.",
  "atk-s0304a:320_4": "Tesu kaṭṭhamukhena daṭṭhassa sakalasarīraṃ sukkhakaṭṭhaṃ viya thaddhaṃ hoti,",
  "atk-s0304a:320_5": "sandhipabbesu adhimattaṃ ayasūlasamappitaṃ viya tiṭṭhati.",
  "atk-s0304a:320_6": "Pūtimukhena daṭṭhassa pakkapūtipanasaṃ viya vipubbakabhāvaṃ āpajjitvā paggharati,",
  "atk-s0304a:320_7": "caṅgavāre pakkhittaudakaṃ viya hoti.",
  "atk-s0304a:320_8": "Aggimukhena daṭṭhassa sakalasarīraṃ jhāyitvā bhasmamuṭṭhi viya thusamuṭṭhi viya ca vippakirīyati.",
  "atk-s0304a:320_9": "Sattamukhena daṭṭhassa sakalasarīraṃ bhijjati,",
  "atk-s0304a:320_10": "asanipātaṭṭhānaṃ viya mahānikhādanena khatasandhimukhaṃ viya ca hoti.",
  "atk-s0304a:320_11": "Evaṃ visavasena vibhattā cattāro āsīvisā.",
  "atk-s0304a:321_0": "Visavegavikārena panete soḷasa honti.",
  "atk-s0304a:321_1": "Kaṭṭhamukho hi daṭṭhaviso,",
  "atk-s0304a:321_2": "diṭṭhaviso,",
  "atk-s0304a:321_3": "phuṭṭhaviso,",
  "atk-s0304a:321_4": "vātavisoti catubbidho hoti.",
  "atk-s0304a:321_5": "Tena hi daṭṭhampi diṭṭhampi phuṭṭhampi tassa vātena pahaṭampi sarīraṃ vuttappakārena thaddhaṃ hoti.",
  "atk-s0304a:321_6": "Sesesupi eseva nayoti.",
  "atk-s0304a:321_7": "Evaṃ visavegavikāravasena soḷasa honti.",
  "atk-s0304a:322_0": "Puna puggalapaṇṇattivasena catusaṭṭhi honti. Kathaṃ?",
  "atk-s0304a:322_1": "Kaṭṭhamukhesu tāva daṭṭhaviso ca āgataviso no ghoraviso,",
  "atk-s0304a:322_2": "ghoraviso no āgataviso,",
  "atk-s0304a:322_3": "āgataviso ceva ghoraviso ca,",
  "atk-s0304a:322_4": "nevāgataviso na ghoravisoti catubbidho hoti.",
  "atk-s0304a:322_5": "Tattha yassa visaṃ sampajjalitatiṇukkāya aggi viya sīghaṃ abhiruhitvā akkhīni gahetvā khandhaṃ gahetvā",
  "atk-s0304a:322_6": "sīsaṃ gahetvā ṭhitanti vattabbataṃ āpajjati maṇisappādīnaṃ visaṃ viya,",
  "atk-s0304a:322_7": "mantaṃ pana parivattetvā kaṇṇavātaṃ datvā daṇḍakena pahaṭamatte otaritvā daṭṭhaṭṭhāneyeva tiṭṭhati,",
  "atk-s0304a:322_8": "ayaṃ āgataviso no ghoraviso nāma.",
  "atk-s0304a:322_9": "Yassa pana visaṃ saṇikaṃ abhiruhati,",
  "atk-s0304a:322_10": "āruḷhāruḷhaṭṭhāne pana ayaṃ sītaudakaṃ viya hoti udakasappādīnaṃ visaṃ viya,",
  "atk-s0304a:322_11": "dvādasavassaccayenāpi kaṇṇapiṭṭhikhandhapiṭṭhikādīsu gaṇḍapiḷakādivasena paññāyati,",
  "atk-s0304a:322_12": "mantaparivattanādīsu ca kayiramānāsu sīghaṃ na otarati,",
  "atk-s0304a:322_13": "ayaṃ ghoraviso no āgataviso nāma.",
  "atk-s0304a:322_14": "Yassa pana visaṃ sīghaṃ abhiruhati,",
  "atk-s0304a:322_15": "na sīghaṃ otarati aneḷakasappādīnaṃ visaṃ viya,",
  "atk-s0304a:322_16": "ayaṃ āgataviso ceva ghoraviso ca.",
  "atk-s0304a:322_17": "Yassa pana visaṃ mandaṃ hoti,",
  "atk-s0304a:322_18": "otāriyamānampi sukheneva otarati nīlasappadhammanisappādīnaṃ visaṃ viya,",
  "atk-s0304a:322_19": "ayaṃ nevāgataviso na ghoraviso nāma.",
  "atk-s0304a:322_20": "Iminā upāyena kaṭṭhamukhe daṭṭhavisādayo pūtimukhādīsu ca daṭṭhavisādayo veditabbāti.",
  "atk-s0304a:322_21": "Evaṃ puggalapaṇṇattivasena catusaṭṭhi.",
  "atk-s0304a:323_0": "Tesu “aṇḍajā nāgā”tiādinā yonivasena ekekaṃ catudhā vibhajitvā chapaṇṇāsādhikāni dve satāni honti.",
  "atk-s0304a:323_1": "Te jalajāthalajāti dviguṇitā dvādasādhikāni pañcasatāni honti,",
  "atk-s0304a:323_2": "te kāmarūpaakāmarūpānaṃ vasena dviguṇitā catuvīsādhikasahassasaṅkhā honti.",
  "atk-s0304a:323_3": "Puna gatamaggassa paṭilomato saṃkhippamānā kaṭṭhamukhādivasena cattārova hontīti.",
  "atk-s0304a:323_4": "Te sandhāya bhagavā “seyyathāpi,",
  "atk-s0304a:323_5": "bhikkhave,",
  "atk-s0304a:323_6": "cattāro āsīvisā”ti āha.",
  "atk-s0304a:323_7": "Kulavasena hi ete gahitā.",
  "atk-s0304a:324_0": "Tattha āsīvisāti āsittavisātipi āsīvisā,",
  "atk-s0304a:324_1": "asitavisātipi āsīvisā,",
  "atk-s0304a:324_2": "asisadisavisātipi āsīvisā.",
  "atk-s0304a:324_3": "Āsittavisāti sakalakāye āsiñcitvā viya ṭhapitavisā,",
  "atk-s0304a:324_4": "parassa ca attano sarīre ca āsiñcanavisāti attho.",
  "atk-s0304a:324_5": "Asitavisāti yaṃ yaṃ etehi asitaṃ hoti paribhuttaṃ,",
  "atk-s0304a:324_6": "taṃ taṃ visameva sampajjati,",
  "atk-s0304a:324_7": "tasmā asitaṃ visaṃ hoti etesanti āsīvisā.",
  "atk-s0304a:324_8": "Asisadisavisāti asiviya tikhiṇaṃ paramammacchedanasamatthaṃ visaṃ etesanti āsīvisāti evamettha vacanattho veditabbo.",
  "atk-s0304a:324_9": "Uggatejāti uggatatejā balavatejā.",
  "atk-s0304a:324_10": "Ghoravisāti dunnimmaddanavisā.",
  "atk-s0304a:325_0": "Evaṃ vadeyyunti paṭijaggāpanatthaṃ evaṃ vadeyyuṃ.",
  "atk-s0304a:325_1": "Rājāno hi āsīvise gāhāpetvā –",
  "atk-s0304a:325_2": "“tathārūpe core vā etehi ḍaṃsāpetvā māressāma,",
  "atk-s0304a:325_3": "nagarūparodhakāle parasenāya vā taṃ khipissāma,",
  "atk-s0304a:325_4": "parabalaṃ nimmaddetuṃ asakkontā subhojanaṃ bhuñjitvā varasayanaṃ āruyha etehi attānaṃ ḍaṃsāpetvā sattūnaṃ",
  "atk-s0304a:325_5": "vasaṃ anāgacchantā attano ruciyā marissāmā”ti āsīvise jaggāpenti.",
  "atk-s0304a:325_6": "Te yaṃ coraṃ sahasāva māretuṃ na icchanti,",
  "atk-s0304a:325_7": "“evamete dīgharattaṃ dukkhappatto hutvā marissantī”ti icchantā taṃ purisaṃ evaṃ vadanti ime te ambho purisa cattāro āsīvisāti.",
  "atk-s0304a:326_0": "Tattha kālena kālanti kāle kāle.",
  "atk-s0304a:326_1": "Saṃvesetabbāti nipajjāpetabbā.",
  "atk-s0304a:326_2": "Aññataro vā aññataro vāti kaṭṭhamukhādīsu yo koci.",
  "atk-s0304a:326_3": "Yaṃ te ambho purisa karaṇīyaṃ,",
  "atk-s0304a:326_4": "taṃ karohīti idaṃ atthacarakassa vacanaṃ veditabbaṃ.",
  "atk-s0304a:326_5": "Tassa kira purisassa evaṃ āsīvise paṭipādetvā ‘ayaṃ vo upaṭṭhāko’ti catūsu peḷāsu ṭhapitānaṃ āsīvisānaṃ ārocenti.",
  "atk-s0304a:326_6": "Atheko nikkhamitvā āgamma tassa purisassa dakkhiṇapādānusārena abhiruhitvā dakkhiṇahatthaṃ maṇibandhato",
  "atk-s0304a:326_7": "paṭṭhāya veṭhetvā dakkhiṇakaṇṇasotamūle phaṇaṃ katvā susūti karonto nipajji.",
  "atk-s0304a:326_8": "Aparo vāmapādānusārena abhiruhitvā tatheva vāmahatthaṃ veṭhetvā vāmakaṇṇasotamūle phaṇaṃ katvā susūti karonto nipajji,",
  "atk-s0304a:326_9": "tatiyo nikkhamitvā abhimukhaṃ abhiruhitvā kucchiṃ veṭhetvā galavāṭakamūle phaṇaṃ katvā susūti karonto nipajji,",
  "atk-s0304a:326_10": "catuttho piṭṭhibhāgena abhiruhitvā gīvaṃ veṭhetvā uparimuddhani phaṇaṃ ṭhapetvā susūti karonto nipajji.",
  "atk-s0304a:327_0": "Evaṃ catūsu āsīvisesu sarīraṭṭhakesuyeva jātesu eko tassa purisassa atthacarakapuriso taṃ disvā “kiṃ te,",
  "atk-s0304a:327_1": "bho purisa,",
  "atk-s0304a:327_2": "laddha”nti, pucchi.",
  "atk-s0304a:327_3": "Tato tena “ime me, bho,",
  "atk-s0304a:327_4": "hatthesu hatthakaṭakaṃ viya bāhāsu keyūraṃ viya kucchimhi kucchiveṭhanasāṭako viya kaṇṇesu kaṇṇacūḷikā",
  "atk-s0304a:327_5": "viya gale muttāvaliyo viya sīse sīsapasādhanaṃ viya keci alaṅkāravisesā raññā dinnā”ti vutte so āha –",
  "atk-s0304a:327_6": "“bho andhabāla,",
  "atk-s0304a:327_7": "mā evaṃ maññittha ‘raññā me tuṭṭhenetaṃ pasādhanaṃ dinna’nti.",
  "atk-s0304a:327_8": "Tvaṃ rañño āgucārī coro,",
  "atk-s0304a:327_9": "ime ca cattāro āsīvisā durupaṭṭhāhā duppaṭijaggiyā,",
  "atk-s0304a:327_10": "ekasmiṃ uṭṭhātukāme eko nhāyitukāmo hoti,",
  "atk-s0304a:327_11": "ekasmiṃ nhāyitukāme eko bhuñjitukāmo,",
  "atk-s0304a:327_12": "ekasmiṃ bhuñjitukāme eko nipajjitukāmo.",
  "atk-s0304a:327_13": "Tesu yasseva icchā na pūrati,",
  "atk-s0304a:327_14": "so tattheva ḍaṃsitvā māretī”ti.",
  "atk-s0304a:327_15": "Atthi pana, bho,",
  "atk-s0304a:327_16": "evaṃ sante koci sotthimaggoti? Āma,",
  "atk-s0304a:327_17": "rājapurisānaṃ vikkhittabhāvaṃ ñatvā palāyanaṃ sotthibhāvoti vatvā “yaṃ te karaṇīyaṃ,",
  "atk-s0304a:327_18": "taṃ karohī”ti vadeyya.",
  "atk-s0304a:328_0": "Taṃ sutvā itaro catunnaṃ āsīvisānaṃ pamādakkhaṇaṃ rājapurisehi ca pavivittaṃ disvā,",
  "atk-s0304a:328_1": "vāmahatthena dakkhiṇahatthaṃ veṭhetvā,",
  "atk-s0304a:328_2": "dakkhiṇakaṇṇacūḷikāya phaṇaṃ ṭhapetvā,",
  "atk-s0304a:328_3": "sayitāsīvisassa sarīraṃ parimajjanto viya saṇikaṃ taṃ apanetvā,",
  "atk-s0304a:328_4": "eteneva upāyena sesepi apanetvā tesaṃ bhīto palāyeyya.",
  "atk-s0304a:328_5": "Atha naṃ te āsīvisā “ayaṃ amhākaṃ raññā upaṭṭhāko dinno”ti anubandhamānā āgaccheyyuṃ.",
  "atk-s0304a:328_6": "Idaṃ sandhāya atha kho so,",
  "atk-s0304a:328_7": "bhikkhave,",
  "atk-s0304a:328_8": "puriso bhīto catunnaṃ āsīvisānaṃ…pe…",
  "atk-s0304a:328_9": "palāyethāti vuttaṃ.",
  "atk-s0304a:329_0": "Tasmiṃ pana purise evaṃ āgatamaggaṃ oloketvā oloketvā palāyante rājā “palāto so puriso”ti sutvā “ko nu",
  "atk-s0304a:329_1": "kho taṃ anubandhitvā ghātetuṃ sakkhissatī”ti vicinanto tasseva paccatthike pañca jane labhitvā “gacchatha",
  "atk-s0304a:329_2": "naṃ anubandhitvā ghātethā”ti peseyya.",
  "atk-s0304a:329_3": "Athassa atthacarā purisā taṃ pavattiṃ ñatvā āroceyyuṃ.",
  "atk-s0304a:329_4": "So bhiyyosomattāya bhīto palāyetha.",
  "atk-s0304a:329_5": "Imamatthaṃ sandhāya tamenaṃ evaṃ vadeyyuntiādi vuttaṃ.",
  "atk-s0304a:330_0": "Chaṭṭho antaracaro vadhakoti “paṭhamaṃ āsīvisehi anubaddho ito cito ca te vañcento palāyi,",
  "atk-s0304a:330_1": "idāni pañcahi paccatthikehi anubaddho suṭṭhutaraṃ palāyati,",
  "atk-s0304a:330_2": "na sakkā so evaṃ gahetuṃ,",
  "atk-s0304a:330_3": "upalāḷanāya pana sakkā,",
  "atk-s0304a:330_4": "tasmā daharakālato paṭṭhāya ekato khāditvā ca pivitvā ca santhavaṃ antaracaraṃ vadhakamassa pesethā”ti",
  "atk-s0304a:330_5": "amaccehi vuttena raññā pariyesitvā pesito antaracaro vadhako.",
  "atk-s0304a:331_0": "So passeyya suññaṃ gāmanti nivattitvā olokento padaṃ ghāyitvā ghāyitvā vegenāgacchante cattāro āsīvise",
  "atk-s0304a:331_1": "pañca vadhake paccatthike chaṭṭhañca antaracaraṃ vadhakaṃ “nivatta bho,",
  "atk-s0304a:331_2": "mā palāyi,",
  "atk-s0304a:331_3": "puttadārena saddhiṃ kāme paribhuñjanto sukhaṃ vasissasī”ti vatvā āgacchantaṃ disvā,",
  "atk-s0304a:331_4": "bhiyyosomattāya yena vā tena vā palāyanto paccantaraṭṭhe abhimukhagataṃ ekaṃ chakuṭikaṃ suññaṃ gāmaṃ passeyya.",
  "atk-s0304a:331_5": "Rittakaññeva paviseyyāti dhanadhaññamañcapīṭhādīhi virahitattā rittakaññeva paviseyya.",
  "atk-s0304a:331_6": "Tucchakaṃ suññakanti etasseva vevacanaṃ.",
  "atk-s0304a:331_7": "Parimaseyyāti “sace pānīyaṃ bhavissati,",
  "atk-s0304a:331_8": "pivissāmi,",
  "atk-s0304a:331_9": "sace bhattaṃ bhavissati,",
  "atk-s0304a:331_10": "bhuñjissāmī”ti bhājanaṃ vivaritvā hatthaṃ anto pavesetvā parimaseyya.",
  "atk-s0304a:332_0": "Tamenaṃ evaṃ vadeyyunti channaṃ gharānaṃ ekagharepi kiñci alabhitvā gāmamajjhe eko sandacchāyo rukkho atthi,",
  "atk-s0304a:332_1": "tattha vaṅkaphalakaṃ atthataṃ disvā,",
  "atk-s0304a:332_2": "“idha tāva nisīdissāmī”ti gantvā,",
  "atk-s0304a:332_3": "tattha nisinnaṃ mandamandena vātena bījiyamānaṃ tattakamattampi sukhaṃ santato assādayamānaṃ,",
  "atk-s0304a:332_4": "tamenaṃ purisaṃ kecideva atthacarakā bahi pavattiṃ ñatvā āgatā evaṃ vadeyyuṃ.",
  "atk-s0304a:332_5": "Idāni ambho purisāti ambho, purisa, idāni.",
  "atk-s0304a:332_6": "Corā gāmaghātakāti “yadevettha labhissāma,",
  "atk-s0304a:332_7": "taṃ gaṇhissāma vā ghātessāma vā”ti āgatā cha gāmaghātakacorā.",
  "atk-s0304a:333_0": "Udakaṇṇavanti gambhīraṃ puthulaṃ udakaṃ.",
  "atk-s0304a:333_1": "Gambhīrampi hi aputhulaṃ,",
  "atk-s0304a:333_2": "puthulaṃ vā agambhīraṃ,",
  "atk-s0304a:333_3": "na aṇṇavoti vuccati,",
  "atk-s0304a:333_4": "yampana gambhīrañca puthulañca,",
  "atk-s0304a:333_5": "tassevetaṃ nāmaṃ.",
  "atk-s0304a:333_6": "Sāsaṅkaṃ sappaṭibhayanti catunnaṃ āsīvisānaṃ pañcannaṃ vadhakānaṃ chaṭṭhassa antaracarassa channañca gāmaghātakacorānaṃ vasena sāsaṅkaṃ sappaṭibhayaṃ.",
  "atk-s0304a:333_7": "Khemaṃ appaṭibhayanti tesaṃyeva āsīvisādīnaṃ abhāvena khemañca nibbhayañca vicitrauyyānavaraṃ bahvannapānaṃ devanagarasadisaṃ.",
  "atk-s0304a:333_8": "Na cassa nāvā santāraṇīti “imāya nāvāya orimatīrato paratīraṃ gamissantī”ti evaṃ ṭhapitā ca santāraṇī nāvā na bhaveyya.",
  "atk-s0304a:333_9": "Uttarasetu vāti rukkhasetu-",
  "atk-s0304a:333_10": "jaṅghasetu-",
  "atk-s0304a:333_11": "sakaṭasetūnaṃ aññataro uttarasetu vā na bhaveyya.",
  "atk-s0304a:333_12": "Tiṭṭhati brāhmaṇoti na kho esa brāhmaṇo.",
  "atk-s0304a:333_13": "Kasmā naṃ brāhmaṇoti āha?",
  "atk-s0304a:333_14": "Ettakānaṃ paccatthikānaṃ bāhitattā,",
  "atk-s0304a:333_15": "desanaṃ vā vinivattento ekaṃ khīṇāsavabrāhmaṇaṃ dassetumpi evamāha.",
  "atk-s0304a:334_0": "Tasmiṃ pana evaṃ uttiṇṇe cattāro āsīvisā “na laddho vatāsi amhehi,",
  "atk-s0304a:334_1": "ajja te murumurāya jīvitaṃ khāditvā chaḍḍeyyāma”.",
  "atk-s0304a:334_2": "Pañca paccatthikā “na laddho vatāsi amhehi,",
  "atk-s0304a:334_3": "ajja te parivāretvā aṅgamaṅgāni chinditvā rañño santikaṃ gatā sataṃ vā sahassaṃ vā labheyyāma”.",
  "atk-s0304a:334_4": "Chaṭṭho antaracaro “na laddho vatāsi mayā,",
  "atk-s0304a:334_5": "ajja te phalikavaṇṇena asinā sīsaṃ chinditvā,",
  "atk-s0304a:334_6": "senāpatiṭṭhānaṃ labhitvā sampattiṃ anubhaveyyaṃ”.",
  "atk-s0304a:334_7": "Cha corā “na laddho vatāsi amhehi,",
  "atk-s0304a:334_8": "ajja te vividhāni kammakāraṇāni kāretvā bahudhanaṃ āharāpessāmā”ti cintetvā,",
  "atk-s0304a:334_9": "udakaṇṇavaṃ otarituṃ asakkontā rañño āṇāya kopitattā parato gantumpi avisahantā tattheva sussitvā mareyyuṃ.",
  "atk-s0304a:335_0": "Upamā kho myāyanti ettha evaṃ ādito paṭṭhāya opammasaṃsandanaṃ veditabbaṃ –",
  "atk-s0304a:335_1": "rājā viya hi kammaṃ daṭṭhabbaṃ,",
  "atk-s0304a:335_2": "rājāparādhikapuriso viya vaṭṭanissito puthujjano.",
  "atk-s0304a:335_3": "Cattāro āsīvisā viya cattāri mahābhūtāni,",
  "atk-s0304a:335_4": "rañño tassa cattāro āsīvise paṭicchāpitakālo viya kammunā puthujjanassa paṭisandhikkhaṇeyeva catunnaṃ mahābhūtānaṃ dinnakālo.",
  "atk-s0304a:335_5": "“Imesaṃ āsīvisānaṃ pamādakkhaṇe rājapurisānañca vivittakkhaṇe nikkhamitvā yaṃ te ambho, purisa,",
  "atk-s0304a:335_6": "karaṇīyaṃ,",
  "atk-s0304a:335_7": "taṃ karohī”ti vacanena “palāyassū”ti vuttakālo viya satthārā imassa bhikkhuno mahābhūtakammaṭṭhānaṃ kathetvā",
  "atk-s0304a:335_8": "“imesu catūsu mahābhūtesu nibbinda virajja,",
  "atk-s0304a:335_9": "evaṃ vaṭṭato parimuccissasī”ti kathitakālo,",
  "atk-s0304a:335_10": "tassa purisassa atthacarakavacanaṃ sutvā catunnaṃ āsīvisānaṃ pamādakkhaṇe rājapurisānañca vivittakkhaṇe",
  "atk-s0304a:335_11": "nikkhamitvā yena vā tena vā palāyanaṃ viya imassa bhikkhuno satthu santike kammaṭṭhānaṃ labhitvā mahābhūtāsīvisehi",
  "atk-s0304a:335_12": "parimuccanatthāya ñāṇapalāyanena palāyanaṃ.",
  "atk-s0304a:336_0": "Idāni catunnetaṃ mahābhūtānaṃ adhivacanaṃ pathavīdhātuyā āpodhātuyātiādīsu catumahābhūtakathā ca pañcupādānakkhandhakathā",
  "atk-s0304a:336_1": "ca āyatanakathā ca visuddhimagge vitthāritanayeneva veditabbā.",
  "atk-s0304a:336_2": "Ettha ca kaṭṭhamukhaāsīviso viya pathavīdhātu daṭṭhabbā,",
  "atk-s0304a:336_3": "pūtimukhaaggimukhasatthamukhā viya sesadhātuyo.",
  "atk-s0304a:336_4": "Yatheva hi kaṭṭhamukhena daṭṭhassa sakalakāyo thaddho hoti,",
  "atk-s0304a:336_5": "evaṃ pathavīdhātupakopenāpi.",
  "atk-s0304a:336_6": "Yathā ca pūtimukhādīhi daṭṭhassa paggharati ceva jhāyati ca chijjati ca,",
  "atk-s0304a:336_7": "evaṃ āpodhātutejodhātuvāyodhātupakopenāpīti.",
  "atk-s0304a:336_8": "Tenāhu aṭṭhakathācariyā –",
  "atk-s0304a:337_0": "“Patthaddho bhavatī kāyo, daṭṭho kaṭṭhamukhena vā;",
  "atk-s0304a:338_0": "Pathavīdhātupakopena, hoti kaṭṭhamukheva so.",
  "atk-s0304a:339_0": "“Pūtiko bhavatī kāyo, daṭṭho pūtimukhena vā;",
  "atk-s0304a:340_0": "Āpodhātupakopena, hoti pūtimukheva so.",
  "atk-s0304a:341_0": "“Santatto bhavatī kāyo, daṭṭho aggimukhena vā;",
  "atk-s0304a:342_0": "Tejodhātupakopena, hoti aggimukheva so.",
  "atk-s0304a:343_0": "“Sañchinno bhavatī kāyo, daṭṭho satthamukhena vā;",
  "atk-s0304a:344_0": "Vāyodhātupakopena, hoti satthamukheva so”ti. –",
  "atk-s0304a:345_0": "Evaṃ tāvettha visesato sadisabhāvo veditabbo.",
  "atk-s0304a:346_0": "Avisesato pana āsayato visavegavikārato anatthaggahaṇato durupaṭṭhānato durāsadato akataññutato avisesakārito",
  "atk-s0304a:346_1": "anantadosūpaddavatoti imehi kāraṇehi etesaṃ āsīvisasadisatā veditabbā.",
  "atk-s0304a:346_2": "Tattha āsayatoti āsīvisānañhi vammiko āsayo,",
  "atk-s0304a:346_3": "tattheva te vasanti.",
  "atk-s0304a:346_4": "Mahābhūtānampi kāyavammiko āsayo.",
  "atk-s0304a:346_5": "Āsīvisānañca rukkhasusiratiṇapaṇṇagahanasaṅkāraṭṭhānānipi āsayo.",
  "atk-s0304a:346_6": "Etesupi hi te vasanti.",
  "atk-s0304a:346_7": "Mahābhūtānampi kāyasusiraṃ kāyagahanaṃ kāyasaṅkāraṭṭhānaṃ āsayoti.",
  "atk-s0304a:346_8": "Evaṃ tāva āsayato sadisatā veditabbā.",
  "atk-s0304a:347_0": "Visavegavikāratoti āsīvisā hi kulavasena kaṭṭhamukhādibhedato cattāro.",
  "atk-s0304a:347_1": "Tattha ekeko visavikārato vibhajjamāno daṭṭhavisādivasena catubbidho hoti.",
  "atk-s0304a:347_2": "Mahābhūtānipi paccattalakkhaṇavasena pathavīādibhedato cattāri.",
  "atk-s0304a:347_3": "Ettha ekekaṃ kammasamuṭṭhānādivasena catubbidhaṃ hoti.",
  "atk-s0304a:347_4": "Evaṃ visavegavikārato sadisatā veditabbā.",
  "atk-s0304a:348_0": "Anatthaggahaṇatoti āsīvise gaṇhantā pañca anatthe gaṇhanti –",
  "atk-s0304a:348_1": "duggandhaṃ gaṇhanti,",
  "atk-s0304a:348_2": "asuciṃ gaṇhanti,",
  "atk-s0304a:348_3": "byādhiṃ gaṇhanti,",
  "atk-s0304a:348_4": "visaṃ gaṇhanti,",
  "atk-s0304a:348_5": "maraṇaṃ gaṇhanti.",
  "atk-s0304a:348_6": "Mahābhūtānipi gaṇhantā pañca anatthe gaṇhanti –",
  "atk-s0304a:348_7": "duggandhaṃ gaṇhanti,",
  "atk-s0304a:348_8": "asuciṃ gaṇhanti,",
  "atk-s0304a:348_9": "byādhiṃ gaṇhanti,",
  "atk-s0304a:348_10": "jaraṃ gaṇhanti,",
  "atk-s0304a:348_11": "maraṇaṃ gaṇhanti.",
  "atk-s0304a:348_12": "Tenāhu porāṇā –",
  "atk-s0304a:349_0": "“Yekeci sappaṃ gaṇhanti, mīḷhalittaṃ mahāvisaṃ;",
  "atk-s0304a:350_0": "Pañca gaṇhantunatthāni, loke sappābhinandino.",
  "atk-s0304a:351_0": "“Duggandhaṃ asuciṃ byādhiṃ, visaṃ maraṇapañcamaṃ;",
  "atk-s0304a:352_0": "Anatthā honti pañcete, mīḷhalitte bhujaṅgame.",
  "atk-s0304a:353_0": "“Evamevaṃ akusalā, andhabālaputhujjanā;",
  "atk-s0304a:354_0": "Pañca gaṇhantunatthāni, bhave jātābhinandino.",
  "atk-s0304a:355_0": "“Duggandhaṃ asuciṃ byādhiṃ, jaraṃ maraṇapañcamaṃ;",
  "atk-s0304a:356_0": "Anatthā honti pañcete, mīḷhalitteva pannage”ti. –",
  "atk-s0304a:357_0": "Evaṃ anatthaggahaṇato sadisatā veditabbā.",
  "atk-s0304a:358_0": "Durupaṭṭhānatoti te āsīvisā durupaṭṭhānā,",
  "atk-s0304a:358_1": "ekasmiṃ uṭṭhātukāme eko nhāyitukāmo hoti,",
  "atk-s0304a:358_2": "tasmiṃ nhāyitukāme aparo bhuñjitukāmo,",
  "atk-s0304a:358_3": "tasmiṃ bhuñjitukāme añño nipajjitukāmo hoti.",
  "atk-s0304a:358_4": "Tesu yassa yasseva ajjhāsayo na pūrati,",
  "atk-s0304a:358_5": "so tattheva ḍaṃsitvā māreti.",
  "atk-s0304a:358_6": "Imehi pana āsīvisehi bhūtāneva durupaṭṭhānatarāni.",
  "atk-s0304a:358_7": "Pathavīdhātuyā hi bhesajje kayiramāne āpodhātu kuppati,",
  "atk-s0304a:358_8": "tasseva bhesajjaṃ karontassa tejodhātūti evaṃ ekissā bhesajje kayiramāne aparā kuppantīti.",
  "atk-s0304a:358_9": "Evaṃ durupaṭṭhānato sadisatā veditabbā.",
  "atk-s0304a:359_0": "Durāsadatoti durāsadā hi āsīvisā,",
  "atk-s0304a:359_1": "gehassa purimabhāge āsīvisaṃ disvā pacchimabhāgena palāyanti,",
  "atk-s0304a:359_2": "pacchimabhāge disvā purimabhāgena,",
  "atk-s0304a:359_3": "gehamajjhe disvā gabbhaṃ pavisanti,",
  "atk-s0304a:359_4": "gabbhe disvā mañcapīṭhaṃ abhiruhanti.",
  "atk-s0304a:359_5": "Mahābhūtāni tatopi durāsadatarāni.",
  "atk-s0304a:359_6": "Tathārūpena hi kuṭṭharogena phuṭṭhassa kaṇṇanāsādīni chinditvā patanti,",
  "atk-s0304a:359_7": "sarīraṃ samphuṭati nīlamakkhikā parivārenti,",
  "atk-s0304a:359_8": "sarīragandho dūratova ubbāhati.",
  "atk-s0304a:359_9": "Taṃ purisaṃ akkosamānampi paridevamānampi neva rosavasena,",
  "atk-s0304a:359_10": "na kāruññena,",
  "atk-s0304a:359_11": "upasaṅkamituṃ sakkonti,",
  "atk-s0304a:359_12": "nāsikaṃ pidahitvā kheḷaṃ pātentā dūratova naṃ vivajjenti.",
  "atk-s0304a:359_13": "Evaṃ aññesampi bhagandarakucchirogavātarogādīnaṃ bībhacchajegucchabhāvakarānañca rogānaṃ vasena ayamevattho vibhāvetabboti.",
  "atk-s0304a:359_14": "Evaṃ durāsadato sadisatā veditabbā.",
  "atk-s0304a:360_0": "Akataññutatoti āsīvisā hi akataññuno honti,",
  "atk-s0304a:360_1": "nhāpiyamānāpi bhojiyamānāpi gandhamālādīhi pūjiyamānāpi peḷāyaṃ pakkhipitvā parihariyamānāpi otārameva gavesanti.",
  "atk-s0304a:360_2": "Yattha otāraṃ labhanti,",
  "atk-s0304a:360_3": "tattheva naṃ ḍaṃsitvā mārenti.",
  "atk-s0304a:360_4": "Āsīvisehipi mahābhūtāneva akataññutarāni.",
  "atk-s0304a:360_5": "Etesañhi kataṃ nāma natthi,",
  "atk-s0304a:360_6": "sītena vā uṇhena vā nimmalena jalena nhāpiyamānānipi gandhamālādīhi sakkariyamānānipi muduvatthamudusayanamuduyānādīhi parihariyamānānipi,",
  "atk-s0304a:360_7": "varabhojanaṃ bhojiyamānānipi,",
  "atk-s0304a:360_8": "varapānaṃ pāyāpiyamānānipi otārameva gavesanti.",
  "atk-s0304a:360_9": "Yattha otāraṃ labhanti,",
  "atk-s0304a:360_10": "tattheva kuppitvā anayabyasanaṃ pāpentīti.",
  "atk-s0304a:360_11": "Evaṃ akataññutato sadisatā veditabbā.",
  "atk-s0304a:361_0": "Avisesakāritoti āsīvisā hi “ayaṃ khattiyo vā brāhmaṇo vā vesso vā suddo vā gahaṭṭho vā pabbajito vā”ti visesaṃ na karonti,",
  "atk-s0304a:361_1": "sampattasampattameva ḍaṃsitvā mārenti.",
  "atk-s0304a:361_2": "Mahābhūtānipi “ayaṃ khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso",
  "atk-s0304a:361_3": "vā māro vā brahmā vā nigguṇo vā saguṇo vā”ti visesaṃ na karonti.",
  "atk-s0304a:361_4": "Yadi hi nesaṃ “ayaṃ guṇavā”ti lajjā uppajjeyya,",
  "atk-s0304a:361_5": "sadevake loke aggapuggale tathāgate lajjaṃ uppādeyyuṃ.",
  "atk-s0304a:361_6": "Athāpi nesaṃ “ayaṃ mahāpañño ayaṃ mahiddhiko ayaṃ dhutavādo”tiādinā nayena lajjā uppajjeyya,",
  "atk-s0304a:361_7": "dhammasenāpatisāriputtattherādīsu lajjaṃ uppādeyyuṃ.",
  "atk-s0304a:361_8": "Athāpi nesaṃ “ayaṃ nigguṇo dāruṇo thaddho”ti bhayaṃ uppajjeyya,",
  "atk-s0304a:361_9": "sadevake loke nigguṇathaddhadāruṇānaṃ aggassa devadattassa channaṃ vā satthārānaṃ bhāyeyyuṃ,",
  "atk-s0304a:361_10": "na ca lajjanti na ca bhāyanti,",
  "atk-s0304a:361_11": "kuppitvā yaṃkiñci anayabyasanaṃ āpādentiyeva.",
  "atk-s0304a:361_12": "Evaṃ avisesakārito sadisatā veditabbā.",
  "atk-s0304a:362_0": "Anantadosūpaddavatoti āsīvise nissāya uppajjanakānañhi dosūpaddavānaṃ pamāṇaṃ natthi.",
  "atk-s0304a:362_1": "Tathā hete ḍaṃsitvā kāṇampi karonti khujjampi pīṭhasappimpi ekapakkhalampīti evaṃ aparimāṇaṃ vippakāraṃ dassenti.",
  "atk-s0304a:362_2": "Bhūtānipi kuppitāni na kāṇādibhāvesu na kiñci vippakāraṃ na karonti,",
  "atk-s0304a:362_3": "appamāṇo etesaṃ dosūpaddavoti.",
  "atk-s0304a:362_4": "Evaṃ anantadosūpaddavato sadisatā veditabbā.",
  "atk-s0304a:363_0": "Idānettha catumahābhūtavasena yāva arahattā kammaṭṭhānaṃ kathetabbaṃ siyā,",
  "atk-s0304a:363_1": "taṃ visuddhimagge catudhātuvavatthānaniddese kathitameva.",
  "atk-s0304a:364_0": "Pañca vadhakā paccatthikāti kho bhikkhave pañcannetaṃ upādānakkhandhānaṃ adhivacananti ettha dvīhi ākārehi",
  "atk-s0304a:364_1": "khandhānaṃ vadhakapaccatthikasadisatā veditabbā.",
  "atk-s0304a:364_2": "Khandhā hi aññamaññañca vadhenti,",
  "atk-s0304a:364_3": "tesu ca santesu vadho nāma paññāyati. Kathaṃ?",
  "atk-s0304a:364_4": "Rūpaṃ tāva rūpampi vadheti arūpampi,",
  "atk-s0304a:364_5": "tathā arūpaṃ arūpampi vadheti rūpampi. Kathaṃ?",
  "atk-s0304a:364_6": "Ayañhi pathavīdhātu bhijjamānā itarā tisso dhātuyo gahetvāva bhijjati,",
  "atk-s0304a:364_7": "āpodhātuādīsupi eseva nayo,",
  "atk-s0304a:364_8": "evaṃ tāva rūpaṃ rūpameva vadheti.",
  "atk-s0304a:364_9": "Rūpakkhandho pana bhijjamāno cattāro arūpakkhandhe gahetvāva bhijjati,",
  "atk-s0304a:364_10": "evaṃ rūpaṃ arūpampi vadheti.",
  "atk-s0304a:364_11": "Vedanākkhandhopi bhijjamāno saññāsaṅkhāraviññāṇakkhandhe gahetvāva bhijjati.",
  "atk-s0304a:364_12": "Saññākkhandhādīsupi eseva nayo.",
  "atk-s0304a:364_13": "Evaṃ arūpaṃ arūpameva vadheti.",
  "atk-s0304a:364_14": "Cutikkhaṇe pana cattāro arūpakkhandhā bhijjamānā vatthurūpampi gahetvāva bhijjanti,",
  "atk-s0304a:364_15": "evaṃ arūpaṃ rūpampi vadheti.",
  "atk-s0304a:364_16": "Evaṃ tāva aññamaññaṃ vadhentīti vadhakā.",
  "atk-s0304a:364_17": "Yattha pana khandhā atthi,",
  "atk-s0304a:364_18": "tattha chedanabhedanavadhabandhanādayo honti,",
  "atk-s0304a:364_19": "na aññatthāti.",
  "atk-s0304a:364_20": "Evaṃ khandhesu santesu vadho paññāyatītipi vadhakā.",
  "atk-s0304a:365_0": "Idāni pañcakkhandhe rūpārūpavasena dve koṭṭhāse katvā,",
  "atk-s0304a:365_1": "rūpavasena vā nāmavasena vā rūpapariggahaṃ ādiṃ katvā,",
  "atk-s0304a:365_2": "yāva arahattā kammaṭṭhānaṃ kathetabbaṃ siyā tampi visuddhimagge kathitameva.",
  "atk-s0304a:366_0": "Chaṭṭho antaracaro vadhako ukkhittāsikoti kho,",
  "atk-s0304a:366_1": "bhikkhave,",
  "atk-s0304a:366_2": "nandīrāgassetaṃ adhivacananti ettha dvīhākārehi nandīrāgassa ukkhittāsikavadhakasadisatā veditabbā paññāsirapātanato ca yonisampaṭipādanato ca. Kathaṃ?",
  "atk-s0304a:366_3": "Cakkhudvārasmiñhi iṭṭhārammaṇe āpāthagate taṃ ārammaṇaṃ nissāya lobho uppajjati,",
  "atk-s0304a:366_4": "ettāvatā paññāsīsaṃ patitaṃ nāma hoti,",
  "atk-s0304a:366_5": "sotadvārādīsupi eseva nayo.",
  "atk-s0304a:366_6": "Evaṃ tāva paññāsirapātanato sadisatā veditabbā.",
  "atk-s0304a:366_7": "Nandīrāgo panesa aṇḍajādibhedā catasso yoniyo upaneti.",
  "atk-s0304a:366_8": "Tassa yoniupagamanamūlakāni pañcavīsati mahābhayāni dvattiṃsa kammakāraṇāni ca āgatāneva hontīti evaṃ",
  "atk-s0304a:366_9": "yonisampaṭipādanatopissa ukkhittāsikavadhakasadisatā veditabbā.",
  "atk-s0304a:367_0": "Iti nandīrāgavasenāpi ekassa bhikkhuno kammaṭṭhānaṃ kathitameva hoti. Kathaṃ?",
  "atk-s0304a:367_1": "Ayañhi nandīrāgo saṅkhārakkhandho,",
  "atk-s0304a:367_2": "taṃ saṅkhārakkhandhoti vavatthapetvā taṃsampayuttā vedanā vedanākkhandho,",
  "atk-s0304a:367_3": "saññā saññākkhandho,",
  "atk-s0304a:367_4": "cittaṃ viññāṇakkhandho,",
  "atk-s0304a:367_5": "tesaṃ vatthārammaṇaṃ rūpakkhandhoti,",
  "atk-s0304a:367_6": "evaṃ pañcakkhandhe vavatthapeti.",
  "atk-s0304a:367_7": "Idāni te pañcakkhandhe nāmarūpavasena vavatthapetvā,",
  "atk-s0304a:367_8": "tesaṃ paccayapariyesanato paṭṭhāya vipassanaṃ vaḍḍhetvā,",
  "atk-s0304a:367_9": "anupubbena eko arahattaṃ pāpuṇātīti evaṃ nandīrāgavasena kammaṭṭhānaṃ kathitaṃ hoti.",
  "atk-s0304a:368_0": "Channaṃ ajjhattikāyatanānaṃ suññagāmena sadisatā pāḷiyaṃyeva āgatā.",
  "atk-s0304a:368_1": "Ayaṃ panettha kammaṭṭhānanayo –",
  "atk-s0304a:368_2": "yathā ca te cha corā chakuṭikaṃ suññaṃ gāmaṃ pavisitvā aparāparaṃ vicarantā kiñci alabhitvā gāmena anatthikā honti,",
  "atk-s0304a:368_3": "evamevaṃ bhikkhu chasu ajjhattikāyatanesu abhinivisitvā vicinanto “aha”nti vā “mama”nti vā gahetabbaṃ kiñci adisvā tehi anatthiko hoti.",
  "atk-s0304a:368_4": "So “vipassanaṃ paṭṭhapessāmī”ti upādārūpakammaṭṭhānavasena cakkhupasādādayo pariggahetvā “ayaṃ rūpakkhandho”ti vavatthapeti,",
  "atk-s0304a:368_5": "manāyatanaṃ “arūpakkhandho”ti.",
  "atk-s0304a:368_6": "Iti sabbānipetāni nāmañceva rūpañcāti nāmarūpavasena vavatthapetvā,",
  "atk-s0304a:368_7": "tesaṃ paccayaṃ pariyesitvā vipassanaṃ vaḍḍhetvā,",
  "atk-s0304a:368_8": "saṅkhāre sammasanto anupubbena arahatte patiṭṭhāti.",
  "atk-s0304a:368_9": "Idaṃ ekassa bhikkhuno yāva arahattā kammaṭṭhānaṃ kathitaṃ hoti.",
  "atk-s0304a:369_0": "Idāni bāhirānaṃ gāmaghātakacorehi sadisataṃ dassento corā gāmaghātakāti khotiādimāha.",
  "atk-s0304a:369_1": "Tattha manāpāmanāpesūti karaṇatthe bhummaṃ,",
  "atk-s0304a:369_2": "manāpāmanāpehīti attho.",
  "atk-s0304a:369_3": "Tattha coresu gāmaṃ hanantesu pañca kiccāni vattanti –",
  "atk-s0304a:369_4": "corā tāva gāmaṃ parivāretvā ṭhitā aggiṃ datvā kaṭakaṭasaddaṃ uṭṭhāpenti,",
  "atk-s0304a:369_5": "tato manussā hatthasāraṃ gahetvā bahi nikkhamanti.",
  "atk-s0304a:369_6": "Tato tehi saddhiṃ bhaṇḍakassa kāraṇā hatthaparāmāsaṃ karonti.",
  "atk-s0304a:369_7": "Keci panettha pahāraṃ pāpuṇanti,",
  "atk-s0304a:369_8": "keci pahāraṭṭhāne patanti,",
  "atk-s0304a:369_9": "avasese pana arogajane bandhitvā attano vasanaṭṭhānaṃ netvā rajjubandhanādīhi bandhitvā dāsaparibhogena paribhuñjanti.",
  "atk-s0304a:370_0": "Tattha gāmaghātakacorānaṃ gāmaṃ parivāretvā aggidānaṃ viya chasu dvāresu ārammaṇe āpāthagate kilesapariḷāhuppatti veditabbā,",
  "atk-s0304a:370_1": "hatthasāraṃ ādāya bahi nikkhamanaṃ viya.",
  "atk-s0304a:370_2": "Taṅkhaṇe kusaladhammaṃ pahāya akusalasamaṅgitā,",
  "atk-s0304a:370_3": "bhaṇḍakassa kāraṇā hatthaparāmasanāpajjanaṃ viya dukkaṭadubbhāsitapācittiyathullaccayānaṃ āpajjanakālo,",
  "atk-s0304a:370_4": "pahāraladdhakālo viya saṅghādisesaṃ āpajjanakālo,",
  "atk-s0304a:370_5": "pahāraṃ laddhā pana pahāraṭṭhāne patitakālo viya pārājikaṃ āpajjitvā assamaṇakālo,",
  "atk-s0304a:370_6": "avasesajanassa bandhitvā vasanaṭṭhānaṃ netvā dāsaparibhogena paribhuñjanakālo viya tameva ārammaṇaṃ nissāya",
  "atk-s0304a:370_7": "sabbesaṃ passantānaṃyeva cūḷasīlamajjhimasīlamahāsīlāni bhinditvā sikkhaṃ paccakkhāya gihibhāvaṃ āpajjanakālo.",
  "atk-s0304a:370_8": "Tatrassa puttadāraṃ posentassa sandiṭṭhiko dukkhakkhandho veditabbo,",
  "atk-s0304a:370_9": "kālaṃ katvā apāye nibbattassa samparāyiko.",
  "atk-s0304a:371_0": "Imānipi bāhirāyatanāni ekassa bhikkhuno kammaṭṭhānavaseneva kathitāni.",
  "atk-s0304a:371_1": "Ettha hi rūpādīni cattāri upādārūpāni,",
  "atk-s0304a:371_2": "phoṭṭhabbāyatanaṃ tisso dhātuyo,",
  "atk-s0304a:371_3": "dhammāyatane āpodhātuyā saddhiṃ tā catassoti imāni cattāri bhūtāni,",
  "atk-s0304a:371_4": "tesaṃ paricchedavasena ākāsadhātu,",
  "atk-s0304a:371_5": "lahutādivasena lahutādayoti evamidaṃ sabbampi bhūtupādāyarūpaṃ rūpakkhandho,",
  "atk-s0304a:371_6": "tadārammaṇā vedanādayo cattāro arūpakkhandhā.",
  "atk-s0304a:371_7": "Tattha “rūpakkhandho rūpaṃ,",
  "atk-s0304a:371_8": "cattāro arūpino khandhā nāma”nti.",
  "atk-s0304a:371_9": "Nāmarūpaṃ vavatthapetvā purimanayeneva paṭipajjantassa yāva arahattā kammaṭṭhānaṃ kathitaṃ hoti.",
  "atk-s0304a:372_0": "Oghānanti ettha duruttaraṇaṭṭho oghaṭṭho.",
  "atk-s0304a:372_1": "Ete hi “sīlasaṃvaraṃ pūretvā arahattaṃ pāpuṇissāmī”ti ajjhāsayaṃ samuṭṭhāpetvā kalyāṇamitte nissāya sammā vāyamantena taritabbā,",
  "atk-s0304a:372_2": "yena vā tena vā duruttarā.",
  "atk-s0304a:372_3": "Iminā duruttaraṇaṭṭhena oghāti vuccanti.",
  "atk-s0304a:372_4": "Tepi ekassa bhikkhuno kammaṭṭhānavasena kathitā.",
  "atk-s0304a:372_5": "Cattāropi hi ete eko saṅkhārakkhandho vāti.",
  "atk-s0304a:372_6": "Sesaṃ nandīrāge vuttanayeneva yojetvā vitthāretabbaṃ.",
  "atk-s0304a:373_0": "Sakkāyassetaṃ adhivacananti,",
  "atk-s0304a:373_1": "sakkāyopi hi āsīvisādīhi udakaṇṇavassa orimatīraṃ viya catumahābhūtādīhi sāsaṅko sappaṭibhayo,",
  "atk-s0304a:373_2": "sopi ekassa bhikkhuno kammaṭṭhānavaseneva kathito.",
  "atk-s0304a:373_3": "Sakkāyo hi tebhūmakapañcakkhandhā,",
  "atk-s0304a:373_4": "te ca samāsato nāmarūpamevāti.",
  "atk-s0304a:373_5": "Evamettha nāmarūpavavatthānaṃ ādiṃ katvā yāva arahattā kammaṭṭhānaṃ vitthāretabbanti.",
  "atk-s0304a:374_0": "Nibbānassetaṃ adhivacananti nibbānañhi udakaṇṇavassa pārimatīraṃ viya catumahābhūtādīhi khemaṃ appaṭibhayaṃ.",
  "atk-s0304a:374_1": "Vīriyārambhassetaṃ adhivacananti ettha cittakiriyadassanatthaṃ heṭṭhā vuttavāyāmameva vīriyanti gaṇhitvā dasseti.",
  "atk-s0304a:374_2": "Tiṇṇo pāraṅgatoti taritvā pāraṃ gato.",
  "atk-s0304a:375_0": "Tattha yathā sāsaṅkaorimatīre ṭhitena udakaṇṇavaṃ taritukāmena katipāhaṃ vasitvā saṇikaṃ nāvaṃ sajjetvā",
  "atk-s0304a:375_1": "udakakīḷaṃ kīḷantena viya na nāvā abhiruhitabbā.",
  "atk-s0304a:375_2": "Evaṃ karonto hi anāruḷhova byasanaṃ pāpuṇāti.",
  "atk-s0304a:375_3": "Evameva kilesaṇṇavaṃ taritukāmena “taruṇo tāvamhi,",
  "atk-s0304a:375_4": "mahallakakāle aṭṭhaṅgikamaggakullaṃ bandhissāmī”ti papañco na kātabbo.",
  "atk-s0304a:375_5": "Evaṃ karonto hi mahallakakālaṃ apatvāpi vināsaṃ pāpuṇāti,",
  "atk-s0304a:375_6": "patvāpi kātuṃ na sakkoti.",
  "atk-s0304a:375_7": "Bhaddekarattādīni pana anussaritvā vegeneva ayaṃ ariyamaggakullo bandhitabbo.",
  "atk-s0304a:376_0": "Yathā ca kullaṃ bandhantassa hatthapādapāripūri icchitabbā.",
  "atk-s0304a:376_1": "Kuṇṭhapādo hi khañjapādo vā patiṭṭhātuṃ na sakkoti,",
  "atk-s0304a:376_2": "phaṇahatthakādayo tiṇapaṇṇādīni gahetuṃ na sakkonti.",
  "atk-s0304a:376_3": "Evamimampi ariyamaggakullaṃ bandhantassa sīlapādānañceva saddhāhatthassa ca pāripūri icchitabbā.",
  "atk-s0304a:376_4": "Na hi dussīlo assaddho sāsane appatiṭṭhito paṭipattiṃ assaddahanto ariyamaggakullaṃ bandhituṃ sakkoti.",
  "atk-s0304a:376_5": "Yathā ca paripuṇṇahatthapādopi dubbalo byādhipīḷito kullaṃ bandhituṃ na sakkoti,",
  "atk-s0304a:376_6": "thāmasampannova sakkoti,",
  "atk-s0304a:376_7": "evaṃ sīlavā saddhopi alaso kusīto imaṃ maggakullaṃ bandhituṃ na sakkoti,",
  "atk-s0304a:376_8": "āraddhavīriyova sakkotīti imaṃ bandhitukāmena āraddhavīriyena bhavitabbaṃ.",
  "atk-s0304a:376_9": "Yathā so puriso kullaṃ bandhitvā tīre ṭhatvā yojanavitthāraṃ udakaṇṇavaṃ “ayaṃ mayā paccattapurisakāraṃ nissāya nittharitabbo”ti mānasaṃ bandhati,",
  "atk-s0304a:376_10": "evaṃ yogināpi caṅkamā oruyha “ajja mayā catumaggavajjhaṃ kilesaṇṇavaṃ taritvā arahatte patiṭṭhātabba”nti mānasaṃ bandhitabbaṃ.",
  "atk-s0304a:377_0": "Yathā ca so puriso kullaṃ nissāya udakaṇṇavaṃ taranto gāvutamattaṃ gantvā nivattitvā olokento “ekakoṭṭhāsaṃ atikkantomhi,",
  "atk-s0304a:377_1": "aññe tayo sesā”ti jānāti,",
  "atk-s0304a:377_2": "aparampi gāvutamattaṃ gantvā nivattitvā olokento “dve atikkantomhi,",
  "atk-s0304a:377_3": "dve sesā”ti jānāti,",
  "atk-s0304a:377_4": "aparampi gāvutamattaṃ gantvā nivattitvā olokento “tayo atikkantomhi,",
  "atk-s0304a:377_5": "eko seso”ti jānāti,",
  "atk-s0304a:377_6": "tampi atikkamma nivattitvā olokento “cattāropi me koṭṭhasā atikkantā”ti jānāti,",
  "atk-s0304a:377_7": "tañca kullaṃ pādena akkamitvā sotābhimukhaṃ khipitvā uttaritvā tīre tiṭṭhati.",
  "atk-s0304a:377_8": "Evaṃ ayampi bhikkhu ariyamaggakullaṃ nissāya kilesaṇṇavaṃ taranto sotāpattimaggena paṭhamamaggavajjhe",
  "atk-s0304a:377_9": "kilese taritvā maggānantare phale ṭhito paccavekkhaṇañāṇena nivattitvā olokento “catumaggavajjhānaṃ me",
  "atk-s0304a:377_10": "kilesānaṃ eko koṭṭhāso pahīno,",
  "atk-s0304a:377_11": "itare tayo sesā”ti jānāti.",
  "atk-s0304a:377_12": "Puna tatheva indriyabalabojjhaṅgāni samodhānetvā saṅkhāre sammasanto sakadāgāmimaggena dutiyamaggavajjhe",
  "atk-s0304a:377_13": "kilese taritvā maggānantare phale ṭhito paccavekkhaṇañāṇena nivattitvā,",
  "atk-s0304a:377_14": "olokento “catumaggavajjhānaṃ me kilesānaṃ dve koṭṭhāsā pahīnā,",
  "atk-s0304a:377_15": "itare dve sesā”ti jānāti.",
  "atk-s0304a:377_16": "Puna tatheva indriyabalabojjhaṅgāni samodhānetvā saṅkhāre sammasanto anāgāmimaggena tatiyamaggavajjhe",
  "atk-s0304a:377_17": "kilese taritvā maggānantare phale ṭhito paccavekkhaṇañāṇena nivattitvā olokento “catumaggavajjhānaṃ me",
  "atk-s0304a:377_18": "kilesānaṃ tayo koṭṭhāsā pahīnā,",
  "atk-s0304a:377_19": "eko seso”ti jānāti.",
  "atk-s0304a:377_20": "Puna tatheva indriyabalabojjhaṅgāni samodhānetvā saṅkhāre sammasanto arahattamaggena catutthamaggavajjhe",
  "atk-s0304a:377_21": "kilese taritvā maggānantare phale ṭhito paccavekkhaṇañāṇena nivattitvā olokento “sabbakilesā me pahīnā”ti jānāti.",
  "atk-s0304a:378_0": "Yathā so puriso taṃ kullaṃ sote pavāhetvā uttaritvā thale ṭhito nagaraṃ pavisitvā uparipāsādavaragato",
  "atk-s0304a:378_1": "“ettakena vatamhi anatthena mutto”ti ekaggacitto tuṭṭhamānaso nisīdati,",
  "atk-s0304a:378_2": "evaṃ tasmiṃyeva vā āsane aññesu vā rattiṭṭhānadivāṭṭhānādīsu yattha katthaci nisinno “ettakena vatamhi",
  "atk-s0304a:378_3": "anatthena mutto”ti nibbānārammaṇaṃ phalasamāpattiṃ appetvā ekaggacitto tuṭṭhamānaso nisīdati.",
  "atk-s0304a:378_4": "Idaṃ vā sandhāya vuttaṃ tiṇṇo pāraṅgato thale tiṭṭhati brāhmaṇoti kho,",
  "atk-s0304a:378_5": "bhikkhave,",
  "atk-s0304a:378_6": "arahato etaṃ adhivacananti.",
  "atk-s0304a:378_7": "Evaṃ tāvettha nānākammaṭṭhānāni kathitāni,",
  "atk-s0304a:378_8": "samodhānetvā pana sabbānipi ekameva katvā dassetabbāni.",
  "atk-s0304a:378_9": "Ekaṃ katvā dassentenāpi pañcakkhandhavaseneva vinivattetabbāni.",
  "atk-s0304a:379_0": "Kathaṃ?",
  "atk-s0304a:379_1": "Ettha hi cattāri mahābhūtāni ajjhattikāni pañcāyatanāni bāhirāni pañcāyatanāni dhammāyatane pannarasa",
  "atk-s0304a:379_2": "sukhumarūpāni sakkāyassa ekadesoti ayaṃ rūpakkhandho,",
  "atk-s0304a:379_3": "manāyatanaṃ viññāṇakkhandho dhammāyatanekadeso cattāro oghā sakkāyekadesoti ime cattāro arūpino khandhā.",
  "atk-s0304a:379_4": "Tattha rūpakkhandho rūpaṃ,",
  "atk-s0304a:379_5": "cattāro arūpino khandhā nāmanti idaṃ nāmarūpaṃ.",
  "atk-s0304a:379_6": "Tassa nandīrāgo kāmogho bhavogho dhammāyatanekadeso sakkāyekadesoti ime paccayā.",
  "atk-s0304a:379_7": "Iti sappaccayaṃ nāmarūpaṃ vavatthapeti nāma.",
  "atk-s0304a:379_8": "Sappaccayaṃ nāmarūpaṃ vavatthapetvā tilakkhaṇaṃ āropetvā vipassanaṃ vaḍḍhetvā saṅkhāre sammasanto arahattaṃ",
  "atk-s0304a:379_9": "pāpuṇātīti idaṃ ekassa bhikkhuno niyyānamukhaṃ.",
  "atk-s0304a:380_0": "Tattha cattāro mahābhūtā pañcupādānakkhandhā ajjhattikabāhirāni ekādasāyatanāni dhammāyatanekadeso diṭṭhogho",
  "atk-s0304a:380_1": "avijjogho sakkāyekadesoti idaṃ dukkhasaccaṃ,",
  "atk-s0304a:380_2": "nandīrāgo dhammāyatanekadeso kāmogho bhavogho sakkāyekadesoti idaṃ samudayasaccaṃ,",
  "atk-s0304a:380_3": "pārimatīrasaṅkhātaṃ nibbānaṃ nirodhasaccaṃ,",
  "atk-s0304a:380_4": "ariyamaggo maggasaccaṃ.",
  "atk-s0304a:380_5": "Tattha dve saccāni vaṭṭaṃ,",
  "atk-s0304a:380_6": "dve vivaṭṭaṃ,",
  "atk-s0304a:380_7": "dve lokiyāni,",
  "atk-s0304a:380_8": "dve lokuttarānīti cattāri saccāni soḷasahākārehi saṭṭhinayasahassehi vibhajitvā dassetabbānīti.",
  "atk-s0304a:380_9": "Desanāpariyosāne vipañcitaññū pañcasatā bhikkhū arahatte patiṭṭhahiṃsu.",
  "atk-s0304a:380_10": "Suttaṃ pana dukkhalakkhaṇavasena kathitaṃ.",
  "atk-s0304a:381_0": "2. Rathopamasuttavaṇṇanā",
  "atk-s0304a:382_0": "239.",
  "atk-s0304a:382_1": "Dutiye sukhasomanassabahuloti kāyikasukhañceva cetasikasomanassañca bahulaṃ assāti sukhasomanassabahulo.",
  "atk-s0304a:382_2": "Yoni cassa āraddhā hotīti kāraṇañcassa paripuṇṇaṃ hoti.",
  "atk-s0304a:382_3": "Āsavānaṃ khayāyāti idha āsavakkhayoti arahattamaggo adhippeto,",
  "atk-s0304a:382_4": "tadatthāyāti attho.",
  "atk-s0304a:382_5": "Odhastapatodoti rathamajjhe tiriyaṃ ṭhapitapatodo.",
  "atk-s0304a:382_6": "Yenicchakanti yena disābhāgena icchati.",
  "atk-s0304a:382_7": "Yadicchakanti yaṃ yaṃ gamanaṃ icchati.",
  "atk-s0304a:382_8": "Sāreyyāti peseyya.",
  "atk-s0304a:382_9": "Paccāsāreyyāti paṭivinivatteyya.",
  "atk-s0304a:382_10": "Ārakkhāyāti rakkhaṇatthāya.",
  "atk-s0304a:382_11": "Saṃyamāyāti veganiggahaṇatthāya.",
  "atk-s0304a:382_12": "Damāyāti nibbisevanatthāya.",
  "atk-s0304a:382_13": "Upasamāyāti kilesūpasamatthāya.",
  "atk-s0304a:383_0": "Evameva khoti ettha yathā akusalassa sārathino adante sindhave yojetvā visamamaggena rathaṃ pesentassa cakkānipi bhijjanti,",
  "atk-s0304a:383_1": "akkhopi sindhavānañca khurā,",
  "atk-s0304a:383_2": "attanāpi anayabyasanaṃ pāpuṇāti,",
  "atk-s0304a:383_3": "na ca icchiticchitena gamanena sāretuṃ sakkoti;",
  "atk-s0304a:383_4": "evaṃ chasu indriyesu aguttadvāro bhikkhu na icchiticchitaṃ samaṇaratiṃ anubhavituṃ sakkoti.",
  "atk-s0304a:383_5": "Yathā pana cheko sārathi dante sindhave yojetvā,",
  "atk-s0304a:383_6": "same bhūmibhāge rathaṃ otāretvā rasmiyo gahetvā,",
  "atk-s0304a:383_7": "sindhavānaṃ khuresu satiṃ ṭhapetvā,",
  "atk-s0304a:383_8": "patodaṃ ādāya nibbisevane katvā,",
  "atk-s0304a:383_9": "pesento icchiticchitena gamanena sāreti.",
  "atk-s0304a:383_10": "Evameva chasu indriyesu guttadvāro bhikkhu imasmiṃ sāsane icchiticchitaṃ samaṇaratiṃ anubhoti,",
  "atk-s0304a:383_11": "sace aniccānupassanābhimukhaṃ ñāṇaṃ pesetukāmo hoti,",
  "atk-s0304a:383_12": "tadabhimukhaṃ ñāṇaṃ gacchati.",
  "atk-s0304a:383_13": "Dukkhānupassanādīsupi eseva nayo.",
  "atk-s0304a:384_0": "Bhojane mattaññūti bhojanamhi pamāṇaññū.",
  "atk-s0304a:384_1": "Tattha dve pamāṇāni –",
  "atk-s0304a:384_2": "paṭiggahaṇapamāṇañca paribhogapamāṇañca.",
  "atk-s0304a:384_3": "Tattha paṭiggahaṇapamāṇe dāyakassa vaso veditabbo,",
  "atk-s0304a:384_4": "deyyadhammassa vaso veditabbo,",
  "atk-s0304a:384_5": "attano thāmo jānitabbo.",
  "atk-s0304a:384_6": "Evarūpo hi bhikkhu sace deyyadhammo bahuko hoti,",
  "atk-s0304a:384_7": "dāyako appaṃ dātukāmo,",
  "atk-s0304a:384_8": "dāyakassa vasena appaṃ gaṇhāti.",
  "atk-s0304a:384_9": "Deyyadhammo appo,",
  "atk-s0304a:384_10": "dāyako bahuṃ dātukāmo,",
  "atk-s0304a:384_11": "deyyadhammassa vasena appaṃ gaṇhāti.",
  "atk-s0304a:384_12": "Deyyadhammopi bahu,",
  "atk-s0304a:384_13": "dāyakopi bahuṃ dātukāmo,",
  "atk-s0304a:384_14": "attano thāmaṃ ñatvā pamāṇena gaṇhāti.",
  "atk-s0304a:384_15": "So tāya paṭiggahaṇe mattaññutāya anuppannañca lābhaṃ uppādeti,",
  "atk-s0304a:384_16": "uppannañca thāvaraṃ karoti dhammikatissamahārājakāle sattavassiko sāmaṇero viya.",
  "atk-s0304a:385_0": "Rañño kira pañcahi sakaṭasatehi guḷaṃ āhariṃsu.",
  "atk-s0304a:385_1": "Rājā “manāpo paṇṇākāro,",
  "atk-s0304a:385_2": "ayyehi vinā na khādissāmā”ti aḍḍhateyyāni sakaṭasatāni mahāvihāraṃ pesetvā sayampi bhuttapātarāso agamāsi.",
  "atk-s0304a:385_3": "Bheriyā pahaṭāya dvādasa bhikkhusahassāni sannipatiṃsu.",
  "atk-s0304a:385_4": "Rājā ekamante ṭhito ārāmikaṃ pakkosāpetvā āha –",
  "atk-s0304a:385_5": "“rañño nāma dāne pattapūrova pamāṇaṃ,",
  "atk-s0304a:385_6": "gahitabhājanaṃ pūretvāva dehi,",
  "atk-s0304a:385_7": "sace koci mattapaṭiggahaṇe ṭhito na gaṇhāti,",
  "atk-s0304a:385_8": "mayhaṃ āroceyyāsī”ti.",
  "atk-s0304a:386_0": "Atheko mahāthero “mahābodhimahācetiyāni vandissāmī”ti cetiyapabbatā āgantvā,",
  "atk-s0304a:386_1": "vihāraṃ pavisanto mahāmaṇḍapaṭṭhāne bhikkhū guḷaṃ gaṇhante disvā pacchato āgacchantaṃ sāmaṇeraṃ āha,",
  "atk-s0304a:386_2": "“natthi te guḷena attho”ti. “Āma, bhante,",
  "atk-s0304a:386_3": "natthī”ti.",
  "atk-s0304a:386_4": "Sāmaṇera mayaṃ maggakilantā,",
  "atk-s0304a:386_5": "ekena kapiṭṭhaphalamattena piṇḍakena amhākaṃ atthoti.",
  "atk-s0304a:386_6": "Sāmaṇero thālakaṃ nīharitvā therassa vassaggapaṭipāṭiyaṃ aṭṭhāsi.",
  "atk-s0304a:386_7": "Ārāmiko gahaṇamānaṃ pūretvā ukkhipi,",
  "atk-s0304a:386_8": "sāmaṇero aṅguliṃ cālesi.",
  "atk-s0304a:386_9": "Tāta sāmaṇera,",
  "atk-s0304a:386_10": "rājakulānaṃ dāne bhājanapūrameva pamāṇaṃ,",
  "atk-s0304a:386_11": "thālakapūraṃ gaṇhāhīti. Āma, upāsaka,",
  "atk-s0304a:386_12": "rājāno nāma mahajjhāsayā honti,",
  "atk-s0304a:386_13": "amhākaṃ pana upajjhāyassa ettakeneva atthoti.",
  "atk-s0304a:387_0": "Rājā tassa kathaṃ sutvā,",
  "atk-s0304a:387_1": "“kiṃ bho sāmaṇero bhaṇatī”ti?",
  "atk-s0304a:387_2": "Tassa santikaṃ gato.",
  "atk-s0304a:387_3": "Ārāmiko āha – “sāmi,",
  "atk-s0304a:387_4": "sāmaṇerassa bhājanaṃ khuddakaṃ,",
  "atk-s0304a:387_5": "bahuṃ na gaṇhātī”ti. Rājā āha,",
  "atk-s0304a:387_6": "“ānītabhājanaṃ pūretvā gaṇhatha,",
  "atk-s0304a:387_7": "bhante”ti. Mahārāja,",
  "atk-s0304a:387_8": "rājāno nāma mahajjhāsayā honti,",
  "atk-s0304a:387_9": "ukkhittabhājanaṃ pūretvāva dātukāmā,",
  "atk-s0304a:387_10": "amhākaṃ pana upajjhāyassa ettakeneva atthoti.",
  "atk-s0304a:387_11": "Rājā cintesi –",
  "atk-s0304a:387_12": "“ayaṃ sattavassikadārako,",
  "atk-s0304a:387_13": "ajjāpissa mukhato khīragandho na muccati,",
  "atk-s0304a:387_14": "gahetvā kuṭe vā kuṭumbe vā pūretvā svepi punadivasepi khādissāmāti na vadati,",
  "atk-s0304a:387_15": "sakkā buddhasāsanaṃ pariggahetu”nti purise āṇāpesi, “bho,",
  "atk-s0304a:387_16": "pasannomhi sāmaṇerassa,",
  "atk-s0304a:387_17": "itarānipi aḍḍhateyyāni sakaṭasatāni ānetvā saghaṃssa dethā”ti.",
  "atk-s0304a:388_0": "Soyeva pana rājā ekadivasaṃ tittiramaṃsaṃ khāditukāmo cintesi –",
  "atk-s0304a:388_1": "“sace ahaṃ aṅgārapakkaṃ tittiramaṃsaṃ khāditukāmosmīti aññassa kathessāmi,",
  "atk-s0304a:388_2": "samantā yojanaṭṭhāne tittirasamugghātaṃ karissantī”ti uppannaṃ pipāsaṃ adhivāsento tīṇi saṃvaccharāni vītināmesi.",
  "atk-s0304a:388_3": "Athassa kaṇṇesu pubbo saṇṭhāsi,",
  "atk-s0304a:388_4": "so adhivāsetuṃ asakkonto “atthi nu kho, bho,",
  "atk-s0304a:388_5": "amhākaṃ koci upaṭṭhākupāsako sīlarakkhako”ti pucchi. Āma, deva, atthi,",
  "atk-s0304a:388_6": "tisso nāma so akhaṇḍasīlaṃ rakkhatīti.",
  "atk-s0304a:388_7": "Atha naṃ vīmaṃsitukāmo pakkosāpesi.",
  "atk-s0304a:388_8": "So āgantvā rājānaṃ vanditvā aṭṭhāsi.",
  "atk-s0304a:388_9": "Tato naṃ āha – “tvaṃ, tāta,",
  "atk-s0304a:388_10": "tisso nāmā”ti?",
  "atk-s0304a:388_11": "“Āma devā”ti.",
  "atk-s0304a:388_12": "Tena hi gacchāti.",
  "atk-s0304a:388_13": "Tasmiṃ gate ekaṃ kukkuṭaṃ āharāpetvā ekaṃ purisaṃ āṇāpesi,",
  "atk-s0304a:388_14": "“gaccha tissaṃ vadāhi,",
  "atk-s0304a:388_15": "imaṃ tīhi pākehi pacitvā amhākaṃ upaṭṭhāpehī”ti.",
  "atk-s0304a:388_16": "So gantvā tathā avoca. So āha – “sace, bho,",
  "atk-s0304a:388_17": "ayaṃ matako assa,",
  "atk-s0304a:388_18": "yathā jānāmi,",
  "atk-s0304a:388_19": "tathā pacitvā upaṭṭhaheyyaṃ.",
  "atk-s0304a:388_20": "Pāṇātipātaṃ panāhaṃ na karomī”ti.",
  "atk-s0304a:388_21": "So āgantvā rañño ārocesi.",
  "atk-s0304a:389_0": "Rājā puna “ekavāraṃ gacchā”ti pesesi.",
  "atk-s0304a:389_1": "So gantvā, “bho,",
  "atk-s0304a:389_2": "rājupaṭṭhānaṃ nāma bhāriyaṃ,",
  "atk-s0304a:389_3": "mā evaṃ kari,",
  "atk-s0304a:389_4": "punapi sīlaṃ sakkā samādātuṃ,",
  "atk-s0304a:389_5": "paceta”nti āha.",
  "atk-s0304a:389_6": "Atha naṃ tisso avoca, “bho,",
  "atk-s0304a:389_7": "ekasmiṃ nāma attabhāve dhuvaṃ ekaṃ maraṇaṃ,",
  "atk-s0304a:389_8": "nāhaṃ pāṇātipātaṃ karissāmī”ti.",
  "atk-s0304a:389_9": "So punapi rañño ārocesi.",
  "atk-s0304a:389_10": "Rājā tatiyampi pesetvā asampaṭicchantaṃ pakkosāpetvā attanā pucchi.",
  "atk-s0304a:389_11": "Raññopi tatheva paṭivacanaṃ adāsi.",
  "atk-s0304a:389_12": "Atha rājā purise āṇāpesi,",
  "atk-s0304a:389_13": "“ayaṃ rañño āṇaṃ kopeti,",
  "atk-s0304a:389_14": "gacchathetassa āghātanabhaṇḍikāyaṃ ṭhapetvā,",
  "atk-s0304a:389_15": "sīsaṃ chindathā”ti.",
  "atk-s0304a:389_16": "Raho ca pana nesaṃ saññamadāsi –",
  "atk-s0304a:389_17": "“imaṃ santajjayamānā netvā sīsamassa āghātanabhaṇḍikāyaṃ ṭhapetvā āgantvā mayhaṃ ārocethā”ti.",
  "atk-s0304a:390_0": "Te taṃ āghātanabhaṇḍikāyaṃ nipajjāpetvā tamassa kukkuṭaṃ hatthesu ṭhapayiṃsu.",
  "atk-s0304a:390_1": "So taṃ hadaye ṭhapetvā “ahaṃ, tāta,",
  "atk-s0304a:390_2": "mama jīvitaṃ tuyhaṃ demi,",
  "atk-s0304a:390_3": "tava jīvitaṃ ahaṃ gaṇhāmi,",
  "atk-s0304a:390_4": "tvaṃ nibbhayo gacchā”ti vissajjesi.",
  "atk-s0304a:390_5": "Kukkuṭo pakkhe papphoṭetvā ākāsena gantvā vaṭarukkhe nilīyi.",
  "atk-s0304a:390_6": "Tassa kukkuṭassa abhayadinnaṭṭhānaṃ kukkuṭagiri nāma jātaṃ.",
  "atk-s0304a:391_0": "Rājā taṃ pavattiṃ sutvā amaccaputtaṃ pakkosāpetvā sabbābharaṇehi alaṅkaritvā āha – “tāta,",
  "atk-s0304a:391_1": "mayā tvaṃ etadatthameva vīmaṃsito,",
  "atk-s0304a:391_2": "mayhaṃ tittiramaṃsaṃ khāditukāmassa tīṇi saṃvaccharāni atikkantāni,",
  "atk-s0304a:391_3": "sakkhissasi me tikoṭiparisuddhaṃ katvā upaṭṭhāpetu”nti.",
  "atk-s0304a:391_4": "“Etaṃ nāma, deva,",
  "atk-s0304a:391_5": "mayhaṃ kamma”nti nikkhamitvā dvārantare ṭhito ekaṃ purisaṃ pātova tayo tittire gahetvā pavisantaṃ disvā,",
  "atk-s0304a:391_6": "dve kahāpaṇe datvā tittire ādāya parisodhetvā,",
  "atk-s0304a:391_7": "jīrakādīhi vāsetvā,",
  "atk-s0304a:391_8": "aṅgāresu supakke pacitvā rañño upaṭṭhāpesi.",
  "atk-s0304a:391_9": "Rājā mahātale sirīpallaṅke nisinnova ekaṃ gahetvā thokaṃ chinditvā mukhe pakkhipi,",
  "atk-s0304a:391_10": "tāvadevassa sattarasaharaṇīsahassāni pharitvā aṭṭhāsi.",
  "atk-s0304a:392_0": "Tasmiṃ samaye bhikkhusaṅghaṃ saritvā,",
  "atk-s0304a:392_1": "“mādiso nāma pathavissaro rājā tittiramaṃsaṃ khāditukāmo tīṇi saṃvaccharāni na labhi,",
  "atk-s0304a:392_2": "apaccamāno bhikkhusaṅgho kuto labhissatī”ti?",
  "atk-s0304a:392_3": "Mukhe pakkhittakkhaṇḍaṃ bhūmiyaṃ chaḍḍesi.",
  "atk-s0304a:392_4": "Amaccaputto jaṇṇukehi patitvā mukhena gaṇhi.",
  "atk-s0304a:392_5": "Rājā “apehi, tāta,",
  "atk-s0304a:392_6": "jānāmahaṃ tava niddosabhāvaṃ,",
  "atk-s0304a:392_7": "iminā nāma kāraṇena mayā etaṃ chaḍḍita”nti kathetvā,",
  "atk-s0304a:392_8": "“sesakaṃ tatheva saṅgopetvā ṭhapehī”ti āha.",
  "atk-s0304a:393_0": "Punadivase rājakulūpako thero piṇḍāya pāvisi.",
  "atk-s0304a:393_1": "Amaccaputto taṃ disvā pattaṃ gahetvā rājagehaṃ pavesesi.",
  "atk-s0304a:393_2": "Aññataro vuḍḍhapabbajitopi therassa pacchāsamaṇo viya hutvā anubandhanto pāvisi.",
  "atk-s0304a:393_3": "Thero “raññā pakkosāpitabhikkhu bhavissatī”ti pamajji.",
  "atk-s0304a:393_4": "Amaccaputtopi “therassa upaṭṭhāko bhavissatī”ti pamādaṃ āpajji.",
  "atk-s0304a:393_5": "Tesaṃ nisīdāpetvā yāguṃ adaṃsu.",
  "atk-s0304a:393_6": "Yāguyā pītāya rājā tittire upanesi.",
  "atk-s0304a:393_7": "Thero ekaṃ gaṇhi,",
  "atk-s0304a:393_8": "itaropi ekaṃ gaṇhi.",
  "atk-s0304a:393_9": "Rājā “anubhāgo atthi,",
  "atk-s0304a:393_10": "anāpucchitvā khādituṃ na yutta”nti mahātheraṃ āpucchi.",
  "atk-s0304a:393_11": "Thero hatthaṃ pidahi,",
  "atk-s0304a:393_12": "mahallakatthero sampaṭicchi.",
  "atk-s0304a:393_13": "Rājā anattamano hutvā katabhattakiccaṃ theraṃ pattaṃ ādāya anugacchanto āha – “bhante,",
  "atk-s0304a:393_14": "kulagehaṃ āgacchantehi uggahitavattaṃ bhikkhuṃ gahetvā āgantuṃ vaṭṭatī”ti.",
  "atk-s0304a:393_15": "Thero tasmiṃ khaṇe aññāsi “na esa raññā pakkosāpito”ti.",
  "atk-s0304a:394_0": "Punadivase upaṭṭhākasāmaṇeraṃ gahetvā pāvisi.",
  "atk-s0304a:394_1": "Rājā tadāpi yāguyā pītāya tittire upanāmesi.",
  "atk-s0304a:394_2": "Thero ekaṃ aggahesi,",
  "atk-s0304a:394_3": "sāmaṇero aṅguliṃ cāletvā majjhe chindāpetvā ekakoṭṭhāsameva aggahesi.",
  "atk-s0304a:394_4": "Rājā taṃ koṭṭhāsaṃ mahātherassa upanāmesi.",
  "atk-s0304a:394_5": "Mahāthero hatthaṃ pidahi,",
  "atk-s0304a:394_6": "sāmaṇeropi pidahi.",
  "atk-s0304a:394_7": "Rājā avidūre nisīditvā khaṇḍākhaṇḍaṃ chinditvā khādanto “uggahitavatte nissāya diyaḍḍhatittire khādituṃ labhimhā”ti āha.",
  "atk-s0304a:394_8": "Tassa maṃse khāditamatteva kaṇṇehi pubbo nikkhami.",
  "atk-s0304a:394_9": "Tato mukhaṃ vikkhāletvā sāmaṇeraṃ upasaṅkamitvā,",
  "atk-s0304a:394_10": "“pasannosmi, tāta,",
  "atk-s0304a:394_11": "aṭṭha te dhuvabhattāni demī”ti āha. Ahaṃ, mahārāja,",
  "atk-s0304a:394_12": "upajjhāyassa dammīti.",
  "atk-s0304a:394_13": "Aparāni aṭṭha demīti.",
  "atk-s0304a:394_14": "Tāni amhākaṃ ācariyassa dammīti.",
  "atk-s0304a:394_15": "Aparānipi aṭṭha demīti.",
  "atk-s0304a:394_16": "Tāni samānupajjhāyānaṃ dammīti.",
  "atk-s0304a:394_17": "Aparānipi aṭṭha demīti.",
  "atk-s0304a:394_18": "Tāni bhikkhusaṅghassa dammīti.",
  "atk-s0304a:394_19": "Aparānipi aṭṭha demīti.",
  "atk-s0304a:394_20": "Sāmaṇero adhivāsesi.",
  "atk-s0304a:394_21": "Evaṃ paṭiggahaṇamattaṃ jānanto anuppannañceva lābhaṃ uppādeti,",
  "atk-s0304a:394_22": "uppannañca thāvaraṃ karoti.",
  "atk-s0304a:394_23": "Idaṃ paṭiggahaṇapamāṇaṃ nāma.",
  "atk-s0304a:394_24": "Tattha paribhogapamāṇaṃ paccavekkhaṇapayojanaṃ,",
  "atk-s0304a:394_25": "“idamatthiyaṃ bhojanaṃ bhuñjāmī”ti pana paccavekkhitaparibhogasseva payojanattā paribhogapamāṇaṃyeva nāma,",
  "atk-s0304a:394_26": "taṃ idha adhippetaṃ.",
  "atk-s0304a:394_27": "Teneva paṭisaṅkhā yonisotiādimāha,",
  "atk-s0304a:394_28": "itarampi pana vaṭṭatiyeva.",
  "atk-s0304a:395_0": "Sīhaseyyanti ettha kāmabhogiseyyā,",
  "atk-s0304a:395_1": "petaseyyā,",
  "atk-s0304a:395_2": "sīhaseyyā,",
  "atk-s0304a:395_3": "tathāgataseyyāti catasso seyyā.",
  "atk-s0304a:395_4": "Tattha “yebhuyyena,",
  "atk-s0304a:395_5": "bhikkhave,",
  "atk-s0304a:395_6": "kāmabhogī vāmena passena sentī”ti ayaṃ kāmabhogiseyyā.",
  "atk-s0304a:395_7": "Tesañhi yebhuyyena dakkhiṇapassena sayāno nāma natthi.",
  "atk-s0304a:396_0": "“Yebhuyyena,",
  "atk-s0304a:396_1": "bhikkhave,",
  "atk-s0304a:396_2": "petā uttānā sentī”ti ayaṃ petaseyyā.",
  "atk-s0304a:396_3": "Petā hi appamaṃsalohitattā aṭṭhisaṅghāṭajaṭitā ekena passena sayituṃ na sakkonti,",
  "atk-s0304a:396_4": "uttānāva sayanti.",
  "atk-s0304a:397_0": "“Yebhuyyena,",
  "atk-s0304a:397_1": "bhikkhave,",
  "atk-s0304a:397_2": "sīho migarājā naṅguṭṭhaṃ antarasatthimhi anupakkhipitvā dakkhiṇena passena sayatī”ti ayaṃ sīhaseyyā.",
  "atk-s0304a:397_3": "Tejussadattā hi sīho migarājā dve purimapāde ekasmiṃ,",
  "atk-s0304a:397_4": "pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ",
  "atk-s0304a:397_5": "ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā sayati,",
  "atk-s0304a:397_6": "divasampi sayitvā pabujjhamāno na utrasanto pabujjhati,",
  "atk-s0304a:397_7": "sīsaṃ pana ukkhipitvā purimapādādīnaṃ ṭhitokāsaṃ sallakkheti.",
  "atk-s0304a:397_8": "Sace kiñci ṭhānaṃ vijahitvā ṭhitaṃ hoti,",
  "atk-s0304a:397_9": "“nayidaṃ tuyhaṃ jātiyā sūrabhāvassa ca anurūpa”nti anattamano hutvā tattheva sayati,",
  "atk-s0304a:397_10": "na gocarāya pakkamati.",
  "atk-s0304a:397_11": "Avijahitvā ṭhite pana “tuyhaṃ jātiyā ca sūrabhāvassa ca anurūpamida”nti haṭṭhatuṭṭho uṭṭhāya sīhavijambhitaṃ",
  "atk-s0304a:397_12": "vijambhitvā kesarabhāraṃ vidhunitvā tikkhattuṃ sīhanādaṃ naditvā gocarāya pakkamati.",
  "atk-s0304a:398_0": "Catutthajjhānaseyyā pana tathāgataseyyāti vuccati.",
  "atk-s0304a:398_1": "Tāsu idha sīhaseyyā āgatā.",
  "atk-s0304a:398_2": "Ayañhi tejussadairiyāpathattā uttamaseyyā nāma.",
  "atk-s0304a:399_0": "Pāde pādanti dakkhiṇapāde vāmapādaṃ.",
  "atk-s0304a:399_1": "Accādhāyāti atiādhāya,",
  "atk-s0304a:399_2": "īsakaṃ atikkamma ṭhapetvā.",
  "atk-s0304a:399_3": "Gopphakena hi gopphake,",
  "atk-s0304a:399_4": "jāṇunā vā jāṇumhi saṅghaṭṭiyamāne abhiṇhaṃ vedanā uppajjati,",
  "atk-s0304a:399_5": "cittaṃ ekaggaṃ na hoti,",
  "atk-s0304a:399_6": "seyyā aphāsukā hoti.",
  "atk-s0304a:399_7": "Yathā pana na saṅghaṃṭṭeti,",
  "atk-s0304a:399_8": "evaṃ atikkamma ṭhapite vedanā nuppajjati,",
  "atk-s0304a:399_9": "cittaṃ ekaggaṃ hoti,",
  "atk-s0304a:399_10": "seyyā phāsukā hoti.",
  "atk-s0304a:399_11": "Tasmā evaṃ seyyaṃ kappeti.",
  "atk-s0304a:400_0": "Sato sampajānoti satiyā ceva sampajaññena ca samannāgato.",
  "atk-s0304a:400_1": "Kathaṃ niddāyanto sato sampajāno hotīti?",
  "atk-s0304a:400_2": "Satisampajaññassa appahānena.",
  "atk-s0304a:400_3": "Ayañhi divasañceva sakalayāmañca āvaraṇīyehi dhammehi cittaṃ parisodhetvā paṭhamayāmāvasāne caṅkamā oruyha",
  "atk-s0304a:400_4": "pāde dhovantopi mūlakammaṭṭhānaṃ avijahantova dhovati,",
  "atk-s0304a:400_5": "taṃ avijahantova dvāraṃ vivarati,",
  "atk-s0304a:400_6": "mañce nisīdati,",
  "atk-s0304a:400_7": "avijahantova niddaṃ okkamati.",
  "atk-s0304a:400_8": "Pabujjhanto pana mūlakammaṭṭhānaṃ gahetvāva pabujjhati.",
  "atk-s0304a:400_9": "Evaṃ niddaṃ okkamantopi sato sampajāno hoti.",
  "atk-s0304a:400_10": "Evaṃ pana ñāṇadhātukanti na rocayiṃsu.",
  "atk-s0304a:401_0": "Vuttanayena panesa cittaṃ parisodhetvā paṭhamayāmāvasāne “upādinnakaṃ sarīraṃ niddāya samassāsessāmī”ti",
  "atk-s0304a:401_1": "caṅkamā oruyha mūlakammaṭṭhānaṃ avijahantova pāde dhovati,",
  "atk-s0304a:401_2": "dvāraṃ vivarati,",
  "atk-s0304a:401_3": "mañce pana nisīditvā mūlakammaṭṭhānaṃ pahāya,",
  "atk-s0304a:401_4": "“khandhāva khandhesu,",
  "atk-s0304a:401_5": "dhātuyova dhātūsu paṭihaññantī”ti senāsanaṃ paccavekkhanto kamena niddaṃ okkamati,",
  "atk-s0304a:401_6": "pabujjhanto pana mūlakammaṭṭhānaṃ gahetvāva pabujjhati.",
  "atk-s0304a:401_7": "Evaṃ niddaṃ okkamantopi sato sampajāno nāma hotīti veditabbo.",
  "atk-s0304a:402_0": "Iti imasmiṃ sutte tivaṅgikā pubbabhāgavipassanāva kathitā.",
  "atk-s0304a:402_1": "Ettakeneva pana vosānaṃ anāpajjitvā tāneva indriyabalabojjhaṅgāni samodhānetvā vipassanaṃ vaḍḍhetvā bhikkhu arahattaṃ pāpuṇātīti.",
  "atk-s0304a:402_2": "Evaṃ yāva arahattā desanā kathetabbā.",
  "atk-s0304a:403_0": "3. Kummopamasuttavaṇṇanā",
  "atk-s0304a:404_0": "240.",
  "atk-s0304a:404_1": "Tatiye kummoti aṭṭhikummo.",
  "atk-s0304a:404_2": "Kacchapoti tasseva vevacanaṃ.",
  "atk-s0304a:404_3": "Anunadītīreti nadiyā anutīre.",
  "atk-s0304a:404_4": "Gocarapasutoti “sace kiñci phalāphalaṃ labhissāmi,",
  "atk-s0304a:404_5": "khādissāmī”ti gocaratthāya pasuto ussukko tannibandho.",
  "atk-s0304a:404_6": "Samodahitvāti samugge viya pakkhipitvā.",
  "atk-s0304a:404_7": "Saṅkasāyatīti acchati.",
  "atk-s0304a:404_8": "Samodahanti samodahanto ṭhapento.",
  "atk-s0304a:404_9": "Idaṃ vuttaṃ hoti –",
  "atk-s0304a:404_10": "yathā kummo aṅgāni sake kapāle samodahanto siṅgālassa otāraṃ na deti,",
  "atk-s0304a:404_11": "na ca naṃ siṅgālo pasahati,",
  "atk-s0304a:404_12": "evaṃ bhikkhu attano manovitakke sake ārammaṇakapāle samodahanto kilesamārassa otāraṃ na deti,",
  "atk-s0304a:404_13": "na ca naṃ māro pasahati.",
  "atk-s0304a:405_0": "Anissitoti taṇhādiṭṭhinissayehi anissito.",
  "atk-s0304a:405_1": "Aññamaheṭhayānoti aññaṃ kañci puggalaṃ aviheṭhento.",
  "atk-s0304a:405_2": "Parinibbutoti kilesaparinibbānena parinibbuto.",
  "atk-s0304a:405_3": "Nūpavadeyya kañcīti aññaṃ kañci puggalaṃ sīlavipattiyā vā ācāravipattiyā vā attānaṃ ukkaṃsetukāmatāya vā paraṃ vambhetukāmatāya vā na upavadeyya,",
  "atk-s0304a:405_4": "aññadatthu pañca dhamme ajjhattaṃ upaṭṭhapetvā,",
  "atk-s0304a:405_5": "“kālena vakkhāmi,",
  "atk-s0304a:405_6": "no akālena,",
  "atk-s0304a:405_7": "bhūtena vakkhāmi,",
  "atk-s0304a:405_8": "no abhūtena,",
  "atk-s0304a:405_9": "saṇhena vakkhāmi,",
  "atk-s0304a:405_10": "no pharusena,",
  "atk-s0304a:405_11": "atthasaṃhitena vakkhāmi,",
  "atk-s0304a:405_12": "no anatthasaṃhitena,",
  "atk-s0304a:405_13": "mettacitto vakkhāmi,",
  "atk-s0304a:405_14": "no dosantaro”ti evaṃ ullumpanasabhāvasaṇṭhiteneva cittena viharati.",
  "atk-s0304a:406_0": "4. Paṭhamadārukkhandhopamasuttavaṇṇanā",
  "atk-s0304a:407_0": "241.",
  "atk-s0304a:407_1": "Catutthe addasāti gaṅgātīre paññattavarabuddhāsane nisinno addasa.",
  "atk-s0304a:407_2": "Vuyhamānanti caturassaṃ tacchetvā pabbatantare ṭhapitaṃ vātātapena suparisukkhaṃ pāvussake meghe vassante",
  "atk-s0304a:407_3": "udakena uplavitvā anupubbena gaṅgāya nadiyā sote patitaṃ tena sotena vuyhamānaṃ.",
  "atk-s0304a:407_4": "Bhikkhū āmantesīti “iminā dārukkhandhena sadisaṃ katvā mama sāsane saddhāpabbajitaṃ kulaputtaṃ dassessāmī”ti dhammaṃ desetukāmatāya āmantesi.",
  "atk-s0304a:407_5": "Amuṃ mahantaṃ dārukkhandhaṃ gaṅgāya nadiyā sotena vuyhamānanti idaṃ pana aṭṭhadosavimuttattā sotapaṭipannassa",
  "atk-s0304a:407_6": "dārukkhandhassa apare samuddapattiyā antarāyakare aṭṭha dose dassetuṃ ārabhi.",
  "atk-s0304a:408_0": "Tatrassa evaṃ aṭṭhadosavimuttatā veditabbā –",
  "atk-s0304a:408_1": "eko hi gaṅgāya nadiyā avidūre pabbatatale jāto nānāvallīhi paliveṭhito paṇḍupalāsataṃ āpajjitvā upacikādīhi",
  "atk-s0304a:408_2": "khajjamāno tasmiṃyeva ṭhāne apaṇṇattikabhāvaṃ gacchati,",
  "atk-s0304a:408_3": "ayaṃ dārukkhandho gaṅgaṃ otaritvā vaṅkaṭṭhānesu vilāsamāno sāgaraṃ patvā maṇivaṇṇe ūmipiṭṭhe sobhituṃ na labhati.",
  "atk-s0304a:409_0": "Aparo gaṅgātīre bahimūlo antosākho hutvā jāto,",
  "atk-s0304a:409_1": "ayaṃ kiñcāpi kālena kālaṃ olambinīhi sākhāhi udakaṃ phusati,",
  "atk-s0304a:409_2": "bahimūlattā pana gaṅgaṃ otaritvā vaṅkaṭṭhānesu vilāsamāno sāgaraṃ patvā maṇivaṇṇe ūmipiṭṭhe sobhituṃ na labhati.",
  "atk-s0304a:410_0": "Aparo majjhe gaṅgāya jāto,",
  "atk-s0304a:410_1": "daḷhamūlena pana suppatiṭṭhito,",
  "atk-s0304a:410_2": "bahi cassa gatā vaṅkasākhā nānāvallīhi ābaddhā,",
  "atk-s0304a:410_3": "ayampi daḷhamūlattā bahiddhā vallīhi ābaddhattā ca gaṅgaṃ otaritvā…pe…",
  "atk-s0304a:410_4": "sobhituṃ na labhati.",
  "atk-s0304a:411_0": "Aparo patitaṭṭhāneyeva vālikāya otthaṭo pūtibhāvaṃ āpajjati, ayampi gaṅgaṃ otaritvā…pe… na labhati.",
  "atk-s0304a:412_0": "Aparo dvinnaṃ pāsāṇānaṃ antare jātattā,",
  "atk-s0304a:412_1": "sunikhāto viya niccalo ṭhito,",
  "atk-s0304a:412_2": "āgatāgataṃ udakaṃ dvidhā phāleti,",
  "atk-s0304a:412_3": "ayaṃ pāsāṇantare suṭṭhu patiṭṭhitattā gaṅgaṃ otaritvā…pe…",
  "atk-s0304a:412_4": "na labhati.",
  "atk-s0304a:413_0": "Aparo abbhokāsaṭṭhāne nabhaṃ pūretvā vallīhi ābaddho ṭhito.",
  "atk-s0304a:413_1": "Ekaṃ dve saṃvacchare atikkamitvā āgate mahoghe sakiṃ vā dvikkhattuṃ vā temeti,",
  "atk-s0304a:413_2": "ayampi nabhaṃ pūretvā ṭhitatāya ceva ekassa vā dvinnaṃ vā saṃvaccharānaṃ accayena sakiṃ vā dvikkhattuṃ vā temanatāya ca gaṅgaṃ otaritvā…pe…",
  "atk-s0304a:413_3": "na labhati.",
  "atk-s0304a:414_0": "Aparopi majjhe gaṅgāya dīpake jāto mudukkhandhasākho oghe āgate anusotaṃ nipajjitvā,",
  "atk-s0304a:414_1": "udake gate sīsaṃ ukkhipitvā,",
  "atk-s0304a:414_2": "naccanto viya tiṭṭhati.",
  "atk-s0304a:414_3": "Yassatthāya sāgaro gaṅgaṃ evaṃ viya vadati,",
  "atk-s0304a:414_4": "“bhoti gaṅge tvaṃ mayhaṃ candanasārasalaḷasārādīni nānādārūni āharasi,",
  "atk-s0304a:414_5": "dārukkhandhaṃ pana nāharasī”ti.",
  "atk-s0304a:414_6": "Sulabho esa, deva,",
  "atk-s0304a:414_7": "punavāre jānissāmīti.",
  "atk-s0304a:414_8": "Punavāre tambavaṇṇena udakena āliṅgamānā viya āgacchati.",
  "atk-s0304a:414_9": "Sopi tatheva anusotaṃ nipajjitvā,",
  "atk-s0304a:414_10": "udake gate sīsaṃ ukkhipitvā,",
  "atk-s0304a:414_11": "naccanto viya tiṭṭhati.",
  "atk-s0304a:414_12": "Ayaṃ attano mudutāya gaṅgaṃ otaritvā…pe…",
  "atk-s0304a:414_13": "na labhati.",
  "atk-s0304a:415_0": "Aparo gaṅgāya nadiyā tiriyaṃ patito vālikāya ottharito antarasetu viya bahūnaṃ paccayo jāto,",
  "atk-s0304a:415_1": "ubhosu tīresu veḷunaḷakarañjakakudhādayo uplavitvā tattheva lagganti.",
  "atk-s0304a:415_2": "Tathā nānāvidhā gacchā vuyhamānā bhinnamusalabhinnasuppaahikukkurahatthiassādikuṇapānipi tattheva lagganti.",
  "atk-s0304a:415_3": "Mahāgaṅgāpi naṃ āsajja bhijjitvā dvidhā gacchati,",
  "atk-s0304a:415_4": "macchakacchapakumbhīlamakarādayopi tattheva vāsaṃ kappenti.",
  "atk-s0304a:415_5": "Ayampi tiriyaṃ patitvā mahājanassa paccayattakatabhāvena gaṅgaṃ otaritvā vaṅkaṭṭhānesu vilāsamāno sāgaraṃ",
  "atk-s0304a:415_6": "patvā maṇivaṇṇe ūmipiṭṭhe sobhituṃ na labhati.",
  "atk-s0304a:416_0": "Iti bhagavā imehi aṭṭhahi dosehi vimuttattā sotapaṭipannassa dārukkhandhassa apare samuddapattiyā antarāyakare",
  "atk-s0304a:416_1": "aṭṭha dose dassetuṃ amuṃ mahantaṃ dārukkhandhaṃ gaṅgāya nadiyā sotena vuyhamānantiādimāha.",
  "atk-s0304a:416_2": "Tattha na thale ussīdissatīti thalaṃ nābhiruhissati.",
  "atk-s0304a:416_3": "Na manussaggāho gahessatīti “mahā vatāyaṃ dārukkhandho”ti disvā,",
  "atk-s0304a:416_4": "uḷumpena taramānā gantvā,",
  "atk-s0304a:416_5": "gopānasīādīnaṃ atthāya manussā na gaṇhissanti.",
  "atk-s0304a:416_6": "Na amanussaggāho gahessatīti “mahaggho ayaṃ candanasāro,",
  "atk-s0304a:416_7": "vimānadvāre naṃ ṭhapessāmā”ti maññamānā na amanussā gaṇhissanti.",
  "atk-s0304a:417_0": "Evameva khoti ettha saddhiṃ bāhirehi aṭṭhahi dosehi evaṃ opammasaṃsandanaṃ veditabbaṃ –",
  "atk-s0304a:417_1": "gaṅgāya avidūre pabbatatale jāto tattheva upacikādīhi khajjamāno apaṇṇattikabhāvaṃ gatadārukkhandho viya",
  "atk-s0304a:417_2": "hi “natthi dinna”ntiādikāya micchādiṭṭhiyā samannāgato puggalo veditabbo.",
  "atk-s0304a:417_3": "Ayañhi sāsanassa dūrībhūtattā ariyamaggaṃ oruyha samādhikulle nisinno nibbānasāgaraṃ pāpuṇituṃ na sakkoti.",
  "atk-s0304a:418_0": "Gaṅgātīre bahimūlo antosākho hutvā jāto viya acchinnagihibandhano samaṇakuṭimbikapuggalo daṭṭhabbo.",
  "atk-s0304a:418_1": "Ayañhi “cittaṃ nāmetaṃ anibaddhaṃ,",
  "atk-s0304a:418_2": "‘samaṇomhī’ti vadantova gihī hoti,",
  "atk-s0304a:418_3": "‘gihīmhī’ti vadantova samaṇo hoti.",
  "atk-s0304a:418_4": "Ko jānissati,",
  "atk-s0304a:418_5": "kiṃ bhavissatī”ti?",
  "atk-s0304a:418_6": "Mahallakakāle pabbajantopi gihibandhanaṃ na vissajjeti.",
  "atk-s0304a:418_7": "Mahallakapabbajitānañca sampatti nāma natthi.",
  "atk-s0304a:418_8": "Tassa sace cīvaraṃ pāpuṇāti,",
  "atk-s0304a:418_9": "antacchinnakaṃ vā jiṇṇadubbaṇṇaṃ vā pāpuṇāti.",
  "atk-s0304a:418_10": "Senāsanampi vihārapaccante paṇṇasālā vā maṇḍapo vā pāpuṇāti.",
  "atk-s0304a:418_11": "Piṇḍāya carantenāpi puttanattakānaṃ dārakānaṃ pacchato caritabbaṃ hoti,",
  "atk-s0304a:418_12": "pariyante nisīditabbaṃ hoti.",
  "atk-s0304a:418_13": "Tena so dukkhī dummano assūni muñcanto,",
  "atk-s0304a:418_14": "“atthi me kulasantakaṃ dhanaṃ,",
  "atk-s0304a:418_15": "kappati nu kho taṃ khādantena jīvitu”nti cintetvā ekaṃ vinayadharaṃ pucchati – “kiṃ,",
  "atk-s0304a:418_16": "bhante ācariya,",
  "atk-s0304a:418_17": "attano santakaṃ vicāretvā khādituṃ kappati,",
  "atk-s0304a:418_18": "no kappatī”ti?",
  "atk-s0304a:418_19": "“Natthettha doso,",
  "atk-s0304a:418_20": "kappateta”nti.",
  "atk-s0304a:418_21": "So attano bhajamānake katipaye dubbace durācāre bhikkhū gahetvā,",
  "atk-s0304a:418_22": "sāyanhasamaye antogāmaṃ gantvā,",
  "atk-s0304a:418_23": "gāmamajjhe ṭhito gāmike pakkosāpetvā,",
  "atk-s0304a:418_24": "“amhākaṃ payogato uṭṭhitaṃ āyaṃ kassa dethā”ti āha. Bhante,",
  "atk-s0304a:418_25": "tumhe pabbajitā,",
  "atk-s0304a:418_26": "mayaṃ kassa dassāmāti?",
  "atk-s0304a:418_27": "Kiṃ pabbajitānaṃ attano santakaṃ na vaṭṭatīti? Kuddāla-",
  "atk-s0304a:418_28": "piṭakaṃ gahetvā,",
  "atk-s0304a:418_29": "khettamariyādabandhanādīni karonto nānāppakāraṃ pubbaṇṇāparaṇṇañceva phalāphale ca saṅgaṇhitvā,",
  "atk-s0304a:418_30": "hemantagimhavassānesu yaṃ yaṃ icchati,",
  "atk-s0304a:418_31": "taṃ taṃ pacāpetvā khādanto samaṇakuṭumbiko hutvā jīvati.",
  "atk-s0304a:418_32": "Kevalamassa pañcacūḷakena dārakena saddhiṃ pādaparicārikāva ekā natthi.",
  "atk-s0304a:418_33": "Ayaṃ puggalo kiñcāpi olambinīhi sākhāhi udakaṃ phusamāno antosākho rukkho viya cetiyaṅgaṇabodhiyaṅgaṇādīsu bhikkhūnaṃ kāyasāmaggiṃ deti,",
  "atk-s0304a:418_34": "gihibandhanassa pana acchinnatāya bahimūlattā ariyamaggaṃ otaritvā samādhikulle nisinno nibbānasāgaraṃ pāpuṇituṃ na sakkoti.",
  "atk-s0304a:419_0": "Gaṅgāya majjhe jāto bahiddhā vallīhi ābaddhavaṅkasākhā viya saṅghasantakaṃ nissāya jīvamāno bhinnājīvapuggalo daṭṭhabbo.",
  "atk-s0304a:419_1": "Ekacco gihibandhanaṃ pahāya pabbajantopi sāruppaṭṭhāne pabbajjaṃ na labhati.",
  "atk-s0304a:419_2": "Pabbajjā hi nāmesā paṭisandhiggahaṇasadisā.",
  "atk-s0304a:419_3": "Yathā manussā yattha paṭisandhiṃ gaṇhanti,",
  "atk-s0304a:419_4": "tesaṃyeva kulānaṃ ācāraṃ sikkhanti,",
  "atk-s0304a:419_5": "evaṃ bhikkhūpi yesaṃ santike pabbajanti,",
  "atk-s0304a:419_6": "tesaṃyeva ācāraṃ gaṇhanti.",
  "atk-s0304a:419_7": "Tasmā ekacco asāruppaṭṭhāne pabbajitvā ovādānusāsanīuddesaparipucchādīhi paribāhiro hutvā pātova muṇḍaghaṭaṃ gahetvā udakatitthaṃ gacchati,",
  "atk-s0304a:419_8": "ācariyupajjhāyānaṃ bhattatthāya khandhe pattaṃ katvā bhattasālaṃ gacchati,",
  "atk-s0304a:419_9": "dubbacasāmaṇerehi saddhiṃ nānākīḷaṃ kīḷati,",
  "atk-s0304a:419_10": "ārāmikadārakehi saṃsaṭṭho viharati.",
  "atk-s0304a:420_0": "So daharabhikkhukāle attano anurūpehi daharabhikkhūhi ceva ārāmikehi ca saddhiṃ saṅghabhogaṃ gantvā,",
  "atk-s0304a:420_1": "“ayaṃ khīṇāsavehi asukarañño santikā paṭiggahitasaṅghabhogo,",
  "atk-s0304a:420_2": "tumhe saṅghassa idañcidañca na detha,",
  "atk-s0304a:420_3": "na hi tumhākaṃ pavattiṃ sutvā rājā vā rājamahāmattā vā attamanā bhavissanti,",
  "atk-s0304a:420_4": "etha dāni idañcidañca karothā”ti kuddāla-",
  "atk-s0304a:420_5": "piṭakāni gāhāpetvā heṭṭhā taḷākamātikāsu kattabbakiccāni kārāpetvā bahuṃ pubbaṇṇāparaṇṇaṃ vihāraṃ pavesetvā",
  "atk-s0304a:420_6": "ārāmikehi attano upakārabhāvaṃ saṅghassa ārocāpeti.",
  "atk-s0304a:420_7": "Saṅgho “ayaṃ daharo bahūpakāro,",
  "atk-s0304a:420_8": "imassa sataṃ vā dvisataṃ vā dethā”ti dāpeti.",
  "atk-s0304a:420_9": "Iti so ito cito ca saṅghasantakeneva vaḍḍhanto bahiddhā ekavīsatividhāhi anesanāhi baddho ariyamaggaṃ",
  "atk-s0304a:420_10": "otaritvā samādhikulle nisinno nibbānasāgaraṃ pāpuṇituṃ na sakkoti.",
  "atk-s0304a:421_0": "Patitaṭṭhāneyeva vālikāya ottharitvā pūtibhāvaṃ āpāditarukkho viya ālasiyamahagghaso veditabbo.",
  "atk-s0304a:421_1": "Evarūpañhi puggalaṃ āmisacakkhuṃ paccayalolaṃ vissaṭṭhaācariyupajjhāyavattaṃ uddesaparipucchāyonisomanasikāravajjitaṃ",
  "atk-s0304a:421_2": "sandhāya pañca nīvaraṇāni atthato evaṃ vadanti – “bho,",
  "atk-s0304a:421_3": "kassa santikaṃ gacchāmā”ti?",
  "atk-s0304a:421_4": "Atha thinamiddhaṃ uṭṭhāya evamāha –",
  "atk-s0304a:421_5": "“kiṃ na passatha?",
  "atk-s0304a:421_6": "Eso asukavihāravāsī kusītapuggalo asukaṃ nāma gāmaṃ gantvā yāgumatthake yāguṃ,",
  "atk-s0304a:421_7": "pūvamatthake pūvaṃ,",
  "atk-s0304a:421_8": "bhattamatthake bhattaṃ ajjhoharitvā vihāraṃ āgamma vissaṭṭhasabbavatto uddesādivirahito mañcaṃ upagacchanto mayhaṃ okāsaṃ karotī”ti.",
  "atk-s0304a:422_0": "Tato kāmacchandanīvaraṇaṃ uṭṭhāyāha – “bho,",
  "atk-s0304a:422_1": "tava okāse kate mayhaṃ katova hoti,",
  "atk-s0304a:422_2": "idāneva so niddāyitvā kilesānurañjitova pabujjhitvā kāmavitakkaṃ vitakkessatī”ti.",
  "atk-s0304a:422_3": "Tato byāpādanīvaraṇaṃ uṭṭhāyāha –",
  "atk-s0304a:422_4": "“tumhākaṃ okāse kate mayhaṃ katova hoti.",
  "atk-s0304a:422_5": "Idāneva niddāyitvā vuṭṭhito ‘vattapaṭivattaṃ karohī’ti vuccamāno, ‘bho,",
  "atk-s0304a:422_6": "ime attano kammaṃ akatvā amhesu byāvaṭā’ti nānappakāraṃ pharusavacanaṃ vadanto akkhīni nīharitvā vicarissatī”ti.",
  "atk-s0304a:422_7": "Tato uddhaccanīvaraṇaṃ uṭṭhāyāha –",
  "atk-s0304a:422_8": "“tumhākaṃ okāse kate mayhaṃ katova hoti,",
  "atk-s0304a:422_9": "kusīto nāma vātāhato aggikkhandho viya uddhato hotī”ti.",
  "atk-s0304a:422_10": "Atha kukuccanīvaraṇaṃ uṭṭhāyāha –",
  "atk-s0304a:422_11": "“tumhākaṃ okāse kate mayhaṃ katova hoti,",
  "atk-s0304a:422_12": "kusīto nāma kukkuccapakatova hoti,",
  "atk-s0304a:422_13": "akappiye kappiyasaññaṃ kappiye ca akappiyasaññaṃ uppādetī”ti.",
  "atk-s0304a:422_14": "Atha vicikicchānīvaraṇaṃ uṭṭhāyāha –",
  "atk-s0304a:422_15": "“tumhākaṃ okāse kate mayhaṃ katova hoti.",
  "atk-s0304a:422_16": "Evarūpo hi aṭṭhasu ṭhānesu mahāvicikicchaṃ uppādesī”ti.",
  "atk-s0304a:422_17": "Evaṃ ālasiyamahagghasaṃ pañca nīvaraṇāni caṇḍasunakhādayo viya siṅgacchinnaṃ jaraggavaṃ ajjhottharitvā gaṇhanti.",
  "atk-s0304a:422_18": "Sopi ariyamaggasotaṃ otaritvā samādhikulle nisinno nibbānasāgaraṃ pāpuṇituṃ na sakkoti.",
  "atk-s0304a:423_0": "Dvinnaṃ pāsāṇānaṃ antare nikhātamūlākārena ṭhitarukkho viya diṭṭhiṃ uppādetvā ṭhito diṭṭhigatiko veditabbo.",
  "atk-s0304a:423_1": "So hi “arūpabhave rūpaṃ atthi,",
  "atk-s0304a:423_2": "asaññībhave cittaṃ pavattati,",
  "atk-s0304a:423_3": "bahucittakkhaṇiko lokuttaramaggo,",
  "atk-s0304a:423_4": "anusayo cittavippayutto,",
  "atk-s0304a:423_5": "te ca sattā sandhāvanti saṃsarantī”ti vadanto ariṭṭho viya kaṇṭakasāmaṇero viya ca vicarati.",
  "atk-s0304a:423_6": "Pisuṇavāco pana hoti,",
  "atk-s0304a:423_7": "upajjhāyādayo saddhivihārikādīhi bhindanto vicarati.",
  "atk-s0304a:423_8": "Sopi ariyamaggasotaṃ otaritvā samādhikulle nisinno nibbānasāgaraṃ pāpuṇituṃ na sakkoti.",
  "atk-s0304a:424_0": "Abbhokāse nabhaṃ pūretvā vallīhi ābaddho ṭhito ekaṃ dve saṃvacchare atikkamitvā āgate mahoghe sakiṃ vā",
  "atk-s0304a:424_1": "dvikkhattuṃ vā temanarukkho viya mahallakakāle pabbajitvā paccante vasamāno dullabhasaṅghadassano ceva",
  "atk-s0304a:424_2": "dullabhadhammassavano ca puggalo veditabbo.",
  "atk-s0304a:424_3": "Ekacco hi vuḍḍhakāle pabbajito katipāhena upasampadaṃ labhitvā pañcavassakāle pātimokkhaṃ paguṇaṃ katvā",
  "atk-s0304a:424_4": "dasavassakāle vinayadharattherassa santike vinayakathākāle maricaṃ vā harītakakhaṇḍaṃ vā mukhe ṭhapetvā",
  "atk-s0304a:424_5": "bījanena mukhaṃ pidhāya niddāyanto nisīditvā lesakappena katavinayo nāma hutvā pattacīvaraṃ ādāya paccantaṃ gacchati.",
  "atk-s0304a:424_6": "Tatra naṃ manussā sakkaritvā bhikkhudassanassa dullabhatāya “idheva, bhante,",
  "atk-s0304a:424_7": "vasathā”ti vihāraṃ kāretvā pupphūpagaphalūpagarukkhe ropetvā tattha vāsenti.",
  "atk-s0304a:425_0": "Atha mahāvihārasadisavihārā bahussutā bhikkhū,",
  "atk-s0304a:425_1": "“janapade cīvararajanādīni katvā āgamissāmā”ti tattha gacchanti.",
  "atk-s0304a:425_2": "So te disvā,",
  "atk-s0304a:425_3": "haṭṭhatuṭṭho vattapaṭivattaṃ katvā,",
  "atk-s0304a:425_4": "punadivase ādāya bhikkhācāragāmaṃ pavisitvā,",
  "atk-s0304a:425_5": "“asuko thero suttantiko,",
  "atk-s0304a:425_6": "asuko abhidhammiko,",
  "atk-s0304a:425_7": "asuko vinayadharo,",
  "atk-s0304a:425_8": "asuko tepiṭako,",
  "atk-s0304a:425_9": "evarūpe there kadā labhissatha,",
  "atk-s0304a:425_10": "dhammasavanaṃ kārethā”ti vadati.",
  "atk-s0304a:425_11": "Upāsakā “dhammassavanaṃ kāressāmā”ti vihāramaggaṃ sodhetvā,",
  "atk-s0304a:425_12": "sappitelādīni ādāya,",
  "atk-s0304a:425_13": "mahātheraṃ upasaṅkamitvā, “bhante,",
  "atk-s0304a:425_14": "dhammassavanaṃ kāressāma,",
  "atk-s0304a:425_15": "dhammakathikānaṃ vicārethā”ti vatvā punadivase āgantvā dhammaṃ suṇanti.",
  "atk-s0304a:426_0": "Nevāsikatthero āgantukānaṃ pattacīvarāni paṭisāmento antogabbheyeva divasabhāgaṃ vītināmeti.",
  "atk-s0304a:426_1": "Divākathiko uṭṭhito sarabhāṇako ghaṭena udakaṃ vamento viya sarabhāṇaṃ bhaṇitvā uṭṭhito,",
  "atk-s0304a:426_2": "tampi so na jānāti.",
  "atk-s0304a:426_3": "Rattikathiko sāgaraṃ khobhento viya rattiṃ kathetvā uṭṭhito,",
  "atk-s0304a:426_4": "tampi so na jānāti.",
  "atk-s0304a:426_5": "Paccūsakathiko kathetvā uṭṭhāsi,",
  "atk-s0304a:426_6": "tampi so na jānāti.",
  "atk-s0304a:426_7": "Pātova pana uṭṭhāya mukhaṃ dhovitvā,",
  "atk-s0304a:426_8": "therānaṃ pattacīvarāni upanāmetvā,",
  "atk-s0304a:426_9": "bhikkhācāraṃ upagacchanto mahātheraṃ āha – “bhante,",
  "atk-s0304a:426_10": "divākathiko kataraṃ jātakaṃ nāma kathesi,",
  "atk-s0304a:426_11": "sarabhāṇako kataraṃ suttaṃ nāma bhaṇi,",
  "atk-s0304a:426_12": "rattikathiko kataraṃ dhammakathaṃ nāma kathesi,",
  "atk-s0304a:426_13": "paccūsakathiko kataraṃ jātakaṃ nāma kathesi,",
  "atk-s0304a:426_14": "khandhā nāma kati,",
  "atk-s0304a:426_15": "dhātuyo nāma kati,",
  "atk-s0304a:426_16": "āyatanā nāma katī”ti.",
  "atk-s0304a:426_17": "Evarūpo ekaṃ dve saṃvaccharāni atikkamitvā bhikkhudassanañceva dhammassavanañca labhantopi oghe āgate",
  "atk-s0304a:426_18": "udakena sakiṃ vā dvikkhattuṃ vā temitarukkhasadiso hoti.",
  "atk-s0304a:426_19": "So evaṃ saṅghadassanato ca dhammassavanato ca paṭikkamma dūre vasanto ariyamaggaṃ otaritvā samādhikulle nisinno nibbānasāgaraṃ pāpuṇituṃ na sakkoti.",
  "atk-s0304a:427_0": "Majjhe gaṅgāya dīpake jāto mudurukkho viya madhurassarabhāṇakapuggalo veditabbo.",
  "atk-s0304a:427_1": "So hi abhiññātāni abhiññātāni vessantarādīni jātakāni uggaṇhitvā,",
  "atk-s0304a:427_2": "dullabhabhikkhudassanaṃ paccantaṃ gantvā,",
  "atk-s0304a:427_3": "tattha dhammakathāya pasāditahadayena janena upaṭṭhiyamāno attānaṃ uddissa kate sampannapupphaphalarukkhe nandanavanābhirāme vihāre vasati.",
  "atk-s0304a:427_4": "Athassa bhārahārabhikkhū taṃ pavattiṃ sutvā,",
  "atk-s0304a:427_5": "“asuko kira evaṃ upaṭṭhākesu paṭibaddhacitto viharati.",
  "atk-s0304a:427_6": "Paṇḍito bhikkhu paṭibalo buddhavacanaṃ vā uggaṇhituṃ,",
  "atk-s0304a:427_7": "kammaṭṭhānaṃ vā manasikātuṃ,",
  "atk-s0304a:427_8": "ānetvā tena saddhiṃ asukattherassa santike dhammaṃ uggaṇhissāma,",
  "atk-s0304a:427_9": "asukattherassa santike kammaṭṭhāna”nti tattha gacchanti.",
  "atk-s0304a:428_0": "So tesaṃ vattaṃ katvā sāyanhasamayaṃ vihāracārikaṃ nikkhantehi tehi “imaṃ, āvuso,",
  "atk-s0304a:428_1": "cetiyaṃ tayā kārita”nti puṭṭho, “āma,",
  "atk-s0304a:428_2": "bhante”ti vadati.",
  "atk-s0304a:428_3": "“Ayaṃ bodhi,",
  "atk-s0304a:428_4": "ayaṃ maṇḍapo,",
  "atk-s0304a:428_5": "idaṃ uposathāgāraṃ,",
  "atk-s0304a:428_6": "esā aggisālā,",
  "atk-s0304a:428_7": "ayaṃ caṅkamo tayā kārito.",
  "atk-s0304a:428_8": "Ime rukkhe ropāpetvā tayā nandanavanābhirāmo vihāro kārito”ti. “Āma,",
  "atk-s0304a:428_9": "bhante”ti, vadati.",
  "atk-s0304a:429_0": "So sāyaṃ therupaṭṭhānaṃ gantvā vanditvā pucchati – “kasmā, bhante,",
  "atk-s0304a:429_1": "āgatatthā”ti? “Āvuso,",
  "atk-s0304a:429_2": "taṃ ādāya gantvā,",
  "atk-s0304a:429_3": "asukattherassa santike dhammaṃ uggaṇhitvā,",
  "atk-s0304a:429_4": "asukattherassa santike kammaṭṭhānaṃ,",
  "atk-s0304a:429_5": "asukasmiṃ nāma araññe samaggā samaṇadhammaṃ karissāmāti iminā kāraṇena āgatamhā”ti. Sādhu, bhante,",
  "atk-s0304a:429_6": "tumhe nāma mayhaṃ atthāya āgatā,",
  "atk-s0304a:429_7": "ahampi ciranivāsena idha ukkaṇṭhito gacchāmi,",
  "atk-s0304a:429_8": "pattacīvaraṃ gaṇhāmi, bhanteti. Āvuso,",
  "atk-s0304a:429_9": "sāmaṇeradaharā maggakilantā,",
  "atk-s0304a:429_10": "ajja vasitvā sve pacchābhattaṃ gamissāmāti. Sādhu,",
  "atk-s0304a:429_11": "bhanteti punadivase tehi saddhiṃ piṇḍāya pavisati.",
  "atk-s0304a:429_12": "Gāmavāsino “amhākaṃ ayyo bahū āgantuke bhikkhū gahetvā āgato”ti āsanāni paññāpetvā yāguṃ pāyetvā sukhanisinnakathaṃ sutvā bhattaṃ adaṃsu.",
  "atk-s0304a:429_13": "Therā “tvaṃ, āvuso,",
  "atk-s0304a:429_14": "anumodanaṃ katvā nikkhama,",
  "atk-s0304a:429_15": "mayaṃ udakaphāsukaṭṭhāne bhattakiccaṃ karissāmā”ti nikkhantā.",
  "atk-s0304a:430_0": "Gāmavāsino anumodanaṃ sutvā pucchiṃsu, “kuto, bhante,",
  "atk-s0304a:430_1": "therā āgatā”ti?",
  "atk-s0304a:430_2": "Ete amhākaṃ ācariyupajjhāyā samānupajjhāyā sandiṭṭhā sambhattāti.",
  "atk-s0304a:430_3": "Kasmā āgatāti?",
  "atk-s0304a:430_4": "Maṃ gahetvā gantukāmatāyāti.",
  "atk-s0304a:430_5": "Tumhe pana gantukāmāti?",
  "atk-s0304a:430_6": "Āmāvusoti.",
  "atk-s0304a:430_7": "Kiṃ vadetha, bhante,",
  "atk-s0304a:430_8": "amhehi kassa uposathāgāraṃ kāritaṃ,",
  "atk-s0304a:430_9": "kassa bhojanasālā,",
  "atk-s0304a:430_10": "kassa aggisālādayo kāritā,",
  "atk-s0304a:430_11": "mayaṃ maṅgalāmaṅgalesu kassa santikaṃ gamissāmāti?",
  "atk-s0304a:430_12": "Mahāupāsikāyopi tattheva nisīditvā assūni pavattayiṃsu.",
  "atk-s0304a:430_13": "Daharo “tumhesu evaṃ dukkhitesu ahaṃ gantvā kiṃ karissāmi?",
  "atk-s0304a:430_14": "There uyyojessāmī”ti vihāraṃ gato.",
  "atk-s0304a:431_0": "Therāpi katabhattakiccā pattacīvarāni gahetvā nisinnā taṃ disvāva, “kiṃ, āvuso, cirāyasi,",
  "atk-s0304a:431_1": "divā hoti,",
  "atk-s0304a:431_2": "gacchāmā”ti āhaṃsu. Āma, bhante,",
  "atk-s0304a:431_3": "tumhe sukhitā,",
  "atk-s0304a:431_4": "asukagehassa iṭṭhakāmūlaṃ ṭhitasaṇṭhāneneva ṭhitaṃ,",
  "atk-s0304a:431_5": "asukagehādīnaṃ cittakammamūlādīni atthi,",
  "atk-s0304a:431_6": "gatassāpi me cittavikkhepo bhavissati,",
  "atk-s0304a:431_7": "tumhe purato gantvā asukavihāre cīvaradhovanarajanādīni karotha,",
  "atk-s0304a:431_8": "ahaṃ tattha sampāpuṇissāmīti.",
  "atk-s0304a:431_9": "Te tassa osakkitukāmataṃ ñatvā tvaṃ pacchā āgaccheyyāsīti pakkamiṃsu.",
  "atk-s0304a:432_0": "So there anugantvā nivatto vihārameva āgantvā bhojanasālādīni olokento vihāraṃ rāmaṇeyyakaṃ disvā cintesi –",
  "atk-s0304a:432_1": "“sādhu vatamhi na gato.",
  "atk-s0304a:432_2": "Sace agamissaṃ, koci, deva,",
  "atk-s0304a:432_3": "dhammakathiko āgantvā,",
  "atk-s0304a:432_4": "sabbesaṃ manaṃ bhinditvā,",
  "atk-s0304a:432_5": "vihāraṃ attano nikāyasantakaṃ kareyya,",
  "atk-s0304a:432_6": "atha mayā pacchā āgantvā etassa pacchato laddhapiṇḍaṃ bhuñjantena caritabbaṃ bhavissatī”ti.",
  "atk-s0304a:433_0": "So aparena samayena suṇāti,",
  "atk-s0304a:433_1": "“te kira bhikkhū gataṭṭhāne ekanikāyadvenikāyaekapiṭakadvepiṭakādivasena buddhavacanaṃ uggaṇhitvā aṭṭhakathācariyā",
  "atk-s0304a:433_2": "jātā vinayadharā jātā sataparivārāpi sahassaparivārāpi caranti.",
  "atk-s0304a:433_3": "Ye panettha samaṇadhammaṃ kātuṃ gatā,",
  "atk-s0304a:433_4": "te ghaṭentā vāyamantā sotāpannā jātā,",
  "atk-s0304a:433_5": "sakadāgāmino anāgāmino arahanto jātā,",
  "atk-s0304a:433_6": "mahāsakkārena parinibbutā”ti.",
  "atk-s0304a:433_7": "So cintesi –",
  "atk-s0304a:433_8": "“sace ahampi agamissaṃ,",
  "atk-s0304a:433_9": "mayhampesā sampatti abhavissa,",
  "atk-s0304a:433_10": "imaṃ pana ṭhānaṃ muñcituṃ asakkonto ativiya parihīnamhī”ti.",
  "atk-s0304a:433_11": "Ayaṃ puggalo attano mudutāya taṃ ṭhānaṃ amuñcanto ariyamaggaṃ otaritvā samādhikulle nisinno nibbānasāgaraṃ pāpuṇituṃ na sakkoti.",
  "atk-s0304a:434_0": "Gaṅgāya nadiyā tiriyaṃ patitvā,",
  "atk-s0304a:434_1": "vālikāya otthaṭabhāvena antarasetu viya hutvā,",
  "atk-s0304a:434_2": "bahūnaṃ paccayo jātarukkho viya rathavinītamahāariyavaṃsacandopamādipaṭipadāsu aññataraṃ paṭipadaṃ uggahetvā ṭhito olīnavuttiko puggalo veditabbo.",
  "atk-s0304a:434_3": "So hi taṃ paṭipattinissitaṃ dhammaṃ uggahetvā pakatiyā mañjussaro cittalapabbatādisadisaṃ mahantaṃ ṭhānaṃ gantvā cetiyaṅgaṇavattādīni karoti.",
  "atk-s0304a:434_4": "Atha naṃ dhammassavanaggaṃ pattaṃ āgantukā daharā “dhammaṃ kathehī”ti vadanti.",
  "atk-s0304a:434_5": "So sammā uggahitaṃ dhammaṃ paṭipadaṃ dīpetvā katheti.",
  "atk-s0304a:434_6": "Athassa paṃsukūlikapiṇḍapātikādayo sabbe theranavamajjhimā bhikkhū “aho sappuriso”ti attamanā bhavanti.",
  "atk-s0304a:435_0": "So kassaci nidānamattaṃ,",
  "atk-s0304a:435_1": "kassaci upaḍḍhagāthaṃ,",
  "atk-s0304a:435_2": "kassaci gāthaṃ upaṭṭhāpento ayapaṭṭakena ābandhanto viya daharasāmaṇere saṅgaṇhitvā mahāthere upasaṅkamitvā, “bhante,",
  "atk-s0304a:435_3": "ayaṃ porāṇakavihāro atthi,",
  "atk-s0304a:435_4": "ettha koci tatruppādo”ti?, Pucchati. Therā –",
  "atk-s0304a:435_5": "“kiṃ vadesi, āvuso,",
  "atk-s0304a:435_6": "catuvīsati karīsasahassāni tatruppādo”ti. Bhante,",
  "atk-s0304a:435_7": "tumhe evaṃ vadetha,",
  "atk-s0304a:435_8": "uddhane pana aggipi na jalatīti. Āvuso,",
  "atk-s0304a:435_9": "mahāvihāravāsīhi laddhā nāma evameva nassanti,",
  "atk-s0304a:435_10": "na koci saṇṭhapetīti. Bhante,",
  "atk-s0304a:435_11": "porāṇakarājūhi dinnaṃ khīṇāsavehi paṭiggahitaṃ kasmā ete nāsentīti? Āvuso,",
  "atk-s0304a:435_12": "tādisena dhammakathikena sakkā bhaveyya laddhunti. Bhante,",
  "atk-s0304a:435_13": "mā evaṃ vadetha,",
  "atk-s0304a:435_14": "amhe paṭipattidīpakadhammakathikā nāma,",
  "atk-s0304a:435_15": "tumhe maṃ “saṅghakuṭumbiko vihārupaṭṭhāko”ti maññamānā kātukāmāti.",
  "atk-s0304a:435_16": "Kiṃ nu kho, āvuso,",
  "atk-s0304a:435_17": "akappiyametaṃ,",
  "atk-s0304a:435_18": "tumhādisehi pana kathite amhākaṃ uppajjeyyāti? Tena hi, bhante,",
  "atk-s0304a:435_19": "ārāmikesu āgatesu amhākaṃ bhāraṃ karotha,",
  "atk-s0304a:435_20": "ekaṃ kappiyadvāraṃ kathessāmāti.",
  "atk-s0304a:436_0": "So pātova gantvā,",
  "atk-s0304a:436_1": "sannipātasālāyaṃ ṭhatvā,",
  "atk-s0304a:436_2": "ārāmikesu āgatesu “upāsakā asukakhette bhāgo kuhiṃ,",
  "atk-s0304a:436_3": "asukakhette kahāpaṇaṃ kuhi”ntiādīni vatvā,",
  "atk-s0304a:436_4": "aññassa khettaṃ gahetvā,",
  "atk-s0304a:436_5": "aññassa deti.",
  "atk-s0304a:436_6": "Evaṃ anukkamena taṃ taṃ paṭisedhento tassa tassa dento tathā akāsi,",
  "atk-s0304a:436_7": "yathā yāguhatthā pūvahatthā bhattahatthā telamadhuphāṇitaghatādihatthā ca attanova santikaṃ āgacchanti.",
  "atk-s0304a:436_8": "Sakalavihāro ekakolāhalo hoti,",
  "atk-s0304a:436_9": "pesalā bhikkhū nibbijja apakkamiṃsu.",
  "atk-s0304a:437_0": "Sopi ācariyupajjhāyehi vissaṭṭhakānaṃ bahūnaṃ dubbacapuggalānaṃ upajjhaṃ dento vihāraṃ pūreti.",
  "atk-s0304a:437_1": "Āgantukā bhikkhū vihāradvāre ṭhatvāva “vihāre ke vasantī”ti,",
  "atk-s0304a:437_2": "pucchitvā,",
  "atk-s0304a:437_3": "“evarūpā nāma bhikkhū”ti sutvā bāhireneva pakkamanti.",
  "atk-s0304a:437_4": "Ayaṃ puggalo sāsane tiriyaṃ nipannatāya mahājanassa paccayabhāvaṃ upagato ariyamaggaṃ otaritvā samādhikulle",
  "atk-s0304a:437_5": "nisinno nibbānasāgaraṃ pāpuṇituṃ na sakkoti.",
  "atk-s0304a:438_0": "Bhagavantaṃ etadavocāti “nibbānapabbhārā”ti padena osāpitaṃ dhammadesanaṃ ñatvā anusandhikusalatāya etaṃ “kiṃ nu kho,",
  "atk-s0304a:438_1": "bhante”tiādivacanaṃ avoca.",
  "atk-s0304a:438_2": "Tathāgatopi hi imissaṃ parisati nisinno “anusandhikusalo bhikkhu atthi,",
  "atk-s0304a:438_3": "so maṃ pañhaṃ pucchissatī”ti tasseva okāsakaraṇatthāya imasmiṃ ṭhāne desanaṃ niṭṭhāpesi.",
  "atk-s0304a:439_0": "Idāni orimaṃ tīrantiādinā nayena vuttesu ajjhattikāyatanādīsu evaṃ upagamanānupagamanādīni veditabbāni.",
  "atk-s0304a:439_1": "“Mayhaṃ cakkhu- pasannaṃ,",
  "atk-s0304a:439_2": "ahaṃ appamattakampi rūpārammaṇaṃ paṭivijjhituṃ sakkomī”ti etaṃ nissāya cakkhuṃ assādentopi timirakavātādīhi upahatapasādo “amanāpaṃ mayhaṃ cakkhu,",
  "atk-s0304a:439_3": "mahantampi rūpārammaṇaṃ vibhāvetuṃ na sakkomī”ti domanassaṃ āpajjantopi cakkhāyatanaṃ upagacchati nāma.",
  "atk-s0304a:439_4": "Aniccaṃ dukkhaṃ anattāti tiṇṇaṃ lakkhaṇānaṃ vasena vipassanto pana na upagacchati nāma.",
  "atk-s0304a:439_5": "Sotādīsupi eseva nayo.",
  "atk-s0304a:440_0": "Manāyatane pana “manāpaṃ vata me mano,",
  "atk-s0304a:440_1": "kiñci vāmato aggahetvā sabbaṃ dakkhiṇatova gaṇhātī”ti vā “manena me cintitacintitassa alābho nāma natthī”ti vā evaṃ assādentopi,",
  "atk-s0304a:440_2": "“ducintitacintitassa me mano appadakkhiṇaggāhī”ti evaṃ domanassaṃ uppādentopi manāyatanaṃ upagacchati nāma.",
  "atk-s0304a:440_3": "Iṭṭhe pana rūpe rāgaṃ,",
  "atk-s0304a:440_4": "aniṭṭhe paṭighaṃ uppādento rūpāyatanaṃ upagacchati nāma.",
  "atk-s0304a:440_5": "Saddāyatanādīsupi eseva nayo.",
  "atk-s0304a:441_0": "Nandīrāgassetaṃ adhivacananti yathā hi majjhe saṃsīditvā thalaṃ pattaṃ dārukkhandhaṃ saṇhathūlavālikā pidahati,",
  "atk-s0304a:441_1": "so puna sīsaṃ ukkhipituṃ na sakkoti,",
  "atk-s0304a:441_2": "evaṃ nandīrāgena ābaddho puggalo catūsu mahāapāyesu patito mahādukkhena pidhīyati,",
  "atk-s0304a:441_3": "so anekehipi vassasahassehi puna sīsaṃ ukkhipituṃ na sakkoti.",
  "atk-s0304a:441_4": "Tena vuttaṃ “nandīrāgassetaṃ adhivacana”nti.",
  "atk-s0304a:442_0": "Asmimānassetaṃ adhivacananti yathā hi thale āruḷho dārukkhandho heṭṭhā gaṅgodakena ceva upari vassena",
  "atk-s0304a:442_1": "ca temento anukkamena sevālapariyonaddho “pāsāṇo nu kho esa khāṇuko”ti vattabbataṃ āpajjati,",
  "atk-s0304a:442_2": "evameva asmimānena unnato puggalo paṃsukūlikaṭṭhāne paṃsukūliko hoti,",
  "atk-s0304a:442_3": "dhammakathikaṭṭhāne dhammakathiko,",
  "atk-s0304a:442_4": "bhaṇḍanakārakaṭṭhāne bhaṇḍanakārako,",
  "atk-s0304a:442_5": "vejjaṭṭhāne vejjo,",
  "atk-s0304a:442_6": "pisuṇaṭṭhāne pisuṇo.",
  "atk-s0304a:442_7": "So nānappakāraṃ anesanaṃ āpajjanto tāhi tāhi āpattīhi paliveṭhito “atthi nu kho assa abbhantare kiñci sīlaṃ,",
  "atk-s0304a:442_8": "udāhu natthī”ti vattabbataṃ āpajjati.",
  "atk-s0304a:442_9": "Tena vuttaṃ “asmimānassetaṃ adhivacana”nti.",
  "atk-s0304a:443_0": "Pañcannetaṃ kāmaguṇānaṃ adhivacananti yathā hi āvaṭṭe patitadārukhandho antoyeva pāsāṇādīsu āhatasamabbhāhato bhijjitvā cuṇṇavicuṇṇaṃ hoti,",
  "atk-s0304a:443_1": "evaṃ pañcakāmaguṇāvaṭṭe patitapuggalo catūsu apāyesu kammakāraṇakhuppipāsādidukkhehi āhatasamabbhāhato dīgharattaṃ cuṇṇavicuṇṇataṃ āpajjati.",
  "atk-s0304a:443_2": "Tena vuttaṃ “pañcannetaṃ kāmaguṇānaṃ adhivacana”nti.",
  "atk-s0304a:444_0": "Dussīloti nissīlo.",
  "atk-s0304a:444_1": "Pāpadhammoti lāmakadhammo.",
  "atk-s0304a:444_2": "Asucīti na suci.",
  "atk-s0304a:444_3": "Saṅkassarasamācāroti “imassa maññe imassa maññe idaṃ kamma”nti evaṃ parehi saṅkāya saritabbasamācāro.",
  "atk-s0304a:444_4": "Saṅkāya vā paresaṃ samācāraṃ saratītipi saṅkassarasamācāro.",
  "atk-s0304a:444_5": "Tassa hi dve tayo jane kathente disvā,",
  "atk-s0304a:444_6": "“mama dosaṃ maññe kathentī”ti tesaṃ samācāraṃ saṅkassarati dhāvatīti saṅkassarasamācāro.",
  "atk-s0304a:445_0": "Samaṇapaṭiññoti salākaggahaṇādīsu “kittakā vihāre samaṇā”ti gaṇanāya āraddhāya “ahampi samaṇo,",
  "atk-s0304a:445_1": "ahampi samaṇo”ti paṭiññaṃ deti,",
  "atk-s0304a:445_2": "salākaggahaṇādīni karoti.",
  "atk-s0304a:445_3": "Brahmacāripaṭiññoti uposathapavāraṇādīsu “ahampi brahmacārī”ti paṭiññāya tāni kammāni pavisati.",
  "atk-s0304a:445_4": "Antopūtīti vakkahadayādīsu apūtikassapi guṇānaṃ pūtibhāvena, antopūti.",
  "atk-s0304a:445_5": "Avassutoti rāgena tinto.",
  "atk-s0304a:445_6": "Kasambujātoti rāgādīhi kilesehi kacavarajāto.",
  "atk-s0304a:446_0": "Etadavocāti gogaṇaṃ gaṅgātīrābhimukhaṃ katvā parisapariyante ṭhito ādito paṭṭhāya yāva pariyosānā satthu dhammadesanaṃ sutvā,",
  "atk-s0304a:446_1": "“satthā orimatīrādīnaṃ anupagacchantādivasena sakkā paṭipattiṃ pūretunti vadati.",
  "atk-s0304a:446_2": "Yadi evaṃ pūretuṃ sakkā,",
  "atk-s0304a:446_3": "ahaṃ pabbajitvā pūressāmī”ti cintetvā etaṃ “ahaṃ kho,",
  "atk-s0304a:446_4": "bhante”tiādivacanaṃ avoca.",
  "atk-s0304a:447_0": "Vacchagiddhiniyoti vacchesu sasnehā thanehi khīraṃ paggharantehi vacchakasnehena sayameva gamissantīti.",
  "atk-s0304a:447_1": "Niyyātehevāti niyyātehiyeva.",
  "atk-s0304a:447_2": "Gāvīsu hi aniyyātitāsu gosāmikā āgantvā,",
  "atk-s0304a:447_3": "“ekā gāvī na dissati, eko goṇo,",
  "atk-s0304a:447_4": "eko vacchako na dissatī”ti tuyhaṃ piṭṭhito piṭṭhito vicarissanti,",
  "atk-s0304a:447_5": "iti te aphāsukaṃ bhavissati.",
  "atk-s0304a:447_6": "Pabbajjā ca nāmesā saiṇassa na ruhati,",
  "atk-s0304a:447_7": "aṇaṇā pabbajjā ca buddhādīhi saṃvaṇṇitāti dassanatthaṃ evamāha.",
  "atk-s0304a:447_8": "Niyyātāti niyyātitā.",
  "atk-s0304a:447_9": "Imasmiṃ sutte vaṭṭavivaṭṭaṃ kathitaṃ.",
  "atk-s0304a:448_0": "5. Dutiyadārukkhandhopamasuttavaṇṇanā",
  "atk-s0304a:449_0": "242.",
  "atk-s0304a:449_1": "Pañcame kimilāyanti kimilānāmake nagare.",
  "atk-s0304a:449_2": "Saṃkiliṭṭhanti paṭicchannakālato paṭṭhāya asaṃkiliṭṭhā nāma āpatti natthi,",
  "atk-s0304a:449_3": "evarūpaṃ saṃkiliṭṭhaṃ āpattiṃ.",
  "atk-s0304a:449_4": "Na vuṭṭhānaṃ paññāyatīti parivāsamānattaabbhānehi vuṭṭhānaṃ na dissati.",
  "atk-s0304a:450_0": "6. Avassutapariyāyasuttavaṇṇanā",
  "atk-s0304a:451_0": "243.",
  "atk-s0304a:451_1": "Chaṭṭhe navaṃ santhāgāranti adhunā kāritaṃ santhāgāraṃ,",
  "atk-s0304a:451_2": "ekā mahāsālāti attho.",
  "atk-s0304a:451_3": "Uyyogakālādīsu hi rājāno tattha ṭhatvā,",
  "atk-s0304a:451_4": "“ettakā purato gacchantu,",
  "atk-s0304a:451_5": "ettakā pacchā,",
  "atk-s0304a:451_6": "ettakā ubhohi passehi,",
  "atk-s0304a:451_7": "ettakā hatthī abhiruhantu,",
  "atk-s0304a:451_8": "ettakā asse,",
  "atk-s0304a:451_9": "ettakā rathesu tiṭṭhantū”ti evaṃ santhaṃ karonti,",
  "atk-s0304a:451_10": "mariyādaṃ bandhanti,",
  "atk-s0304a:451_11": "tasmā taṃ ṭhānaṃ santhāgāranti vuccati.",
  "atk-s0304a:451_12": "Uyyogaṭṭhānato ca āgantvā yāva gehesu allagomayaparibhaṇḍādīni kārenti,",
  "atk-s0304a:451_13": "tāva dve tīṇi divasāni te rājāno tattha santharantītipi santhāgāraṃ.",
  "atk-s0304a:451_14": "Tesaṃ rājūnaṃ saha atthānusāsanaṃ agārantipi santhāgāraṃ.",
  "atk-s0304a:451_15": "Gaṇarājāno hi te,",
  "atk-s0304a:451_16": "tasmā uppannaṃ kiccaṃ ekassa vasena na chijjati,",
  "atk-s0304a:451_17": "sabbesaṃ chandopi laddhuṃ vaṭṭati,",
  "atk-s0304a:451_18": "tasmā sabbe tattha sannipatitvā anusāsanti.",
  "atk-s0304a:451_19": "Tena vuttaṃ “saha atthānusāsanaṃ agārantipi santhāgāra”nti.",
  "atk-s0304a:451_20": "Yasmā pana te tattha sannipatitvā,",
  "atk-s0304a:451_21": "“imasmiṃ kāle kasituṃ vaṭṭati,",
  "atk-s0304a:451_22": "imasmiṃ kāle vapitu”nti evamādinā nayena gharāvāsakiccāni sammantayanti,",
  "atk-s0304a:451_23": "tasmā chiddāvachiddaṃ gharāvāsaṃ tattha santharantītipi,",
  "atk-s0304a:451_24": "santhāgāraṃ.",
  "atk-s0304a:451_25": "Acirakāritaṃ hotīti iṭṭhakakammasudhākammacittakammādivasena susajjitaṃ devavimānaṃ viya adhunā niṭṭhāpitaṃ.",
  "atk-s0304a:451_26": "Samaṇena vāti ettha yasmā gharavatthupariggahaṇakāleyeva devatā attano vasanaṭṭhānaṃ gaṇhanti,",
  "atk-s0304a:451_27": "tasmā “devena vā”ti avatvā,",
  "atk-s0304a:451_28": "“samaṇena vā brāhmaṇena vā kenaci vā manussabhūtenā”ti vuttaṃ.",
  "atk-s0304a:452_0": "Yena bhagavā tenupasaṅkamiṃsūti santhāgāraṃ niṭṭhitanti sutvā “gacchāma naṃ passissāmā”ti gantvā dvārakoṭṭhakato",
  "atk-s0304a:452_1": "paṭṭhāya sabbaṃ oloketvā “idaṃ santhāgāraṃ ativiya manoramaṃ sassirikaṃ.",
  "atk-s0304a:452_2": "Kena paṭhamaṃ paribhuttaṃ amhākaṃ dīgharattaṃ hitāya sukhāya assā”ti cintetvā –",
  "atk-s0304a:452_3": "“amhākaṃ ñātiseṭṭhassa paṭhamaṃ diyyamānepi satthunova anucchavikaṃ,",
  "atk-s0304a:452_4": "dakkhiṇeyyavasena diyyamānepi satthunova anucchavikaṃ,",
  "atk-s0304a:452_5": "tasmā satthāraṃ paṭhamaṃ paribhuñjāpessāma,",
  "atk-s0304a:452_6": "bhikkhusaṅghassa ca āgamanaṃ karissāma,",
  "atk-s0304a:452_7": "bhikkhusaṅghe āgate tepiṭakaṃ buddhavacanaṃ āgatameva bhavissati,",
  "atk-s0304a:452_8": "satthāraṃ tiyāmarattiṃ amhākaṃ dhammakathaṃ kathāpessāma,",
  "atk-s0304a:452_9": "iti tīhi ratanehi paribhuttaṃ pacchā mayaṃ paribhuñjissāma,",
  "atk-s0304a:452_10": "evaṃ no dīgharattaṃ hitāya sukhāya bhavissatī”ti sanniṭṭhānaṃ katvā upasaṅkamiṃsu.",
  "atk-s0304a:453_0": "Yena navaṃ santhāgāraṃ tenupasaṅkamiṃsūti taṃdivasaṃ kira santhāgāraṃ kiñcāpi rājakulānaṃ dassanatthāya",
  "atk-s0304a:453_1": "devavimānaṃ viya susajjitaṃ hoti supaṭijaggitaṃ,",
  "atk-s0304a:453_2": "buddhārahaṃ pana katvā apaññattaṃ.",
  "atk-s0304a:453_3": "Buddhā hi nāma araññajjhāsayā araññārāmā antogāme vaseyyuṃ vā no vā,",
  "atk-s0304a:453_4": "tasmā “bhagavato manaṃ jānitvāva,",
  "atk-s0304a:453_5": "paññāpessāmā”ti cintetvā,",
  "atk-s0304a:453_6": "te bhagavantaṃ upasaṅkamiṃsu,",
  "atk-s0304a:453_7": "idāni pana manaṃ labhitvā paññāpetukāmā yena santhāgāraṃ tenupasaṅkamiṃsu.",
  "atk-s0304a:454_0": "Sabbasanthariṃ santhāgāraṃ santharitvāti yathā sabbameva santhataṃ hoti,",
  "atk-s0304a:454_1": "evaṃ taṃ santharāpetvā.",
  "atk-s0304a:454_2": "Sabbapaṭhamaṃ tāva “gomayaṃ nāma sabbamaṅgalesu vaṭṭatī”ti sudhāparikammakatampi bhūmiṃ allagomayena opuñjāpetvā,",
  "atk-s0304a:454_3": "parisukkhabhāvaṃ ñatvā,",
  "atk-s0304a:454_4": "yathā akkantaṭṭhāne padaṃ paññāyati,",
  "atk-s0304a:454_5": "evaṃ catujjātiyagandhehi limpāpetvā upari nānāvaṇṇakaṭasārake santharitvā tesaṃ upari mahāpiṭṭhikakojave",
  "atk-s0304a:454_6": "ādiṃ katvā hatthattharaassattharasīhattharabyagghattharacandattharakasūriyattharakacittattharakādīhi",
  "atk-s0304a:454_7": "nānāvaṇṇehi attharakehi santharitabbayuttakaṃ sabbokāsaṃ santharāpesuṃ.",
  "atk-s0304a:454_8": "Tena vuttaṃ “sabbasanthariṃ santhāgāraṃ santharitvā”ti.",
  "atk-s0304a:455_0": "Āsanāni paññāpetvāti majjhaṭṭhāne tāva maṅgalathambhaṃ nissāya mahārahaṃ buddhāsanaṃ paññāpetvā,",
  "atk-s0304a:455_1": "tattha tattha yaṃ yaṃ mudukañca manoramañca paccattharaṇaṃ,",
  "atk-s0304a:455_2": "taṃ taṃ paccattharitvā ubhatolohitakaṃ manuññadassanaṃ upadhānaṃ upadahitvā upari suvaṇṇarajatatārakavicittavitānaṃ",
  "atk-s0304a:455_3": "bandhitvā gandhadāmapupphadāmapattadāmādīhi alaṅkaritvā samantā dvādasahatthe ṭhāne pupphajālaṃ kāretvā,",
  "atk-s0304a:455_4": "tiṃsahatthamattaṃ ṭhānaṃ paṭasāṇiyā parikkhipāpetvā pacchimabhittiṃ nissāya bhikkhusaṅghassa pallaṅkapīṭhaapassayapīṭhamuṇḍapīṭhāni",
  "atk-s0304a:455_5": "paññāpetvā upari setapaccattharaṇehi paccattharāpetvā pācīnabhittiṃ nissāya attano attano mahāpiṭṭhikakojave",
  "atk-s0304a:455_6": "paññāpetvā manoramāni haṃsalomādipūritāni upadhānāni ṭhapāpesuṃ “evaṃ akilamamānā sabbarattiṃ dhammaṃ",
  "atk-s0304a:455_7": "suṇissāmā”ti.",
  "atk-s0304a:455_8": "Idaṃ sandhāya vuttaṃ “āsanāni paññāpetvā”ti.",
  "atk-s0304a:456_0": "Udakamaṇikaṃ patiṭṭhāpetvāti mahākucchikaṃ udakacāṭiṃ patiṭṭhāpetvā “evaṃ bhagavā ca bhikkhusaṅgho ca yathāruciyā hatthe vā dhovissanti pāde vā,",
  "atk-s0304a:456_1": "mukhaṃ vā vikkhālessantī”ti tesu tesu ṭhānesu maṇivaṇṇassa udakassa pūrāpetvā vāsatthāya nānāpupphāni",
  "atk-s0304a:456_2": "ceva udakavāsacuṇṇāni ca pakkhipitvā kadalipaṇṇehi pidahitvā patiṭṭhāpesuṃ.",
  "atk-s0304a:456_3": "Idaṃ sandhāya vuttaṃ “udakamaṇikaṃ patiṭṭhāpetvā”ti.",
  "atk-s0304a:457_0": "Telappadīpaṃ āropetvāti rajatasuvaṇṇādimayadaṇḍadīpikāsu yonakarūpakirātarūpakādīnaṃ hatthe ṭhapitasuvaṇṇarajatādimayakapallikāsu",
  "atk-s0304a:457_1": "ca telappadīpaṃ jālāpetvāti attho.",
  "atk-s0304a:457_2": "Yena bhagavā tenupasaṅkamiṃsūti ettha pana te sakyarājāno na kevalaṃ santhāgārameva,",
  "atk-s0304a:457_3": "atha kho yojanāvaṭṭe kapilavatthusmiṃ nagaravīthiyopi sammajjāpetvā dhaje ussāpetvā gehadvāresu puṇṇaghaṭe",
  "atk-s0304a:457_4": "ca kadaliyo ca ṭhapāpetevā sakalanagaraṃ dīpamālādīhi vippakiṇṇatārakaṃ viya katvā “khīrūpage dārake",
  "atk-s0304a:457_5": "khīraṃ pāyetha,",
  "atk-s0304a:457_6": "dahare kumāre lahuṃ lahuṃ bhojetvā sayāpetha,",
  "atk-s0304a:457_7": "uccāsaddaṃ mā karittha,",
  "atk-s0304a:457_8": "ajja ekarattiṃ satthā antogāme vasissati,",
  "atk-s0304a:457_9": "buddhā nāma appasaddakāmā hontī”ti bheriṃ carāpetvā sayaṃ daṇḍadīpikā ādāya yena bhagavā tenupasaṅkamiṃsu.",
  "atk-s0304a:458_0": "Atha kho bhagavā nivāsetvā pattacīvaramādāya saddhiṃ bhikkhusaṅghena yena navaṃ santhāgāraṃ tenupasaṅkamīti “yassa dāni, bhante,",
  "atk-s0304a:458_1": "bhagavā kālaṃ maññatī”ti evaṃ kira kāle ārocite bhagavā lākhārasatintarattakoviḷārapupphavaṇṇaṃ rattadupaṭṭaṃ kattariyā padumaṃ kantento viya,",
  "atk-s0304a:458_2": "saṃvidhāya timaṇḍalaṃ paṭicchādento nivāsetvā suvaṇṇapāmaṅgena padumakalāpaṃ parikkhipanto viya,",
  "atk-s0304a:458_3": "vijjulatāsassirikaṃ kāyabandhanaṃ bandhitvā rattakambalena gajakumbhaṃ pariyonandhanto viya,",
  "atk-s0304a:458_4": "ratanasatubbedhe suvaṇṇagghike pavāḷajālaṃ khipamāno viya suvaṇṇacetiye rattakambalakañcukaṃ paṭimuñcanto viya,",
  "atk-s0304a:458_5": "gacchantaṃ puṇṇacandaṃ rattavaṇṇavalāhakena paṭicchādayamāno viya,",
  "atk-s0304a:458_6": "kañcanapabbatamatthake supakkalākhārasaṃ parisiñcanto viya,",
  "atk-s0304a:458_7": "cittakūṭapabbatamatthakaṃ vijjulatāya parikkhipanto viya ca sacakkavāḷasineruyugandharaṃ mahāpathaviṃ",
  "atk-s0304a:458_8": "sañcāletvā gahitaṃ nigrodhapallavasamānavaṇṇaṃ rattavarapaṃsukūlaṃ pārupitvā,",
  "atk-s0304a:458_9": "gandhakuṭidvārato nikkhami kañcanaguhato sīho viya udayapabbatakūṭato puṇṇacando viya ca.",
  "atk-s0304a:458_10": "Nikkhamitvā pana gandhakuṭipamukhe aṭṭhāsi.",
  "atk-s0304a:459_0": "Athassa kāyato meghamukhehi vijjukalāpā viya rasmiyo nikkhamitvā suvaṇṇarasadhārāparisekapiñjarapattapupphaphalaviṭape viya ārāmarukkhe kariṃsu.",
  "atk-s0304a:459_1": "Tāvadeva ca attano attano pattacīvaramādāya mahābhikkhusaṅgho bhagavantaṃ parivāresi.",
  "atk-s0304a:459_2": "Te pana parivāretvā ṭhitā bhikkhū evarūpā ahesuṃ –",
  "atk-s0304a:459_3": "appicchā santuṭṭhā pavivittā asaṃsaṭṭhā āraddhavīriyā vattāro vacanakkhamā codakā pāpagarahino sīlasampannā",
  "atk-s0304a:459_4": "samādhisampannā paññāvimuttivimuttiñāṇadassanasampannā.",
  "atk-s0304a:459_5": "Tehi parivārito bhagavā rattakambalaparikkhitto viya suvaṇṇakkhandho,",
  "atk-s0304a:459_6": "rattapadumasaṇḍamajjhagatā viya suvaṇṇanāvā,",
  "atk-s0304a:459_7": "pavāḷavedikāparikkhitto viya suvaṇṇapāsādo virocittha.",
  "atk-s0304a:459_8": "Sāriputtamoggallānādayo mahātherāpi naṃ meghavaṇṇaṃ paṃsukūlaṃ pārupitvā maṇivammavammikā viya mahānāgā",
  "atk-s0304a:459_9": "parivārayiṃsu vantarāgā bhinnakilesā vijaṭitajaṭā chinnabandhanā kule vā gaṇe vā alaggā.",
  "atk-s0304a:460_0": "Iti bhagavā sayaṃ vītarāgo vītarāgehi,",
  "atk-s0304a:460_1": "vītadoso vītadosehi,",
  "atk-s0304a:460_2": "vītamoho vītamohehi,",
  "atk-s0304a:460_3": "nittaṇho nittaṇhehi,",
  "atk-s0304a:460_4": "nikkileso nikkilesehi,",
  "atk-s0304a:460_5": "sayaṃ buddho bahussutabuddhehi parivārito pattaparivāritaṃ viya kesaraṃ,",
  "atk-s0304a:460_6": "kesaraparivāritā viya kaṇṇikā,",
  "atk-s0304a:460_7": "aṭṭhanāgasahassaparivārito viya chaddanto nāgarājā,",
  "atk-s0304a:460_8": "navutihaṃsasahassaparivārito viya dhataraṭṭho haṃsarājā,",
  "atk-s0304a:460_9": "senaṅgaparivārito viya cakkavattirājā,",
  "atk-s0304a:460_10": "marugaṇaparivārito viya sakko devarājā,",
  "atk-s0304a:460_11": "brahmagaṇaparivārito viya hāritamahābrahmā,",
  "atk-s0304a:460_12": "tārāgaṇaparivārito viya puṇṇacando asamena buddhavesena aparimāṇena buddhavilāsena kapilavatthugāmimaggaṃ paṭipajji.",
  "atk-s0304a:461_0": "Athassa puratthimakāyato suvaṇṇavaṇṇā rasmi uṭṭhahitvā asītihatthaṭṭhānaṃ aggahesi pacchima- kāyato,",
  "atk-s0304a:461_1": "dakkhiṇahatthato,",
  "atk-s0304a:461_2": "vāmahatthato suvaṇṇavaṇṇā rasmi uṭṭhahitvā asītihatthaṭṭhānaṃ aggahesi.",
  "atk-s0304a:461_3": "Upari kesantato paṭṭhāya sabbakesāvaṭṭehi moragīvavaṇṇā rasmi uṭṭhahitvā gaganatale asītihatthaṭṭhānaṃ aggahesi.",
  "atk-s0304a:461_4": "Heṭṭhā pādatalehi pavāḷavaṇṇā rasmi uṭṭhahitvā ghanapathaviṃ asītihatthaṭṭhānaṃ aggahesi.",
  "atk-s0304a:461_5": "Evaṃ samantā asītihatthaṭṭhānaṃ chabbaṇṇā buddharasmiyo vijjotamānā vipphandamānā kañcanadaṇḍadīpikāhi",
  "atk-s0304a:461_6": "niccharitvā ākāsaṃ pakkhandajālā viya cātuddīpikamahāmeghato nikkhantavijjulatā viya vidhāviṃsu.",
  "atk-s0304a:461_7": "Sabbadisābhāgā suvaṇṇacampakapupphehi vikiriyamānā viya,",
  "atk-s0304a:461_8": "suvaṇṇaghaṭato nikkhantasuvaṇṇarasadhārāhi siñcamānā viya,",
  "atk-s0304a:461_9": "pasāritasuvaṇṇapaṭaparikkhittā viya,",
  "atk-s0304a:461_10": "verambhavātasamuṭṭhitakiṃsukakaṇikārapupphacuṇṇasamokiṇṇā viya vippabhāsiṃsu.",
  "atk-s0304a:462_0": "Bhagavatopi asītianubyañjanabyāmappabhādvattiṃsavaralakkhaṇasamujjalasarīraṃ samuggatatārakaṃ viya gaganatalaṃ,",
  "atk-s0304a:462_1": "vikasitamiva padumavanaṃ,",
  "atk-s0304a:462_2": "sabbapāliphullo viya yojanasatiko pāricchattako,",
  "atk-s0304a:462_3": "paṭipāṭiyā ṭhapitānaṃ dvattiṃsacandānaṃ dvattiṃsasūriyānaṃ dvattiṃsacakkavattīnaṃ dvattiṃsadevarājānaṃ",
  "atk-s0304a:462_4": "dvattiṃsamahābrahmānaṃ siriyā siriṃ abhibhavamānaṃ viya virocittha,",
  "atk-s0304a:462_5": "yathā taṃ dasahi pāramīhi dasahi upapāramīhi dasahi paramatthapāramīhi sammadeva pūritāhi samatiṃsapāramitāhi alaṅkataṃ.",
  "atk-s0304a:462_6": "Kappasatasahassādhikāni cattāri asaṅkhyeyyāni dinnadānaṃ rakkhitasīlaṃ katakalyāṇakammaṃ ekasmiṃ attabhāve",
  "atk-s0304a:462_7": "otaritvā vipākaṃ dātuṃ ṭhānaṃ alabhamānaṃ sambādhapattaṃ viya ahosi.",
  "atk-s0304a:462_8": "Nāvāsahassabhaṇḍaṃ ekanāvaṃ āropanakālo viya,",
  "atk-s0304a:462_9": "sakaṭasahassabhaṇḍaṃ ekasakaṭaṃ āropanakālo viya,",
  "atk-s0304a:462_10": "pañcavīsatiyā gaṅgānaṃ oghassa sambhijja mukhadvāre ekato rāsibhūtakālo viya ahosi.",
  "atk-s0304a:463_0": "Imāya buddhasiriyā obhāsamānassāpi ca bhagavato purato anekāni daṇḍadīpikāsahassāni ukkhipiṃsu,",
  "atk-s0304a:463_1": "tathā pacchato,",
  "atk-s0304a:463_2": "vāmapasse,",
  "atk-s0304a:463_3": "dakkhiṇapasse.",
  "atk-s0304a:463_4": "Jātisumanacampakavanamallikārattuppala-",
  "atk-s0304a:463_5": "nīluppala-",
  "atk-s0304a:463_6": "bakulasinduvārapupphāni ceva nīlapītādivaṇṇasugandhagandhacuṇṇāni ca cātuddīpikameghavissaṭṭhā udakavuṭṭhiyo viya vippakiriyiṃsu.",
  "atk-s0304a:463_7": "Pañcaṅgikatūriyanigghosā ceva buddhadhammasaṅghaguṇapaṭisaṃyuttā thutighosā ca sabbā disā pūrayiṃsu.",
  "atk-s0304a:463_8": "Devamanussanāgasupaṇṇagandhabbayakkhādīnaṃ akkhīni amatapānaṃ viya labhiṃsu.",
  "atk-s0304a:463_9": "Imasmiṃ pana ṭhāne ṭhatvā padasahassena gamanavaṇṇaṃ vattuṃ vaṭṭati.",
  "atk-s0304a:463_10": "Tatridaṃ mukhamattaṃ –",
  "atk-s0304a:464_0": "“Evaṃ sabbaṅgasampanno, kampayanto vasundharaṃ;",
  "atk-s0304a:465_0": "Aheṭhayanto pāṇāni, yāti lokavināyako.",
  "atk-s0304a:466_0": "“Dakkhiṇaṃ paṭhamaṃ pādaṃ, uddharanto narāsabho",
  "atk-s0304a:467_0": "Gacchanto sirisampanno, sobhate dvipaduttamo.",
  "atk-s0304a:468_0": "“Gacchato buddhaseṭṭhassa, heṭṭhāpādatalaṃ mudu;",
  "atk-s0304a:469_0": "Samaṃ samphusate bhūmiṃ, rajasā nupalippati.",
  "atk-s0304a:470_0": "“Ninnaṭṭhānaṃ unnamati, gacchante lokanāyake;",
  "atk-s0304a:471_0": "Unnatañca samaṃ hoti, pathavī ca acetanā.",
  "atk-s0304a:472_0": "“Pāsāṇā sakkharā ceva, kathalā khāṇukaṇṭakā;",
  "atk-s0304a:473_0": "Sabbe maggā vivajjanti, gacchante lokanāyake.",
  "atk-s0304a:474_0": "“Nātidūre uddharati, naccāsanne ca nikkhipaṃ;",
  "atk-s0304a:475_0": "Aghaṭṭayanto niyyāti, ubho jāṇū ca gopphake.",
  "atk-s0304a:476_0": "“Nātisīghaṃ pakkamati, sampannacaraṇo muni;",
  "atk-s0304a:477_0": "Na cāpi saṇikaṃ yāti, gacchamāno samāhito.",
  "atk-s0304a:478_0": "“Uddhaṃ adho ca tiriyañca, disañca vidisaṃ tathā;",
  "atk-s0304a:479_0": "Na pekkhamāno so yāti, yugamattañhi pekkhati.",
  "atk-s0304a:480_0": "“Nāgavikkantacāro so, gamane sobhate jino;",
  "atk-s0304a:481_0": "Cāruṃ gacchati lokaggo, hāsayanto sadevake.",
  "atk-s0304a:482_0": "“Uḷurājāva sobhanto, catucārīva kesarī;",
  "atk-s0304a:483_0": "Tosayanto bahū satte, puraṃ seṭṭhaṃ upāgamī”ti.",
  "atk-s0304a:484_0": "Vaṇṇakālo nāma kiresa,",
  "atk-s0304a:484_1": "evaṃvidhesu kālesu buddhassa sarīravaṇṇe vā guṇavaṇṇe vā dhammakathikassa thāmoyeva pamāṇaṃ.",
  "atk-s0304a:484_2": "Cuṇṇiyapadehi vā gāthābandhena vā yattakaṃ sakkoti,",
  "atk-s0304a:484_3": "tattakaṃ vattabbaṃ.",
  "atk-s0304a:484_4": "Dukkathitanti na vattabbaṃ.",
  "atk-s0304a:484_5": "Appamāṇavaṇṇā hi buddhā.",
  "atk-s0304a:484_6": "Tesaṃ buddhāpi anavasesato vaṇṇaṃ vattuṃ asamatthā,",
  "atk-s0304a:484_7": "pageva itarā pajāti.",
  "atk-s0304a:484_8": "Iminā sirivilāsena alaṅkatapaṭiyattaṃ sakyarājakulaṃ pavisitvā bhagavā pasannacittena janena gandhadhūmavāsacuṇṇādīhi pūjiyamāno santhāgāraṃ pāvisi.",
  "atk-s0304a:484_9": "Tena vuttaṃ “atha kho bhagavā nivāsetvā pattacīvaramādāya saddhiṃ bhikkhusaṅghena yena navaṃ santhāgāraṃ tenupasaṅkamī”ti.",
  "atk-s0304a:485_0": "Bhagavantaṃyeva purakkhatvāti bhagavantaṃ purato katvā.",
  "atk-s0304a:485_1": "Tattha bhagavā bhikkhūnañceva upāsakānañca majjhe nisinno gandhodakena nhāpetvā dukūlacumbaṭakena vodakaṃ",
  "atk-s0304a:485_2": "katvā jātihiṅgulakena majjitvā rattakambalapaliveṭhite pīṭhe ṭhapitarattasuvaṇṇaghanapaṭimā viya ativirocittha.",
  "atk-s0304a:485_3": "Ayaṃ panettha porāṇānaṃ vaṇṇabhaṇanamaggo –",
  "atk-s0304a:486_0": "“Gantvāna maṇḍalamāḷaṃ, nāgavikkantacāraṇo;",
  "atk-s0304a:487_0": "Obhāsayanto lokaggo, nisīdi varamāsane.",
  "atk-s0304a:488_0": "“Tahiṃ nisinno naradammasārathi,",
  "atk-s0304a:489_0": "Devātidevo satapuññalakkhaṇo;",
  "atk-s0304a:490_0": "Buddhāsane majjhagato virocati,",
  "atk-s0304a:491_0": "Suvaṇṇanekkhaṃ viya paṇḍukambale.",
  "atk-s0304a:492_0": "“Nekkhaṃ jambonadasseva, nikkhittaṃ paṇḍukambale;",
  "atk-s0304a:493_0": "Virocati vītamalo, maṇiverocano yathā.",
  "atk-s0304a:494_0": "“Mahāsālova samphullo, nerurājāva’laṅkato;",
  "atk-s0304a:495_0": "Suvaṇṇayūpasaṅkāso, padumo kokanado yathā.",
  "atk-s0304a:496_0": "“Jalanto dīparukkhova, pabbatagge yathā sikhī;",
  "atk-s0304a:497_0": "Devānaṃ pāricchattova, sabbaphullo virocatī”ti.",
  "atk-s0304a:498_0": "Kāpilavatthave sakye bahudeva rattiṃ dhammiyā kathāyāti ettha dhammakathā nāma santhāgārānumodanāpaṭisaṃyuttā pakiṇṇakakathā veditabbā.",
  "atk-s0304a:498_1": "Tadā hi bhagavā ākāsagaṅgaṃ otārento viya pathavojaṃ ākaḍḍhanto viya mahājambuṃ matthake gahetvā cālento",
  "atk-s0304a:498_2": "viya yojanikaṃ madhubhaṇḍaṃ cakkayantena pīḷetvā madhupānaṃ pāyamāno viya kapilavatthuvāsīnaṃ sakyānaṃ",
  "atk-s0304a:498_3": "hitasukhāvahaṃ pakiṇṇakakathaṃ kathesi.",
  "atk-s0304a:498_4": "“Āvāsadānaṃ nāmetaṃ, mahārāja, mahantaṃ,",
  "atk-s0304a:498_5": "tumhākaṃ āvāso mayā paribhutto,",
  "atk-s0304a:498_6": "bhikkhusaṅghena ca paribhutto,",
  "atk-s0304a:498_7": "mayā ca bhikkhusaṅghena ca paribhutto pana dhammaratanena paribhuttoyevāti tīhi ratanehi paribhutto nāma hoti.",
  "atk-s0304a:498_8": "Āvāsadānasmiñhi dinne sabbadānaṃ dinnameva hoti.",
  "atk-s0304a:498_9": "Bhummaṭṭhakapaṇṇasālāya vā sākhāmaṇḍapassa vāpi ānisaṃso nāma paricchindituṃ na sakkā.",
  "atk-s0304a:498_10": "Āvāsadānānubhāvena hi bhave bhave nibbattassāpi sambādhitagabbhavāso na hoti,",
  "atk-s0304a:498_11": "dvādasahattho ovarako viya mātukucchi asambādhova hotī”ti.",
  "atk-s0304a:498_12": "Evaṃ nānānayavicittaṃ bahuṃ dhammiṃ kathaṃ kathetvā –",
  "atk-s0304a:499_0": "“Sītaṃ uṇhaṃ paṭihanti, tato vāḷamigāni ca;",
  "atk-s0304a:500_0": "Sirīsape ca makase, sisire cāpi vuṭṭhiyo.",
  "atk-s0304a:501_0": "“Tato vātātapo ghoro, sañjāto paṭihaññati;",
  "atk-s0304a:502_0": "Leṇatthañca sukhatthañca, jhāyituñca vipassituṃ.",
  "atk-s0304a:503_0": "“Vihāradānaṃ saṅghassa, aggaṃ buddhena vaṇṇitaṃ;",
  "atk-s0304a:504_0": "Tasmā hi paṇḍito poso, sampassaṃ atthamattano.",
  "atk-s0304a:505_0": "“Vihāre kāraye ramme, vāsayettha bahussute;",
  "atk-s0304a:506_0": "Tesaṃ annañca pānañca, vatthasenāsanāni ca.",
  "atk-s0304a:507_0": "“Dadeyya ujubhūtesu, vippasannena cetasā;",
  "atk-s0304a:508_0": "Te tassa dhammaṃ desenti, sabbadukkhāpanūdanaṃ;",
  "atk-s0304a:509_0": "Yaṃ so dhammaṃ idhaññāya, parinibbāti anāsavo”ti. –",
  "atk-s0304a:510_0": "Evaṃ “ayampi āvāse ānisaṃso,",
  "atk-s0304a:510_1": "ayampi āvāse ānisaṃso”ti bahudeva rattiṃ atirekataraṃ diyaḍḍhayāmaṃ āvāsānisaṃsakathaṃ kathesi.",
  "atk-s0304a:510_2": "Tattha imā tāva gāthāva saṅgahaṃ āruḷhā,",
  "atk-s0304a:510_3": "pakiṇṇakadhammadesanā pana saṅgahaṃ nārohati.",
  "atk-s0304a:510_4": "Sandassetvātiādīni vuttatthāneva.",
  "atk-s0304a:511_0": "Abhikkantāti atikkantā dve yāmā gatā.",
  "atk-s0304a:511_1": "Yassa dāni kālaṃ maññathāti yassa tumhe gamanassa kālaṃ maññatha,",
  "atk-s0304a:511_2": "gamanakālo tumhākaṃ,",
  "atk-s0304a:511_3": "gacchathāti vuttaṃ hoti.",
  "atk-s0304a:511_4": "Kasmā pana bhagavā te uyyojesīti?",
  "atk-s0304a:511_5": "Anukampāya.",
  "atk-s0304a:511_6": "Sukhumālā hi te,",
  "atk-s0304a:511_7": "tiyāmarattiṃ nisīditvā vītināmentānaṃ sarīre ābādho uppajjeyya.",
  "atk-s0304a:511_8": "Bhikkhusaṅghopi mahā,",
  "atk-s0304a:511_9": "tassa ṭhānanisajjānaṃ okāso laddhuṃ vaṭṭatīti ubhayānukampāya uyyojesi.",
  "atk-s0304a:512_0": "Vigatathinamiddhoti tatra kira bhikkhū yāmadvayaṃ ṭhitāpi nisinnāpi acālayiṃsu,",
  "atk-s0304a:512_1": "pacchimayāme pana āhāro pariṇamati,",
  "atk-s0304a:512_2": "tassa pariṇatattā bhikkhusaṅgho vigatathinamiddho jātoti akāraṇametaṃ.",
  "atk-s0304a:512_3": "Buddhānañhi kathaṃ suṇantassa kāyikacetasikadarathā na honti,",
  "atk-s0304a:512_4": "kāyacittalahutādayo uppajjanti,",
  "atk-s0304a:512_5": "tena tesaṃ dve yāme ṭhitānampi nisinnānampi dhammaṃ suṇantānaṃ thinamiddhaṃ vigataṃ,",
  "atk-s0304a:512_6": "pacchimayāmepi sampatte tathā vigatameva jātaṃ.",
  "atk-s0304a:512_7": "Tenāha “vigatathinamiddho”ti.",
  "atk-s0304a:513_0": "Piṭṭhi me āgilāyatīti kasmā āgilāyati?",
  "atk-s0304a:513_1": "Bhagavato hi chabbassāni mahāpadhānaṃ padahantassa mahantaṃ kāyadukkhaṃ ahosi,",
  "atk-s0304a:513_2": "athassa aparabhāge mahallakakāle piṭṭhivāto uppajjīti.",
  "atk-s0304a:513_3": "Akāraṇaṃ vā etaṃ.",
  "atk-s0304a:513_4": "Pahoti hi bhagavā uppannaṃ vedanaṃ vikkhambhetvā ekampi dvepi sattāhāni ekapallaṅkena nisīdituṃ.",
  "atk-s0304a:513_5": "Santhāgārasālaṃ pana catūhi iriyāpathehi paribhuñjitukāmo ahosi.",
  "atk-s0304a:513_6": "Tattha pādadhovanaṭṭhānato yāva dhammāsanā agamāsi,",
  "atk-s0304a:513_7": "ettake ṭhāne gamanaṃ nipphannaṃ.",
  "atk-s0304a:513_8": "Dhammāsanaṃ pattaṃ thokaṃ ṭhatvā nisīdi,",
  "atk-s0304a:513_9": "ettake ṭhāne ṭhānaṃ nipphannaṃ.",
  "atk-s0304a:513_10": "Dveyāmaṃ dhammāsane nisīdi,",
  "atk-s0304a:513_11": "ettake ṭhāne nisajjā nipphannā.",
  "atk-s0304a:513_12": "Idāni dakkhiṇena passena thokaṃ nipanne sayanaṃ nipphajjissatīti evaṃ catūhi iriyāpathehi paribhuñjitukāmo ahosi.",
  "atk-s0304a:513_13": "Upādinnakasarīrañca nāma “no āgilāyatī”ti na vattabbaṃ,",
  "atk-s0304a:513_14": "tasmā ciranisajjāya sañjātaṃ appakampi āgilāyanaṃ gahetvā evamāha.",
  "atk-s0304a:514_0": "Saṅghāṭiṃ paññāpetvāti santhāgārassa kira ekapasse te rājāno paṭasāṇiṃ parikkhipāpetvā kappiyamañcakaṃ",
  "atk-s0304a:514_1": "paññāpetvā kappiyapaccattharaṇena attharitvā upari suvaṇṇatārakagandhamālādidāmapaṭimaṇḍitaṃ vitānaṃ",
  "atk-s0304a:514_2": "bandhitvā gandhatelappadīpaṃ āropayiṃsu,",
  "atk-s0304a:514_3": "“appeva nāma satthā dhammāsanato vuṭṭhāya thokaṃ vissamanto idha nipajjeyya,",
  "atk-s0304a:514_4": "evaṃ no imaṃ santhāgāraṃ bhagavatā catūhi iriyāpathehi paribhuttaṃ dīgharattaṃ hitāya sukhāya bhavissatī”ti.",
  "atk-s0304a:514_5": "Satthāpi tadeva sandhāya tattha saṅghāṭiṃ paññāpetvā nipajji.",
  "atk-s0304a:514_6": "Uṭṭhānasaññaṃ manasi karitvāti “ettakaṃ kālaṃ atikkamitvā vuṭṭhahissāmī”ti vuṭṭhānasaññaṃ citte ṭhapetvā,",
  "atk-s0304a:514_7": "tañca kho aniddāyantova therassa dhammakathaṃ suṇamāno.",
  "atk-s0304a:515_0": "Avassutapariyāyanti avassutassa pariyāyaṃ,",
  "atk-s0304a:515_1": "avassutassa kāraṇanti attho.",
  "atk-s0304a:515_2": "Adhimuccatīti kilesādhimuccanena adhimuccati,",
  "atk-s0304a:515_3": "giddho hoti.",
  "atk-s0304a:515_4": "Byāpajjatīti byāpādavasena pūticitto hoti.",
  "atk-s0304a:515_5": "Cakkhutoti cakkhubhāvena.",
  "atk-s0304a:515_6": "Māroti kilesamāropi devaputtamāropi.",
  "atk-s0304a:515_7": "Otāranti vivaraṃ.",
  "atk-s0304a:515_8": "Ārammaṇanti paccayaṃ.",
  "atk-s0304a:515_9": "Naḷāgāratiṇāgāraṃ viya hi savisevanāni āyatanāni,",
  "atk-s0304a:515_10": "tiṇukkā viya kilesuppattirahaṃ ārammaṇaṃ,",
  "atk-s0304a:515_11": "tiṇukkāya ṭhapitaṭhapitaṭṭhāne aṅgārassujjalanaṃ viya ārammaṇe āpāthamāgate kilesānaṃ uppatti.",
  "atk-s0304a:515_12": "Tena vuttaṃ labhetha māro otāranti.",
  "atk-s0304a:516_0": "Sukkapakkhe bahalamattikapiṇḍāvalepanaṃ kūṭāgāraṃ viya nibbisevanāni āyatanāni,",
  "atk-s0304a:516_1": "tiṇukkā viya vuttapakārārammaṇaṃ,",
  "atk-s0304a:516_2": "tiṇukkāya ṭhapitaṭhapitaṭṭhāne nibbāpanaṃ viya nibbisevanānaṃ āyatanānaṃ ārammaṇe āpāthamāgate kilesapariḷāhassa anuppatti.",
  "atk-s0304a:516_3": "Tena vuttaṃ neva labhetha māro otāranti.",
  "atk-s0304a:517_0": "7. Dukkhadhammasuttavaṇṇanā",
  "atk-s0304a:518_0": "244.",
  "atk-s0304a:518_1": "Sattame dukkhadhammānanti dukkhasambhavadhammānaṃ.",
  "atk-s0304a:518_2": "Pañcasu hi khandhesu sati chedanavadhabandhanādibhedaṃ dukkhaṃ sambhavati,",
  "atk-s0304a:518_3": "tasmā te dukkhasambhavadhammattā dukkhadhammāti vuccanti.",
  "atk-s0304a:518_4": "Tathā kho panassāti tenākārenassa.",
  "atk-s0304a:518_5": "Yathāssa kāme passatoti yenākārenassa kāme passantassa.",
  "atk-s0304a:518_6": "Yathā carantanti yenākārena cārañca vihārañca anubandhitvā carantaṃ.",
  "atk-s0304a:518_7": "Aṅgārakāsūpamā kāmā diṭṭhā hontīti pariyeṭṭhimūlakassa ceva paṭisandhimūlakassa ca dukkhassa vasena aṅgārakāsu viya mahāpariḷāhāti diṭṭhā honti.",
  "atk-s0304a:518_8": "Kāme pariyesantānañhi nāvāya mahāsamuddogāhanaajapathasaṅkupathapaṭipajjanaubhatobyūḷhasaṅgāmapakkhandanādivasena pariyeṭṭhimūlakampi,",
  "atk-s0304a:518_9": "kāme paribhuñjantānaṃ kāmaparibhogacetanāya catūsu apāyesu dinnapaṭisandhimūlakampi mahāpariḷāhadukkhaṃ uppajjati.",
  "atk-s0304a:518_10": "Evametassa duvidhassāpi dukkhassa vasena aṅgārakāsu viya mahāpariḷāhāti diṭṭhā honti.",
  "atk-s0304a:519_0": "Dāyanti aṭaviṃ.",
  "atk-s0304a:519_1": "Puratopi kaṇṭakoti purimapasse vijjhitukāmo viya āsannaṭṭhāneyeva ṭhitakaṇṭako.",
  "atk-s0304a:519_2": "Pacchatotiādīsupi eseva nayo.",
  "atk-s0304a:519_3": "Heṭṭhā pana pādehi akkantaṭṭhānassa santike,",
  "atk-s0304a:519_4": "na akkantaṭṭhāneyeva.",
  "atk-s0304a:519_5": "Evaṃ so kaṇṭakagabbhaṃ paviṭṭho viya bhaveyya.",
  "atk-s0304a:519_6": "Mā maṃ kaṇṭakoti mā maṃ kaṇṭako vijjhīti kaṇṭakavedhaṃ rakkhamāno.",
  "atk-s0304a:520_0": "Dandho,",
  "atk-s0304a:520_1": "bhikkhave,",
  "atk-s0304a:520_2": "satuppādoti satiyā uppādoyeva dandho,",
  "atk-s0304a:520_3": "uppannamattāya pana tāya kāci kilesā niggahitāva honti,",
  "atk-s0304a:520_4": "na saṇṭhātuṃ sakkonti.",
  "atk-s0304a:520_5": "Cakkhudvārasmiñhi rāgādīsu uppannesu dutiyajavanavārena “kilesā me uppannā”ti ñatvā tatiye javanavāre saṃvarajavanaṃyeva javati.",
  "atk-s0304a:520_6": "Anacchariyañcetaṃ,",
  "atk-s0304a:520_7": "yaṃ vipassako tatiyajavanavāre kilese niggaṇheyya.",
  "atk-s0304a:520_8": "Cakkhudvāre pana iṭṭhārammaṇe āpāthagate bhavaṅgaṃ āvaṭṭetvā āvajjanādīsu uppannesu voṭṭhabbanānantaraṃ",
  "atk-s0304a:520_9": "sampattakilesajavanavāraṃ nivattetvā kusalameva uppādeti.",
  "atk-s0304a:520_10": "Āraddhavipassakānañhi ayamānisaṃso bhāvanāpaṭisaṅkhāne patiṭṭhitabhāvassa.",
  "atk-s0304a:521_0": "Abhihaṭṭhuṃ pavāreyyunti sudinnattherassa viya raṭṭhapālakulaputtassa viya ca kāyena vā satta ratanāni",
  "atk-s0304a:521_1": "abhiharitvā vācāya vā “amhākaṃ dhanato yattakaṃ icchasi,",
  "atk-s0304a:521_2": "tattakaṃ gaṇhā”ti vadantā pavāreyyuṃ.",
  "atk-s0304a:521_3": "Anudahantīti sarīre paliveṭhitattā uṇhapariḷāhaṃ janetvā anudahanti.",
  "atk-s0304a:521_4": "Sañjātasede vā sarīre laggantā anusentītipi attho.",
  "atk-s0304a:521_5": "Yañhi taṃ,",
  "atk-s0304a:521_6": "bhikkhave,",
  "atk-s0304a:521_7": "cittanti idaṃ yasmā citte anāvaṭṭante puggalassa āvaṭṭanaṃ nāma natthi.",
  "atk-s0304a:521_8": "Evarūpañhi cittaṃ anāvaṭṭanti,",
  "atk-s0304a:521_9": "tasmā vuttaṃ.",
  "atk-s0304a:521_10": "Iti imasmiṃ sutte vipassanābalameva dīpitaṃ.",
  "atk-s0304a:522_0": "8. Kiṃsukopamasuttavaṇṇanā",
  "atk-s0304a:523_0": "245.",
  "atk-s0304a:523_1": "Aṭṭhame dassananti paṭhamamaggassetaṃ adhivacanaṃ.",
  "atk-s0304a:523_2": "Paṭhamamaggo hi kilesapahānakiccaṃ sādhento paṭhamaṃ nibbānaṃ passati,",
  "atk-s0304a:523_3": "tasmā dassananti vuccati.",
  "atk-s0304a:523_4": "Gotrabhuñāṇaṃ pana kiñcāpi maggato paṭhamataraṃ passati,",
  "atk-s0304a:523_5": "passitvā pana kattabbakiccassa kilesapahānassa abhāvena na dassananti vuccati.",
  "atk-s0304a:523_6": "Apica cattāropi maggā dassanameva. Kasmā?",
  "atk-s0304a:523_7": "Sotāpattimaggakkhaṇe dassanaṃ visujjhati,",
  "atk-s0304a:523_8": "phalakkhaṇe visuddhaṃ.",
  "atk-s0304a:523_9": "Sakadāgāmianāgāmiarahattamaggakkhaṇe visujjhati,",
  "atk-s0304a:523_10": "phalakkhaṇe visuddhanti evaṃ kathentānaṃ bhikkhūnaṃ sutvā so bhikkhu “ahampi dassanaṃ visodhetvā arahattaphale",
  "atk-s0304a:523_11": "patiṭṭhito dassanavisuddhikaṃ nibbānaṃ sacchikatvā viharissāmī”ti taṃ bhikkhuṃ upasaṅkamitvā evaṃ pucchi.",
  "atk-s0304a:523_12": "So phassāyatanakammaṭṭhāniko channaṃ phassāyatanānaṃ vasena rūpārūpadhamme pariggahetvā arahattaṃ patto.",
  "atk-s0304a:523_13": "Ettha hi purimāni pañca āyatanāni rūpaṃ,",
  "atk-s0304a:523_14": "manāyatanaṃ arūpaṃ.",
  "atk-s0304a:523_15": "Iti so attanā adhigatamaggameva kathesi.",
  "atk-s0304a:524_0": "Asantuṭṭhoti padesasaṅkhāresu ṭhatvā kathitattā asantuṭṭho.",
  "atk-s0304a:524_1": "Evaṃ kirassa ahosi –",
  "atk-s0304a:524_2": "“ayaṃ padesasaṅkhāresu ṭhatvā kathesi.",
  "atk-s0304a:524_3": "Sakkā nu kho padesasaṅkhāresu ṭhatvā dassanavisuddhikaṃ nibbānaṃ pāpuṇitu”nti?",
  "atk-s0304a:524_4": "Tato naṃ pucchi – “āvuso,",
  "atk-s0304a:524_5": "tvaṃyeva nu kho idaṃ dassanavisuddhikaṃ nibbānaṃ jānāsi,",
  "atk-s0304a:524_6": "udāhu aññepi jānantā atthī”ti.",
  "atk-s0304a:524_7": "Atthāvuso,",
  "atk-s0304a:524_8": "asukavihāre asukatthero nāmāti.",
  "atk-s0304a:524_9": "So tampi upasaṅkamitvā pucchi.",
  "atk-s0304a:524_10": "Etenupāyena aññampi aññampīti.",
  "atk-s0304a:525_0": "Ettha ca dutiyo pañcakkhandhakammaṭṭhāniko rūpakkhandhavasena rūpaṃ,",
  "atk-s0304a:525_1": "sesakkhandhavasena nāmanti nāmarūpaṃ vavatthapetvā anukkamena arahattaṃ patto.",
  "atk-s0304a:525_2": "Tasmā sopi attanā adhigatamaggameva kathesi.",
  "atk-s0304a:525_3": "Ayaṃ pana “imesaṃ aññamaññaṃ na sameti,",
  "atk-s0304a:525_4": "paṭhamena sappadesasaṅkhāresu ṭhatvāva kathitaṃ,",
  "atk-s0304a:525_5": "iminā nippadesesū”ti asantuṭṭho hutvā tatheva taṃ pucchitvā pakkāmi.",
  "atk-s0304a:526_0": "Tatiyo mahābhūtakammaṭṭhāniko cattāri mahābhūtāni saṅkhepato ca vitthārato ca pariggahetvā arahattaṃ patto,",
  "atk-s0304a:526_1": "tasmā ayampi attanā adhigatamaggameva kathesi.",
  "atk-s0304a:526_2": "Ayaṃ pana “imesaṃ aññamaññaṃ na sameti,",
  "atk-s0304a:526_3": "paṭhamena sappadesasaṅkhāresu ṭhatvā kathitaṃ,",
  "atk-s0304a:526_4": "dutiyena nippadesesu,",
  "atk-s0304a:526_5": "tatiyena atisappadesesū”ti asantuṭṭho hutvā tatheva taṃ pucchitvā pakkāmi.",
  "atk-s0304a:527_0": "Catuttho tebhūmakakammaṭṭhāniko.",
  "atk-s0304a:527_1": "Tassa kira samappavattā dhātuyo ahesuṃ,",
  "atk-s0304a:527_2": "kallasarīraṃ balapattaṃ,",
  "atk-s0304a:527_3": "kammaṭṭhānānipissa sabbāneva sappāyāni,",
  "atk-s0304a:527_4": "atītā vā saṅkhārā hontu anāgatā vā paccuppannā vā kāmāvacarā vā rūpāvacarā vā arūpāvacarā vā,",
  "atk-s0304a:527_5": "sabbepi sappāyāva.",
  "atk-s0304a:527_6": "Asappāyakammaṭṭhānaṃ nāma natthi.",
  "atk-s0304a:527_7": "Kālesupi purebhattaṃ vā hotu pacchābhattaṃ vā paṭhamayāmādayo vā,",
  "atk-s0304a:527_8": "asappāyo kālo nāma natthi.",
  "atk-s0304a:527_9": "Yathā nāma cāribhūmiṃ otiṇṇo mahāhatthī hatthena gahetabbaṃ hattheneva luñcitvā gaṇhāti,",
  "atk-s0304a:527_10": "pādehi paharitvā gahetabbaṃ pādehi paharitvā gaṇhāti,",
  "atk-s0304a:527_11": "evameva sakale tebhūmakadhamme kalāpaggāhena gahetvā sammasanto arahattaṃ patto,",
  "atk-s0304a:527_12": "tasmā esopi attanā adhigatamaggameva kathesi.",
  "atk-s0304a:527_13": "Ayaṃ pana “imesaṃ aññamaññaṃ na sameti.",
  "atk-s0304a:527_14": "Paṭhamena sappadesasaṅkhāresu ṭhatvā kathitaṃ,",
  "atk-s0304a:527_15": "dutiyena nippadesesu,",
  "atk-s0304a:527_16": "puna tatiyena sappadesesu,",
  "atk-s0304a:527_17": "catutthena nippadesesuyevā”ti asantuṭṭho hutvā taṃ pucchi –",
  "atk-s0304a:527_18": "“kiṃ nu kho, āvuso,",
  "atk-s0304a:527_19": "idaṃ dassanavisuddhikaṃ nibbānaṃ tumhehi attanova dhammatāya ñātaṃ,",
  "atk-s0304a:527_20": "udāhu kenaci vo akkhāta”nti? Āvuso,",
  "atk-s0304a:527_21": "mayaṃ kiṃ jānāma?",
  "atk-s0304a:527_22": "Atthi pana sadevake loke sammāsambuddho,",
  "atk-s0304a:527_23": "taṃ nissāyetaṃ amhehi ñātanti.",
  "atk-s0304a:527_24": "So cintesi –",
  "atk-s0304a:527_25": "“ime bhikkhū mayhaṃ ajjhāsayaṃ gahetvā kathetuṃ na sakkonti,",
  "atk-s0304a:527_26": "ahaṃ sabbaññubuddhameva pucchitvā nikkaṅkho bhavissāmī”ti yena bhagavā tenupasaṅkami.",
  "atk-s0304a:528_0": "Bhagavā tassa vacanaṃ sutvā “yehi te pañho kathito,",
  "atk-s0304a:528_1": "te cattāropi khīṇāsavā,",
  "atk-s0304a:528_2": "sukathitaṃ tehi,",
  "atk-s0304a:528_3": "tvaṃ pana attano andhabālatāya taṃ na sallakkhesī”ti na evaṃ vihesesi.",
  "atk-s0304a:528_4": "Kārakabhāvaṃ panassa ñatvā “atthagavesako esa,",
  "atk-s0304a:528_5": "dhammadesanāya eva naṃ bujjhāpessāmī”ti kiṃsukopamaṃ āhari.",
  "atk-s0304a:528_6": "Tattha bhūtaṃ vatthuṃ katvā evamattho vibhāvetabbo –",
  "atk-s0304a:528_7": "ekasmiṃ kira mahānagare eko sabbaganthadharo brāhmaṇavejjo paṇḍito paṭivasati.",
  "atk-s0304a:528_8": "Atheko nagarassa pācīnadvāragāmavāsī paṇḍurogapuriso tassa santikaṃ āgantvā taṃ vanditvā aṭṭhāsi.",
  "atk-s0304a:528_9": "Vejjapaṇḍito tena saddhiṃ sammoditvā “kenatthena āgatosi bhadramukhā”ti, pucchi.",
  "atk-s0304a:528_10": "Rogenamhi, ayya, upadduto,",
  "atk-s0304a:528_11": "bhesajjaṃ me kathehīti. Tena hi, bho, gaccha,",
  "atk-s0304a:528_12": "kiṃsukarukkhaṃ chinditvā,",
  "atk-s0304a:528_13": "sosetvā jhāpetvā,",
  "atk-s0304a:528_14": "tassa khārodakaṃ gahetvā iminā ciminā ca bhesajjena yojetvā,",
  "atk-s0304a:528_15": "ariṭṭhaṃ katvā piva,",
  "atk-s0304a:528_16": "tena te phāsukaṃ bhavissatīti.",
  "atk-s0304a:528_17": "So tathā katvā nirogo balavā pāsādiko jāto.",
  "atk-s0304a:529_0": "Athañño dakkhiṇadvāragāmavāsī puriso teneva rogena āturo “asuko kira bhesajjaṃ katvā arogo jāto”ti sutvā taṃ upasaṅkamitvā pucchi – “kena te, samma,",
  "atk-s0304a:529_1": "phāsukaṃ jāta”nti.",
  "atk-s0304a:529_2": "Kiṃsukāriṭṭhena nāma,",
  "atk-s0304a:529_3": "gaccha tvampi karohīti.",
  "atk-s0304a:529_4": "Sopi tathā katvā tādisova jāto.",
  "atk-s0304a:530_0": "Athañño pacchimadvāragāmavāsī…pe…",
  "atk-s0304a:530_1": "uttaradvāragāmavāsī puriso teneva rogena āturo “asuko kira bhesajjaṃ katvā arogo jāto”ti taṃ upasaṅkamitvā pucchi “kena te, samma,",
  "atk-s0304a:530_2": "phāsukaṃ jāta”nti?",
  "atk-s0304a:530_3": "Kiṃsukāriṭṭhena nāma,",
  "atk-s0304a:530_4": "gaccha tvampi karohīti.",
  "atk-s0304a:530_5": "Sopi tathā katvā tādisova jāto.",
  "atk-s0304a:531_0": "Athañño paccantavāsī adiṭṭhapubbakiṃsuko eko puriso teneva rogena āturo ciraṃ tāni tāni bhesajjāni katvā",
  "atk-s0304a:531_1": "roge avūpasamamāne “asuko kira nagarassa pācīnadvāragāmavāsī puriso bhesajjaṃ katvā arogo jāto”ti sutvā",
  "atk-s0304a:531_2": "“gacchāmahampi,",
  "atk-s0304a:531_3": "tena katabhesajjaṃ karissāmī”ti daṇḍamolubbha anupubbena tassa santikaṃ gantvā, “kena te, samma,",
  "atk-s0304a:531_4": "phāsukaṃ jāta”nti pucchi.",
  "atk-s0304a:531_5": "Kiṃsukāriṭṭhena sammāti.",
  "atk-s0304a:531_6": "Kīdiso pana so kiṃsukoti.",
  "atk-s0304a:531_7": "Jhāpitagāme ṭhitajhāmathūṇo viyāti.",
  "atk-s0304a:531_8": "Iti so puriso attanā diṭṭhākārenava kiṃsukaṃ ācikkhi.",
  "atk-s0304a:531_9": "Tena hi diṭṭhakāle kiṃsuko patitapatto khāṇukakāle diṭṭhattā tādisova hoti.",
  "atk-s0304a:532_0": "So pana puriso sutamaṅgalikattā “ayaṃ ‘jhāpitagāme jhāmathūṇo viyā’ti āha,",
  "atk-s0304a:532_1": "amaṅgalametaṃ.",
  "atk-s0304a:532_2": "Etasmiñhi me bhesajje katepi rogo na vūpasamissatī”ti tassa veyyākaraṇena asantuṭṭho taṃ pucchi –",
  "atk-s0304a:532_3": "“kiṃ nu kho, bho,",
  "atk-s0304a:532_4": "tvaññeva kiṃsukaṃ jānāsi,",
  "atk-s0304a:532_5": "udāhu aññopi atthī”ti. Atthi, bho,",
  "atk-s0304a:532_6": "dakkhiṇadvāragāme asuko nāmāti.",
  "atk-s0304a:532_7": "So taṃ upasaṅkamitvā pucchi,",
  "atk-s0304a:532_8": "svāssa pupphitakāle diṭṭhattā attano dassanānurūpena “lohitako kiṃsuko”ti āha.",
  "atk-s0304a:532_9": "So “ayaṃ purimena viruddhaṃ āha,",
  "atk-s0304a:532_10": "kāḷako lohitakato suvidūradūre”ti tassapi veyyākaraṇena asantuṭṭho “atthi pana, bho,",
  "atk-s0304a:532_11": "aññopi koci kiṃsukadassāvī,",
  "atk-s0304a:532_12": "yena kiṃsuko diṭṭhapubbo”ti?",
  "atk-s0304a:532_13": "Pucchitvā,",
  "atk-s0304a:532_14": "“atthi pacchimadvāragāme asuko nāmā”ti vutte tampi upasaṅkamitvā pucchi.",
  "atk-s0304a:532_15": "Svāssa phalitakāle diṭṭhattā attano dassanānurūpena “ocirakajāto ādinnasipāṭiko”ti āha.",
  "atk-s0304a:532_16": "Phalitakālasmiñhi kiṃsuko olambamānacīrako viya adhomukhaṃ katvā gahitaasikoso viya ca sirīsarukkho viya ca lambamānaphalo hoti.",
  "atk-s0304a:532_17": "So “ayaṃ purimehi viruddhaṃ āha,",
  "atk-s0304a:532_18": "na sakkā imassa vacanaṃ gahetu”nti tassapi veyyākaraṇena asantuṭṭho “atthi pana, bho,",
  "atk-s0304a:532_19": "aññopi koci kiṃsukadassāvī,",
  "atk-s0304a:532_20": "yena kiṃsuko diṭṭhapubbo”ti?",
  "atk-s0304a:532_21": "Pucchitvā,",
  "atk-s0304a:532_22": "“atthi uttaradvāragāme asuko nāmā”ti vutte tampi upasaṅkamitvā pucchi.",
  "atk-s0304a:532_23": "So assa sañchannapattakāle diṭṭhattā attano dassanānurūpena “bahalapattapalāso sandacchāyo”ti āha.",
  "atk-s0304a:532_24": "Sandacchāyo nāma saṃsanditvā ṭhitacchāyo.",
  "atk-s0304a:533_0": "So “ayampi purimehi viruddhaṃ āha,",
  "atk-s0304a:533_1": "na sakkā imassa vacanaṃ gahetu”nti tassapi veyyākaraṇena asantuṭṭho taṃ āha,",
  "atk-s0304a:533_2": "“kiṃ nu kho, bho,",
  "atk-s0304a:533_3": "tumhe attanova dhammatāya kiṃsukaṃ jānātha,",
  "atk-s0304a:533_4": "udāhu kenaci vo akkhāto”ti? Kiṃ, bho,",
  "atk-s0304a:533_5": "mayaṃ jānāma?",
  "atk-s0304a:533_6": "Atthi pana mahānagarassa majjhe amhākaṃ ācariyo vejjapaṇḍito,",
  "atk-s0304a:533_7": "taṃ nissāya amhehi ñātanti.",
  "atk-s0304a:533_8": "“Tena hi ahampi ācariyameva upasaṅkamitvā nikkaṅkho bhavissāmī”ti tassa santikaṃ upasaṅkamitvā taṃ vanditvā aṭṭhāsi.",
  "atk-s0304a:533_9": "Vejjapaṇḍito tena saddhiṃ sammoditvā,",
  "atk-s0304a:533_10": "“kenatthena āgatosi bhadramukhā”ti pucchi.",
  "atk-s0304a:533_11": "Rogenamhi, ayya, upadduto,",
  "atk-s0304a:533_12": "bhesajjaṃ me kathethāti. Tena hi, bho, gaccha,",
  "atk-s0304a:533_13": "kiṃsukarukkhaṃ chinditvā sosetvā jhāpetvā tassa khārodakaṃ gahetvā iminā ciminā ca bhesajjena yojetvā ariṭṭhaṃ katvā piva,",
  "atk-s0304a:533_14": "etena te phāsukaṃ bhavissatīti.",
  "atk-s0304a:533_15": "So tathā katvā nirogo balavā pāsādiko jāto.",
  "atk-s0304a:534_0": "Tattha mahānagaraṃ viya nibbānanagaraṃ daṭṭhabbaṃ.",
  "atk-s0304a:534_1": "Vejjapaṇḍito viya sammāsambuddho.",
  "atk-s0304a:534_2": "Vuttampi ce taṃ “bhisakko sallakattoti kho,",
  "atk-s0304a:534_3": "sunakkhatta,",
  "atk-s0304a:534_4": "tathāgatassetaṃ adhivacanaṃ arahato sammāsambuddhassā”ti catūsu dvāragāmesu cattāro vejjantevāsikā viya cattāro dassanavisuddhipattā khīṇāsavā.",
  "atk-s0304a:534_5": "Paccantavāsī paṭhamapuriso viya pañhapucchako bhikkhu.",
  "atk-s0304a:534_6": "Paccantavāsino catunnaṃ vejjantevāsikānaṃ kathāya asantuṭṭhassa ācariyameva upasaṅkamitvā pucchanakālo",
  "atk-s0304a:534_7": "viya imassa bhikkhuno catunnaṃ dassanavisuddhipattānaṃ khīṇāsavānaṃ kathāya asantuṭṭhassa satthāraṃ upasaṅkamitvā",
  "atk-s0304a:534_8": "pucchanakālo.",
  "atk-s0304a:535_0": "Yathā yathā adhimuttānanti yena yenākārena adhimuttānaṃ.",
  "atk-s0304a:535_1": "Dassanaṃ suvisuddhanti nibbānadassanaṃ suṭṭhu visuddhaṃ.",
  "atk-s0304a:535_2": "Tathā tathā kho tehi sappurisehi byākatanti tena tenevākārena tuyhaṃ tehi sappurisehi kathitaṃ.",
  "atk-s0304a:535_3": "Yathā hi “kāḷako kiṃsuko”ti kathento na aññaṃ kathesi,",
  "atk-s0304a:535_4": "attanā diṭṭhanayena kiṃsukameva kathesi,",
  "atk-s0304a:535_5": "evameva chaphassāyatanānaṃ vasena dassanavisuddhipattakhīṇāsavopi imaṃ pañhaṃ kathento na aññaṃ kathesi,",
  "atk-s0304a:535_6": "attanā adhigatamaggena dassanavisuddhikaṃ nibbānameva kathesi.",
  "atk-s0304a:536_0": "Yathā ca “lohitako ocirakajāto bahalapattapalāso kiṃsuko”ti kathentopi na aññaṃ kathesi,",
  "atk-s0304a:536_1": "attanā diṭṭhanayena kiṃsukameva kathesi,",
  "atk-s0304a:536_2": "evameva pañcupādānakkhandhavasena catumahābhūtavasena tebhūmakadhammavasena dassanavisuddhipattakhīṇāsavopi imaṃ pañhaṃ kathento na aññaṃ kathesi,",
  "atk-s0304a:536_3": "attanā adhigatamaggena dassanavisuddhikaṃ nibbānameva kathesi.",
  "atk-s0304a:537_0": "Tattha yathā kāḷakakāle kiṃsukadassāvinopi taṃ dassanaṃ bhūtaṃ tacchaṃ na tena aññaṃ diṭṭhaṃ,",
  "atk-s0304a:537_1": "kiṃsukova diṭṭho,",
  "atk-s0304a:537_2": "evameva chaphassāyatanavasena dassanavisuddhipattassāpi khīṇāsavassa dassanaṃ bhūtaṃ tacchaṃ,",
  "atk-s0304a:537_3": "na tena aññaṃ kathitaṃ,",
  "atk-s0304a:537_4": "attanā adhigatamaggena dassanavisuddhikaṃ nibbānameva kathitaṃ.",
  "atk-s0304a:537_5": "Yathā ca lohitakāle ocirakajātakāle bahalapattapalāsakāle kiṃsukadassāvinopi taṃ dassanaṃ bhūtaṃ tacchaṃ,",
  "atk-s0304a:537_6": "na tena aññaṃ diṭṭhaṃ,",
  "atk-s0304a:537_7": "kiṃsukova diṭṭho,",
  "atk-s0304a:537_8": "evameva pañcupādānakkhandhavasena catumahābhūtavasena tebhūmakadhammavasena dassanavisuddhipattassāpi khīṇāsavassa dassanaṃ bhūtaṃ tacchaṃ,",
  "atk-s0304a:537_9": "na tena aññaṃ kathitaṃ,",
  "atk-s0304a:537_10": "attanā adhigatamaggena dassanavisuddhikaṃ nibbānameva kathitaṃ.",
  "atk-s0304a:538_0": "Seyyathāpi,",
  "atk-s0304a:538_1": "bhikkhu rañño paccantimaṃ nagaranti idaṃ kasmā āraddhaṃ?",
  "atk-s0304a:538_2": "Sace tena bhikkhunā taṃ sallakkhitaṃ,",
  "atk-s0304a:538_3": "athassa dhammadesanatthaṃ āraddhaṃ.",
  "atk-s0304a:538_4": "Sace na sallakkhitaṃ,",
  "atk-s0304a:538_5": "athassa iminā nagaropamena tassevatthassa dīpanatthāya āvibhāvanatthāya āraddhaṃ.",
  "atk-s0304a:538_6": "Tattha yasmā majjhimapadese nagarassa pākārādīni thirāni vā hontu dubbalāni vā,",
  "atk-s0304a:538_7": "sabbaso vā mā hontu,",
  "atk-s0304a:538_8": "corāsaṅkā na honti,",
  "atk-s0304a:538_9": "tasmā taṃ aggahetvā “paccantimaṃ nagara”nti āha.",
  "atk-s0304a:538_10": "Daḷhuddhāpanti thirapākāraṃ.",
  "atk-s0304a:538_11": "Daḷhapākāratoraṇanti thirapākārañceva thiratoraṇañca.",
  "atk-s0304a:538_12": "Toraṇāni nāma hi purisubbedhāni nagarassa alaṅkāratthaṃ karīyanti,",
  "atk-s0304a:538_13": "coranivāraṇatthānipi hontiyeva.",
  "atk-s0304a:538_14": "Atha vā toraṇanti piṭṭhasaṅghāṭassetaṃ nāmaṃ,",
  "atk-s0304a:538_15": "thirapiṭṭhasaṅghāṭantipi attho.",
  "atk-s0304a:538_16": "Chadvāranti nagaradvāraṃ nāma ekampi hoti dvepi satampi sahassampi,",
  "atk-s0304a:538_17": "idha pana satthā chadvārikanagaraṃ dassento evamāha.",
  "atk-s0304a:538_18": "Paṇḍitoti paṇḍiccena samannāgato.",
  "atk-s0304a:538_19": "Byattoti veyyattiyena samannāgato visadañāṇo.",
  "atk-s0304a:538_20": "Medhāvīti ṭhānuppattikapaññāsaṅkhātāya medhāya samannāgato.",
  "atk-s0304a:539_0": "Puratthimāya disāyātiādimhi bhūtamatthaṃ katvā evamattho veditabbo –",
  "atk-s0304a:539_1": "samiddhe kira mahānagare sattaratanasampanno rājā cakkavatti rajjaṃ anusāsati,",
  "atk-s0304a:539_2": "tassetaṃ paccantanagaraṃ rājāyuttavirahitaṃ,",
  "atk-s0304a:539_3": "atha purisā āgantvā “amhākaṃ, deva,",
  "atk-s0304a:539_4": "nagare āyuttako natthi,",
  "atk-s0304a:539_5": "dehi no kiñci āyuttaka”nti āhaṃsu.",
  "atk-s0304a:539_6": "Rājā ekaṃ puttaṃ datvā “gacchatha,",
  "atk-s0304a:539_7": "etaṃ ādāya tattha abhisiñcitvā vinicchayaṭṭhānādīni katvā vasathā”ti.",
  "atk-s0304a:539_8": "Te tathā akaṃsu.",
  "atk-s0304a:539_9": "Rājaputto pāpamittasaṃsaggena katipāheyeva surāsoṇḍo hutvā,",
  "atk-s0304a:539_10": "sabbāni vinicchayaṭṭhānādīni hāretvā,",
  "atk-s0304a:539_11": "nagaramajjhe dhuttehi parivārito suraṃ pivanto naccagītādiratiyā vītināmeti.",
  "atk-s0304a:539_12": "Atha rañño āgantvā ārocayiṃsu.",
  "atk-s0304a:540_0": "Rājā ekaṃ paṇḍitaṃ amaccaṃ āṇāpesi –",
  "atk-s0304a:540_1": "“gaccha kumāraṃ ovaditvā,",
  "atk-s0304a:540_2": "vinicchayaṭṭhānādīni kāretvā,",
  "atk-s0304a:540_3": "puna abhisekaṃ katvā, ehī”ti. Na sakkā, deva,",
  "atk-s0304a:540_4": "kumāraṃ ovadituṃ,",
  "atk-s0304a:540_5": "caṇḍo kumāro ghāteyyāpi manti.",
  "atk-s0304a:540_6": "Athekaṃ balasampannaṃ yodhaṃ āṇāpesi –",
  "atk-s0304a:540_7": "“tvaṃ iminā saddhiṃ gantvā sace so ovāde na tiṭṭhati,",
  "atk-s0304a:540_8": "sīsamassa chindāhī”ti.",
  "atk-s0304a:540_9": "Iti so amacco yodho cāti idaṃ sīghaṃ dūtayugaṃ tattha gantvā dovārikaṃ pucchi – “kahaṃ, bho,",
  "atk-s0304a:540_10": "nagarassa sāmi kumāro”ti.",
  "atk-s0304a:540_11": "Esa majjhesiṅghāṭake suraṃ pivanto dhuttaparivārito gītādiratiṃ anubhonto nisinnoti.",
  "atk-s0304a:540_12": "Atha taṃ dūtayugaṃ gantvā amacco tāvettha, “sāmi,",
  "atk-s0304a:540_13": "vinicchayaṭṭhānādīni kira kāretvā sādhukaṃ rajjaṃ anusāsā”ti āha.",
  "atk-s0304a:540_14": "Kumāro asuṇanto viya nisīdi.",
  "atk-s0304a:540_15": "Atha naṃ yodho sīse gahetvā,",
  "atk-s0304a:540_16": "“sace rañño āṇaṃ karosi, kara, no ce,",
  "atk-s0304a:540_17": "ettheva te sīsaṃ pātessāmī”ti khaggaṃ abbāhi.",
  "atk-s0304a:540_18": "Paricārakā dhuttā tāvadeva disāsu palāyiṃsu.",
  "atk-s0304a:540_19": "Kumāro bhīto sāsanaṃ sampaṭicchi.",
  "atk-s0304a:540_20": "Athassa te tattheva abhisekaṃ katvā setacchattaṃ ussāpetvā “sammā rajjaṃ anusāsāhī”ti raññā vuttaṃ yathābhūtavacanaṃ",
  "atk-s0304a:540_21": "niyyātetvā yathāgatamaggameva paṭipajjiṃsu.",
  "atk-s0304a:540_22": "Imamatthaṃ āvikaronto bhagavā “puratthimāya disāyā”ti āha.",
  "atk-s0304a:541_0": "Tatridaṃ opammasaṃsandanaṃ –",
  "atk-s0304a:541_1": "samiddhamahānagaraṃ viya hi nibbānanagaraṃ daṭṭhabbaṃ,",
  "atk-s0304a:541_2": "sattaratanasamannāgato rājā cakkavatti viya sattabojjhaṅgaratanasamannāgato dhammarājā sammāsambuddho,",
  "atk-s0304a:541_3": "paccantimanagaraṃ viya sakkāyanagaraṃ,",
  "atk-s0304a:541_4": "tasmiṃ nagare kūṭarājaputto viya imassa bhikkhuno kūṭacittuppādo,",
  "atk-s0304a:541_5": "kūṭarājaputtassa dhuttehi parivāritakālo viya imassa bhikkhuno pañcahi nīvaraṇehi samaṅgikālo,",
  "atk-s0304a:541_6": "dve sīghadūtā viya samathakammaṭṭhānañca vipassanākammaṭṭhānañca,",
  "atk-s0304a:541_7": "mahāyodhena sīse gahitakālo viya uppannapaṭhamajjhānasamādhinā niccalaṃ katvā cittaggahitakālo,",
  "atk-s0304a:541_8": "yodhena sīse gahitamatte dhuttānaṃ disāsu palāyitvā dūrībhāvo viya paṭhamajjhānamhi uppannamatte nīvaraṇānaṃ dūrībhāvo,",
  "atk-s0304a:541_9": "“karissāmi rañño sāsana”nti sampaṭicchitamatte vissaṭṭhakālo viya jhānato vuṭṭhitakālo,",
  "atk-s0304a:541_10": "amaccena rañño sāsanaṃ ārocitakālo viya samādhinā cittaṃ kammaniyaṃ katvā vipassanākammaṭṭhānassa vaḍḍhitakālo,",
  "atk-s0304a:541_11": "tatthevassa tehi dvīhi dūtehi katābhisekassa setacchattaussāpanaṃ viya samathavipassanākammaṭṭhānaṃ nissāya",
  "atk-s0304a:541_12": "arahattappattassa vimuttisetacchattussāpanaṃ veditabbaṃ.",
  "atk-s0304a:542_0": "Nagaranti kho bhikkhu imassetaṃ cātumahābhūtikassa kāyassa adhivacanantiādīsu pana cātumahābhūtikassātiādīnaṃ padānaṃ attho heṭṭhā vitthāritova.",
  "atk-s0304a:542_1": "Kevalaṃ pana viññāṇarājaputtassa nivāsaṭṭhānattā ettha kāyo “nagara”nti vutto,",
  "atk-s0304a:542_2": "tasseva dvārabhūtattā cha āyatanāni “dvārānī”ti,",
  "atk-s0304a:542_3": "tesu dvāresu niccaṃ suppatiṭṭhitattā sati “dovāriko”ti,",
  "atk-s0304a:542_4": "kammaṭṭhānaṃ ācikkhantena dhammarājena pesitattā samathavipassanā “sīghaṃ dūtayuga”nti.",
  "atk-s0304a:542_5": "Ettha mahāyodho viya samatho,",
  "atk-s0304a:542_6": "paṇḍitāmacco viya vipassanā veditabbā.",
  "atk-s0304a:543_0": "Majjhe siṅghāṭakoti nagaramajjhe siṅghāṭako.",
  "atk-s0304a:543_1": "Mahābhūtānanti hadayavatthussa nissayabhūtānaṃ mahābhūtānaṃ.",
  "atk-s0304a:543_2": "Vatthurūpassa hi paccayadassanatthamevetaṃ catumahābhūtaggahaṇaṃ kataṃ.",
  "atk-s0304a:543_3": "Nagaramajjhe pana so rājakumāro viya sarīramajjhe hadayarūpasiṅghāṭake nisinno samathavipassanādūtehi",
  "atk-s0304a:543_4": "arahattābhisekena abhisiñcitabbo vipassanāviññāṇarājaputto daṭṭhabbo.",
  "atk-s0304a:543_5": "Nibbānaṃ pana yathābhūtasabhāvaṃ akuppaṃ adhikārīti katvā yathābhūtaṃ vacananti vuttaṃ.",
  "atk-s0304a:543_6": "Ariyamaggo pana yādisova pubbabhāgavipassanāmaggo,",
  "atk-s0304a:543_7": "ayampi aṭṭhaṅgasamannāgatattā tādisoyevāti katvā yathāgatamaggoti vutto.",
  "atk-s0304a:543_8": "Idaṃ tāvettha dhammadesanatthaṃ ābhatāya upamāya saṃsandanaṃ.",
  "atk-s0304a:544_0": "Tassevatthassa pākaṭīkaraṇatthaṃ ābhatapakkhe pana idaṃ saṃsandanaṃ –",
  "atk-s0304a:544_1": "ettha hi chadvārūpamā chaphassāyatanavasena dassanavisuddhipattaṃ khīṇāsavaṃ dassetuṃ ābhatā,",
  "atk-s0304a:544_2": "nagarasāmiupamā pañcakkhandhavasena,",
  "atk-s0304a:544_3": "siṅghāṭakūpamā catumahābhūtavasena,",
  "atk-s0304a:544_4": "nagarūpamā tebhūmakadhammavasena dassanavisuddhipattaṃ khīṇāsavaṃ dassetuṃ ābhatā.",
  "atk-s0304a:544_5": "Saṅkhepato panimasmiṃ sutte catusaccameva kathitaṃ.",
  "atk-s0304a:544_6": "Sakalenapi hi nagarasambhārena dukkhasaccameva kathitaṃ,",
  "atk-s0304a:544_7": "yathābhūtavacanena nirodhasaccaṃ,",
  "atk-s0304a:544_8": "yathāgatamaggena maggasaccaṃ,",
  "atk-s0304a:544_9": "dukkhassa pana pabhāvikā taṇhā samudayasaccaṃ.",
  "atk-s0304a:544_10": "Desanāpariyosāne pañhapucchako bhikkhu sotāpattiphale patiṭṭhitoti.",
  "atk-s0304a:545_0": "9. Vīṇopamasuttavaṇṇanā",
  "atk-s0304a:546_0": "246.",
  "atk-s0304a:546_1": "Navame yassa kassaci,",
  "atk-s0304a:546_2": "bhikkhave,",
  "atk-s0304a:546_3": "bhikkhussa vā bhikkhuniyā vāti idaṃ satthā yathā nāma mahākuṭumbiko mahantaṃ kasikammaṃ katvā,",
  "atk-s0304a:546_4": "nipphannasasso gharadvāre maṇḍapaṃ katvā,",
  "atk-s0304a:546_5": "ubhatosaṅghassa dānaṃ pavatteyya.",
  "atk-s0304a:546_6": "Kiñcāpi tena ubhatosaṅghassa dānaṃ paṭṭhapitaṃ,",
  "atk-s0304a:546_7": "dvīsu pana parisāsu santappitāsu sesajanampi santappetiyeva,",
  "atk-s0304a:546_8": "evameva bhagavā samadhikāni cattāri asaṅkhyeyyāni pāramiyo pūretvā bodhimaṇḍe sabbaññutaññāṇaṃ adhigantvā",
  "atk-s0304a:546_9": "pavattitavaradhammacakko jetavanamahāvihāre nisinno bhikkhuparisāya ceva bhikkhuniparisāya ca mahādhammayāgaṃ",
  "atk-s0304a:546_10": "yajanto vīṇopamasuttaṃ ārabhi.",
  "atk-s0304a:546_11": "Taṃ penetaṃ kiñcāpi dve parisā sandhāya āraddhaṃ,",
  "atk-s0304a:546_12": "catunnampi pana parisānaṃ avāritaṃ.",
  "atk-s0304a:546_13": "Tasmā sabbehipi sotabbañceva saddhātabbañca,",
  "atk-s0304a:546_14": "pariyogāhitvā cassa attharaso vinditabboti.",
  "atk-s0304a:547_0": "Tattha chandotiādīsu chando nāma pubbuppattikā dubbalataṇhā,",
  "atk-s0304a:547_1": "so rañjetuṃ na sakkoti.",
  "atk-s0304a:547_2": "Aparāparaṃ uppajjamānā pana balavataṇhā rāgo nāma,",
  "atk-s0304a:547_3": "so rañjetuṃ sakkoti.",
  "atk-s0304a:547_4": "Daṇḍādānādīni kātuṃ asamattho pubbuppattiko dubbalakodho doso nāma.",
  "atk-s0304a:547_5": "Tāni kātuṃ samattho aparāparuppattiko balavakodho paṭighaṃ nāma.",
  "atk-s0304a:547_6": "Moho pana mohanasammohanavasena uppannaṃ aññāṇaṃ.",
  "atk-s0304a:547_7": "Evamettha pañcahipi padehi tīṇi akusalamūlāni gahitāni.",
  "atk-s0304a:547_8": "Tesu gahitesu sabbepi tammūlakā kilesā gahitāva honti.",
  "atk-s0304a:547_9": "“Chando rāgo”ti vā padadvayena aṭṭhalobhasahagatacittuppādā,",
  "atk-s0304a:547_10": "“doso paṭigha”nti padadvayena dve domanassasahagatacittuppādā,",
  "atk-s0304a:547_11": "mohapadena lobhadosarahitā dve uddhaccavicikicchāsahagatacittuppādā gahitāti.",
  "atk-s0304a:547_12": "Evaṃ sabbepi dvādasa cittuppādā dassitāva honti.",
  "atk-s0304a:548_0": "Sabhayoti kilesacorānaṃ nivāsaṭṭhānattā sabhayo.",
  "atk-s0304a:548_1": "Sappaṭibhayoti vadhabandhanādīnaṃ kāraṇattā sappaṭibhayo.",
  "atk-s0304a:548_2": "Sakaṇṭakoti rāgādīhi kaṇṭakehi sakaṇṭako.",
  "atk-s0304a:548_3": "Sagahanoti rāgagahanādīhi sagahano.",
  "atk-s0304a:548_4": "Ummaggoti devalokaṃ vā manussalokaṃ vā nibbānaṃ vā gacchantassa amaggo.",
  "atk-s0304a:548_5": "Kummaggoti kucchitajegucchibhūtaṭṭhānagamanaekapadikamaggo viya apāyasampāpakattā kummaggo.",
  "atk-s0304a:548_6": "Duhitikoti ettha ihitīti iriyanā,",
  "atk-s0304a:548_7": "dukkhā ihiti etthāti, duhitiko.",
  "atk-s0304a:548_8": "Yasmiñhi magge mūlaphalādikhādanīyaṃ vā sāyanīyaṃ vā natthi,",
  "atk-s0304a:548_9": "tasmiṃ iriyanā dukkhā hoti,",
  "atk-s0304a:548_10": "na sakkā taṃ paṭipajjitvā icchitaṭṭhānaṃ gantuṃ.",
  "atk-s0304a:548_11": "Kilesamaggampi paṭipajjitvā na sakkā sampattibhavaṃ gantunti kilesamaggo duhitikoti vutto.",
  "atk-s0304a:548_12": "Dvīhitikotipi pāṭho,",
  "atk-s0304a:548_13": "esevattho.",
  "atk-s0304a:548_14": "Asappurisasevitoti kokālikādīhi asappurisehi sevito.",
  "atk-s0304a:549_0": "Tato cittaṃ nivārayeti tehi cakkhuviññeyyehi rūpehi taṃ chandādivasena pavattacittaṃ asubhāvajjanādīhi upāyehi nivāraye.",
  "atk-s0304a:549_1": "Cakkhudvārasmiñhi iṭṭhārammaṇe rāge uppanne asubhato āvajjantassa cittaṃ nivattati,",
  "atk-s0304a:549_2": "aniṭṭhārammaṇe dose uppanne mettato āvajjantassa cittaṃ nivattati,",
  "atk-s0304a:549_3": "majjhattārammaṇe mohe uppanne uddesaparipucchaṃ garuvāsaṃ āvajjantassa cittaṃ nivattati.",
  "atk-s0304a:549_4": "Evaṃ asakkontena pana satthumahattataṃ dhammassa svākkhātatā saṅghassa suppaṭipatti ca āvajjitabbā.",
  "atk-s0304a:549_5": "Satthumahattataṃ paccavekkhatopi hi dhammassa svākkhātataṃ saṅghassa suppaṭipattiṃ paccavekkhatopi cittaṃ nivattati.",
  "atk-s0304a:549_6": "Tena vuttaṃ “asubhāvajjanādīhi upāyehi nivāraye”ti.",
  "atk-s0304a:550_0": "Kiṭṭhanti kiṭṭhaṭṭhāne uppannasassaṃ.",
  "atk-s0304a:550_1": "Sampannanti paripuṇṇaṃ sunipphannaṃ.",
  "atk-s0304a:550_2": "Kiṭṭhādoti sassakhādako.",
  "atk-s0304a:550_3": "Evameva khoti ettha sampannakiṭṭhaṃ viya pañca kāmaguṇā daṭṭhabbā,",
  "atk-s0304a:550_4": "kiṭṭhādo goṇo viya kūṭacittaṃ,",
  "atk-s0304a:550_5": "kiṭṭhārakkhassa pamādakālo viya bhikkhuno chasu dvāresu satiṃ pahāya vicaraṇakālo,",
  "atk-s0304a:550_6": "kiṭṭhārakkhassa pamādamāgamma goṇena gahitagabbhassa kiṭṭhassa khāditattā sassasāmino sassaphalānadhigamo",
  "atk-s0304a:550_7": "viya chadvārarakkhikāya satiyā vippavāsamāgamma pañcakāmaguṇaṃ assādentena cittena kusalapakkhassa nāsitattā",
  "atk-s0304a:550_8": "bhikkhuno sāmaññaphalādhigamābhāvo veditabbo.",
  "atk-s0304a:551_0": "Uparighaṭāyanti dvinnaṃ siṅgānaṃ antare.",
  "atk-s0304a:551_1": "Suniggahitaṃ niggaṇheyyāti ghaṭāyaṃ patiṭṭhite nāsārajjuke suṭṭhu niggahitaṃ katvā niggaṇheyya.",
  "atk-s0304a:551_2": "Daṇḍenāti muggarasadisena thūladaṇḍakena.",
  "atk-s0304a:551_3": "Evañhi so bhikkhave goṇoti evaṃ so kiṭṭhārakkhassa pamādamanvāya yasmiṃ yasmiṃ khaṇe kiṭṭhaṃ otaritukāmo hoti,",
  "atk-s0304a:551_4": "tasmiṃ tasmiṃ khaṇe evaṃ niggaṇhitvā tāḷetvā osajjanena nibbisevanabhāvaṃ upanīto goṇo.",
  "atk-s0304a:552_0": "Evameva khoti idhāpi sampannakiṭṭhamiva pañca kāmaguṇā daṭṭhabbā,",
  "atk-s0304a:552_1": "kiṭṭhādo viya kūṭacittaṃ,",
  "atk-s0304a:552_2": "kiṭṭhārakkhassa appamādo viya imassa bhikkhuno chasu dvāresu satiyā avissajjanaṃ,",
  "atk-s0304a:552_3": "daṇḍo viya suttanto,",
  "atk-s0304a:552_4": "goṇassa kiṭṭhābhimukhakāle daṇḍena tāḷanaṃ viya cittassa bahiddhā puthuttārammaṇābhimukhakāle anamataggiyadevadūtaādittaāsīvisūpamaanāgatabhayādīsu",
  "atk-s0304a:552_5": "taṃ taṃ suttaṃ āvajjetvā cittuppādassa puthuttārammaṇato nivāretvā mūlakammaṭṭhāne otāraṇaṃ veditabbaṃ.",
  "atk-s0304a:552_6": "Tenāhu porāṇā –",
  "atk-s0304a:553_0": "“Subhāsitaṃ sutvā mano pasīdati,",
  "atk-s0304a:554_0": "Dameti naṃ pītisukhañca vindati;",
  "atk-s0304a:555_0": "Tadassa ārammaṇe tiṭṭhate mano,",
  "atk-s0304a:556_0": "Goṇova kiṭṭhādako daṇḍatajjito”ti.",
  "atk-s0304a:557_0": "Udujitanti tajjitaṃ.",
  "atk-s0304a:557_1": "Sudujitanti sutajjitaṃ,",
  "atk-s0304a:557_2": "sujitantipi attho. Udu,",
  "atk-s0304a:557_3": "sudūti idaṃ pana nipātamattameva.",
  "atk-s0304a:557_4": "Ajjhattanti gocarajjhattaṃ.",
  "atk-s0304a:557_5": "Santiṭṭhatītiādīsu paṭhamajjhānavasena santiṭṭhati,",
  "atk-s0304a:557_6": "dutiyajjhānavasena sannisīdati,",
  "atk-s0304a:557_7": "tatiyajjhānavasena ekodi hoti,",
  "atk-s0304a:557_8": "catutthajjhānavasena samādhiyati.",
  "atk-s0304a:557_9": "Sabbampi vā etaṃ paṭhamajjhānavasena veditabbaṃ.",
  "atk-s0304a:557_10": "Ettāvatā hi sammāsambuddhena samathānurakkhaṇaindriyasaṃvarasīlaṃ nāma kathitaṃ.",
  "atk-s0304a:558_0": "Rañño vāti kassacideva paccantarañño vā.",
  "atk-s0304a:558_1": "Saddaṃ suṇeyyāti paccūsakāle pabuddho kusalena vīṇāvādakena vādiyamānāya madhurasaddaṃ suṇeyya.",
  "atk-s0304a:558_2": "Rajanīyotiādīsu cittaṃ rañjetīti rajanīyo.",
  "atk-s0304a:558_3": "Kāmetabbatāya kamanīyo.",
  "atk-s0304a:558_4": "Cittaṃ madayatīti madanīyo.",
  "atk-s0304a:558_5": "Cittaṃ mucchitaṃ viya karaṇato mucchiyatīti mucchanīyo.",
  "atk-s0304a:558_6": "Ābandhitvā viya gahaṇato bandhatīti bandhanīyo. Alaṃ me,",
  "atk-s0304a:558_7": "bhoti vīṇāya saṇṭhānaṃ disvā taṃ anicchanto evamāha.",
  "atk-s0304a:558_8": "Upadhāraṇeti veṭṭhake.",
  "atk-s0304a:558_9": "Koṇanti caturassaṃ sāradaṇḍakaṃ.",
  "atk-s0304a:559_0": "So taṃ vīṇanti so rājā “āharatha naṃ vīṇaṃ,",
  "atk-s0304a:559_1": "ahamassā saddaṃ pasissāmī”ti taṃ vīṇaṃ gahetvā.",
  "atk-s0304a:559_2": "Dasadhā vātiādīsu paṭhamaṃ tāva dasadhā phāleyya,",
  "atk-s0304a:559_3": "athassā saddaṃ apassanto satadhā phāleyya,",
  "atk-s0304a:559_4": "tathāpi apassanto sakalikaṃ sakalikaṃ kareyya,",
  "atk-s0304a:559_5": "tathāpi apassanto “sakalikā jhāyissanti,",
  "atk-s0304a:559_6": "saddo pana nikkhamitvā palāyissati,",
  "atk-s0304a:559_7": "tadā naṃ passissāmī”ti agginā ḍaheyya.",
  "atk-s0304a:559_8": "Tathāpi apassanto “sallahukāni masicuṇṇāni vātena bhassissanti,",
  "atk-s0304a:559_9": "saddo sāradhaññaṃ viya pādamūle patissati,",
  "atk-s0304a:559_10": "tadā naṃ passissāmī”ti mahāvāte vā ophuneyya.",
  "atk-s0304a:559_11": "Tathāpi apassanto “masicuṇṇāni yathodakaṃ gamissanti,",
  "atk-s0304a:559_12": "saddo pana pāraṃ gacchanto puriso viya nikkhamitvā tarissati,",
  "atk-s0304a:559_13": "tadā naṃ passissāmī”ti nadiyā vā sīghasotāya pavāheyya.",
  "atk-s0304a:560_0": "Evaṃ vadeyyāti sabbehipimehi upāyehi apassanto te manusse evaṃ vadeyya.",
  "atk-s0304a:560_1": "Asatī kirāyanti asatī kira ayaṃ vīṇā,",
  "atk-s0304a:560_2": "lāmikāti attho.",
  "atk-s0304a:560_3": "Asatīti lāmakādhivacanametaṃ. Yathāha –",
  "atk-s0304a:561_0": "“Asā lokitthiyo nāma, velā tāsaṃ na vijjati;",
  "atk-s0304a:562_0": "Sārattā ca pagabbhā ca, sikhī sabbaghaso yathā”ti. ;",
  "atk-s0304a:563_0": "Yathevaṃ yaṃkiñci vīṇā nāmāti na kevalañca vīṇāyeva lāmikā,",
  "atk-s0304a:563_1": "yatheva pana ayaṃ vīṇā nāma,",
  "atk-s0304a:563_2": "evaṃ yaṃkiñci aññampi tantibaddhaṃ,",
  "atk-s0304a:563_3": "sabbaṃ taṃ lāmakamevāti attho.",
  "atk-s0304a:563_4": "Evameva khoti ettha vīṇā viya pañcakkhandhā daṭṭhabbā,",
  "atk-s0304a:563_5": "rājā viya yogāvacaro.",
  "atk-s0304a:563_6": "Yathā so rājā taṃ vīṇaṃ dasadhā phālanato paṭṭhāya vicinanto saddaṃ adisvā vīṇāya anatthiko hoti,",
  "atk-s0304a:563_7": "evaṃ yogāvacaro pañcakkhandhe sammasanto ahanti vā mamanti vā gahetabbaṃ apassanto khandhehi anatthiko hoti.",
  "atk-s0304a:563_8": "Tenassa taṃ khandhasammasanaṃ dassento rūpaṃ samanvesati yāvatā rūpassa gatītiādimāha.",
  "atk-s0304a:564_0": "Tattha samanvesatīti pariyesati.",
  "atk-s0304a:564_1": "Yāvatā rūpassa gatīti yattakā rūpassa gati.",
  "atk-s0304a:564_2": "Tattha gatīti gatigati,",
  "atk-s0304a:564_3": "sañjātigati,",
  "atk-s0304a:564_4": "salakkhaṇagati,",
  "atk-s0304a:564_5": "vibhavagati,",
  "atk-s0304a:564_6": "bhedagatīti pañcavidhā honti.",
  "atk-s0304a:564_7": "Tattha idaṃ rūpaṃ nāma heṭṭhā avīcipariyantaṃ katvā upari akaniṭṭhabrahmalokaṃ anto katvā etthantare saṃsarati vattati,",
  "atk-s0304a:564_8": "ayamassa gatigati nāma.",
  "atk-s0304a:565_0": "Ayaṃ pana kāyo neva padumagabbhe,",
  "atk-s0304a:565_1": "na puṇḍarīkanīluppalādīsu sañjāyati,",
  "atk-s0304a:565_2": "āmāsayapakkāsayānaṃ pana antare bahalandhakāre duggandhapavanavicarite paramajegucche okāse pūtimacchādīsu kimi viya sañjāyati,",
  "atk-s0304a:565_3": "ayaṃ rūpassa sañjātigati nāma.",
  "atk-s0304a:566_0": "Duvidhaṃ pana rūpassa lakkhaṇaṃ,",
  "atk-s0304a:566_1": "“ruppatīti kho,",
  "atk-s0304a:566_2": "bhikkhave,",
  "atk-s0304a:566_3": "tasmā rūpa”nti evaṃ vutta ruppanasaṅkhātaṃ paccattalakkhaṇañca aniccādibhedaṃ sāmaññalakkhaṇañca,",
  "atk-s0304a:566_4": "ayamassa salakkhaṇagati nāma.",
  "atk-s0304a:567_0": "“Gati migānaṃ pavanaṃ, ākāso pakkhinaṃ gati;",
  "atk-s0304a:568_0": "Vibhavo gati dhammānaṃ, nibbānaṃ arahato gatī”ti. –",
  "atk-s0304a:569_0": "Evaṃ vutto rūpassa abhāvo vibhavagati nāma.",
  "atk-s0304a:569_1": "Yo panassa bhedo,",
  "atk-s0304a:569_2": "ayaṃ bhedagati nāma.",
  "atk-s0304a:569_3": "Vedanādīsupi eseva nayo.",
  "atk-s0304a:569_4": "Kevalañhettha upari yāva bhavaggā tesaṃ sañjātigati,",
  "atk-s0304a:569_5": "salakkhaṇagatiyañca vedayitasañjānanaabhisaṅkharaṇavijānanavasena paccattalakkhaṇaṃ veditabbaṃ.",
  "atk-s0304a:570_0": "Tampi tassa na hotīti yadetaṃ rūpādīsu ahanti vā mamanti vā asmīti vā evaṃ niddiṭṭhaṃ diṭṭhitaṇhāmānaggāhattayaṃ,",
  "atk-s0304a:570_1": "tampi tassa khīṇāsavassa na hotīti yathānusandhināva suttāgataṃ.",
  "atk-s0304a:570_2": "Tena vuttaṃ mahāaṭṭhakathāyaṃ –",
  "atk-s0304a:571_0": "“Ādimhi sīlaṃ kathitaṃ, majjhe samādhibhāvanā;",
  "atk-s0304a:572_0": "Pariyosāne ca nibbānaṃ, esā vīṇopamā kathā”ti.",
  "atk-s0304a:573_0": "10. Chappāṇakopamasuttavaṇṇanā",
  "atk-s0304a:574_0": "247.",
  "atk-s0304a:574_1": "Dasame arugattoti vaṇasarīro.",
  "atk-s0304a:574_2": "Tesaṃyeva arūnaṃ pakkattā pakkagatto.",
  "atk-s0304a:574_3": "Saravananti kaṇḍavanaṃ.",
  "atk-s0304a:574_4": "Evameva khoti arugatto puriso viya dussīlapuggalo veditabbo.",
  "atk-s0304a:574_5": "Tassa kusakaṇṭakehi viddhassa sarapattehi ca asidhārūpamehi vilikhitagattassa bhiyyosomattāya dukkhadomanassaṃ",
  "atk-s0304a:574_6": "viya tattha tattha sabrahmacārīhi “ayaṃ so imesañca imesañca kammānaṃ kārako”ti vuccamānassa uppajjanadukkhaṃ",
  "atk-s0304a:574_7": "veditabbaṃ.",
  "atk-s0304a:575_0": "Labhati vattāranti labhati codakaṃ.",
  "atk-s0304a:575_1": "Evaṃkārīti evarūpānaṃ vejjakammadūtakammādīnaṃ kārako.",
  "atk-s0304a:575_2": "Evaṃsamācāroti vidhavā gocarādivasena evarūpagocaro.",
  "atk-s0304a:575_3": "Asucigāmakaṇṭakoti asuddhaṭṭhena asuci,",
  "atk-s0304a:575_4": "gāmavāsīnaṃ vijjhanaṭṭhena kaṇṭakoti gāmakaṇṭako.",
  "atk-s0304a:576_0": "Pakkhinti hatthisoṇḍasakuṇaṃ.",
  "atk-s0304a:576_1": "Ossajjeyyāti vissajjeyya.",
  "atk-s0304a:576_2": "Āviñcheyyunti ākaḍḍheyyuṃ.",
  "atk-s0304a:576_3": "Pavekkhāmīti pavisissāmi.",
  "atk-s0304a:576_4": "Ākāsaṃ ḍessāmīti ākāsaṃ uppatissāmi.",
  "atk-s0304a:577_0": "Etesu pana ahi “bhogehi maṇḍalaṃ bandhitvā supissāmī”ti vammikaṃ pavisitukāmo hoti.",
  "atk-s0304a:577_1": "Susumāro “dūre bilaṃ pavisitvā nipajjissāmī”ti udakaṃ pavisitukāmo hoti.",
  "atk-s0304a:577_2": "Pakkhī “ajaṭākāse sukhaṃ vicarissāmī”ti ākāsaṃ ḍetukāmo hoti.",
  "atk-s0304a:577_3": "Kukkuro “uddhanaṭṭhāne chārikaṃ byūhitvā usumaṃ gaṇhanto nipajjissāmī”ti gāmaṃ pavisitukāmo hoti.",
  "atk-s0304a:577_4": "Siṅgālo “manussamaṃsaṃ khāditvā piṭṭhiṃ pasāretvā sayissāmī”ti āmakasusānaṃ pavisitukāmo hoti.",
  "atk-s0304a:577_5": "Makkaṭo “ucce rukkhe abhiruhitvā disādisaṃ pakkhandissāmī”ti vanaṃ pavisitukāmo hoti.",
  "atk-s0304a:578_0": "Anuvidhāyeyyunti anugaccheyyuṃ,",
  "atk-s0304a:578_1": "anuvidhiyeyyuntipi pāṭho,",
  "atk-s0304a:578_2": "anuvidhānaṃ āpajjeyyunti attho.",
  "atk-s0304a:578_3": "Yattha so yāti,",
  "atk-s0304a:578_4": "tattheva gaccheyyunti vuttaṃ hoti.",
  "atk-s0304a:578_5": "Evamevāti ettha cha pāṇakā viya chāyatanāni daṭṭhabbāni,",
  "atk-s0304a:578_6": "daḷharajju viya taṇhā,",
  "atk-s0304a:578_7": "majjhe gaṇṭhi viya avijjā.",
  "atk-s0304a:578_8": "Yasmiṃ yasmiṃ dvāre ārammaṇaṃ balavaṃ hoti,",
  "atk-s0304a:578_9": "taṃ taṃ āyatanaṃ tasmiṃ tasmiṃ ārammaṇe āviñchati.",
  "atk-s0304a:579_0": "Imaṃ pana upamaṃ bhagavā sarikkhakena vā āhareyya āyatanānaṃ vā nānattadassanavasena.",
  "atk-s0304a:579_1": "Tattha sarikkhakena tāva visuṃ appanākiccaṃ natthi,",
  "atk-s0304a:579_2": "pāḷiyaṃyeva appitā.",
  "atk-s0304a:579_3": "Āyatanānaṃ nānattadassanena pana ayaṃ appanā –",
  "atk-s0304a:579_4": "ahi nāmesa bahi sittasammaṭṭhe ṭhāne nābhiramati,",
  "atk-s0304a:579_5": "saṅkāraṭṭhānatiṇapaṇṇagahanavammikāniyeva pana pavisitvā nipannakāle abhiramati,",
  "atk-s0304a:579_6": "ekaggataṃ āpajjati.",
  "atk-s0304a:579_7": "Evameva cakkhupetaṃ visamajjhāsayaṃ,",
  "atk-s0304a:579_8": "maṭṭhāsu suvaṇṇabhittiādīsu nābhiramati,",
  "atk-s0304a:579_9": "oloketumpi na icchati,",
  "atk-s0304a:579_10": "rūpacittapupphalatādivicittesuyeva pana abhiramati.",
  "atk-s0304a:579_11": "Tādisesu hi ṭhānesu cakkhumhi appahonte mukhampi vivaritvā oloketukāmo hoti.",
  "atk-s0304a:580_0": "Susumāropi bahi nikkhanto gahetabbaṃ na passati,",
  "atk-s0304a:580_1": "akkhiṃ nimīletvā carati.",
  "atk-s0304a:580_2": "Yadā pana byāmasatamattaṃ udakaṃ ogāhitvā bilaṃ pavisitvā nipanno hoti,",
  "atk-s0304a:580_3": "tadā tassa cittaṃ ekaggaṃ hoti,",
  "atk-s0304a:580_4": "sukhaṃ supati.",
  "atk-s0304a:580_5": "Evameva sotampetaṃ bilajjhāsayaṃ ākāsasannissitaṃ,",
  "atk-s0304a:580_6": "kaṇṇacchiddakūpakeyeva ajjhāsayaṃ karoti,",
  "atk-s0304a:580_7": "kaṇṇacchiddākāsoyeva tassa saddasavane paccayo hoti.",
  "atk-s0304a:580_8": "Ajaṭākāsopi vaṭṭatiyeva.",
  "atk-s0304a:580_9": "Antoleṇasmiñhi sajjhāye kayiramāne na leṇacchadanaṃ bhinditvā saddo bahi nikkhamati,",
  "atk-s0304a:580_10": "dvāravātapānachiddehi pana nikkhamitvā dhātuparamparā ghaṭṭento āgantvā sotapasādaṃ ghaṭṭeti.",
  "atk-s0304a:580_11": "Atha tasmiṃ kāle “asukaṃ nāma sajjhāyatī”ti leṇapiṭṭhe nisinnā jānanti.",
  "atk-s0304a:581_0": "Evaṃ sante sampattagocaratā hoti,",
  "atk-s0304a:581_1": "kiṃ panetaṃ sampattagocaranti?",
  "atk-s0304a:581_2": "Āma sampattagocaraṃ.",
  "atk-s0304a:581_3": "Yadi evaṃ dūre bheriādīsu vajjamānesu “dūre saddo”ti jānanaṃ na bhaveyyāti.",
  "atk-s0304a:581_4": "No na bhavati.",
  "atk-s0304a:581_5": "Sotapasādasmiñhi ghaṭṭite “dūre saddo,",
  "atk-s0304a:581_6": "āsanne saddo,",
  "atk-s0304a:581_7": "paratīre orimatīre”ti tathā tathā jānanākāro hoti,",
  "atk-s0304a:581_8": "dhammatā esāti.",
  "atk-s0304a:581_9": "Kiṃ etāya dhammatāya?",
  "atk-s0304a:581_10": "Yato yato chiddaṃ,",
  "atk-s0304a:581_11": "tato tato savanaṃ hoti candimasūriyādīnaṃ dassanaṃ viyāti asampattagocaramevetaṃ.",
  "atk-s0304a:582_0": "Pakkhīpi rukkhe vā bhūmiyaṃ vā na ramati.",
  "atk-s0304a:582_1": "Yadā pana ekaṃ vā dve vā leḍḍupāte atikkamma ajaṭākāsaṃ pakkhando hoti,",
  "atk-s0304a:582_2": "tadā ekaggacittataṃ āpajjati.",
  "atk-s0304a:582_3": "Evameva ghānampi ākāsajjhāsayaṃ vātūpanissayagandhagocaraṃ.",
  "atk-s0304a:582_4": "Tathā hi gāvo navavuṭṭhe deve bhūmiṃ ghāyitvā ghāyitvā ākāsābhimukho hutvā vātaṃ ākaḍḍhanti.",
  "atk-s0304a:582_5": "Aṅgulīhi gandhapiṇḍaṃ gahetvāpi ca upasiṅghanakāle vātaṃ anākaḍḍhanto neva tassa gandhaṃ jānāti.",
  "atk-s0304a:583_0": "Kukkuropi bahi caranto khemaṭṭhānaṃ na passati,",
  "atk-s0304a:583_1": "leḍḍudaṇḍādīhi upadduto hoti.",
  "atk-s0304a:583_2": "Antogāmaṃ pavisitvā uddhanaṭṭhāne chārikaṃ byūhitvā nipannassa panassa phāsu hoti.",
  "atk-s0304a:583_3": "Evameva jivhāpi gāmajjhāsayā āposannissitarasārammaṇā.",
  "atk-s0304a:583_4": "Tathā hi tiyāmarattiṃ samaṇadhammaṃ katvāpi pātova pattacīvaramādāya gāmaṃ pavisitabbaṃ hoti.",
  "atk-s0304a:583_5": "Sukkhakhādanīyassa ca na sakkā kheḷena atemitassa rasaṃ jānituṃ.",
  "atk-s0304a:584_0": "Siṅgālopi bahi caranto ratiṃ na vindati,",
  "atk-s0304a:584_1": "āmakasusāne manussamaṃsaṃ khāditvā nipannasseva panassa phāsu hoti.",
  "atk-s0304a:584_2": "Evameva kāyopi upādiṇṇakajjhāsayo pathavīsannissitaphoṭṭhabbārammaṇo.",
  "atk-s0304a:584_3": "Tathā hi aññaṃ upādiṇṇakaṃ alabhamānā sattā attanova hatthatale sīsaṃ katvā nipajjanti.",
  "atk-s0304a:584_4": "Ajjhattikabāhirā cassa pathavī ārammaṇaggahaṇe paccayo hoti.",
  "atk-s0304a:584_5": "Susanthatassāpi hi sayanassa heṭṭhāṭhitānampi vā phalakānaṃ na sakkā anisīdantena vā anuppīḷantena vā",
  "atk-s0304a:584_6": "thaddhamudubhāvo jānitunti ajjhattikabāhirā pathavī etassa phoṭṭhabbajānane paccayo hoti.",
  "atk-s0304a:585_0": "Makkaṭopi bhūmiyaṃ vicaranto nābhiramati,",
  "atk-s0304a:585_1": "hatthasatubbedhaṃ panassa rukkhaṃ āruyha viṭapapiṭṭhe nisīditvā disāvidisā olokentasseva phāsuko hoti.",
  "atk-s0304a:585_2": "Evaṃ manopi nānajjhāsayo bhavaṅgapaccayo,",
  "atk-s0304a:585_3": "diṭṭhapubbepi nānārammaṇajjhāsayaṃ karotiyeva mūlabhavaṅgaṃ panassa paccayo hotīti ayamettha saṅkhepo,",
  "atk-s0304a:585_4": "vitthārena pana āyatanānaṃ nānattaṃ visuddhimagge āyatananiddese vuttameva.",
  "atk-s0304a:586_0": "Taṃ cakkhu nāviñchatīti taṇhārajjukānaṃ āyatanapāṇakānaṃ kāyagatāsatithambhe baddhānaṃ nibbisevanabhāvaṃ",
  "atk-s0304a:586_1": "āpannattā nākaḍḍhatīti imasmiṃ sutte pubbabhāgavipassanāva kathitā.",
  "atk-s0304a:587_0": "11. Yavakalāpisuttavaṇṇanā",
  "atk-s0304a:588_0": "248.",
  "atk-s0304a:588_1": "Ekādasame yavakalāpīti lāyitvā ṭhapitayavapuñjo.",
  "atk-s0304a:588_2": "Byābhaṅgihatthāti kājahatthā.",
  "atk-s0304a:588_3": "Chahi byābhaṅgīhi haneyyunti chahi puthulakājadaṇḍakehi potheyyuṃ.",
  "atk-s0304a:588_4": "Sattamoti tesu chasu janesu yave pothetvā pasibbake pūretvā ādāya gatesu añño sattamo āgaccheyya.",
  "atk-s0304a:588_5": "Suhatatarā assāti yaṃ tattha avasiṭṭhaṃ atthi bhusapalāpamattampi,",
  "atk-s0304a:588_6": "tassa gahaṇatthaṃ suṭṭhutaraṃ hatā.",
  "atk-s0304a:589_0": "Evameva khoti ettha catumahāpatho viya cha āyatanāni daṭṭhabbāni,",
  "atk-s0304a:589_1": "catumahāpathe nikkhittayavakalāpī viya satto,",
  "atk-s0304a:589_2": "cha byābhaṅgiyo viya iṭṭhāniṭṭhamajjhattavasena aṭṭhārasa ārammaṇāni,",
  "atk-s0304a:589_3": "sattamā byābhaṅgī viya bhavapatthanā kilesā.",
  "atk-s0304a:589_4": "Yathā catumahāpathe ṭhapitā yavakalāpī chahi byābhaṅgīhi haññati,",
  "atk-s0304a:589_5": "evamime sattā aṭṭhārasahi ārammaṇadaṇḍakehi chasu āyatanesu haññanti.",
  "atk-s0304a:589_6": "Yathā sattamena suhatatarā honti,",
  "atk-s0304a:589_7": "evaṃ sattā bhavapatthanakilesehi suhatatarā honti bhavemūlakaṃ dukkhaṃ anubhavamānā.",
  "atk-s0304a:590_0": "Idāni nesaṃ taṃ bhavapatthanakilesaṃ dassetuṃ bhūtapubbaṃ,",
  "atk-s0304a:590_1": "bhikkhavetiādimāha.",
  "atk-s0304a:590_2": "Tatrāti sudhammāyaṃ bhummaṃ,",
  "atk-s0304a:590_3": "sudhammāya devasabhāya dvāreti attho.",
  "atk-s0304a:590_4": "Dhammikā kho devāti dhammikā ete devā nāma,",
  "atk-s0304a:590_5": "yehi mādisaṃ asurādhipatiṃ gahetvā mayhaṃ bhedanamattampi na katanti sandhāya vadati.",
  "atk-s0304a:590_6": "Adhammikā devāti adhammikā ete devā nāma,",
  "atk-s0304a:590_7": "ye mādisaṃ asurādhipatiṃ navagūthasūkaraṃ viya kaṇṭhapañcamehi bandhanehi bandhitvā nisīdāpenti.",
  "atk-s0304a:590_8": "Evaṃ sukhumaṃ kho,",
  "atk-s0304a:590_9": "bhikkhave,",
  "atk-s0304a:590_10": "vepacittibandhananti taṃ kira padumanāḷasuttaṃ viya makkaṭajālasuttaṃ viya ca sukhumaṃ hoti,",
  "atk-s0304a:590_11": "chettuṃ pana neva vāsiyā na pharasunā sakkā.",
  "atk-s0304a:590_12": "Yasmā pana citteneva bajjhati,",
  "atk-s0304a:590_13": "cittena muccati,",
  "atk-s0304a:590_14": "tasmā “vepacittibandhana”nti vuttaṃ.",
  "atk-s0304a:591_0": "Tato sukhumataraṃ mārabandhananti kilesabandhanaṃ panesaṃ tatopi sukhumataraṃ,",
  "atk-s0304a:591_1": "neva cakkhussa āpāthaṃ gacchati,",
  "atk-s0304a:591_2": "na iriyāpathaṃ nivāreti.",
  "atk-s0304a:591_3": "Tena hi baddhā sattā pathavitalepi ākāsepi yojanasatampi yojanasahassampi gacchantipi āgacchantipi.",
  "atk-s0304a:591_4": "Chijjamānaṃ panetaṃ ñāṇeneva chijjati,",
  "atk-s0304a:591_5": "na aññenāti “ñāṇamokkhaṃ bandhana”ntipi vuccati.",
  "atk-s0304a:592_0": "Maññamānoti taṇhādiṭṭhimānānaṃ vasena khandhe maññanto.",
  "atk-s0304a:592_1": "Baddho mārassāti mārabandhanena baddho.",
  "atk-s0304a:592_2": "Karaṇatthe vā etaṃ sāmivacanaṃ,",
  "atk-s0304a:592_3": "kilesamārena baddhoti attho.",
  "atk-s0304a:592_4": "Mutto pāpimatoti mārassa bandhanena mutto.",
  "atk-s0304a:592_5": "Karaṇattheyeva vā idaṃ sāmivacanaṃ,",
  "atk-s0304a:592_6": "pāpimatā kilesabandhanena muttoti attho.",
  "atk-s0304a:593_0": "Asmīti padena taṇhāmaññitaṃ vuttaṃ.",
  "atk-s0304a:593_1": "Ayamahasmīti diṭṭhimaññitaṃ.",
  "atk-s0304a:593_2": "Bhavissanti sassatavasena diṭṭhimaññitameva.",
  "atk-s0304a:593_3": "Na bhavissanti ucchedavasena.",
  "atk-s0304a:593_4": "Rūpītiādīni sassatasseva pabhedadīpanāni.",
  "atk-s0304a:593_5": "Tasmāti yasmā maññitaṃ ābādhaṃ antodosanikantanavasena rogo ceva gaṇḍo ca sallañca, tasmā.",
  "atk-s0304a:593_6": "Iñjitantiādīni yasmā imehi kilesehi sattā iñjanti ceva phandanti ca papañcitā ca honti pamattākārapattā,",
  "atk-s0304a:593_7": "tasmā tesaṃ ākāradassanatthaṃ vuttāni.",
  "atk-s0304a:594_0": "Mānagatavāre pana mānassa gataṃ mānagataṃ,",
  "atk-s0304a:594_1": "mānapavattīti attho.",
  "atk-s0304a:594_2": "Mānoyeva mānagataṃ gūthagataṃ muttagataṃ viya.",
  "atk-s0304a:594_3": "Tattha asmīti idaṃ taṇhāya sampayuttamānavasena vuttaṃ.",
  "atk-s0304a:594_4": "Ayamahamasmīti diṭṭhivasena.",
  "atk-s0304a:594_5": "Nanu ca diṭṭhisampayutto nāma māno natthīti?",
  "atk-s0304a:594_6": "Āma natthi,",
  "atk-s0304a:594_7": "mānassa pana appahīnattā diṭṭhi nāma hoti.",
  "atk-s0304a:594_8": "Mānamūlakaṃ diṭṭhiṃ sandhāyetaṃ vuttaṃ.",
  "atk-s0304a:594_9": "Sesaṃ sabbattha uttānamevāti.",
  "atk-s0304a:595_0": "Āsīvisavaggo.",
  "atk-s0304a:596_0": "Catuttho paṇṇāsako.",
  "atk-s0304a:597_0": "Saḷāyatanasaṃyuttavaṇṇanā niṭṭhitā.",
  "atk-s0304a:600_0": "2. Vedanāsaṃyuttaṃ",
  "atk-s0304a:601_0": "1. Sagāthāvaggo",
  "atk-s0304a:602_0": "1. Samādhisuttavaṇṇanā",
  "atk-s0304a:603_0": "249.",
  "atk-s0304a:603_1": "Vedanāsaṃyutte sagāthāvaggassa paṭhame samāhitoti upacārena vā appanāya vā samāhito.",
  "atk-s0304a:603_2": "Vedanā ca pajānātīti vedanā dukkhasaccavasena pajānāti.",
  "atk-s0304a:603_3": "Vedanānañca sambhavanti tāsaṃyeva sambhavaṃ samudayasaccavasena pajānāti.",
  "atk-s0304a:603_4": "Yattha cetāti yatthetā vedanā nirujjhanti,",
  "atk-s0304a:603_5": "taṃ nibbānaṃ nirodhasaccavasena pajānāti.",
  "atk-s0304a:603_6": "Khayagāminanti tāsaṃyeva vedanānaṃ khayagāminaṃ maggaṃ maggasaccavasena pajānāti.",
  "atk-s0304a:603_7": "Nicchāto parinibbutoti nittaṇho hutvā kilesaparinibbānena parinibbuto.",
  "atk-s0304a:603_8": "Evamettha sutte sammasanacāravedanā kathitā.",
  "atk-s0304a:603_9": "Gāthāsu dvīhi padehi samathavipassanā kathitā,",
  "atk-s0304a:603_10": "sesehi catusaccaṃ kathitaṃ.",
  "atk-s0304a:603_11": "Evamettha sabbasaṅgāhiko catubhūmakadhammaparicchedo vutto.",
  "atk-s0304a:604_0": "2. Sukhasuttavaṇṇanā",
  "atk-s0304a:605_0": "250.",
  "atk-s0304a:605_1": "Dutiye adukkhamasukhaṃ sahāti adukkhamasukhañca sukhadukkhehi saha.",
  "atk-s0304a:605_2": "Ajjhattañca bahiddhā cāti attano ca parassa ca.",
  "atk-s0304a:605_3": "Mosadhammanti nassanasabhāvaṃ.",
  "atk-s0304a:605_4": "Palokinanti palujjanakaṃ bhijjanasabhāvaṃ.",
  "atk-s0304a:605_5": "Phussa phussa vayaṃ passanti ñāṇena phusitvā phusitvā vayaṃ passanto.",
  "atk-s0304a:605_6": "Evaṃ tattha virajjatīti evaṃ tāsu vedanāsu virajjati.",
  "atk-s0304a:605_7": "Idhāpi sutte sammasanacāravedanā kathitā,",
  "atk-s0304a:605_8": "gāthāsu ñāṇaphusanaṃ.",
  "atk-s0304a:606_0": "3. Pahānasuttavaṇṇanā",
  "atk-s0304a:607_0": "251.",
  "atk-s0304a:607_1": "Tatiye acchecchi taṇhanti sabbampi taṇhaṃ chindi samucchindi.",
  "atk-s0304a:607_2": "Vivattayi saṃyojananti dasavidhampi saṃyojanaṃ parivattayi nimmūlakamakāsi.",
  "atk-s0304a:607_3": "Sammāti hetunā kāraṇena.",
  "atk-s0304a:607_4": "Mānābhisamayāti mānassa dassanābhisamayā,",
  "atk-s0304a:607_5": "pahānābhisamayā ca.",
  "atk-s0304a:607_6": "Arahattamaggo hi kiccavasena mānaṃ sampassati,",
  "atk-s0304a:607_7": "ayamassa dassanābhisamayo.",
  "atk-s0304a:607_8": "Tena diṭṭho pana so tāvadeva pahīyati,",
  "atk-s0304a:607_9": "diṭṭhavisena diṭṭhasattānaṃ jīvitaṃ viya.",
  "atk-s0304a:607_10": "Ayamassa pahānābhisamayo.",
  "atk-s0304a:608_0": "Antamakāsi dukkhassāti evaṃ arahattamaggena mānassa diṭṭhattā ca pahīnattā ca ye ime “kāyabandhanassa",
  "atk-s0304a:608_1": "anto jīrati haritantaṃ vā”ti evaṃ vuttaantimamariyādanto ca,",
  "atk-s0304a:608_2": "“antamidaṃ,",
  "atk-s0304a:608_3": "bhikkhave,",
  "atk-s0304a:608_4": "jīvikāna”nti evaṃ vuttalāmakanto ca,",
  "atk-s0304a:608_5": "“sakkāyo eko anto”ti evaṃ vuttakoṭṭhāsanto ca,",
  "atk-s0304a:608_6": "“esevanto dukkhassa sabbapaccayasaṅkhayā”ti (saṃ ni. 2.51; 2.4.71; udā.",
  "atk-s0304a:608_7": "71) evaṃ vuttakoṭanto cāti cattāro antā,",
  "atk-s0304a:608_8": "tesu sabbasseva vaṭṭadukkhassa aduṃ catutthakoṭisaṅkhātaṃ antamakāsi,",
  "atk-s0304a:608_9": "paricchedaṃ parivaṭumaṃ akāsi,",
  "atk-s0304a:608_10": "antimasamussayamattāvasesaṃ dukkhamakāsīti vuttaṃ hoti.",
  "atk-s0304a:609_0": "Sampajaññaṃ na riñcatīti sampajaññaṃ na jahati.",
  "atk-s0304a:609_1": "Saṅkhyaṃ nopetīti ratto duṭṭho mūḷhoti paññattiṃ na upeti,",
  "atk-s0304a:609_2": "taṃ paññattiṃ pahāya khīṇāsavo nāma hotīti attho.",
  "atk-s0304a:609_3": "Imasmiṃ sutte ārammaṇānusayo kathito.",
  "atk-s0304a:610_0": "4. Pātālasuttavaṇṇanā",
  "atk-s0304a:611_0": "252.",
  "atk-s0304a:611_1": "Catutthe pātāloti pātassa alaṃ pariyatto,",
  "atk-s0304a:611_2": "natthi ettha patiṭṭhāti pātālo.",
  "atk-s0304a:611_3": "Asantaṃ avijjamānanti asambhūtattaṃ apaññāyamānattaṃ.",
  "atk-s0304a:611_4": "Evaṃ vācaṃ bhāsatīti atthi mahāsamudde pātāloti evaṃ vācaṃ.",
  "atk-s0304a:611_5": "So hi yaṃ taṃ balavāmukhaṃ mahāsamuddassa udakaṃ vegena pakkhanditvā cakkavāḷaṃ vā sineruṃ vā āhacca",
  "atk-s0304a:611_6": "yojanadviyojanadasayojanappamāṇampi uggantvā puna mahāsamudde patati,",
  "atk-s0304a:611_7": "yassa patitaṭṭhāne mahānarakapapāto viya hoti,",
  "atk-s0304a:611_8": "yaṃ loke balavāmukhanti vuccati.",
  "atk-s0304a:611_9": "Taṃ sandhāya evaṃ vadati.",
  "atk-s0304a:612_0": "Yasmā pana tattha tathārūpānaṃ macchakacchapadevadānavānaṃ patiṭṭhāpi hoti sukhanivāsopi,",
  "atk-s0304a:612_1": "tasmā asantaṃ asaṃvijjamānaṃ taṃ taṃ vācaṃ bhāsati nāma.",
  "atk-s0304a:612_2": "Yasmā pana sabbaputhujjanā sārīrikāya dukkhavedanāya patiṭṭhātuṃ na sakkonti,",
  "atk-s0304a:612_3": "tasmā pātassa alanti atthena ayameva pātāloti dassento sārīrikānaṃ kho etaṃ bhikkhavetiādimāha.",
  "atk-s0304a:613_0": "Pātāle na paccuṭṭhāsīti pātālasmiṃ na patiṭṭhāsi.",
  "atk-s0304a:613_1": "Gādhanti patiṭṭhaṃ.",
  "atk-s0304a:613_2": "Akkandatīti anibaddhaṃ vippalāpaṃ vilapanto kandati.",
  "atk-s0304a:613_3": "Dubbaloti dubbalañāṇo.",
  "atk-s0304a:613_4": "Appathāmakoti ñāṇathāmassa parittatāya parittathāmako.",
  "atk-s0304a:613_5": "Imasmiṃ sutte ariyasāvakoti sotāpanno.",
  "atk-s0304a:613_6": "Sotāpanno hi ettha dhuraṃ,",
  "atk-s0304a:613_7": "balavavipassako na tikkhabuddhi uppannaṃ vedanaṃ ananuvattitvā patiṭṭhātuṃ samattho yogāvacaropi vaṭṭati.",
  "atk-s0304a:614_0": "5. Daṭṭhabbasuttavaṇṇanā",
  "atk-s0304a:615_0": "253.",
  "atk-s0304a:615_1": "Pañcame dukkhato daṭṭhabbāti vipariṇāmanavasena dukkhato daṭṭhabbā.",
  "atk-s0304a:615_2": "Sallatoti dukkhāpanavinivijjhanaṭṭhena sallāti daṭṭhabbā.",
  "atk-s0304a:615_3": "Aniccatoti adukkhamasukhā hutvā abhāvākārena aniccato daṭṭhabbā.",
  "atk-s0304a:615_4": "Addāti addasa.",
  "atk-s0304a:615_5": "Santanti santasabhāvaṃ.",
  "atk-s0304a:616_0": "6. Sallasuttavaṇṇanā",
  "atk-s0304a:617_0": "254.",
  "atk-s0304a:617_1": "Chaṭṭhe tatrāti tesu dvīsu janesu.",
  "atk-s0304a:617_2": "Anuvedhaṃ vijjheyyāti tasseva vaṇamukhassa aṅgulantare vā dvaṅgulantare vā āsannapadese anugatavedhaṃ.",
  "atk-s0304a:617_3": "Evaṃ viddhassa hi sā anuvedhā vedanā paṭhamavedanāya balavatarā hoti,",
  "atk-s0304a:617_4": "pacchā uppajjamānā domanassavedanāpi evameva purimavedanāya balavatarā hoti.",
  "atk-s0304a:617_5": "Dukkhāya vedanāya nissaraṇanti dukkhāya vedanāya hi samādhimaggaphalāni nissaraṇaṃ,",
  "atk-s0304a:617_6": "taṃ so na jānāti,",
  "atk-s0304a:617_7": "kāmasukhameva nissaraṇanti jānāti.",
  "atk-s0304a:617_8": "Tāsaṃ vedanānanti tāsaṃ sukhadukkhavedanānaṃ.",
  "atk-s0304a:617_9": "Saññutto naṃ vedayatīti kilesehi sampayuttova hutvā taṃ vedanaṃ vedayati,",
  "atk-s0304a:617_10": "na vippayutto.",
  "atk-s0304a:617_11": "Saññutto dukkhasmāti karaṇatthe nissakkaṃ,",
  "atk-s0304a:617_12": "dukkhena sampayuttoti attho.",
  "atk-s0304a:617_13": "Saṅkhātadhammassāti viditadhammassa tulitadhammassa.",
  "atk-s0304a:617_14": "Bahussutassāti pariyattibahussutassa paṭivedhabahussutassa ca.",
  "atk-s0304a:617_15": "Sammā pajānāti bhavassa pāragūti bhavassa pāraṃ nibbānaṃ gato,",
  "atk-s0304a:617_16": "tadeva nibbānaṃ sammā pajānāti.",
  "atk-s0304a:617_17": "Imasmimpi sutte ārammaṇānusayova kathito.",
  "atk-s0304a:617_18": "Ariyasāvakesu ca khīṇāsavo ettha dhuraṃ,",
  "atk-s0304a:617_19": "anāgāmīpi vaṭṭatīti vadanti.",
  "atk-s0304a:618_0": "7. Paṭhamagelaññasuttavaṇṇanā",
  "atk-s0304a:619_0": "255.",
  "atk-s0304a:619_1": "Sattame yena gilānasālā tenupasaṅkamīti “sadevake loke aggapuggalo tathāgatopi gilānupaṭṭhānaṃ gacchati,",
  "atk-s0304a:619_2": "upaṭṭhātabbayuttakā nāma gilānāti bhikkhū saddahitvā okappetvā gilāne upaṭṭhātabbe maññissantī”ti ca “ye tattha kammaṭṭhānasappāyā,",
  "atk-s0304a:619_3": "tesaṃ kammaṭṭhānaṃ kathessāmī”ti ca cintetvā upasaṅkami.",
  "atk-s0304a:619_4": "Kāye kāyānupassītiādīsu yaṃ vattabbaṃ,",
  "atk-s0304a:619_5": "taṃ parato vakkhāma.",
  "atk-s0304a:619_6": "Aniccānupassīti aniccataṃ anupassanto.",
  "atk-s0304a:619_7": "Vayānupassīti vayaṃ anupassanto.",
  "atk-s0304a:619_8": "Virāgānupassīti virāgaṃ anupassanto.",
  "atk-s0304a:619_9": "Nirodhānupassīti nirodhaṃ anupassanto.",
  "atk-s0304a:619_10": "Paṭinissaggānupassīti paṭinissaggaṃ anupassanto.",
  "atk-s0304a:620_0": "Ettāvatā kiṃ dassitaṃ hoti?",
  "atk-s0304a:620_1": "Imassa bhikkhuno āgamanīyapaṭipadā,",
  "atk-s0304a:620_2": "satipaṭṭhānāpi hi pubbabhāgāyeva,",
  "atk-s0304a:620_3": "sampajaññepi aniccānupassanā vayānupassanā virāgānupassanāti ca imāpi tisso anupassanā pubbabhāgāyeva,",
  "atk-s0304a:620_4": "nirodhānupassanāpi paṭinissaggānupassanāpi imā dve missakā.",
  "atk-s0304a:620_5": "Ettāvatā imassa bhikkhuno bhāvanākālo dassitoti.",
  "atk-s0304a:620_6": "Sesaṃ vuttanayameva.",
  "atk-s0304a:621_0": "8-9. Dutiyagelaññasuttādivaṇṇanā",
  "atk-s0304a:622_0": "256- 257.",
  "atk-s0304a:622_1": "Aṭṭhame imameva phassaṃ paṭiccāti vutte bujjhanakānaṃ ajjhāsayena vuttaṃ,",
  "atk-s0304a:622_2": "atthato panetaṃ ninnānākaraṇaṃ.",
  "atk-s0304a:622_3": "Kāyova hi ettha phassoti vutto.",
  "atk-s0304a:622_4": "Navamaṃ uttānameva.",
  "atk-s0304a:623_0": "10. Phassamūlakasuttavaṇṇanā",
  "atk-s0304a:624_0": "258.",
  "atk-s0304a:624_1": "Dasame sukhavedaniyanti sukhavedanāya paccayabhūtaṃ.",
  "atk-s0304a:624_2": "Sesesupi eseva nayo.",
  "atk-s0304a:624_3": "Anupadavaṇṇanā panettha heṭṭhā vitthāritāva.",
  "atk-s0304a:624_4": "Imasmiṃ suttadvaye sammasanacāravedanā kathitā.",
  "atk-s0304a:625_0": "Sagāthāvaggo paṭhamo.",
  "atk-s0304a:626_0": "2. Rahogatavaggo",
  "atk-s0304a:627_0": "1. Rahogatasuttavaṇṇanā",
  "atk-s0304a:628_0": "259.",
  "atk-s0304a:628_1": "Rahogatavaggassa paṭhame yaṃ kiñci vedayitaṃ,",
  "atk-s0304a:628_2": "taṃ dukkhasminti yaṃ kiñci vedayitaṃ,",
  "atk-s0304a:628_3": "taṃ sabbaṃ dukkhanti attho.",
  "atk-s0304a:628_4": "Saṅkhārānaṃyeva aniccatantiādīsu yā esā saṅkhārānaṃ aniccatā khayadhammatā vayadhammatā vipariṇāmadhammatā,",
  "atk-s0304a:628_5": "etaṃ sandhāya yaṃ kiñci vedayitaṃ,",
  "atk-s0304a:628_6": "taṃ dukkhanti mayā bhāsitanti dīpeti.",
  "atk-s0304a:628_7": "Yā hi saṅkhārānaṃ aniccatā,",
  "atk-s0304a:628_8": "vedanānampi sā aniccatā eva.",
  "atk-s0304a:628_9": "Aniccatā ca nāmesā maraṇaṃ,",
  "atk-s0304a:628_10": "maraṇato uttari dukkhaṃ nāma natthīti iminā adhippāyena sabbā vedanā dukkhāti vuttā.",
  "atk-s0304a:628_11": "Atha kho pana bhikkhu mayāti idaṃ na kevalaṃ ahaṃ vedanānaṃyeva nirodhaṃ paññāpemi,",
  "atk-s0304a:628_12": "imesampi dhammānaṃ nirodhaṃ paññāpemīti dassanatthaṃ āraddhaṃ.",
  "atk-s0304a:628_13": "Vūpasamo ca passaddhiyo ca evarūpāya desanāya bujjhanakānaṃ ajjhāsayena vuttā.",
  "atk-s0304a:628_14": "Saññāvedayitanirodhaggahaṇena cettha cattāro āruppā gahitāva hontīti veditabbā.",
  "atk-s0304a:629_0": "2-3. Paṭhamaākāsasuttādivaṇṇanā",
  "atk-s0304a:630_0": "260- 261.",
  "atk-s0304a:630_1": "Dutiye puthū vāyanti mālutāti bahū vātā vāyanti.",
  "atk-s0304a:630_2": "Sesaṃ uttānatthamevāti.",
  "atk-s0304a:630_3": "Tatiyaṃ vinā gāthāhi bujjhantānaṃ ajjhāsayena vuttaṃ.",
  "atk-s0304a:631_0": "4. Agārasuttavaṇṇanā",
  "atk-s0304a:632_0": "262.",
  "atk-s0304a:632_1": "Catutthe puratthimāti puratthimāya.",
  "atk-s0304a:632_2": "Evaṃ sabbattha.",
  "atk-s0304a:632_3": "Sāmisāpi sukhā vedanātiādīsu sāmisā sukhā nāma kāmāmisapaṭisaṃyuttā vedanā.",
  "atk-s0304a:632_4": "Nirāmisā sukhā nāma paṭhamajjhānādivasena vipassanāvasena anussativasena ca uppannā vedanā.",
  "atk-s0304a:632_5": "Sāmisā dukkhā nāma kāmāmiseneva sāmisā vedanā,",
  "atk-s0304a:632_6": "nirāmisā dukkhā nāma anuttaresu vimokkhesu pihaṃ upaṭṭhāpayato pihapaccayā uppannadomanassavedanā.",
  "atk-s0304a:632_7": "Sāmisā adukkhamasukhā nāma kāmāmiseneva sāmisā vedanā.",
  "atk-s0304a:632_8": "Nirāmisā adukkhamasukhā nāma catutthajjhānavasena uppannā adukkhamasukhā vedanā.",
  "atk-s0304a:633_0": "5-8. Paṭhamaānandasuttādivaṇṇanā",
  "atk-s0304a:634_0": "263- 266.",
  "atk-s0304a:634_1": "Pañcamādīni cattāri heṭṭhā kathitanayāneva.",
  "atk-s0304a:634_2": "Purimāni panettha dve paripuṇṇapassaddhikāni,",
  "atk-s0304a:634_3": "pacchimāni upaḍḍhapassaddhikāni.",
  "atk-s0304a:634_4": "Desanāya bujjhanakānaṃ ajjhāsayena vuttāni.",
  "atk-s0304a:635_0": "9-10. Pañcakaṅgasuttādivaṇṇanā",
  "atk-s0304a:636_0": "267- 268.",
  "atk-s0304a:636_1": "Navame pañcakaṅgo thapatīti pañcakaṅgoti tassa nāmaṃ,",
  "atk-s0304a:636_2": "vāsipharasunikhādanadaṇḍamuggarakāḷasuttanāḷisaṅkhātehi vā pañcahi aṅgehi samannāgatattā so pañcakaṅgoti paññāto.",
  "atk-s0304a:636_3": "Thapatīti vaḍḍhakījeṭṭhako.",
  "atk-s0304a:636_4": "Udāyīti paṇḍitaudāyitthero.",
  "atk-s0304a:636_5": "Pariyāyanti kāraṇaṃ.",
  "atk-s0304a:636_6": "Dvepānandāti dvepi, ānanda,",
  "atk-s0304a:636_7": "pariyāyenāti kāraṇena.",
  "atk-s0304a:636_8": "Ettha ca kāyikacetasikavasena dve veditabbā,",
  "atk-s0304a:636_9": "sukhādivasena tissopi,",
  "atk-s0304a:636_10": "indriyavasena sukhindriyādikā pañca,",
  "atk-s0304a:636_11": "dvāravasena cakkhusamphassajādikā cha,",
  "atk-s0304a:636_12": "upavicāravasena “cakkhunā rūpaṃ disvā somanassaṭhāniyaṃ rūpaṃ upavicaratī”tiādikā aṭṭhārasa,",
  "atk-s0304a:636_13": "cha gehasitāni somanassāni,",
  "atk-s0304a:636_14": "cha nekkhammasitāni,",
  "atk-s0304a:636_15": "cha gehasitāni domanassāni,",
  "atk-s0304a:636_16": "cha nekkhammasitāni,",
  "atk-s0304a:636_17": "cha gehasitā upekkhā,",
  "atk-s0304a:636_18": "cha nekkhammasitāti evaṃ chattiṃsa.",
  "atk-s0304a:636_19": "Tā atīte chattiṃsa,",
  "atk-s0304a:636_20": "anāgate chattiṃsa,",
  "atk-s0304a:636_21": "paccuppanne chattiṃsāti evaṃ aṭṭhasataṃ vedanā veditabbā.",
  "atk-s0304a:637_0": "Pañcime ānanda kāmaguṇāti ayaṃ pāṭiyekko anusandhi.",
  "atk-s0304a:637_1": "Na kevalañhi dve ādiṃ katvā vedanā bhagavatā paññattā,",
  "atk-s0304a:637_2": "pariyāyena ekāpi vedanā kathitā,",
  "atk-s0304a:637_3": "taṃ dassento pañcakaṅgassa thapatino vādaṃ upatthambhetuṃ imaṃ desanaṃ ārabhi.",
  "atk-s0304a:637_4": "Abhikkantataranti sundarataraṃ.",
  "atk-s0304a:637_5": "Paṇītataranti atappakataraṃ.",
  "atk-s0304a:637_6": "Ettha ca catutthajjhānato paṭṭhāya adukkhamasukhā vedanā,",
  "atk-s0304a:637_7": "sāpi santaṭṭhena paṇītaṭṭhena ca sukhanti vuttā.",
  "atk-s0304a:637_8": "Nirodho avedayitasukhavasena sukhaṃ nāma jāto.",
  "atk-s0304a:637_9": "Pañcakāmaguṇavasena hi aṭṭhasamāpattivasena ca uppannaṃ vedayitaṃ sukhaṃ nāma,",
  "atk-s0304a:637_10": "nirodho avedayitasukhaṃ nāma.",
  "atk-s0304a:637_11": "Iti vedayitasukhaṃ vā hotu avedayitasukhaṃ vā,",
  "atk-s0304a:637_12": "niddukkhabhāvasaṅkhātena sukhaṭṭhena ekantasukhameva jātaṃ.",
  "atk-s0304a:638_0": "Yattha yatthāti yasmiṃ yasmiṃ ṭhāne.",
  "atk-s0304a:638_1": "Sukhaṃ upalabbhatīti vedayitaṃ sukhaṃ vā avedayitaṃ sukhaṃ vā upalabbhati.",
  "atk-s0304a:638_2": "Taṃ taṃ tathāgato sukhasmiṃ paññapeti,",
  "atk-s0304a:638_3": "taṃ sabbaṃ tathāgato niddukkhabhāvaṃ sukhasmiṃyeva paññapetīti idha bhagavā nirodhasamāpattiṃ sīsaṃ katvā",
  "atk-s0304a:638_4": "neyyapuggalassa vasena arahattanikūṭeneva desanaṃ niṭṭhāpesi.",
  "atk-s0304a:638_5": "Dasamaṃ uttānatthamevāti.",
  "atk-s0304a:639_0": "Rahogatavaggo dutiyo.",
  "atk-s0304a:640_0": "3. Aṭṭhasatapariyāyavaggo",
  "atk-s0304a:641_0": "1. Sīvakasuttavaṇṇanā",
  "atk-s0304a:642_0": "269.",
  "atk-s0304a:642_1": "Tatiyavaggassa paṭhame moḷiyasīvakoti sīvakoti tassa nāmaṃ.",
  "atk-s0304a:642_2": "Cūḷā panassa atthi,",
  "atk-s0304a:642_3": "tasmā moḷiyasīvakoti vuccati.",
  "atk-s0304a:642_4": "Paribbājakoti channaparibbājako.",
  "atk-s0304a:642_5": "Pittasamuṭṭhānānīti pittapaccayāni.",
  "atk-s0304a:642_6": "Vedayitānīti vedanā.",
  "atk-s0304a:642_7": "Tattha pittapaccayā tisso vedanā uppajjanti. Kathaṃ?",
  "atk-s0304a:642_8": "Ekacco hi “pittaṃ me kupitaṃ dujjānaṃ kho pana jīvita”nti dānaṃ deti,",
  "atk-s0304a:642_9": "sīlaṃ samādiyati uposathakammaṃ karoti,",
  "atk-s0304a:642_10": "evamassa kusalavedanā uppajjati.",
  "atk-s0304a:642_11": "Ekacco “pittabhesajjaṃ karissāmī”ti pāṇaṃ hanati,",
  "atk-s0304a:642_12": "adinnaṃ ādiyati,",
  "atk-s0304a:642_13": "musā bhaṇati,",
  "atk-s0304a:642_14": "dasa dussīlyakammāni karoti,",
  "atk-s0304a:642_15": "evamassa akusalavedanā uppajjati.",
  "atk-s0304a:642_16": "Ekacco “ettakenapi me bhesajjakaraṇena pittaṃ na vūpasammati,",
  "atk-s0304a:642_17": "alaṃ yaṃ hoti.",
  "atk-s0304a:642_18": "taṃ hotū”ti majjhatto kāyikavedanaṃ adhivāsento nipajjati,",
  "atk-s0304a:642_19": "evaṃ assa abyākatavedanā uppajjati.",
  "atk-s0304a:643_0": "Sāmampi kho etanti taṃ taṃ pittavikāraṃ disvā attanāpi etaṃ veditabbaṃ.",
  "atk-s0304a:643_1": "Saccasammatanti bhūtasammataṃ.",
  "atk-s0304a:643_2": "Lokopi hissa sarīre sabalavaṇṇatādipittavikāraṃ disvā “pittamassa kupita”nti jānāti.",
  "atk-s0304a:643_3": "Tasmāti yasmā sāmañca viditaṃ lokassa ca saccasammataṃ atidhāvanti, tasmā.",
  "atk-s0304a:643_4": "Semhasamuṭṭhānādīsupi eseva nayo.",
  "atk-s0304a:643_5": "Ettha pana sannipātikānīti tiṇṇampi pittādīnaṃ kopena samuṭṭhitāni.",
  "atk-s0304a:643_6": "Utupariṇāmajānīti visabhāgaututo jātāni.",
  "atk-s0304a:643_7": "Jaṅgaladesavāsīnañhi anupadese vasantānaṃ visabhāgo utu uppajjati,",
  "atk-s0304a:643_8": "anupadesavāsīnañca jaṅgaladeseti evaṃ malayasamuddatīrādivasenāpi utuvisabhāgatā uppajjatiyeva.",
  "atk-s0304a:643_9": "Tato jātāti utupariṇāmajātāni nāma.",
  "atk-s0304a:644_0": "Visamaparihārajānīti mahābhāravahanasudhākoṭṭanādito vā avelāya carantassa sappaḍaṃsakūpapātādito vā visamaparihārato jātāni.",
  "atk-s0304a:644_1": "Opakkamikānīti “ayaṃ coro vā pāradāriko vā”ti gahetvā jaṇṇukakapparamuggarādīhi nippothanaupakkamaṃ paccayaṃ katvā uppannāni.",
  "atk-s0304a:644_2": "Etaṃ bahi upakkamaṃ labhitvā koci vuttanayeneva kusalaṃ karoti,",
  "atk-s0304a:644_3": "koci akusalaṃ,",
  "atk-s0304a:644_4": "koci adhivāsento nipajjati.",
  "atk-s0304a:644_5": "Kammavipākajānīti kevalaṃ kammavipākato, jātāni.",
  "atk-s0304a:644_6": "Tesupi hi uppannesu vuttanayeneva koci kusalaṃ karoti,",
  "atk-s0304a:644_7": "koci akusalaṃ,",
  "atk-s0304a:644_8": "koci adhivāsento nipajjati.",
  "atk-s0304a:644_9": "Evaṃ sabbavāresu tividhāva vedanā honti.",
  "atk-s0304a:645_0": "Tattha purimehi sattahi kāraṇehi uppannā sārīrikā vedanā sakkā paṭibāhituṃ,",
  "atk-s0304a:645_1": "kammavipākajānaṃ pana sabbabhesajjānipi sabbaparittānipi nālaṃ paṭighātāya.",
  "atk-s0304a:645_2": "Imasmiṃ sutte lokavohāro nāma kathitoti.",
  "atk-s0304a:646_0": "2-10. Aṭṭhasatasuttādivaṇṇanā",
  "atk-s0304a:647_0": "270- 278.",
  "atk-s0304a:647_1": "Dutiye aṭṭhasatapariyāyanti aṭṭhasatassa kāraṇabhūtaṃ.",
  "atk-s0304a:647_2": "Dhammapariyāyanti dhammakāraṇaṃ.",
  "atk-s0304a:647_3": "Kāyikā ca cetasikā cāti ettha kāyikā kāmāvacareyeva labbhanti,",
  "atk-s0304a:647_4": "cetasikā catubhūmikāpi.",
  "atk-s0304a:647_5": "Sukhātiādīsu sukhā vedanā arūpāvacare natthi,",
  "atk-s0304a:647_6": "sesāsu tīsu bhūmīsu labbhanti,",
  "atk-s0304a:647_7": "dukkhā kāmāvacarāva,",
  "atk-s0304a:647_8": "itarā catubhūmikā.",
  "atk-s0304a:647_9": "Pañcake sukhindriyadukkhindriyadomanassindriyāni kāmāvacarāneva,",
  "atk-s0304a:647_10": "somanassindriyaṃ tebhūmakaṃ,",
  "atk-s0304a:647_11": "upekkhindriyaṃ catubhūmakaṃ.",
  "atk-s0304a:647_12": "Chakke pañcasu dvāresu vedanā kāmāvacarāva,",
  "atk-s0304a:647_13": "manodvāre catubhūmikā,",
  "atk-s0304a:647_14": "aṭṭhārasake chasu iṭṭhārammaṇesu somanassena saha upavicarantīti somanassūpavicārā.",
  "atk-s0304a:647_15": "Sesadvayepi eseva nayo.",
  "atk-s0304a:647_16": "Iti ayaṃ desanā vicāravasena āgatā,",
  "atk-s0304a:647_17": "taṃsampayuttānaṃ pana somanassādīnaṃ vasena idha aṭṭhārasa vedanā veditabbā.",
  "atk-s0304a:648_0": "Cha gehasitāni somanassānītiādīsu “cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ",
  "atk-s0304a:648_1": "lokāmisapaṭisaṃyuttānaṃ paṭilābhaṃ vā paṭilābhato samanupassato pubbe vā paṭiladdhapubbaṃ atītaṃ niruddhaṃ",
  "atk-s0304a:648_2": "vipariṇataṃ samanussarato uppajjati somanassaṃ.",
  "atk-s0304a:648_3": "Yaṃ evarūpaṃ somanassaṃ,",
  "atk-s0304a:648_4": "idaṃ vuccati gehasitaṃ somanassa”nti.",
  "atk-s0304a:648_5": "Evaṃ chasu dvāresu vuttakāmaguṇanissitāni somanassāni cha gehasitasomanassāni nāma.",
  "atk-s0304a:649_0": "“Rūpānaṃ tveva aniccataṃ viditvā vipariṇāmavirāganirodhaṃ ‘pubbe ceva rūpā etarahi ca,",
  "atk-s0304a:649_1": "sabbe te rūpā aniccā dukkhā vipariṇāmadhammā’ti evametaṃ yathābhūtaṃ sammappaññāya passato uppajjati somanassaṃ.",
  "atk-s0304a:649_2": "Yaṃ evarūpaṃ somanassaṃ,",
  "atk-s0304a:649_3": "idaṃ vuccati nekkhammasitaṃ somanassa”nti evaṃ chasu dvāresu iṭṭhārammaṇe āpāthagate aniccatādivasena",
  "atk-s0304a:649_4": "vipassanaṃ paṭṭhapetvā ussukkāpetuṃ sakkontassa “ussukkitā me vipassanā”ti somanassajātassa uppannasomanassāni",
  "atk-s0304a:649_5": "cha nekkhammasitasomanassāni nāma.",
  "atk-s0304a:650_0": "“Cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ lokāmisapaṭisaṃyuttānaṃ appaṭilābhaṃ",
  "atk-s0304a:650_1": "vā appaṭilābhato samanupassato pubbe vā paṭiladdhapubbaṃ atītaṃ niruddhaṃ vipariṇataṃ samanussarato uppajjati",
  "atk-s0304a:650_2": "domanassaṃ.",
  "atk-s0304a:650_3": "Yaṃ evarūpaṃ domanassaṃ,",
  "atk-s0304a:650_4": "idaṃ vuccati gehasitaṃ domanassa”nti.",
  "atk-s0304a:650_5": "Evaṃ chasu dvāresu “iṭṭhārammaṇaṃ nānubhavissāmi nānubhavāmī”ti vitakkayato uppannāni kāmaguṇanissitadomanassāni cha gehasitadomanassāni nāma.",
  "atk-s0304a:651_0": "“Rūpānaṃ tveva aniccataṃ viditvā vipariṇāmavirāganirodhaṃ ‘pubbe ceva rūpā etarahi ca,",
  "atk-s0304a:651_1": "sabbe te rūpā aniccā dukkhā vipariṇāmadhammā’ti evametaṃ yathābhūtaṃ sammappaññāya disvā anuttaresu vimokkhesu",
  "atk-s0304a:651_2": "pihaṃ upaṭṭhāpeti ‘kudāssu nāmāhaṃ tadāyatanaṃ upasampajja viharissāmi,",
  "atk-s0304a:651_3": "yadariyā etarahi āyatanaṃ upasampajja viharantī”ti.",
  "atk-s0304a:651_4": "Iti anuttaresu vimokkhesu pihaṃ upaṭṭhāpayato uppajjati pihapaccayā domanassaṃ.",
  "atk-s0304a:651_5": "Yaṃ evarūpaṃ domanassaṃ,",
  "atk-s0304a:651_6": "idaṃ vuccati nekkhammasitaṃ domanassanti;",
  "atk-s0304a:651_7": "evaṃ chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu pihaṃ upaṭṭhāpetvā",
  "atk-s0304a:651_8": "tadadhigamāya aniccatādivasena vipassanaṃ paṭṭhapetvā ussukkāpetuṃ asakkontassa “imampi pakkhaṃ imampi",
  "atk-s0304a:651_9": "māsaṃ imampi saṃvaccharaṃ vipassanaṃ ussukkāpetvā ariyabhūmiṃ pāpuṇituṃ nāsakkhi”nti anusocato uppannāni",
  "atk-s0304a:651_10": "domanassāni cha nekkhammasitadomanassāni nāma.",
  "atk-s0304a:652_0": "“Cakkhunā rūpaṃ disvā uppajjati upekkhā bālassa mūḷhassa puthujjanassa anodhijinassa avipākajinassa anādīnavadassāvino assutavato puthujjanassa.",
  "atk-s0304a:652_1": "Yā evarūpā upekkhā,",
  "atk-s0304a:652_2": "rūpaṃ sā nātivattati,",
  "atk-s0304a:652_3": "tasmā sā upekkhā gehasitāti vuccatī”ti;",
  "atk-s0304a:652_4": "evaṃ chasu dvāresu iṭṭhārammaṇe āpāthagate guḷapiṇḍake nilīnamakkhikā viya rūpādīni anativattamānā tattheva",
  "atk-s0304a:652_5": "laggā laggitā hutvā uppannakāmaguṇanissitā upekkhā cha gehasitaupekkhā nāma.",
  "atk-s0304a:653_0": "“Rūpānaṃ tveva aniccataṃ viditvā vipariṇāmavirāganirodhaṃ pubbe ceva rūpā etarahi ca,",
  "atk-s0304a:653_1": "‘sabbe te rūpā aniccā dukkhā vipariṇāmadhammā’ti evametaṃ yathābhūtaṃ sammappaññāya passato uppajjati upekkhā.",
  "atk-s0304a:653_2": "Yā evarūpā upekkhā,",
  "atk-s0304a:653_3": "rūpaṃ sā ativattati,",
  "atk-s0304a:653_4": "tasmā sā upekkhā nekkhammasitāti vuccatī”ti;",
  "atk-s0304a:653_5": "evaṃ chasu dvāresu iṭṭhādiārammaṇe āpāthagate iṭṭhe arajjantassa aniṭṭhe adussantassa asamapekkhane amuyhantassa",
  "atk-s0304a:653_6": "uppannā vipassanāñāṇasampayuttā upekkhā nekkhammasitaupekkhā nāma.",
  "atk-s0304a:653_7": "Imasmiṃ sutte sabbasaṅgāhako catubhūmakadhammaparicchedo kathito.",
  "atk-s0304a:653_8": "Tatiyādīni uttānatthāneva.",
  "atk-s0304a:654_0": "11. Nirāmisasuttavaṇṇanā",
  "atk-s0304a:655_0": "279.",
  "atk-s0304a:655_1": "Ekādasame sāmisāti kilesāmisena sāmisā.",
  "atk-s0304a:655_2": "Nirāmisatarāti nirāmisāyapi jhānapītiyā nirāmisatarāva.",
  "atk-s0304a:655_3": "Nanu ca dvīsu jhānesu pīti mahaggatāpi hoti lokuttarāpi,",
  "atk-s0304a:655_4": "paccavekkhaṇapīti lokiyāva,",
  "atk-s0304a:655_5": "sā kasmā nirāmisatarā jātāti?",
  "atk-s0304a:655_6": "Santapaṇītadhammapaccavekkhaṇavasena uppannattā.",
  "atk-s0304a:655_7": "Yathā hi rājavallabho cūḷupaṭṭhāko appaṭihārikaṃ yathāsukhaṃ rājakulaṃ pavisanto seṭṭhisenāpatiādayo pādena paharantopi na gaṇeti. Kasmā?",
  "atk-s0304a:655_8": "Rañño āsannaparicārakattā.",
  "atk-s0304a:655_9": "Iti so tehi uttaritaro hoti,",
  "atk-s0304a:655_10": "evamayampi santapaṇītadhammapaccavekkhaṇavasena uppannattā lokuttarapītitopi uttaritarāti veditabbā.",
  "atk-s0304a:655_11": "Sesavāresupi eseva nayo.",
  "atk-s0304a:656_0": "Vimokkhavāre pana rūpapaṭisaṃyutto vimokkho attano ārammaṇabhūtena rūpāmisavaseneva sāmiso nāma,",
  "atk-s0304a:656_1": "arūpapaṭisaṃyutto rūpāmisābhāvena nirāmiso nāmāti.",
  "atk-s0304a:657_0": "Vedanāsaṃyuttavaṇṇanā niṭṭhitā.",
  "atk-s0304a:660_0": "3. Mātugāmasaṃyuttaṃ",
  "atk-s0304a:661_0": "1. Paṭhamapeyyālavaggo",
  "atk-s0304a:662_0": "1-2. Mātugāmasuttādivaṇṇanā",
  "atk-s0304a:663_0": "280- 281.",
  "atk-s0304a:663_1": "Mātugāmasaṃyuttassa paṭhame aṅgehīti aguṇaṅgehi.",
  "atk-s0304a:663_2": "Na ca rūpavāti na rūpasampanno virūpo duddasiko.",
  "atk-s0304a:663_3": "Na ca bhogavāti na bhogasampanno niddhano.",
  "atk-s0304a:663_4": "Na ca sīlavāti na sīlasampanno dussīlo.",
  "atk-s0304a:663_5": "Alaso cāti kantanapacanādīni kammāni kātuṃ na sakkoti,",
  "atk-s0304a:663_6": "kusīto ālasiyo nisinnaṭṭhāne nisinnova,",
  "atk-s0304a:663_7": "ṭhitaṭhāne ṭhitova niddāyati eva.",
  "atk-s0304a:663_8": "Pajañcassa na labhatīti assa purisassa kulavaṃsapatiṭṭhāpakaṃ puttaṃ na labhati,",
  "atk-s0304a:663_9": "vañjhitthī nāma hoti.",
  "atk-s0304a:663_10": "Sukkapakkho vuttavipariyāyena veditabbo.",
  "atk-s0304a:663_11": "Dutiyaṃ paṭhame vuttanayeneva parivattetabbaṃ.",
  "atk-s0304a:664_0": "3. Āveṇikadukkhasuttavaṇṇanā",
  "atk-s0304a:665_0": "282. Tatiye āveṇikānīti pāṭipuggalikāni purisehi asādhāraṇāni. Pāricariyanti paricārikabhāvaṃ.",
  "atk-s0304a:666_0": "4. Tīhidhammehisuttādivaṇṇanā",
  "atk-s0304a:667_0": "283- 303.",
  "atk-s0304a:667_1": "Catutthe maccheramalapariyuṭṭhitenāti pubbaṇhasamayasmiñhi mātugāmo khīradadhisaṅgopanarandhanapacanādīni kātuṃ āraddho,",
  "atk-s0304a:667_2": "puttakehipi yāciyamāno kiñci dātuṃ na icchati.",
  "atk-s0304a:667_3": "Tenetaṃ vuttaṃ “pubbaṇhasamayaṃ maccheramalapariyuṭṭhitena cetasā”ti.",
  "atk-s0304a:667_4": "Majjhanhikasamaye pana mātugāmo kodhābhibhūtova hoti,",
  "atk-s0304a:667_5": "antoghare kalahaṃ alabhanto paṭivissakagharampi gantvā kalahaṃ karoti,",
  "atk-s0304a:667_6": "sāmikassa ca ṭhitanisinnaṭṭhānāni vilokento vicarati.",
  "atk-s0304a:667_7": "Tena vuttaṃ “majjhanhikasamayaṃ issāpariyuṭṭhitena cetasā”ti.",
  "atk-s0304a:667_8": "Sāyanhe panassā asaddhammapaṭisevanāya cittaṃ namati.",
  "atk-s0304a:667_9": "Tena vuttaṃ “sāyanhasamayaṃ kāmarāgapariyuṭṭhitena cetasā”ti.",
  "atk-s0304a:667_10": "Pañcamādīni uttānatthāneva.",
  "atk-s0304a:668_0": "3. Balavaggo",
  "atk-s0304a:669_0": "1. Visāradasuttavaṇṇanā",
  "atk-s0304a:670_0": "304.",
  "atk-s0304a:670_1": "Dasame rūpabalantiādīsu rūpasampatti rūpabalaṃ,",
  "atk-s0304a:670_2": "bhogasampatti bhogabalaṃ,",
  "atk-s0304a:670_3": "ñātisampatti ñātibalaṃ,",
  "atk-s0304a:670_4": "puttasampatti puttabalaṃ,",
  "atk-s0304a:670_5": "sīlasampatti sīlabalaṃ.",
  "atk-s0304a:670_6": "Pañcasīladasasīlāni akhaṇḍāni katvā rakkhantassa hi sīlasampattiyeva sīlabalaṃ nāma hoti.",
  "atk-s0304a:670_7": "Imāni kho bhikkhave pañca balānīti imāni pañca upatthambhanaṭṭhena balāni nāma vuccanti.",
  "atk-s0304a:671_0": "2-10. Pasayhasuttādivaṇṇanā",
  "atk-s0304a:672_0": "305- 313.",
  "atk-s0304a:672_1": "Pasayhāti abhibhavitvā.",
  "atk-s0304a:672_2": "Abhibhuyya vattatīti abhibhavati ajjhottharati.",
  "atk-s0304a:672_3": "Neva rūpabalaṃ tāyatīti neva rūpabalaṃ tāyituṃ rakkhituṃ sakkoti.",
  "atk-s0304a:672_4": "Nāsenteva naṃ,",
  "atk-s0304a:672_5": "kule na vāsentīti “dussīlā saṃbhinnācārā atikkantamariyādā”ti gīvāyaṃ gahetvā nīharanti,",
  "atk-s0304a:672_6": "na tasmiṃ kule vāsenti.",
  "atk-s0304a:672_7": "Vāsenteva naṃ kule,",
  "atk-s0304a:672_8": "na nāsentīti “kiṃ rūpena bhogādīhi vā,",
  "atk-s0304a:672_9": "parisuddhasīlā esā ācārasampannā”ti ñatvā ñātakā tasmiṃ kule vāsentiyeva,",
  "atk-s0304a:672_10": "na nāsenti.",
  "atk-s0304a:672_11": "Sesaṃ sabbattha uttānatthamevāti.",
  "atk-s0304a:673_0": "Mātugāmasaṃyuttavaṇṇanā niṭṭhitā.",
  "atk-s0304a:676_0": "4. Jambukhādakasaṃyuttaṃ",
  "atk-s0304a:677_0": "1. Nibbānapañhāsuttavaṇṇanā",
  "atk-s0304a:678_0": "314.",
  "atk-s0304a:678_1": "Jambukhādakasaṃyutte jambukhādako paribbājakoti evaṃnāmo therassa bhāgineyyo channaparibbājako.",
  "atk-s0304a:678_2": "Yo kho āvuso rāgakkhayoti nibbānaṃ āgamma rāgo khīyati,",
  "atk-s0304a:678_3": "tasmā nibbānaṃ rāgakkhayoti vuccati.",
  "atk-s0304a:678_4": "Dosamohakkhayesupi eseva nayo.",
  "atk-s0304a:679_0": "Yo pana imināva suttena kilesakkhayamattaṃ nibbānanti vadeyya,",
  "atk-s0304a:679_1": "so vattabbo “kassa kilesānaṃ khayo,",
  "atk-s0304a:679_2": "kiṃ attano,",
  "atk-s0304a:679_3": "udāhu paresa”nti?",
  "atk-s0304a:679_4": "Addhā “attano”ti vakkhati.",
  "atk-s0304a:679_5": "Tato pucchitabbo “gotrabhuñāṇassa kiṃ ārammaṇa”nti?",
  "atk-s0304a:679_6": "Jānamāno “nibbāna”nti vakkhati.",
  "atk-s0304a:679_7": "Kiṃ pana gotrabhuñāṇakkhaṇe kilesā khīṇā khīyanti khīyissantīti?",
  "atk-s0304a:679_8": "“Khīṇā”ti vā “khīyantī”ti vā na vattabbā,",
  "atk-s0304a:679_9": "“khīyissantī”ti pana vattabbāti.",
  "atk-s0304a:679_10": "Kiṃ pana tesu akhīṇesuyeva kilesesu gotrabhuñāṇaṃ kilesakkhayaṃ ārammaṇaṃ karotīti?",
  "atk-s0304a:679_11": "Addhā evaṃ vutte niruttaro bhavissati.",
  "atk-s0304a:680_0": "Maggañāṇenāpi cetaṃ yojetabbaṃ.",
  "atk-s0304a:680_1": "Maggakkhaṇepi hi kilesā “khīṇā”ti vā “khīyissantī”ti vā na vattabbā,",
  "atk-s0304a:680_2": "“khīyantī”ti pana vattabbā,",
  "atk-s0304a:680_3": "na ca akhīṇesuyeva kilesesu kilesakkhayo ārammaṇaṃ hoti,",
  "atk-s0304a:680_4": "tasmā sampaṭicchitabbametaṃ.",
  "atk-s0304a:680_5": "Yaṃ āgamma rāgādayo khīyanti,",
  "atk-s0304a:680_6": "taṃ nibbānaṃ.",
  "atk-s0304a:680_7": "Taṃ panetaṃ “rūpino dhammā arūpino dhammā”tiādīsu dukesu arūpino dhammāti saṅgahitattā na kilesakkhayamattamevāti.",
  "atk-s0304a:681_0": "2. Arahattapañhāsuttavaṇṇanā",
  "atk-s0304a:682_0": "315.",
  "atk-s0304a:682_1": "Arahattapañhabyākaraṇe yasmā arahattaṃ rāgadosamohānaṃ khīṇante uppajjati,",
  "atk-s0304a:682_2": "tasmā “rāgakkhayo dosakkhayo mohakkhayo”ti vuttaṃ.",
  "atk-s0304a:683_0": "3-15. Dhammavādīpañhāsuttādivaṇṇanā",
  "atk-s0304a:684_0": "316- 328.",
  "atk-s0304a:684_1": "Te loke sugatāti te rāgādayo pahāya gatattā suṭṭhu gatāti sugatā.",
  "atk-s0304a:684_2": "Dukkhassa kho āvuso pariññatthanti vaṭṭadukkhassa parijānanatthaṃ.",
  "atk-s0304a:684_3": "Dukkhatāti dukkhasabhāvo.",
  "atk-s0304a:684_4": "Dukkhadukkhatātiādīsu dukkhasaṅkhāto dukkhasabhāvo dukkhadukkhatā.",
  "atk-s0304a:684_5": "Sesapadadvayepi eseva nayo.",
  "atk-s0304a:685_0": "16. Dukkarapañhāsuttavaṇṇanā",
  "atk-s0304a:686_0": "329.",
  "atk-s0304a:686_1": "Abhiratīti pabbajjāya anukkaṇṭhanatā.",
  "atk-s0304a:686_2": "Naciraṃ āvusoti āvuso dhammānudhammappaṭipanno bhikkhu “pāto anusiṭṭho sāyaṃ visesamadhigamissati,",
  "atk-s0304a:686_3": "sāyaṃ anusiṭṭho pāto visesamadhigamissatī”ti vuttattā ghaṭento vāyamanto nacirassaṃ lahuyeva arahaṃ assa,",
  "atk-s0304a:686_4": "arahatte patiṭṭhaheyyāti dasseti.",
  "atk-s0304a:686_5": "Sesaṃ sabbattha uttānatthamevāti.",
  "atk-s0304a:687_0": "Jambukhādakasaṃyuttavaṇṇanā niṭṭhitā.",
  "atk-s0304a:690_0": "5. Sāmaṇḍakasaṃyuttavaṇṇanā",
  "atk-s0304a:691_0": "330-331. Sāmaṇḍakasaṃyuttepi imināva nayena attho veditabbo.",
  "atk-s0304a:692_0": "Sāmaṇḍakasaṃyuttavaṇṇanā niṭṭhitā.",
  "atk-s0304a:695_0": "6. Moggallānasaṃyuttaṃ",
  "atk-s0304a:696_0": "1-8. Paṭhamajhānapañhāsuttādivaṇṇanā",
  "atk-s0304a:697_0": "332- 339.",
  "atk-s0304a:697_1": "Moggallānasaṃyutte kāmasahagatāti pañcanīvaraṇasahagatā.",
  "atk-s0304a:697_2": "Tassa hi paṭhamajjhānavuṭṭhitassa pañca nīvaraṇāni santato upaṭṭhahiṃsu.",
  "atk-s0304a:697_3": "Tenassa taṃ paṭhamajjhānaṃ hānabhāgiyaṃ nāma ahosi.",
  "atk-s0304a:697_4": "Taṃ pamādaṃ ñatvā satthā “mā pamādo”ti ovādaṃ adāsi.",
  "atk-s0304a:697_5": "Dutiyajjhānādīsupi imināva nayena attho veditabbo.",
  "atk-s0304a:697_6": "Ārammaṇasahagatameva hettha “sahagata”nti vuttaṃ.",
  "atk-s0304a:698_0": "9. Animittapañhāsuttavaṇṇanā",
  "atk-s0304a:699_0": "340.",
  "atk-s0304a:699_1": "Animittaṃ cetosamādhinti niccanimittādīni pahāya pavattaṃ vipassanāsamādhiṃyeva sandhāyetaṃ vuttanti.",
  "atk-s0304a:699_2": "Nimittānusāri viññāṇaṃ hotīti evaṃ iminā vipassanāsamādhivihārena viharato vipassanāñāṇe tikkhe sūre vahamāne.",
  "atk-s0304a:699_3": "Yathā nāma purisassa tikhiṇena pharasunā rukkhaṃ chindantassa “suṭṭhu vata me pharasu vahatī”ti khaṇe",
  "atk-s0304a:699_4": "khaṇe pharasudhāraṃ olokentassa chejjakiccaṃ na nipphajjati,",
  "atk-s0304a:699_5": "evaṃ therassāpi “sūraṃ vata me hutvā ñāṇaṃ vahatī”ti vipassanaṃ ārabbha nikanti uppajjati.",
  "atk-s0304a:699_6": "Atha vipassanākiccaṃ sādhetuṃ nāsakkhi.",
  "atk-s0304a:699_7": "Taṃ sandhāya vuttaṃ “nimittānusāri viññāṇaṃ hotī”ti.",
  "atk-s0304a:699_8": "Sabbanimittānaṃ amanasikārā animittaṃ cetosamādhiṃ upasampajja vihāsinti sabbesaṃ niccasukhaattanimittānaṃ",
  "atk-s0304a:699_9": "amanasikārena animittaṃ vuṭṭhānagāminivipassanāsampayuttaṃ cetosamādhiṃ nibbānārammaṇaṃ uparimaggaphalasamādhiṃ",
  "atk-s0304a:699_10": "upasampajja vihāsiṃ.",
  "atk-s0304a:700_0": "10-11. Sakkasuttādivaṇṇanā",
  "atk-s0304a:701_0": "341- 342.",
  "atk-s0304a:701_1": "Aveccappasādenāti acalappasādena.",
  "atk-s0304a:701_2": "Dasahi ṭhānehīti dasahi kāraṇehi.",
  "atk-s0304a:701_3": "Adhigaṇhantīti abhibhavanti,",
  "atk-s0304a:701_4": "atikkamitvā tiṭṭhanti.",
  "atk-s0304a:701_5": "Sesaṃ sabbattha uttānatthamevāti.",
  "atk-s0304a:702_0": "Moggallānasaṃyuttavaṇṇanā niṭṭhitā.",
  "atk-s0304a:705_0": "7. Cittasaṃyuttaṃ",
  "atk-s0304a:706_0": "1. Saṃyojanasuttavaṇṇanā",
  "atk-s0304a:707_0": "343.",
  "atk-s0304a:707_1": "Cittasaṃyuttassa paṭhame macchikāsaṇḍeti evaṃnāmake vanasaṇḍe.",
  "atk-s0304a:707_2": "Ayamantarākathā udapādīti porāṇakattherā atiracchānakathā honti,",
  "atk-s0304a:707_3": "nisinnanisinnaṭṭhāne pañhaṃ samuṭṭhāpetvā ajānantā pucchanti,",
  "atk-s0304a:707_4": "jānantā vissajjenti,",
  "atk-s0304a:707_5": "tena nesaṃ ayaṃ kathā udapādi.",
  "atk-s0304a:707_6": "Migapathakanti evaṃnāmakaṃ attano bhogagāmaṃ.",
  "atk-s0304a:707_7": "So kira ambāṭakārāmassa piṭṭhibhāge hoti.",
  "atk-s0304a:707_8": "Tenupasaṅkamīti “therānaṃ pañhaṃ vissajjetvā phāsuvihāraṃ katvā dassāmī”ti cintetvā upasaṅkami.",
  "atk-s0304a:707_9": "Gambhīre buddhavacaneti atthagambhīre ceva dhammagambhīre ca buddhavacane.",
  "atk-s0304a:707_10": "Paññācakkhu kamatīti ñāṇacakkhu vahati pavattati.",
  "atk-s0304a:708_0": "2. Paṭhamaisidattasuttavaṇṇanā",
  "atk-s0304a:709_0": "344.",
  "atk-s0304a:709_1": "Dutiye āyasmantaṃ theranti tesu theresu jeṭṭhakaṃ mahātheraṃ.",
  "atk-s0304a:709_2": "Tuṇhī ahosīti jānantopi avisāradattā na kiñci byāhari.",
  "atk-s0304a:709_3": "Byākaromahaṃ bhanteti “ayaṃ thero neva attanā byākaroti,",
  "atk-s0304a:709_4": "na aññe ajjhesati,",
  "atk-s0304a:709_5": "upāsakopi bhikkhusaṅghaṃ viheseti,",
  "atk-s0304a:709_6": "ahametaṃ byākaritvā phāsuvihāraṃ katvā dassāmī”ti cintetvā āsanato vuṭṭhāya therassa santikaṃ gantvā evaṃ okāsamakāsi,",
  "atk-s0304a:709_7": "katāvakāso pana attano āsane nisīditvā byākāsi.",
  "atk-s0304a:710_0": "Sahatthāti sahatthena.",
  "atk-s0304a:710_1": "Santappesīti yāvadicchakaṃ dento suṭṭhu tappesi.",
  "atk-s0304a:710_2": "Sampavāresīti “alaṃ ala”nti hatthasaññāya ceva vācāya ca paṭikkhipāpesi.",
  "atk-s0304a:710_3": "Onītapattapāṇinoti pāṇito apanītapattā dhovitvā thavikāya osāpetvā aṃse laggitapattāti attho.",
  "atk-s0304a:711_0": "3. Dutiyaisidattasuttavaṇṇanā",
  "atk-s0304a:712_0": "345.",
  "atk-s0304a:712_1": "Tatiye avantiyāti dakkhiṇāpathe avantiraṭṭhe.",
  "atk-s0304a:712_2": "Kalyāṇaṃ vuccatīti “catūhi paccayehi paṭijaggissāmī”ti vacanaṃ niddosaṃ anavajjaṃ vuccati tayā upāsakāti adhippāyena vadati.",
  "atk-s0304a:713_0": "4. Mahakapāṭihāriyasuttavaṇṇanā",
  "atk-s0304a:714_0": "346.",
  "atk-s0304a:714_1": "Catutthe sesakaṃ vissajjethāti tassa kira therehi saddhiṃyeva kaṃsathālaṃ pamajjitvā pāyāsaṃ vaḍḍhetvā adaṃsu.",
  "atk-s0304a:714_2": "So bhuttapāyāso therehiyeva saddhiṃ gantukāmo cintesi “ghare tāva upāsikā sesakaṃ vicāreti,",
  "atk-s0304a:714_3": "idha panime dāsakammakārā mayā avuttā na vicāressanti,",
  "atk-s0304a:714_4": "evāyaṃ paṇītapāyāso nassissatī”ti tesaṃ anujānanto evamāha.",
  "atk-s0304a:714_5": "Kuthitanti kudhitaṃ,",
  "atk-s0304a:714_6": "heṭṭhā santattāya vālikāya upari ātapena ca atitikhiṇanti attho.",
  "atk-s0304a:714_7": "Idaṃ pana tepiṭake buddhavacane asambhinnapadaṃ.",
  "atk-s0304a:714_8": "Paveliyamānenāti paṭiliyamānena sādhu khvassa bhanteti “phāsuvihāraṃ karissāmi nesa”nti cintetvā evamāha.",
  "atk-s0304a:715_0": "Iddhābhisaṅkhāraṃ abhisaṅkharīti adhiṭṭhāniddhiṃ akāsi.",
  "atk-s0304a:715_1": "Ettha ca “mandamando sītakavāto vāyatu,",
  "atk-s0304a:715_2": "abbhamaṇḍapaṃ katvā devo ekamekaṃ phusāyatū”ti evaṃ nānāparikammaṃ –",
  "atk-s0304a:715_3": "“savāto devo vassatū”ti evaṃ adhiṭṭhānaṃ ekatopi hoti.",
  "atk-s0304a:715_4": "“Savāto devo vassatūti ekatoparikammaṃ,",
  "atk-s0304a:715_5": "mandamando sītakavāto vāyatu,",
  "atk-s0304a:715_6": "abbhamaṇḍapaṃ katvā devo ekamekaṃ phusāyatū”ti evaṃ nānāadhiṭṭhānaṃ hoti.",
  "atk-s0304a:715_7": "Vuttanayeneva nānāparikammaṃ nānādhiṭṭhānaṃ,",
  "atk-s0304a:715_8": "ekato parikammaṃ ekato adhiṭṭhānampi hotiyeva.",
  "atk-s0304a:715_9": "Yathā tathā karontassa pana pādakajjhānato vuṭṭhāya kataparikammassa parikammānantarena mahaggataadhiṭṭhānacitteneva taṃ ijjhati.",
  "atk-s0304a:715_10": "Okāsesīti vippakiri.",
  "atk-s0304a:716_0": "5. Paṭhamakāmabhūsuttavaṇṇanā",
  "atk-s0304a:717_0": "347.",
  "atk-s0304a:717_1": "Pañcame nelaṅgoti niddoso.",
  "atk-s0304a:717_2": "Setapacchādoti setapaṭicchādano.",
  "atk-s0304a:717_3": "Anīghanti niddukkhaṃ.",
  "atk-s0304a:717_4": "Muhuttaṃ tuṇhī hutvāti tassa atthapekkhanatthaṃ tīṇi piṭakāni kaṇṇe kuṇḍalaṃ viya sañcālento “ayaṃ imassa attho,",
  "atk-s0304a:717_5": "ayaṃ imassa attho”ti upaparikkhaṇatthaṃ muhuttaṃ tuṇhī hutvā.",
  "atk-s0304a:717_6": "Vimuttiyāti arahattaphalavimuttiyā.",
  "atk-s0304a:717_7": "Imaṃ pana pañhaṃ kathento upāsako dukkaraṃ akāsi.",
  "atk-s0304a:717_8": "Sammāsambuddho hi “passatha no tumhe,",
  "atk-s0304a:717_9": "bhikkhave,",
  "atk-s0304a:717_10": "etaṃ bhikkhuṃ āgacchantaṃ odātakaṃ tanukaṃ tuṅganāsika”nti attano diṭṭhena kathesi.",
  "atk-s0304a:717_11": "Ayaṃ pana nayaggāhena “arahato etaṃ adhivacana”nti āha.",
  "atk-s0304a:718_0": "6. Dutiyakāmabhūsuttavaṇṇanā",
  "atk-s0304a:719_0": "348.",
  "atk-s0304a:719_1": "Chaṭṭhe kati nu kho bhante saṅkhārāti ayaṃ kira, gahapati,",
  "atk-s0304a:719_2": "nirodhaṃ valañjeti,",
  "atk-s0304a:719_3": "tasmā “nirodhapādake saṅkhāre pucchissāmī”ti cintetvā evamāha.",
  "atk-s0304a:719_4": "Theropissa adhippāyaṃ ñatvā puññābhisaṅkhārādīsu anekesu saṅkhāresu vijjamānesupi kāyasaṅkhārādayova ācikkhanto tayo kho gahapatītiādimāha.",
  "atk-s0304a:719_5": "Tattha kāyappaṭibaddhattā kāyena saṅkharīyati nibbattīyatīti kāyasaṅkhāro.",
  "atk-s0304a:719_6": "Vācāya saṅkharoti nibbattetīti vacīsaṅkhāro.",
  "atk-s0304a:719_7": "Cittappaṭibaddhattā cittena saṅkharīyati nibbattīyatīti cittasaṅkhāro.",
  "atk-s0304a:720_0": "Katamo pana bhanteti idha kiṃ pucchati?",
  "atk-s0304a:720_1": "“Ime saṅkhārā aññamaññaṃ missā āluḷitā avibhūtā duddīpanā.",
  "atk-s0304a:720_2": "Tathā hi kāyadvāre ādānaggahaṇamuñcanacopanāni pāpetvā uppannā aṭṭha kāmāvacarakusalacetanā dvādasa akusalacetanāti",
  "atk-s0304a:720_3": "evaṃ kusalākusalā vīsati cetanāpi,",
  "atk-s0304a:720_4": "assāsapassāsāpi kāyasaṅkhārotveva vuccanti.",
  "atk-s0304a:720_5": "Vacīdvāre hanusañcopanaṃ vacībhedaṃ pāpetvā uppannā vuttappakārāva vīsati cetanāpi vitakkavicārāpi vacīsaṅkhārotveva vuccanti.",
  "atk-s0304a:720_6": "Kāyavacīdvāresu copanaṃ apatvā raho nisinnassa cintayato uppannā kusalākusalā ekūnatiṃsacetanāpi,",
  "atk-s0304a:720_7": "saññā ca vedanā cāti ime dve dhammāpi cittasaṅkhārotveva vuccanti.",
  "atk-s0304a:720_8": "Evaṃ ime saṅkhārā aññamaññaṃ missā āluḷitā avibhūtā duddīpanā,",
  "atk-s0304a:720_9": "te pākaṭe vibhūte katvā kathāpessāmī”ti pucchi.",
  "atk-s0304a:721_0": "Kasmā pana bhanteti idha kāyasaṅkhārādināmassa padatthaṃ pucchati.",
  "atk-s0304a:721_1": "Tassa vissajjane kāyappaṭibaddhāti kāyanissitā.",
  "atk-s0304a:721_2": "Kāye sati honti,",
  "atk-s0304a:721_3": "asati na honti.",
  "atk-s0304a:721_4": "Cittappaṭibaddhāti cittanissitā.",
  "atk-s0304a:721_5": "Citte sati honti,",
  "atk-s0304a:721_6": "asati na honti.",
  "atk-s0304a:722_0": "Idāni “kiṃ nu kho esa saññāvedayitanirodhaṃ valañjeti,",
  "atk-s0304a:722_1": "no valañjeti,",
  "atk-s0304a:722_2": "ciṇṇavasī vā tattha no ciṇṇavasī”ti jānanatthaṃ pucchanto kathaṃ pana bhante saññāvedayitanirodhasamāpatti hotīti āha.",
  "atk-s0304a:722_3": "Tassa vissajjane samāpajjissanti vā samāpajjāmīti vā padadvayena nevasaññānāsaññāyatanasamāpattikālo kathito.",
  "atk-s0304a:722_4": "Samāpannoti padena antonirodho.",
  "atk-s0304a:722_5": "Tathā purimehi dvīhi padehi sacittakakālo kathito,",
  "atk-s0304a:722_6": "pacchimena acittakakālo.",
  "atk-s0304a:723_0": "Pubbeva tathā cittaṃ bhāvitaṃ hotīti nirodhasamāpattito pubbe addhānaparicchedakāleyeva “ettakaṃ kālaṃ",
  "atk-s0304a:723_1": "acittako bhavissāmī”ti addhānaparicchedaṃ cittaṃ bhāvitaṃ hoti.",
  "atk-s0304a:723_2": "Yaṃ taṃ tathattāya upanetīti yaṃ pana evaṃ bhāvitaṃ cittaṃ,",
  "atk-s0304a:723_3": "taṃ puggalaṃ tathattāya acittakabhāvāya upaneti.",
  "atk-s0304a:723_4": "Vacīsaṅkhāro paṭhamaṃ nirujjhatīti sesasaṅkhārehi paṭhamaṃ dutiyajjhāneyeva nirujjhati.",
  "atk-s0304a:723_5": "Tato kāyasaṅkhāroti tato paraṃ kāyasaṅkhāro catutthajjhāne nirujjhati.",
  "atk-s0304a:723_6": "Tato cittasaṅkhāroti tato paraṃ cittasaṅkhāro antonirodhe nirujjhati.",
  "atk-s0304a:723_7": "Āyūti rūpajīvitindriyaṃ.",
  "atk-s0304a:723_8": "Viparibhinnānīti upahatāni vinaṭṭhāni.",
  "atk-s0304a:724_0": "Tattha keci “nirodhasamāpannassa ‘cittasaṅkhāro ca niruddho’ti vacanato cittaṃ aniruddhaṃ hoti,",
  "atk-s0304a:724_1": "tasmā sacittakāpi ayaṃ samāpattī”ti vadanti.",
  "atk-s0304a:724_2": "Te vattabbā –",
  "atk-s0304a:724_3": "“vacīsaṅkhāropissa niruddho”ti vacanato vācā aniruddhā hoti,",
  "atk-s0304a:724_4": "tasmā nirodhasamāpannena dhammampi kathentena sajjhāyampi karontena nisīditabbaṃ siyā.",
  "atk-s0304a:724_5": "Yo cāyaṃ mato kālaṅkato,",
  "atk-s0304a:724_6": "tassāpi cittasaṅkhāro niruddhoti vacanato cittaṃ aniruddhaṃ bhaveyya,",
  "atk-s0304a:724_7": "tasmā kālaṅkate mātāpitaro vā arahante vā jhāpentena ānantariyakammaṃ kataṃ bhaveyya.",
  "atk-s0304a:724_8": "Iti byañjane abhinivesaṃ akatvā ācariyānaṃ naye ṭhatvā attho upaparikkhitabbo.",
  "atk-s0304a:724_9": "Attho hi paṭisaraṇaṃ,",
  "atk-s0304a:724_10": "na byañjanaṃ.",
  "atk-s0304a:725_0": "Indriyāni vippasannānīti kiriyamayapavattasmiñhi vattamāne bahiddhārammaṇesu pasāde ghaṭṭentesu indriyāni kilamanti,",
  "atk-s0304a:725_1": "upahatāni makkhittāni viya honti vātādīhi uṭṭhitarajena catumahāpathe ṭhapitaādāso viya.",
  "atk-s0304a:725_2": "Yathā pana thavikāya pakkhipitvā mañjūsādīsu ṭhapito ādāso antoyeva virocati,",
  "atk-s0304a:725_3": "evaṃ nirodhasamāpannassa bhikkhuno antonirodhe pañca pasādā ativiya virocanti.",
  "atk-s0304a:725_4": "Tena vuttaṃ “indriyāni vippasannānī”ti.",
  "atk-s0304a:726_0": "Vuṭṭhahissanti vā vuṭṭhahāmīti vā padadvayena antonirodhakālo kathito,",
  "atk-s0304a:726_1": "vuṭṭhitoti padena phalasamāpattikālo.",
  "atk-s0304a:726_2": "Tathā purimehi dvīhi padehi acittakakālo kathito,",
  "atk-s0304a:726_3": "pacchimena sacittakakālo.",
  "atk-s0304a:726_4": "Pubbeva tathā cittaṃ bhāvitaṃ hotīti nirodhasamāpattito pubbe addhānaparicchedakāleyeva “ettakaṃ kālaṃ",
  "atk-s0304a:726_5": "acittako hutvā tato paraṃ sacittako bhavissāmī”ti addhānaparicchedaṃ cittaṃ bhāvitaṃ hoti.",
  "atk-s0304a:726_6": "Yaṃ taṃ tathattāya upanetīti yaṃ evaṃ bhāvitaṃ cittaṃ,",
  "atk-s0304a:726_7": "taṃ puggalaṃ tathattāya sacittakabhāvāya upaneti.",
  "atk-s0304a:726_8": "Iti heṭṭhā nirodhasamāpajjannakālo gahito,",
  "atk-s0304a:726_9": "idha nirodhato vuṭṭhānakālo.",
  "atk-s0304a:727_0": "Idāni nirodhakathaṃ kathetuṃ kāloti nirodhakathā kathetabbā siyā.",
  "atk-s0304a:727_1": "Sā panesā “dvīhi balehi samannāgatattā tayo ca saṅkhārānaṃ paṭipassaddhiyā soḷasahi ñāṇacariyāhi navahi",
  "atk-s0304a:727_2": "samādhicariyāhi vasībhāvatāpaññā nirodhasamāpattiyaṃ ñāṇa”nti mātikaṃ ṭhapetvā sabbākārena visuddhimagge kathitā,",
  "atk-s0304a:727_3": "tasmā tattha kathitanayeneva gahetabbā.",
  "atk-s0304a:727_4": "Ko panāyaṃ nirodho nāma?",
  "atk-s0304a:727_5": "Catunnaṃ khandhānaṃ paṭisaṅkhā appavatti.",
  "atk-s0304a:727_6": "Atha kimatthametaṃ samāpajjantīti?",
  "atk-s0304a:727_7": "Saṅkhārānaṃ pavatte ukkaṇṭhitā sattāhaṃ acittakā hutvā sukhaṃ viharissāma,",
  "atk-s0304a:727_8": "diṭṭhadhammanibbānaṃ nāmetaṃ yadidaṃ nirodhoti etadatthaṃ samāpajjanti.",
  "atk-s0304a:728_0": "Cittasaṅkhāro paṭhamaṃ uppajjatīti nirodhā vuṭṭhahantassa hi phalasamāpatticittaṃ paṭhamaṃ uppajjati.",
  "atk-s0304a:728_1": "Taṃsampayuttaṃ saññañca vedanañca sandhāya “cittasaṅkhāro paṭhamaṃ uppajjatī”ti āha.",
  "atk-s0304a:728_2": "Tato kāyasaṅkhāroti tato paraṃ bhavaṅgasamaye kāyasaṅkhāro uppajjati.",
  "atk-s0304a:729_0": "Kiṃ pana phalasamāpatti assāsapassāse na samuṭṭhāpetīti?",
  "atk-s0304a:729_1": "Samuṭṭhāpeti.",
  "atk-s0304a:729_2": "Imassa pana catutthajjhānikā phalasamāpatti,",
  "atk-s0304a:729_3": "sā na samuṭṭhāpeti.",
  "atk-s0304a:729_4": "Kiṃ vā etena?",
  "atk-s0304a:729_5": "Phalasamāpatti paṭhamajjhānikā vā hotu dutiyatatiyacatutthajjhānikā vā,",
  "atk-s0304a:729_6": "santasamāpattito vuṭṭhitassa bhikkhuno assāsapassāsā abbohārikā honti,",
  "atk-s0304a:729_7": "tesaṃ abbohārikabhāvo sañjīvattheravatthunā veditabbo.",
  "atk-s0304a:729_8": "Sañjīvattherassa hi samāpattito vuṭṭhāya kiṃsukapupphasadise vītaccitaṅgāre maddamānassa gacchato cīvare aṃsumattampi na jhāyi,",
  "atk-s0304a:729_9": "usmākāramattampi nāhosi.",
  "atk-s0304a:729_10": "Samāpattibalaṃ nāmetanti vadanti.",
  "atk-s0304a:729_11": "Evameva santāya phalasamāpattiyā vuṭṭhitassa bhikkhuno assāsapassāsā abbohārikā hontīti bhavaṅgasamayenevetaṃ kathitanti veditabbaṃ.",
  "atk-s0304a:730_0": "Tato vacīsaṅkhāroti tato paraṃ kiriyamayapavattavalañjanakāle vacīsaṅkhāro uppajjati.",
  "atk-s0304a:730_1": "Kiṃ bhavaṅgaṃ vitakkavicāre na samuṭṭhāpetīti?",
  "atk-s0304a:730_2": "Samuṭṭhāpeti.",
  "atk-s0304a:730_3": "Taṃsamuṭṭhānā pana vitakkavicārā vācaṃ abhisaṅkhātuṃ na sakkontīti kiriyamayapavattavalañjanakālenevetaṃ kathitaṃ.",
  "atk-s0304a:731_0": "Suññato phassotiādayo saguṇenāpi ārammaṇenāpi kathetabbā.",
  "atk-s0304a:731_1": "Saguṇena tāva suññatā nāma phalasamāpatti,",
  "atk-s0304a:731_2": "tāya sahajātaphassaṃ sandhāya “suññato phasso”ti vuttaṃ.",
  "atk-s0304a:731_3": "Animittappaṇihitesupi eseva nayo.",
  "atk-s0304a:731_4": "Ārammaṇena pana nibbānaṃ rāgādīhi suññattā suññatā nāma,",
  "atk-s0304a:731_5": "rāganimittādīnaṃ abhāvā animittaṃ,",
  "atk-s0304a:731_6": "rāgadosamohappaṇidhīnaṃ abhāvā appaṇihitaṃ,",
  "atk-s0304a:731_7": "suññataṃ nibbānaṃ ārammaṇaṃ katvā uppannaphalasamāpattisamphasso suññato nāma.",
  "atk-s0304a:731_8": "Animittappaṇihitesupi eseva nayo.",
  "atk-s0304a:732_0": "Aparā āgamaniyakathā nāma hoti.",
  "atk-s0304a:732_1": "Suññataanimittaappaṇihitāti hi vipassanāpi vuccati.",
  "atk-s0304a:732_2": "Tattha yo bhikkhu saṅkhāre aniccato pariggahetvā aniccato disvā aniccato vuṭṭhāti,",
  "atk-s0304a:732_3": "tassa vuṭṭhānagāminivipassanā animittā nāma hoti.",
  "atk-s0304a:732_4": "Yo dukkhato pariggahetvā dukkhato disvā dukkhato vuṭṭhāti,",
  "atk-s0304a:732_5": "tassa appaṇihitā nāma.",
  "atk-s0304a:732_6": "Yo anattato pariggahetvā anattato disvā anattato vuṭṭhāti,",
  "atk-s0304a:732_7": "tassa suññatā nāma.",
  "atk-s0304a:732_8": "Tattha animittavipassanāya maggo animitto nāma,",
  "atk-s0304a:732_9": "animittamaggassa phalaṃ animittaṃ nāma,",
  "atk-s0304a:732_10": "animittaphalasamāpattisahajāte phasse phusante “animitto phasso phusatī”ti vuccati.",
  "atk-s0304a:732_11": "Appaṇihitasuññatesupi eseva nayo.",
  "atk-s0304a:732_12": "Āgamaniyena kathite pana suññato vā phasso animitto vā phasso appaṇihito vā phassoti vikappo āpajjeyya,",
  "atk-s0304a:732_13": "tasmā saguṇena ceva ārammaṇena ca kathetabbaṃ.",
  "atk-s0304a:732_14": "Evañhi tayo phassā phusantīti sameti.",
  "atk-s0304a:733_0": "Vivekaninnantiādīsu nibbānaṃ viveko nāma.",
  "atk-s0304a:733_1": "Tasmiṃ viveke ninnaṃ onatanti vivekaninnaṃ.",
  "atk-s0304a:733_2": "Vivekapoṇanti aññato agantvā yena viveko,",
  "atk-s0304a:733_3": "tena vaṅkaṃ viya hutvā ṭhitanti vivekapoṇaṃ.",
  "atk-s0304a:733_4": "Yena viveko,",
  "atk-s0304a:733_5": "tena patamānaṃ viya ṭhitanti vivekapabbhāraṃ.",
  "atk-s0304a:734_0": "7. Godattasuttavaṇṇanā",
  "atk-s0304a:735_0": "349.",
  "atk-s0304a:735_1": "Sattame nānatthā ceva nānābyañjanā cāti byañjanampi nesaṃ nānaṃ, atthopi.",
  "atk-s0304a:735_2": "Tattha byañjanassa nānatā pākaṭā.",
  "atk-s0304a:735_3": "Attho pana appamāṇā cetovimutti bhūmantarato mahaggatā hoti rūpāvacarā,",
  "atk-s0304a:735_4": "ārammaṇato sattapaṇṇattiārammaṇā.",
  "atk-s0304a:735_5": "Ākiñcaññā bhūmantarato mahaggatā arūpāvacarā,",
  "atk-s0304a:735_6": "ārammaṇato navattabbārammaṇā.",
  "atk-s0304a:735_7": "Suññatā bhūmantarato kāmāvacarā,",
  "atk-s0304a:735_8": "ārammaṇato saṅkhārārammaṇā.",
  "atk-s0304a:735_9": "Vipassanā hi ettha suññatāti adhippetā.",
  "atk-s0304a:735_10": "Animittā bhūmantarato lokuttarā,",
  "atk-s0304a:735_11": "ārammaṇato nibbānārammaṇā.",
  "atk-s0304a:736_0": "Rāgo kho bhante pamāṇakaraṇotiādīsu yathā pabbatapāde pūtipaṇṇakasaṭaudakaṃ nāma hoti kāḷavaṇṇaṃ,",
  "atk-s0304a:736_1": "olokentānaṃ byāmasatagambhīraṃ viya khāyati,",
  "atk-s0304a:736_2": "yaṭṭhiṃ vā rajjuṃ vā gahetvā minantassa piṭṭhipādottharaṇamattampi na hoti;",
  "atk-s0304a:736_3": "evameva yāva rāgādayo nuppajjanti,",
  "atk-s0304a:736_4": "tāva puggalaṃ sañjānituṃ na sakkā hoti,",
  "atk-s0304a:736_5": "sotāpanno viya sakadāgāmī viya anāgāmī viya ca khāyati.",
  "atk-s0304a:736_6": "Yadā panassa rāgādayo uppajjanti,",
  "atk-s0304a:736_7": "tadā ratto duṭṭho mūḷhoti paññāyati.",
  "atk-s0304a:736_8": "Iti te “ettako aya”nti puggalassa pamāṇaṃ dassentāva uppajjantīti pamāṇakaraṇā nāma vuttā.",
  "atk-s0304a:737_0": "Yāvatā kho bhante appamāṇā cetovimuttiyoti yattakā appamāṇā cetovimuttiyo.",
  "atk-s0304a:737_1": "Kittakā pana tā?",
  "atk-s0304a:737_2": "Cattāro brahmavihārā,",
  "atk-s0304a:737_3": "cattāro maggā,",
  "atk-s0304a:737_4": "cattāri phalānīti dvādasa.",
  "atk-s0304a:737_5": "Tatra brahmavihārā pharaṇaappamāṇatāya appamāṇā,",
  "atk-s0304a:737_6": "sesā pamāṇakārakānaṃ kilesānaṃ abhāvena nibbānampi appamāṇameva,",
  "atk-s0304a:737_7": "cetovimutti pana na hoti,",
  "atk-s0304a:737_8": "tasmā na gahitaṃ.",
  "atk-s0304a:737_9": "Akuppāti arahattaphalacetovimutti.",
  "atk-s0304a:737_10": "Sā hi tāsaṃ sabbajeṭṭhikā,",
  "atk-s0304a:737_11": "tasmā “aggamakkhāyatī”ti vuttā.",
  "atk-s0304a:737_12": "Rāgo kho bhante kiñcananti rāgo uppajjitvā puggalaṃ kiñcati maddati palibundhati,",
  "atk-s0304a:737_13": "tasmā kiñcananti vutto.",
  "atk-s0304a:737_14": "Manussā kira goṇehi khalaṃ maddāpentā “kiñcehi kapila kiñcehi kāḷakā”ti vadanti.",
  "atk-s0304a:737_15": "Evaṃ maddanaṭṭho kiñcanaṭṭhoti veditabbo.",
  "atk-s0304a:737_16": "Dosamohesupieseva nayo.",
  "atk-s0304a:738_0": "Ākiñcaññā cetovimuttiyo nāma nava dhammā ākiñcaññāyatanaṃ maggaphalāni ca.",
  "atk-s0304a:738_1": "Tattha ākiñcaññāyatanaṃ kiñcanaṃ ārammaṇaṃ assa natthīti ākiñcaññaṃ.",
  "atk-s0304a:738_2": "Maggaphalāni kiñcanānaṃ maddanapalibundhanakilesānaṃ natthitāya ākiñcaññāni,",
  "atk-s0304a:738_3": "nibbānampi ākiñcaññaṃ,",
  "atk-s0304a:738_4": "cetovimutti pana na hoti,",
  "atk-s0304a:738_5": "tasmā na gahitaṃ.",
  "atk-s0304a:739_0": "Rāgo kho bhante nimittakaraṇotiādīsu yathā nāma dvinnaṃ kulānaṃ sadisā dve vacchakā honti.",
  "atk-s0304a:739_1": "Yāva tesaṃ lakkhaṇaṃ na kataṃ hoti,",
  "atk-s0304a:739_2": "tāva “ayaṃ asukakulassa vacchako,",
  "atk-s0304a:739_3": "ayaṃ asukakulassā”ti na sakkā hoti jānituṃ.",
  "atk-s0304a:739_4": "Yadā pana tesaṃ tisūlādīsu aññataraṃ lakkhaṇaṃ kataṃ hoti,",
  "atk-s0304a:739_5": "tadā sakkā hoti jānituṃ.",
  "atk-s0304a:739_6": "Evameva yāva puggalassa rāgo nuppajjati,",
  "atk-s0304a:739_7": "tāva na sakkā hoti jānituṃ “ariyo vā puthujjano vā”ti.",
  "atk-s0304a:739_8": "Rāgo panassa uppajjamānova “sarāgo nāma ayaṃ puggalo”ti sañjānananimittaṃ karonto viya uppajjati,",
  "atk-s0304a:739_9": "tasmā nimittakaraṇoti vutto.",
  "atk-s0304a:739_10": "Dosamohesupi eseva nayo.",
  "atk-s0304a:740_0": "Animittā cetovimuttiyo nāma terasa dhammā vipassanā,",
  "atk-s0304a:740_1": "cattāro āruppā,",
  "atk-s0304a:740_2": "cattāro maggā,",
  "atk-s0304a:740_3": "cattāri phalāni.",
  "atk-s0304a:740_4": "Tattha vipassanā niccanimittaṃ sukhanimittaṃ attanimittaṃ ugghāṭetīti animittā nāma.",
  "atk-s0304a:740_5": "Cattāro āruppā rūpanimittassa abhāvā animittā nāma.",
  "atk-s0304a:740_6": "Maggaphalāni nimittakarānaṃ kilesānaṃ abhāvena animittāni,",
  "atk-s0304a:740_7": "nibbānampi animittameva,",
  "atk-s0304a:740_8": "taṃ pana cetovimutti na hoti,",
  "atk-s0304a:740_9": "tasmā na gahitaṃ.",
  "atk-s0304a:740_10": "Atha kasmā suññatā cetovimutti na gahitāti?",
  "atk-s0304a:740_11": "Sā “suññā rāgenā”tiādivacanato sabbattha anupaviṭṭhāva,",
  "atk-s0304a:740_12": "tasmā visuṃ na gahitāti.",
  "atk-s0304a:741_0": "Ekatthāti ārammaṇavasena ekatthā “appamāṇaṃ ākiñcaññaṃ suññataṃ animitta”nti hi sabbānetāni nibbānasseva nāmāni.",
  "atk-s0304a:741_1": "Iti iminā pariyāyena ekatthā.",
  "atk-s0304a:741_2": "Aññasmiṃ pana ṭhāne appamāṇāpi hoti,",
  "atk-s0304a:741_3": "aññasmiṃ ākiñcaññā,",
  "atk-s0304a:741_4": "aññasmiṃ suññatā,",
  "atk-s0304a:741_5": "aññasmiṃ animittāti iminā pariyāyena nānābyañjanāti.",
  "atk-s0304a:742_0": "8. Nigaṇṭhanāṭaputtasuttavaṇṇanā",
  "atk-s0304a:743_0": "350.",
  "atk-s0304a:743_1": "Aṭṭhame tenupasaṅkamīti sayaṃ āgatāgamo viññātasāsano anāgāmī ariyasāvako samāno kasmā naggabhoggaṃ nissirikaṃ nigaṇṭhaṃ upasaṅkamīti?",
  "atk-s0304a:743_2": "Upavādamocanatthañceva vādāropanatthañca.",
  "atk-s0304a:743_3": "Nigaṇṭhā kira “samaṇassa gotamassa sāvakā thaddhakhadirakhāṇukasadisā,",
  "atk-s0304a:743_4": "kenaci saddhiṃ paṭisanthārampi na karontī”ti upavadanti,",
  "atk-s0304a:743_5": "tassa upavādassa mocanatthañca,",
  "atk-s0304a:743_6": "“vādañcassa āropessāmī”ti upasaṅkami.",
  "atk-s0304a:743_7": "Na khvāhaṃ ettha bhante bhagavato saddhāya gacchāmīti yassa ñāṇena asacchikataṃ hoti.",
  "atk-s0304a:743_8": "So “evaṃ kireta”nti aññassa saddhāya gaccheyya,",
  "atk-s0304a:743_9": "mayā pana ñāṇenetaṃ sacchikataṃ,",
  "atk-s0304a:743_10": "tasmā nāhaṃ ettha bhagavato saddhāya gacchāmīti dīpento evamāha.",
  "atk-s0304a:744_0": "Ulloketvāti kāyaṃ unnāmetvā kucchiṃ nīharitvā gīvaṃ paggayha sabbaṃ disaṃ pekkhamāno ulloketvā.",
  "atk-s0304a:744_1": "Bādhetabbaṃ maññeyyāti yathā vinivijjhitvā na nikkhamati,",
  "atk-s0304a:744_2": "evaṃ paṭibāhitabbaṃ maññeyya bandhitabbaṃ vā.",
  "atk-s0304a:744_3": "Sahadhammikāti sakāraṇā.",
  "atk-s0304a:744_4": "Atha maṃ paṭihareyyāsi saddhiṃ nigaṇṭhaparisāyāti etesaṃ atthe ñāte atha me nigaṇṭhaparisāya saddhiṃ abhigaccheyyāsi,",
  "atk-s0304a:744_5": "patīhārassa me santikaṃ āgantvā attano āgatabhāvaṃ jānāpeyyāsīti attho.",
  "atk-s0304a:744_6": "Eko pañhoti eko pañhamaggo,",
  "atk-s0304a:744_7": "ekaṃ pañhagavesananti attho.",
  "atk-s0304a:744_8": "Eko uddesoti ekaṃ nāma kinti?",
  "atk-s0304a:744_9": "Ayaṃ eko uddeso.",
  "atk-s0304a:744_10": "Ekaṃ veyyākaraṇanti “sabbe sattā āhāraṭṭhitikā”ti idaṃ ekaṃ veyyākaraṇaṃ.",
  "atk-s0304a:744_11": "Evaṃ sabbattha attho veditabbo.",
  "atk-s0304a:745_0": "9. Acelakassapasuttavaṇṇanā",
  "atk-s0304a:746_0": "351.",
  "atk-s0304a:746_1": "Navame kīvaciraṃ pabbajitassāti kīvaciro kālo pabbajitassāti attho.",
  "atk-s0304a:746_2": "Uttari manussadhammāti manussadhammo nāma dasakusalakammapathā,",
  "atk-s0304a:746_3": "tato manussadhammato uttari.",
  "atk-s0304a:746_4": "Alamariyañāṇadassanavisesoti ariyabhāvaṃ kātuṃ samatthatāya alamariyoti saṅkhāto ñāṇadassanaviseso.",
  "atk-s0304a:746_5": "Naggeyyāti naggabhāvato.",
  "atk-s0304a:746_6": "Muṇḍeyyāti muṇḍabhāvato.",
  "atk-s0304a:746_7": "Pavāḷanipphoṭanāyāti pāvaḷanipphoṭanato,",
  "atk-s0304a:746_8": "bhūmiyaṃ nisīdantassa ānisadaṭṭhāne laggānaṃ paṃsurajavālikānaṃ phoṭanatthaṃ gahitamorapiñchamattatoti attho.",
  "atk-s0304a:747_0": "10. Gilānadassanasuttavaṇṇanā",
  "atk-s0304a:748_0": "352.",
  "atk-s0304a:748_1": "Dasame ārāmadevatāti pupphārāmaphalārāmesu adhivatthā devatā.",
  "atk-s0304a:748_2": "Vanadevatāti vanasaṇḍesu adhivatthā devatā.",
  "atk-s0304a:748_3": "Rukkhadevatāti mattarājakāle vessavaṇo ca devatāti evaṃ tesu tesu rukkhesu adhivatthā devatā.",
  "atk-s0304a:748_4": "Osadhitiṇavanappatīsūti harītakāmalakīādīsu muñjapabbajādīsu vanajeṭṭharukkhesu ca adhivatthā devatā.",
  "atk-s0304a:748_5": "Saṃgammāti sannipatitvā.",
  "atk-s0304a:748_6": "Samāgammāti tato tato samāgantvā.",
  "atk-s0304a:748_7": "Paṇidhehīti patthanāvasena ṭhapehi.",
  "atk-s0304a:748_8": "Ijjhissati sīlavato cetopaṇidhīti samijjhissati sīlavantassa cittapatthanā.",
  "atk-s0304a:748_9": "Dhammikoti dasakusaladhammasamannāgato agatigamanarahito.",
  "atk-s0304a:748_10": "Dhammarājāti tasseva vevacanaṃ,",
  "atk-s0304a:748_11": "dhammena vā laddharajjattā dhammarājā.",
  "atk-s0304a:748_12": "Tasmāti “yasmā tena hi,",
  "atk-s0304a:748_13": "ayyaputta,",
  "atk-s0304a:748_14": "amhepi ovadāhī”ti vadatha, tasmā.",
  "atk-s0304a:748_15": "Appaṭivibhattanti “idaṃ bhikkhūnaṃ dassāma,",
  "atk-s0304a:748_16": "idaṃ attanā bhuñjissāmā”ti evaṃ avibhattaṃ bhikkhūhi saddhiṃ sādhāraṇameva bhavissatīti.",
  "atk-s0304a:749_0": "Cittasaṃyuttavaṇṇanā niṭṭhitā.",
  "atk-s0304a:752_0": "8. Gāmaṇisaṃyuttaṃ",
  "atk-s0304a:753_0": "1. Caṇḍasuttavaṇṇanā",
  "atk-s0304a:754_0": "353.",
  "atk-s0304a:754_1": "Gāmaṇisaṃyuttassa paṭhame caṇḍo gāmaṇīti dhammasaṅgāhakattherehi caṇḍoti gahitanāmo eko gāmaṇi.",
  "atk-s0304a:754_2": "Pātukarotīti bhaṇḍantaṃ paṭibhaṇḍanto akkosantaṃ paccakkosanto paharantaṃ paṭipaharanto pākaṭaṃ karotīti dasseti.",
  "atk-s0304a:754_3": "Na pātukarotīti akkuṭṭhopi pahaṭopi kiñci paccanīkaṃ akarontoti dasseti.",
  "atk-s0304a:755_0": "2. Tālapuṭasuttavaṇṇanā",
  "atk-s0304a:756_0": "354.",
  "atk-s0304a:756_1": "Dutiye tālapuṭoti evaṃnāmako.",
  "atk-s0304a:756_2": "Tassa kira bandhanā pamuttatālapakkavaṇṇo viya mukhavaṇṇo vippasanno ahosi,",
  "atk-s0304a:756_3": "tenassa tālapuṭoti nāmaṃ akaṃsu.",
  "atk-s0304a:756_4": "Svāyaṃ abhinīhārasampanno pacchimabhavikapuggalo.",
  "atk-s0304a:756_5": "Yasmā pana paṭisandhi nāma aniyatā ākāse khittadaṇḍasadisā,",
  "atk-s0304a:756_6": "tasmā esa naṭakule nibbatti.",
  "atk-s0304a:756_7": "Vuḍḍhippatto pana naṭasippe aggo hutvā sakalajambudīpe pākaṭo jāto.",
  "atk-s0304a:756_8": "Tassa pañca sakaṭasatāni pañca mātugāmasatāni parivāro,",
  "atk-s0304a:756_9": "bhariyāyapissa tāvatakāvāti mātugāmasahassena ceva sakaṭasahassena ca saddhiṃ yaṃ yaṃ nagaraṃ vā nigamaṃ vā pavisati,",
  "atk-s0304a:756_10": "tatthassa puretarameva satasahassaṃ denti.",
  "atk-s0304a:756_11": "Samajjavesaṃ gaṇhitvā pana mātugāmasahassena saddhiṃ kīḷaṃ karontassa yaṃ hatthūpagapādūpagādiābharaṇajātaṃ khipanti,",
  "atk-s0304a:756_12": "tassa pariyanto natthi.",
  "atk-s0304a:756_13": "So taṃdivasaṃ mātugāmasahassaparivārito rājagahe kīḷaṃ katvā paripakkañāṇattā saparivārova yena bhagavā tenupasaṅkami.",
  "atk-s0304a:757_0": "Saccālikenāti saccena ca alikena ca.",
  "atk-s0304a:757_1": "Tiṭṭhatetanti tiṭṭhatu etaṃ.",
  "atk-s0304a:757_2": "Rajanīyāti rāgappaccayā mukhato pañcavaṇṇasuttanīharaṇavātavuṭṭhidassanādayo aññe ca kāmassādasaṃyuttākāradassanakā abhinayā.",
  "atk-s0304a:757_3": "Bhiyyosomattāyāti adhikappamāṇattāya.",
  "atk-s0304a:757_4": "Dosanīyāti dosappaccayā hatthapādacchedādidassanākārā.",
  "atk-s0304a:757_5": "Mohanīyāti mohappaccayā udakaṃ gahetvā telakaraṇaṃ,",
  "atk-s0304a:757_6": "telaṃ gahetvā udakakaraṇanti evamādayo māyāpabhedā.",
  "atk-s0304a:758_0": "Pahāso nāma nirayoti visuṃ pahāsanāmako nirayo nāma natthi,",
  "atk-s0304a:758_1": "avīcisseva pana ekasmiṃ koṭṭhāse naccantā viya gāyantā viya ca naṭavesaṃ gahetvāva paccanti,",
  "atk-s0304a:758_2": "taṃ sandhāyetaṃ vuttaṃ. Nāhaṃ, bhante,",
  "atk-s0304a:758_3": "etaṃ rodāmīti ahaṃ, bhante,",
  "atk-s0304a:758_4": "etaṃ bhagavato byākaraṇaṃ na rodāmīti evaṃ sakammakavasenettha attho veditabbo,",
  "atk-s0304a:758_5": "na assuvimocanamattena.",
  "atk-s0304a:758_6": "“Mataṃ vā ammarodantī”tiādayo cettha aññepi vohārā veditabbā.",
  "atk-s0304a:759_0": "3-5. Yodhājīvasuttādivaṇṇanā",
  "atk-s0304a:760_0": "355- 357.",
  "atk-s0304a:760_1": "Tatiye yodhājīvoti yuddhena jīvikaṃ kappanako dhammasaṅgāhakattherehi evaṃ gahitanāmo.",
  "atk-s0304a:760_2": "Ussahati vāyamatīti ussāhaṃ vāyāmaṃ karoti.",
  "atk-s0304a:760_3": "Pariyāpādentīti maraṇaṃ paṭipajjāpenti.",
  "atk-s0304a:760_4": "Dukkaṭanti duṭṭhu kataṃ.",
  "atk-s0304a:760_5": "Duppaṇihitanti duṭṭhu ṭhapitaṃ.",
  "atk-s0304a:760_6": "Parajito nāma nirayoti ayampi na visuṃ eko nirayo,",
  "atk-s0304a:760_7": "avīcisseva pana ekasmiṃ koṭṭhāse pañcāvudhasannaddhā phalakahatthā hatthiassarathe āruyha saṅgāme yujjhantā viya paccanti,",
  "atk-s0304a:760_8": "taṃ sandhāyetaṃ vuttaṃ.",
  "atk-s0304a:760_9": "Catutthapañcamesupi eseva nayo.",
  "atk-s0304a:761_0": "6. Asibandhakaputtasuttavaṇṇanā",
  "atk-s0304a:762_0": "358.",
  "atk-s0304a:762_1": "Chaṭṭhe pacchābhūmakāti pacchābhūmivāsino.",
  "atk-s0304a:762_2": "Kāmaṇḍalukāti sakamaṇḍaluno.",
  "atk-s0304a:762_3": "Sevālamālikāti pātova udakato sevālañceva uppalādīni ca gahetvā udakasuddhikabhāvajānanatthāya mālaṃ katvā piḷandhanakā.",
  "atk-s0304a:762_4": "Udakorohakāti sāyaṃpātaṃ udakaṃ orohanakā.",
  "atk-s0304a:762_5": "Uyyāpentīti upari yāpenti.",
  "atk-s0304a:762_6": "Saññāpentīti sammā ñāpenti.",
  "atk-s0304a:762_7": "Saggaṃ nāma okkāmentīti parivāretvā ṭhitā “gaccha, bho,",
  "atk-s0304a:762_8": "brahmalokaṃ, gaccha, bho,",
  "atk-s0304a:762_9": "brahmaloka”nti vadantā saggaṃ pavesenti.",
  "atk-s0304a:762_10": "Anuparisakkeyyāti anuparigaccheyya.",
  "atk-s0304a:762_11": "Ummujjāti ummujja uṭṭhaha.",
  "atk-s0304a:762_12": "Thalamuplavāti thalamabhiruha.",
  "atk-s0304a:762_13": "Tatra yāssāti tatra yā bhaveyya.",
  "atk-s0304a:762_14": "Sakkharā vā kaṭhalā vāti sakkharā ca kaṭhalā ca.",
  "atk-s0304a:762_15": "Sā adhogāmī assāti sā adho gaccheyya,",
  "atk-s0304a:762_16": "heṭṭhāgāmī bhaveyya.",
  "atk-s0304a:762_17": "Adhogacchāti heṭṭhā gaccha.",
  "atk-s0304a:763_0": "7. Khettūpamasuttavaṇṇanā",
  "atk-s0304a:764_0": "359.",
  "atk-s0304a:764_1": "Sattame jaṅgalanti thaddhaṃ na mudu.",
  "atk-s0304a:764_2": "Ūsaranti sañjātaloṇaṃ.",
  "atk-s0304a:764_3": "Pāpabhūmīti lāmakabhūmibhāgaṃ.",
  "atk-s0304a:764_4": "Maṃdīpātiādīsu ahaṃ dīpo patiṭṭhā etesanti maṃdīpā.",
  "atk-s0304a:764_5": "Ahaṃ leṇo allīyanaṭṭhānaṃ etesanti maṃleṇā.",
  "atk-s0304a:764_6": "Ahaṃ tāṇaṃ rakkhā etesanti maṃtāṇā.",
  "atk-s0304a:764_7": "Ahaṃ saraṇaṃ bhayanāsanaṃ etesanti maṃsaraṇā.",
  "atk-s0304a:764_8": "Viharantīti maṃ evaṃ katvā viharanti.",
  "atk-s0304a:765_0": "Gobhattampīti dhaññaphalassa abhāvena lāyitvā kalāpakalāpaṃ bandhitvā ṭhapitaṃ gimhakāle gunnampi khādanaṃ bhavissatīti attho.",
  "atk-s0304a:765_1": "Udakamaṇikoti kucchiyaṃ maṇikamekhalāya evaṃ laddhanāmo bhājanaviseso.",
  "atk-s0304a:765_2": "Ahārī aparihārīti udakaṃ na harati na pariharati,",
  "atk-s0304a:765_3": "na pariyādiyatīti attho.",
  "atk-s0304a:765_4": "Iti imasmiṃ sutte sakkaccadhammadesanāva kathitā.",
  "atk-s0304a:765_5": "Buddhānañhi asakkaccadhammadesanā nāma natthi.",
  "atk-s0304a:765_6": "Sīhasamānavuttino hi buddhā,",
  "atk-s0304a:765_7": "yathā sīho pabhinnavaravāraṇassapi sasabiḷārādīnampi gahaṇatthāya ekasadisameva vegaṃ karoti,",
  "atk-s0304a:765_8": "evaṃ buddhāpi ekassa desentāpi dvinnaṃ bahūnaṃ bhikkhuparisāya bhikkhuniupāsakaupāsikāparisāyapi titthiyānampi desentā sakkaccameva desenti.",
  "atk-s0304a:765_9": "Catasso pana parisā saddahitvā okappetvā suṇantīti tāsaṃ desanā sakkaccadesanā nāma jātā.",
  "atk-s0304a:766_0": "8. Saṅkhadhamasuttavaṇṇanā",
  "atk-s0304a:767_0": "360.",
  "atk-s0304a:767_1": "Aṭṭhame yaṃbahulaṃ yaṃbahulanti iminā nigaṇṭho attanāva attano vādaṃ bhindati.",
  "atk-s0304a:767_2": "Tasmā bhagavā evaṃ sante na koci āpāyikotiādimāha.",
  "atk-s0304a:767_3": "Purimāni pana cattāri padāni diṭṭhiyā paccayā honti.",
  "atk-s0304a:767_4": "Tasmā tesupi ādīnavaṃ dassento idha, gāmaṇi,",
  "atk-s0304a:767_5": "ekacco satthā evaṃvādī hotītiādimāha.",
  "atk-s0304a:767_6": "Tattha ahampamhīti ahampi amhi.",
  "atk-s0304a:768_0": "Mettāsahagatenātiādīsu yaṃ vattabbaṃ,",
  "atk-s0304a:768_1": "taṃ sabbaṃ saddhiṃ bhāvanānayena visuddhimagge vuttameva.",
  "atk-s0304a:768_2": "Seyyathāpi, gāmaṇi,",
  "atk-s0304a:768_3": "balavā saṅkhadhamotiādi pana idha apubbaṃ.",
  "atk-s0304a:768_4": "Tattha balavāti balasampanno.",
  "atk-s0304a:768_5": "Saṅkhadhamoti saṅkhadhamako.",
  "atk-s0304a:768_6": "Appakasirenāti akicchena adukkhena.",
  "atk-s0304a:768_7": "Dubbalo hi saṅkhadhamo saṅkhaṃ dhamantopi na sakkoti catasso disā sarena viññāpetuṃ,",
  "atk-s0304a:768_8": "nāssa saṅkhasaddo sabbato pharati,",
  "atk-s0304a:768_9": "balavato pana vipphāriko hoti,",
  "atk-s0304a:768_10": "tasmā “balavā”ti āha.",
  "atk-s0304a:769_0": "Mettāya cetovimuttiyāti ettha “mettā”ti vutte upacāropi appanāpi vaṭṭati,",
  "atk-s0304a:769_1": "“cetovimuttī”ti vutte pana appanāva vaṭṭati.",
  "atk-s0304a:769_2": "Yaṃ pamāṇakataṃ kammanti pamāṇakataṃ kammaṃ nāma kāmāvacaraṃ vuccati,",
  "atk-s0304a:769_3": "appamāṇakataṃ kammaṃ nāma rūpāvacaraṃ.",
  "atk-s0304a:769_4": "Tañhi pamāṇaṃ atikkamitvā odhisakaanodhisakadisāpharaṇavasena vaḍḍhetvā katattā appamāṇakatanti vuccati.",
  "atk-s0304a:770_0": "Na taṃ tatrāvasissati,",
  "atk-s0304a:770_1": "na taṃ tatrāvatiṭṭhatīti taṃ kāmāvacarakammaṃ tasmiṃ rūpārūpāvacarakamme na ohīyati na tiṭṭhati.",
  "atk-s0304a:770_2": "Kiṃ vuttaṃ hoti?",
  "atk-s0304a:770_3": "Taṃ kāmāvacarakammaṃ tassa rūpārūpāvacarakammassa antarā laggituṃ vā ṭhātuṃ vā rūpārūpāvacarakammaṃ pharitvā",
  "atk-s0304a:770_4": "pariyādiyitvā attano okāsaṃ gahetvā patiṭṭhātuṃ vā na sakkoti.",
  "atk-s0304a:770_5": "Atha kho rūpārūpāvacarakammameva kāmāvacaraṃ mahogho viya parittaṃ udakaṃ pharitvā pariyādiyitvā attano okāsaṃ katvā tiṭṭhati,",
  "atk-s0304a:770_6": "tassa vipākaṃ paṭibāhitvā sayameva brahmasahabyataṃ upanetīti.",
  "atk-s0304a:770_7": "Iti idaṃ suttaṃ ādimhi kilesavasena vuṭṭhāya avasāne brahmavihāravasena gahitattā yathānusandhināva gataṃ.",
  "atk-s0304a:771_0": "9. Kulasuttavaṇṇanā",
  "atk-s0304a:772_0": "361.",
  "atk-s0304a:772_1": "Navame dubbhikkhāti dullabhabhikkhā.",
  "atk-s0304a:772_2": "Dvīhitikāti “jīvissāma nu kho na nu kho”ti evaṃ pavattaīhitikā.",
  "atk-s0304a:772_3": "“Duhitikā”tipi pāṭho.",
  "atk-s0304a:772_4": "Ayameva attho.",
  "atk-s0304a:772_5": "Dukkhā īhiti ettha na sakkā koci payogo sukhena kātunti duhitikā.",
  "atk-s0304a:772_6": "Tattha tattha matamanussānaṃ vippakiṇṇāni setāni aṭṭhikāni etthāti setaṭṭhikā.",
  "atk-s0304a:772_7": "Salākāvuttāti salākamattavuttā,",
  "atk-s0304a:772_8": "yaṃ tattha vuttaṃ vāpitaṃ,",
  "atk-s0304a:772_9": "taṃ salākamattameva ahosi,",
  "atk-s0304a:772_10": "phale na janayatīti attho.",
  "atk-s0304a:773_0": "Uggilitunti dve ante mocetvā kathetuṃ asakkonto uggilituṃ bahi nīharituṃ na sakkhīti.",
  "atk-s0304a:773_1": "Ogilitunti pucchāya dosaṃ disvā hāretuṃ asakkonto ogilituṃ anto pavesetuṃ na sakkhīti.",
  "atk-s0304a:774_0": "Ito so gāmaṇi ekanavutikappeti bhagavā kathayamānova yāva nikkhanto nāsikavāto na puna pavisati,",
  "atk-s0304a:774_1": "tāvatakena kālena ekanavutikappe anussari “atthi nu kho kiñci kule pakkabhikkhādānena upahatapubba”nti parijānanatthaṃ.",
  "atk-s0304a:774_2": "Athekampi apassanto “ito so,",
  "atk-s0304a:774_3": "gāmaṇī”tiādimāha.",
  "atk-s0304a:774_4": "Idāni dānādīnaṃ ānisaṃsaṃ kathento atha kho yāni tāni kulāni aḍḍhānīti dhammadesanaṃ ārabhi.",
  "atk-s0304a:774_5": "Tattha dānasambhūtānīti dānena sambhūtāni nibbattāni.",
  "atk-s0304a:774_6": "Sesapadadvayepi eseva nayo.",
  "atk-s0304a:774_7": "Ettha pana saccaṃ nāma saccavāditā.",
  "atk-s0304a:774_8": "Sāmaññaṃ nāma sesasīlaṃ.",
  "atk-s0304a:774_9": "Vikiratīti ayogena vaḷañjento vippakirati.",
  "atk-s0304a:774_10": "Vidhamatīti dhamento viya nāseti.",
  "atk-s0304a:774_11": "Viddhaṃsetīti nāseti.",
  "atk-s0304a:774_12": "Aniccatāti hutvā abhāvo bahunāpi kālena saṅgatānaṃ khaṇeneva antaradhānaṃ.",
  "atk-s0304a:775_0": "10. Maṇicūḷakasuttavaṇṇanā",
  "atk-s0304a:776_0": "362.",
  "atk-s0304a:776_1": "Dasame taṃ parisaṃ etadavocāti tassa kira evaṃ ahosi “kulaputtā pabbajantā puttadārañceva jātarūparajatañca pahāyeva pabbajanti,",
  "atk-s0304a:776_2": "na ca sakkā yaṃ pahāya pabbajitā,",
  "atk-s0304a:776_3": "taṃ tehi gahetu”nti nayaggāhe ṭhatvā “mā ayyo”tiādivacanaṃ avoca.",
  "atk-s0304a:776_4": "Ekaṃsenetanti etaṃ pañcakāmaguṇakappanaṃ assamaṇadhammo asakyaputtiyadhammoti ekaṃsena dhāreyyāsi.",
  "atk-s0304a:777_0": "Tiṇanti senāsanacchadanatiṇaṃ.",
  "atk-s0304a:777_1": "Pariyesitabbanti tiṇacchadane vā iṭṭhakacchadane vā gehe palujjante yehi taṃ kāritaṃ,",
  "atk-s0304a:777_2": "tesaṃ santikaṃ gantvā “tumhehi kāritasenāsanaṃ ovassati,",
  "atk-s0304a:777_3": "na sakkā tattha vasitu”nti ācikkhitabbaṃ.",
  "atk-s0304a:777_4": "Manussā sakkontā karissanti,",
  "atk-s0304a:777_5": "asakkontā “tumhe vaḍḍhakiṃ gahetvā kārāpetha,",
  "atk-s0304a:777_6": "mayaṃ te saññāpessāmā”ti vakkhanti.",
  "atk-s0304a:777_7": "Evaṃ vutte kāretvā tesaṃ ācikkhitabbaṃ.",
  "atk-s0304a:777_8": "Manussā vaḍḍhakīnaṃ dātabbaṃ dassanti.",
  "atk-s0304a:777_9": "Sace āvāsasāmikā natthi,",
  "atk-s0304a:777_10": "aññesampi bhikkhācāravattena ārocetvā kāretuṃ vaṭṭati.",
  "atk-s0304a:777_11": "Idaṃ sandhāya “pariyesitabba”nti vuttaṃ.",
  "atk-s0304a:778_0": "Dārunti senāsane gopānasiādīsu palujjamānesu tadatthāya dāruṃ.",
  "atk-s0304a:778_1": "Sakaṭanti gihivikataṃ katvā tāvakālikasakaṭaṃ.",
  "atk-s0304a:778_2": "Na kevalañca sakaṭameva,",
  "atk-s0304a:778_3": "aññampi vāsipharasukuddālādiupakaraṇaṃ evaṃ pariyesituṃ vaṭṭati.",
  "atk-s0304a:778_4": "Purisoti hatthakammavasena puriso pariyesitabbo.",
  "atk-s0304a:778_5": "Yaṃkiñci hi purisaṃ “hatthakammaṃ, āvuso,",
  "atk-s0304a:778_6": "katvā dassasī”ti vatvā “dassāmi,",
  "atk-s0304a:778_7": "bhante,”ti vutte “idañcidañca karohī”ti yaṃ icchati,",
  "atk-s0304a:778_8": "taṃ kāretuṃ vaṭṭati.",
  "atk-s0304a:778_9": "Na tvevāhaṃ, gāmaṇi,",
  "atk-s0304a:778_10": "kenaci pariyāyenāti jātarūparajataṃ panāhaṃ kenacipi kāraṇena pariyesitabbanti na vadāmi.",
  "atk-s0304a:779_0": "11. Bhadrakasuttavaṇṇanā",
  "atk-s0304a:780_0": "363.",
  "atk-s0304a:780_1": "Ekādasame mallesūti evaṃnāmake janapade.",
  "atk-s0304a:780_2": "Vadhenāti māraṇena.",
  "atk-s0304a:780_3": "Jāniyāti dhanajāniyā.",
  "atk-s0304a:780_4": "Akālikena pattenāti na kālantarena pattena,",
  "atk-s0304a:780_5": "kālaṃ anatikkamitvāva pattenāti attho.",
  "atk-s0304a:780_6": "Ciravāsī nāma kumāroti evaṃnāmako tassa putto.",
  "atk-s0304a:780_7": "Bahi āvasathe paṭivasatīti bahinagare kiñcideva sippaṃ uggaṇhanto vasati.",
  "atk-s0304a:780_8": "Imasmiṃ sutte vaṭṭadukkhaṃ kathitaṃ.",
  "atk-s0304a:781_0": "12. Rāsiyasuttavaṇṇanā",
  "atk-s0304a:782_0": "364.",
  "atk-s0304a:782_1": "Dvādasame rāsiyoti rāsiṃ katvā pañhassa pucchitattā rāsiyoti evaṃ dhammasaṅgāhakattherehi gahitanāmo.",
  "atk-s0304a:782_2": "Tapassinti tapanissitakaṃ.",
  "atk-s0304a:782_3": "Lūkhajīvinti lūkhajīvikaṃ.",
  "atk-s0304a:782_4": "Antāti koṭṭhāsā.",
  "atk-s0304a:782_5": "Gāmoti gāmmo.",
  "atk-s0304a:782_6": "Gammotipi pāṭho,",
  "atk-s0304a:782_7": "gāmavāsīnaṃ dhammoti attho.",
  "atk-s0304a:782_8": "Attakilamathānuyogoti attano kilamathānuyogo,",
  "atk-s0304a:782_9": "sarīradukkhakaraṇanti attho.",
  "atk-s0304a:783_0": "Kasmā panettha kāmasukhallikānuyogo gahito,",
  "atk-s0304a:783_1": "kasmā attakilamathānuyogo,",
  "atk-s0304a:783_2": "kasmā majjhimā paṭipadāti?",
  "atk-s0304a:783_3": "Kāmasukhallikānuyogo tāva kāmabhogīnaṃ dassanatthaṃ gahito,",
  "atk-s0304a:783_4": "attakilamathānuyogo tapanissitakānaṃ,",
  "atk-s0304a:783_5": "majjhimā paṭipadā tiṇṇaṃ nijjaravatthūnaṃ dassanatthaṃ gahitā.",
  "atk-s0304a:783_6": "Kiṃ etesaṃ dassane payojananti?",
  "atk-s0304a:783_7": "Ime dve ante pahāya tathāgato majjhimāya paṭipadāya sammāsambodhiṃ patto.",
  "atk-s0304a:783_8": "So kāmabhoginopi na sabbe garahati na pasaṃsati,",
  "atk-s0304a:783_9": "tapanissitakepi na sabbe garahati na pasaṃsati,",
  "atk-s0304a:783_10": "garahitabbayuttakeyeva garahati,",
  "atk-s0304a:783_11": "pasaṃsitabbayuttake pasaṃsatīti imassatthassa pakāsanaṃ etesaṃ dassane payojananti veditabbaṃ.",
  "atk-s0304a:784_0": "Idāni tamatthaṃ pakāsento tayo khome, gāmaṇi,",
  "atk-s0304a:784_1": "kāmabhoginotiādimāha.",
  "atk-s0304a:784_2": "Tattha sāhasenāti sāhasikakammena.",
  "atk-s0304a:784_3": "Na saṃvibhajatīti mittasahāyasandiṭṭhasambhattānaṃ saṃvibhāgaṃ na karoti.",
  "atk-s0304a:784_4": "Na puññāni karotīti anāgatabhavassa paccayabhūtāni puññāni na karoti.",
  "atk-s0304a:784_5": "Dhammādhammenāti dhammena ca adhammena ca.",
  "atk-s0304a:784_6": "Ṭhānehīti kāraṇehi.",
  "atk-s0304a:784_7": "Sacchikarotīti kathaṃ attānaṃ ātāpento paritāpento sacchikaroti?",
  "atk-s0304a:784_8": "Caturaṅgavīriyavasena ca dhutaṅgavasena ca.",
  "atk-s0304a:784_9": "Tisso sandiṭṭhikā nijjarāti ettha ekopi maggo tiṇṇaṃ kilesānaṃ nijjaraṇatāya tisso nijjarāti vuttoti.",
  "atk-s0304a:785_0": "13. Pāṭaliyasuttavaṇṇanā",
  "atk-s0304a:786_0": "365.",
  "atk-s0304a:786_1": "Terasame dūteyyānīti dūtakammāni paṇṇāni ceva mukhasāsanāni ca.",
  "atk-s0304a:786_2": "Pāṇātipātañcāhanti idaṃ kasmā āraddhaṃ?",
  "atk-s0304a:786_3": "Na kevalaṃ ahaṃ māyaṃ jānāmi,",
  "atk-s0304a:786_4": "aññampi idañcidañca jānāmīti sabbaññubhāvadassanatthaṃ āraddhaṃ. Santi hi, gāmaṇi,",
  "atk-s0304a:786_5": "eke samaṇabrāhmaṇāti idaṃ sesasamaṇabrāhmaṇānaṃ laddhiṃ dassetvā tassā pajahāpanatthaṃ āraddhaṃ.",
  "atk-s0304a:787_0": "Mālī kuṇḍalīti mālāya mālī,",
  "atk-s0304a:787_1": "kuṇḍalehi kuṇḍalī.",
  "atk-s0304a:787_2": "Itthikāmehīti itthīhi saddhiṃ kāmā itthikāmā,",
  "atk-s0304a:787_3": "tehi itthikāmehi.",
  "atk-s0304a:787_4": "Āvasathāgāranti kulagharassa ekasmiṃ ṭhāne ekekasseva sukhanivāsatthāya kataṃ vāsāgāraṃ.",
  "atk-s0304a:787_5": "Tenāhaṃ yathāsatti yathābalaṃ saṃvibhajāmīti tassāhaṃ attano sattianurūpena ceva balānurūpena ca saṃvibhāgaṃ karomi.",
  "atk-s0304a:787_6": "Alanti yuttaṃ.",
  "atk-s0304a:787_7": "Kaṅkhaniye ṭhāneti kaṅkhitabbe kāraṇe.",
  "atk-s0304a:787_8": "Cittasamādhinti tasmiṃ dhammasamādhismiṃ ṭhito tvaṃ saha vipassanāya catunnaṃ maggānaṃ vasena cittasamādhiṃ sace paṭilabheyyāsīti dasseti.",
  "atk-s0304a:787_9": "Apaṇṇakatāya mayhanti ayaṃ paṭipadā mayhaṃ apaṇṇakatāya anaparādhakatāya eva saṃvattatīti attho.",
  "atk-s0304a:787_10": "Kaṭaggāhoti jayaggāho.",
  "atk-s0304a:788_0": "Ayaṃ kho, gāmaṇi,",
  "atk-s0304a:788_1": "dhammasamādhi,",
  "atk-s0304a:788_2": "tatra ce tvaṃ cittasamādhiṃ paṭilabheyyāsīti ettha dhammasamādhīti dasakusalakammapathadhammā,",
  "atk-s0304a:788_3": "cittasamādhīti saha vipassanāya cattāro maggā.",
  "atk-s0304a:788_4": "Atha vā “pāmojjaṃ jāyati,",
  "atk-s0304a:788_5": "pamuditassa pīti jāyatī”ti evaṃ vuttā pāmojjapītipassaddhisukhasamādhisaṅkhātā pañca dhammā dhammasamādhi nāma,",
  "atk-s0304a:788_6": "cittasamādhi pana saha vipassanāya cattāro maggāva.",
  "atk-s0304a:788_7": "Atha vā dasakusalakammapathā cattāro brahmavihārā cāti ayaṃ dhammasamādhi nāma,",
  "atk-s0304a:788_8": "taṃ dhammasamādhiṃ pūrentassa uppannā cittekaggatā cittasamādhi nāma.",
  "atk-s0304a:788_9": "Evaṃ tvaṃ imaṃ kaṅkhādhammaṃ pajaheyyāsīti evaṃ tvaṃ imasmiṃ vuttappabhede dhammasamādhismiṃ ṭhito sace evaṃ cittasamādhiṃ paṭilabheyyāsi,",
  "atk-s0304a:788_10": "ekaṃsenetaṃ kaṅkhaṃ pajaheyyāsīti attho.",
  "atk-s0304a:788_11": "Sesaṃ sabbattha vuttanayamevāti.",
  "atk-s0304a:789_0": "Gāmaṇisaṃyuttavaṇṇanā niṭṭhitā.",
  "atk-s0304a:792_0": "9. Asaṅkhatasaṃyuttaṃ",
  "atk-s0304a:793_0": "1. Paṭhamavaggo",
  "atk-s0304a:794_0": "1-11. Kāyagatāsatisuttādivaṇṇanā",
  "atk-s0304a:795_0": "366- 376.",
  "atk-s0304a:795_1": "Asaṅkhatasaṃyutte asaṅkhatanti akataṃ.",
  "atk-s0304a:795_2": "Hitesināti hitaṃ esantena.",
  "atk-s0304a:795_3": "Anukampakenāti anukampamānena.",
  "atk-s0304a:795_4": "Anukampaṃ upādāyāti anukampaṃ cittena pariggahetvā,",
  "atk-s0304a:795_5": "paṭiccātipi vuttaṃ hoti.",
  "atk-s0304a:795_6": "Kataṃ vo taṃ mayāti taṃ mayā imaṃ asaṅkhatañca asaṅkhatamaggañca desentena tumhākaṃ kataṃ.",
  "atk-s0304a:795_7": "Ettakameva hi anukampakassa satthu kiccaṃ,",
  "atk-s0304a:795_8": "yadidaṃ aviparītadhammadesanā.",
  "atk-s0304a:795_9": "Ito paraṃ pana paṭipatti nāma sāvakānaṃ kiccaṃ.",
  "atk-s0304a:795_10": "Tenāha etāni,",
  "atk-s0304a:795_11": "bhikkhave,",
  "atk-s0304a:795_12": "rukkhamūlāni…pe…",
  "atk-s0304a:795_13": "amhākaṃ anusāsanīti iminā rukkhamūlasenāsanaṃ dasseti.",
  "atk-s0304a:795_14": "Suññāgārānīti iminā janavivittaṃ ṭhānaṃ.",
  "atk-s0304a:795_15": "Ubhayena ca yogānurūpaṃ senāsanaṃ ācikkhati,",
  "atk-s0304a:795_16": "dāyajjaṃ niyyāteti.",
  "atk-s0304a:796_0": "Jhāyathāti ārammaṇūpanijjhānena aṭṭhatiṃsārammaṇāni,",
  "atk-s0304a:796_1": "lakkhaṇūpanijjhānena ca aniccādito khandhāyatanādīni upanijjhāyatha,",
  "atk-s0304a:796_2": "samathañca vipassanañca vaḍḍhethāti vuttaṃ hoti.",
  "atk-s0304a:796_3": "Mā pamādatthāti mā pamajjittha.",
  "atk-s0304a:796_4": "Mā pacchā vippaṭisārino ahuvatthāti ye hi pubbe daharakāle arogakāle sattasappāyādisampattikāle satthu",
  "atk-s0304a:796_5": "sammukhībhāvakāle ca yonisomanasikārarahitā rattindivaṃ maṅkulabhattaṃ hutvā seyyasukhaṃ middhasukhaṃ",
  "atk-s0304a:796_6": "anubhontā pamajjanti,",
  "atk-s0304a:796_7": "te pacchā jarākāle rogakāle maraṇakāle vipattikāle satthu parinibbutakāle ca taṃ pubbe pamādavihāraṃ",
  "atk-s0304a:796_8": "anussarantā sappaṭisandhikālakiriyañca bhāriyaṃ sampassamānā vippaṭisārino honti.",
  "atk-s0304a:796_9": "Tumhe pana tādisā mā ahuvatthāti dassento āha “mā pacchā vippaṭisārino ahuvatthā”ti.",
  "atk-s0304a:797_0": "Ayaṃ vo amhākaṃ anusāsanīti ayaṃ amhākaṃ santikā “jhāyatha mā pamādatthā”ti tumhākaṃ anusāsanī,",
  "atk-s0304a:797_1": "ovādoti vuttaṃ hoti.",
  "atk-s0304a:798_0": "2. Dutiyavaggo",
  "atk-s0304a:799_0": "1-33. Asaṅkhatasuttādivaṇṇanā",
  "atk-s0304a:800_0": "377-409. Kāye kāyānupassītiādīsu yaṃ vattabbaṃ, taṃ parato vakkhāma.",
  "atk-s0304a:801_0": "Anatantiādīsu taṇhānatiyā abhāvena anataṃ.",
  "atk-s0304a:801_1": "Catunnaṃ āsavānaṃ abhāvena anāsavaṃ.",
  "atk-s0304a:801_2": "Paramatthasaccatāya saccaṃ.",
  "atk-s0304a:801_3": "Vaṭṭassa parabhāgaṭṭhena pāraṃ.",
  "atk-s0304a:801_4": "Saṇhaṭṭhena nipuṇaṃ.",
  "atk-s0304a:801_5": "Suṭṭhu duddasatāya sududdasaṃ.",
  "atk-s0304a:801_6": "Jarāya ajaritattā ajajjaraṃ.",
  "atk-s0304a:801_7": "Thiraṭṭhena dhuvaṃ.",
  "atk-s0304a:801_8": "Apalujjanatāya apalokitaṃ.",
  "atk-s0304a:801_9": "Cakkhuviññāṇena apassitabbattā anidassanaṃ.",
  "atk-s0304a:801_10": "Taṇhāmānadiṭṭhipapañcānaṃ abhāvena nippapañcaṃ.",
  "atk-s0304a:802_0": "Santabhāvaṭṭhena santaṃ.",
  "atk-s0304a:802_1": "Maraṇābhāvena amataṃ.",
  "atk-s0304a:802_2": "Uttamaṭṭhena paṇītaṃ.",
  "atk-s0304a:802_3": "Sassirikaṭṭhena sivaṃ.",
  "atk-s0304a:802_4": "Nirupaddavatāya khemaṃ.",
  "atk-s0304a:802_5": "Taṇhākkhayassa paccayattā taṇhakkhayaṃ.",
  "atk-s0304a:803_0": "Vimhāpanīyaṭṭhena accharaṃ paharitabbayuttakanti acchariyaṃ.",
  "atk-s0304a:803_1": "Abhūtameva bhūtaṃ ajātaṃ hutvā atthīti vā abbhutaṃ.",
  "atk-s0304a:803_2": "Niddukkhattā anītikaṃ.",
  "atk-s0304a:803_3": "Niddukkhasabhāvattā anītikadhammaṃ.",
  "atk-s0304a:803_4": "Vānābhāvena nibbānaṃ.",
  "atk-s0304a:803_5": "Byābajjhābhāveneva abyābajjhaṃ.",
  "atk-s0304a:803_6": "Virāgādhigamassa paccayato virāgaṃ.",
  "atk-s0304a:803_7": "Paramatthasuddhitāya suddhi.",
  "atk-s0304a:803_8": "Tīhi bhavehi muttatāya mutti.",
  "atk-s0304a:803_9": "Kāmālayānaṃ abhāvena anālayaṃ.",
  "atk-s0304a:803_10": "Patiṭṭhaṭṭhena dīpaṃ.",
  "atk-s0304a:803_11": "Allīyitabbayuttaṭṭhena leṇaṃ.",
  "atk-s0304a:803_12": "Tāyanaṭṭhena tāṇaṃ.",
  "atk-s0304a:803_13": "Bhayasaraṇaṭṭhena saraṇaṃ,",
  "atk-s0304a:803_14": "bhayanāsananti attho.",
  "atk-s0304a:803_15": "Paraṃ ayanaṃ gati patiṭṭhāti parāyaṇaṃ.",
  "atk-s0304a:803_16": "Sesamettha vuttanayamevāti.",
  "atk-s0304a:804_0": "Asaṅkhatasaṃyuttavaṇṇanā niṭṭhitā.",
  "atk-s0304a:807_0": "10. Abyākatasaṃyuttaṃ",
  "atk-s0304a:808_0": "1. Khemāsuttavaṇṇanā",
  "atk-s0304a:809_0": "410.",
  "atk-s0304a:809_1": "Abyākatasaṃyuttassa paṭhame khemāti gihikāle bimbisārassa upāsikā saddhāpabbajitā mahātherī “etadaggaṃ,",
  "atk-s0304a:809_2": "bhikkhave,",
  "atk-s0304a:809_3": "mama sāvikānaṃ bhikkhunīnaṃ mahāpaññānaṃ yadidaṃ khemā”ti evaṃ bhagavatā mahāpaññatāya etadagge ṭhapitā.",
  "atk-s0304a:809_4": "Paṇḍitāti paṇḍiccena samannāgatā.",
  "atk-s0304a:809_5": "Viyattāti veyyattiyena samannāgatā.",
  "atk-s0304a:809_6": "Medhāvinīti medhāya paññāya samannāgatā.",
  "atk-s0304a:809_7": "Bahussutāti pariyattibāhusaccenapi paṭivedhabāhusaccenapi samannāgatā.",
  "atk-s0304a:810_0": "Gaṇakoti acchiddakagaṇanāya kusalo.",
  "atk-s0304a:810_1": "Muddikoti aṅgulimuddāya gaṇanāya kusalo.",
  "atk-s0304a:810_2": "Saṅkhāyakoti piṇḍagaṇanāya kusalo.",
  "atk-s0304a:810_3": "Gambhīroti caturāsītiyojanasahassagambhīro.",
  "atk-s0304a:810_4": "Appameyyoti āḷhakagaṇanāya appameyyo.",
  "atk-s0304a:810_5": "Duppariyogāhoti āḷhakagaṇanāya pamāṇagahaṇatthaṃ durogāho.",
  "atk-s0304a:810_6": "Yena rūpena tathāgatanti yena rūpena dīgho rasso sāmo odātoti sattasaṅkhātaṃ tathāgataṃ paññapeyya.",
  "atk-s0304a:810_7": "Taṃ rūpaṃ tathāgatassa pahīnanti taṃ vuttappakārarūpaṃ samudayappahānena sabbaññutathāgatassa pahīnaṃ.",
  "atk-s0304a:810_8": "Rūpasaṅkhāya vimuttoti āyatiṃ rūpassa anuppattiyā rūpārūpakoṭṭhāsenapi evarūpo nāma bhavissatīti vohārassapi",
  "atk-s0304a:810_9": "paṭipassaddhattā rūpapaṇṇattiyāpi vimutto.",
  "atk-s0304a:810_10": "Gambhīroti ajjhāsaya gambhīratāya ca guṇagambhīratāya ca gambhīro.",
  "atk-s0304a:810_11": "Tassa evaṃ guṇagambhīrassa sato sabbaññutathāgatassa yaṃ upādāya sattasaṅkhāto tathāgatoti paññatti hoti,",
  "atk-s0304a:810_12": "tadabhāvena tassā paññattiyā abhāvaṃ passantassa ayaṃ sattasaṅkhāto hoti tathāgato paraṃ maraṇāti idaṃ vacanaṃ na upeti na yujjati,",
  "atk-s0304a:810_13": "na hoti tathāgato paraṃ maraṇātiādivacanampi na upeti na yujjatīti attho.",
  "atk-s0304a:811_0": "Saṃsandissatīti ekaṃ bhavissati.",
  "atk-s0304a:811_1": "Samessatīti nirantaraṃ bhavissati.",
  "atk-s0304a:811_2": "Na virodhayissatīti na viruddhaṃ padaṃ bhavissati.",
  "atk-s0304a:811_3": "Aggapadasminti desanāya.",
  "atk-s0304a:811_4": "Desanā hi idha aggapadanti adhippetā.",
  "atk-s0304a:812_0": "2. Anurādhasuttavaṇṇanā",
  "atk-s0304a:813_0": "411. Dutiyaṃ khandhiyavagge vitthāritameva, abyākatādhikārato pana idha vuttaṃ.",
  "atk-s0304a:814_0": "3-8. Paṭhamasāriputtakoṭṭhikasuttādivaṇṇanā",
  "atk-s0304a:815_0": "412- 417.",
  "atk-s0304a:815_1": "Tatiye rūpagatametanti rūpamattametaṃ.",
  "atk-s0304a:815_2": "Ettha rūpato añño koci satto nāma na upalabbhati,",
  "atk-s0304a:815_3": "rūpe pana sati nāmamattaṃ etaṃ hotīti dasseti.",
  "atk-s0304a:815_4": "Vedanāgatametantiādīsupi eseva nayo.",
  "atk-s0304a:815_5": "Ayaṃ kho āvuso hetūti ayaṃ rūpādīni muñcitvā anupalabbhiyasabhāvo hetu,",
  "atk-s0304a:815_6": "yenetaṃ abyākataṃ bhagavatāti.",
  "atk-s0304a:815_7": "Catutthādīni uttānatthāneva.",
  "atk-s0304a:816_0": "9. Kutūhalasālāsuttavaṇṇanā",
  "atk-s0304a:817_0": "418.",
  "atk-s0304a:817_1": "Navame kutūhalasālāyanti kutūhalasālā nāma paccekasālā natthi,",
  "atk-s0304a:817_2": "yattha pana nānātitthiyā samaṇabrāhmaṇā nānāvidhaṃ kathaṃ pavattenti,",
  "atk-s0304a:817_3": "sā bahūnaṃ “ayaṃ kiṃ vadati,",
  "atk-s0304a:817_4": "ayaṃ kiṃ vadatī”ti kutūhaluppavattiṭṭhānato kutūhalasālāti vuccati.",
  "atk-s0304a:817_5": "Dūrampi gacchatīti yāva ābhassarabrahmalokā gacchati.",
  "atk-s0304a:817_6": "Imañca kāyaṃ nikkhipatīti cuticittena nikkhipati.",
  "atk-s0304a:817_7": "Anupapanno hotīti cutikkhaṇeyeva paṭisandhicittassa anuppannattā anupapanno hoti.",
  "atk-s0304a:818_0": "10. Ānandasuttavaṇṇanā",
  "atk-s0304a:819_0": "419.",
  "atk-s0304a:819_1": "Dasame tesametaṃ saddhiṃ abhavissāti tesaṃ laddhiyā saddhiṃ etaṃ abhavissa.",
  "atk-s0304a:819_2": "Anulomaṃ abhavissa ñāṇassa uppādāya sabbe dhammā anattāti yaṃ etaṃ “sabbe dhammā anattā”ti vipassanāñāṇaṃ uppajjati,",
  "atk-s0304a:819_3": "api nu me tassa anulomaṃ abhavissāti attho.",
  "atk-s0304a:820_0": "11. Sabhiyakaccānasuttavaṇṇanā",
  "atk-s0304a:821_0": "420.",
  "atk-s0304a:821_1": "Ekādasame etamettakena ettakamevāti āvuso yassāpi etaṃ ettakena kālena “hetumhi sati rūpītiādi paññāpanā hoti,",
  "atk-s0304a:821_2": "asati na hotī”ti byākaraṇaṃ bhaveyya,",
  "atk-s0304a:821_3": "tassa ettakameva bahu.",
  "atk-s0304a:821_4": "Ko pana vādo atikkanteti atikkante pana atimanāpe dhammadesanānaye vādoyeva ko,",
  "atk-s0304a:821_5": "natthi vādo,",
  "atk-s0304a:821_6": "chinnā kathāti.",
  "atk-s0304a:822_0": "Abyākatasaṃyuttavaṇṇanā niṭṭhitā.",
  "atk-s0304a:824_0": "Iti sāratthappakāsiniyā saṃyuttanikāya-aṭṭhakathāya",
  "atk-s0304a:825_0": "Saḷāyatanavaggavaṇṇanā niṭṭhitā."
}