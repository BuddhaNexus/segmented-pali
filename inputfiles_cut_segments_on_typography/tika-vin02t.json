{
  "tika-vin02t:0_0": "Namo tassa bhagavato arahato sammāsambuddhassa",
  "tika-vin02t:1_0": "Vinayapiṭake",
  "tika-vin02t:2_0": "Sāratthadīpanī-ṭīkā (tatiyo bhāgo)",
  "tika-vin02t:3_0": "5. Pācittiyakaṇḍaṃ",
  "tika-vin02t:4_0": "1. Musāvādavaggo",
  "tika-vin02t:5_0": "1. Musāvādasikkhāpadavaṇṇanā",
  "tika-vin02t:6_0": "1.",
  "tika-vin02t:6_1": "Musāvādavaggassa paṭhamasikkhāpade khuddakānanti ettha “khuddaka-",
  "tika-vin02t:6_2": "saddo bahu-",
  "tika-vin02t:6_3": "saddapariyāyo.",
  "tika-vin02t:6_4": "Bahubhāvato imāni khuddakāni nāma jātānī”ti vadanti.",
  "tika-vin02t:6_5": "Tatthāti tesu navasu vaggesu,",
  "tika-vin02t:6_6": "tesu vā khuddakesu.",
  "tika-vin02t:6_7": "Kāraṇena kāraṇantarapaṭicchādanameva vibhāvetuṃ “rūpaṃ anicca”ntiādimāha.",
  "tika-vin02t:6_8": "Rūpaṃ aniccanti paṭijānitvā tattha kāraṇaṃ vadanto “jānitabbato”ti āha.",
  "tika-vin02t:6_9": "“Yadi evaṃ nibbānassapi aniccatā āpajjatī”ti parena vutto taṃ kāraṇaṃ paṭicchādetuṃ puna “jātidhammato”ti aññaṃ kāraṇaṃ vadati.",
  "tika-vin02t:7_0": "“Sampajānaṃ musā bhāsatī”ti vattabbe sampajāna musā bhāsatīti anunāsikalopena niddesoti āha “jānanto musā bhāsatī”ti.",
  "tika-vin02t:8_0": "2.",
  "tika-vin02t:8_1": "Jānitvā jānantassa ca musā bhaṇaneti pubbabhāgepi jānitvā vacanakkhaṇepi jānantassa musā bhaṇane.",
  "tika-vin02t:8_2": "Bhaṇanañca nāma idha abhūtassa vā bhūtataṃ bhūtassa vā abhūtataṃ katvā kāyena vā vācāya vā viññāpanapayogo.",
  "tika-vin02t:8_3": "Sampajānamusāvādeti ca nimittatthe bhummavacanaṃ,",
  "tika-vin02t:8_4": "tasmā yo sampajāna musā vadati,",
  "tika-vin02t:8_5": "tassa taṃnimittaṃ taṃhetu tappaccayā pācittiyaṃ hotīti evamettha aññesu ca īdisesu attho veditabbo.",
  "tika-vin02t:9_0": "3.",
  "tika-vin02t:9_1": "Visaṃvādenti etenāti visaṃvādanaṃ,",
  "tika-vin02t:9_2": "vañcanādhippāyavasappavattaṃ cittaṃ.",
  "tika-vin02t:9_3": "Tenāha “visaṃvādanacittaṃ purato katvā vadantassā”ti.",
  "tika-vin02t:9_4": "Vadati etāyāti vācā,",
  "tika-vin02t:9_5": "vacanasamuṭṭhāpikā cetanā.",
  "tika-vin02t:9_6": "Tenāha “micchāvācā…pe…",
  "tika-vin02t:9_7": "cetanā”ti.",
  "tika-vin02t:9_8": "Pabhedagatā vācāti anekabhedabhinnā.",
  "tika-vin02t:9_9": "Evaṃ paṭhamapadena suddhacetanā…pe…",
  "tika-vin02t:9_10": "kathitāti veditabbāti iminā imaṃ dīpeti –",
  "tika-vin02t:9_11": "suddhacetanā vā suddhasaddo vā suddhaviññatti vā musāvādo nāma na hoti,",
  "tika-vin02t:9_12": "viññattiyā saddena ca sahitā taṃsamuṭṭhāpikā cetanā musāvādoti.",
  "tika-vin02t:9_13": "Cakkhuvasena aggahitārammaṇanti cakkhusannissitena viññāṇena aggahitamārammaṇaṃ.",
  "tika-vin02t:9_14": "Ghānādīnaṃ tiṇṇaṃ indriyānaṃ sampattavisayaggāhakattā vuttaṃ “tīhi indriyehi ekābaddhaṃ viya katvā”ti.",
  "tika-vin02t:9_15": "“Dhanunā vijjhatī”tiādīsu viya “cakkhunā diṭṭha”nti ayaṃ vohāro loke pākaṭoti āha “oḷārikeneva nayenā”ti.",
  "tika-vin02t:10_0": "11.",
  "tika-vin02t:10_1": "Avīmaṃsitvāti anupaparikkhitvā.",
  "tika-vin02t:10_2": "Anupadhāretvāti avinicchinitvā.",
  "tika-vin02t:10_3": "Jaḷattāti aññāṇatāya.",
  "tika-vin02t:10_4": "Dārusakaṭaṃ yojetvā gatoti dārusakaṭaṃ yojetvā tattha nisīditvā gatoti adhippāyo.",
  "tika-vin02t:10_5": "Gato bhavissatīti tatheva sanniṭṭhānaṃ katvā vuttattā musāvādo jāto.",
  "tika-vin02t:10_6": "Keci pana “keḷiṃ kurumānoti vuttattā evaṃ vadanto dubbhāsitaṃ āpajjatī”ti vadanti,",
  "tika-vin02t:10_7": "taṃ na gahetabbaṃ.",
  "tika-vin02t:10_8": "Jātiādīhiyeva hi dasahi akkosavatthūhi davakamyatāya vadantassa dubbhāsitaṃ vuttaṃ.",
  "tika-vin02t:10_9": "Vuttañhetaṃ –",
  "tika-vin02t:11_0": "“Hīnukkaṭṭhehi ukkaṭṭhaṃ, hīnaṃ vā jātiādihi;",
  "tika-vin02t:12_0": "Ujuṃ vāññāpadesena, vade dubbhāsitaṃ davā”ti.",
  "tika-vin02t:13_0": "Cittena thokatarabhāvaṃyeva aggahetvā bahubhāvaṃyeva gahetvā vuttattā “gāmo ekatelo”tiādināpi musāvādo jāto.",
  "tika-vin02t:13_1": "Cāresunti upanesuṃ.",
  "tika-vin02t:13_2": "Visaṃvādanapurekkhāratā,",
  "tika-vin02t:13_3": "visaṃvādanacittena yamatthaṃ vattukāmo,",
  "tika-vin02t:13_4": "tassa puggalassa viññāpanapayogo cāti imānettha dve aṅgāni.",
  "tika-vin02t:13_5": "Uttarimanussadhammārocanatthaṃ musā bhaṇantassa pārājikaṃ,",
  "tika-vin02t:13_6": "amūlakena pārājikena anuddhaṃsanatthaṃ saṅghādiseso,",
  "tika-vin02t:13_7": "saṅghādisesena anuddhaṃsanatthaṃ pācittiyaṃ,",
  "tika-vin02t:13_8": "ācāravipattiyā dukkaṭaṃ,",
  "tika-vin02t:13_9": "“yo te vihāre vasatī”tiādipariyāyena uttarimanussadhammārocanatthaṃ paṭivijānantassa musā bhaṇite thullaccayaṃ,",
  "tika-vin02t:13_10": "appaṭivijānantassa dukkaṭaṃ,",
  "tika-vin02t:13_11": "kevalaṃ musā bhaṇantassa idha pācittiyaṃ vuttaṃ.",
  "tika-vin02t:14_0": "Musāvādasikkhāpadavaṇṇanā niṭṭhitā.",
  "tika-vin02t:15_0": "2. Omasavādasikkhāpadavaṇṇanā",
  "tika-vin02t:16_0": "12.",
  "tika-vin02t:16_1": "Dutiye kaṇṇakaṭukatāya amanāpaṃ vadantā kaṇṇesu vijjhantā viya hontīti āha “omasantīti ovijjhantī”ti.",
  "tika-vin02t:16_2": "Padhaṃsentīti abhibhavanti.",
  "tika-vin02t:17_0": "13.",
  "tika-vin02t:17_1": "Bodhisatto tena samayena hotīti tena samayena bodhisatto nandivisālo nāma ahosīti attho.",
  "tika-vin02t:17_2": "Atītatthe vattamānavacanaṃ,",
  "tika-vin02t:17_3": "kiriyākālavacanicchāya vā vattamānappayogo saddantarasannidhānena bhūtatāvagamo siyāti.",
  "tika-vin02t:17_4": "Paccesīti “amanāpaṃ ida”nti aññāsi.",
  "tika-vin02t:17_5": "Heṭṭhārukkhe datvāti upatthambhake datvā.",
  "tika-vin02t:17_6": "Pubbe patiṭṭhitārappadesaṃ puna are patteti pubbe ujukaṃ heṭṭhāmukhaṃ patiṭṭhitaarassa bhūmippadesaṃ",
  "tika-vin02t:17_7": "puna tasmiṃyeva are parivattetvā heṭṭhāmukhabhāvena sampatte,",
  "tika-vin02t:17_8": "paṭhamaṃ bhūmiyaṃ patiṭṭhitanemippadese parivattetvā puna bhūmiyaṃ patiṭṭhiteti vuttaṃ hoti.",
  "tika-vin02t:17_9": "Sithilakaraṇanti sithilakiriyā.",
  "tika-vin02t:18_0": "15.",
  "tika-vin02t:18_1": "Pubbeti aṭṭhuppattiyaṃ.",
  "tika-vin02t:18_2": "Tacchakakammanti vaḍḍhakīkammaṃ.",
  "tika-vin02t:18_3": "Koṭṭakakammanti vā pāsāṇakoṭṭakakammaṃ.",
  "tika-vin02t:18_4": "Hatthamuddāgaṇanāti aṅgulisaṅkoceneva gaṇanā.",
  "tika-vin02t:18_5": "Pādasikamilakkhakādayo viya navantavasena gaṇanā acchiddakagaṇanā. Ādi-",
  "tika-vin02t:18_6": "saddena saṅkalanapaṭuppādanavoklanabhāgahārādivasena pavattā piṇḍagaṇanā gahitā.",
  "tika-vin02t:18_7": "Yassa sā paguṇā hoti,",
  "tika-vin02t:18_8": "so rukkhampi disvā “ettakāni ettha paṇṇānī”ti jānāti.",
  "tika-vin02t:18_9": "Yabha methuneti vacanato ya- kāra bha-",
  "tika-vin02t:18_10": "kāre ekato yojite asaddhammavacanaṃ hoti.",
  "tika-vin02t:19_0": "16- 26.",
  "tika-vin02t:19_1": "Āpattiyā kāretabboti pācittiyena kāretabbo upasaggādimattavisiṭṭhānaṃ aticaṇḍālādipadānaṃ pāḷiyaṃ āgatesuyeva saṅgahitattā.",
  "tika-vin02t:19_2": "Corosītiādīnaṃ pana kenaci pariyāyena pāḷiyaṃ anāgatattā dukkaṭaṃ vuttaṃ.",
  "tika-vin02t:19_3": "Hasādhippāyatāti purimapadassa atthavivaraṇaṃ.",
  "tika-vin02t:19_4": "Pāḷiyaṃ avuttepi “jātiādīhi akkosavatthūhi parammukhā akkosantassa vatthūnaṃ anaññabhāvato yathā dukkaṭaṃ,",
  "tika-vin02t:19_5": "tathā davakamyatāya parammukhā vadantassapi dubbhāsitamevā”ti ācariyā vadanti.",
  "tika-vin02t:19_6": "Sabbasattāti ettha vacanatthavijānanapakatikā tiracchānagatāpi gahetabbā.",
  "tika-vin02t:20_0": "35.",
  "tika-vin02t:20_1": "Anusāsanipurekkhāratāya ṭhatvā vadantassa cittassa lahuparivattibhāvato antarā kope uppannepi anāpatti.",
  "tika-vin02t:20_2": "Yaṃ akkosati,",
  "tika-vin02t:20_3": "tassa upasampannatā,",
  "tika-vin02t:20_4": "anaññāpadesena jātiādīhi akkosanaṃ,",
  "tika-vin02t:20_5": "“maṃ akkosatī”ti jānanā,",
  "tika-vin02t:20_6": "atthapurekkhāratādīnaṃ abhāvatāti imānettha cattāri aṅgāni.",
  "tika-vin02t:21_0": "Omasavādasikkhāpadavaṇṇanā niṭṭhitā.",
  "tika-vin02t:22_0": "3. Pesuññasikkhāpadavaṇṇanā",
  "tika-vin02t:23_0": "36.",
  "tika-vin02t:23_1": "Tatiye bhaṇḍanaṃ jātaṃ etesanti bhaṇḍanajātā.",
  "tika-vin02t:23_2": "Sammantananti raho saṃsandanaṃ.",
  "tika-vin02t:23_3": "Hatthaparāmāsādivasena matthakaṃ patto kalaho jāto etesanti kalahajātā.",
  "tika-vin02t:23_4": "Anāpattigāmikaṃ viruddhavādabhūtaṃ vivādaṃ āpannāti vivādāpannā.",
  "tika-vin02t:23_5": "Viggahasaṃvattanikā kathā viggāhikakathā.",
  "tika-vin02t:23_6": "Pisatīti pisuṇā, vācā,",
  "tika-vin02t:23_7": "samagge satte avayavabhūte vagge bhinne karotīti attho.",
  "tika-vin02t:23_8": "Pisuṇā eva pesuññaṃ.",
  "tika-vin02t:23_9": "Tāya vācāya vā samannāgato pisuṇo,",
  "tika-vin02t:23_10": "tassa kammaṃ pesuññaṃ.",
  "tika-vin02t:23_11": "Piyabhāvassa suññakaraṇavācanti iminā pana “piyasuññakaraṇato pisuṇā”ti niruttinayena atthaṃ vadati.",
  "tika-vin02t:24_0": "Idhāpi “dasahākārehi pesuññaṃ upasaṃharatī”ti vacanato dasavidhaakkosavatthuvaseneva pesuññaṃ upasaṃharantassa pācittiyaṃ.",
  "tika-vin02t:24_1": "Pāḷimuttakānaṃ corotiādīnaṃ vasena pana dukkaṭamevāti veditabbaṃ.",
  "tika-vin02t:24_2": "“Anakkosavatthubhūtaṃ pana pesuññakaraṃ tassa kiriyaṃ vacanaṃ vā piyakamyatāya upasaṃharantassa kiñcāpi iminā sikkhāpadena āpatti na dissati,",
  "tika-vin02t:24_3": "tathāpi dukkaṭenettha bhavitabba”nti vadanti.",
  "tika-vin02t:24_4": "Jātiādīhi anaññāpadesena akkosantassa bhikkhuno sutvā bhikkhussa upasaṃharaṇaṃ,",
  "tika-vin02t:24_5": "piyakamyatābhedādhippāyesu aññataratā,",
  "tika-vin02t:24_6": "tassa vijānanāti imānettha tīṇi aṅgāni.",
  "tika-vin02t:25_0": "Pesuññasikkhāpadavaṇṇanā niṭṭhitā.",
  "tika-vin02t:26_0": "4. Padasodhammasikkhāpadavaṇṇanā",
  "tika-vin02t:27_0": "45.",
  "tika-vin02t:27_1": "Catutthe ekatoti anupasampannena saddhiṃ.",
  "tika-vin02t:27_2": "Purimabyañjanena sadisaṃ pacchābyañjananti “rūpaṃ anicca”nti ettha anicca-",
  "tika-vin02t:27_3": "saddena sadisaṃ “vedanā aniccā”ti ettha anicca-",
  "tika-vin02t:27_4": "saddaṃ vadati.",
  "tika-vin02t:27_5": "Akkharasamūhoti avibhattiko akkharasamūho.",
  "tika-vin02t:27_6": "Akkharānubyañjanasamūho padanti vibhattiantaṃ padamāha.",
  "tika-vin02t:27_7": "Vibhattiantameva padaṃ gahetvā “paṭhamapadaṃ padameva,",
  "tika-vin02t:27_8": "dutiyaṃ anupada”nti vuttaṃ.",
  "tika-vin02t:28_0": "Ekaṃ padanti gāthāpadaṃ sandhāya vadati.",
  "tika-vin02t:28_1": "Padagaṇanāyāti gāthāpadagaṇanāya.",
  "tika-vin02t:28_2": "Apāpuṇitvāti saddhiṃ akathetvā.",
  "tika-vin02t:28_3": "Runti opātetīti ettha anunāsiko āgamavasena vutto,",
  "tika-vin02t:28_4": "saṃyogapubbassa rassattaṃ katanti veditabbaṃ.",
  "tika-vin02t:28_5": "Tenāha “rū-",
  "tika-vin02t:28_6": "kāramattamevā”ti.",
  "tika-vin02t:28_7": "Ettha ca “rūpaṃ aniccanti bhaṇa sāmaṇerā”ti vuccamāno sace rū-",
  "tika-vin02t:28_8": "kāraṃ avatvā ru-",
  "tika-vin02t:28_9": "iti rassaṃ katvā vadati,",
  "tika-vin02t:28_10": "aññaṃ bhaṇitaṃ nāma hoti,",
  "tika-vin02t:28_11": "tasmā anāpatti.",
  "tika-vin02t:28_12": "Evañca katvā “vedanā aniccā”ti etthāpi anicca-",
  "tika-vin02t:28_13": "saddamatteneva āpatti hotīti veditabbaṃ.",
  "tika-vin02t:28_14": "Esa nayoti ekamevakkharaṃ vatvā ṭhānaṃ.",
  "tika-vin02t:28_15": "“Manopubbaṅgamā dhammā”ti vuccamāno hi ma-",
  "tika-vin02t:28_16": "kāramattameva vatvā tiṭṭhati.",
  "tika-vin02t:28_17": "“Evaṃ me suta”ntiādisuttaṃ bhaṇāpiyamāno e-",
  "tika-vin02t:28_18": "kāraṃ vatvā tiṭṭhati ce,",
  "tika-vin02t:28_19": "anvakkharena pācittiyaṃ,",
  "tika-vin02t:28_20": "aparipuṇṇapadaṃ vatvā ṭhite anubyañjanena.",
  "tika-vin02t:28_21": "Padesu ekaṃ paṭhamapadaṃ virajjhati,",
  "tika-vin02t:28_22": "dutiyena anupadena pācittiyaṃ.",
  "tika-vin02t:29_0": "Anaṅgaṇasuttaṃ sammādiṭṭhisuttaṃ mahāvedallañca dhammasenāpatinā bhāsitaṃ,",
  "tika-vin02t:29_1": "anumānasuttaṃ mahāmoggallānattherena,",
  "tika-vin02t:29_2": "cūḷavedallasuttaṃ dhammadinnāya theriyā bhāsitaṃ.",
  "tika-vin02t:29_3": "Paccekabuddhabhāsitampi buddhabhāsiteyeva saṅgahaṃ gacchati.",
  "tika-vin02t:29_4": "Aṭṭhakathānissitoti pubbe magadhabhāsāya vuttaṃ dhammasaṅgahāruḷhaṃ aṭṭhakathaṃ sandhāya vadati.",
  "tika-vin02t:29_5": "Idānipi “yathāpi dīpiko nāma,",
  "tika-vin02t:29_6": "nilīyitvā gaṇhate mige”ti evamādikaṃ saṅgahāruḷhaṃ aṭṭhakathāvacanaṃ gahetabbanti vadanti.",
  "tika-vin02t:29_7": "Pāḷinissitoti “makkaṭī vajjiputtā cā”tievamādinā pāḷiyaṃyeva āgato.",
  "tika-vin02t:29_8": "Vivaṭṭūpanissitanti nibbānupanissitaṃ.",
  "tika-vin02t:29_9": "Vivaṭṭanissitaṃ pana sāmaññato gahetabbanti āha “kiñcāpī”tiādi.",
  "tika-vin02t:29_10": "Therassāti nāgasenattherassa.",
  "tika-vin02t:29_11": "Maggakathādīni pakaraṇāni.",
  "tika-vin02t:29_12": "“Akkharena vāceti,",
  "tika-vin02t:29_13": "akkharakkhare āpatti pācittiyassā”ti vattabbe “akkharāya vāceti,",
  "tika-vin02t:29_14": "akkharakkharāya āpatti pācittiyassā”ti pāḷiyaṃ vuttaṃ.",
  "tika-vin02t:30_0": "48.",
  "tika-vin02t:30_1": "Anupasampannena saddhiṃ gaṇhantassa anāpattīti anupasampannena saha nisīditvā uddesaṃ gaṇhantassa anāpatti vuttā.",
  "tika-vin02t:30_2": "Daharabhikkhu nisinno…pe…",
  "tika-vin02t:30_3": "bhaṇato anāpattīti ettha dvīsupi ṭhitesu nisinnesu vā upasampannassa bhaṇāmīti bhaṇantassa anāpattiyeva.",
  "tika-vin02t:30_4": "Upacāraṃ muñcitvāti parisapariyantato dvādasahatthaṃ muñcitvā.",
  "tika-vin02t:30_5": "“Nisinne vācemī”ti bhaṇantassapi upacāraṃ muñcitvā nisinnattā anāpatti.",
  "tika-vin02t:30_6": "Sace pana dūre nisinnampi vācemīti visuṃ sallakkhetvā bhaṇati,",
  "tika-vin02t:30_7": "āpattiyeva.",
  "tika-vin02t:30_8": "Eko pādo na āgacchatīti pubbe paguṇoyeva pacchā asarantassa na āgacchati,",
  "tika-vin02t:30_9": "taṃ “evaṃ bhaṇāhī”ti ekato bhaṇantassa anāpatti.",
  "tika-vin02t:30_10": "Opātetīti saddhiṃ katheti.",
  "tika-vin02t:30_11": "Sesamettha uttānameva.",
  "tika-vin02t:30_12": "Anupasampannatā,",
  "tika-vin02t:30_13": "vuttalakkhaṇadhammaṃ padaso vācanatā,",
  "tika-vin02t:30_14": "ekato bhaṇanañcāti imānettha tīṇi aṅgāni.",
  "tika-vin02t:31_0": "Padasodhammasikkhāpadavaṇṇanā niṭṭhitā.",
  "tika-vin02t:32_0": "5. Sahaseyyasikkhāpadavaṇṇanā",
  "tika-vin02t:33_0": "49- 50.",
  "tika-vin02t:33_1": "Pañcame vikūjamānāti nitthunantā.",
  "tika-vin02t:33_2": "Kākacchamānāti rodantā.",
  "tika-vin02t:33_3": "Tatridaṃ vatthunidassanaṃ vā.",
  "tika-vin02t:33_4": "Tena nu kho pātitanti pucchāvasena kathitattā natthi musāvādo.",
  "tika-vin02t:33_5": "Keci pana “sandehavasena vacanaṃ musā nāma na hoti,",
  "tika-vin02t:33_6": "tasmā evaṃ vutta”nti vadanti.",
  "tika-vin02t:33_7": "Santikaṃ agantvāti “yaṃ etesaṃ na kappati,",
  "tika-vin02t:33_8": "taṃ tesampi na kappatī”ti adhippāyena agantvā.",
  "tika-vin02t:34_0": "51.",
  "tika-vin02t:34_1": "Dirattatirattanti ettha vacanasiliṭṭhatāmattena diratta-",
  "tika-vin02t:34_2": "ggahaṇaṃ katanti veditabbaṃ.",
  "tika-vin02t:34_3": "Tirattañhi sahavāse labbhamāne diratte vattabbameva natthīti dirattaggahaṇaṃ visuṃ na yojeti.",
  "tika-vin02t:34_4": "Tenevāha “uttaridirattatirattanti bhagavā sāmaṇerānaṃ saṅgahakaraṇatthāya tirattaparihāraṃ adāsī”ti.",
  "tika-vin02t:34_5": "Nirantaraṃ tirattadassanatthaṃ vā dirattaggahaṇaṃ kataṃ.",
  "tika-vin02t:34_6": "Kevalañhi tirattanti vutte aññattha vāsena antarikampi tirattaṃ gaṇheyya,",
  "tika-vin02t:34_7": "dirattavisiṭṭhaṃ pana tirattaṃ vuccamānaṃ tena anantarikameva tirattaṃ dīpeti.",
  "tika-vin02t:34_8": "Sayanaṃ seyyā,",
  "tika-vin02t:34_9": "sayanti etthātipi seyyāti āha “kāyappasāraṇasaṅkhāta”ntiādi.",
  "tika-vin02t:34_10": "Tasmāti yasmā ubhayampi pariggahitaṃ, tasmā.",
  "tika-vin02t:34_11": "Pañcahi chadanehīti iṭṭhakasilāsudhātiṇapaṇṇasaṅkhaātehi pañcahi chadanehi.",
  "tika-vin02t:34_12": "Vācuggatavasenāti paguṇavasena.",
  "tika-vin02t:34_13": "Diyaḍḍhahatthubbedho vaḍḍhakīhatthena gahetabbo.",
  "tika-vin02t:34_14": "Ekūpacāroti vaḷañjanadvārassa ekattaṃ sandhāya vuttaṃ.",
  "tika-vin02t:34_15": "Satagabbhaṃ vā catussālaṃ ekūpacāraṃ hotīti sambandho.",
  "tika-vin02t:35_0": "Uparimatalena saddhiṃ asambaddhabhittikassāti idaṃ tulāya abbhantare sayitvā puna teneva susirena nikkhamitvā",
  "tika-vin02t:35_1": "bhittiantarena heṭṭhimatalaṃ pavisituṃ yoggepi uparimatalena asambaddhabhittike senāsane anāpattiyā vuttāya",
  "tika-vin02t:35_2": "tathā pavisituṃ asakkuṇeyye sambaddhabhittike vattabbameva natthīti dassanatthaṃ vuttaṃ,",
  "tika-vin02t:35_3": "na pana sambaddhabhittike āpattīti dassanatthaṃ vuttaṃ.",
  "tika-vin02t:35_4": "Heṭṭhāpāsāde sayitabhikkhussa anāpattīti idampi tādise senāsane heṭṭhimatale sayitasseva āpattippasaṅkā siyāti taṃnivāraṇatthaṃ vuttaṃ,",
  "tika-vin02t:35_5": "na pana uparimatale sayitassa āpattīti dassanatthaṃ.",
  "tika-vin02t:35_6": "Nānūpacāreti yattha bahi nisseṇiṃ katvā uparimatalaṃ ārohanti,",
  "tika-vin02t:35_7": "tādisaṃ sandhāya vuttaṃ.",
  "tika-vin02t:35_8": "Uparimatalepi ākāsaṅgaṇe nipajjantassa āpattiyā abhāvato “chadanabbhantare”ti vuttaṃ.",
  "tika-vin02t:36_0": "Sabhāsaṅkhepenāti sabhākārena.",
  "tika-vin02t:36_1": "Aḍḍhakuṭṭake senāsaneti ettha “aḍḍhakuṭṭakaṃ nāma yattha ekaṃ passaṃ muñcitvā tīsu passesu bhittiyo baddhā honti,",
  "tika-vin02t:36_2": "yattha vā ekasmiṃ passe bhittiṃ uṭṭhāpetvā ubhosu passesu upaḍḍhaṃ upaḍḍhaṃ katvā bhittiyo uṭṭhāpenti,",
  "tika-vin02t:36_3": "tādisaṃ senāsana”nti tīsupi gaṇṭhipadesu vuttaṃ.",
  "tika-vin02t:36_4": "Gaṇṭhipade pana “aḍḍhakuṭṭaketi chadanaṃ aḍḍhena asampattakuṭṭake”ti vuttaṃ,",
  "tika-vin02t:36_5": "tampi no na yuttaṃ.",
  "tika-vin02t:36_6": "“Vāḷasaṅghāṭo nāma thambhānaṃ upari vāḷarūpehi katasaṅghāṭo vuccatī”ti vadanti.",
  "tika-vin02t:36_7": "Parikkhepassa bahigateti ettha yasmiṃ passe parikkhepo natthi,",
  "tika-vin02t:36_8": "tatthāpi parikkhepārahappadesato bahigate anāpattiyevāti daṭṭhabbaṃ.",
  "tika-vin02t:36_9": "Aparicchinnagabbhūpacāreti ettha majjhe vivaṭaṅgaṇavantāsu pamukhamahācatussālāsu yathā ākāsaṅgaṇaṃ anotaritvā",
  "tika-vin02t:36_10": "pamukheneva gantvā sabbagabbhe pavisituṃ na sakkā hoti,",
  "tika-vin02t:36_11": "evaṃ ekekagabbhassa dvīsu passesu kuṭṭaṃ nīharitvā kataṃ paricchinnagabbhūpacāraṃ nāma,",
  "tika-vin02t:36_12": "idaṃ pana tādisaṃ na hotīti “aparicchinnagabbhūpacāre”ti vuttaṃ.",
  "tika-vin02t:36_13": "Sabbagabbhe pavisantīti gabbhūpacārassa aparicchinnattā ākāsaṅgaṇaṃ anotaritvā pamukheneva gantvā taṃ taṃ gabbhaṃ pavisanti.",
  "tika-vin02t:36_14": "Atha kuto tassa parikkhepoyeva sabbaparicchannattāti vuttanti āha “gabbhaparikkhepoyeva hissa parikkhepo”ti.",
  "tika-vin02t:36_15": "Idañca samantā gabbhabhittiyo sandhāya vuttaṃ.",
  "tika-vin02t:36_16": "Catussālavasena sanniviṭṭhepi senāsane gabbhapamukhaṃ visuṃ aparikkhittampi samantā ṭhitagabbhabhittīnaṃ vasena parikkhittaṃ nāma hoti.",
  "tika-vin02t:37_0": "“Nanu ca ‘aparikkhitte pamukhe anāpattī’ti andhakaṭṭhakathāyaṃ avisesena vuttaṃ,",
  "tika-vin02t:37_1": "tasmā catussālavasena sanniviṭṭhepi senāsane visuṃ aparikkhitte pamukhe anāpattiyevā”ti yo vadeyya,",
  "tika-vin02t:37_2": "tassa vādaparimocanatthaṃ idaṃ vuttaṃ “yaṃ pana…pe…",
  "tika-vin02t:37_3": "pāṭekkasannivesā ekacchadanā gabbhapāḷiyo sandhāya vutta”nti.",
  "tika-vin02t:37_4": "Idaṃ vuttaṃ hoti –",
  "tika-vin02t:37_5": "“aparikkhitte pamukhe anāpattīti yaṃ vuttaṃ,",
  "tika-vin02t:37_6": "taṃ na catussālavasena sanniviṭṭhā gabbhapāḷiyo sandhāya vuttaṃ,",
  "tika-vin02t:37_7": "kiñcarahi visuṃ sanniviṭṭhaṃ ekameva gabbhapāḷiṃ sandhāya.",
  "tika-vin02t:37_8": "Tādisāya hi gabbhapāḷiyā aparikkhitte pamukhe anāpatti,",
  "tika-vin02t:37_9": "na catussālavasena sanniviṭṭhāyā”ti.",
  "tika-vin02t:37_10": "Ekāya ca gabbhapāḷiyā tassa tassa gabbhassa upacāraṃ paricchinditvā antamaso ubhosu passesu khuddakabhittīnaṃ",
  "tika-vin02t:37_11": "uṭṭhāpanamattenapi pamukhaṃ parikkhittaṃ nāma hoti,",
  "tika-vin02t:37_12": "catussālavasena sanniviṭṭhāsu pana gabbhapāḷīsu ubhosu passesu gabbhabhittīnaṃ vasenapi pamukhaṃ parikkhittaṃ nāma hoti.",
  "tika-vin02t:37_13": "Tasmā yaṃ iminā lakkhaṇena parikkhittaṃ pamukhaṃ,",
  "tika-vin02t:37_14": "tattha āpatti,",
  "tika-vin02t:37_15": "itarattha anāpattīti idamettha sanniṭṭhānaṃ.",
  "tika-vin02t:38_0": "Idāni “aparikkhitte pamukhe anāpattī”ti vatvā tasseva vacanassa adhippāyaṃ pakāsentena yaṃ vuttaṃ “bhūmiyaṃ",
  "tika-vin02t:38_1": "vinā jagatiyā pamukhaṃ sandhāya kathita”nti,",
  "tika-vin02t:38_2": "tassa ayuttatāvibhāvanatthaṃ “yañca tatthā”tiādi āraddhaṃ.",
  "tika-vin02t:38_3": "Bhūmiyaṃ vinā jagatiyā pamukhaṃ sandhāya kathitanti hi imassa vacanassa ayamadhippāyo –",
  "tika-vin02t:38_4": "“aparikkhitte pamukhe anāpattī”ti yaṃ vuttaṃ,",
  "tika-vin02t:38_5": "taṃ vinā vatthuṃ bhūmiyaṃ katagehassa pamukhaṃ sandhāya kathitaṃ.",
  "tika-vin02t:38_6": "Sace pana uccavatthukaṃ pamukhaṃ hoti,",
  "tika-vin02t:38_7": "parikkhittasaṅkhyaṃ na gacchatīti.",
  "tika-vin02t:38_8": "Tenevāha “dasahatthubbedhāpi hi jagati parikkhepasaṅkhyaṃ na gacchatī”ti.",
  "tika-vin02t:38_9": "Heṭṭhāpi idameva manasi sannidhāya vuttaṃ “uccavatthukaṃ cepi hoti,",
  "tika-vin02t:38_10": "pamukhe sayito gabbhe sayitānaṃ āpattiṃ na karotī”ti.",
  "tika-vin02t:38_11": "Tatthāti andhakaṭṭhakathāyaṃ.",
  "tika-vin02t:38_12": "Jagatiyā pamāṇaṃ vatvāti “sace jagatiyā otaritvā bhūmiyaṃ sayito,",
  "tika-vin02t:38_13": "jagatiyā upari sayitaṃ na passatī”ti evaṃ jagatiyā ubbedhena pamāṇaṃ vatvā.",
  "tika-vin02t:38_14": "Ekasālādīsu ujukameva dīghaṃ katvā sannivesito pāsādo ekasālasanniveso.",
  "tika-vin02t:38_15": "Dvisālasannivesādayopi vuttānusārato veditabbā.",
  "tika-vin02t:38_16": "Sālappabhedadīpanameva cettha heṭṭhā vuttato viseso.",
  "tika-vin02t:39_0": "Majjhepākāraṃ karontīti etthāpi parikkhepassa heṭṭhimaparicchedena diyaḍḍhahatthubbedhattā diyaḍḍhahatthaṃ cepi majjhe pākāraṃ karonti,",
  "tika-vin02t:39_1": "nānūpacārameva hotīti veditabbaṃ.",
  "tika-vin02t:39_2": "Na hi chiddena gehaṃ ekūpacāraṃ nāma hotīti ettha sace ubbedhena diyaḍḍhahatthabbhantare manussānaṃ sañcārappahonakaṃ chiddaṃ hoti,",
  "tika-vin02t:39_3": "tampi dvāramevāti ekūpacāraṃ hoti.",
  "tika-vin02t:39_4": "Kiṃ parikkhepoviddhastoti pamukhassa parikkhepaṃ sandhāya vadati.",
  "tika-vin02t:39_5": "Sabbattha pañcannaṃyeva chadanānaṃ āgatattā vadati “pañcannaṃ aññatarena chadanena channā”ti.",
  "tika-vin02t:40_0": "53.",
  "tika-vin02t:40_1": "Pāḷiyaṃ “seyyā nāma sabbacchannā sabbaparicchannā yebhuyyenacchannā yebhuyyenaparicchannā”ti vadantena",
  "tika-vin02t:40_2": "yebhuyyenacchannayebhuyyenaparicchannasenāsanaṃ pācittiyassa avasānaṃ viya katvā dassitaṃ,",
  "tika-vin02t:40_3": "“upaḍḍhacchanne upaḍḍhaparicchanne āpatti dukkaṭassā”ti vadantena ca upaḍḍhacchannaupaḍḍhaparicchannasenāsanaṃ dukkaṭassa ādiṃ katvā dassitaṃ,",
  "tika-vin02t:40_4": "ubhinnamantarā kena bhavitabbaṃ pācittiyena,",
  "tika-vin02t:40_5": "udāhu dukkaṭenāti?",
  "tika-vin02t:40_6": "Lokavajjasikkhāpadasseva anavasesaṃ katvā paññāpanato imassa ca paṇṇattivajjattā yebhuyyenacchannayebhuyyenaparicchannassa",
  "tika-vin02t:40_7": "upaḍḍhacchannaupaḍḍhaparicchannassa ca antarā pācittiyaṃ anivāritameva,",
  "tika-vin02t:40_8": "tasmā vinayavinicchaye ca garukeyeva ṭhātabbattā aṭṭhakathāyampi pācittiyameva dassitaṃ.",
  "tika-vin02t:40_9": "Satta pācittiyānīti pāḷiyaṃ vuttapācittiyaṃ sāmaññato ekattena gahetvā vuttaṃ.",
  "tika-vin02t:40_10": "Visuṃ pana gayhamāne “sabbacchanne sabbaparicchanne pācittiyaṃ,",
  "tika-vin02t:40_11": "yebhuyyenacchanne yebhuyyenaparicchanne pācittiya”nti aṭṭheva pācittiyāni honti.",
  "tika-vin02t:41_0": "Senambamaṇḍapavaṇṇaṃ hotīti sīhaḷadīpe kira uccavatthuko sabbacchanno sabbaaparicchanno evaṃnāmako sannipātamaṇḍapo atthi,",
  "tika-vin02t:41_1": "taṃ sandhāyetaṃ vuttaṃ.",
  "tika-vin02t:41_2": "Yadi jagatiparikkhepasaṅkhyaṃ gacchati,",
  "tika-vin02t:41_3": "uccavatthukattā maṇḍapassa sabbaaparicchannatā na yujjatīti āha “imināpetaṃ veditabba”ntiādi.",
  "tika-vin02t:41_4": "Cūḷakacchannādīni cettha evaṃ veditabbāni –",
  "tika-vin02t:41_5": "yassa catūsu bhāgesu eko channo,",
  "tika-vin02t:41_6": "sesā acchannā,",
  "tika-vin02t:41_7": "idaṃ cūḷakacchannaṃ.",
  "tika-vin02t:41_8": "Yassa tīsu bhāgesu dve channā,",
  "tika-vin02t:41_9": "eko acchanno,",
  "tika-vin02t:41_10": "idaṃ yebhuyyenacchannaṃ.",
  "tika-vin02t:41_11": "Yassa dvīsu bhāgesu eko channo,",
  "tika-vin02t:41_12": "eko acchanno,",
  "tika-vin02t:41_13": "idaṃ upaḍḍhacchannaṃ nāma senāsanaṃ.",
  "tika-vin02t:41_14": "Cūḷakaparicchannādīnipi imināva nayena veditabbāni.",
  "tika-vin02t:41_15": "Sesaṃ uttānameva.",
  "tika-vin02t:41_16": "Pācittiyavatthukasenāsanaṃ,",
  "tika-vin02t:41_17": "tattha tattha anupasampannena saha nipajjanaṃ,",
  "tika-vin02t:41_18": "catutthadivase sūriyatthaṅgamananti imānettha tīṇi aṅgāni.",
  "tika-vin02t:42_0": "Sahaseyyasikkhāpadavaṇṇanā niṭṭhitā.",
  "tika-vin02t:43_0": "6. Dutiyasahaseyyasikkhāpadavaṇṇanā",
  "tika-vin02t:44_0": "55.",
  "tika-vin02t:44_1": "Chaṭṭhe “paṭhamasikkhāpade ‘bhikkhuṃ ṭhapetvā avaseso anupasampanno nāmā’ti vuttattā ‘mātugāmopi anupasampannaggahaṇena",
  "tika-vin02t:44_2": "gahitoyevā’ti catutthadivase mātugāmena saddhiṃ sayantassa dvīhi sikkhāpadehi dve pācittiyāni hontī”ti vadanti.",
  "tika-vin02t:44_3": "Gaṇṭhipadesu pana tīsupi “imasmiṃ sikkhāpade mātugāmassa visuṃ vuccamānattā paṭhamasikkhāpade ‘bhikkhuṃ",
  "tika-vin02t:44_4": "ṭhapetvā avaseso anupasampanno nāmā’ti purisasseva gahaṇaṃ anucchavika”nti vuttaṃ,",
  "tika-vin02t:44_5": "tadeva ca yuttataraṃ.",
  "tika-vin02t:45_0": "Yañca idha “paṭhamadivasepīti pi-",
  "tika-vin02t:45_1": "saddena catutthadivasepīti vuttaṃ hotī”ti kāraṇaṃ vadanti,",
  "tika-vin02t:45_2": "tampi akāraṇaṃ pi-",
  "tika-vin02t:45_3": "saddo sampiṇḍanatthoyevāti niyamābhāvato avadhāraṇatthassa ca sambhavato.",
  "tika-vin02t:45_4": "Sambhāvane vā pi-",
  "tika-vin02t:45_5": "saddo daṭṭhabbo.",
  "tika-vin02t:45_6": "Tena idha paṭhamadivasepi tāva āpatti,",
  "tika-vin02t:45_7": "dutiyādidivase kimeva vattabbanti imamatthaṃ dīpeti.",
  "tika-vin02t:45_8": "Sampiṇḍanatthepi pi-",
  "tika-vin02t:45_9": "sadde gayhamāne imināva sikkhāpadena āpajjitabbāpattiyā aññasmimpi divase āpajjanaṃ dīpeti,",
  "tika-vin02t:45_10": "na paṭhamasikkhāpadena āpajjitabbāpattiyāti akāraṇameva tanti daṭṭhabbaṃ.",
  "tika-vin02t:45_11": "“Matitthī pārājikavatthubhūtāpi anupādinnapakkhe ṭhitattā sahaseyyāpattiṃ na janetī”ti vadanti.",
  "tika-vin02t:45_12": "“Atthaṅgate sūriye mātugāme nipanne bhikkhu nipajjatī”ti vacanato divā sayantassa sahaseyyāpatti na hotiyevāti daṭṭhabbaṃ.",
  "tika-vin02t:45_13": "Pācittiyavatthukasenāsanaṃ,",
  "tika-vin02t:45_14": "tattha mātugāmena saha nipajjanaṃ,",
  "tika-vin02t:45_15": "sūriyatthaṅgamananti imānettha tīṇi aṅgāni.",
  "tika-vin02t:46_0": "Dutiyasahaseyyasikkhāpadavaṇṇanā niṭṭhitā.",
  "tika-vin02t:47_0": "7. Dhammadesanāsikkhāpadavaṇṇanā",
  "tika-vin02t:48_0": "60- 64.",
  "tika-vin02t:48_1": "Sattame gharaṃ nayatīti gharaṇī,",
  "tika-vin02t:48_2": "gharanāyikā.",
  "tika-vin02t:48_3": "Tenāha “gharasāminī”ti.",
  "tika-vin02t:48_4": "Suṇhāti suṇisā.",
  "tika-vin02t:48_5": "Na yakkhenātiādīnaṃ “aññatrā”ti iminā sambandho.",
  "tika-vin02t:48_6": "Purisaviggahaṃ gahetvā ṭhitena yakkhena vā petena vā tiracchānena vā saddhiṃ ṭhitāyapi desetuṃ na vaṭṭati.",
  "tika-vin02t:48_7": "Akkharāya desetīti ettha “chappañcavācato uttari ‘imaṃ padaṃ bhāsissāmī’ti ekampi akkharaṃ vatvā tiṭṭhati,",
  "tika-vin02t:48_8": "āpattiyevā”ti vadanti.",
  "tika-vin02t:49_0": "66.",
  "tika-vin02t:49_1": "“Eko gāthāpādoti idaṃ gāthābandhameva sandhāya vuttaṃ,",
  "tika-vin02t:49_2": "aññattha pana vibhattiantapadameva gahetabba”nti vadanti.",
  "tika-vin02t:49_3": "“Aṭṭhakathaṃ dhammapadaṃ jātakādivatthuṃ vāti imināpi porāṇaṃ saṅgītiāruḷhameva aṭṭhakathādi vutta”nti vadanti.",
  "tika-vin02t:49_4": "Aṭṭhakathādipāṭhaṃ ṭhapetvā damiḷādibhāsantarena yathāruci kathetuṃ vaṭṭati.",
  "tika-vin02t:49_5": "Padasodhamme vuttappabhedoti iminā aññattha anāpattīti dīpeti.",
  "tika-vin02t:49_6": "Uṭṭhahitvā puna nisīditvāti iriyāpathaparivattananayena nānāiriyāpathenapi anāpattīti dīpeti.",
  "tika-vin02t:49_7": "Sabbaṃ cepi dīghanikāyaṃ kathetīti yāva na niṭṭhāti,",
  "tika-vin02t:49_8": "tāva punadivasepi katheti.",
  "tika-vin02t:50_0": "Dutiyassa viññūpurisassa aggahaṇaṃ akiriyā.",
  "tika-vin02t:50_1": "Mātugāmena saddhiṃ ṭhitassa ca viññūpurisassa ca upacāro aniyatesu vuttanayeneva gahetabbo.",
  "tika-vin02t:50_2": "Sesaṃ uttānameva.",
  "tika-vin02t:50_3": "Vuttalakkhaṇassa dhammassa channaṃ vācānaṃ upari desanā,",
  "tika-vin02t:50_4": "vuttalakkhaṇo mātugāmo,",
  "tika-vin02t:50_5": "iriyāpathapaavattanābhāvo,",
  "tika-vin02t:50_6": "viññūpurisābhāvo,",
  "tika-vin02t:50_7": "apañhavissajjanāti imāni panettha pañca aṅgāni.",
  "tika-vin02t:51_0": "Dhammadesanāsikkhāpadavaṇṇanā niṭṭhitā.",
  "tika-vin02t:52_0": "8. Bhūtārocanasikkhāpadavaṇṇanā",
  "tika-vin02t:53_0": "77.",
  "tika-vin02t:53_1": "Aṭṭhame antarāti parinibbānasamayato aññasmiṃ kāle.",
  "tika-vin02t:53_2": "Atikaḍḍhiyamānenāti “vadatha, bhante,",
  "tika-vin02t:53_3": "kiṃ tumhehi adhigata”nti evaṃ nippīḷiyamānena.",
  "tika-vin02t:53_4": "Anatikaḍḍhiyamānenapi pucchite vā apucchite vā tathārūpe kāraṇe sati ārocetuṃ vaṭṭatiyeva.",
  "tika-vin02t:53_5": "Teneva aññatarena daharabhikkhunā upavadito aññataro thero “āvuso,",
  "tika-vin02t:53_6": "uparimaggatthāya vāyāmaṃ mā akāsi,",
  "tika-vin02t:53_7": "khīṇāsavo tayā upavadito”ti āha.",
  "tika-vin02t:53_8": "Therena ca “atthi te, āvuso,",
  "tika-vin02t:53_9": "imasmiṃ sāsane patiṭṭhā”ti vutto daharabhikkhu “āma, bhante,",
  "tika-vin02t:53_10": "sotāpanno aha”nti avoca.",
  "tika-vin02t:53_11": "“Kārako aya”nti ñatvāpi paṭipattiyā amoghabhāvadassanena samuttejanāya sampahaṃsanāya ca ariyā attānaṃ pakāsentiyeva.",
  "tika-vin02t:53_12": "Sutapariyattisīlaguṇanti sutaguṇaṃ pariyattiguṇaṃ sīlaguṇañca.",
  "tika-vin02t:53_13": "Ummattakassa idha avacane kāraṇaṃ vadantena khittacittavedanaṭṭānampi avacane kāraṇaṃ vuttamevāti daṭṭhabbaṃ. Iti-",
  "tika-vin02t:53_14": "saddena vā ādiatthena khittacittavedanaṭṭe saṅgaṇhāti.",
  "tika-vin02t:53_15": "Teneva vadati “cittakkhepassa vā abhāvā”ti.",
  "tika-vin02t:53_16": "Diṭṭhisampannānanti maggaphaladiṭṭhiyā samannāgatānaṃ.",
  "tika-vin02t:53_17": "Ariyānameva hi ummattakādibhāvo natthi.",
  "tika-vin02t:53_18": "Jhānalābhino pana tasmiṃ sati jhānā parihāyanti,",
  "tika-vin02t:53_19": "tasmā tesaṃ abhūtārocanapaccayā anāpatti vattabbā,",
  "tika-vin02t:53_20": "na bhūtārocanapaccayā.",
  "tika-vin02t:53_21": "Tenevāha “bhūtārocanapaccayā anāpatti na vattabbā”ti.",
  "tika-vin02t:54_0": "Pubbe avuttehīti catutthapārājike avuttehi.",
  "tika-vin02t:54_1": "Idañca sikkhāpadaṃ paṇṇattiajānanavasena acittakasamuṭṭhānaṃ hoti.",
  "tika-vin02t:54_2": "Ariyā cettha paṇṇattiṃ jānantā vītikkamaṃ na karonti,",
  "tika-vin02t:54_3": "puthujjanā pana paṇṇattiṃ jānitvāpi vītikkamaṃ karonti,",
  "tika-vin02t:54_4": "te ca satthuno āṇāvītikkamacetanāya balavaakusalabhāvato jhānā parihāyantīti daṭṭhabbaṃ,",
  "tika-vin02t:54_5": "ukkaṭṭhaparicchedena ariyapuggale eva sandhāya “kusalābyākatacittehi dvicitta”nti vuttaṃ.",
  "tika-vin02t:54_6": "Paṇṇattiṃ ajānantā pana jhānalābhī puthujjanā vatthumhi lobhavasena akusalacittenapi na ārocentīti natthi.",
  "tika-vin02t:54_7": "Idha dukkhavedanāya abhāvato “dvivedana”nti imassa anurūpaṃ katvā dvicittanti idaṃ vuttanti evaṃ vā ettha adhippāyo gahetabbo.",
  "tika-vin02t:54_8": "Sesaṃ uttānameva.",
  "tika-vin02t:54_9": "Uttarimanussadhammassa bhūtatā,",
  "tika-vin02t:54_10": "anupasampannassa ārocanaṃ,",
  "tika-vin02t:54_11": "taṅkhaṇavijānanā,",
  "tika-vin02t:54_12": "anaññappadesoti imāni panettha cattāri aṅgāni.",
  "tika-vin02t:55_0": "Bhūtārocanasikkhāpadavaṇṇanā niṭṭhitā.",
  "tika-vin02t:56_0": "9. Duṭṭhullārocanasikkhāpadavaṇṇanā",
  "tika-vin02t:57_0": "78.",
  "tika-vin02t:57_1": "Navame duṭṭhullasaddatthadassanatthanti duṭṭhullasaddassa atthadassanatthaṃ.",
  "tika-vin02t:57_2": "Atthe hi dassite saddopi “ayaṃ etesu atthesu vattatī”ti dassitoyeva hoti.",
  "tika-vin02t:57_3": "“Yaṃ yaṃ duṭṭhullasaddena abhidhīyati,",
  "tika-vin02t:57_4": "taṃ sabbaṃ dassetuṃ pārājikāni vuttānī”ti ayañhettha adhippāyo.",
  "tika-vin02t:57_5": "Tatrāyaṃ vicāraṇāti tatra pāḷiyaṃ ayaṃ vicāraṇā,",
  "tika-vin02t:57_6": "tatra pāḷiaṭṭhakathāsu vā ayaṃ vicāraṇā.",
  "tika-vin02t:57_7": "Tattha bhaveyyāti tattha kassaci vimati evaṃ bhaveyya.",
  "tika-vin02t:57_8": "Anupasampannassa duṭṭhullārocane viya dukkaṭena bhavitabbanti āha “dukkaṭaṃ āpajjatī”ti.",
  "tika-vin02t:57_9": "Akkosantopi dukkaṭaṃ āpajjeyyāti omasavādena dukkaṭaṃ āpajjeyya.",
  "tika-vin02t:57_10": "Adhippāyaṃ ajānantenapi aṭṭhakathācariyānaṃ vacaneyeva ṭhātabbanti dīpanatthaṃ “aṭṭhakathācariyāva ettha pamāṇa”nti vuttaṃ.",
  "tika-vin02t:57_11": "Punapi aṭṭhakathāvacanameva upapattito daḷhaṃ katvā patiṭṭhapento “imināpi ceta”ntiādimāha.",
  "tika-vin02t:58_0": "80. “Aññatra bhikkhusammutiyā”ti vuttattā sammuti atthīti gahetabbāti āha “idha vuttattāyevā”tiādi.",
  "tika-vin02t:59_0": "82.",
  "tika-vin02t:59_1": "Ādito pañca sikkhāpadānīti pāṇātipātādīni pañca sikkhāpadāni.",
  "tika-vin02t:59_2": "“Sesānīti vikālabhojanādīni pañcā”ti vadanti.",
  "tika-vin02t:59_3": "Keci pana “ādito paṭṭhāya pañca sikkhāpadānīti sukkavissaṭṭhiādīni pañcā”ti vadanti,",
  "tika-vin02t:59_4": "taṃ na gahetabbaṃ.",
  "tika-vin02t:59_5": "Pāṇātipātādīni hi daseva sikkhāpadāni sāmaṇerānaṃ paññattāni.",
  "tika-vin02t:59_6": "Vuttañhetaṃ –",
  "tika-vin02t:60_0": "“Atha kho sāmaṇerānaṃ etadahosi ‘kati nu kho amhākaṃ sikkhāpadāni,",
  "tika-vin02t:60_1": "kattha ca amhehi sikkhitabba’nti?",
  "tika-vin02t:60_2": "Bhagavato etamatthaṃ ārocesuṃ.",
  "tika-vin02t:60_3": "Anujānāmi,",
  "tika-vin02t:60_4": "bhikkhave,",
  "tika-vin02t:60_5": "sāmaṇerānaṃ dasa sikkhāpadāni,",
  "tika-vin02t:60_6": "tesu ca sāmaṇerehi sikkhituṃ,",
  "tika-vin02t:60_7": "pāṇātipātā veramaṇī adinnādānā veramaṇī”tiādi.",
  "tika-vin02t:61_0": "Tesaṃ paññattesuyeva sikkhāpadesu duṭṭhullāduṭṭhullavicāraṇā kātabbā,",
  "tika-vin02t:61_1": "na ca sukkavissaṭṭhiādīni visuṃ tesaṃ paññattāni atthīti.",
  "tika-vin02t:61_2": "Atha bhikkhuno duṭṭhullasaṅkhātāni sukkavissaṭṭhiādīni anupasampannassa kiṃ nāma hontīti āha “sukkavissaṭṭhi…pe…",
  "tika-vin02t:61_3": "ajjhācāro nāmāti vutta”nti.",
  "tika-vin02t:61_4": "Imināpi cetaṃ siddhaṃ “anupasampannassa sukkavissaṭṭhiādi duṭṭhullaṃ nāma na hotī”ti.",
  "tika-vin02t:61_5": "Ajjhācāro nāmāti hi vadanto anupasampannassa sukkavissaṭṭhiādi kevalaṃ ajjhācāro nāma hoti,",
  "tika-vin02t:61_6": "na pana duṭṭhullo nāma ajjhācāroti dīpeti.",
  "tika-vin02t:61_7": "“Ajjhācāro nāmāti ca aṭṭhakathāyaṃ vuttattā akattabbarūpattā ca anupasampannassa sukkavissaṭṭhiādīni daṇḍakammavatthupakkhaṃ bhajanti,",
  "tika-vin02t:61_8": "tāni ca aññassa anupasampannassa avaṇṇakāmatāya ārocento bhikkhu dukkaṭaṃ āpajjatī”ti vadanti.",
  "tika-vin02t:61_9": "Idha pana anupasampannaggahaṇena sāmaṇerasāmaṇerīsikkhamānānaṃ gahaṇaṃ veditabbaṃ.",
  "tika-vin02t:61_10": "Sesamettha uttānameva.",
  "tika-vin02t:61_11": "Antimavatthuṃ anajjhāpannassa bhikkhuno savatthuko saṅghādiseso,",
  "tika-vin02t:61_12": "anupasampannassa ārocanaṃ,",
  "tika-vin02t:61_13": "bhikkhusammutiyā abhāvoti imāni panettha tīṇi aṅgāni.",
  "tika-vin02t:62_0": "Duṭṭhullārocanasikkhāpadavaṇṇanā niṭṭhitā.",
  "tika-vin02t:63_0": "10. Pathavīkhaṇanasikkhāpadavaṇṇanā",
  "tika-vin02t:64_0": "84- 86.",
  "tika-vin02t:64_1": "Dasame ekindriyanti “kāyindriyaṃ atthī”ti maññamānā vadanti.",
  "tika-vin02t:64_2": "Muṭṭhippamāṇāti muṭṭhinā saṅgahetabbappamāṇā.",
  "tika-vin02t:64_3": "Ettha kiñcāpi yebhuyyapaṃsuṃ appapaṃsuñca pathaviṃ vatvā upaḍḍhapaṃsukā pathavī na vuttā,",
  "tika-vin02t:64_4": "tathāpi paṇṇattivajjasikkhāpadesu sāvasesapaññattiyāpi sambhavato upaḍḍhapaṃsukāyapi pathaviyā pācittiyamevāti gahetabbaṃ.",
  "tika-vin02t:64_5": "Keci pana “sabbacchannādīsu upaḍḍhe dukkaṭassa vuttattā idhāpi dukkaṭaṃ yutta”nti vadanti,",
  "tika-vin02t:64_6": "taṃ na yuttaṃ pācittiyavatthukañca anāpattivatthukañca duvidhaṃ pathaviṃ ṭhapetvā aññissā dukkaṭavatthukāya tatiyāya pathaviyā abhāvato.",
  "tika-vin02t:64_7": "Dveyeva hi pathaviyo vuttā “jātā ca pathavī ajātā ca pathavī”ti.",
  "tika-vin02t:64_8": "Tasmā dvīsu aññatarāya pathaviyā bhavitabbaṃ,",
  "tika-vin02t:64_9": "vinayavinicchaye ca sampatte garukeyeva ṭhātabbattā na sakkā ettha anāpattiyā bhavituṃ.",
  "tika-vin02t:64_10": "Sabbacchannādīsu pana upaḍḍhe dukkaṭaṃ yuttaṃ tattha tādisassa dukkaṭavatthuno sabbhāvā.",
  "tika-vin02t:65_0": "“Pokkharaṇiṃ khaṇā”ti vadati,",
  "tika-vin02t:65_1": "vaṭṭatīti “imasmiṃ okāse”ti aniyametvā vuttattā vaṭṭati.",
  "tika-vin02t:65_2": "“Imaṃ valliṃ khaṇā”ti vuttepi pathavīkhaṇanaṃ sandhāya pavattavohārattā imināva sikkhāpadena āpatti,",
  "tika-vin02t:65_3": "na bhūtagāmapātabyatāya.",
  "tika-vin02t:65_4": "Kuṭehīti ghaṭehi.",
  "tika-vin02t:65_5": "Tanukakaddamoti udakamissakakaddamo.",
  "tika-vin02t:65_6": "So ca udakagatikattā vaṭṭati.",
  "tika-vin02t:65_7": "Omakacātumāsanti ūnacātumāsaṃ.",
  "tika-vin02t:65_8": "Ovaṭṭhanti devena ovaṭṭhaṃ.",
  "tika-vin02t:65_9": "Akatapabbhāreti avaḷañjanaṭṭhānadassanatthaṃ vuttaṃ.",
  "tika-vin02t:65_10": "Tādise hi vammikassa sabbhāvoti.",
  "tika-vin02t:65_11": "Mūsikukkuraṃ nāma mūsikāhi khaṇitvā bahi katapaṃsurāsi.",
  "tika-vin02t:65_12": "Eseva nayoti omakacātumāsaovaṭṭhoyeva vaṭṭatīti attho.",
  "tika-vin02t:66_0": "Ekadivasampi na vaṭṭatīti ovaṭṭhaekadivasātikkantopi vikopetuṃ na vaṭṭati.",
  "tika-vin02t:66_1": "“Heṭṭhābhūmisambandhepi ca gokaṇṭake bhūmito chinditvā uddhaṃ ṭhitattā accuggatamatthakato chinditvā gahetuṃ vaṭṭatī”ti vadanti.",
  "tika-vin02t:66_2": "Sakaṭṭhāne atiṭṭhamānaṃ katvā pādehi madditvā chinditvā āloḷitakaddamampi gahetuṃ vaṭṭati.",
  "tika-vin02t:66_3": "Tatoti tato purāṇasenāsanato.",
  "tika-vin02t:66_4": "Iṭṭhakaṃ gaṇhāmītiādi suddhacittaṃ sandhāya vuttaṃ.",
  "tika-vin02t:66_5": "Udakenāti ujukaṃ ākāsatoyeva patanakaudakena.",
  "tika-vin02t:66_6": "“Sace pana aññattha paharitvā patitena udakena temitaṃ hoti,",
  "tika-vin02t:66_7": "vaṭṭatī”ti vadanti.",
  "tika-vin02t:66_8": "Uccāletvāti ukkhipitvā.",
  "tika-vin02t:66_9": "Tena apadesenāti tena lesena.",
  "tika-vin02t:67_0": "87- 88.",
  "tika-vin02t:67_1": "Avisayattā anāpattīti ettha sacepi nibbāpetuṃ sakkā hoti,",
  "tika-vin02t:67_2": "paṭhamaṃ suddhacittena dinnattā “dahatū”ti sallakkhetvāpi tiṭṭhati, anāpatti.",
  "tika-vin02t:67_3": "Ovaṭṭhaṃ channanti paṭhamaṃ ovaṭṭhaṃ pacchā channaṃ.",
  "tika-vin02t:67_4": "Sesaṃ uttānameva.",
  "tika-vin02t:67_5": "Jātapathavī,",
  "tika-vin02t:67_6": "pathavīsaññitā,",
  "tika-vin02t:67_7": "khaṇanakhaṇāpanānaṃ aññataranti imāni panettha tīṇi aṅgāni.",
  "tika-vin02t:68_0": "Pathavīkhaṇanasikkhāpadavaṇṇanā niṭṭhitā.",
  "tika-vin02t:69_0": "Niṭṭhito musāvādavaggo paṭhamo.",
  "tika-vin02t:70_0": "2. Bhūtagāmavaggo",
  "tika-vin02t:71_0": "1. Bhūtagāmasikkhāpadavaṇṇanā",
  "tika-vin02t:72_0": "89.",
  "tika-vin02t:72_1": "Senāsanavaggassa paṭhame niggahetuṃ asakkontoti sandhāretuṃ asakkonto.",
  "tika-vin02t:72_2": "Iminā pana vacanena dārakassa tattha upanītabhāvo tena ca diṭṭhabhāvo vuttoyevāti daṭṭhabbaṃ.",
  "tika-vin02t:72_3": "Tena hi bhikkhunā taṃ rukkhaṃ chindituṃ āraddhe tattha nibbattā ekā taruṇaputtā devadhītā puttaṃ aṅkenādāya",
  "tika-vin02t:72_4": "ṭhitā taṃ yāci “mā me sāmi vimānaṃ chindi,",
  "tika-vin02t:72_5": "na sakkhissāmi puttakaṃ ādāya anāvāsā vicaritu”nti.",
  "tika-vin02t:72_6": "So “ahaṃ aññattha īdisaṃ rukkhaṃ na labhissāmī”ti tassā vacanaṃ nādiyi.",
  "tika-vin02t:72_7": "Sā “imampi tāva dārakaṃ oloketvā oramissatī”ti puttaṃ rukkhasākhāya ṭhapesi.",
  "tika-vin02t:72_8": "So bhikkhu ukkhittaṃ pharasuṃ sandhāretuṃ asakkonto dārakassa bāhaṃ chindi.",
  "tika-vin02t:72_9": "Evañca sayito vimāne sayito nāma hotīti katvā vuttaṃ “rukkhaṭṭhakadibbavimāne nipannassā”ti.",
  "tika-vin02t:73_0": "Rukkhaṭṭhakadibbavimāneti ca sākhaṭṭhakavimānaṃ sandhāya vuttaṃ.",
  "tika-vin02t:73_1": "Rukkhassa upari nibbattañhi vimānaṃ rukkhapaṭibaddhattā “rukkhaṭṭhakavimāna”nti vuccati.",
  "tika-vin02t:73_2": "Sākhaṭṭhakavimānaṃ pana sabbasākhāsannissitaṃ hutvā tiṭṭhati.",
  "tika-vin02t:73_3": "Tattha yaṃ rukkhaṭṭhakavimānaṃ hoti,",
  "tika-vin02t:73_4": "taṃ yāva rukkhassa mūlamattampi tiṭṭhati,",
  "tika-vin02t:73_5": "tāva na nassati.",
  "tika-vin02t:73_6": "Sākhaṭṭhakavimānaṃ pana sākhāsu bhijjamānāsu tattha tattheva bhijjitvā sabbasākhāsu bhinnāsu sabbaṃ bhijjati,",
  "tika-vin02t:73_7": "idampi ca vimānaṃ sākhaṭṭhakaṃ,",
  "tika-vin02t:73_8": "tasmā rukkhe chinne taṃ vimānaṃ sabbaso vinaṭṭhaṃ,",
  "tika-vin02t:73_9": "teneva sā devatā bhagavato santikā laddhe aññasmiṃ vimāne vasi.",
  "tika-vin02t:73_10": "Bāhuṃ thanamūleyeva chindīti aṃsena saddhiṃ bāhaṃ chindi.",
  "tika-vin02t:73_11": "Iminā ca rukkhadevatānaṃ gattāni chijjanti,",
  "tika-vin02t:73_12": "na cātumahārājikādīnaṃ viya acchejjānīti daṭṭhabbaṃ.",
  "tika-vin02t:73_13": "Rukkhadhammeti rukkhapakatiyaṃ,",
  "tika-vin02t:73_14": "rukkhasabhāveti attho.",
  "tika-vin02t:73_15": "Rukkhānaṃ viya chedanādīsu akuppanañhi rukkhadhammo nāma.",
  "tika-vin02t:74_0": "Uppatitanti uppannaṃ.",
  "tika-vin02t:74_1": "Bhantanti dhāvantaṃ.",
  "tika-vin02t:74_2": "Vārayeti niggaṇheyya.",
  "tika-vin02t:74_3": "Idaṃ vuttaṃ hoti –",
  "tika-vin02t:74_4": "yathā nāma cheko sārathi ativegena dhāvantaṃ rathaṃ niggahetvā yathicchakaṃ peseti,",
  "tika-vin02t:74_5": "evaṃ yo puggalo uppannaṃ kodhaṃ vāraye niggaṇhituṃ sakkoti,",
  "tika-vin02t:74_6": "tamahaṃ sārathiṃ brūmi.",
  "tika-vin02t:74_7": "Itaro pana rājauparājādīnaṃ rathasārathijano rasmiggāho nāma hoti,",
  "tika-vin02t:74_8": "na uttamasārathīti.",
  "tika-vin02t:75_0": "Dutiyagāthāya pana ayamattho –",
  "tika-vin02t:75_1": "yoti yo yādiso khattiyakulā vā pabbajito brāhmaṇakulā vā pabbajito navo vā majjhimo vā thero vā.",
  "tika-vin02t:75_2": "Uppatitanti uddhamuddhaṃ patitaṃ,",
  "tika-vin02t:75_3": "gataṃ pavattanti attho,",
  "tika-vin02t:75_4": "uppannanti vuttaṃ hoti.",
  "tika-vin02t:75_5": "Kodhanti “anatthaṃ me caratīti āghāto jāyatī”tiādinā nayena sutte vuttānaṃ navannaṃ,",
  "tika-vin02t:75_6": "“atthaṃ me na caratī”tiādīnañca tappaṭipakkhato siddhānaṃ navannamevāti aṭṭhārasannaṃ khāṇukaṇṭakādinā",
  "tika-vin02t:75_7": "aṭṭhānena saddhiṃ ekūnavīsatiyā āghātavatthūnaṃ aññatarāghātavatthusambhavaṃ āghātaṃ.",
  "tika-vin02t:75_8": "Visaṭanti vitthataṃ.",
  "tika-vin02t:75_9": "Sappavisanti sappassa visaṃ.",
  "tika-vin02t:75_10": "Ivāti opammavacanaṃ. I-",
  "tika-vin02t:75_11": "kāralopaṃ katvā va-",
  "tika-vin02t:75_12": "icceva vuttaṃ.",
  "tika-vin02t:75_13": "Osadhehīti agadehi.",
  "tika-vin02t:75_14": "Idaṃ vuttaṃ hoti –",
  "tika-vin02t:75_15": "yathā visatikicchako vejjo sappena daṭṭho sabbaṃ kāyaṃ pharitvā ṭhitaṃ visaṭaṃ sappavisaṃ mūlakhandhatacapattapupphādīnaṃ aññatarehi,",
  "tika-vin02t:75_16": "nānābhesajjehi payojetvā katehi vā osadhehi khippameva vineyya,",
  "tika-vin02t:75_17": "evameva yo yathāvuttena āghātavatthunā uppatitaṃ cittasantānaṃ byāpetvā ṭhitaṃ kodhaṃ vinayanupāyesu",
  "tika-vin02t:75_18": "tadaṅgavinayādīsu yena kenaci upāyena vineti nādhivāseti pajahati vinodeti byantiṃ karoti,",
  "tika-vin02t:75_19": "so bhikkhu jahāti orapāraṃ.",
  "tika-vin02t:75_20": "So evaṃ kodhaṃ vinento bhikkhu yasmā kodho tatiyamaggena sabbaso pahīyati,",
  "tika-vin02t:75_21": "tasmā orapārasaññitāni pañcorambhāgiyasaṃyojanāni jahātīti.",
  "tika-vin02t:75_22": "Avisesena hi pāranti tīrassa nāmaṃ,",
  "tika-vin02t:75_23": "tasmā orāni ca tāni saṃsārasāgarassa pārabhūtāni cāti katvā “orapāra”nti vuccati.",
  "tika-vin02t:76_0": "Atha vā yo uppatitaṃ vineti kodhaṃ visaṭaṃ sappavisaṃva osadhehi,",
  "tika-vin02t:76_1": "so tatiyamaggena sabbaso kodhaṃ vinetvā anāgāmiphale ṭhito bhikkhu jahāti orapāraṃ.",
  "tika-vin02t:76_2": "Tattha oranti sakattabhāvo.",
  "tika-vin02t:76_3": "Pāranti parattabhāvo.",
  "tika-vin02t:76_4": "Oraṃ vā cha ajjhattikāni āyatanāni,",
  "tika-vin02t:76_5": "pāraṃ cha bāhirāyatanāni.",
  "tika-vin02t:76_6": "Tathā oraṃ manussaloko,",
  "tika-vin02t:76_7": "pāraṃ devaloko.",
  "tika-vin02t:76_8": "Oraṃ kāmadhātu,",
  "tika-vin02t:76_9": "pāraṃ rūpārūpadhātu.",
  "tika-vin02t:76_10": "Oraṃ kāmarūpabhavo,",
  "tika-vin02t:76_11": "pāraṃ arūpabhavo.",
  "tika-vin02t:76_12": "Oraṃ attabhāvo,",
  "tika-vin02t:76_13": "pāraṃ attabhāvasukhupakaraṇāni.",
  "tika-vin02t:76_14": "Evametasmiṃ orapāre catutthamaggena chandarāgaṃ pajahanto “jahāti orapāra”nti vuccati.",
  "tika-vin02t:76_15": "Ettha ca kiñcāpi anāgāmino kāmarāgassa pahīnattā idhattabhāvādīsu chandarāgo eva natthi,",
  "tika-vin02t:76_16": "apica kho panassa vaṇṇappakāsanatthaṃ sabbametaṃ orapārabhedaṃ saṅgahetvā tattha chandarāgappahānena “jahāti orapāra”nti vuttaṃ.",
  "tika-vin02t:77_0": "Idāni tassatthassa vibhāvanatthāya upamaṃ āha “urago jiṇṇamivattacaṃ purāṇa”nti.",
  "tika-vin02t:77_1": "Tattha urena gacchatīti urago,",
  "tika-vin02t:77_2": "sappassetaṃ adhivacanaṃ.",
  "tika-vin02t:77_3": "So duvidho kāmarūpī ca akāmarūpī ca.",
  "tika-vin02t:77_4": "Kāmarūpīpi duvidho jalajo thalajo ca.",
  "tika-vin02t:77_5": "Jalajo jale eva kāmarūpaṃ labhati,",
  "tika-vin02t:77_6": "na thale saṅkhapālajātake saṅkhapālanāgarājā viya.",
  "tika-vin02t:77_7": "Thalajo thale eva, na jale.",
  "tika-vin02t:77_8": "So jajjarabhāvena jiṇṇaṃ,",
  "tika-vin02t:77_9": "cirakālatāya purāṇañcāti saṅkhaṃ gataṃ tacaṃ jahanto catubbidhena jahati sajātiyaṃ ṭhito jigucchanto nissāya thāmenāti.",
  "tika-vin02t:77_10": "Sajāti nāma sappajāti dīghattabhāvo.",
  "tika-vin02t:77_11": "Uragā hi pañcasu ṭhānesu sajātiṃ nātivattanti upapattiyaṃ cutiyaṃ vissaṭṭhaniddokkamane sajātiyā methunapaṭisevane jiṇṇatacāpanayane cāti.",
  "tika-vin02t:77_12": "Tasmā yadā tacaṃ jahati,",
  "tika-vin02t:77_13": "tadā sajātiyaṃyeva ṭhatvā jahati.",
  "tika-vin02t:77_14": "Sajātiyaṃ ṭhitopi ca jigucchanto jahati.",
  "tika-vin02t:77_15": "Jigucchanto nāma yadā upaḍḍhaṭṭhāne mutto hoti,",
  "tika-vin02t:77_16": "upaḍḍhaṭṭhāne amutto olambati,",
  "tika-vin02t:77_17": "tadā naṃ aṭṭīyanto jahati,",
  "tika-vin02t:77_18": "evaṃ jigucchantopi ca daṇḍantaraṃ vā mūlantaraṃ vā pāsāṇantaraṃ vā nissāya jahati.",
  "tika-vin02t:77_19": "Nissāya jahantopi ca thāmaṃ janetvā ussāhaṃ karitvā vīriyena vaṅkaṃ naṅguṭṭhaṃ katvā passasantova phaṇaṃ karitvā jahati.",
  "tika-vin02t:77_20": "Evaṃ jahitvā yenakāmaṃ pakkamati.",
  "tika-vin02t:78_0": "Evameva ayampi bhikkhu orapāraṃ jahitukāmo catubbidhena jahati sajātiyaṃ ṭhito jigucchanto nissāya thāmenāti.",
  "tika-vin02t:78_1": "Sajāti nāma bhikkhuno “ariyāya jātiyā jāto”ti vacanato sīlaṃ.",
  "tika-vin02t:78_2": "Tenevāha “sīle patiṭṭhāya naro sapañño”ti.",
  "tika-vin02t:78_3": "Evametissaṃ sajātiyaṃ ṭhito bhikkhu taṃ sakattabhāvādibhedaṃ orapāraṃ jiṇṇapurāṇattacamiva taṃ dukkhaṃ",
  "tika-vin02t:78_4": "janentaṃ tattha tattha ādīnavadassanena jigucchanto kalyāṇamitte nissāya adhimattasammāvāyāmasaṅkhātaṃ",
  "tika-vin02t:78_5": "thāmaṃ janetvā “divasaṃ caṅkamena nisajjāya āvaraṇīyehi dhammehi cittaṃ parisodhetī”ti vuttanayena rattindivaṃ",
  "tika-vin02t:78_6": "chadhā vibhajitvā ghaṭento vāyamanto urago viya vaṅkaṃ naṅguṭṭhaṃ pallaṅkaṃ ābhujitvā urago viya passasanto",
  "tika-vin02t:78_7": "ayampi asithilaparakkamatāya vāyamanto uragova phaṇaṃ karitvā ayampi ñāṇavipphāraṃ janetvā uragova tacaṃ",
  "tika-vin02t:78_8": "orapāraṃ jahati,",
  "tika-vin02t:78_9": "jahitvā ca urago viya ohitataco yenakāmaṃ pakkamati,",
  "tika-vin02t:78_10": "ayampi ohitabhāro anupādisesanibbānadhātudisaṃ pakkamatīti.",
  "tika-vin02t:79_0": "90.",
  "tika-vin02t:79_1": "Bhavantīti iminā viruḷhamūle nīlabhāvaṃ āpajjitvā vaḍḍhamānake taruṇagacche dasseti.",
  "tika-vin02t:79_2": "Ahuvunti iminā pana vaḍḍhitvā ṭhite mahante rukkhagacchādike dasseti.",
  "tika-vin02t:79_3": "Bhavantīti imassa vivaraṇaṃ “jāyanti vaḍḍhantī”ti,",
  "tika-vin02t:79_4": "ahuvunti imassa “jātā vaḍḍhitā”ti.",
  "tika-vin02t:79_5": "Rāsīti suddhaṭṭhakadhammasamūho.",
  "tika-vin02t:79_6": "Bhūtānanti tathāladdhasamaññānaṃ aṭṭhadhammānaṃ.",
  "tika-vin02t:79_7": "“Bhūtānaṃ gāmo”ti vuttepi avayavavinimuttassa samudāyassa abhāvato bhūtasaññitā teyeva tiṇarukkhalatādayo gayhanti.",
  "tika-vin02t:79_8": "“Bhūmiyaṃ patiṭṭhahitvā haritabhāvamāpannā rukkhagacchādayo devatāhi pariggayhanti,",
  "tika-vin02t:79_9": "tasmā bhūtānaṃ nivāsaṭṭhānatāya bhūtānaṃ gāmo”tipi vadanti.",
  "tika-vin02t:79_10": "Rukkhādīnanti ādi-",
  "tika-vin02t:79_11": "saddena osadhigacchalatādayo veditabbā.",
  "tika-vin02t:80_0": "Nanu ca rukkhādayo cittarahitatāya na jīvā,",
  "tika-vin02t:80_1": "cittarahitatā ca paripphandābhāvato chinnepi ruhanato visadisajātikabhāvato catuyoniapariyāpannato ca veditabbā,",
  "tika-vin02t:80_2": "vuḍḍhi pana pavāḷasilālavaṇānampi vijjatīti na tesaṃ jīvabhāve kāraṇaṃ,",
  "tika-vin02t:80_3": "visayaggahaṇañca nesaṃ parikappanāmattaṃ supanaṃ viya ciñcādīnaṃ,",
  "tika-vin02t:80_4": "tathā dohaḷādayo,",
  "tika-vin02t:80_5": "tattha kasmā bhūtagāmassa chedanādipaccayā pācittiyaṃ vuttanti?",
  "tika-vin02t:80_6": "Samaṇasāruppato taṃnivāsasattānurakkhaṇato ca.",
  "tika-vin02t:80_7": "Tenevāha “jīvasaññino hi moghapurisā manussā rukkhasmi”ntiādi.",
  "tika-vin02t:81_0": "91.",
  "tika-vin02t:81_1": "“Mūle jāyantī”tiādīsu attho upari attanā vuccamānappakārena sīhaḷaṭṭhakathāyaṃ vuttoti āha “evaṃ santepi…pe…",
  "tika-vin02t:81_2": "na samentī”ti. Vijāta-",
  "tika-vin02t:81_3": "saddo idha vi-",
  "tika-vin02t:81_4": "saddalopaṃ katvā niddiṭṭhoti āha “vijātānī”ti. Vijāta-",
  "tika-vin02t:81_5": "saddo ca “vijātā itthī”tiādīsu viya pasūtavacanoti āha “pasūtānī”ti.",
  "tika-vin02t:81_6": "Pasūti ca nāmettha nibbattapaṇṇamūlatāti āha “nibbattapaṇṇamūlānī”ti.",
  "tika-vin02t:81_7": "Iminā imaṃ dīpeti “nibbattapaṇṇamūlāni bījāni bhūtagāmasaṅkhameva gacchanti,",
  "tika-vin02t:81_8": "tesu ca vattamāno bījajāta-",
  "tika-vin02t:81_9": "saddo ruḷhīvasena rukkhādīsupi vattatī”ti.",
  "tika-vin02t:81_10": "Purimasmiṃ atthavikappe pana bījehi jātānaṃ rukkhalatādīnaṃyeva bhūtagāmatā vuttā.",
  "tika-vin02t:82_0": "Tāni dassentoti tāni bījāni dassento.",
  "tika-vin02t:82_1": "Mūlabījantiādīsu mūlameva bījaṃ mūlabījaṃ.",
  "tika-vin02t:82_2": "Sesesupi eseva nayo.",
  "tika-vin02t:82_3": "Phaḷubījanti pabbabījaṃ.",
  "tika-vin02t:82_4": "Paccayantarasamavāye sadisaphaluppattiyā visesakāraṇabhāvato viruhanasamatthe sāraphale niruḷho bīja- saddo.",
  "tika-vin02t:82_5": "Tadatthasaṃsiddhiyā mūlādīsupi kesuci pavattatīti mūlādito nivattanatthaṃ ekena bījasaddena visesetvā vuttaṃ “bījabīja”nti “rūparūpaṃ,",
  "tika-vin02t:82_6": "dukkhadukkha”nti ca yathā.",
  "tika-vin02t:82_7": "Bījato nibbattena bījaṃ dassitanti kāriyopacārena kāraṇaṃ dassitanti dīpeti.",
  "tika-vin02t:83_0": "92.",
  "tika-vin02t:83_1": "Bīje bījasaññīti ettha kāraṇūpacārena kāriyaṃ vuttanti dassento “tattha yathā”tiādimāha.",
  "tika-vin02t:83_2": "Bhūtagāmaparimocanaṃ katvāti bhūtagāmato mocetvā,",
  "tika-vin02t:83_3": "viyojetvāti attho.",
  "tika-vin02t:83_4": "Yaṃ bījaṃ bhūtagāmo nāma hotīti bījāni ca tāni jātāni cāti vuttamatthaṃ sandhāya vadati.",
  "tika-vin02t:83_5": "Tattha yaṃ bījanti yaṃ nibbattapaṇṇamūlaṃ bījaṃ.",
  "tika-vin02t:83_6": "Tasmiṃ bījeti tasmiṃ bhūtagāmasaññite bīje.",
  "tika-vin02t:83_7": "Ettha ca bījajāta-",
  "tika-vin02t:83_8": "saddassa viya ruḷhīvasena rukkhādīsu bīja-",
  "tika-vin02t:83_9": "saddassapi pavatti veditabbā.",
  "tika-vin02t:83_10": "Yathārutanti yathāpāḷi.",
  "tika-vin02t:84_0": "Yattha katthacīti mūle agge majjhe vā.",
  "tika-vin02t:84_1": "Sañcicca ukkhipituṃ na vaṭṭatīti ettha sacepi sarīre laggabhāvaṃ jānantova udakato uṭṭhahati,",
  "tika-vin02t:84_2": "“taṃ uddharissāmī”ti saññāya abhāvato vaṭṭati.",
  "tika-vin02t:84_3": "Uppāṭitānīti uddhaṭāni.",
  "tika-vin02t:84_4": "Bījagāme saṅgahaṃ gacchantīti bhūtagāmato parimocitattā vuttaṃ. Anantaka-",
  "tika-vin02t:84_5": "ggahaṇena sāsapamattikā gahitā.",
  "tika-vin02t:84_6": "Nāmañhetaṃ tassā sevālajātiyā.",
  "tika-vin02t:84_7": "Mūlapaṇṇānaṃ asampuṇṇattā “asampuṇṇabhūtagāmo nāmā”ti vuttaṃ.",
  "tika-vin02t:84_8": "Abhūtagāmamūlattāti ettha bhūtagāmo mūlaṃ kāraṇaṃ etassāti bhūtagāmamūlo,",
  "tika-vin02t:84_9": "bhūtagāmassa vā mūlaṃ kāraṇanti bhūtagāmamūlaṃ.",
  "tika-vin02t:84_10": "Bījagāmo hi nāma bhūtagāmato sambhavati,",
  "tika-vin02t:84_11": "bhūtagāmassa ca kāraṇaṃ hoti,",
  "tika-vin02t:84_12": "ayaṃ pana tādiso na hotīti “abhūtagāmamūlattā”ti vuttaṃ.",
  "tika-vin02t:84_13": "Tatraṭṭhakattā vuttaṃ “so bījagāmena saṅgahito”ti.",
  "tika-vin02t:84_14": "Idañca “abhūtagāmamūlattā”ti ettha paṭhamaṃ vuttaatthasambhavato vuttaṃ.",
  "tika-vin02t:84_15": "Kiñcāpi hi tālanāḷikerādīnaṃ khāṇu uddhaṃ avaḍḍhanato bhūtagāmassa kāraṇaṃ na hoti,",
  "tika-vin02t:84_16": "tathāpi bhūtagāmasaṅkhyupagatanibbattapaṇṇamūlabījato sambhūtattā bhūtagāmato uppanno nāma hotīti bījagāmena saṅgahaṃ gacchati.",
  "tika-vin02t:85_0": "“Aṅkure harite”ti vatvā tameva vibhāveti “nīlapaṇṇavaṇṇe jāte”ti,",
  "tika-vin02t:85_1": "nīlapaṇṇassa vaṇṇasadise vaṇṇe jāteti attho.",
  "tika-vin02t:85_2": "“Nīlavaṇṇe jāte”ti vā pāṭho gahetabbo.",
  "tika-vin02t:85_3": "Amūlakabhūtagāme saṅgahaṃ gacchatīti nāḷikerassa āveṇikaṃ katvā vadati.",
  "tika-vin02t:85_4": "“Pānīyaghaṭādīnaṃ bahi sevālo udake aṭṭhitattā bījagāmānulomattā ca dukkaṭavatthū”ti vadanti.",
  "tika-vin02t:85_5": "Kaṇṇakampi abbohārikamevāti nīlavaṇṇampi abbohārikameva.",
  "tika-vin02t:85_6": "Seleyyakaṃ nāma silāya sambhūtā ekā sugandhajāti.",
  "tika-vin02t:85_7": "“Rukkhattacaṃ vikopetīti vuttattā rukkhe jātaṃ yaṃ kiñci chattakaṃ rukkhattacaṃ avikopetvā matthakato chinditvā gahetuṃ vaṭṭatī”ti vadanti.",
  "tika-vin02t:85_8": "Rukkhato muccitvā tiṭṭhatīti ettha “yadipi kiñcimattaṃ rukkhe allīnā hutvā tiṭṭhati,",
  "tika-vin02t:85_9": "rukkhato gayhamāno pana rukkhacchaviṃ na vikopeti,",
  "tika-vin02t:85_10": "vaṭṭatī”ti vadanti.",
  "tika-vin02t:85_11": "Allarukkhato na vaṭṭatīti etthāpi rukkhattacaṃ avikopetvā matthakato tacchetvā gahetuṃ vaṭṭatīti veditabbaṃ.",
  "tika-vin02t:85_12": "Hatthakukkuccenāti hatthānaṃ asaṃyatabhāvena,",
  "tika-vin02t:85_13": "hatthacāpallenāti vuttaṃ hoti.",
  "tika-vin02t:85_14": "Pānīyaṃ na vāsetabbanti idaṃ attano atthāya nāmitaṃ sandhāya vuttaṃ.",
  "tika-vin02t:85_15": "Kevalaṃ anupasampannassa atthāya nāmite pana pacchā tato labhitvā na vāsetabbanti natthi.",
  "tika-vin02t:85_16": "“Yesaṃ rukkhānaṃ sākhā ruhatīti vuttattā yesaṃ sākhā na ruhati,",
  "tika-vin02t:85_17": "tattha kappiyakaraṇakiccaṃ natthī”ti vadanti.",
  "tika-vin02t:86_0": "93.",
  "tika-vin02t:86_1": "Pañcahi samaṇakappehīti pañcahi samaṇavohārehi.",
  "tika-vin02t:86_2": "Kiñcāpi hi bījānaṃ agginā phuṭṭhamattena nakhādīhi vilikhanamattena ca aviruḷhīdhammatā na hoti,",
  "tika-vin02t:86_3": "tathāpi evaṃ kateyeva samaṇānaṃ kappatīti aggiparijitādayo samaṇavohārā nāma jātā,",
  "tika-vin02t:86_4": "tasmā tehi samaṇavohārehi karaṇabhūtehi phalaṃ paribhuñjituṃ anujānāmīti adhippāyo.",
  "tika-vin02t:86_5": "Abījanibbaṭṭabījānipi samaṇānaṃ kappantīti paññattapaṇṇattibhāvato samaṇavohārāicceva saṅkhaṃ gatāni.",
  "tika-vin02t:86_6": "Atha vā aggiparijitādīnaṃ pañcannaṃ kappiyabhāvatoyeva pañcahi samaṇakappiyabhāvasaṅkhātehi kāraṇehi",
  "tika-vin02t:86_7": "phalaṃ paribhuñjituṃ anujānāmīti evamettha adhippāyo veditabbo.",
  "tika-vin02t:86_8": "Aggiparijitantiādīsu “paricita”ntipi paṭhanti.",
  "tika-vin02t:86_9": "Abījaṃ nāma taruṇambaphalādi.",
  "tika-vin02t:86_10": "Nibbaṭṭabījaṃ nāma ambapanasādi,",
  "tika-vin02t:86_11": "yaṃ bījaṃ nibbaṭṭetvā visuṃ katvā paribhuñjituṃ sakkā hoti.",
  "tika-vin02t:86_12": "“Kappiya”nti vatvāva kātabbanti yo kappiyaṃ karoti,",
  "tika-vin02t:86_13": "tena kattabbākārasseva vuttattā bhikkhunā avuttepi kātuṃ vaṭṭatīti na gahetabbaṃ.",
  "tika-vin02t:86_14": "Puna “kappiyaṃ kāretabba”nti kārāpanassa paṭhamameva kathitattā bhikkhunā “kappiyaṃ karohī”ti vutteyeva",
  "tika-vin02t:86_15": "anupasampannena “kappiya”nti vatvā aggiparijitādi kātabbanti gahetabbaṃ.",
  "tika-vin02t:86_16": "“Kappiyanti vacanaṃ pana yāya kāyaci bhāsāya vattuṃ vaṭṭatī”ti vadanti.",
  "tika-vin02t:86_17": "“Kappiyanti vatvāva kātabba”nti vacanato paṭhamaṃ “kappiya”nti vatvā pacchā aggiādinā phusanādi kātabbanti veditabbaṃ.",
  "tika-vin02t:86_18": "“Paṭhamaṃ aggiṃ nikkhipitvā nakhādinā vā vijjhitvā taṃ anuddharitvāva ‘kappiya’nti vattumpi vaṭṭatī”ti vadanti.",
  "tika-vin02t:87_0": "Ekasmiṃ bīje vātiādīsu “ekaṃyeva kāremīti adhippāye satipi ekābaddhattā sabbaṃ katameva hotī”ti vadanti.",
  "tika-vin02t:87_1": "Dāruṃ vijjhatīti ettha “jānitvāpi vijjhati vā vijjhāpeti vā,",
  "tika-vin02t:87_2": "vaṭṭatiyevā”ti vadanti.",
  "tika-vin02t:87_3": "Bhattasitthe vijjhatīti etthāpi eseva nayo.",
  "tika-vin02t:87_4": "“Taṃ vijjhati,",
  "tika-vin02t:87_5": "na vaṭṭatīti rajjuādīnaṃ bhājanagatikattā”ti vadanti.",
  "tika-vin02t:87_6": "Maricapakkādīhi missetvāti ettha bhattasitthasambandhavasena ekābaddhatā veditabbā,",
  "tika-vin02t:87_7": "na phalānaṃyeva aññamaññaṃ sambandhavasena.",
  "tika-vin02t:87_8": "Bhindāpetvā kappiyaṃ kārāpetabbanti bījato muttassa kaṭāhassa bhājanagatikattā vuttaṃ.",
  "tika-vin02t:88_0": "Nikkhāmetunti taṃ bhikkhuṃ nikkhāmetuṃ.",
  "tika-vin02t:88_1": "“Sace etassa anuloma”nti senāsanarakkhaṇatthāya anuññātampi paṭaggidānādiṃ attanāpi kātuṃ vaṭṭatīti ettakeneva",
  "tika-vin02t:88_2": "idampi etassa anulomanti evamadhippāyo siyā.",
  "tika-vin02t:88_3": "Paṭaggidānaṃ parittakaraṇañca attano parassa vā senāsanarakkhaṇatthāya vaṭṭatiyeva.",
  "tika-vin02t:88_4": "Tasmā sace tassa suttassa etaṃ anulomaṃ siyā,",
  "tika-vin02t:88_5": "attano na vaṭṭati,",
  "tika-vin02t:88_6": "aññassa vaṭṭatīti ayaṃ viseso kuto labbhatīti āha “attano na vaṭṭati…pe…",
  "tika-vin02t:88_7": "na sakkā laddhu”nti.",
  "tika-vin02t:88_8": "Sesamettha uttānameva.",
  "tika-vin02t:88_9": "Bhūtagāmo,",
  "tika-vin02t:88_10": "bhūtagāmasaññitā,",
  "tika-vin02t:88_11": "vikopanaṃ vā vikopāpanaṃ vāti imāni panettha tīṇi aṅgāni.",
  "tika-vin02t:89_0": "Bhūtagāmasikkhāpadavaṇṇanā niṭṭhitā.",
  "tika-vin02t:90_0": "2. Aññavādakasikkhāpadavaṇṇanā",
  "tika-vin02t:91_0": "94- 98.",
  "tika-vin02t:91_1": "Dutiye aññaṃ vacananti yaṃ codakena cuditakassa dosavibhāvanavacanaṃ vuttaṃ,",
  "tika-vin02t:91_2": "taṃ tato aññeneva vacanena paṭicarati.",
  "tika-vin02t:91_3": "Atha vā aññenaññaṃ paṭicaratīti aññena kāraṇena aññaṃ kāraṇaṃ paṭicaratīti evamettha attho veditabbo,",
  "tika-vin02t:91_4": "yaṃ codakena cuditakassa dosavibhāvanakāraṇaṃ vuttaṃ,",
  "tika-vin02t:91_5": "tato aññena codanāya amūlakabhāvadīpakena kāraṇena paṭicaratīti vuttaṃ hoti.",
  "tika-vin02t:91_6": "Paṭicaratīti ca paṭicchādanavasena carati,",
  "tika-vin02t:91_7": "pavattatīti attho.",
  "tika-vin02t:91_8": "Paṭicchādanattho eva vā carati-",
  "tika-vin02t:91_9": "saddo anekatthattā dhātūnaṃ.",
  "tika-vin02t:91_10": "Tenāha “paṭicchādetī”ti.",
  "tika-vin02t:91_11": "Ko āpannotiādinā pāḷiyaṃ codanaṃ avissajjetvā vikkhepāpajjanavasena aññena aññaṃ paṭicaraṇaṃ dassitaṃ.",
  "tika-vin02t:91_12": "Aparampi pana codanaṃ vissajjetvā bahiddhā kathāapanāmavasena pavattaṃ pāḷimuttakaṃ aññenaññaṃ paṭicaraṇaṃ veditabbaṃ.",
  "tika-vin02t:91_13": "“Itthannāmaṃ āpattiṃ āpannosī”ti puṭṭho “pāṭaliputtaṃ gatomhī”ti vatvā puna “na tava pāṭaliputtagamanaṃ pucchāma,",
  "tika-vin02t:91_14": "āpattiṃ pucchāmā”ti vutte “tato rājagahaṃ gatomhī”ti vatvā “rājagahaṃ vā yāhi brāhmaṇagahaṃ vā,",
  "tika-vin02t:91_15": "āpattiṃ āpannosī”ti vutte “tattha me sūkaramaṃsaṃ laddha”ntiādīni vatvāva kathaṃ bahiddhā vikkhipantopi",
  "tika-vin02t:91_16": "hi “aññenaññaṃ paṭicarati”cceva saṅkhaṃ gacchati.",
  "tika-vin02t:92_0": "Yadetaṃ aññena aññaṃ paṭicaraṇavasena pavattavacanaṃ,",
  "tika-vin02t:92_1": "tadeva pucchitamatthaṃ ṭhapetvā aññaṃ vadatīti aññavādakanti āha “aññenaññaṃ paṭicaraṇassetaṃ nāma”nti.",
  "tika-vin02t:92_2": "Tuṇhībhūtassetaṃ nāmanti tuṇhībhāvassetaṃ nāmaṃ,",
  "tika-vin02t:92_3": "ayameva vā pāṭho.",
  "tika-vin02t:92_4": "Aññavādakaṃ āropetūti aññavādakakammaṃ āropetu,",
  "tika-vin02t:92_5": "aññavādakattaṃ vā idāni kariyamānena kammena āropetūti attho.",
  "tika-vin02t:92_6": "Vihesakaṃ āropetūti etthāpi vihesakakammaṃ vihesakabhāvaṃ vā āropetūti evamattho daṭṭhabbo.",
  "tika-vin02t:93_0": "Anāropite aññavādake vuttadukkaṭaṃ pāḷiyaṃ āgataaññenaññaṃpaṭicaraṇavasena yujjati.",
  "tika-vin02t:93_1": "Aṭṭhakathāyaṃ āgatena pana pāḷimuttakaaññenaññaṃpaṭicaraṇavasena anāropite aññavādake musāvādena pācittiyaṃ,",
  "tika-vin02t:93_2": "āropite imināva pācittiyanti veditabbaṃ.",
  "tika-vin02t:93_3": "Keci pana “āropite aññavādake musāvādena iminā ca pācittiyadvayaṃ hotī”ti vadanti,",
  "tika-vin02t:93_4": "taṃ vīmaṃsitvā gahetabbaṃ.",
  "tika-vin02t:93_5": "Yā sā ādikammikassa anāpatti vuttā,",
  "tika-vin02t:93_6": "sāpi pāḷiyaṃ āgataaññenaññaṃpaṭicaraṇavasena vuttāti daṭṭhabbā,",
  "tika-vin02t:93_7": "iminā sikkhāpadena anāpattidassanatthaṃ vā.",
  "tika-vin02t:93_8": "Sesaṃ uttānameva.",
  "tika-vin02t:93_9": "Dhammakammena āropitatā,",
  "tika-vin02t:93_10": "āpattiyā vā vatthunā vā anuyuñjiyamānatā,",
  "tika-vin02t:93_11": "chādetukāmatāya aññenaññaṃ paṭicaraṇaṃ vā tuṇhībhāvo vāti imāni panettha tīṇi aṅgāni.",
  "tika-vin02t:94_0": "Aññavādakasikkhāpadavaṇṇanā niṭṭhitā.",
  "tika-vin02t:95_0": "3. Ujjhāpanakasikkhāpadavaṇṇanā",
  "tika-vin02t:96_0": "103.",
  "tika-vin02t:96_1": "Tatiye dhātupāṭhe jhe-",
  "tika-vin02t:96_2": "saddo cintāyaṃ paṭhitoti āha “lāmakato vā cintāpentī”tiādi.",
  "tika-vin02t:96_3": "Ayameva ca anekatthattā dhātūnaṃ olokanatthopi hotīti daṭṭhabbaṃ.",
  "tika-vin02t:96_4": "“Akkharāya vācetī”tiādīsu viya “chandāyā”ti liṅgavipallāsavasena vuttanti āha “chandenā”ti.",
  "tika-vin02t:97_0": "105.",
  "tika-vin02t:97_1": "Yena vacanenāti yena “chandāya itthannāmo idaṃ nāma karotī”tiādivacanena.",
  "tika-vin02t:97_2": "Yena ca khiyyantīti yena “chandāya itthannāmo”tiādivacanena tattha tattha bhikkhūnaṃ savanūpacāre ṭhatvā avaṇṇaṃ pakāsenti.",
  "tika-vin02t:98_0": "106.",
  "tika-vin02t:98_1": "Aññaṃ anupasampannaṃ ujjhāpetīti aññena anupasampannena ujjhāpeti.",
  "tika-vin02t:98_2": "Tassa vā taṃ santike khiyyatīti tassa anupasampannassa santike taṃ saṅghena sammataṃ upasampannaṃ khiyyati,",
  "tika-vin02t:98_3": "avaṇṇaṃ vadanto vā pakāseti.",
  "tika-vin02t:98_4": "Anupasampannaṃ saṅghena sammatanti ettha sammatapubbo sammatoti vutto.",
  "tika-vin02t:98_5": "Tenāha “kiñcāpī”tiādi.",
  "tika-vin02t:98_6": "Yasmā ujjhāpanaṃ khiyyanañca musāvādavaseneva pavattaṃ,",
  "tika-vin02t:98_7": "tasmā ādikammikassa anāpattīti pācittiyaṭṭhāne dukkaṭaṭṭhāne ca imināva anāpattidassanatthaṃ vuttanti gahetabbaṃ.",
  "tika-vin02t:98_8": "Evañca katvā ujjhāpentassa khiyyantassa ca ekakkhaṇe dve dve āpattiyo hontīti āpannaṃ.",
  "tika-vin02t:98_9": "Atha vā īdisaṃ sikkhāpadaṃ musāvādato paṭhamaṃ paññattanti gahetabbaṃ.",
  "tika-vin02t:98_10": "Sesamettha uttānameva.",
  "tika-vin02t:98_11": "Dhammakammena sammatatā,",
  "tika-vin02t:98_12": "upasampannatā,",
  "tika-vin02t:98_13": "agatigamanābhāvo,",
  "tika-vin02t:98_14": "tassa avaṇṇakāmatā,",
  "tika-vin02t:98_15": "yassa santike vadati,",
  "tika-vin02t:98_16": "tassa upasampannatā,",
  "tika-vin02t:98_17": "ujjhāpanaṃ vā khiyyanaṃ vāti imāni panettha cha aṅgāni.",
  "tika-vin02t:99_0": "Ujjhāpanakasikkhāpadavaṇṇanā niṭṭhitā.",
  "tika-vin02t:100_0": "4. Paṭhamasenāsanasikkhāpadavaṇṇanā",
  "tika-vin02t:101_0": "108- 110.",
  "tika-vin02t:101_1": "Catutthe himavassenāti himameva vuttaṃ.",
  "tika-vin02t:101_2": "Apaññāteti appatīte,",
  "tika-vin02t:101_3": "appasiddheti attho.",
  "tika-vin02t:101_4": "“Maṇḍape vā rukkhamūle vāti vacanato vivaṭaṅgaṇepi nikkhipituṃ vaṭṭatī”ti tīsupi gaṇṭhipadesu vuttaṃ.",
  "tika-vin02t:101_5": "Gocarappasutāti gocaraṭṭhānaṃ paṭipannā.",
  "tika-vin02t:101_6": "“Aṭṭha māse”ti iminā vassānaṃ cātumāsaṃ cepi devo na vassati,",
  "tika-vin02t:101_7": "paṭikkhittamevāti āha “aṭṭha māseti vacanato…pe…",
  "tika-vin02t:101_8": "nikkhipituṃ na vaṭṭatiyevā”ti.",
  "tika-vin02t:101_9": "Tattha cattāro māseti vassānassa cattāro māse.",
  "tika-vin02t:101_10": "Avassikasaṅketeti iminā anuññātepi aṭṭha māse yattha hemante devo vassati,",
  "tika-vin02t:101_11": "tattha aparepi cattāro māsā paṭikkhittāti āha “avassikasaṅketeti vacanato”tiādi.",
  "tika-vin02t:101_12": "Iminā imaṃ dīpeti “yasmiṃ dese hemante devo vassati,",
  "tika-vin02t:101_13": "tattha aṭṭha māse paṭikkhipitvā cattāro māsā anuññātā.",
  "tika-vin02t:101_14": "Yattha pana vassāneyeva vassati,",
  "tika-vin02t:101_15": "tattha cattāro māse paṭikkhipitvā aṭṭha māsā anuññātā”ti.",
  "tika-vin02t:102_0": "Imināva nayena majjhimapadese yattha hemante himavassaṃ vassati,",
  "tika-vin02t:102_1": "tatthāpi aṭṭheva māsā paṭikkhittāti veditabbā.",
  "tika-vin02t:102_2": "Tasmā vassānakāle pakatiajjhokāse ovassakamaṇḍape rukkhamūle ca santharituṃ na vaṭṭati,",
  "tika-vin02t:102_3": "hemantakāle pakatiajjhokāse ovassakamaṇḍapādīsupi vaṭṭati.",
  "tika-vin02t:102_4": "Tañca kho yattha himavassena senāsanaṃ na temati,",
  "tika-vin02t:102_5": "gimhakālepi pakatiajjhokāsādīsu vaṭṭatiyeva,",
  "tika-vin02t:102_6": "tañca kho akālameghādassane,",
  "tika-vin02t:102_7": "kākādīnaṃ nibaddhavāsarukkhamūle pana kadācipi na vaṭṭatīti evamettha vinicchayo veditabbo.",
  "tika-vin02t:103_0": "Imañca pana atthavisesaṃ gahetvā bhagavatā paṭhamameva sikkhāpadaṃ paññattanti visuṃ anupaññatti na vuttā.",
  "tika-vin02t:103_1": "Teneva hi mātikāṭṭhakathāyaṃ vuttaṃ “iti yattha ca yadā ca santharituṃ na vaṭṭati,",
  "tika-vin02t:103_2": "taṃ sabbamidha ajjhokāsasaṅkhameva gata”nti.",
  "tika-vin02t:103_3": "Atha vā avisesena ajjhokāse santharaṇasantharāpanāni paṭikkhipitvā “īdise kāle īdise ca padese ṭhapethā”ti",
  "tika-vin02t:103_4": "anujānanamatteneva alanti na sikkhāpade visuṃ anupaññatti uddhaṭāti veditabbā.",
  "tika-vin02t:103_5": "Parivāre pana imasseva sikkhāpadassa anurūpavasena paññattattā “ekā anupaññattī”ti vuttaṃ.",
  "tika-vin02t:104_0": "Navavāyimo sīghaṃ na nassatīti āha “navavāyimo vā”ti.",
  "tika-vin02t:104_1": "Onaddhakoti cammena onaddho.",
  "tika-vin02t:104_2": "Ukkaṭṭhaabbhokāsikoti idaṃ tassa parivitakkadassanamattaṃ,",
  "tika-vin02t:104_3": "ukkaṭṭhaabbhokāsikassa pana cīvarakuṭi na vaṭṭatīti natthi.",
  "tika-vin02t:104_4": "Kāyānugatikattāti bhikkhuno tattheva sannihitabhāvaṃ sandhāya vuttaṃ.",
  "tika-vin02t:104_5": "Iminā ca tasmiṃyeva kāle anāpatti vuttā,",
  "tika-vin02t:104_6": "cīvarakuṭito nikkhamitvā pana aññattha gacchantassa piṇḍāya pavisantassapi āpattiyeva.",
  "tika-vin02t:104_7": "“Yasmā pana dāyakehi dānakāleyeva sahassagghanakampi kambalaṃ ‘pādapuñchaniṃ katvā paribhuñjathā’ti dinnaṃ tatheva paribhuñjituṃ vaṭṭati,",
  "tika-vin02t:104_8": "tasmā ‘imaṃ mañcapīṭhādisenāsanaṃ abbhokāsepi yathāsukhaṃ paribhuñjathā’ti dāyakehi dinnaṃ ce,",
  "tika-vin02t:104_9": "sabbasmimpi kāle abbhokāse nikkhipituṃ vaṭṭatī”ti vadanti.",
  "tika-vin02t:104_10": "Pesetvā gantabbanti ettha “yo bhikkhu imaṃ ṭhānaṃ āgantvā vasati,",
  "tika-vin02t:104_11": "tassa dethā”ti vatvā pesetabbaṃ.",
  "tika-vin02t:105_0": "Valāhakānaṃ anuṭṭhitabhāvaṃ sallakkhetvāti iminā ca gimhānepi meghe uṭṭhite mañcapīṭhādiṃ yaṃkiñci senāsanaṃ",
  "tika-vin02t:105_1": "ajjhokāse nikkhipituṃ na vaṭṭatīti dīpitanti veditabbaṃ.",
  "tika-vin02t:105_2": "“Pādaṭṭhānābhimukhāti nisīdantānaṃ pādapatanaṭṭhānābhimukha”nti keci.",
  "tika-vin02t:105_3": "“Sammajjantassa pādaṭṭhānābhimukha”nti apare.",
  "tika-vin02t:105_4": "“Bahi vālukāya agamananimittaṃ pādaṭṭhānābhimukhā vālikā haritabbāti vutta”nti eke.",
  "tika-vin02t:105_5": "Kacavaraṃ hatthehi gahetvā bahi chaṭṭetabbanti iminā kacavaraṃ chaḍḍessāmīti vālikā na chaḍḍetabbāti dīpeti.",
  "tika-vin02t:106_0": "111.",
  "tika-vin02t:106_1": "Anto saṃveṭhetvā baddhanti erakapattādīhi veṇiṃ katvā tāya veṇiyā ubhosu passesu vitthataṭṭhānesu bahuṃ veṭhetvā tato paṭṭhāya yāva majjhaṭṭhānaṃ,",
  "tika-vin02t:106_2": "tāva anto ākaḍḍhanavasena veṭhetvā majjhe saṅkhipitvā tiriyaṃ tattha tattha bandhitvā kataṃ.",
  "tika-vin02t:106_3": "Kappaṃ labhitvāti gacchāti vuttavacanena kappaṃ labhitvā.",
  "tika-vin02t:106_4": "Therassa hi āṇattiyā gacchantassa anāpatti.",
  "tika-vin02t:106_5": "Purimanayenevāti “nisīditvā sayaṃ gacchanto”tiādinā pubbe vuttanayeneva.",
  "tika-vin02t:106_6": "Aññattha gacchatīti taṃ maggaṃ atikkamitvā aññattha gacchati.",
  "tika-vin02t:106_7": "Leḍḍupātupacārato bahi ṭhitattā “pāduddhārena kāretabbo”ti vuttaṃ,",
  "tika-vin02t:106_8": "aññattha gacchantassa paṭhamapāduddhāre dukkaṭaṃ,",
  "tika-vin02t:106_9": "dutiyapāduddhāre pācittiyanti attho.",
  "tika-vin02t:106_10": "Pākatikaṃ akatvāti appaṭisāmetvā.",
  "tika-vin02t:106_11": "Antarasannipāteti antarantarā sannipāte.",
  "tika-vin02t:107_0": "Āvāsikānaṃyeva palibodhoti ettha āgantukehi āgantvā kiñci avatvā tattha nisinnepi āvāsikānaṃyeva palibodhoti adhippāyo.",
  "tika-vin02t:107_1": "Mahāpaccarivāde pana “aññesu āgantvā nisinnesū”ti idaṃ amhākanti vatvā vā avatvā vā nisinnesūti adhippāyo.",
  "tika-vin02t:107_2": "Mahāaṭṭhakathāvāde “āpattī”ti pācittiyameva vuttaṃ.",
  "tika-vin02t:107_3": "Mahāpaccariyaṃ pana santharaṇasantharāpane sati pācittiyena bhavitabbanti anāṇattiyā paññattattā dukkaṭaṃ vuttaṃ.",
  "tika-vin02t:107_4": "“Idaṃ ussārakassa,",
  "tika-vin02t:107_5": "idaṃ dhammakathikassā”ti visuṃ paññattattā anāṇattiyā paññattepi pācittiyeneva bhavitabbanti adhippāyena",
  "tika-vin02t:107_6": "“tasmiṃ āgantvā nisinne tassa palibodho”ti vuttaṃ.",
  "tika-vin02t:107_7": "Keci pana vadanti “anāṇattiyā paññattepi dhammakathikassa anuṭṭhāpanīyattā pācittiyena bhavitabbaṃ,",
  "tika-vin02t:107_8": "āgantukassa pana pacchā āgatehi vuḍḍhatarehi uṭṭhāpetabbattā dukkaṭaṃ vutta”nti.",
  "tika-vin02t:108_0": "112.",
  "tika-vin02t:108_1": "Bhūmiyaṃ attharitabbāti cimilikāya sati tassā upari,",
  "tika-vin02t:108_2": "asati suddhabhūmiyaṃ attharitabbā.",
  "tika-vin02t:108_3": "Sīhacammādīnaṃ pariharaṇeyeva paṭikkhepo veditabboti iminā –",
  "tika-vin02t:109_0": "“Na,",
  "tika-vin02t:109_1": "bhikkhave,",
  "tika-vin02t:109_2": "mahācammāni dhāretabbāni sīhacammaṃ byagghacammaṃ dīpicammaṃ,",
  "tika-vin02t:109_3": "yo dhāreyya,",
  "tika-vin02t:109_4": "āpatti dukkaṭassā”ti –",
  "tika-vin02t:110_0": "Evaṃ vuttāya khandhakapāḷiyā adhippāyaṃ vibhāveti.",
  "tika-vin02t:110_1": "Idaṃ vuttaṃ hoti –",
  "tika-vin02t:110_2": "“antopi mañce paññattāni honti,",
  "tika-vin02t:110_3": "bahipi mañce paññattāni hontī”ti imasmiṃ vatthusmiṃ sikkhāpadassa paññattattā mañcapīṭhesu attharitvā paribhogoyeva paṭikkhitto,",
  "tika-vin02t:110_4": "bhūmattharaṇavasena paribhogo pana appaṭikkhittoti.",
  "tika-vin02t:110_5": "Yadi evaṃ “pariharaṇeyeva paṭikkhepo”ti idaṃ kasmā vuttanti?",
  "tika-vin02t:110_6": "Yathā “anujānāmi,",
  "tika-vin02t:110_7": "bhikkhave,",
  "tika-vin02t:110_8": "sabbaṃ pāsādaparibhoga”nti vacanato puggalikepi senāsane senāsanaparibhogavasena niyamitaṃ suvaṇṇaghaṭādikaṃ",
  "tika-vin02t:110_9": "paribhuñjituṃ vaṭṭamānampi kevalaṃ attano santakaṃ katvā paribhuñjituṃ na vaṭṭati,",
  "tika-vin02t:110_10": "evamidaṃ bhūmattharaṇavasena paribhuñjiyamānampi attano santakaṃ katvā taṃ taṃ vihāraṃ haritvā paribhuñjituṃ",
  "tika-vin02t:110_11": "na vaṭṭatīti dassanatthaṃ “pariharaṇeyeva paṭikkhepo veditabbo”ti vuttaṃ.",
  "tika-vin02t:110_12": "Dārumayapīṭhanti phalakamayameva pīṭhaṃ vuttaṃ.",
  "tika-vin02t:110_13": "Pādakathalikanti adhotapādaṭṭhapanakaṃ.",
  "tika-vin02t:110_14": "Ajjhokāse rajanaṃ pacitvā…pe…",
  "tika-vin02t:110_15": "paṭisāmetabbanti ettha theve asati rajanakamme niṭṭhite paṭisāmetabbaṃ.",
  "tika-vin02t:111_0": "113.",
  "tika-vin02t:111_1": "“Bhikkhu vā sāmaṇero vā ārāmiko vā lajjī hotīti vuttattā alajjiṃ āpucchitvā gantuṃ na vaṭṭatī”ti vadanti.",
  "tika-vin02t:111_2": "Otāpento gacchatīti ettha “kiñcāpi ‘ettakaṃ dūraṃ gantabba’nti paricchedo natthi,",
  "tika-vin02t:111_3": "tathāpi leḍḍupātaṃ atikkamma nātidūraṃ gantabba”nti vadanti.",
  "tika-vin02t:111_4": "Sesamettha uttānameva.",
  "tika-vin02t:111_5": "Mañcādīnaṃ saṅghikatā,",
  "tika-vin02t:111_6": "vuttalakkhaṇe dese santharaṇaṃ vā santharāpanaṃ vā,",
  "tika-vin02t:111_7": "apalibuddhatā,",
  "tika-vin02t:111_8": "āpadāya abhāvo,",
  "tika-vin02t:111_9": "leḍḍupātātikkamoti imāni panettha pañca aṅgāni.",
  "tika-vin02t:112_0": "Mātikāṭṭhakathāyaṃ pana anāpucchaṃ vā gaccheyyāti ettha “yo bhikkhu vā sāmaṇero vā ārāmiko vā lajjī hoti,",
  "tika-vin02t:112_1": "attano palibodhaṃ viya maññati,",
  "tika-vin02t:112_2": "tathārūpaṃ anāpucchitvā taṃ senāsanaṃ tassa aniyyātetvā nirapekkho gacchati,",
  "tika-vin02t:112_3": "thāmamajjhimassa purisassa leḍḍupātaṃ atikkameyya,",
  "tika-vin02t:112_4": "ekena pādena leḍḍupātātikkame dukkaṭaṃ,",
  "tika-vin02t:112_5": "dutiyapādātikkame pācittiya”nti vatvā aṅgesupi nirapekkhatāya saddhiṃ cha aṅgāni vuttāni.",
  "tika-vin02t:112_6": "Pāḷiyaṃ pana aṭṭhakathāyañca “nirapekkho gacchatī”ti ayaṃ viseso na dissati.",
  "tika-vin02t:112_7": "“Otāpento gacchatī”ti ca otāpanavisaye eva sāpekkhagamane anāpatti vuttā.",
  "tika-vin02t:112_8": "Yadi aññatthāpi sāpekkhagamane anāpatti siyā,",
  "tika-vin02t:112_9": "“anāpatti sāpekkho gacchatī”ti avisesena vattabbaṃ bhaveyya,",
  "tika-vin02t:112_10": "tasmā vīmaṃsitvā yuttataraṃ gahetabbanti.",
  "tika-vin02t:113_0": "Paṭhamasenāsanasikkhāpadavaṇṇanā niṭṭhitā.",
  "tika-vin02t:114_0": "5. Dutiyasenāsanasikkhāpadavaṇṇanā",
  "tika-vin02t:115_0": "116.",
  "tika-vin02t:115_1": "Dutiyasenāsanasikkhāpade ettakameva vuttanti aṭṭhakathāsu vuttaṃ.",
  "tika-vin02t:115_2": "“Idañca aṭṭhakathāsu tathāvuttabhāvadassanatthaṃ vuttaṃ,",
  "tika-vin02t:115_3": "aññampi tādisaṃ mañcapīṭhesu attharitaṃ paccattharaṇamevā”ti tīsupi gaṇṭhipadesu vuttaṃ.",
  "tika-vin02t:115_4": "Mātikāṭṭhakathāyaṃ pana “paccattharaṇaṃ nāma pāvāro kojavoti ettakamevā”ti niyametvā vuttaṃ,",
  "tika-vin02t:115_5": "tasmā gaṇṭhipadesu vuttaṃ iminā na sameti,",
  "tika-vin02t:115_6": "vīmaṃsitvā gahetabbaṃ.",
  "tika-vin02t:115_7": "Senāsanatoti sabbapacchimasenāsanato.",
  "tika-vin02t:115_8": "Yo kocīti tassa ñātako vā aññātako vā yo koci.",
  "tika-vin02t:116_0": "117.",
  "tika-vin02t:116_1": "Pariveṇanti ekekassa vihārassa parikkhepabbhantaraṃ.",
  "tika-vin02t:116_2": "Kurundaṭṭhakathāyaṃ vuttamevatthaṃ savisesaṃ katvā dassetuṃ “kiñcāpi vutto”tiādi āraddhaṃ.",
  "tika-vin02t:116_3": "“Aparicchanne maṇḍape”ti visuṃ yojetabbaṃ.",
  "tika-vin02t:116_4": "Teneva mātikāṭṭhakathāyaṃ “aparicchannamaṇḍape vā paricchanne vāpi bahūnaṃ sannipātabhūte”ti vuttaṃ.",
  "tika-vin02t:116_5": "Bhojanasālāyampi ayaṃ viseso labbhatiyeva.",
  "tika-vin02t:116_6": "Vattabbaṃ natthīti visesetvā kiñci vattabbaṃ natthi.",
  "tika-vin02t:116_7": "Palujjatīti vinassati.",
  "tika-vin02t:116_8": "Nasseyyāti corādīhi vinasseyya.",
  "tika-vin02t:117_0": "118.",
  "tika-vin02t:117_1": "Yena mañcaṃ vā pīṭhaṃ vā vinanti,",
  "tika-vin02t:117_2": "taṃ mañcapīṭhakavānaṃ.",
  "tika-vin02t:117_3": "Siluccayaleṇanti siluccaye leṇaṃ,",
  "tika-vin02t:117_4": "pabbataguhāti attho.",
  "tika-vin02t:117_5": "“Senāsanaṃ upacikāhi khāyita”nti imasmiṃ vatthusmiṃ paññattattā vatthuanurūpavasena aṭṭhakathāyaṃ upacikāsaṅkāya abhāve anāpatti vuttā.",
  "tika-vin02t:117_6": "Vattakkhandhake gamikavattaṃ paññapentena “senāsanaṃ āpucchitabba”nti vuttattā kevalaṃ itikattabbākāramattadassanatthaṃ",
  "tika-vin02t:117_7": "“āpucchanaṃ pana vatta”nti vuttaṃ,",
  "tika-vin02t:117_8": "na pana vattabhedena dukkaṭanti dassanatthaṃ.",
  "tika-vin02t:117_9": "Teneva andhakaṭṭhakathāyaṃ “senāsanaṃ āpucchitabba”nti ettha “yaṃ pāsāṇapiṭṭhiyaṃ vā pāsāṇatthambhesu vā katasenāsanaṃ yattha upacikā nārohanti,",
  "tika-vin02t:117_10": "taṃ anāpucchantassapi anāpattī”ti vakkhati,",
  "tika-vin02t:117_11": "tasmā yaṃ vuttaṃ gaṇṭhipade “tādise senāsane anāpucchā gacchantassa pācittiyaṃ natthi,",
  "tika-vin02t:117_12": "gamikavattavasena pana anāpucchā gacchato vattabhedo hoti,",
  "tika-vin02t:117_13": "tasmā dukkaṭaṃ āpajjatī”ti,",
  "tika-vin02t:117_14": "taṃ na gahetabbaṃ.",
  "tika-vin02t:118_0": "Pacchimassa ābhogena mutti natthīti tassa pacchato gacchantassa aññassa abhāvato vuttaṃ.",
  "tika-vin02t:118_1": "Ekaṃ vā pesetvā āpucchitabbanti ettha gamanacittassa uppannaṭṭhānato anāpucchitvā gacchato dutiyapāduddhāre pācittiyaṃ.",
  "tika-vin02t:118_2": "Kiñcāpi mañcaṃ vā pīṭhaṃ vā ajjhokāse nikkhipitvā gacchantassa idha visuṃ āpatti na vuttā,",
  "tika-vin02t:118_3": "tathāpi akāle ajjhokāse mañcapīṭhāni paññapetvā gacchantassa leḍḍupātātikkame purimasikkhāpadena pācittiyaṃ,",
  "tika-vin02t:118_4": "parikkhepātikkame iminā dukkaṭanti veditabbaṃ.",
  "tika-vin02t:118_5": "“Maṇḍape vā rukkhamūle vā”ti iminā ajjhokāsopi saṅgahitoyevāti tatthāpi dukkaṭaṃ idha vuttamevāti daṭṭhabbaṃ.",
  "tika-vin02t:118_6": "Seyyaṃ pana ajjhokāse santharitvā gacchantassa ubhayenapi dukkaṭameva.",
  "tika-vin02t:118_7": "“Saṅghike vihāre saṅghikaṃyeva seyyaṃ santharitvā pakkamantassa pācittiyaṃ vuttanti ubhosu ekekasmiṃ saṅghike dukkaṭa”nti vadanti.",
  "tika-vin02t:118_8": "Sesamettha uttānameva.",
  "tika-vin02t:118_9": "Vuttalakkhaṇaseyyā,",
  "tika-vin02t:118_10": "tassā saṅghikatā,",
  "tika-vin02t:118_11": "vuttalakkhaṇe vihāre santharaṇaṃ vā santharāpanaṃ vā,",
  "tika-vin02t:118_12": "apalibuddhatā,",
  "tika-vin02t:118_13": "āpadāya abhāvo,",
  "tika-vin02t:118_14": "anapekkhassa disāpakkamanaṃ,",
  "tika-vin02t:118_15": "upacārasīmātikkamoti imāni panettha satta aṅgāni.",
  "tika-vin02t:119_0": "Dutiyasenāsanasikkhāpadavaṇṇanā niṭṭhitā.",
  "tika-vin02t:120_0": "6. Anupakhajjasikkhāpadavaṇṇanā",
  "tika-vin02t:121_0": "119- 121.",
  "tika-vin02t:121_1": "Chaṭṭhe anupavisitvāti samīpaṃ pavisitvā.",
  "tika-vin02t:121_2": "Bahūpakārataṃ guṇavisiṭṭhatañca sallakkhentoti bhaṇḍāgārikassa bahūpakārataṃ dhammakathikādīnaṃ guṇavisiṭṭhatañca sallakkhento.",
  "tika-vin02t:121_3": "Samantā diyaḍḍho hatthoti majjhe paññattamañcapīṭhaṃ sandhāya vuttaṃ.",
  "tika-vin02t:122_0": "122.",
  "tika-vin02t:122_1": "Upacāraṃ ṭhapetvāti vuttalakkhaṇaṃ upacāraṃ ṭhapetvā.",
  "tika-vin02t:122_2": "Ekavihāreti ekasmiṃ senāsane.",
  "tika-vin02t:122_3": "Ekapariveṇeti tassa vihārassa parikkhepabbhantare.",
  "tika-vin02t:122_4": "“Gilāno pavisatītiādīsu anāpattikāraṇasabbhāvato gilānāditāya pavisissāmīti upacāraṃ pavisantassa satipi",
  "tika-vin02t:122_5": "sambādhetukāmatāya anāpatti vuttāyevā”ti tīsupi gaṇṭhipadesu vuttaṃ.",
  "tika-vin02t:122_6": "Evañca sati agilānādibhāvopi visuṃ aṅgesu vattabbo siyā,",
  "tika-vin02t:122_7": "mātikāṭṭhakathāyaṃ pana “saṅghikavihāratā,",
  "tika-vin02t:122_8": "anuṭṭhāpanīyabhāvajānanaṃ,",
  "tika-vin02t:122_9": "sambādhetukāmatā,",
  "tika-vin02t:122_10": "upacāre nisīdanaṃ vā nipajjanaṃ vāti imāni panettha cattāri aṅgānī”ti ettakameva vuttaṃ,",
  "tika-vin02t:122_11": "tasmā vīmaṃsitabbaṃ.",
  "tika-vin02t:123_0": "Anupakhajjasikkhāpadavaṇṇanā niṭṭhitā.",
  "tika-vin02t:124_0": "7. Nikkaḍḍhanasikkhāpadavaṇṇanā",
  "tika-vin02t:125_0": "126.",
  "tika-vin02t:125_1": "Sattame koṭṭhakānīti dvārakoṭṭhakāni.",
  "tika-vin02t:125_2": "“Nikkhamāti vacanaṃ sutvāpi attano ruciyā nikkhamati,",
  "tika-vin02t:125_3": "anāpattī”ti vadanti.",
  "tika-vin02t:126_0": "128.",
  "tika-vin02t:126_1": "Alajjiṃ nikkaḍḍhatītiādīsu paṭhamaṃ alajjīādibhāvena nikkaḍḍhissāmīti cintetvā nikkaḍḍhantassa cittassa lahuparivattitāya kope uppannepi anāpatti.",
  "tika-vin02t:126_2": "Sesamettha uttānameva.",
  "tika-vin02t:126_3": "Saṅghikavihāro,",
  "tika-vin02t:126_4": "upasampannassa bhaṇḍanakārakabhāvādivinimuttatā,",
  "tika-vin02t:126_5": "kopena nikkaḍḍhanaṃ vā nikkaḍḍhāpanaṃ vāti imāni panettha tīṇi aṅgāni.",
  "tika-vin02t:127_0": "Nikkaḍḍhanasikkhāpadavaṇṇanā niṭṭhitā.",
  "tika-vin02t:128_0": "8. Vehāsakuṭisikkhāpadavaṇṇanā",
  "tika-vin02t:129_0": "129- 131.",
  "tika-vin02t:129_1": "Aṭṭhame uparimatale padarānaṃ asantharitattā “upariacchannatalāyā”ti vuttaṃ.",
  "tika-vin02t:129_2": "Pubbe vuttanayenevāti anupakhajjasikkhāpade vuttanayeneva.",
  "tika-vin02t:129_3": "Sesaṃ suviññeyyameva.",
  "tika-vin02t:129_4": "Saṅghiko vihāro,",
  "tika-vin02t:129_5": "asīsaghaṭṭā vehāsakuṭi,",
  "tika-vin02t:129_6": "heṭṭhā saparibhogatā,",
  "tika-vin02t:129_7": "apaṭāṇidinne āhaccapādake nisīdanaṃ vā nipajjanaṃ vāti imāni panettha cattāri aṅgāni.",
  "tika-vin02t:130_0": "Vehāsakuṭisikkhāpadavaṇṇanā niṭṭhitā.",
  "tika-vin02t:131_0": "9. Mahallakavihārasikkhāpadavaṇṇanā",
  "tika-vin02t:132_0": "135.",
  "tika-vin02t:132_1": "Navame “mahallako nāma vihāro sasāmiko”ti vuttattā saññācikāya kuṭiyā anāpatti.",
  "tika-vin02t:132_2": "“Aḍḍhateyyahatthampī”ti ukkaṭṭhaparicchedena vuttavacanaṃ pāḷiyā sametīti āha “taṃ suvutta”nti.",
  "tika-vin02t:132_3": "“Pāḷiyaṃ aṭṭhakathāyañca ukkaṭṭhaparicchedena aḍḍhateyyahatthappamāṇassa okāsassa dassitattā kavāṭaṃ",
  "tika-vin02t:132_4": "aḍḍhateyyahatthavitthārato ūnakaṃ vā hotu adhikaṃ vā,",
  "tika-vin02t:132_5": "aḍḍhateyyahatthappamāṇaṃyeva okāso”ti vadanti.",
  "tika-vin02t:133_0": "Yassa vemajjheti yassa vihārassa vemajjhe.",
  "tika-vin02t:133_1": "Sā aparipūraupacārāpi hotīti vivariyamānaṃ kavāṭaṃ yaṃ bhittiṃ āhanati,",
  "tika-vin02t:133_2": "sā samantā kavāṭavitthārappamāṇaupacārarahitāpi hotīti attho.",
  "tika-vin02t:133_3": "Ālokaṃ sandheti pidhetīti ālokasandhi.",
  "tika-vin02t:133_4": "“Punappunaṃ chādāpesi,",
  "tika-vin02t:133_5": "punappunaṃ limpāpesīti imasmiṃ vatthusmiṃ uppannadosena sikkhāpadassa paññattattā lepaṃ anujānantena",
  "tika-vin02t:133_6": "ca dvārabandhassa samantā aḍḍhateyyahatthappamāṇeyeva padese punappunaṃ lepassa anuññātattā tato aññattha",
  "tika-vin02t:133_7": "punappunaṃ limpentassa vā limpāpentassa vā bhittiyaṃ mattikāya kattabbakiccaṃ niṭṭhāpetvā puna catutthalepe",
  "tika-vin02t:133_8": "dinne pācittiyena bhavitabba”nti vadanti.",
  "tika-vin02t:133_9": "Gaṇṭhipadesu pana tīsupi “punappunaṃ lepadānassa vuttappamāṇato aññattha paṭikkhittamattaṃ ṭhapetvā pācittiyassa",
  "tika-vin02t:133_10": "avuttattā dukkaṭaṃ anurūpa”nti vuttaṃ.",
  "tika-vin02t:134_0": "Adhiṭṭhātabbanti saṃvidhātabbaṃ.",
  "tika-vin02t:134_1": "Appahariteti ettha appa-",
  "tika-vin02t:134_2": "saddo “appiccho”tiādīsu viya abhāvatthoti āha “aharite”ti.",
  "tika-vin02t:134_3": "Patanokāsoti patanokāsattā tatra ṭhitassa bhikkhuno upari pateyyāti adhippāyo.",
  "tika-vin02t:134_4": "Sace harite ṭhito adhiṭṭheti,",
  "tika-vin02t:134_5": "āpatti dukkaṭassāti vacanena imamatthaṃ dīpeti –",
  "tika-vin02t:134_6": "sace vihārassa samantā vuttappamāṇe paricchede pubbaṇṇādīni na santi,",
  "tika-vin02t:134_7": "tattha vihāro kāretabbo.",
  "tika-vin02t:134_8": "Yattha pana santi,",
  "tika-vin02t:134_9": "tattha kārāpentassa dukkaṭanti.",
  "tika-vin02t:135_0": "136.",
  "tika-vin02t:135_1": "Ekekaṃ maggaṃ ujukameva uṭṭhapetvā chādanaṃ maggena chādanaṃ nāma hotīti dassetuṃ “maggena chādentassā”ti vuttaṃ.",
  "tika-vin02t:135_2": "Iminā pana nayena sabbasmiṃ vihāre ekavāraṃ chādite taṃ chadanaṃ ekamagganti gahetvā “dve magge”tiādi vuttaṃ.",
  "tika-vin02t:135_3": "“Pariyāyena chādanepi imināva nayena yojetabba”nti tīsupi gaṇṭhipadesu vuttaṃ,",
  "tika-vin02t:135_4": "taṃ “punappunaṃ chādāpesī”ti imāya pāḷiyā “sabbampi cetaṃ chadanaṃ chadanūpari veditabba”nti iminā aṭṭhakathāvacanena ca sameti,",
  "tika-vin02t:135_5": "tasmā dve magge adhiṭṭhahitvā tatiyāya maggaṃ āṇāpetvā pakkamitabbanti ettha dve chadanāni adhiṭṭhahitvā",
  "tika-vin02t:135_6": "tatiyaṃ chadanaṃ “evaṃ chādehī”ti āṇāpetvā pakkamitabbanti evamattho gahetabbo.",
  "tika-vin02t:136_0": "Keci pana “paṭhamaṃ tāva ekavāraṃ aparisesaṃ chādetvā puna chadanadaṇḍake bandhitvā dutiyavāraṃ tatheva chādetabbaṃ,",
  "tika-vin02t:136_1": "tatiyavāracatutthavāre sampatte dve magge adhiṭṭhahitvā āṇāpetvā pakkamitabba”nti vadanti.",
  "tika-vin02t:136_2": "Apare pana “paṭhamavāreyeva tayopi magge adhiṭṭhātuṃ vaṭṭati,",
  "tika-vin02t:136_3": "catutthato paṭṭhāya āpatti pācittiya”nti vadanti.",
  "tika-vin02t:136_4": "Tadubhayampi pāḷiyā aṭṭhakathāya ca na sameti.",
  "tika-vin02t:136_5": "Tatiyāya magganti ettha tatiyāyāti upayogatthe sampadānavacanaṃ,",
  "tika-vin02t:136_6": "tatiyaṃ magganti attho.",
  "tika-vin02t:136_7": "Tiṇṇaṃ maggānanti maggavasena chāditānaṃ tiṇṇaṃ chadanānaṃ.",
  "tika-vin02t:136_8": "Tiṇṇaṃ pariyāyānanti etthāpi eseva nayo.",
  "tika-vin02t:136_9": "Catutthe magge vā pariyāye vāti ca tathā chādentānaṃ catutthaṃ chādanameva vuttaṃ.",
  "tika-vin02t:136_10": "Sesaṃ uttānameva.",
  "tika-vin02t:136_11": "Mahallakavihāratā,",
  "tika-vin02t:136_12": "attano vāsāgāratā,",
  "tika-vin02t:136_13": "uttari adhiṭṭhānanti imāni panettha tīṇi aṅgāni.",
  "tika-vin02t:137_0": "Mahallakavihārasikkhāpadavaṇṇanā niṭṭhitā.",
  "tika-vin02t:138_0": "10. Sappāṇakasikkhāpadavaṇṇanā",
  "tika-vin02t:139_0": "140.",
  "tika-vin02t:139_1": "Dasame imassa sikkhāpadassa “siñceyya vā siñcāpeyya vā”ti bāhiraparibhogavasena paṭhamaṃ paññattattā",
  "tika-vin02t:139_2": "“sappāṇakaṃ udakaṃ paribhuñjeyyā”ti sikkhāpadaṃ attano nahānapānādiparibhogavasena paññattanti veditabbaṃ.",
  "tika-vin02t:139_3": "Tasmiṃ vā paṭhamaṃ paññattepi attano paribhogavaseneva paññattattā puna imaṃ sikkhāpadaṃ bāhiraparibhogavaseneva paññattanti gahetabbaṃ.",
  "tika-vin02t:140_0": "Sappāṇakasaññissa “paribhogena pāṇakā marissantī”ti pubbabhāge jānantassapi siñcanasiñcāpanaṃ “padīpe",
  "tika-vin02t:140_1": "nipatitvā paṭaṅgādipāṇakā marissantī”ti jānantassa padīpujjalanaṃ viya vināpi vadhakacetanāya hotīti",
  "tika-vin02t:140_2": "āha “paṇṇattivajja”nti.",
  "tika-vin02t:140_3": "Sesaṃ uttānatthameva.",
  "tika-vin02t:140_4": "Udakassa sappāṇakatā,",
  "tika-vin02t:140_5": "“siñcanena pāṇakā marissantī”ti jānanaṃ,",
  "tika-vin02t:140_6": "tādisameva ca udakaṃ,",
  "tika-vin02t:140_7": "vinā vadhakacetanāya kenacideva karaṇīyena tiṇādīnaṃ siñcananti imāni panettha cattāri aṅgāni.",
  "tika-vin02t:141_0": "Sappāṇakasikkhāpadavaṇṇanā niṭṭhitā.",
  "tika-vin02t:142_0": "Niṭṭhito senāsanavaggo dutiyo.",
  "tika-vin02t:143_0": "Bhūtagāmavaggotipi imasseva nāmaṃ.",
  "tika-vin02t:144_0": "3. Ovādavaggo",
  "tika-vin02t:145_0": "1. Ovādasikkhāpadavaṇṇanā",
  "tika-vin02t:146_0": "144.",
  "tika-vin02t:146_1": "Bhikkhunivaggassa paṭhamasikkhāpade kathānusārenāti “so thero kiṃsīlo kiṃsamācāro katarakulā pabbajito”tiādinā pucchantānaṃ pucchākathānusārena.",
  "tika-vin02t:146_2": "Kathetuṃ vaṭṭantīti nirāmiseneva cittena kathetuṃ vaṭṭanti.",
  "tika-vin02t:146_3": "Aniyyānikattā saggamokkhamaggānaṃ tiracchānabhūtā kathā tiracchānakathāti āha “saggamaggagamanepī”tiādi. Api-",
  "tika-vin02t:146_4": "saddena pageva mokkhamaggagamaneti dīpeti.",
  "tika-vin02t:146_5": "Tiracchānabhūtanti tirokaraṇabhūtaṃ,",
  "tika-vin02t:146_6": "bādhikanti vuttaṃ hoti.",
  "tika-vin02t:146_7": "Laddhāsevanā hi tiracchānakathā saggamokkhānaṃ bādhikāva hoti.",
  "tika-vin02t:146_8": "Samiddhoti paripuṇṇo.",
  "tika-vin02t:146_9": "Sahitatthoti yuttattho.",
  "tika-vin02t:146_10": "Atthagambhīratādiyogato gambhīro.",
  "tika-vin02t:146_11": "Bahurasoti attharasādibahuraso.",
  "tika-vin02t:146_12": "Lakkhaṇapaṭivedhasaṃyuttoti aniccādilakkhaṇapaṭivedharasaāvahanato lakkhaṇapaṭivedhasaṃyutto.",
  "tika-vin02t:147_0": "145- 147.",
  "tika-vin02t:147_1": "Paratoti parattha,",
  "tika-vin02t:147_2": "uttarinti attho.",
  "tika-vin02t:147_3": "Karontovāti paribāhire karontoyeva.",
  "tika-vin02t:147_4": "Pātimokkhoti cārittavārittappabhedaṃ sikkhāpadasīlaṃ.",
  "tika-vin02t:147_5": "Tañhi yo naṃ pāti rakkhati,",
  "tika-vin02t:147_6": "taṃ mokkheti moceti āpāyikādīhi dukkhehi,",
  "tika-vin02t:147_7": "tasmā “pātimokkha”nti vuccati.",
  "tika-vin02t:147_8": "Saṃvaraṇaṃ saṃvaro,",
  "tika-vin02t:147_9": "kāyavacīdvārānaṃ pidahanaṃ.",
  "tika-vin02t:147_10": "Yena hi te saṃvutā pihitā honti,",
  "tika-vin02t:147_11": "so saṃvaro,",
  "tika-vin02t:147_12": "kāyikavācasikassa avītikkamassetaṃ nāmaṃ.",
  "tika-vin02t:147_13": "Pātimokkhasaṃvarena saṃvutoti pātimokkhasaṃvarena pihitakāyavacīdvāro.",
  "tika-vin02t:147_14": "Tathābhūto ca yasmā tena samaṅgī nāma hoti,",
  "tika-vin02t:147_15": "tasmā vuttaṃ “samannāgato”ti.",
  "tika-vin02t:147_16": "Vattatīti attabhāvaṃ pavatteti.",
  "tika-vin02t:147_17": "Viharatīti iminā pātimokkhasaṃvarasīle ṭhitassa bhikkhuno iriyāpathavihāro dassito.",
  "tika-vin02t:148_0": "Saṅkhepato vuttamatthaṃ vitthārato pāḷiyā vibhāvetuṃ “vuttañheta”ntiādi āraddhaṃ.",
  "tika-vin02t:148_1": "Tattha vibhaṅgeti jhānavibhaṅge.",
  "tika-vin02t:148_2": "Sīlaṃ patiṭṭhātiādīni pātimokkhasseva vevacanāni.",
  "tika-vin02t:148_3": "Tattha sīlanti kāmañcetaṃ saha kammavācāpariyosānena ijjhanakassa pātimokkhasseva vevacanaṃ,",
  "tika-vin02t:148_4": "evaṃ santepi dhammato etaṃ sīlaṃ nāma pāṇātipātādīhi vā viramantassa vattapaṭipattiṃ vā pūrentassa cetanādayo dhammā veditabbā.",
  "tika-vin02t:148_5": "Yasmā pana pātimokkhasīlena bhikkhu sāsane patiṭṭhāti nāma,",
  "tika-vin02t:148_6": "tasmā taṃ “patiṭṭhā”ti vuttaṃ.",
  "tika-vin02t:148_7": "Patiṭṭhahati vā ettha bhikkhu,",
  "tika-vin02t:148_8": "kusaladhammā eva vā ettha patiṭṭhahantīti patiṭṭhā.",
  "tika-vin02t:148_9": "Ayamattho “sīle patiṭṭhāya naro sapañño”ti ca “patiṭṭhā, mahārāja,",
  "tika-vin02t:148_10": "sīlaṃ sabbesaṃ kusalānaṃ dhammāna”nti ca “sīle patiṭṭhitassa kho, mahārāja,",
  "tika-vin02t:148_11": "sabbe kusalā dhammā na parihāyantī”ti ca ādisuttavasena veditabbo.",
  "tika-vin02t:149_0": "Tadetaṃ pubbuppattiatthena ādi. Vuttampi cetaṃ –",
  "tika-vin02t:150_0": "“Tasmātiha tvaṃ, uttiya,",
  "tika-vin02t:150_1": "ādimeva visodhehi kusalesu dhammesu.",
  "tika-vin02t:150_2": "Ko cādi kusalānaṃ dhammānaṃ?",
  "tika-vin02t:150_3": "Sīlañca suvisuddhaṃ diṭṭhi ca ujukā”ti.",
  "tika-vin02t:151_0": "Yathā hi nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodheti,",
  "tika-vin02t:151_1": "tato aparabhāge vīthicatukkasiṅghāṭakādiparicchedena vibhajitvā nagaraṃ māpeti,",
  "tika-vin02t:151_2": "evameva yogāvacaro ādimhi sīlaṃ sodheti,",
  "tika-vin02t:151_3": "tato aparabhāge samādhivipassanāmaggaphalanibbānāni sacchikaroti.",
  "tika-vin02t:151_4": "Yathā vā pana rajako paṭhamaṃ tīhi khārehi vatthaṃ dhovitvā parisuddhe vatthe yadicchakaṃ raṅgajātaṃ upaneti,",
  "tika-vin02t:151_5": "yathā vā pana cheko cittakāro rūpaṃ likhitukāmo ādito bhittiparikammaṃ karoti,",
  "tika-vin02t:151_6": "tato aparabhāge rūpaṃ samuṭṭhāpeti,",
  "tika-vin02t:151_7": "evameva yogāvacaro āditova sīlaṃ visodhetvā aparabhāge samathavipassanādayo dhamme sacchikaroti.",
  "tika-vin02t:151_8": "Tasmā sīlaṃ “ādī”ti vuttaṃ.",
  "tika-vin02t:152_0": "Tadetaṃ caraṇasarikkhatāya caraṇaṃ.",
  "tika-vin02t:152_1": "“Caraṇā”ti pādā vuccanti.",
  "tika-vin02t:152_2": "Yathā hi chinnacaraṇassa purisassa disaṃgamanābhisaṅkhāro na jāyati,",
  "tika-vin02t:152_3": "paripuṇṇapādasseva jāyati,",
  "tika-vin02t:152_4": "evameva yassa sīlaṃ bhinnaṃ hoti khaṇḍaṃ aparipuṇṇaṃ,",
  "tika-vin02t:152_5": "tassa nibbānagamanāya ñāṇagamanaṃ na sampajjati.",
  "tika-vin02t:152_6": "Yassa pana taṃ abhinnaṃ hoti akhaṇḍaṃ paripuṇṇaṃ,",
  "tika-vin02t:152_7": "tassa nibbānagamanāya ñāṇagamanaṃ sampajjati.",
  "tika-vin02t:152_8": "Tasmā sīlaṃ “caraṇa”nti vuttaṃ.",
  "tika-vin02t:153_0": "Tadetaṃ saṃyamanavasena saṃyamo,",
  "tika-vin02t:153_1": "saṃvaraṇavasena saṃvaroti ubhayenapi sīlasaṃyamo ceva sīlasaṃvaro ca kathito.",
  "tika-vin02t:153_2": "Vacanattho panettha saṃyameti vītikkamavipphandanaṃ,",
  "tika-vin02t:153_3": "puggalaṃ vā saṃyameti vītikkamavasena tassa vipphandituṃ na detīti saṃyamo,",
  "tika-vin02t:153_4": "vītikkamassa pavesanadvāraṃ saṃvarati pidahatīti saṃvaro.",
  "tika-vin02t:153_5": "Mokkhanti uttamaṃ mukhabhūtaṃ vā.",
  "tika-vin02t:153_6": "Yathā hi sattānaṃ catubbidho āhāro mukhena pavisitvā aṅgamaṅgāni pharati,",
  "tika-vin02t:153_7": "evaṃ yoginopi catubhūmakakusalaṃ sīlamukhena pavisitvā atthasiddhiṃ sampādeti.",
  "tika-vin02t:153_8": "Tena vuttaṃ “mokkha”nti.",
  "tika-vin02t:153_9": "Pamukhe sādhūti pamokkhaṃ,",
  "tika-vin02t:153_10": "pubbaṅgamaṃ seṭṭhaṃ padhānanti attho.",
  "tika-vin02t:153_11": "Kusalānaṃ dhammānaṃ samāpattiyāti catubhūmakakusalānaṃ paṭilābhatthāya pamokkhaṃ pubbaṅgamaṃ seṭṭhaṃ padhānanti veditabbaṃ.",
  "tika-vin02t:154_0": "Kāyiko avītikkamoti tividhaṃ kāyasucaritaṃ.",
  "tika-vin02t:154_1": "Vācasikoti catubbidhaṃ vacīsucaritaṃ.",
  "tika-vin02t:154_2": "Kāyikavācasikoti tadubhayaṃ.",
  "tika-vin02t:154_3": "Iminā ājīvaṭṭhamakasīlaṃ pariyādāya dasseti.",
  "tika-vin02t:154_4": "Saṃvutoti pihito,",
  "tika-vin02t:154_5": "saṃvutindriyo pihitindriyoti attho.",
  "tika-vin02t:154_6": "Yathā hi saṃvutadvāraṃ gehaṃ “saṃvutagehaṃ pihitageha”nti vuccati,",
  "tika-vin02t:154_7": "evamidha saṃvutindriyo “saṃvuto”ti vutto.",
  "tika-vin02t:154_8": "Pātimokkhasaṃvarenāti pātimokkhasaṅkhātena saṃvarena.",
  "tika-vin02t:154_9": "Upetotiādīni sabbāni aññamaññavevacanāni.",
  "tika-vin02t:155_0": "Iriyatītiādīhi sattahipi padehi pātimokkhasaṃvarasīle ṭhitassa bhikkhuno iriyāpathavihāro kathito.",
  "tika-vin02t:155_1": "Tattha iriyatīti catunnaṃ iriyāpathānaṃ aññatarasamaṅgibhāvato iriyati.",
  "tika-vin02t:155_2": "Tehi iriyāpathacatukkehi kāyasakaṭavattanena vattati.",
  "tika-vin02t:155_3": "Ekaṃ iriyāpathadukkhaṃ aparena iriyāpathena vicchinditvā ciraṭṭhitibhāvena sarīrarakkhaṇato pāleti.",
  "tika-vin02t:155_4": "Ekasmiṃ iriyāpathe asaṇṭhahitvā sabbairiyāpathe vattanato yapeti.",
  "tika-vin02t:155_5": "Tena tena iriyāpathena tathā tathā kāyassa yāpanato yāpeti.",
  "tika-vin02t:155_6": "Cirakālavattāpanato carati.",
  "tika-vin02t:155_7": "Iriyāpathena iriyāpathaṃ vicchinditvā jīvitaharaṇato viharati.",
  "tika-vin02t:156_0": "Micchājīvapaṭisedhakenāti –",
  "tika-vin02t:157_0": "“Idhekacco veḷudānena vā pattadānena vā puppha phala sinānadantakaṭṭhadānena vā cāṭukamyatāya vā muggasūpyatāya",
  "tika-vin02t:157_1": "vā pāribhaṭayatāya vā jaṅghapesanikena vā aññataraññatarena vā buddhapaṭikuṭṭhena micchāājīvena jīvikaṃ kappeti,",
  "tika-vin02t:157_2": "ayaṃ vuccati anācāro”ti –",
  "tika-vin02t:158_0": "Evaṃ vuttaanācārasaṅkhātamicchājīvapaṭipakkhena.",
  "tika-vin02t:159_0": "Na veḷudānādinā ācārenāti –",
  "tika-vin02t:160_0": "“Idhekacco na veḷudānena na patta na puppha na phala na sināna na dantakaṭṭha na cāṭukamyatāya na muggasūpyatāya",
  "tika-vin02t:160_1": "na pāribhaṭayatāya na jaṅghapesanikena na aññataraññatarena buddhapaṭikuṭṭhena micchāājīvena jīvikaṃ kappeti,",
  "tika-vin02t:160_2": "ayaṃ vuccati ācāro”ti –",
  "tika-vin02t:161_0": "Evaṃ vuttena na veḷudānādinā ācārena.",
  "tika-vin02t:162_0": "Vesiyādiagocaraṃ pahāyāti –",
  "tika-vin02t:163_0": "“Idhekacco vesiyagocaro vā hoti vidhava thullakumāri paṇḍaka bhikkhuni pānāgāragocaro vā,",
  "tika-vin02t:163_1": "saṃsaṭṭho viharati rājūhi rājamahāmattehi titthiyehi titthiyasāvakehi ananulomikena saṃsaggena,",
  "tika-vin02t:163_2": "yāni pana tāni kulāni assaddhāni appasannāni anopānabhūtāni akkosakaparibhāsakāni anatthakāmāni ahitakāmāni",
  "tika-vin02t:163_3": "aphāsukakāmāni ayogakkhemakāmāni bhikkhūnaṃ bhikkhunīnaṃ upāsakānaṃ upāsikānaṃ,",
  "tika-vin02t:163_4": "tathārūpāni kulāni sevati bhajati payirupāsati,",
  "tika-vin02t:163_5": "ayaṃ vuccati agocaro”ti –",
  "tika-vin02t:164_0": "Evamāgataṃ vesiyādiagocaraṃ pahāya.",
  "tika-vin02t:165_0": "Saddhāsampannakulādināti ettha ādi-",
  "tika-vin02t:165_1": "saddena upanissayagocarādiṃ saṅgaṇhāti.",
  "tika-vin02t:165_2": "Tividho hi gocaro upanissayagocaro ārakkhagocaro upanibandhagocaroti.",
  "tika-vin02t:165_3": "Katamo upanissayagocaro?",
  "tika-vin02t:165_4": "Dasakathāvatthuguṇasamannāgato kalyāṇamitto,",
  "tika-vin02t:165_5": "yaṃ nissāya asutaṃ suṇāti,",
  "tika-vin02t:165_6": "sutaṃ pariyodapeti,",
  "tika-vin02t:165_7": "kaṅkhaṃ vitarati,",
  "tika-vin02t:165_8": "diṭṭhiṃ ujuṃ karoti,",
  "tika-vin02t:165_9": "cittaṃ pasādeti.",
  "tika-vin02t:165_10": "Yassa vā pana anusikkhamāno saddhāya vaḍḍhati,",
  "tika-vin02t:165_11": "sīlena sutena cāgena paññāya vaḍḍhati,",
  "tika-vin02t:165_12": "ayaṃ upanissayagocaro.",
  "tika-vin02t:165_13": "Katamo ārakkhagocaro?",
  "tika-vin02t:165_14": "Idha bhikkhu antaragharaṃ paviṭṭho vīthiṃ paṭipanno okkhittacakkhu yugamattadassāvī saṃvuto gacchati,",
  "tika-vin02t:165_15": "na hatthiṃ olokento, na assaṃ,",
  "tika-vin02t:165_16": "na rathaṃ,",
  "tika-vin02t:165_17": "na pattiṃ,",
  "tika-vin02t:165_18": "na itthiṃ,",
  "tika-vin02t:165_19": "na purisaṃ olokento,",
  "tika-vin02t:165_20": "na uddhaṃ olokento,",
  "tika-vin02t:165_21": "na adho olokento,",
  "tika-vin02t:165_22": "na disāvidisaṃ vipekkhamāno gacchati,",
  "tika-vin02t:165_23": "ayaṃ ārakkhagocaro.",
  "tika-vin02t:165_24": "Katamo upanibandhagocaro?",
  "tika-vin02t:165_25": "Cattāro satipaṭṭhānā,",
  "tika-vin02t:165_26": "yattha cittaṃ upanibandhati.",
  "tika-vin02t:165_27": "Vuttañhetaṃ bhagavatā “ko ca,",
  "tika-vin02t:165_28": "bhikkhave,",
  "tika-vin02t:165_29": "bhikkhuno gocaro sako pettiko visayo?",
  "tika-vin02t:165_30": "Yadidaṃ cattāro satipaṭṭhānā”ti,",
  "tika-vin02t:165_31": "ayaṃ upanibandhagocaro.",
  "tika-vin02t:165_32": "Iti ayaṃ tividho gocaro idha ādi-",
  "tika-vin02t:165_33": "saddena saṅgahitoti daṭṭhabbo.",
  "tika-vin02t:166_0": "Appamattakesu vajjesūti asañcicca āpannasekhiyaakusalacittuppādādibhedesu vajjesu.",
  "tika-vin02t:166_1": "Bhayato dassanasīloti paramāṇumattaṃ vajjaṃ aṭṭhasaṭṭhiyojanasatasahassubbedhasinerupabbatasadisaṃ katvā dassanasabhāvo,",
  "tika-vin02t:166_2": "sabbalahukaṃ vā dubbhāsitamattaṃ pārājikasadisaṃ katvā dassanasabhāvo.",
  "tika-vin02t:166_3": "Sammā ādāyāti sammadeva sakkaccaṃ sabbaso vā ādiyitvā.",
  "tika-vin02t:167_0": "Vaṭṭadukkhanissaraṇatthikehi sotabbato sutaṃ,",
  "tika-vin02t:167_1": "pariyattidhammo.",
  "tika-vin02t:167_2": "Taṃ dhāretīti sutadharo,",
  "tika-vin02t:167_3": "sutassa ādhārabhūto.",
  "tika-vin02t:167_4": "Yassa hi ito gahitaṃ etto palāyati,",
  "tika-vin02t:167_5": "chiddaghaṭe udakaṃ viya na tiṭṭhati,",
  "tika-vin02t:167_6": "parisamajjhe ekaṃ suttaṃ vā jātakaṃ vā kathetuṃ vā vācetuṃ vā na sakkoti,",
  "tika-vin02t:167_7": "ayaṃ na sutadharo nāma.",
  "tika-vin02t:167_8": "Yassa pana uggahitaṃ buddhavacanaṃ uggahitakālasadisameva hoti,",
  "tika-vin02t:167_9": "dasapi vīsatipi vassāni sajjhāyaṃ akarontassa na nassati,",
  "tika-vin02t:167_10": "ayaṃ sutadharo nāma.",
  "tika-vin02t:167_11": "Tenevāha “yadassa ta”ntiādi.",
  "tika-vin02t:167_12": "Ekapadampi ekakkharampi avinaṭṭhaṃ hutvā sanniciyatīti sannicayo,",
  "tika-vin02t:167_13": "sutaṃ sannicayo etasminti sutasannicayoti āha “sutaṃ sannicitaṃ asminti sutasannicayo”ti.",
  "tika-vin02t:167_14": "Yassa hi sutaṃ hadayamañjusāyaṃ sannicitaṃ silāya lekhā viya suvaṇṇaghaṭe pakkhittā sīhavasā viya ca sādhu tiṭṭhati,",
  "tika-vin02t:167_15": "ayaṃ sutasannicayo nāma.",
  "tika-vin02t:167_16": "Tenāha “etena…pe…",
  "tika-vin02t:167_17": "avināsaṃ dassetī”ti.",
  "tika-vin02t:168_0": "Dhātāti paguṇā vācuggatā.",
  "tika-vin02t:168_1": "Ekassa hi uggahitabuddhavacanaṃ niccakālikaṃ na hoti,",
  "tika-vin02t:168_2": "“asukasuttaṃ vā jātakaṃ vā kathehī”ti vutte “sajjhāyitvā aññehi saṃsanditvā paripucchāvasena atthaṃ ogāhitvā jānissāmī”ti vadati.",
  "tika-vin02t:168_3": "Ekassa paguṇaṃ pabandhavicchedābhāvato gaṅgāsotasadisaṃ bhavaṅgasotasadisañca akittimaṃ sukhappavatti hoti,",
  "tika-vin02t:168_4": "“asukasuttaṃ vā jātakaṃ vā kathehī”ti vutte uddharitvā tameva katheti.",
  "tika-vin02t:168_5": "Taṃ sandhāya vuttaṃ “dhātā”ti.",
  "tika-vin02t:168_6": "Vācāya paguṇā katāti suttadasakavaggadasakapaṇṇāsadasakavasena vācāya sajjhāyitā,",
  "tika-vin02t:168_7": "dasa suttāni gatāni,",
  "tika-vin02t:168_8": "dasa vaggāni gatānītiādinā sallakkhetvā vācāya sajjhāyitāti attho.",
  "tika-vin02t:168_9": "Suttekadesassa hi suttamattassa ca vacasā paricayo idha nādhippeto,",
  "tika-vin02t:168_10": "atha kho vaggādivaseneva.",
  "tika-vin02t:168_11": "Manasā anupekkhitāti manasā anu anu pekkhitā,",
  "tika-vin02t:168_12": "bhāgaso nijjhāyitā cintitāti attho.",
  "tika-vin02t:168_13": "Āvajjantassāti vācāya sajjhāyituṃ buddhavacanaṃ manasā cintentassa.",
  "tika-vin02t:168_14": "Suṭṭhu paṭividdhāti nijjaṭaṃ niggumbaṃ katvā suṭṭhu yāthāvato paṭividdhā.",
  "tika-vin02t:169_0": "Dve mātikāti bhikkhumātikā bhikkhunīmātikā ca.",
  "tika-vin02t:169_1": "Vācuggatāti purimasseva vevacanaṃ.",
  "tika-vin02t:169_2": "Tisso anumodanāti saṅghabhatte dānānisaṃsapaṭisaṃyuttaanumodanā,",
  "tika-vin02t:169_3": "vihārādimaṅgale maṅgalasuttādianumodanā,",
  "tika-vin02t:169_4": "matakabhattādiavamaṅgale tirokuṭṭādianumodanāti imā tisso anumodanā.",
  "tika-vin02t:169_5": "Kammākammavinicchayoti parivārāvasāne kammavagge vuttavinicchayo.",
  "tika-vin02t:169_6": "“Vipassanāvasena uggaṇhantena catudhātuvavatthānamukhena uggahetabba”nti tīsupi gaṇṭhipadesu vuttaṃ.",
  "tika-vin02t:169_7": "Catūsu disāsu appaṭihatattā catasso disā etassāti catuddiso,",
  "tika-vin02t:169_8": "catuddisoyeva cātuddiso,",
  "tika-vin02t:169_9": "catasso vā disā arahati,",
  "tika-vin02t:169_10": "catūsu vā disāsu sādhūti cātuddiso.",
  "tika-vin02t:170_0": "Abhivinayeti sakale vinayapiṭake.",
  "tika-vin02t:170_1": "Vinetunti sikkhāpetuṃ.",
  "tika-vin02t:170_2": "“Dve vibhaṅgā paguṇā vācuggatā kātabbāti idaṃ paripucchāvasena uggahaṇampi sandhāya vutta”nti vadanti.",
  "tika-vin02t:170_3": "Ekassa pamuṭṭhaṃ,",
  "tika-vin02t:170_4": "itarassa paguṇaṃ hotīti āha “tīhi janehi saddhiṃ parivattanakkhamā kātabbā”ti.",
  "tika-vin02t:170_5": "Abhidhammeti nāmarūpaparicchede.",
  "tika-vin02t:170_6": "Heṭṭhimā vā tayo vaggāti mahāvaggato heṭṭhā sagāthakavaggo nidānavaggo khandhakavaggoti ime tayo vaggā.",
  "tika-vin02t:170_7": "“Dhammapadampi saha vatthunā uggahetuṃ vaṭṭatī”ti mahāpaccariyaṃ vuttattā jātakabhāṇakena sāṭṭhakathaṃ",
  "tika-vin02t:170_8": "jātakaṃ uggahetvāpi dhammapadampi saha vatthunā uggahetabbameva.",
  "tika-vin02t:171_0": "Kalyāṇā sundarā parimaṇḍalapadabyañjanā vācā assāti kalyāṇavāco.",
  "tika-vin02t:171_1": "Tenāha “sithiladhanitādīnaṃ…pe…",
  "tika-vin02t:171_2": "vācāya samannāgato”ti.",
  "tika-vin02t:171_3": "Tattha parimaṇḍalapadabyañjanāyāti ṭhānakaraṇasampattiyā sikkhāsampattiyā ca katthacipi anūnatāya parimaṇḍalapadāni",
  "tika-vin02t:171_4": "byañjanāni akkharāni etissāti parimaṇḍalapadabyañjanā,",
  "tika-vin02t:171_5": "padameva vā atthassa byañjanato padabyañjanaṃ,",
  "tika-vin02t:171_6": "taṃ akkharapāripūriṃ katvā sithiladhanitādidasavidhaṃ byañjanabuddhiṃ aparihāpetvā vuttaṃ parimaṇḍalaṃ nāma hoti.",
  "tika-vin02t:171_7": "Akkharapāripūriyā hi padabyañjanassa parimaṇḍalatā.",
  "tika-vin02t:171_8": "Tena vuttaṃ “sithiladhanitādīnaṃ yathāvidhānavacanenā”ti,",
  "tika-vin02t:171_9": "parimaṇḍalaṃ padabyañjanaṃ etissāti parimaṇḍalapadabyañjanā.",
  "tika-vin02t:171_10": "Atha vā pajjati ñāyati attho etenāti padaṃ, nāmādi.",
  "tika-vin02t:171_11": "Yathādhippetamatthaṃ byañjetīti byañjanaṃ, vākyaṃ.",
  "tika-vin02t:171_12": "Tesaṃ paripuṇṇatāya parimaṇḍalapadabyañjanā.",
  "tika-vin02t:172_0": "Apica yo bhikkhu parisati dhammaṃ desento suttaṃ vā jātakaṃ vā nikkhipitvā aññaṃ upārambhakaraṃ suttaṃ āharati,",
  "tika-vin02t:172_1": "tassa upamaṃ katheti,",
  "tika-vin02t:172_2": "tadatthaṃ otāreti,",
  "tika-vin02t:172_3": "evaṃ idaṃ gahetvā ettha khipanto ekapasseneva pariharanto kālaṃ ñatvā vuṭṭhahati,",
  "tika-vin02t:172_4": "nikkhittasuttaṃ pana nikkhittamattameva hoti,",
  "tika-vin02t:172_5": "tassa kathā aparimaṇḍalā nāma hoti atthassa aparipuṇṇabhāvato.",
  "tika-vin02t:172_6": "Yo pana suttaṃ vā jātakaṃ vā nikkhipitvā bahi ekapadampi agantvā yathānikkhittassa suttassa atthasaṃvaṇṇanāvaseneva",
  "tika-vin02t:172_7": "suttantarampi ānento pāḷiyā anusandhiñca pubbāparañca apekkhanto ācariyehi dinnanaye ṭhatvā tulikāya",
  "tika-vin02t:172_8": "paricchindanto viya taṃ taṃ atthaṃ suvavatthitaṃ katvā dassento gambhīramātikāya udakaṃ pesento viya",
  "tika-vin02t:172_9": "gambhīramatthaṃ gamento vaggihārigatiyā pade padaṃ koṭṭento sindhavājānīyo viya ekaṃyeva padaṃ anekehi",
  "tika-vin02t:172_10": "pariyāyehi punappunaṃ saṃvaṇṇanto gacchati,",
  "tika-vin02t:172_11": "tassa kathā parimaṇḍalā nāma hoti dhammato atthato anusandhito pubbāparato ācariyuggahatoti sabbaso paripuṇṇabhāvato.",
  "tika-vin02t:172_12": "Evarūpampi kathaṃ sandhāya “parimaṇḍalapadabyañjanāyā”ti vuttaṃ.",
  "tika-vin02t:173_0": "Guṇaparipuṇṇabhāvena pure bhavāti porī,",
  "tika-vin02t:173_1": "tassa bhikkhuno tenetaṃ bhāsitabbaṃ atthassa guṇaparipuṇṇabhāvena pure puṇṇabhāve bhavāti attho.",
  "tika-vin02t:173_2": "Pure vā bhavattā poriyā nāgarikitthiyā sukhumālattanena sadisāti porī,",
  "tika-vin02t:173_3": "pure saṃvaḍḍhanārī viya sukumārāti attho.",
  "tika-vin02t:173_4": "Purassa esātipi porī,",
  "tika-vin02t:173_5": "purassa esāti nagaravāsīnaṃ kathāti attho.",
  "tika-vin02t:173_6": "Nagaravāsino hi yuttakathā honti pitimattaṃ “pitā”ti,",
  "tika-vin02t:173_7": "bhātimattaṃ “bhātā”ti vadanti.",
  "tika-vin02t:173_8": "Evarūpī hi kathā bahuno janassa kantā hoti manāpā,",
  "tika-vin02t:173_9": "tāya poriyā.",
  "tika-vin02t:174_0": "Vissaṭṭhāyāti pittasemhādīhi apalibuddhāya sandiṭṭhavilambitādidosarahitāya.",
  "tika-vin02t:174_1": "Atha vā nātisīghaṃ nātisaṇikaṃ nirantaraṃ ekarasañca katvā parisāya ajjhāsayānurūpaṃ dhammaṃ kathentassa vācā vissaṭṭhā nāma.",
  "tika-vin02t:174_2": "Yo hi bhikkhu dhammaṃ kathento suttaṃ vā jātakaṃ vā ārabhitvā āraddhakālato paṭṭhāya turitaturito araṇiṃ",
  "tika-vin02t:174_3": "manthento viya uṇhakhādanīyaṃ khādanto viya pāḷiyā anusandhipubbāparesu gahitaṃ gahitameva,",
  "tika-vin02t:174_4": "aggahitaṃ aggahitameva katvā purāṇapaṇṇantaresu caramānaṃ godhaṃ uṭṭhāpento viya tattha tattha paharanto osāpetvā uṭṭhāya gacchati.",
  "tika-vin02t:174_5": "Purāṇapaṇṇantaresu hi paripātiyamānā godhā kadāci dissati kadāci na dissati,",
  "tika-vin02t:174_6": "evamekaccassa atthavaṇṇanā katthaci dissati katthaci na dissati.",
  "tika-vin02t:174_7": "Yopi dhammaṃ kathento kālena sīghaṃ,",
  "tika-vin02t:174_8": "kālena saṇikaṃ,",
  "tika-vin02t:174_9": "kālena mandaṃ,",
  "tika-vin02t:174_10": "kālena mahāsaddaṃ,",
  "tika-vin02t:174_11": "kālena khuddakasaddaṃ karoti,",
  "tika-vin02t:174_12": "yathā nijjhāmataṇhikapetassa mukhato niccharaṇakaaggi kālena jalati kālena nibbāyati,",
  "tika-vin02t:174_13": "evaṃ petadhammakathiko nāma hoti,",
  "tika-vin02t:174_14": "parisāya uṭṭhātukāmāya puna ārabhati.",
  "tika-vin02t:174_15": "Yopi kathento tattha tattha vitthāyati,",
  "tika-vin02t:174_16": "appaṭibhānatāya āpajjati,",
  "tika-vin02t:174_17": "kenaci rogena nitthunanto viya kandanto viya katheti,",
  "tika-vin02t:174_18": "imesaṃ sabbesampi kathā vissaṭṭhā nāma na hoti sukhena appavattabhāvato.",
  "tika-vin02t:174_19": "Yo pana suttaṃ āharitvā ācariyehi dinnanaye ṭhito ācariyuggahaṃ amuñcanto yathā ca ācariyā taṃ taṃ suttaṃ saṃvaṇṇesuṃ,",
  "tika-vin02t:174_20": "teneva nayena saṃvaṇṇento nātisīghaṃ nātisaṇikantiādinā vuttanayena kathāpabandhaṃ avicchinnaṃ katvā nadīsoto viya pavatteti,",
  "tika-vin02t:174_21": "ākāsagaṅgāto bhassamānaudakaṃ viya nirantarakathaṃ pavatteti,",
  "tika-vin02t:174_22": "tassa kathā vissaṭṭhā nāma hoti.",
  "tika-vin02t:174_23": "Taṃ sandhāya vuttaṃ “vissaṭṭhāyā”ti.",
  "tika-vin02t:175_0": "Anelagaḷāyāti elagaḷavirahitāya.",
  "tika-vin02t:175_1": "Kassaci hi kathentassa elaṃ gaḷati,",
  "tika-vin02t:175_2": "lālā paggharati,",
  "tika-vin02t:175_3": "kheḷaphusitāni vā nikkhamanti,",
  "tika-vin02t:175_4": "tassa vācā elagaḷā nāma hoti,",
  "tika-vin02t:175_5": "tabbiparītāyāti attho.",
  "tika-vin02t:175_6": "Atthassa viññāpaniyāti ādimajjhapariyosānaṃ pākaṭaṃ katvā bhāsitatthassa viññāpanasamatthatāya atthañāpane sādhanāya.",
  "tika-vin02t:176_0": "Vācāva karaṇanti vākkaraṇaṃ,",
  "tika-vin02t:176_1": "udāhāraghoso.",
  "tika-vin02t:176_2": "Kalyāṇaṃ madhuraṃ vākkaraṇaṃ assāti kalyāṇavākkaraṇo.",
  "tika-vin02t:176_3": "Tenevāha “madhurassaro”ti.",
  "tika-vin02t:176_4": "Hīḷetīti avajānāti.",
  "tika-vin02t:176_5": "Mātugāmoti sambandho.",
  "tika-vin02t:176_6": "Manaṃ apāyati vaḍḍhetīti manāpo.",
  "tika-vin02t:176_7": "Tenāha “manavaḍḍhanako”ti.",
  "tika-vin02t:176_8": "Vaṭṭabhayena tajjetvāti yobbanamadādimattā bhikkhuniyo saṃsārabhayena tāsetvā.",
  "tika-vin02t:176_9": "Gihikāleti attano gihikāle.",
  "tika-vin02t:176_10": "Bhikkhuniyā methunena bhikkhunīdūsako hotīti bhikkhuniyā kāyasaṃsaggameva vadati.",
  "tika-vin02t:176_11": "Sikkhamānāsāmaṇerīsu pana methunenapi bhikkhunīdūsako na hotīti āha “sikkhamānāsāmaṇerīsu methunadhamma”nti.",
  "tika-vin02t:176_12": "“Kāsāyavatthavasanāyā”ti vacanato dussīlāsu bhikkhunīsikkhamānāsāmaṇerīsu garudhammaṃ ajjhāpannapubbo paṭikkhittoyevāti daṭṭhabbaṃ.",
  "tika-vin02t:176_13": "Tassā bhikkhuniyā abhāvepi yā yā tassā vacanaṃ assosuṃ,",
  "tika-vin02t:176_14": "tā tā tatheva maññantīti āha “mātugāmo hī”tiādi.",
  "tika-vin02t:177_0": "Idāni aṭṭha aṅgāni samodhānetvā dassetuṃ “ettha cā”tiādi āraddhaṃ.",
  "tika-vin02t:177_1": "Imehi pana aṭṭhahaṅgehi asamannāgataṃ ñatticatutthena kammena sammannento dukkaṭaṃ āpajjati,",
  "tika-vin02t:177_2": "bhikkhu pana sammatoyeva hoti.",
  "tika-vin02t:178_0": "148.",
  "tika-vin02t:178_1": "Garukehīti garukātabbehi.",
  "tika-vin02t:178_2": "Ekatoupasampannāyāti upayogatthe bhummavacanaṃ.",
  "tika-vin02t:178_3": "“Ovadatī”ti vā imassa “vadatī”ti atthe sati sampadānavacanampi yujjati.",
  "tika-vin02t:178_4": "Bhikkhūnaṃ santike upasampannā nāma parivattaliṅgā vā pañcasatasākiyāniyo vā.",
  "tika-vin02t:179_0": "149.",
  "tika-vin02t:179_1": "Āsanaṃ paññapetvāti ettha “sace bhūmi manāpā hoti,",
  "tika-vin02t:179_2": "āsanaṃ apaññāpetumpi vaṭṭatī”ti tīsupi gaṇṭhipadesu vuttaṃ.",
  "tika-vin02t:179_3": "Mātugāmaggahaṇena bhikkhunīpi saṅgahitāti āha “dhammadesanāpattimocanattha”nti.",
  "tika-vin02t:179_4": "Sammatassa bhikkhuno santikaṃ pāṭipade ovādatthāya sabbāhi bhikkhunīhi āgantabbato “samaggāttha bhaginiyo”ti",
  "tika-vin02t:179_5": "iminā sabbāsaṃ āgamanaṃ pucchatīti āha “sabbā āgatātthā”ti.",
  "tika-vin02t:179_6": "Gilānāsu anāgatāsupi gilānānaṃ anāgamanassa anuññātattā āgantuṃ samatthāhi ca sabbāhi āgatattā “samaggāmhayyā”ti vattuṃ vaṭṭati.",
  "tika-vin02t:179_7": "Antogāme vātiādīsu yattha pañca aṅgāni bhūmiyaṃ patiṭṭhāpetvā vandituṃ na sakkā hoti,",
  "tika-vin02t:179_8": "tattha ṭhitāya eva kāyaṃ purato nāmetvā “vandāmi ayyā”ti añjaliṃ paggayha gantumpi vaṭṭati.",
  "tika-vin02t:179_9": "Antaragharanti katthaci nagaradvārassa bahiindakhīlato paṭṭhāya antogāmo vuccati,",
  "tika-vin02t:179_10": "katthaci gharummārato paṭṭhāya antogehaṃ.",
  "tika-vin02t:179_11": "Idha pana “antogāme vā”ti visuṃ vuttattā “antaraghare vā”ti antogehaṃ sandhāya vuttanti daṭṭhabbaṃ.",
  "tika-vin02t:179_12": "Yattha katthacīti antogāmādīsu yattha katthaci.",
  "tika-vin02t:180_0": "Vaṭṭatīti “vasatha ayye,",
  "tika-vin02t:180_1": "mayaṃ bhikkhū ānessāmā”ti vuttavacanaṃ saddahantīhi vasituṃ vaṭṭati.",
  "tika-vin02t:180_2": "Na nimantitā hutvā gantukāmāti manussehi nimantitā hutvā gantukāmā na hontīti attho,",
  "tika-vin02t:180_3": "tattheva vassaṃ upagantukāmā hontīti adhippāyo.",
  "tika-vin02t:180_4": "Yatoti bhikkhunupassayato.",
  "tika-vin02t:180_5": "Yācitvāti “tumhehi ānītaovādeneva mayampi vasissāmā”ti yācitvā.",
  "tika-vin02t:180_6": "Tatthāti tasmiṃ bhikkhunupassaye.",
  "tika-vin02t:180_7": "Āgatānaṃ santike ovādena vasitabbanti pacchimikāya vassaṃ vasitabbaṃ.",
  "tika-vin02t:180_8": "Abhikkhukāvāse vasantiyā āpattīti codanāmukhena sāmaññato āpattippasaṅgaṃ vadati,",
  "tika-vin02t:180_9": "na pana tassā āpatti.",
  "tika-vin02t:180_10": "Vassacchedaṃ katvā gacchantiyāpi āpattīti vassānupagamamūlaṃ āpattiṃ vadati.",
  "tika-vin02t:180_11": "Itarāya āpattiyā anāpattikāraṇasabbhāvato “sā rakkhitabbā”ti vuttaṃ,",
  "tika-vin02t:180_12": "sā vassānupagamamūlā āpatti rakkhitabbāti attho,",
  "tika-vin02t:180_13": "abhikkhukepi āvāse īdisāsu āpadāsu vassaṃ upagantabbanti adhippāyo.",
  "tika-vin02t:180_14": "Tenāha “āpadāsu hi…pe…",
  "tika-vin02t:180_15": "anāpatti vuttā”ti.",
  "tika-vin02t:180_16": "Itarāya pana āpattiyā anāpatti,",
  "tika-vin02t:180_17": "kāraṇe asati pacchimikāyapi vassaṃ na upagantabbaṃ.",
  "tika-vin02t:180_18": "Santesu hi bhikkhūsu vassaṃ anupagacchantiyā āpatti.",
  "tika-vin02t:180_19": "Tattha gantvā pavāretabbanti ettha apavārentīnaṃ āpattisambhavato.",
  "tika-vin02t:180_20": "Sace dūrepi bhikkhūnaṃ vasanaṭṭhānaṃ hoti,",
  "tika-vin02t:180_21": "sakkā ca hoti navamiyaṃ gantvā pavāretuṃ,",
  "tika-vin02t:180_22": "tattha gantvā pavāretabbaṃ.",
  "tika-vin02t:180_23": "Sace pana navamiyaṃ nikkhamitvā sampāpuṇituṃ na sakkā hoti,",
  "tika-vin02t:180_24": "agacchantīnaṃ anāpatti.",
  "tika-vin02t:181_0": "Uposathassa pucchanaṃ uposathapucchā,",
  "tika-vin02t:181_1": "sāyeva ka-",
  "tika-vin02t:181_2": "ppaccayaṃ rassattañca katvā uposathapucchakanti vuttāti āha “uposathapucchana”nti.",
  "tika-vin02t:181_3": "Uposatho pucchitabboti “kadā, ayya,",
  "tika-vin02t:181_4": "uposatho”ti pucchitabbo.",
  "tika-vin02t:181_5": "Bhikkhunāpi “sve, bhagini,",
  "tika-vin02t:181_6": "uposatho”ti vattabbaṃ.",
  "tika-vin02t:181_7": "Bhikkhū kadāci kenaci kāraṇena pannarasikaṃ vā cātuddasīuposathaṃ,",
  "tika-vin02t:181_8": "cātuddasikaṃ vā pannarasīuposathaṃ karonti,",
  "tika-vin02t:181_9": "yasmiñca divase bhikkhūhi uposatho kato,",
  "tika-vin02t:181_10": "tasmiṃyeva bhikkhunīhipi uposatho kātabboti adhippāyena “pakkhassa terasiyaṃyeva gantvā”tiādi vuttaṃ.",
  "tika-vin02t:181_11": "Evaṃ pucchitena bhikkhunā sace cātuddasiyaṃ uposathaṃ karonti,",
  "tika-vin02t:181_12": "“cātuddasiko bhaginī”ti vattabbaṃ.",
  "tika-vin02t:181_13": "Sace pana pannarasiyaṃ karonti,",
  "tika-vin02t:181_14": "“pannarasiko bhaginī”ti ācikkhitabbaṃ.",
  "tika-vin02t:181_15": "Ovādatthāyāti ovādayācanatthāya.",
  "tika-vin02t:181_16": "Pāṭipadadivasato pana paṭṭhāya dhammasavanatthāya gantabbanti pāṭipadadivase ovādaggahaṇatthāya dutiyadivasato",
  "tika-vin02t:181_17": "paṭṭhāya antarantarā dhammasavanatthāya gantabbaṃ.",
  "tika-vin02t:181_18": "Ovādaggahaṇampi hi “dhammasavanamevā”ti abhedena vuttaṃ.",
  "tika-vin02t:181_19": "Nirantaraṃ vihāraṃ upasaṅkamiṃsūti yebhuyyena upasaṅkamanaṃ sandhāya vuttaṃ.",
  "tika-vin02t:181_20": "Vuttañhetantiādinā yathānusiṭṭhaṃ paṭipajjissāmāti sabbāsaṃyeva bhikkhunīnaṃ upasaṅkamanadīpanatthaṃ pāḷi nidassitā.",
  "tika-vin02t:181_21": "Ovādaṃ gacchatīti ovādaṃ yācituṃ gacchati.",
  "tika-vin02t:181_22": "Dve tissoti dvīhi tīhi.",
  "tika-vin02t:181_23": "Karaṇatthe cetaṃ paccattavacanaṃ.",
  "tika-vin02t:182_0": "Pāsādikenāti pasādajanakena niddosena kāyakammādinā.",
  "tika-vin02t:182_1": "Sampādetūti tividhaṃ sikkhaṃ sampādetu.",
  "tika-vin02t:182_2": "Sace pātimokkhuddesakaṃyeva disvā tāhi bhikkhunīhi ovādo yācito bhaveyya,",
  "tika-vin02t:182_3": "tena kiṃ kātabbanti?",
  "tika-vin02t:182_4": "Uposathagge sannipatite bhikkhusaṅghe pubbakiccavasena “atthi kāci bhikkhuniyo ovādaṃ yācamānā”ti pucchiyamāne",
  "tika-vin02t:182_5": "“evaṃ vadehī”ti ovādapaṭiggāhakena vattabbavacanaṃ aññena bhikkhunā kathāpetvā pātimokkhuddesakena vattabbavacanaṃ",
  "tika-vin02t:182_6": "attanā vatvā puna sayameva gantvā bhikkhunīnaṃ ārocetabbaṃ,",
  "tika-vin02t:182_7": "aññena vā bhikkhunā tasmiṃ divase pātimokkhaṃ uddisāpetabbaṃ.",
  "tika-vin02t:182_8": "Etaṃ vuttanti “tāhī”ti etaṃ bahuvacanaṃ vuttaṃ.",
  "tika-vin02t:183_0": "Ekā bhikkhunī vāti idaṃ bahūhi bhikkhunupassayehi ekāya eva bhikkhuniyā sāsanapaṭiggahaṇaṃ sandhāya vuttaṃ,",
  "tika-vin02t:183_1": "na pana dutiyikāya abhāvaṃ sandhāya.",
  "tika-vin02t:183_2": "Bahūhi bhikkhunupassayehīti antarāmagge vā tasmiṃyeva vā gāme bahūhi bhikkhunupassayehi.",
  "tika-vin02t:183_3": "“Bhikkhunisaṅgho ca ayya bhikkhuniyo ca bhikkhunī cā”ti iminā nānāupassayehi sāsanaṃ gahetvā āgatabhikkhuniyā vattabbavacanaṃ dasseti.",
  "tika-vin02t:183_4": "Idañca ekena pakārena mukhamattanidassanatthaṃ vuttaṃ,",
  "tika-vin02t:183_5": "tasmiṃ tasmiṃ pana bhikkhunupassaye bhikkhunīnaṃ pamāṇaṃ sallakkhetvā tadanurūpena nayena vattabbaṃ.",
  "tika-vin02t:183_6": "Bhikkhusaṅghassa ayyānaṃ ayyassāti idaṃ saṅkhipitvā vuttaṃ.",
  "tika-vin02t:184_0": "Pātimokkhuddesakenapīti idaṃ saṅghuposathavaseneva dassitaṃ.",
  "tika-vin02t:184_1": "Yattha pana tiṇṇaṃ dvinnaṃ vā vasanaṭṭhāne pātimokkhuddeso natthi,",
  "tika-vin02t:184_2": "tatthāpi ñattiṭhapanakena itarena vā bhikkhunā imināva nayena vattabbaṃ.",
  "tika-vin02t:184_3": "Ekapuggalenapi uposathadivase ovādayācanaṃ sampaṭicchitvā pāṭipade āgatānaṃ bhikkhunīnaṃ “natthi kocī”tiādi vattabbameva.",
  "tika-vin02t:184_4": "Sace sayameva,",
  "tika-vin02t:184_5": "“sammato aha”nti vattabbaṃ.",
  "tika-vin02t:184_6": "Imaṃ vidhiṃ ajānanto idha bāloti adhippeto.",
  "tika-vin02t:185_0": "150.",
  "tika-vin02t:185_1": "Adhammakamme adhammakammasaññī vaggaṃ bhikkhunisaṅghaṃ vaggasaññī ovadati,",
  "tika-vin02t:185_2": "āpatti pācittiyassātiādīsu vijjamānesupi vaggādibhāvanimittesu dukkaṭesu adhammakammamūlakaṃ pācittiyameva",
  "tika-vin02t:185_3": "pāḷiyaṃ sabbattha vuttanti āha “adhammakamme dvinnaṃ navakānaṃ vasena aṭṭhārasa pācittiyānī”ti.",
  "tika-vin02t:185_4": "Sesamettha uttānameva.",
  "tika-vin02t:185_5": "Asammatatā,",
  "tika-vin02t:185_6": "bhikkhuniyā paripuṇṇūpasampannatā,",
  "tika-vin02t:185_7": "ovādavasena aṭṭhagarudhammabhaṇananti imāni panettha tīṇi aṅgāni.",
  "tika-vin02t:186_0": "Ovādasikkhāpadavaṇṇanā niṭṭhitā.",
  "tika-vin02t:187_0": "2. Atthaṅgatasikkhāpadavaṇṇanā",
  "tika-vin02t:188_0": "153.",
  "tika-vin02t:188_1": "Dutiye kusalānaṃ dhammānaṃ sātaccakiriyāyāti pubbabhāgappaṭipattivasena vuttaṃ.",
  "tika-vin02t:188_2": "Munātīti jānāti.",
  "tika-vin02t:188_3": "Tena ñāṇenāti tena arahattaphalapaññāsaṅkhātena ñāṇena.",
  "tika-vin02t:188_4": "Pathesūti upāyamaggesu.",
  "tika-vin02t:188_5": "Arahato pariniṭṭhitasikkhattā āha “idañca…pe…",
  "tika-vin02t:188_6": "vutta”nti.",
  "tika-vin02t:188_7": "Atha vā “appamajjato sikkhato”ti imesaṃ padānaṃ hetuatthatā daṭṭhabbā,",
  "tika-vin02t:188_8": "tasmā appamajjanahetu sikkhanahetu ca adhicetasoti attho.",
  "tika-vin02t:188_9": "Sokāti cittasantāpā.",
  "tika-vin02t:188_10": "Ettha ca adhicetasoti iminā adhicittasikkhā,",
  "tika-vin02t:188_11": "appamajjatoti iminā adhisīlasikkhā,",
  "tika-vin02t:188_12": "munino monapathesu sikkhatoti etehi adhipaññāsikkhā,",
  "tika-vin02t:188_13": "muninoti vā etena adhipaññāsikkhā,",
  "tika-vin02t:188_14": "monapathesu sikkhatoti etena tāsaṃ lokuttarasikkhānaṃ pubbabhāgappaṭipadā,",
  "tika-vin02t:188_15": "sokā na bhavantītiādīhi sikkhāpāripūriyā ānisaṃsā pakāsitāti veditabbaṃ.",
  "tika-vin02t:189_0": "Kokanudanti padumavisesanaṃ yathā “kokāsaya”nti,",
  "tika-vin02t:189_1": "taṃ kira bahupattaṃ vaṇṇasampannaṃ ativiya sugandhañca hoti.",
  "tika-vin02t:189_2": "“Kokanudaṃ nāma setapaduma”ntipi vadanti.",
  "tika-vin02t:189_3": "Pātoti pageva.",
  "tika-vin02t:189_4": "Ayañhettha attho –",
  "tika-vin02t:189_5": "yathā kokanudasaṅkhātaṃ padumaṃ pāto sūriyuggamanavelāyaṃ phullaṃ vikasitaṃ avītagandhaṃ siyā virocamānaṃ,",
  "tika-vin02t:189_6": "evaṃ sarīragandhena guṇagandhena ca sugandhaṃ saradakāle antalikkhe ādiccamiva attano tejasā tapantaṃ",
  "tika-vin02t:189_7": "aṅgehi niccharaṇajutitāya aṅgīrasaṃ sammāsambuddhaṃ passāti.",
  "tika-vin02t:190_0": "Abhabboti paṭipattisāramidaṃ sāsanaṃ,",
  "tika-vin02t:190_1": "paṭipatti ca pariyattimūlikā,",
  "tika-vin02t:190_2": "tvañca pariyattiṃ uggahetuṃ asamattho,",
  "tika-vin02t:190_3": "tasmā abhabboti adhippāyo.",
  "tika-vin02t:190_4": "Suddhaṃ pilotikakhaṇḍanti iddhiyā abhisaṅkhataṃ parisuddhaṃ coḷakhaṇḍaṃ.",
  "tika-vin02t:190_5": "Tadā kira bhagavā “na sajjhāyaṃ kātuṃ asakkonto mama sāsane abhabbo nāma hoti,",
  "tika-vin02t:190_6": "mā soci bhikkhū”ti taṃ bāhāyaṃ gahetvā vihāraṃ pavisitvā iddhiyā pilotikakhaṇḍaṃ abhinimminitvā “handa, bhikkhu,",
  "tika-vin02t:190_7": "imaṃ parimajjanto ‘rajoharaṇaṃ rajoharaṇa’nti punappunaṃ sajjhāyaṃ karohī”ti vatvā adāsi tattha pubbekatādhikārattā.",
  "tika-vin02t:191_0": "So kira pubbe rājā hutvā nagaraṃ padakkhiṇaṃ karonto nalāṭato sede muccante parisuddhena sāṭakena nalāṭaṃ puñchi,",
  "tika-vin02t:191_1": "sāṭako kiliṭṭho ahosi.",
  "tika-vin02t:191_2": "So “imaṃ sarīraṃ nissāya evarūpo parisuddhasāṭako pakatiṃ jahitvā kiliṭṭho jāto,",
  "tika-vin02t:191_3": "aniccā vata saṅkhārā”ti aniccasaññaṃ paṭilabhati,",
  "tika-vin02t:191_4": "tena kāraṇenassa rajoharaṇameva paccayo jāto.",
  "tika-vin02t:191_5": "Rajaṃ haratīti rajoharaṇaṃ.",
  "tika-vin02t:191_6": "Saṃvegaṃ paṭilabhitvāti asubhasaññaṃ aniccasaññañca upaṭṭhapento saṃvegaṃ paṭilabhitvā.",
  "tika-vin02t:191_7": "So hi yoniso ummajjanto “parisuddhaṃ vatthaṃ,",
  "tika-vin02t:191_8": "natthettha doso,",
  "tika-vin02t:191_9": "attabhāvassa panāyaṃ doso”ti asubhasaññaṃ aniccasaññañca paṭilabhitvā nāmarūpapariggahādinā pañcasu khandhesu",
  "tika-vin02t:191_10": "ñāṇaṃ otāretvā kalāpasammasanādikkamena vipassanaṃ vaḍḍhetvā udayabbayañāṇādipaapāṭiyā vipassanaṃ anulomagotrabhusamīpaṃ pāpesi.",
  "tika-vin02t:191_11": "Taṃ sandhāya vuttaṃ “vipassanaṃ ārabhī”ti.",
  "tika-vin02t:191_12": "Obhāsagāthaṃ abhāsīti obhāsavissajjanapubbakabhāsitagāthā obhāsagāthā,",
  "tika-vin02t:191_13": "taṃ abhāsīti attho.",
  "tika-vin02t:192_0": "Ettha ca “adhicetasoti imaṃ obhāsagāthaṃ abhāsī”ti idheva vuttaṃ.",
  "tika-vin02t:192_1": "Visuddhimagge pana dhammapadaṭṭhakathāyaṃ theragāthāsaṃvaṇṇanāyañca –",
  "tika-vin02t:193_0": "“Rāgo rajo na ca pana reṇu vuccati;",
  "tika-vin02t:194_0": "Rāgassetaṃ adhivacanaṃ rajoti;",
  "tika-vin02t:195_0": "Etaṃ rajaṃ vippajahitvā paṇḍitā;",
  "tika-vin02t:196_0": "Viharanti te vigatarajassa sāsane.",
  "tika-vin02t:197_0": "“Doso…pe… sāsane.",
  "tika-vin02t:198_0": "“Moho rajo na ca pana reṇu vuccati;",
  "tika-vin02t:199_0": "Mohassetaṃ adhivacanaṃ rajoti;",
  "tika-vin02t:200_0": "Etaṃ rajaṃ vippajahitvā paṇḍitā;",
  "tika-vin02t:201_0": "Viharanti te vigatarajassa sāsaneti. –",
  "tika-vin02t:202_0": "Imā tisso obhāsagāthā abhāsī”ti vuttaṃ.",
  "tika-vin02t:202_1": "Adhicetasoti ca ayaṃ cūḷapanthakattherassa udānagāthāti imissāyeva pāḷiyā āgataṃ.",
  "tika-vin02t:202_2": "Theragāthāyaṃ pana cūḷapanthakattherassa udānagāthāsu ayaṃ anāruḷhā,",
  "tika-vin02t:202_3": "“ekudāniyattherassa pana ayaṃ udānagāthā”ti tattha vuttaṃ.",
  "tika-vin02t:202_4": "Evaṃ santepi imissā pāḷiyā aṭṭhakathāya ca evamāgatattā cūḷapanthakattherassapi ayaṃ udānagāthā obhāsagāthāvasena ca bhagavatā bhāsitāti gahetabbaṃ.",
  "tika-vin02t:202_5": "Arahattaṃ pāpuṇīti abhiññāpaṭisambhidāparivāraṃ arahattaṃ pāpuṇi.",
  "tika-vin02t:202_6": "Abhabbo tvantiādivacanato anukampāvasena saddhivihārikādiṃ saṅghikavihārā nikkaḍḍhāpentassa anāpatti viya dissati.",
  "tika-vin02t:202_7": "Abhabbo hi thero sañcicca taṃ kātuṃ,",
  "tika-vin02t:202_8": "nikkaḍḍhanasikkhāpade vā apaññatte therena evaṃ katanti gahetabbaṃ.",
  "tika-vin02t:203_0": "156.",
  "tika-vin02t:203_1": "Ovadantassa pācittiyanti atthaṅgate sūriye garudhammehi vā aññena vā dhammeneva ovadantassa sammatassapi pācittiyaṃ.",
  "tika-vin02t:203_2": "Sesamettha uttānameva.",
  "tika-vin02t:203_3": "Atthaṅgatasūriyatā,",
  "tika-vin02t:203_4": "paripuṇṇūpasampannatā,",
  "tika-vin02t:203_5": "ovadananti imāni panettha tīṇi aṅgāni.",
  "tika-vin02t:204_0": "Atthaṅgatasikkhāpadavaṇṇanā niṭṭhitā.",
  "tika-vin02t:205_0": "3. Bhikkhunupassayasikkhāpadavaṇṇanā",
  "tika-vin02t:206_0": "162.",
  "tika-vin02t:206_1": "Tatiyaṃ uttānatthameva.",
  "tika-vin02t:206_2": "Upassayūpagamanaṃ,",
  "tika-vin02t:206_3": "paripuṇṇūpasampannatā,",
  "tika-vin02t:206_4": "samayābhāvo,",
  "tika-vin02t:206_5": "garudhammehi ovadananti imāni panettha cattāri aṅgāni.",
  "tika-vin02t:207_0": "Bhikkhunupassayasikkhāpadavaṇṇanā niṭṭhitā.",
  "tika-vin02t:208_0": "4. Āmisasikkhāpadavaṇṇanā",
  "tika-vin02t:209_0": "164.",
  "tika-vin02t:209_1": "Catutthe “upasampannaṃ…pe…",
  "tika-vin02t:209_2": "bhikkhunovādaka”nti imesaṃ “maṅkukattukāmo”ti iminā sambandho.",
  "tika-vin02t:209_3": "“Avaṇṇaṃ kattukāmo ayasaṃ kattukāmo”ti imesaṃ pana vasena “upasampanna”ntiādīsu “upasampannassā”ti vibhattivipariṇāmo",
  "tika-vin02t:209_4": "kātabboti imamatthaṃ sandhāya “ujjhāpanake vuttanayenevattho veditabbo”ti vuttaṃ.",
  "tika-vin02t:209_5": "“Cīvarahetu ovadatī”tiādinā bhaṇantassa ekekasmiṃ vacane niṭṭhite pācittiyaṃ veditabbaṃ.",
  "tika-vin02t:209_6": "“Upasampannaṃ saṅghena asammata”nti pāḷivacanato “sammatena vā saṅghena vā bhāraṃ katvā ṭhapito”ti aṭṭhakathāvacanato",
  "tika-vin02t:209_7": "ca aṭṭhahi aṅgehi samannāgato sammatena vā vippavasitukāmena “yāvāhaṃ āgamissāmi,",
  "tika-vin02t:209_8": "tāva te bhāro hotū”ti yācitvā ṭhapito tassābhāvato saṅghena vā tatheva bhāraṃ katvā ṭhapito aṭṭhahi garudhammehi",
  "tika-vin02t:209_9": "aññena vā dhammena ovadituṃ labhatīti veditabbaṃ.",
  "tika-vin02t:209_10": "Tasmā “yo pana, bhikkhu,",
  "tika-vin02t:209_11": "asammato bhikkhuniyo ovadeyya,",
  "tika-vin02t:209_12": "pācittiya”nti idaṃ pageva bhāraṃ katvā aṭṭhapitaṃ sandhāya vuttanti gahetabbaṃ.",
  "tika-vin02t:210_0": "168.",
  "tika-vin02t:210_1": "Anāpatti pakatiyā cīvarahetu…pe…",
  "tika-vin02t:210_2": "ovadantaṃ bhaṇatīti ettha āmisahetu ovadantaṃ “āmisahetu ovadatī”ti saññāya evaṃ bhaṇantassa anāpatti,",
  "tika-vin02t:210_3": "“na āmisahetu ovadatī”ti saññino pana dukkaṭaṃ,",
  "tika-vin02t:210_4": "na āmisahetu ovadantaṃ pana “āmisahetu ovadatī”ti saññāya bhaṇantassapi anāpatti sacittakattā sikkhāpadassa.",
  "tika-vin02t:210_5": "Sesamettha uttānameva.",
  "tika-vin02t:210_6": "Upasampannatā,",
  "tika-vin02t:210_7": "dhammena laddhasammutitā,",
  "tika-vin02t:210_8": "anāmisantaratā,",
  "tika-vin02t:210_9": "avaṇṇakāmatāya evaṃ bhaṇananti imāni panettha cattāri aṅgāni.",
  "tika-vin02t:211_0": "Āmisasikkhāpadavaṇṇanā niṭṭhitā.",
  "tika-vin02t:212_0": "169. Pañcamaṃ uttānatthameva.",
  "tika-vin02t:213_0": "6. Cīvarasibbāpanasikkhāpadavaṇṇanā",
  "tika-vin02t:214_0": "175.",
  "tika-vin02t:214_1": "Chaṭṭhe sace sā bhikkhunī taṃ cīvaraṃ āditova pārupeyya,",
  "tika-vin02t:214_2": "aññā bhikkhuniyo disvā ujjhāpeyyuṃ,",
  "tika-vin02t:214_3": "tato mahājano passituṃ na labhatīti maññamāno “yathāsaṃhaṭaṃ haritvā nikkhipitvā”tiādimāha.",
  "tika-vin02t:215_0": "176.",
  "tika-vin02t:215_1": "Nīharatīti sakiṃ nīharati.",
  "tika-vin02t:215_2": "Yepi tesaṃ nissitakāti sambandho.",
  "tika-vin02t:215_3": "Kathinavattanti “sabrahmacārīnaṃ kātuṃ vaṭṭatī”ti itikattabbatāvasena sūcikammakaraṇaṃ.",
  "tika-vin02t:215_4": "Ācariyupajjhāyānaṃ dukkaṭanti akappiyasamādānavasena dukkaṭaṃ.",
  "tika-vin02t:215_5": "Vañcetvāti “tava ñātikāyā”ti avatvā “ekissā bhikkhuniyā”ti ettakameva vatvā.",
  "tika-vin02t:215_6": "“Ekissā bhikkhuniyā”ti sutvā te aññātikasaññino bhaveyyunti āha “akappiye niyojitattā”ti.",
  "tika-vin02t:215_7": "“Idaṃ te mātu cīvara”ntiādīni avatvāpi “idaṃ cīvaraṃ sibbehī”ti suddhacittena sibbāpentassapi anāpatti.",
  "tika-vin02t:216_0": "179.",
  "tika-vin02t:216_1": "Upāhanatthavikādinti ādi-",
  "tika-vin02t:216_2": "saddena yaṃ cīvaraṃ nivāsetuṃ vā pārupituṃ vā na sakkā hoti,",
  "tika-vin02t:216_3": "tampi saṅgaṇhāti.",
  "tika-vin02t:216_4": "Sesamettha uttānameva.",
  "tika-vin02t:216_5": "Aññātikāya bhikkhuniyā santakatā,",
  "tika-vin02t:216_6": "nivāsanapārupanūpagatā,",
  "tika-vin02t:216_7": "vuttanayena sibbanaṃ vā sibbāpanaṃ vāti imāni panettha tīṇi aṅgāni.",
  "tika-vin02t:217_0": "Cīvarasibbāpanasikkhāpadavaṇṇanā niṭṭhitā.",
  "tika-vin02t:218_0": "7. Saṃvidahanasikkhāpadavaṇṇanā",
  "tika-vin02t:219_0": "181.",
  "tika-vin02t:219_1": "Sattame “pacchā gacchantīnaṃ corā acchindiṃsū”ti ettha “pattacīvara”nti pāṭhasesoti āha “pacchā gacchantīnaṃ pattacīvara”nti.",
  "tika-vin02t:219_2": "Tā bhikkhuniyoti pacchā gacchantiyo bhikkhuniyo.",
  "tika-vin02t:219_3": "“Pacchā gacchantīna”nti ca vibhattivipariṇāmenettha sambandho veditabbo.",
  "tika-vin02t:219_4": "Pāḷiyaṃ “gacchāma bhagini,",
  "tika-vin02t:219_5": "gacchāma ayyā”ti bhikkhupubbakaṃ saṃvidhānaṃ vuttaṃ,",
  "tika-vin02t:219_6": "“gacchāma ayya,",
  "tika-vin02t:219_7": "gacchāma bhaginī”ti bhikkhunīpubbakaṃ.",
  "tika-vin02t:219_8": "Ekaddhānamagganti ekaṃ addhānasaṅkhātaṃ maggaṃ,",
  "tika-vin02t:219_9": "ekato vā addhānamaggaṃ.",
  "tika-vin02t:219_10": "Hiyyoti suve.",
  "tika-vin02t:219_11": "Pareti tatiyadivase.",
  "tika-vin02t:220_0": "182- 183.",
  "tika-vin02t:220_1": "Dvidhā vuttappakāroti pādagamanavasena pakkhagamanavasena vāti dvidhā vuttappabhedo.",
  "tika-vin02t:220_2": "Catunnaṃ maggānaṃ sambandhaṭṭhānaṃ catukkaṃ,",
  "tika-vin02t:220_3": "tiṇṇaṃ maggānaṃ sambandhaṭṭhānaṃ siṅghāṭakaṃ.",
  "tika-vin02t:220_4": "“Gāmantare gāmantare”ti ettha añño gāmo gāmantaranti āha “nikkhamane anāpatti…pe…",
  "tika-vin02t:220_5": "bhikkhuno pācittiya”nti.",
  "tika-vin02t:220_6": "“Saṃvidhāyā”ti pāḷiyaṃ avisesena vuttattā “neva pāḷiyā sametī”ti vuttaṃ,",
  "tika-vin02t:220_7": "“etthantare saṃvidahitepi bhikkhuno dukkaṭa”nti vuttattā “na sesaaṭṭhakathāya sametī”ti vuttaṃ.",
  "tika-vin02t:220_8": "Addhayojanaṃ atikkamantassāti asati gāme addhayojanaṃ atikkamantassa.",
  "tika-vin02t:220_9": "Yattha hi addhayojanabbhantare añño gāmo na hoti,",
  "tika-vin02t:220_10": "taṃ idha agāmakaṃ araññanti adhippetaṃ,",
  "tika-vin02t:220_11": "addhayojanabbhantare pana gāme sati gāmantaragaṇanāya eva āpatti.",
  "tika-vin02t:221_0": "185.",
  "tika-vin02t:221_1": "Raṭṭhabhedeti raṭṭhavilope.",
  "tika-vin02t:221_2": "Cakkasamāruḷhāti iriyāpathacakkaṃ sakaṭacakkaṃ vā samāruḷhā.",
  "tika-vin02t:221_3": "Sesaṃ uttānameva.",
  "tika-vin02t:221_4": "Dvinnampi saṃvidahitvā maggappaṭipatti,",
  "tika-vin02t:221_5": "avisaṅketaṃ,",
  "tika-vin02t:221_6": "samayābhāvo, anāpadā,",
  "tika-vin02t:221_7": "gāmantarokkamanaṃ vā addhayojanātikkamo vāti imāni panettha pañca aṅgāni.",
  "tika-vin02t:221_8": "Ekatoupasampannādīhi saddhiṃ gacchantassa pana mātugāmasikkhāpadena āpatti.",
  "tika-vin02t:222_0": "Saṃvidahanasikkhāpadavaṇṇanā niṭṭhitā.",
  "tika-vin02t:223_0": "8. Nāvābhiruhanasikkhāpadavaṇṇanā",
  "tika-vin02t:224_0": "188.",
  "tika-vin02t:224_1": "Aṭṭhame lokassādamittasanthavavasena kīḷāpurekkhārā saṃvidahitvāti ayaṃ viseso “evamime…pe…",
  "tika-vin02t:224_2": "bhikkhunīhi saddhiṃ nāvāya kīḷantī”ti iminā “uddhaṃgāminiṃ vā adhogāminiṃ vā”ti iminā ca siddho.",
  "tika-vin02t:225_0": "189.",
  "tika-vin02t:225_1": "Nadiyā kuto gāmantaranti āha “yassā nadiyā”tiādi.",
  "tika-vin02t:225_2": "“Tassā sagāmakatīrapassena…pe…",
  "tika-vin02t:225_3": "addhayojanagaṇanāyāti ekekapasseneva gamanaṃ sandhāya vuttattā tādisikāya nadiyā majjhena gacchantassa",
  "tika-vin02t:225_4": "gāmantaragaṇanāya addhayojanagaṇanāya ca āpattī”ti vadanti.",
  "tika-vin02t:225_5": "Sabbaaṭṭhakathāsūtiādinā attanā vuttamevatthaṃ samattheti.",
  "tika-vin02t:225_6": "“Kīḷāpurekkhāratāya bhikkhuniyā saddhiṃ saṃvidhāya nāvaṃ abhiruhantassa nadiyaṃyeva pācittiyassa vuttattā",
  "tika-vin02t:225_7": "vāpisamuddādīsu kīḷāpurekkhāratāya dukkaṭameva,",
  "tika-vin02t:225_8": "na pācittiya”nti vadanti.",
  "tika-vin02t:225_9": "“Lokassādamittasanthavavasena kīḷāpurekkhārā saṃvidahitvā”ti vacanato keci “imaṃ sikkhāpadaṃ akusalacittaṃ lokavajja”nti vadanti,",
  "tika-vin02t:225_10": "taṃ na gahetabbaṃ.",
  "tika-vin02t:225_11": "Kīḷāpurekkhāratāya hi abhiruhitvāpi gāmantarokkamane addhayojanātikkame vā kusalābyākatacittasamaṅgīpi hutvā āpattiṃ āpajjati.",
  "tika-vin02t:225_12": "Yadi hi so saṃvegaṃ paṭilabhitvā arahattaṃ vā sacchikareyya,",
  "tika-vin02t:225_13": "niddaṃ vā okkameyya,",
  "tika-vin02t:225_14": "kammaṭṭhānaṃ vā manasi karonto gaccheyya,",
  "tika-vin02t:225_15": "kuto tassa akusalacittasamaṅgitā,",
  "tika-vin02t:225_16": "yenidaṃ sikkhāpadaṃ akusalacittaṃ lokavajjanti vuccati,",
  "tika-vin02t:225_17": "tasmā paṇṇattivajjaṃ ticittanti siddhaṃ.",
  "tika-vin02t:225_18": "Sesamettha uttānameva.",
  "tika-vin02t:226_0": "Nāvābhiruhanasikkhāpadavaṇṇanā niṭṭhitā.",
  "tika-vin02t:227_0": "9. Paripācitasikkhāpadavaṇṇanā",
  "tika-vin02t:228_0": "194.",
  "tika-vin02t:228_1": "Navame paṭiyāditanti bhikkhūnaṃ atthāya sampāditaṃ.",
  "tika-vin02t:228_2": "Ñātakā vā honti pavāritā vāti ettha sacepi bhikkhuno aññātakā appavāritā ca siyuṃ,",
  "tika-vin02t:228_3": "bhikkhuniyā ñātakā pavāritā ce, vaṭṭati.",
  "tika-vin02t:229_0": "197.",
  "tika-vin02t:229_1": "Pāpabhikkhūnaṃ pakkhupacchedāya idaṃ paññattaṃ,",
  "tika-vin02t:229_2": "tasmā pañcabhojaneyeva āpatti vuttā.",
  "tika-vin02t:229_3": "Pañca bhojanāni ṭhapetvā sabbattha anāpattīti idaṃ pana iminā sikkhāpadena anāpattidassanatthaṃ vuttaṃ.",
  "tika-vin02t:229_4": "Viññattiyā uppannaṃ paribhuñjantassa hi aññattha vuttanayena dukkaṭaṃ.",
  "tika-vin02t:229_5": "Sesaṃ uttānameva.",
  "tika-vin02t:229_6": "Bhikkhuniparipācitabhāvo, jānanaṃ,",
  "tika-vin02t:229_7": "gihisamārambhābhāvo,",
  "tika-vin02t:229_8": "odanādīnaṃ aññataratā,",
  "tika-vin02t:229_9": "tassa ajjhoharaṇanti imāni panettha pañca aṅgāni.",
  "tika-vin02t:230_0": "Paripācitasikkhāpadavaṇṇanā niṭṭhitā.",
  "tika-vin02t:231_0": "10. Rahonisajjasikkhāpadavaṇṇanā",
  "tika-vin02t:232_0": "198.",
  "tika-vin02t:232_1": "Dasame upanandassa catutthasikkhāpadenāti appaṭicchanne mātugāmena saddhiṃ rahonisajjasikkhāpadaṃ sandhāya vuttaṃ.",
  "tika-vin02t:232_2": "Kiñcāpi taṃ acelakavagge pañcamasikkhāpadaṃ hoti,",
  "tika-vin02t:232_3": "upanandattheraṃ ārabbha paññattesu pana catutthabhāvato “upanandassa catutthasikkhāpadenā”ti vuttaṃ.",
  "tika-vin02t:232_4": "Catutthasikkhāpadassa vatthuto imassa sikkhāpadassa vatthuno paṭhamaṃ uppannattā idaṃ sikkhāpadaṃ paṭhamaṃ paññattaṃ.",
  "tika-vin02t:232_5": "Iminā ca sikkhāpadena kevalaṃ bhikkhuniyā eva rahonisajjāya āpatti paññattā,",
  "tika-vin02t:232_6": "upari mātugāmena saddhiṃ rahonisajjāya āpatti visuṃ paññattāti daṭṭhabbaṃ.",
  "tika-vin02t:233_0": "Rahonisajjasikkhāpadavaṇṇanā niṭṭhitā.",
  "tika-vin02t:234_0": "Niṭṭhito bhikkhunivaggo tatiyo.",
  "tika-vin02t:235_0": "4. Bhojanavaggo",
  "tika-vin02t:236_0": "1. Āvasathapiṇḍasikkhāpadavaṇṇanā",
  "tika-vin02t:237_0": "206.",
  "tika-vin02t:237_1": "Bhojanavaggassa paṭhamasikkhāpade addhayojanaṃ vā yojanaṃ vā gantuṃ sakkotīti ettha tattakaṃ gantuṃ sakkontassapi",
  "tika-vin02t:237_2": "tāvatakaṃ gantvā aladdhabhikkhassa ito bhuñjituṃ vaṭṭati.",
  "tika-vin02t:237_3": "Imesaṃyevāti imesaṃ pāsaṇḍānaṃyeva.",
  "tika-vin02t:237_4": "Ettakānanti imasmiṃ pāsaṇḍe ettakānaṃ.",
  "tika-vin02t:237_5": "Ekadivasaṃ bhuñjitabbanti ekadivasaṃ sakiṃyeva bhuñjitabbaṃ.",
  "tika-vin02t:237_6": "“Ekadivasaṃ bhuñjitabba”nti vacanato pana ekasmiṃ divase punappunaṃ bhuñjituṃ vaṭṭatīti na gahetabbaṃ.",
  "tika-vin02t:237_7": "Puna ādito paṭṭhāya bhuñjituṃ na vaṭṭatīti iminā paṭhamaṃ bhuttaṭṭhānesu puna ekasmimpi ṭhāne bhuñjituṃ na vaṭṭatīti dasseti.",
  "tika-vin02t:238_0": "208.",
  "tika-vin02t:238_1": "“Gacchanto vā āgacchanto vāti idaṃ addhayojanavasena gahetabba”nti vadanti.",
  "tika-vin02t:238_2": "Antarāmagge gataṭṭhāneti ekasseva santakaṃ sandhāya vuttaṃ.",
  "tika-vin02t:238_3": "“Āgacchantepi eseva nayo”ti saṅkhepena vuttamevatthaṃ vibhāvento “gantvā paccāgacchanto”tiādimāha.",
  "tika-vin02t:238_4": "Āpattiṭṭhāneyeva puna bhuñjantassa anāpatti vattabbāti gamane āgamane ca paṭhamaṃ bhojanaṃ avatvā antarāmagge",
  "tika-vin02t:238_5": "ekadivasaṃ gataṭṭhāne ca ekadivasanti punappunaṃ bhojanameva dassitaṃ,",
  "tika-vin02t:238_6": "gamanadivase pana āgamanadivase ca “gamissāmi āgamissāmī”ti bhuñjituṃ vaṭṭatiyeva.",
  "tika-vin02t:238_7": "Suddhacittena punappunaṃ bhuñjantassapi punappunaṃ bhojane anāpatti.",
  "tika-vin02t:238_8": "Aññassatthāya uddisitvā paññattaṃ bhikkhuno gahetumeva na vaṭṭatīti āha “bhikkhūnaṃyeva atthāyā”ti.",
  "tika-vin02t:238_9": "Sesamettha uttānameva.",
  "tika-vin02t:238_10": "Āvasathapiṇḍatā,",
  "tika-vin02t:238_11": "agilānatā,",
  "tika-vin02t:238_12": "anuvasitvā bhojananti imāni panettha tīṇi aṅgāni.",
  "tika-vin02t:239_0": "Āvasathapiṇḍasikkhāpadavaṇṇanā niṭṭhitā.",
  "tika-vin02t:240_0": "2. Gaṇabhojanasikkhāpadavaṇṇanā",
  "tika-vin02t:241_0": "209.",
  "tika-vin02t:241_1": "Dutiye abhimāreti abhigantvā bhagavato māraṇatthāya niyojite dhanuddhare.",
  "tika-vin02t:241_2": "Guḷhapaṭicchannoti apākaṭo.",
  "tika-vin02t:241_3": "Pavijjhīti vissajjesi.",
  "tika-vin02t:241_4": "Nanu rājānampi mārāpesīti vacanato idaṃ sikkhāpadaṃ ajātasattuno kāle paññattanti siddhaṃ,",
  "tika-vin02t:241_5": "evañca sati parato anupaññattiyaṃ –",
  "tika-vin02t:242_0": "“Tena kho pana samayena rañño māgadhassa seniyassa bimbisārassa ñātisālohito ājīvakesu pabbajito hoti.",
  "tika-vin02t:242_1": "Atha kho so ājīvako yena rājā māgadho seniyo bimbisāro tenupasaṅkami,",
  "tika-vin02t:242_2": "upasaṅkamitvā rājānaṃ māgadhaṃ seniyaṃ bimbisāraṃ etadavoca…pe…",
  "tika-vin02t:242_3": "kukkuccāyantā nādhivāsentī”ti –",
  "tika-vin02t:243_0": "Idaṃ kasmā vuttanti?",
  "tika-vin02t:243_1": "So kira ājīvako taṃ dānaṃ dento bimbisārakālato paṭṭhāya adāsi,",
  "tika-vin02t:243_2": "pacchā ajātasattukāle sikkhāpadapaññattito paṭṭhāya bhikkhū kukkuccāyantā taṃ dānaṃ na paṭiggaṇhiṃsu,",
  "tika-vin02t:243_3": "tasmā ādito paṭṭhāya taṃ vatthu dassitanti veditabbaṃ.",
  "tika-vin02t:243_4": "“Atha kho so ājīvako bhikkhūnaṃ santike dūtaṃ pāhesī”ti idañca tato pabhuti so ājīvako antarantarā bhikkhū",
  "tika-vin02t:243_5": "nimantetvā dānaṃ dento ajātasattukāle sikkhāpade paññatte yaṃ bhikkhūnaṃ santike dūtaṃ pāhesi,",
  "tika-vin02t:243_6": "taṃ sandhāya vuttaṃ.",
  "tika-vin02t:244_0": "215.",
  "tika-vin02t:244_1": "Aññamaññavisiṭṭhattā visadisaṃ rajjaṃ virajjaṃ,",
  "tika-vin02t:244_2": "tato āgatā,",
  "tika-vin02t:244_3": "tattha vā jātā,",
  "tika-vin02t:244_4": "bhavāti vā verajjā,",
  "tika-vin02t:244_5": "te eva verajjakā.",
  "tika-vin02t:244_6": "Te pana yasmā gottacaraṇādivibhāgena nānappakārā,",
  "tika-vin02t:244_7": "tasmā vuttaṃ “nānāverajjake”ti.",
  "tika-vin02t:244_8": "Aṭṭhakathāyaṃ pana nānāvidhehi aññarajjehi āgateti rajjānaṃyeva vasena nānappakāratā vuttā.",
  "tika-vin02t:245_0": "217- 218.",
  "tika-vin02t:245_1": "Imassa sikkhāpadassa viññattiṃ katvā bhuñjanavatthusmiṃ paññattattā viññattito gaṇabhojanaṃ vatthuvaseneva",
  "tika-vin02t:245_2": "pākaṭanti taṃ avatvā “gaṇabhojanaṃ nāma yattha…pe…",
  "tika-vin02t:245_3": "nimantitā bhuñjantī”ti nimantanavaseneva padabhājane gaṇabhojanaṃ vuttaṃ.",
  "tika-vin02t:245_4": "“Kiñci pana sikkhāpadaṃ vatthuananurūpampi siyāti padabhājane vuttanayena nimantanavaseneva gaṇabhojanaṃ",
  "tika-vin02t:245_5": "hotīti kesañci āsaṅkā bhaveyyā”ti taṃnivattanatthaṃ “taṃ panetaṃ gaṇabhojanaṃ dvīhākārehi pasavatī”ti vuttaṃ.",
  "tika-vin02t:245_6": "Pañcannaṃ bhojanānaṃ nāmaṃ gahetvāti ettha “bhojanaṃ gaṇhathāti vuttepi gaṇabhojanaṃ hotiyevā”ti vadanti.",
  "tika-vin02t:245_7": "“Heṭṭhā addhānagamanavatthusmiṃ nāvābhiruhanavatthusmiñca ‘idheva, bhante,",
  "tika-vin02t:245_8": "bhuñjathā’ti vutte yasmā kukkuccāyantā na paṭiggaṇhiṃsu,",
  "tika-vin02t:245_9": "tasmā ‘bhuñjathā’ti vuttepi gaṇabhojanaṃ na hotiyevā”ti tīsupi gaṇṭhipadesu vuttaṃ.",
  "tika-vin02t:245_10": "“Pañcannaṃ bhojanānaṃ nāmaṃ gahetvā nimantetī”ti vuttattā pana “odanaṃ bhuñjathā”ti vā “bhattaṃ bhuñjathā”ti",
  "tika-vin02t:245_11": "vā bhojananāmaṃ gahetvāva vutte gaṇabhojanaṃ hoti,",
  "tika-vin02t:245_12": "na aññathā. “Idheva, bhante,",
  "tika-vin02t:245_13": "bhuñjathā”ti etthāpi “odana”nti vā “bhatta”nti vā vatvāva te evaṃ nimantesunti gahetabbaṃ.",
  "tika-vin02t:245_14": "Gaṇavasena vā nimantitattā te bhikkhū apakataññutāya kukkuccāyantā na paṭiggaṇhiṃsūti ayaṃ amhākaṃ khanti,",
  "tika-vin02t:245_15": "vīmaṃsitvā yuttataraṃ gahetabbaṃ.",
  "tika-vin02t:246_0": "Ekato gaṇhantīti ettha aññamaññassa dvādasahatthaṃ amuñcitvā ṭhitā ekato gaṇhanti nāmāti gahetabbaṃ.",
  "tika-vin02t:246_1": "“Amhākaṃ catunnampi bhattaṃ dehīti vā viññāpeyyu”nti vacanato heṭṭhā “tvaṃ ekassa bhikkhuno bhattaṃ dehi,",
  "tika-vin02t:246_2": "tvaṃ dvinnanti evaṃ viññāpetvā”ti vacanato ca attano atthāya aññehi viññattampi sādiyantassa gaṇabhojanaṃ hotiyevāti daṭṭhabbaṃ.",
  "tika-vin02t:246_3": "Evaṃ viññattito pasavatīti ettha viññattiyā sati gaṇhantassa ekato hutvā gahaṇe iminā sikkhāpadena āpatti,",
  "tika-vin02t:246_4": "visuṃ gahaṇe paṇītabhojanasūpodanaviññattīhi āpatti veditabbā.",
  "tika-vin02t:247_0": "Vicāretīti pañcakhaṇḍādivasena saṃvidahati.",
  "tika-vin02t:247_1": "Ghaṭṭetīti anuvātaṃ chinditvā hatthena daṇḍakena vā ghaṭṭeti.",
  "tika-vin02t:247_2": "Suttaṃ karotīti suttaṃ vaṭṭeti.",
  "tika-vin02t:247_3": "Valetīti daṇḍake vā hatthe vā āvaṭṭeti.",
  "tika-vin02t:247_4": "“Abhinavasseva cīvarassa karaṇaṃ idha cīvarakammaṃ nāma,",
  "tika-vin02t:247_5": "purāṇacīvare sūcikammaṃ nāma na hotī”ti vadanti.",
  "tika-vin02t:247_6": "“Catutthe āgate na yāpentīti vacanato sace añño koci āgacchanto natthi,",
  "tika-vin02t:247_7": "cattāroyeva ca tattha nisinnā yāpetuṃ na sakkonti,",
  "tika-vin02t:247_8": "na vaṭṭatī”ti vadanti.",
  "tika-vin02t:248_0": "220.",
  "tika-vin02t:248_1": "Gaṇabhojanāpattijanakanimantanabhāvato “akappiyanimantana”nti vuttaṃ.",
  "tika-vin02t:248_2": "Sampavesetvāti nisīdāpetvā.",
  "tika-vin02t:248_3": "Gaṇo bhijjatīti gaṇo āpattiṃ na āpajjatīti adhippāyo.",
  "tika-vin02t:248_4": "“Yattha cattāro bhikkhū…pe…",
  "tika-vin02t:248_5": "bhuñjantī”ti imāya pāḷiyā saṃsandanato “itaresaṃ pana gaṇapūrako hotī”ti vuttaṃ.",
  "tika-vin02t:248_6": "Avisesenāti “gilāno vā cīvarakārako vā”ti avisesetvā sabbasādhāraṇavacanena.",
  "tika-vin02t:248_7": "Tasmāti avisesitattā.",
  "tika-vin02t:248_8": "Bhutvā gatesūti ettha agatesupi bhojanakicce niṭṭhite gaṇhituṃ vaṭṭati.",
  "tika-vin02t:248_9": "Tāni ca tehi ekato na gahitānīti yehi bhojanehi visaṅketo natthi,",
  "tika-vin02t:248_10": "tāni bhojanāni tehi bhikkhūhi ekato na gahitāni ekena pacchā gahitattā.",
  "tika-vin02t:248_11": "Mahāthereti bhikkhū sandhāya vuttaṃ.",
  "tika-vin02t:248_12": "Dūtassa puna paṭipathaṃ āgantvā “bhattaṃ gaṇhathā”ti vacanabhayena “gāmadvāre aṭṭhatvāvā”ti vuttaṃ.",
  "tika-vin02t:248_13": "Tattha tattha gantvāti antaravīthiādīsu tattha tattha ṭhitānaṃ santikaṃ gantvā.",
  "tika-vin02t:248_14": "Bhikkhūnaṃ atthāya gharadvāre ṭhapetvā diyyamānepi eseva nayo.",
  "tika-vin02t:248_15": "Nivattathāti vuttapade nivattituṃ vaṭṭatīti “nivattathā”ti vicchinditvā pacchā “bhattaṃ gaṇhathā”ti vuttattā vaṭṭati.",
  "tika-vin02t:248_16": "Sesamettha uttānameva.",
  "tika-vin02t:248_17": "Gaṇabhojanatā,",
  "tika-vin02t:248_18": "samayābhāvo,",
  "tika-vin02t:248_19": "ajjhoharaṇanti imāni panettha tīṇi aṅgāni.",
  "tika-vin02t:249_0": "Gaṇabhojanasikkhāpadavaṇṇanā niṭṭhitā.",
  "tika-vin02t:250_0": "3. Paramparabhojanasikkhāpadavaṇṇanā",
  "tika-vin02t:251_0": "221.",
  "tika-vin02t:251_1": "Tatiye kulapaṭipāṭiyā abbocchinnaṃ katvā nirantaraṃ diyyamānattā “bhattapaṭipāṭi aṭṭhitā hotī”ti pāḷiyaṃ vuttaṃ,",
  "tika-vin02t:251_2": "antarā aṭṭhatvā nirantaraṃ pavattāti vuttaṃ hoti.",
  "tika-vin02t:251_3": "Upacāravasenāti vohāravasena.",
  "tika-vin02t:251_4": "Na hi so badaramattameva deti,",
  "tika-vin02t:251_5": "upacāravasena pana evaṃ vadati.",
  "tika-vin02t:251_6": "Badaracuṇṇasakkharādīhi payojitaṃ “badarasāḷava”nti vuccati.",
  "tika-vin02t:252_0": "226.",
  "tika-vin02t:252_1": "Vikappanāvaseneva taṃ bhattaṃ asantaṃ nāma hotīti anupaññattivasena vikappanaṃ aṭṭhapetvā yathāpaññattaṃ sikkhāpadameva ṭhapitaṃ.",
  "tika-vin02t:252_2": "Parivāre pana vikappanāya anujānanampi anupaññattisamānanti katvā “catasso anupaññattiyo”ti vuttaṃ.",
  "tika-vin02t:252_3": "Mahāpaccariādīsu vuttanayaṃ pacchā vadanto pāḷiyā saṃsandanato parammukhāvikappanameva patiṭṭhāpesi.",
  "tika-vin02t:252_4": "Keci pana “tadā attano santike ṭhapetvā bhagavantaṃ aññassa abhāvato thero sammukhāvikappanaṃ nākāsi,",
  "tika-vin02t:252_5": "bhagavatā ca visuṃ sammukhāvikappanā na vuttā,",
  "tika-vin02t:252_6": "tathāpi sammukhāvikappanāpi vaṭṭatī”ti vadanti.",
  "tika-vin02t:252_7": "Teneva mātikāaṭṭhakathāyampi “yo bhikkhu pañcasu sahadhammikesu aññatarassa ‘mayhaṃ bhattapaccāsaṃ tuyhaṃ",
  "tika-vin02t:252_8": "dammī’ti vā ‘vikappemī’ti vā evaṃ sammukhā vā ‘itthannāmassa dammī’ti vā ‘vikappemī’ti vā evaṃ parammukhā",
  "tika-vin02t:252_9": "vā paṭhamanimantanaṃ avikappetvā pacchā nimantitakule laddhabhikkhato ekasitthampi ajjhoharati,",
  "tika-vin02t:252_10": "pācittiya”nti vuttaṃ.",
  "tika-vin02t:253_0": "229.",
  "tika-vin02t:253_1": "Pañcahi bhojanehi nimantitassa yena yena paṭhamaṃ nimantito,",
  "tika-vin02t:253_2": "tassa tassa bhojanato uppaṭipāṭiyā avikappetvā vā parassa parassa bhojanaṃ paramparabhojananti āha “sace pana mūlanimantanaṃ heṭṭhā hoti,",
  "tika-vin02t:253_3": "pacchimaṃ pacchimaṃ upari,",
  "tika-vin02t:253_4": "taṃ uparito paṭṭhāya bhuñjantassa āpattī”ti.",
  "tika-vin02t:253_5": "Hatthaṃ anto pavesetvā sabbaheṭṭhimaṃ gaṇhantassa majjhe ṭhitampi antohatthagataṃ hotīti āha “hatthaṃ pana…pe…",
  "tika-vin02t:253_6": "yathā tathā vā bhuñjantassa anāpattī”ti.",
  "tika-vin02t:253_7": "Khīrassa rasassa ca bhattena amissaṃ hutvā upari ṭhitattā “khīraṃ vā rasaṃ vā pivato anāpattī”ti vuttaṃ.",
  "tika-vin02t:254_0": "Mahāupāsakoti gehasāmiko.",
  "tika-vin02t:254_1": "“Mahāaṭṭhakathāyaṃ ‘āpattī’ti vacanena kurundiyaṃ ‘vaṭṭatī’ti vacanaṃ viruddhaṃ viya dissati,",
  "tika-vin02t:254_2": "dvinnampi adhippāyo mahāpaccariyaṃ vibhāvito”ti mahāgaṇṭhipadesu vuttaṃ.",
  "tika-vin02t:254_3": "Sabbe nimantentīti akappiyanimantanena nimantenti.",
  "tika-vin02t:254_4": "“Paramparabhojanaṃ nāma pañcannaṃ bhojanānaṃ aññatarena bhojanena nimantito,",
  "tika-vin02t:254_5": "taṃ ṭhapetvā aññaṃ pañcannaṃ bhojanānaṃ aññataraṃ bhojanaṃ bhuñjati,",
  "tika-vin02t:254_6": "etaṃ paramparabhojanaṃ nāmā”ti vuttattā satipi bhikkhācariyāya paṭhamaṃ laddhabhāve “piṇḍāya caritvā laddhabhattaṃ bhuñjati,",
  "tika-vin02t:254_7": "āpattī”ti vuttaṃ.",
  "tika-vin02t:254_8": "Avikappavasena “vacīkamma”nti vuttaṃ.",
  "tika-vin02t:254_9": "Sesamettha uttānameva.",
  "tika-vin02t:254_10": "Paramparabhojanatā,",
  "tika-vin02t:254_11": "samayābhāvo,",
  "tika-vin02t:254_12": "ajjhoharaṇanti imāni panettha tīṇi aṅgāni.",
  "tika-vin02t:255_0": "Paramparabhojanasikkhāpadavaṇṇanā niṭṭhitā.",
  "tika-vin02t:256_0": "4. Kāṇamātāsikkhāpadavaṇṇanā",
  "tika-vin02t:257_0": "230- 231.",
  "tika-vin02t:257_1": "Catutthe kāṇāya mātāti kāṇāti laddhanāmāya dārikāya mātā.",
  "tika-vin02t:257_2": "Kasmā panesā kāṇā nāma jātāti āha “sā kirassā”tiādi.",
  "tika-vin02t:257_3": "Imissā daharakāle mātāpitaro sinehavasena “amma kāṇe,",
  "tika-vin02t:257_4": "amma kāṇe”ti vohariṃsu,",
  "tika-vin02t:257_5": "sā tadupādāya kāṇā nāma jātā,",
  "tika-vin02t:257_6": "tassā ca mātā “kāṇamātā”ti pākaṭā ahosīti evamettha kāraṇaṃ vadanti.",
  "tika-vin02t:257_7": "Paṭiyālokanti pacchimaṃ disaṃ,",
  "tika-vin02t:257_8": "paccādiccanti vuttaṃ hoti.",
  "tika-vin02t:258_0": "233.",
  "tika-vin02t:258_1": "Pūvagaṇanāya pācittiyanti mukhavaṭṭiyā heṭṭhimalekhato upariṭṭhitapūvagaṇanāya pācittiyaṃ.",
  "tika-vin02t:258_2": "“Dvattipattapūrā paṭiggahetabbā”ti hi vacanato mukhavaṭṭiyā heṭṭhimalekhaṃ anatikkante dve vā tayo vā pattapūre gahetuṃ vaṭṭati.",
  "tika-vin02t:259_0": "235.",
  "tika-vin02t:259_1": "Aṭṭhakathāsu pana…pe…",
  "tika-vin02t:259_2": "vuttanti idaṃ aṭṭhakathāsu tathā āgatabhāvamattadīpanatthaṃ vuttaṃ,",
  "tika-vin02t:259_3": "na pana tassa vādassa patiṭṭhāpanatthaṃ.",
  "tika-vin02t:259_4": "Aṭṭhakathāsu vuttañhi pāḷiyā na sameti.",
  "tika-vin02t:259_5": "Tatuttarigahaṇe anāpattidassanatthañhi “ñātakānaṃ pavāritāna”nti vuttaṃ.",
  "tika-vin02t:259_6": "Aññathā “anāpatti dvattipattapūre paṭiggaṇhātī”ti imināva pamāṇayuttaggahaṇe anāpattisiddhito “ñātakānaṃ pavāritāna”nti visuṃ na vattabbaṃ.",
  "tika-vin02t:259_7": "Yadi evaṃ “taṃ pāḷiyā na sametī”ti kasmā na vuttanti?",
  "tika-vin02t:259_8": "Heṭṭhā tatuttarisikkhāpade vuttanayeneva sakkā viññātunti na vuttaṃ.",
  "tika-vin02t:259_9": "Vuttañhi tattha “aṭṭhakathāsu pana ñātakapavāritaṭṭhāne pakatiyāva bahumpi vaṭṭati,",
  "tika-vin02t:259_10": "acchinnakāraṇā pamāṇameva vaṭṭatīti vuttaṃ,",
  "tika-vin02t:259_11": "taṃ pāḷiyā na sametī”ti.",
  "tika-vin02t:259_12": "“Apātheyyādiatthāya paṭiyādita”nti saññāya gaṇhantassapi āpattiyeva acittakattā sikkhāpadassa.",
  "tika-vin02t:259_13": "Attanoyeva gahaṇatthaṃ “imassa hatthe dehī”ti vacanenapi āpajjanato “vacīkamma”nti vuttaṃ.",
  "tika-vin02t:259_14": "Sesaṃ uttānameva.",
  "tika-vin02t:259_15": "Vuttalakkhaṇapūvamanthatā,",
  "tika-vin02t:259_16": "asesakatā,",
  "tika-vin02t:259_17": "apaṭippassaddhagamanatā,",
  "tika-vin02t:259_18": "na ñātakāditā,",
  "tika-vin02t:259_19": "atirekapaṭiggahaṇanti imāni panettha pañca aṅgāni.",
  "tika-vin02t:260_0": "Kāṇamātāsikkhāpadavaṇṇanā niṭṭhitā.",
  "tika-vin02t:261_0": "5. Paṭhamapavāraṇāsikkhāpadavaṇṇanā",
  "tika-vin02t:262_0": "236.",
  "tika-vin02t:262_1": "Pañcame bhuttāvīti bhuttāvino bhuttavanto,",
  "tika-vin02t:262_2": "katabhattakiccāti vuttaṃ hoti.",
  "tika-vin02t:262_3": "Pavāritāti ettha catūsu pavāraṇāsu yāvadatthapavāraṇā paṭikkhepapavāraṇā ca labbhatīti āha “brāhmaṇena…pe…",
  "tika-vin02t:262_4": "paṭikkhepapavāraṇāya pavāritā”ti.",
  "tika-vin02t:262_5": "Catubbidhā hi pavāraṇā vassaṃvutthapavāraṇā,",
  "tika-vin02t:262_6": "paccayapavāraṇā,",
  "tika-vin02t:262_7": "paṭikkhepapavāraṇā,",
  "tika-vin02t:262_8": "yāvadatthapavāraṇāti.",
  "tika-vin02t:262_9": "Tattha “anujānāmi,",
  "tika-vin02t:262_10": "bhikkhave,",
  "tika-vin02t:262_11": "vassaṃvutthānaṃ bhikkhūnaṃ tīhi ṭhānehi pavāretu”nti ayaṃ vassaṃvutthapavāraṇā.",
  "tika-vin02t:262_12": "Pakārehi diṭṭhādīhi vāreti saṅghādike bhajāpeti bhatte karoti etāyāti pavāraṇā,",
  "tika-vin02t:262_13": "āpattivisodhanāya attavossaggokāsadānaṃ.",
  "tika-vin02t:262_14": "Sā pana yasmā yebhuyyena vassaṃvutthehi kātabbā vuttā,",
  "tika-vin02t:262_15": "tasmā “vassaṃvutthapavāraṇā”ti vuccati.",
  "tika-vin02t:262_16": "“Icchāmahaṃ, bhante,",
  "tika-vin02t:262_17": "saṅghaṃ cātumāsaṃ bhesajjena pavāretu”nti ca,",
  "tika-vin02t:262_18": "“aññatra puna pavāraṇāya aññatra niccapavāraṇāyā”ti ca ayaṃ paccayapavāraṇā pavāreti paccaye icchāpeti etāyāti katvā,",
  "tika-vin02t:262_19": "cīvarādīhi upanimantanāyetaṃ adhivacanaṃ.",
  "tika-vin02t:262_20": "“Pavārito nāma asanaṃ paññāyati,",
  "tika-vin02t:262_21": "bhojanaṃ paññāyati,",
  "tika-vin02t:262_22": "hatthapāse ṭhito abhiharati,",
  "tika-vin02t:262_23": "paṭikkhepo paññāyati,",
  "tika-vin02t:262_24": "eso pavārito nāmā”ti ayaṃ paṭikkhepapavāraṇā.",
  "tika-vin02t:262_25": "Vippakatabhojanatādipañcaṅgasahito bhojanapaṭikkhepoyeva hettha pakārayuttā vāraṇāti pavāraṇā.",
  "tika-vin02t:262_26": "“Paṇītena khādanīyena bhojanīyena sahatthā santappesi sampavāresī”ti ayaṃ yāvadatthapavāraṇā.",
  "tika-vin02t:262_27": "Yāvadatthaṃ bhojanassa pavāraṇā yāvadatthapavāraṇā.",
  "tika-vin02t:263_0": "237. Ti-",
  "tika-vin02t:263_1": "kāraṃ avatvā…pe…",
  "tika-vin02t:263_2": "vattuṃ vaṭṭatīti idaṃ vattabbākāradassanatthaṃ vuttaṃ. “Ti-",
  "tika-vin02t:263_3": "kāre pana vuttepi akataṃ nāma na hotī”ti tīsupi gaṇṭhipadesu vuttaṃ.",
  "tika-vin02t:264_0": "238- 239.",
  "tika-vin02t:264_1": "Pavāritoti paṭikkhepito.",
  "tika-vin02t:264_2": "Yo hi bhuñjanto parivesakena upanītaṃ bhojanaṃ anicchanto paṭikkhipati,",
  "tika-vin02t:264_3": "so tena pavārito paṭikkhepito nāma hoti.",
  "tika-vin02t:264_4": "Byañjanaṃ pana anādiyitvā atthamattameva dassetuṃ “katapavāraṇo katapaṭikkhepo”ti vuttaṃ.",
  "tika-vin02t:264_5": "Yasmā “asana”nti imināva padena “bhuttāvī”ti imassa attho vutto,",
  "tika-vin02t:264_6": "tasmā na tassa kiñci payojanaṃ visuṃ upalabbhati.",
  "tika-vin02t:264_7": "Yadi hi upalabbheyya,",
  "tika-vin02t:264_8": "pavāraṇā chaḷaṅgasamannāgatā āpajjeyyāti manasi katvā pañcasamannāgatattaṃyeva dassetuṃ “vuttampi ceta”ntiādinā pāḷiṃ āharati.",
  "tika-vin02t:264_9": "Keci pana “hatthapāse ṭhito abhiharatī”ti ekameva aṅgaṃ katvā “caturaṅgasamannāgatā pavāraṇā”tipi vadanti.",
  "tika-vin02t:265_0": "Ambilapāyāsādīsūti ādi-",
  "tika-vin02t:265_1": "saddena khīrapāyāsādiṃ saṅgaṇhāti.",
  "tika-vin02t:265_2": "Tattha ambilapāyāsaggahaṇena takkādiambilasaṃyuttā ghanayāgu vuttā.",
  "tika-vin02t:265_3": "Khīrapāyāsaggahaṇena khīrasaṃyuttā yāgu saṅgayhati.",
  "tika-vin02t:265_4": "Pavāraṇaṃ na janetīti anatirittabhojanāpattinibandhanaṃ paṭikkhepaṃ na sādheti.",
  "tika-vin02t:265_5": "Katopi paṭikkhepo anatirittabhojanāpattinibandhano na hotīti akataṭṭhāneyeva tiṭṭhatīti āha “pavāraṇaṃ na janetī”ti. “Yāgu-",
  "tika-vin02t:265_6": "saddassa pavāraṇajanakayāguyāpi sādhāraṇattā ‘yāguṃ gaṇhathā’ti vuttepi pavāraṇā hotīti pavāraṇaṃ janetiyevāti vutta”nti tīsupi gaṇṭhipadesu vuttaṃ,",
  "tika-vin02t:265_7": "taṃ parato tattheva “bhattamissakaṃ yāguṃ āharitvā”ti ettha vuttakāraṇena na sameti.",
  "tika-vin02t:265_8": "Vuttañhi tattha “heṭṭhā ayāguke nimantane udakakañjikakhīrādīhi saddhiṃ madditaṃ bhattameva sandhāya ‘yāguṃ gaṇhathā’ti vuttattā pavāraṇā hoti,",
  "tika-vin02t:265_9": "‘bhattamissakaṃ yāguṃ āharitvā’ti ettha pana visuṃ yāguyā vijjamānattā pavāraṇā na hotī”ti.",
  "tika-vin02t:265_10": "Tasmā tattha vuttanayeneva khīrādīhi saṃmadditaṃ bhattameva sandhāya “yāguṃ gaṇhathā”ti vuttattā yāguyā",
  "tika-vin02t:265_11": "ca tattha abhāvato pavāraṇā hotīti evamettha kāraṇaṃ vattabbaṃ.",
  "tika-vin02t:265_12": "Evañhi sati parato “yenāpucchito,",
  "tika-vin02t:265_13": "tassa atthitāyā”ti aṭṭhakathāyaṃ vuttakāraṇenapi saṃsandati,",
  "tika-vin02t:265_14": "aññathā gaṇṭhipadesuyeva pubbāparavirodho āpajjati.",
  "tika-vin02t:265_15": "Aṭṭhakathāvacanena ca na sameti. Sace…pe…",
  "tika-vin02t:265_16": "paññāyatīti iminā vuttappamāṇassa macchamaṃsakhaṇḍassa nahāruno vā sabbhāvamattaṃ dasseti.",
  "tika-vin02t:265_17": "Tāhīti puthukāhi.",
  "tika-vin02t:266_0": "Sālivīhiyavehi katasattūti yebhuyyanayena vuttaṃ,",
  "tika-vin02t:266_1": "satta dhaññāni pana bhajjitvā katopi sattuyeva.",
  "tika-vin02t:266_2": "Tenevāha “kaṅguvaraka…pe…",
  "tika-vin02t:266_3": "sattusaṅgahameva gacchatī”ti.",
  "tika-vin02t:266_4": "Sattumodakoti sattuyo piṇḍetvā kato apakko sattuguḷo.",
  "tika-vin02t:266_5": "Pañcannaṃ bhojanānaṃ aññataravasena vippakatabhojanabhāvassa upacchinnattā “mukhe sāsapamattampi…pe…",
  "tika-vin02t:266_6": "na pavāretī”ti vuttaṃ.",
  "tika-vin02t:266_7": "“Akappiyamaṃsaṃ paṭikkhipati,",
  "tika-vin02t:266_8": "na pavāretī”ti vacanato sace saṅghikaṃ lābhaṃ attano apāpuṇantaṃ jānitvā vā ajānitvā vā paṭikkhipati,",
  "tika-vin02t:266_9": "na pavāreti paṭikkhipitabbasseva paṭikkhittattā.",
  "tika-vin02t:266_10": "Alajjisantakaṃ paṭikkhipantopi na pavāreti.",
  "tika-vin02t:266_11": "Avatthutāyāti anatirittāpattisādhikāya pavāraṇāya avatthubhāvato.",
  "tika-vin02t:266_12": "Etena paṭikkhipitabbasseva paṭikkhittabhāvaṃ dīpeti.",
  "tika-vin02t:266_13": "Yañhi paṭikkhipitabbaṃ hoti,",
  "tika-vin02t:266_14": "tassa paṭikkhepo āpattiaṅgaṃ na hotīti taṃ “pavāraṇāya avatthū”ti vuccati.",
  "tika-vin02t:267_0": "Upanāmetīti iminā kāyābhihāraṃ dasseti.",
  "tika-vin02t:267_1": "Hatthapāsato bahi ṭhitassa satipi dātukāmābhihāre paṭikkhipantassa dūrabhāveneva pavāraṇāya abhāvato",
  "tika-vin02t:267_2": "therassapi dūrabhāvamattaṃ gahetvā pavāraṇāya abhāvaṃ dassento “therassa dūrabhāvato”ti āha,",
  "tika-vin02t:267_3": "na pana therassa abhihārasabbhāvato.",
  "tika-vin02t:267_4": "Sacepi gahetvā gato hatthapāse ṭhito hoti,",
  "tika-vin02t:267_5": "kiñci pana avatvā ādhārakaṭṭhāne ṭhitattā abhihāro nāma na hotīti “dūtassa ca anabhiharaṇato”ti vuttaṃ.",
  "tika-vin02t:267_6": "“Gahetvā gatena ‘bhattaṃ gaṇhathā’ti vutte abhihāro nāma hotīti ‘sace pana gahetvā āgato bhikkhu…pe…",
  "tika-vin02t:267_7": "pavāraṇā hotī’ti vutta”nti tīsupi gaṇṭhipadesu vuttaṃ.",
  "tika-vin02t:267_8": "Keci pana “pattaṃ kiñci upanāmetvā ‘imaṃ bhattaṃ gaṇhathā’ti vuttanti gahetabba”nti vadanti,",
  "tika-vin02t:267_9": "taṃ yuttaṃ viya dissati vācābhihārassa idha anadhippetattā.",
  "tika-vin02t:268_0": "Parivesanāyāti bhattagge.",
  "tika-vin02t:268_1": "Abhihaṭāva hotīti parivesakeneva abhihaṭā hoti.",
  "tika-vin02t:268_2": "Tato dātukāmatāya gaṇhantaṃ paṭikkhipantassa pavāraṇā hotīti ettha agaṇhantampi paṭikkhipato pavāraṇā hotiyeva. Kasmā?",
  "tika-vin02t:268_3": "Dātukāmatāya abhihaṭattā.",
  "tika-vin02t:268_4": "“Tasmā sā abhihaṭāva hotī”ti hi vuttaṃ.",
  "tika-vin02t:268_5": "Teneva tīsupi gaṇṭhipadesu “dātukāmābhihāre sati kevalaṃ ‘dassāmī’ti gahaṇameva abhihāro nāma na hoti,",
  "tika-vin02t:268_6": "‘dassāmī’ti gaṇhantepi agaṇhantepi dātukāmābhihārova abhihāro nāma hoti,",
  "tika-vin02t:268_7": "tasmā gahaṇasamaye vā aggahaṇasamaye vā taṃ paṭikkhipato pavāraṇā hotī”ti vuttaṃ.",
  "tika-vin02t:268_8": "Idāni asati tassa dātukāmābhihāre gahaṇasamayepi paṭikkhipato pavāraṇā na hotīti dassetuṃ “sace panā”tiādi vuttaṃ.",
  "tika-vin02t:269_0": "“Rasaṃ gaṇhathā”ti apavāraṇajanakassa nāmaṃ gahetvā vuttattā “taṃ sutvā paṭikkhipato pavāraṇā natthī”ti vuttaṃ.",
  "tika-vin02t:269_1": "Maccharasaṃ maṃsarasanti ettha pana na kevalaṃ macchassa rasaṃ maccharasamicceva viññāyati,",
  "tika-vin02t:269_2": "atha kho maccho ca maccharasañca maccharasanti evaṃ pavāraṇajanakasādhāraṇanāmavasenapi viññāyamānattā taṃ paṭikkhipato pavāraṇāva hoti.",
  "tika-vin02t:269_3": "Parato macchasūpanti etthāpi eseva nayo.",
  "tika-vin02t:269_4": "“Idaṃ gaṇhathā”ti vuttepīti ettha evaṃ avatvāpi pavāraṇapahonakaṃ yaṃkiñci abhihaṭaṃ paṭikkhipato pavāraṇā hotiyevāti daṭṭhabbaṃ.",
  "tika-vin02t:269_5": "Karambakoti missakādhivacanametaṃ.",
  "tika-vin02t:269_6": "Yañhi aññenaññena missetvā karonti,",
  "tika-vin02t:269_7": "so “karambako”ti vuccati.",
  "tika-vin02t:269_8": "So sacepi maṃsena missetvā katova hoti,",
  "tika-vin02t:269_9": "“karambakaṃ gaṇhathā”ti apavāraṇārahassa nāmena vuttattā paṭikkhipato pavāraṇā na hoti.",
  "tika-vin02t:269_10": "“Maṃsakarambakaṃ gaṇhathā”ti vutte pana maṃsamissakaṃ gaṇhathāti vuttaṃ hoti,",
  "tika-vin02t:269_11": "tasmā pavāraṇāva hoti.",
  "tika-vin02t:270_0": "“Uddissakata”nti maññamānoti ettha “vatthuno kappiyattā akappiyasaññāya paṭikkhipatopi acittakattā imassa sikkhāpadassa pavāraṇā hotī”ti vadanti.",
  "tika-vin02t:270_1": "“Heṭṭhā ayāguke nimantane udakakañjikakhīrādīhi saddhiṃ madditaṃ bhattameva sandhāya ‘yāguṃ gaṇhathā’ti vuttattā pavāraṇā hoti,",
  "tika-vin02t:270_2": "‘bhattamissakaṃ yāguṃ āharitvā’ti ettha pana visuṃ yāguyā vijjamānattā pavāraṇā na hotī”ti vadanti.",
  "tika-vin02t:270_3": "Ayamettha adhippāyoti “yenāpucchito”tiādinā vuttamevatthaṃ sandhāya vadati.",
  "tika-vin02t:270_4": "Kāraṇaṃ panettha duddasanti ettha eke tāva vadanti “yasmā yāgumissakaṃ nāma bhattameva na hoti,",
  "tika-vin02t:270_5": "khīrādikampi hotiyeva,",
  "tika-vin02t:270_6": "tasmā karambake viya pavāraṇāya na bhavitabbaṃ.",
  "tika-vin02t:270_7": "Evañca sati yāgu bahutarā vā hoti samasamā vā,",
  "tika-vin02t:270_8": "na pavāreti.",
  "tika-vin02t:270_9": "‘Yāgu mandā,",
  "tika-vin02t:270_10": "bhattaṃ bahutaraṃ,",
  "tika-vin02t:270_11": "pavāretī’ti ettha kāraṇaṃ duddasa”nti.",
  "tika-vin02t:270_12": "Keci pana vadanti “yāgumissakaṃ nāma bhattaṃ,",
  "tika-vin02t:270_13": "tasmā taṃ paṭikkhipato pavāraṇāya eva bhavitabbaṃ.",
  "tika-vin02t:270_14": "Evañca sati ‘idha pavāraṇā hoti na hotī’ti ettha kāraṇaṃ duddasa”nti.",
  "tika-vin02t:271_0": "Yathā cettha kāraṇaṃ duddasaṃ,",
  "tika-vin02t:271_1": "evaṃ parato “missakaṃ gaṇhathā”ti etthāpi kāraṇaṃ duddasamevāti veditabbaṃ.",
  "tika-vin02t:271_2": "Na hi pavāraṇappahonakassa appabahubhāvo pavāraṇāya bhāvābhāvanimittaṃ,",
  "tika-vin02t:271_3": "kiñcarahi pavāraṇajanakassa nāmaggahaṇamevettha pamāṇaṃ,",
  "tika-vin02t:271_4": "tasmā “idañca karambakena na samānetabba”ntiādinā yampi kāraṇaṃ vuttaṃ,",
  "tika-vin02t:271_5": "tampi pubbe vuttena saṃsandiyamānaṃ na sameti.",
  "tika-vin02t:271_6": "Yadi hi “missaka”nti bhattamissakeyeva ruḷhaṃ siyā,",
  "tika-vin02t:271_7": "evaṃ sati yathā “bhattamissakaṃ gaṇhathā”ti vutte bhattaṃ bahutaraṃ vā samaṃ vā appataraṃ vā hoti,",
  "tika-vin02t:271_8": "pavāretiyeva,",
  "tika-vin02t:271_9": "evaṃ “missakaṃ gaṇhathā”ti vuttepi appatarepi bhatte pavāraṇāya bhavitabbaṃ missakanti bhattamissakeyeva ruḷhattā.",
  "tika-vin02t:271_10": "Tathā hi “missakanti bhattamissakeyeva ruḷhavohārattā idaṃ pana ‘bhattamissakamevā’ti vutta”nti tīsupi gaṇṭhipadesu vuttaṃ.",
  "tika-vin02t:271_11": "Atha “missaka”nti bhattamissake ruḷhaṃ na hoti,",
  "tika-vin02t:271_12": "missakabhattaṃ pana sandhāya “missakaṃ gaṇhathā”ti vuttanti.",
  "tika-vin02t:271_13": "Evampi yathā ayāguke nimantane khīrādīhi saddhiṃ madditaṃ bhattameva sandhāya “yāguṃ gaṇhathā”ti vutte pavāraṇā hoti,",
  "tika-vin02t:271_14": "evamidhāpi missakabhattameva sandhāya “missakaṃ gaṇhathā”ti vutte bhattaṃ appaṃ vā hotu bahu vā,",
  "tika-vin02t:271_15": "pavāraṇā eva siyā.",
  "tika-vin02t:271_16": "Tasmā “missaka”nti bhattamissake ruḷhaṃ vā hotu sandhāyabhāsitaṃ vā,",
  "tika-vin02t:271_17": "ubhayatthāpi pubbenāparaṃ na sametīti kimettha kāraṇacintāya,",
  "tika-vin02t:271_18": "īdisesu pana ṭhānesu aṭṭhakathāpamāṇeneva gantabbanti ayaṃ amhākaṃ khanti.",
  "tika-vin02t:272_0": "“Visuṃ katvā detīti bhattassa upari ṭhitaṃ rasādiṃ visuṃ gahetvā detī”ti tīsupi gaṇṭhipadesu vuttaṃ.",
  "tika-vin02t:272_1": "Kenaci pana “yathā bhattasitthaṃ na patati,",
  "tika-vin02t:272_2": "tathā gāḷhaṃ hatthena pīḷetvā parissāvetvā detī”ti vuttaṃ.",
  "tika-vin02t:272_3": "Tathāpi kāraṇaṃ na dissati.",
  "tika-vin02t:272_4": "Yathā hi bhattamissakaṃ yāguṃ āharitvā “yāguṃ gaṇhathā”ti vatvā yāgumissakaṃ bhattampi dentaṃ paṭikkhipato pavāraṇā na hoti,",
  "tika-vin02t:272_5": "evamidhāpi bahukhīrarasādīsu bhattesu “khīraṃ gaṇhathā”tiādīni vatvā khīrādīni vā detu khīrādimissakabhattaṃ vā,",
  "tika-vin02t:272_6": "ubhayathāpi pavāraṇāya na bhavitabbaṃ,",
  "tika-vin02t:272_7": "tasmā “visuṃ katvā detī”ti tenākārena dentaṃ sandhāya vuttaṃ,",
  "tika-vin02t:272_8": "na pana bhattamissakaṃ katvā diyyamānaṃ paṭikkhipato pavāraṇā hotīti dassanatthanti gahetabbaṃ.",
  "tika-vin02t:272_9": "Yadi pana bhattamissakaṃ katvā diyyamāne pavāraṇā hotīti adhippāyena aṭṭhakathāyaṃ “visuṃ katvā detī”ti vuttaṃ,",
  "tika-vin02t:272_10": "evaṃ sati aṭṭhakathāyevettha pamāṇanti gahetabbaṃ,",
  "tika-vin02t:272_11": "na pana kāraṇantaraṃ gavesitabbaṃ.",
  "tika-vin02t:273_0": "Sace ukkuṭikaṃ nisinno pāde amuñcitvāpi bhūmiyaṃ nisīdati,",
  "tika-vin02t:273_1": "iriyāpathaṃ vikopento nāma hotīti ukkuṭikāsanaṃ avikopetvāva sukhena nisīdituṃ “tassa pana heṭṭhā…pe…",
  "tika-vin02t:273_2": "nisīdanakaṃ dātabba”nti vuttaṃ.",
  "tika-vin02t:273_3": "“Āsanaṃ acāletvāti pīṭhe phuṭṭhokāsato ānisadamaṃsaṃ amocetvā,",
  "tika-vin02t:273_4": "anuṭṭhahitvāti vuttaṃ hoti,",
  "tika-vin02t:273_5": "adinnādāne viya ṭhānācāvanaṃ na gahetabba”nti tīsupi gaṇṭhipadesu vuttaṃ.",
  "tika-vin02t:274_0": "Akappiyakatanti ettha akappiyakatasseva anatirittabhāvato kappiyaṃ akārāpetvā tasmiṃ patte pakkhittamūlaphalādiyeva atirittaṃ na hoti,",
  "tika-vin02t:274_1": "sesaṃ pana pattapariyāpannaṃ atirittameva hoti,",
  "tika-vin02t:274_2": "paribhuñjituṃ vaṭṭati.",
  "tika-vin02t:274_3": "Taṃ pana mūlaphalādiṃ paribhuñjitukāmena tato nīharitvā kappiyaṃ kārāpetvā aññasmiṃ bhājane ṭhapetvā atirittaṃ kārāpetvā bhuñjitabbaṃ.",
  "tika-vin02t:275_0": "So puna kātuṃ na labhatīti tasmiṃyeva bhājane kariyamānaṃ paṭhamaṃ katena saddhiṃ kataṃ hotīti puna soyeva kātuṃ na labhati,",
  "tika-vin02t:275_1": "añño labhati.",
  "tika-vin02t:275_2": "Aññasmiṃ pana bhājane tena vā aññena vā kātuṃ vaṭṭati.",
  "tika-vin02t:275_3": "Tenāha “yena akataṃ,",
  "tika-vin02t:275_4": "tena kātabbaṃ.",
  "tika-vin02t:275_5": "Yañca akataṃ,",
  "tika-vin02t:275_6": "taṃ kātabba”nti.",
  "tika-vin02t:275_7": "Tenapīti ettha pi-",
  "tika-vin02t:275_8": "saddo na kevalaṃ aññena vāti imamatthaṃ dīpeti.",
  "tika-vin02t:275_9": "Evaṃ katanti aññasmiṃ bhājane kataṃ.",
  "tika-vin02t:275_10": "Pesetvāti anupasampannassa hatthe pesetvā.",
  "tika-vin02t:275_11": "Imassa vinayakammabhāvato “anupasampannassa hatthe ṭhitaṃ na kāretabba”nti vuttaṃ.",
  "tika-vin02t:276_0": "Sace pana āmisasaṃsaṭṭhānīti ettha sace mukhagatenapi anatirittena āmisena saṃsaṭṭhāni honti,",
  "tika-vin02t:276_1": "pācittiyamevāti veditabbaṃ.",
  "tika-vin02t:276_2": "Tasmā pavāritena bhojanaṃ atirittaṃ kārāpetvā bhuñjantenapi yathā akatena missaṃ na hoti,",
  "tika-vin02t:276_3": "evaṃ mukhañca hatthañca suddhaṃ katvā bhuñjitabbaṃ.",
  "tika-vin02t:276_4": "Kiñcāpi appavāritassa purebhattaṃ yāmakālikādīni āhāratthāya paribhuñjatopi anāpatti,",
  "tika-vin02t:276_5": "pavāritassa pana pavāraṇamūlakaṃ dukkaṭaṃ hotiyevāti “yāmakālikaṃ…pe…",
  "tika-vin02t:276_6": "ajjhohāre āpatti dukkaṭassā”ti pāḷiyaṃ vuttaṃ.",
  "tika-vin02t:277_0": "241.",
  "tika-vin02t:277_1": "Kāyena bhuñjanato vācāya āṇāpetvā atirittaṃ akārāpanato ca āpajjatīti “kāyavācato”ti vuttaṃ.",
  "tika-vin02t:277_2": "Sesamettha uttānameva.",
  "tika-vin02t:277_3": "Pavāritabhāvo,",
  "tika-vin02t:277_4": "āmisassa anatirittatā,",
  "tika-vin02t:277_5": "kāle ajjhoharaṇanti imāni panettha tīṇi aṅgāni.",
  "tika-vin02t:278_0": "Paṭhamapavāraṇāsikkhāpadavaṇṇanā niṭṭhitā.",
  "tika-vin02t:279_0": "6. Dutiyapavāraṇāsikkhāpadavaṇṇanā",
  "tika-vin02t:280_0": "243.",
  "tika-vin02t:280_1": "Chaṭṭhe sādhāraṇamevāti “handa bhikkhu khāda vā”tiādinā vuttapavāraṇāya sādhāraṇaṃ.",
  "tika-vin02t:280_2": "“Bhuttasmiṃ pācittiya”nti mātikāyaṃ vuttattā bhojanapariyosāne āpatti,",
  "tika-vin02t:280_3": "na ajjhohāre ajjhohāre.",
  "tika-vin02t:280_4": "Abhihaṭṭhuṃ pavāreti,",
  "tika-vin02t:280_5": "āpatti pācittiyassāti idañca bhojanapariyosānaṃyeva sandhāya vuttanti veditabbaṃ.",
  "tika-vin02t:280_6": "Sesamettha uttānameva.",
  "tika-vin02t:280_7": "Pavāritatā,",
  "tika-vin02t:280_8": "pavāritasaññitā,",
  "tika-vin02t:280_9": "āsādanāpekkhatā,",
  "tika-vin02t:280_10": "anatirittena abhihaṭṭhuṃ pavāraṇā,",
  "tika-vin02t:280_11": "bhojanapariyosānanti imāni panettha pañca aṅgāni.",
  "tika-vin02t:281_0": "Dutiyapavāraṇāsikkhāpadavaṇṇanā niṭṭhitā.",
  "tika-vin02t:282_0": "7. Vikālabhojanasikkhāpadavaṇṇanā",
  "tika-vin02t:283_0": "247.",
  "tika-vin02t:283_1": "Sattame aggasamajjoti uttamaṃ naccaṃ.",
  "tika-vin02t:283_2": "Taṃ kira pabbatamatthake ṭhatvā ekaṃ devataṃ uddissa karonti.",
  "tika-vin02t:283_3": "Naṭānaṃ nāṭakāni naṭanāṭakāni,",
  "tika-vin02t:283_4": "sītāharaṇādīni.",
  "tika-vin02t:283_5": "Apaññatte sikkhāpadeti ūnavīsativassasikkhāpade apaññatte.",
  "tika-vin02t:283_6": "Adaṃsūti “vihāraṃ netvā khādissathā”ti adaṃsu.",
  "tika-vin02t:284_0": "248- 249.",
  "tika-vin02t:284_1": "Mūlakamūlādīni upadesatoyeva veditabbāni.",
  "tika-vin02t:284_2": "Na hi tāni pariyāyantarena vuccamānānipi sakkā viññātuṃ.",
  "tika-vin02t:284_3": "Pariyāyantarepi hi vuccamāne taṃ taṃ nāmaṃ ajānantānaṃ sammohoyeva siyā,",
  "tika-vin02t:284_4": "tasmā tattha na kiñci vakkhāma.",
  "tika-vin02t:284_5": "Khādanīyatthanti khādanīyena kattabbakiccaṃ.",
  "tika-vin02t:284_6": "Neva pharantīti na nipphādenti.",
  "tika-vin02t:284_7": "Tesu tesu janapadesūti ettha “ekasmiṃ janapade āhārakiccaṃ sādhentaṃ sesajanapadesupi na kappatī”ti vadanti.",
  "tika-vin02t:284_8": "Rukkhavalliādīnanti heṭṭhā vuttameva sampiṇḍetvā vuttaṃ.",
  "tika-vin02t:284_9": "Antopathavīgatoti sālakalyāṇīkhandhaṃ sandhāya vuttaṃ.",
  "tika-vin02t:284_10": "Sabbakappiyānīti mūlakhandhatacapattādivasena sabbaso kappiyāni.",
  "tika-vin02t:284_11": "Tesampi nāmavasena na sakkā pariyantaṃ dassetunti sambandho.",
  "tika-vin02t:284_12": "Acchivādīnaṃ aparipakkāneva phalāni yāvajīvikānīti dassetuṃ “aparipakkānī”ti vuttaṃ.",
  "tika-vin02t:285_0": "Harītakādīnaṃ aṭṭhīnīti ettha miñjaṃ paṭicchādetvā ṭhitakapālāni yāvajīvikānīti ācariyā.",
  "tika-vin02t:285_1": "Miñjampi yāvajīvikanti eke.",
  "tika-vin02t:285_2": "Hiṅgūti hiṅgurukkhato paggharitaniyyāso.",
  "tika-vin02t:285_3": "Hiṅgujatuādayopi hiṅguvikatiyo eva.",
  "tika-vin02t:285_4": "Tattha hiṅgujatu nāma hiṅgurukkhassa daṇḍapattāni pacitvā kataniyyāso,",
  "tika-vin02t:285_5": "hiṅgusipāṭikaṃ nāma hiṅgupattāni pacitvā kataniyyāso.",
  "tika-vin02t:285_6": "“Aññena missetvā kato”tipi vadanti.",
  "tika-vin02t:285_7": "Takanti aggakoṭiyā nikkhantasileso.",
  "tika-vin02t:285_8": "Takapattinti pattato nikkhantasileso.",
  "tika-vin02t:285_9": "Takapaṇṇinti palāse bhajjitvā katasileso.",
  "tika-vin02t:285_10": "“Daṇḍato nikkhantasileso tipi vadanti.",
  "tika-vin02t:285_11": "Sesamettha uttānameva. Vikālatā,",
  "tika-vin02t:285_12": "yāvakālikatā,",
  "tika-vin02t:285_13": "ajjhoharaṇanti imāni panettha tīṇi aṅgāni.",
  "tika-vin02t:286_0": "Vikālabhojanasikkhāpadavaṇṇanā niṭṭhitā.",
  "tika-vin02t:287_0": "8. Sannidhikārakasikkhāpadavaṇṇanā",
  "tika-vin02t:288_0": "252- 3.",
  "tika-vin02t:288_1": "Aṭṭhame tādisanti asūpabyañjanaṃ.",
  "tika-vin02t:288_2": "Yaṃkiñci yāvakālikaṃ vā yāmakālikaṃ vāti ettha “yāmakālika”nti iminā na kevalaṃ yāvakālike eva sannidhipaccayā pācittiyaṃ,",
  "tika-vin02t:288_3": "atha kho yāmakālikepīti dasseti.",
  "tika-vin02t:288_4": "Nanu ca yāmakālikaṃ neva khādanīyesu antogadhaṃ,",
  "tika-vin02t:288_5": "na bhojanīyesu.",
  "tika-vin02t:288_6": "Teneva padabhājanīye “khādanīyaṃ nāma pañca bhojanāni yāmakālikaṃ sattāhakālikaṃ yāvajīvikaṃ ṭhapetvā avasesaṃ khādanīyaṃ nāma.",
  "tika-vin02t:288_7": "Bhojanīyaṃ nāma pañca bhojanānī”ti vuttaṃ,",
  "tika-vin02t:288_8": "“yo pana bhikkhu sannidhikārakaṃ khādanīyaṃ vā bhojanīyaṃ vā khādeyya vā bhuñjeyya vā,",
  "tika-vin02t:288_9": "pācittiya”nti ca vuttaṃ,",
  "tika-vin02t:288_10": "tasmā yāmakālike pācittiyena bhavitabbanti kathaṃ viññāyatīti? Vuccate –",
  "tika-vin02t:288_11": "padabhājane khādanīya-",
  "tika-vin02t:288_12": "saddassa atthadassanatthaṃ “yāmakālikaṃ ṭhapetvā”ti vuttaṃ,",
  "tika-vin02t:288_13": "na pana sannidhipaccayā anāpattidassanatthaṃ.",
  "tika-vin02t:288_14": "Khāditabbañhi yaṃkiñci khādanīyanti adhippetaṃ,",
  "tika-vin02t:288_15": "na ca yāmakālikesu kiñci khāditabbaṃ atthi pātabyabhāvato.",
  "tika-vin02t:288_16": "Tasmā kiñcāpi yāmakālikaṃ khādanīyabhojanīyehi na saṅgahitaṃ,",
  "tika-vin02t:288_17": "tathāpi anāpattiṃ dassentena “anāpatti yāmakālikaṃ yāme nidahitvā bhuñjatī”ti vacanato yāmātikkame sannidhipaccayā",
  "tika-vin02t:288_18": "pācittiyena bhavitabbanti viññāyati.",
  "tika-vin02t:288_19": "“Yāmakālikena,",
  "tika-vin02t:288_20": "bhikkhave,",
  "tika-vin02t:288_21": "sattāhakālikaṃ yāvajīvikaṃ tadahupaṭiggahitaṃ yāme kappati,",
  "tika-vin02t:288_22": "yāmātikkante na kappatī”ti imināpi cāyamattho siddho.",
  "tika-vin02t:288_23": "Teneva bhagavato adhippāyaññūhi aṭṭhakathācariyehi yāmakālike pācittiyameva vuttaṃ.",
  "tika-vin02t:289_0": "Paṭiggahaṇeti gahaṇameva sandhāya vuttaṃ.",
  "tika-vin02t:289_1": "Paṭiggahitameva hi taṃ,",
  "tika-vin02t:289_2": "puna paṭiggahaṇakiccaṃ natthi.",
  "tika-vin02t:289_3": "Teneva “ajjhoharitukāmatāya gaṇhantassa paṭiggahaṇe”ti vuttaṃ.",
  "tika-vin02t:289_4": "Mātikāṭṭhakathāyaṃ pana “ajjhoharissāmīti gaṇhantassa paṭiggahaṇe”icceva vuttaṃ.",
  "tika-vin02t:289_5": "Yanti yaṃ pattaṃ.",
  "tika-vin02t:289_6": "Sandissatīti yāguyā upari sandissati.",
  "tika-vin02t:289_7": "Telavaṇṇe patte satipi nisnehabhāve aṅguliyā ghaṃsantassa vaṇṇavaseneva lekhā paññāyati,",
  "tika-vin02t:289_8": "tasmā tattha anāpattīti dassanatthaṃ “sā abbohārikā”ti vuttaṃ.",
  "tika-vin02t:289_9": "Sayaṃ paṭiggahetvā apariccattameva hi dutiyadivase na vaṭṭatīti ettha paṭiggahaṇe anapekkhavissajjanena",
  "tika-vin02t:289_10": "anupasampannassa nirapekkhadānena vā vijahitapaṭiggahaṇaṃ pariccattameva hotīti “apariccatta”nti iminā",
  "tika-vin02t:289_11": "ubhayathāpi avijahitapaṭiggahaṇameva vuttaṃ.",
  "tika-vin02t:289_12": "Tasmā yaṃ parassa pariccajitvā adinnampi sace paṭiggahaṇe nirapekkhavissajjanena vijahitapaṭiggahaṇaṃ hoti,",
  "tika-vin02t:289_13": "tampi dutiyadivase vaṭṭatīti veditabbaṃ.",
  "tika-vin02t:290_0": "Yadi evaṃ “patto duddhoto hotī”tiādīsu kasmā āpatti vuttāti?",
  "tika-vin02t:290_1": "“Paṭiggahaṇaṃ avissajjetvāva sayaṃ vā aññena vā tucchaṃ katvā na sammā dhovitvā niṭṭhāpite patte laggampi",
  "tika-vin02t:290_2": "avijahitapaṭiggahaṇameva hotīti tattha āpattī”ti tīsupi gaṇṭhipadesu vuttaṃ.",
  "tika-vin02t:290_3": "Keci pana “sāmaṇerānaṃ pariccajantīti imasmiṃ adhikāre ṭhatvā ‘apariccattamevā’ti vuttattā anupasampannassa pariccattameva vaṭṭati,",
  "tika-vin02t:290_4": "apariccattaṃ na vaṭṭatīti āpannaṃ,",
  "tika-vin02t:290_5": "tasmā nirālayabhāvena paṭiggahaṇe vijahitepi anupasampannassa apariccattaṃ na vaṭṭatī”ti vadanti,",
  "tika-vin02t:290_6": "taṃ yuttaṃ viya na dissati.",
  "tika-vin02t:290_7": "Yadaggena hi paṭiggahaṇaṃ vijahati,",
  "tika-vin02t:290_8": "tadaggena sannidhimpi na karoti vijahitapaṭiggahaṇassa appaṭiggahitasadisattā.",
  "tika-vin02t:290_9": "Paṭiggahetvā nidahiteyeva ca sannidhipaccayā āpatti vuttā.",
  "tika-vin02t:290_10": "“Paṭiggahetvā ekarattaṃ vītināmitassetaṃ adhivacana”nti hi vuttaṃ.",
  "tika-vin02t:291_0": "Pāḷiyaṃ “sattāhakālikaṃ yāvajīvikaṃ āhāratthāya paṭiggaṇhāti,",
  "tika-vin02t:291_1": "āpatti dukkaṭassā”tiādinā sannihitesu sattāhakālikayāvajīvikesu purebhattampi āhāratthāya ajjhoharaṇepi",
  "tika-vin02t:291_2": "dukkaṭassa vuttattā yāmakālikepi āhāratthāya ajjhoharaṇe visuṃ dukkaṭenapi bhavitabbanti āha “āhāratthāya",
  "tika-vin02t:291_3": "ajjhoharato dukkaṭena saddhiṃ pācittiya”nti.",
  "tika-vin02t:291_4": "Pakatiāmiseti odanādikappiyāmise.",
  "tika-vin02t:291_5": "Yāmakālikaṃ sati paccaye sāmisena mukhena ajjhoharato dveti hiyyo paṭiggahitayāmakālikaṃ ajja purebhattaṃ",
  "tika-vin02t:291_6": "sāmisena mukhena bhuñjato sannihitayāmakālikapaccayā ekaṃ pācittiyaṃ,",
  "tika-vin02t:291_7": "sannihitena saṃsaṭṭhaāmisapaccayā ekanti dve pācittiyāni.",
  "tika-vin02t:291_8": "Vikappadvayepīti sāmisena nirāmisenāti vuttavidhānadvaye.",
  "tika-vin02t:291_9": "Dukkaṭaṃ vaḍḍhatīti āhāratthāya ajjhoharaṇapaccayā dukkaṭaṃ vaḍḍhati.",
  "tika-vin02t:291_10": "Thullaccayañca dukkaṭañca vaḍḍhatīti manussamaṃse thullaccayaṃ,",
  "tika-vin02t:291_11": "sesaakappiyamaṃsesu dukkaṭaṃ vaḍḍhati.",
  "tika-vin02t:292_0": "255.",
  "tika-vin02t:292_1": "Paṭiggahaṇapaccayā tāva dukkaṭanti ettha sannihitattā purebhattampi dukkaṭameva.",
  "tika-vin02t:292_2": "Sati paccaye pana sannihitampi sattāhakālikaṃ yāvajīvikaṃ bhesajjatthāya gaṇhantassa paribhuñjantassa ca anāpattiyeva.",
  "tika-vin02t:292_3": "Sesamettha uttānameva.",
  "tika-vin02t:292_4": "Yāvakālikayāmakālikatā,",
  "tika-vin02t:292_5": "sannidhibhāvo,",
  "tika-vin02t:292_6": "tassa ajjhoharaṇanti imāni panettha tīṇi aṅgāni.",
  "tika-vin02t:293_0": "Sannidhikārakasikkhāpadavaṇṇanā niṭṭhitā.",
  "tika-vin02t:294_0": "9. Paṇītabhojanasikkhāpadavaṇṇanā",
  "tika-vin02t:295_0": "257- 259.",
  "tika-vin02t:295_1": "Navame paṇītasaṃsaṭṭhāni bhojanāni paṇītabhojanāni.",
  "tika-vin02t:295_2": "Yathā hi ājaññayutto ratho “ājaññaratho”ti vuccati,",
  "tika-vin02t:295_3": "evamidhāpi paṇītasaṃsaṭṭhāni sattadhaññanibbattāni bhojanāni “paṇītabhojanānī”ti vuttāni.",
  "tika-vin02t:295_4": "Yehi pana paṇītehi saṃsaṭṭhāni,",
  "tika-vin02t:295_5": "tāni “paṇītabhojanānī”ti vuccanti,",
  "tika-vin02t:295_6": "tesaṃ pabhedadassanatthaṃ “seyyathidaṃ,",
  "tika-vin02t:295_7": "sappi navanīta”ntiādi pāḷiyaṃ vuttaṃ.",
  "tika-vin02t:295_8": "“Yesaṃ maṃsaṃ kappatī”ti idañca pācittiyavatthuparicchedadassanatthaṃ vuttaṃ,",
  "tika-vin02t:295_9": "na pana kappiyavatthuparicchedadassanatthaṃ.",
  "tika-vin02t:295_10": "Na hi akappiyamaṃsasattānaṃ sappiādīni na kappanti.",
  "tika-vin02t:295_11": "Ekañhi manussavasātelaṃ ṭhapetvā sabbesaṃ khīrasappinavanītavasātelesu akappiyaṃ nāma natthi.",
  "tika-vin02t:295_12": "Sappibhattanti ettha kiñcāpi sappisaṃsaṭṭhaṃ bhattaṃ sappibhattaṃ,",
  "tika-vin02t:295_13": "sappi ca bhattañca sappibhattantipi viññāyati,",
  "tika-vin02t:295_14": "aṭṭhakathāsu pana “sālibhattaṃ viya sappibhattaṃ nāma natthī”ti kāraṇaṃ vatvā dukkaṭasseva daḷhataraṃ katvā vuttattā na sakkā aññaṃ vattuṃ.",
  "tika-vin02t:295_15": "Aṭṭhakathācariyā eva hi īdisesu ṭhānesu pamāṇaṃ.",
  "tika-vin02t:296_0": "Mūlanti kappiyabhaṇḍaṃ sandhāya vuttaṃ.",
  "tika-vin02t:296_1": "Anāpattīti visaṅketattā sabbāhiyeva āpattīhi anāpatti.",
  "tika-vin02t:296_2": "Keci pana “pācittiyeneva anāpatti vuttā,",
  "tika-vin02t:296_3": "sūpodanaviññattidukkaṭaṃ pana hotiyevā”ti vadanti,",
  "tika-vin02t:296_4": "taṃ na gahetabbaṃ.",
  "tika-vin02t:296_5": "Kappiyasappinā akappiyasappināti ca idaṃ kappiyākappiyamaṃsānaṃ vasena vuttaṃ,",
  "tika-vin02t:296_6": "tasmā kappiyamaṃsasappinā akappiyamaṃsasappināti evamettha attho gahetabbo.",
  "tika-vin02t:296_7": "Nānāvatthukānīti sappinavanītādīnaṃ vasena vuttaṃ.",
  "tika-vin02t:297_0": "261. Mahānāmasikkhāpadena kāretabboti ettha –",
  "tika-vin02t:298_0": "“Agilānena bhikkhunā catumāsapaccayapavāraṇā sāditabbā aññatra punapavāraṇāya aññatra niccapavāraṇāya,",
  "tika-vin02t:298_1": "tato ce uttari sādiyeyya,",
  "tika-vin02t:298_2": "pācittiya”nti –",
  "tika-vin02t:299_0": "Idaṃ mahānāmasikkhāpadaṃ nāma.",
  "tika-vin02t:299_1": "Iminā ca sikkhāpadena saṅghavasena gilānapaccayapavāraṇāya pavāritaṭṭhāne sace tattha rattīhi vā bhesajjehi vā paricchedo kato hoti,",
  "tika-vin02t:299_2": "ettakāyeva rattiyo ettakāni vā bhesajjāni viññāpetabbānīti.",
  "tika-vin02t:299_3": "Atha tato rattipariyantato vā bhesajjapariyantato vā uttari na bhesajjakaraṇīyena vā bhesajjaṃ aññabhesajjakaraṇīyena",
  "tika-vin02t:299_4": "vā aññaṃ bhesajjaṃ viññāpentassa pācittiyaṃ vuttaṃ.",
  "tika-vin02t:299_5": "Tasmā agilāno gilānasaññī hutvā pañca bhesajjāni viññāpento na bhesajjakaraṇīyena bhesajjaṃ viññāpento",
  "tika-vin02t:299_6": "nāma hotīti “mahānāmasikkhāpadena kāretabbo”ti vuttaṃ.",
  "tika-vin02t:299_7": "Etāni pāṭidesanīyavatthūnīti pāḷiyaṃ āgatasappiādīni sandhāya vuttaṃ.",
  "tika-vin02t:299_8": "Pāḷiyaṃ anāgatāni pana akappiyasappiādīni bhikkhunīnampi dukkaṭavatthūnīti veditabbaṃ.",
  "tika-vin02t:299_9": "Sūpodanaviññattiyanti bhikkhūnaṃ pācittiyavatthūni bhikkhunīnaṃ pāṭidesanīyavatthūni ca ṭhapetvā avasesaviññattiṃ sandhāya vuttaṃ.",
  "tika-vin02t:299_10": "Sesamettha uttānameva.",
  "tika-vin02t:299_11": "Paṇītabhojanatā,",
  "tika-vin02t:299_12": "agilānatā,",
  "tika-vin02t:299_13": "akataviññattiyā paṭilābho,",
  "tika-vin02t:299_14": "ajjhoharaṇanti imāni panettha cattāri aṅgāni.",
  "tika-vin02t:300_0": "Paṇītabhojanasikkhāpadavaṇṇanā niṭṭhitā.",
  "tika-vin02t:301_0": "10. Dantaponasikkhāpadavaṇṇanā",
  "tika-vin02t:302_0": "263.",
  "tika-vin02t:302_1": "Dasame ayyavosāṭitakānīti pitupiṇḍassetaṃ adhivacanaṃ.",
  "tika-vin02t:302_2": "Ummāreti susāne katagehassa attano gehassa vā ummāre.",
  "tika-vin02t:302_3": "Ghanabaddhoti ghanamaṃsena sambaddho,",
  "tika-vin02t:302_4": "kathinasaṃhatasarīroti vuttaṃ hoti.",
  "tika-vin02t:303_0": "264.",
  "tika-vin02t:303_1": "Mukhadvāranti galanāḷikaṃ.",
  "tika-vin02t:303_2": "Āhāranti ajjhoharitabbaṃ yaṃkiñci yāvakālikādiṃ.",
  "tika-vin02t:303_3": "Āhareyyāti mukhadvāraṃ paveseyya.",
  "tika-vin02t:303_4": "Mukhena vā paviṭṭhaṃ hotu nāsikāya vā,",
  "tika-vin02t:303_5": "galena ajjhoharaṇīyattā sabbampi taṃ mukhadvāraṃ pavesitameva hoti.",
  "tika-vin02t:303_6": "Yasmā pana te bhikkhū anāhārepi udake āhārasaññāya dantapone ca mukhadvāraṃ āhaṭaṃ idanti saññāya kukkuccāyiṃsu,",
  "tika-vin02t:303_7": "tasmā vuttaṃ “te bhikkhū adinnaṃ…pe…",
  "tika-vin02t:303_8": "sammā atthaṃ asallakkhetvā kukkuccāyiṃsū”ti.",
  "tika-vin02t:303_9": "Udakañhi yathāsukhaṃ pātuṃ dantakaṭṭhañca dantaponaparibhogena paribhuñjituṃ vaṭṭati,",
  "tika-vin02t:303_10": "tassa pana rasaṃ gilituṃ na vaṭṭati.",
  "tika-vin02t:303_11": "Sacepi dantakaṭṭharaso ajānantassa anto pavisati,",
  "tika-vin02t:303_12": "pācittiyameva.",
  "tika-vin02t:303_13": "Anajjhoharantena pana dantakaṭṭhaṃ vā hotu aññaṃ vā,",
  "tika-vin02t:303_14": "kiñci mukhe pakkhipituṃ vaṭṭati.",
  "tika-vin02t:304_0": "265.",
  "tika-vin02t:304_1": "Akallakoti gilāno sahatthā paribhuñjituṃ asakkonto mukhena paṭiggaṇhāti.",
  "tika-vin02t:304_2": "Uccāraṇamattanti ukkhipanamattaṃ.",
  "tika-vin02t:304_3": "Ekadesenapīti aṅguliyāpi phuṭṭhamattena.",
  "tika-vin02t:304_4": "Taṃ ce paṭiggaṇhāti,",
  "tika-vin02t:304_5": "sabbaṃ paṭiggahitamevāti veṇukoṭiyā bandhitvā ṭhapitattā.",
  "tika-vin02t:304_6": "Sacepi bhūmiyaṃ ṭhitameva ghaṭaṃ dāyakena hatthapāse ṭhatvā ghaṭaṃ dassāmīti dinnaveṇukoṭiggahaṇavasena paṭiggaṇhāti,",
  "tika-vin02t:304_7": "ubhayakoṭibaddhaṃ sabbampi paṭiggahitameva hoti.",
  "tika-vin02t:304_8": "Bhikkhussa atthāya apīḷetvā pakatiyā pīḷiyamānaucchurasaṃ sandhāya “gaṇhathā”ti vuttattā “abhihāro na paññāyatī”ti vuttaṃ.",
  "tika-vin02t:304_9": "Hatthapāse ṭhitassa pana bhikkhussa atthāya pīḷiyamānā ucchuto paggharantaṃ rasaṃ gaṇhituṃ vaṭṭati,",
  "tika-vin02t:304_10": "doṇikāya sayaṃ paggharantaṃ ucchurasaṃ majjhe āvaritvā āvaritvā vissajjitampi gaṇhituṃ vaṭṭati.",
  "tika-vin02t:304_11": "Katthaci aṭṭhakathāsu.",
  "tika-vin02t:305_0": "Asaṃhārimeti thāmamajjhimena purisena asaṃhāriye.",
  "tika-vin02t:305_1": "“Tintiṇikādipaṇṇesū”ti vacanato sākhāsu paṭiggahaṇaṃ ruhatīti daṭṭhabbaṃ.",
  "tika-vin02t:305_2": "Puñchitvā paṭiggahetvāti ettha “puñchite paṭiggahaṇakiccaṃ natthi,",
  "tika-vin02t:305_3": "tasmā puñchitvā gahetvāti evamattho gahetabbo”ti vadanti.",
  "tika-vin02t:305_4": "Puñchitvā paṭiggahetvā vāti evamettha attho daṭṭhabbo.",
  "tika-vin02t:305_5": "Patte patitarajanacuṇṇañhi abbhantaraparibhogatthāya aparihaṭabhāvato paṭiggahetvā paribhuñjituṃ vaṭṭati.",
  "tika-vin02t:305_6": "Pubbābhogassa anurūpena “anupasampannassa datvā…pe…",
  "tika-vin02t:305_7": "vaṭṭatī”ti vuttaṃ.",
  "tika-vin02t:305_8": "Yasmā pana taṃ “aññassa dassāmī”ti cittuppādamattena parasantakaṃ nāma na hoti,",
  "tika-vin02t:305_9": "tasmā tassa adatvāpi paṭiggahetvā paribhuñjituṃ vaṭṭati.",
  "tika-vin02t:306_0": "Bhikkhussa detīti aññassa bhikkhussa deti.",
  "tika-vin02t:306_1": "Kañjikanti khīrarasādiṃ yaṃkiñci dravaṃ sandhāya vuttaṃ.",
  "tika-vin02t:306_2": "Hatthato mocetvā puna gaṇhāti,",
  "tika-vin02t:306_3": "uggahitakaṃ hotīti āha “hatthato amocentenevā”ti.",
  "tika-vin02t:306_4": "Ālulentānanti ālolentānaṃ,",
  "tika-vin02t:306_5": "ayameva vā pāṭho.",
  "tika-vin02t:306_6": "Āharitvā bhūmiyaṃ ṭhapitattā abhihāro natthīti āha “patto paṭiggahetabbo”ti.",
  "tika-vin02t:306_7": "Paṭhamataraṃ uḷuṅkato thevā patte patantīti ettha “yathā paṭhamataraṃ patitatheve doso natthi,",
  "tika-vin02t:306_8": "tathā ākiritvā apanentānaṃ pacchā patitathevepi abhihaṭattā nevatthi doso”ti vadanti.",
  "tika-vin02t:306_9": "Carukenāti khuddakabhājanena.",
  "tika-vin02t:306_10": "Mukhavaṭṭiyāpi gahetuṃ vaṭṭatīti mukhavaṭṭiṃ ukkhipitvā hatthe phusāpite gaṇhituṃ vaṭṭati.",
  "tika-vin02t:306_11": "Kecīti abhayagirivāsino.",
  "tika-vin02t:306_12": "Esa nayoti kāyapaṭibaddhapaṭibaddhampi kāyapaṭibaddhamevāti ayaṃ nayo.",
  "tika-vin02t:306_13": "Tathā ca tattha kāyapaṭibaddhe taṃpaṭibaddhe ca thullaccayameva vuttaṃ.",
  "tika-vin02t:307_0": "Tenāti yassa bhikkhuno santikaṃ gataṃ, tena.",
  "tika-vin02t:307_1": "Tasmāti yasmā mūlaṭṭhasseva paribhogo anuññāto, tasmā.",
  "tika-vin02t:307_2": "Taṃ divasaṃ hatthena gahetvā dutiyadivase paṭiggahetvā paribhuñjantassa uggahitakapaṭiggahitaṃ hotīti āha “anāmasitvā”ti.",
  "tika-vin02t:307_3": "Appaṭiggahitattā “sannidhipaccayā anāpattī”ti vuttaṃ.",
  "tika-vin02t:307_4": "Appaṭiggahetvā paribhuñjantassa adinnamukhadvārāpatti hotīti āha “paṭiggahetvā pana paribhuñjitabba”nti.",
  "tika-vin02t:307_5": "“Taṃ divasaṃ…pe…",
  "tika-vin02t:307_6": "na tato para”nti vacanato taṃ divasaṃ hatthena gahetvā vā aggahetvā vā ṭhapitaṃ dutiyadivase appaṭiggahetvā",
  "tika-vin02t:307_7": "paribhuñjantassa adinnamukhadvārāpatti hoti,",
  "tika-vin02t:307_8": "hatthena gahetvā ṭhapitaṃ dutiyadivase paṭiggahetvā paribhuñjantassa pana uggahitakapaṭiggahitaṃ hoti.",
  "tika-vin02t:307_9": "Appaṭiggahitameva hi hatthena gahetvā ṭhapitaṃ.",
  "tika-vin02t:307_10": "“Sāmaṃ gahetvā paribhuñjitu”nti hi vacanato appaṭiggahitasseva tasmiṃ divase paribhogo anuññāto.",
  "tika-vin02t:307_11": "Tasmā yaṃ vuttaṃ gaṇṭhipade “taṃ diyyamānaṃ patatīti ettha yathā gaṇabhojanādīsu gilānādīnaṃ kukkuccāyantānaṃ gaṇabhojanaṃ anuññātaṃ,",
  "tika-vin02t:307_12": "evamidhāpi bhagavatā paṭiggahitameva kukkuccavinodanatthaṃ anuññāta”nti,",
  "tika-vin02t:307_13": "taṃ na gahetabbaṃ.",
  "tika-vin02t:307_14": "“Taṃ diyyamānaṃ patatī”ti avisesena vuttattā catūsupi kālikesu ayaṃ nayo veditabbo.",
  "tika-vin02t:308_0": "Satthakenāti paṭiggahitasatthakena.",
  "tika-vin02t:308_1": "Kasmā panettha uggahitapaccayā sannidhipaccayā vā doso na siyāti āha “na hi taṃ paribhogatthāya pariharantī”ti.",
  "tika-vin02t:308_2": "Imināva bāhiraparibhogatthaṃ sāmaṃ gahetvā anupasampannena dinnaṃ vā gahetvā pariharituṃ vaṭṭatīti dīpeti.",
  "tika-vin02t:308_3": "Tasmā pattasammakkhanādiatthaṃ sāmaṃ gahetvā parihaṭatelādiṃ sace paribhuñjitukāmo hoti,",
  "tika-vin02t:308_4": "paṭiggahetvā paribhuñjantassa anāpatti.",
  "tika-vin02t:308_5": "Abbhantaraparibhogatthaṃ pana sāmaṃ gahitaṃ paṭiggahetvā paribhuñjantassa uggahitakapaṭiggahitaṃ hoti,",
  "tika-vin02t:308_6": "appaṭiggahetvā paribhuñjantassa adinnamukhadvārāpatti hoti,",
  "tika-vin02t:308_7": "abbhantaraparibhogatthameva anupasampannena dinnaṃ gahetvā pariharantassa siṅgīloṇakappo viya sannidhipaccayā āpatti hoti.",
  "tika-vin02t:308_8": "Keci pana “thāmamajjhimassa purisassa uccāraṇamattaṃ hotītiādinā vuttapañcaṅgasampattiyā paṭiggahaṇassa",
  "tika-vin02t:308_9": "ruhanato bāhiraparibhogatthampi sace anupasampannena dinnaṃ gaṇhāti,",
  "tika-vin02t:308_10": "paṭiggahitamevā”ti vadanti.",
  "tika-vin02t:308_11": "Evaṃ sati idha bāhiraparibhogatthaṃ anupasampannena dinnaṃ gahetvā pariharantassa sannidhipaccayā āpatti vattabbā siyā,",
  "tika-vin02t:308_12": "“na hi taṃ paribhogatthāya pariharantī”ti ca na vattabbaṃ,",
  "tika-vin02t:308_13": "tasmā bāhiraparibhogatthaṃ gahitaṃ paṭiggahitaṃ nāma na hotīti veditabbaṃ.",
  "tika-vin02t:308_14": "Yadi evaṃ pañcasu paṭiggahaṇaṅgesu “paribhogatthāyā”ti visesanaṃ vattabbanti?",
  "tika-vin02t:308_15": "Na vattabbaṃ.",
  "tika-vin02t:308_16": "Paṭiggahaṇañhi paribhogatthameva hotīti “paribhogatthāyā”ti visuṃ avatvā “tañce bhikkhu kāyena vā kāyapaṭibaddhena",
  "tika-vin02t:308_17": "vā paṭiggaṇhātī”ti ettakameva vuttaṃ.",
  "tika-vin02t:308_18": "Apare pana “satipi paṭiggahaṇe ‘na hi taṃ paribhogatthāya pariharantī’ti idha aparibhogatthāya pariharaṇe anāpatti vuttā”ti vadanti.",
  "tika-vin02t:308_19": "Udukkhalamusalāni khiyyantīti ettha udukkhalamusalānaṃ khayena pisitakoṭṭitabhesajjesu sace āgantukavaṇṇo paññāyati,",
  "tika-vin02t:308_20": "na vaṭṭati.",
  "tika-vin02t:309_0": "Suddhaṃ udakaṃ hotīti rukkhasākhādīhi gaḷitvā patanaudakaṃ sandhāya vuttaṃ.",
  "tika-vin02t:309_1": "Patto vāssa paṭiggahetabboti etthāpi pattagataṃ chupitvā dentassa hatthalaggena āmisena dosābhāvatthaṃ",
  "tika-vin02t:309_2": "pattapaṭiggahaṇanti abbhantaraparibhogatthameva paṭiggahaṇaṃ veditabbaṃ.",
  "tika-vin02t:309_3": "Yaṃ sāmaṇerassa patte patati…pe…",
  "tika-vin02t:309_4": "paṭiggahaṇaṃ na vijahatīti ettha punappunaṃ gaṇhantassa attano patte pakkhittameva “attano santaka”nti",
  "tika-vin02t:309_5": "sanniṭṭhānakaraṇato hatthagataṃ paṭiggahaṇaṃ na vijahati,",
  "tika-vin02t:309_6": "paricchinditvā dinnaṃ pana gaṇhantassa gahaṇasamayeyeva “attano santaka”nti sanniṭṭhānassa katattā hatthagataṃ paṭiggahaṇaṃ vijahati.",
  "tika-vin02t:309_7": "Kesañci atthāya odanaṃ pakkhipatīti ettha anupasampannassa atthāya pakkhipantepi “āgantvā gaṇhissatī”ti",
  "tika-vin02t:309_8": "sayameva pakkhipitvā ṭhapanato paṭiggahaṇaṃ na vijahati,",
  "tika-vin02t:309_9": "anupasampannassa hatthe pakkhittaṃ pana anupasampanneneva ṭhapitaṃ nāma hotīti paṭiggahaṇaṃ vijahati pariccattabhāvato.",
  "tika-vin02t:309_10": "Tena vuttaṃ “sāmaṇera…pe…",
  "tika-vin02t:309_11": "pariccattattā”ti.",
  "tika-vin02t:310_0": "Paṭiggahaṇūpagaṃ bhāraṃ nāma thāmamajjhimassa purisassa ukkhepārahaṃ.",
  "tika-vin02t:310_1": "Kiñcāpi avissajjetvāva aññena hatthena pidahantassa doso natthi,",
  "tika-vin02t:310_2": "tathāpi na pidahitabbanti aṭṭhakathāpamāṇeneva gahetabbaṃ.",
  "tika-vin02t:310_3": "Macchikavāraṇatthanti ettha “sacepi sākhāya laggarajaṃ patte patati,",
  "tika-vin02t:310_4": "sukhena paribhuñjituṃ sakkāti sākhāya paṭiggahitattā abbhantaraparibhogatthamevidha paṭiggahaṇanti mūlapaṭiggahaṇameva vaṭṭatī”ti vuttaṃ.",
  "tika-vin02t:310_5": "Apare pana “macchikavāraṇatthanti ettha vacanamattaṃ gahetvā bāhiraparibhogatthaṃ gahita”nti vadanti.",
  "tika-vin02t:310_6": "Tasmimpi asatīti cāṭiyā vā kuṇḍake vā asati.",
  "tika-vin02t:310_7": "Anupasampannaṃ gāhāpetvāti taṃyeva ajjhoharaṇīyabhaṇḍaṃ anupasampannena gāhāpetvā.",
  "tika-vin02t:310_8": "Therassa pattaṃ anutherassāti therassa pattaṃ attanā gahetvā anutherassa deti.",
  "tika-vin02t:310_9": "Tuyhaṃ yāguṃ mayhaṃ dehīti ettha evaṃ vatvā sāmaṇerassa pattaṃ gahetvā attanopi pattaṃ tassa deti.",
  "tika-vin02t:310_10": "Ettha panāti paṇḍito sāmaṇerotiādipattaparivattanakathāya.",
  "tika-vin02t:310_11": "Kāraṇaṃ upaparikkhitabbanti yathā mātuādīnaṃ telādīni haranto tathārūpe kicce anupasampannena aparivattetvāva paribhuñjituṃ labhati,",
  "tika-vin02t:310_12": "evamidha pattaparivattanaṃ akatvā paribhuñjituṃ na labhatīti ettha kāraṇaṃ vīmaṃsitabbanti attho.",
  "tika-vin02t:311_0": "Ettha pana “sāmaṇerehi gahitataṇḍulesu parikkhīṇesu avassaṃ amhākaṃ sāmaṇerā saṅgahaṃ karontīti vitakkuppatti sambhavati,",
  "tika-vin02t:311_1": "tasmā taṃ parivattetvāva paribhuñjitabbaṃ.",
  "tika-vin02t:311_2": "Mātāpitūnaṃ atthāya pana chāyatthāya vā gahaṇe paribhogāsā natthi,",
  "tika-vin02t:311_3": "tasmā taṃ vaṭṭatī”ti kāraṇaṃ vadanti.",
  "tika-vin02t:311_4": "Teneva ācariyabuddhadattattherenapi vuttaṃ –",
  "tika-vin02t:312_0": "“Mātāpitūnamatthāya, telādiharatopi ca;",
  "tika-vin02t:313_0": "Sākhaṃ chāyādiatthāya, imesaṃ na visesati.",
  "tika-vin02t:314_0": "“Tasmā hissa visesassa, cintetabbaṃ tu kāraṇaṃ;",
  "tika-vin02t:315_0": "Tassa sālayabhāvaṃ tu, visesaṃ takkayāma ta”nti.",
  "tika-vin02t:316_0": "Idamevettha yuttataraṃ avassaṃ tathāvidhavitakkuppattiyā sambhavato.",
  "tika-vin02t:316_1": "Na sakkā hi ettha vitakkaṃ sodhetunti.",
  "tika-vin02t:316_2": "Mātādīnaṃ atthāya haraṇe pana nāvassaṃ tathāvidhavitakkuppattīti sakkā vitakkaṃ sodhetuṃ.",
  "tika-vin02t:316_3": "Yattha hi vitakkaṃ sodhetuṃ sakkā,",
  "tika-vin02t:316_4": "tattha nevatthi doso.",
  "tika-vin02t:316_5": "Teneva vakkhati “sace pana sakkoti vitakkaṃ sodhetuṃ,",
  "tika-vin02t:316_6": "tato laddhaṃ khāditumpi vaṭṭatī”ti.",
  "tika-vin02t:317_0": "Niccāletuṃ na sakkotīti niccāletvā sakkharā apanetuṃ na sakkoti.",
  "tika-vin02t:317_1": "Ādhārake patto ṭhapito hotīti paṭiggahetabbapattaṃ sandhāya vuttaṃ.",
  "tika-vin02t:317_2": "Cāletīti vinā kāraṇaṃ cāleti.",
  "tika-vin02t:317_3": "Satipi kāraṇe bhikkhūnaṃ paribhogārahaṃ cāletuṃ na vaṭṭati.",
  "tika-vin02t:317_4": "Kiñcāpi “anujānāmi,",
  "tika-vin02t:317_5": "bhikkhave,",
  "tika-vin02t:317_6": "amanussikābādhe āmakamaṃsaṃ āmakalohita”nti tādise ābādhe attano atthāya āmakamaṃsapaṭiggahaṇaṃ anuññātaṃ,",
  "tika-vin02t:317_7": "“āmakamaṃsapaṭiggahaṇā paṭivirato hotī”ti ca sāmaññato paṭikkhittaṃ,",
  "tika-vin02t:317_8": "tathāpi attano aññassa vā bhikkhuno atthāya aggahitattā “sīhavighāsādiṃ…pe…",
  "tika-vin02t:317_9": "vaṭṭatī”ti vuttaṃ.",
  "tika-vin02t:317_10": "Sakkoti vitakkaṃ sodhetunti mayhampi detīti vitakkassa anuppannabhāvaṃ sallakkhetuṃ sakkoti,",
  "tika-vin02t:317_11": "sāmaṇerassa dassāmīti suddhacittena mayā gahitanti vā sallakkhetuṃ sakkoti.",
  "tika-vin02t:318_0": "Sace pana mūlepi paṭiggahitaṃ hotīti ettha “gahetvā gate mayhampi dadeyyunti saññāya sace paṭiggahitaṃ hotī”ti vadanti.",
  "tika-vin02t:318_1": "Koṭṭhāse karotīti bhikkhusāmaṇerā ca attano attano abhirucitaṃ koṭṭhāsaṃ gaṇhantūti sabbesaṃ samake koṭṭhāse karoti.",
  "tika-vin02t:318_2": "Gahitāvasesanti sāmaṇerehi gahitakoṭṭhāsato avasesaṃ.",
  "tika-vin02t:318_3": "Gaṇhitvāti “mayhaṃ idaṃ gaṇhissāmī”ti gahetvā.",
  "tika-vin02t:318_4": "Idha gahitāvasesaṃ nāma tena gaṇhitvā puna ṭhapitaṃ.",
  "tika-vin02t:318_5": "Paṭiggahetvāti tadahu paṭiggahetvā.",
  "tika-vin02t:318_6": "Teneva “yāvakālikena yāvajīvikasaṃsagge doso natthī”ti vuttaṃ.",
  "tika-vin02t:318_7": "Sace pana purimadivase paṭiggahetvā ṭhapitā hoti,",
  "tika-vin02t:318_8": "sāmisena mukhena tassā vaṭṭiyā dhūmaṃ pivituṃ na vaṭṭati.",
  "tika-vin02t:318_9": "Samuddodakenāti appaṭiggahitasamuddodakena.",
  "tika-vin02t:318_10": "Yasmā katakaṭṭhi udakaṃ pasādetvā visuṃ tiṭṭhati,",
  "tika-vin02t:318_11": "tasmā “abbohārika”nti vuttaṃ.",
  "tika-vin02t:318_12": "Laggatīti mukhe hatthe ca udake sukkhe setavaṇṇaṃ dassentaṃ laggati.",
  "tika-vin02t:318_13": "Pānīyaṃ gahetvāti attanoyeva atthāya gahetvā.",
  "tika-vin02t:318_14": "Sace pana pītāvasesaṃ tattheva ākirissāmīti gaṇhāti,",
  "tika-vin02t:318_15": "puna paṭiggahaṇakiccaṃ natthi.",
  "tika-vin02t:318_16": "Vikkhambhetvāti viyūhitvā,",
  "tika-vin02t:318_17": "apanetvāti attho.",
  "tika-vin02t:319_0": "Mahābhūtesūti sarīranissitesu mahābhūtesu.",
  "tika-vin02t:319_1": "Patatīti vicchinditvā patati.",
  "tika-vin02t:319_2": "Vicchinditvā patitameva hi paṭiggahetabbaṃ,",
  "tika-vin02t:319_3": "na itaraṃ.",
  "tika-vin02t:319_4": "Alladāruṃ rukkhato chinditvāpi kātuṃ vaṭṭatīti ettha mattikatthāya pathaviṃ khaṇitumpi vaṭṭatīti veditabbaṃ.",
  "tika-vin02t:319_5": "Sappadaṭṭhakkhaṇeyeva vaṭṭatīti asati kappiyakārake sāmaṃ gahetvā paribhuñjituṃ vaṭṭati,",
  "tika-vin02t:319_6": "aññadā paṭiggahāpetvā paribhuñjitabbaṃ.",
  "tika-vin02t:319_7": "Sesamettha uttānameva.",
  "tika-vin02t:319_8": "Appaṭiggahitatā,",
  "tika-vin02t:319_9": "ananuññātatā,",
  "tika-vin02t:319_10": "dhūmādiabbohārikābhāvo,",
  "tika-vin02t:319_11": "ajjhoharaṇanti imāni panettha cattāri aṅgāni.",
  "tika-vin02t:320_0": "Dantaponasikkhāpadavaṇṇanā niṭṭhitā.",
  "tika-vin02t:321_0": "Niṭṭhito bhojanavaggo catuttho.",
  "tika-vin02t:322_0": "5. Acelakavaggo",
  "tika-vin02t:323_0": "1. Acelakasikkhāpadavaṇṇanā",
  "tika-vin02t:324_0": "273.",
  "tika-vin02t:324_1": "Acelakavaggassa paṭhamasikkhāpade tesanti titthiyānaṃ.",
  "tika-vin02t:324_2": "Tatthāti bhājane.",
  "tika-vin02t:324_3": "Itoti pattato.",
  "tika-vin02t:324_4": "Sace titthiyo vadatīti “paṭhamameva maṃ sandhāya abhiharitvā ṭhapitaṃ mayhaṃ santakaṃ hoti,",
  "tika-vin02t:324_5": "imasmiṃ bhājane ākirathā”ti vadati, vaṭṭati.",
  "tika-vin02t:324_6": "Sesamettha uttānameva.",
  "tika-vin02t:324_7": "Aññatitthiyatā,",
  "tika-vin02t:324_8": "ajjhoharaṇīyatā,",
  "tika-vin02t:324_9": "ajjhoharaṇatthāya sahatthā anikkhittabhājane dānanti imāni panettha tīṇi aṅgāni.",
  "tika-vin02t:325_0": "Acelakasikkhāpadavaṇṇanā niṭṭhitā.",
  "tika-vin02t:326_0": "2. Uyyojanasikkhāpadavaṇṇanā",
  "tika-vin02t:327_0": "274.",
  "tika-vin02t:327_1": "Dutiyaṃ uttānatthameva.",
  "tika-vin02t:327_2": "Anācāraṃ ācaritukāmatā,",
  "tika-vin02t:327_3": "tadatthameva upasampannassa uyyojanā,",
  "tika-vin02t:327_4": "evaṃ uyyojentassa upacārātikkamoti imāni panettha tīṇi aṅgāni.",
  "tika-vin02t:328_0": "Uyyojanasikkhāpadavaṇṇanā niṭṭhitā.",
  "tika-vin02t:329_0": "3. Sabhojanasikkhāpadavaṇṇanā",
  "tika-vin02t:330_0": "280.",
  "tika-vin02t:330_1": "Tatiye piṭṭhasaṅghāṭoti dvārabāhāyetaṃ adhivacanaṃ.",
  "tika-vin02t:330_2": "Khuddakaṃ nāma sayanigharaṃ vitthārato pañcahatthappamāṇaṃ hoti,",
  "tika-vin02t:330_3": "tassa ca majjhimaṭṭhānaṃ piṭṭhasaṅghāṭato aḍḍhateyyahatthappamāṇameva hoti,",
  "tika-vin02t:330_4": "tasmā tādise sayanighare piṭṭhasaṅghāṭato hatthapāsaṃ vijahitvā nisinno piṭṭhivaṃsaṃ atikkamitvā nisinno nāma hoti.",
  "tika-vin02t:330_5": "Evaṃ nisinno ca majjhaṃ atikkamitvā nisinno nāma hotīti āha “iminā majjhātikkamaṃ dassetī”ti.",
  "tika-vin02t:330_6": "Yathā vā tathā vā katassāti piṭṭhivaṃsaṃ āropetvā vā anāropetvā vā katassa.",
  "tika-vin02t:330_7": "Sacittakanti anupavisitvā nisīdanacittena sacittakaṃ.",
  "tika-vin02t:330_8": "Sesamettha uttānameva.",
  "tika-vin02t:330_9": "Pariyuṭṭhitarāgajāyampatikānaṃ sannihitatā,",
  "tika-vin02t:330_10": "sayanigharatā,",
  "tika-vin02t:330_11": "dutiyassa bhikkhuno abhāvo,",
  "tika-vin02t:330_12": "anupakhajja nisīdananti imāni panettha cattāri aṅgāni.",
  "tika-vin02t:331_0": "Sabhojanasikkhāpadavaṇṇanā niṭṭhitā.",
  "tika-vin02t:332_0": "284-289. Catutthapañcamesu natthi kiñci vattabbaṃ.",
  "tika-vin02t:333_0": "6. Cārittasikkhāpadavaṇṇanā",
  "tika-vin02t:334_0": "298.",
  "tika-vin02t:334_1": "Chaṭṭhe pakativacanenāti ettha yaṃ dvādasahatthabbhantare ṭhitena sotuṃ sakkā bhaveyya,",
  "tika-vin02t:334_2": "taṃ pakativacanaṃ nāma.",
  "tika-vin02t:334_3": "Āpucchitabboti “ahaṃ itthannāmassa gharaṃ gacchāmī”ti vā “cārittaṃ āpajjāmī”ti vā īdisena vacanena āpucchitabbo.",
  "tika-vin02t:334_4": "Sesamettha uttānameva.",
  "tika-vin02t:334_5": "Pañcannaṃ bhojanānaṃ aññatarena nimantanasādiyanaṃ,",
  "tika-vin02t:334_6": "santaṃ bhikkhuṃ anāpucchanā,",
  "tika-vin02t:334_7": "bhattiyagharato aññagharappavesanaṃ,",
  "tika-vin02t:334_8": "majjhanhikānatikkamo,",
  "tika-vin02t:334_9": "samayassa vā āpadānaṃ vā abhāvoti imāni panettha pañca aṅgāni.",
  "tika-vin02t:335_0": "Cārittasikkhāpadavaṇṇanā niṭṭhitā.",
  "tika-vin02t:336_0": "7. Mahānāmasikkhāpadavaṇṇanā",
  "tika-vin02t:337_0": "303.",
  "tika-vin02t:337_1": "Sattame mahānāmo nāmāti anuruddhattherassa bhātā bhagavato cūḷapitu putto.",
  "tika-vin02t:337_2": "Suddhodano sakkodano sukkodano dhotodano amitodanoti ime hi pañca janā bhātaro.",
  "tika-vin02t:337_3": "Amitā nāma devī tesaṃ bhaginī,",
  "tika-vin02t:337_4": "tissatthero tassā putto.",
  "tika-vin02t:337_5": "Tathāgato ca nandatthero ca suddhodanassa puttā,",
  "tika-vin02t:337_6": "mahānāmo ca anuruddhatthero ca sukkodanassa,",
  "tika-vin02t:337_7": "ānandatthero amitodanassa.",
  "tika-vin02t:337_8": "So bhagavato kaniṭṭho,",
  "tika-vin02t:337_9": "mahānāmo mahallakataro sakadāgāmī ariyasāvako.",
  "tika-vin02t:337_10": "Tena vuttaṃ “mahānāmo nāma…pe…",
  "tika-vin02t:337_11": "ariyasāvako”ti.",
  "tika-vin02t:338_0": "305- 306.",
  "tika-vin02t:338_1": "Pāḷiyaṃ ajjaṇhoti ajja ekadivasanti attho,",
  "tika-vin02t:338_2": "“ajjano”ti vā attho gahetabbo,",
  "tika-vin02t:338_3": "no amhākaṃ.",
  "tika-vin02t:338_4": "Kālaṃ āharissathāti sve harissatha.",
  "tika-vin02t:338_5": "Tato ce uttari sādiyeyyāti sace tattha rattīhi vā bhesajjehi vā paricchedo kato hoti “ettakāyeva vā rattiyo ettakāni vā bhesajjāni viññāpetabbānī”ti,",
  "tika-vin02t:338_6": "tato rattipariyantato vā bhesajjapariyantato vā uttari viññāpento sādiyeyya.",
  "tika-vin02t:338_7": "“Imehi tayā bhesajjehi pavāritamha,",
  "tika-vin02t:338_8": "amhākañca imināva bhesajjena attho”ti ācikkhitvā viññāpetumpi gilānova labhati.",
  "tika-vin02t:339_0": "310.",
  "tika-vin02t:339_1": "Yasmā saṅghapavāraṇāyamevāyaṃ vidhi,",
  "tika-vin02t:339_2": "tasmā “ye attano puggalikāya pavāraṇāya pavāritā”ti vuttaṃ.",
  "tika-vin02t:339_3": "Sesaṃ uttānameva.",
  "tika-vin02t:339_4": "Saṅghapavāraṇatā,",
  "tika-vin02t:339_5": "bhesajjaviññatti,",
  "tika-vin02t:339_6": "agilānatā,",
  "tika-vin02t:339_7": "pariyantātikkamoti imāni panettha cattāri aṅgāni.",
  "tika-vin02t:340_0": "Mahānāmasikkhāpadavaṇṇanā niṭṭhitā.",
  "tika-vin02t:341_0": "8. Uyyuttasenāsikkhāpadavaṇṇanā",
  "tika-vin02t:342_0": "311.",
  "tika-vin02t:342_1": "Aṭṭhamaṃ uttānatthameva.",
  "tika-vin02t:342_2": "Uyyuttasenā,",
  "tika-vin02t:342_3": "dassanatthāya gamanaṃ,",
  "tika-vin02t:342_4": "anuññātokāsato aññatra dassanaṃ,",
  "tika-vin02t:342_5": "tathārūpapaccayassa āpadāya vā abhāvoti imāni panettha cattāri aṅgāni.",
  "tika-vin02t:343_0": "Uyyuttasenāsikkhāpadavaṇṇanā niṭṭhitā.",
  "tika-vin02t:344_0": "9. Senāvāsasikkhāpadavaṇṇanā",
  "tika-vin02t:345_0": "317.",
  "tika-vin02t:345_1": "Navamasikkhāpadampi uttānameva.",
  "tika-vin02t:345_2": "Tirattātikkamo,",
  "tika-vin02t:345_3": "senāya sūriyassa atthaṅgamo,",
  "tika-vin02t:345_4": "gilānatādīnaṃ abhāvoti imāni panettha tīṇi aṅgāni.",
  "tika-vin02t:346_0": "Senāvāsasikkhāpadavaṇṇanā niṭṭhitā.",
  "tika-vin02t:347_0": "10. Uyyodhikasikkhāpadavaṇṇanā",
  "tika-vin02t:348_0": "322.",
  "tika-vin02t:348_1": "Dasame kati te lakkhāni laddhānīti tava sarappahārassa lakkhaṇabhūtā kittakā janā tayā laddhāti attho,",
  "tika-vin02t:348_2": "kittakā tayā viddhāti vuttaṃ hoti.",
  "tika-vin02t:348_3": "Sesamettha uttānameva.",
  "tika-vin02t:348_4": "Uyyodhikādidassanatthāya gamanaṃ,",
  "tika-vin02t:348_5": "anuññātokāsato aññatra dassanaṃ,",
  "tika-vin02t:348_6": "tathārūpapaccayassa āpadāya vā abhāvoti imāni panettha tīṇi aṅgāni.",
  "tika-vin02t:349_0": "Uyyodhikasikkhāpadavaṇṇanā niṭṭhitā.",
  "tika-vin02t:350_0": "Niṭṭhito acelakavaggo pañcamo.",
  "tika-vin02t:351_0": "6. Surāpānavaggo",
  "tika-vin02t:352_0": "1. Surāpānasikkhāpadavaṇṇanā",
  "tika-vin02t:353_0": "326- 328.",
  "tika-vin02t:353_1": "Surāpānavaggassa paṭhamasikkhāpade vatiyāti gāmaparikkhepavatiyā.",
  "tika-vin02t:353_2": "Pāḷiyaṃ piṭṭhasurādīsu piṭṭhaṃ bhājane pakkhipitvā tajjaṃ udakaṃ datvā madditvā katā piṭṭhasurā.",
  "tika-vin02t:353_3": "Evaṃ pūve odane ca bhājane pakkhipitvā tajjaṃ udakaṃ datvā madditvā katā pūvasurā odanasurāti ca vuccati.",
  "tika-vin02t:353_4": "“Kiṇṇā”ti pana tassā surāya bījaṃ vuccati.",
  "tika-vin02t:353_5": "Ye surāmodakātipi vuccanti,",
  "tika-vin02t:353_6": "te pakkhipitvā katā kiṇṇapakkhittā.",
  "tika-vin02t:353_7": "Harītakīsāsapādinānāsambhārehi saṃyojitā sambhārasaṃyuttā.",
  "tika-vin02t:354_0": "Madhukatālanāḷikerādipuppharaso ciraparivāsito pupphāsavo.",
  "tika-vin02t:354_1": "Panasādiphalaraso phalāsavo.",
  "tika-vin02t:354_2": "Muddikāraso madhvāsavo.",
  "tika-vin02t:354_3": "Ucchuraso guḷāsavo.",
  "tika-vin02t:354_4": "Harītakāmalakakaṭukabhaṇḍādinānāsambhārānaṃ raso ciraparivāsito sambhārasaṃyutto.",
  "tika-vin02t:354_5": "Bījato paṭṭhāyāti sambhāre paṭiyādetvā cāṭiyaṃ pakkhittakālato,",
  "tika-vin02t:354_6": "tālanāḷikerādīnaṃ puppharasassa gahitaabhinavakālatoyeva ca paṭṭhāya.",
  "tika-vin02t:355_0": "329.",
  "tika-vin02t:355_1": "Loṇasovīrakaṃ suttañca anekehi bhesajjehi abhisaṅkhato amajjabhūto āsavaviseso.",
  "tika-vin02t:355_2": "Vāsaggāhāpanatthanti sugandhibhāvaggāhāpanatthaṃ.",
  "tika-vin02t:355_3": "Acittakaṃ lokavajjanti ettha yaṃ vattabbaṃ,",
  "tika-vin02t:355_4": "taṃ paṭhamapārājikavaṇṇanāyaṃ vuttanayena veditabbaṃ.",
  "tika-vin02t:355_5": "Sesamettha uttānameva.",
  "tika-vin02t:355_6": "Majjabhāvo,",
  "tika-vin02t:355_7": "tassa pānañcāti imāni panettha dve aṅgāni.",
  "tika-vin02t:356_0": "Surāpānasikkhāpadavaṇṇanā niṭṭhitā.",
  "tika-vin02t:357_0": "2. Aṅgulipatodakasikkhāpadavaṇṇanā",
  "tika-vin02t:358_0": "330.",
  "tika-vin02t:358_1": "Dutiye bhikkhunīpi anupasampannaṭṭhāne ṭhitāti ettha bhikkhupi bhikkhuniyā anupasampannaṭṭhāne ṭhitoti veditabbo.",
  "tika-vin02t:358_2": "Sesamettha uttānameva.",
  "tika-vin02t:358_3": "Hasādhippāyatā,",
  "tika-vin02t:358_4": "upasampannassa kāyena kāyāmasananti imāni panettha dve aṅgāni.",
  "tika-vin02t:359_0": "Aṅgulipatodakasikkhāpadavaṇṇanā niṭṭhitā.",
  "tika-vin02t:360_0": "3. Hasadhammasikkhāpadavaṇṇanā",
  "tika-vin02t:361_0": "335. Tatiyaṃ uttānatthameva. Uparigopphakatā, hasādhippāyena kīḷananti imāni panettha dve aṅgāni.",
  "tika-vin02t:362_0": "Hasadhammasikkhāpadavaṇṇanā niṭṭhitā.",
  "tika-vin02t:363_0": "4. Anādariyasikkhāpadavaṇṇanā",
  "tika-vin02t:364_0": "344.",
  "tika-vin02t:364_1": "Catutthe gārayho ācariyuggaho na gahetabboti yasmā ucchuraso sattāhakāliko,",
  "tika-vin02t:364_2": "tassa kasaṭo yāvajīviko,",
  "tika-vin02t:364_3": "dvinnaṃyeva samavāyo ucchuyaṭṭhi,",
  "tika-vin02t:364_4": "tasmā vikāle ucchuyaṭṭhiṃ khādituṃ vaṭṭati guḷaharītakaṃ viyāti evamādiko gārayhācariyavādo na gahetabbo.",
  "tika-vin02t:364_5": "Lokavajje ācariyuggaho na vaṭṭatīti lokavajjasikkhāpade āpattiṭṭhāne yo ācariyavādo,",
  "tika-vin02t:364_6": "so na gahetabbo,",
  "tika-vin02t:364_7": "lokavajjaṃ atikkamitvā “idaṃ amhākaṃ ācariyuggaho”ti vadantassa uggaho na vaṭṭatīti adhippāyo.",
  "tika-vin02t:364_8": "Suttānulomaṃ nāma aṭṭhakathā.",
  "tika-vin02t:364_9": "Paveṇiyā āgatasamodhānaṃ gacchatīti “paveṇiyā āgato ācariyuggahova gahetabbo”ti evaṃ vutte mahāaṭṭhakathāvādeyeva saṅgahaṃ gacchatīti adhippāyo.",
  "tika-vin02t:364_10": "Sesamettha uttānameva.",
  "tika-vin02t:364_11": "Upasampannassa paññattena vacanaṃ,",
  "tika-vin02t:364_12": "anādariyakaraṇanti imāni panettha dve aṅgāni.",
  "tika-vin02t:365_0": "Anādariyasikkhāpadavaṇṇanā niṭṭhitā.",
  "tika-vin02t:366_0": "5. Bhiṃsāpanasikkhāpadavaṇṇanā",
  "tika-vin02t:367_0": "345.",
  "tika-vin02t:367_1": "Pañcamaṃ uttānatthameva.",
  "tika-vin02t:367_2": "Upasampannatā,",
  "tika-vin02t:367_3": "tassa dassanasavanavisaye bhiṃsāpetukāmatāya vāyamananti imāni panettha dve aṅgāni.",
  "tika-vin02t:368_0": "Bhiṃsāpanasikkhāpadavaṇṇanā niṭṭhitā.",
  "tika-vin02t:369_0": "6. Jotisikkhāpadavaṇṇanā",
  "tika-vin02t:370_0": "350.",
  "tika-vin02t:370_1": "Chaṭṭhe bhaggā nāma janapadino rājakumārā,",
  "tika-vin02t:370_2": "tesaṃ nivāso ekopi janapado ruḷhīsaddena “bhaggā”ti vuccati.",
  "tika-vin02t:370_3": "Tena vuttaṃ “bhaggāti janapadassa nāma”nti.",
  "tika-vin02t:370_4": "Susumāragireti evaṃnāmake nagare.",
  "tika-vin02t:370_5": "Tassa kira nagarassa māpanatthaṃ vatthuvijjācariyena nagaraṭṭhānassa pariggaṇhanadivase avidūre susumāro saddamakāsi giraṃ nicchāresi.",
  "tika-vin02t:370_6": "Atha anantarāyena nagare māpite tameva susumāragiraṇaṃ subhanimittaṃ katvā susumāragiraṃtvevassa nāmaṃ akaṃsu.",
  "tika-vin02t:370_7": "Keci pana “susumārasaṇṭhānattā susumāro nāma eko giri,",
  "tika-vin02t:370_8": "so tassa nagarassa samīpe,",
  "tika-vin02t:370_9": "tasmā taṃ susumāragiri etassa atthīti ‘susumāragirī’ti vuccatī”ti vadanti.",
  "tika-vin02t:370_10": "Tathā vā hotu aññathā vā,",
  "tika-vin02t:370_11": "nāmametaṃ tassa nagarassāti āha “susumāragiranti nagarassa nāma”nti.",
  "tika-vin02t:370_12": "Bhesakaḷāti ghampaṇḍanāmako gacchaviseso.",
  "tika-vin02t:370_13": "Keci “setarukkho”tipi vadanti.",
  "tika-vin02t:370_14": "Tesaṃ bahulatāya pana taṃ vanaṃ bhesakaḷāvanantveva paññāyittha.",
  "tika-vin02t:370_15": "“Bhesagaḷāvane”tipi pāṭho.",
  "tika-vin02t:370_16": "“Bheso nāma eko yakkho ayuttakārī,",
  "tika-vin02t:370_17": "tassa tato gaḷitaṭṭhānatāya taṃ vanaṃ bhesagaḷāvanaṃ nāma jāta”nti hi keci.",
  "tika-vin02t:371_0": "352.",
  "tika-vin02t:371_1": "Jotikaraṇeti aggikaraṇe.",
  "tika-vin02t:371_2": "Sesamettha uttānameva.",
  "tika-vin02t:371_3": "Agilānatā,",
  "tika-vin02t:371_4": "anuññātakaraṇābhāvo,",
  "tika-vin02t:371_5": "visibbetukāmatā,",
  "tika-vin02t:371_6": "samādahananti imāni panettha cattāri aṅgāni.",
  "tika-vin02t:372_0": "Jotisikkhāpadavaṇṇanā niṭṭhitā.",
  "tika-vin02t:373_0": "7. Nahānasikkhāpadavaṇṇanā",
  "tika-vin02t:374_0": "357.",
  "tika-vin02t:374_1": "Sattamasikkhāpadassa pāḷiyaṃ asambhinnenāti amakkhitena,",
  "tika-vin02t:374_2": "anaṭṭhenāti attho.",
  "tika-vin02t:374_3": "Orenaddhamāsaṃ nahāyeyyāti nahātadivasato paṭṭhāya addhamāse aparipuṇṇe nahāyeyya.",
  "tika-vin02t:374_4": "Sesamettha uttānameva.",
  "tika-vin02t:374_5": "Majjhimadeso,",
  "tika-vin02t:374_6": "ūnakaddhamāse nahānaṃ,",
  "tika-vin02t:374_7": "samayānaṃ vā nadīpāragamanassa vā āpadānaṃ vā abhāvoti imāni panettha tīṇi aṅgāni.",
  "tika-vin02t:375_0": "Nahānasikkhāpadavaṇṇanā niṭṭhitā.",
  "tika-vin02t:376_0": "8. Dubbaṇṇakaraṇasikkhāpadavaṇṇanā",
  "tika-vin02t:377_0": "368.",
  "tika-vin02t:377_1": "Aṭṭhame “cammakāranīlaṃ nāma pakatinīla”nti tīsupi gaṇṭhipadesu vuttaṃ.",
  "tika-vin02t:377_2": "Gaṇṭhipade pana “cammakārā udake tipumalaṃ ayagūthañca pakkhipitvā cammaṃ kāḷaṃ karonti,",
  "tika-vin02t:377_3": "taṃ cammakāranīla”nti vuttaṃ.",
  "tika-vin02t:377_4": "Sesamettha uttānameva.",
  "tika-vin02t:377_5": "Vuttappakārassa cīvarassa akatakappatā,",
  "tika-vin02t:377_6": "anaṭṭhacīvarāditā,",
  "tika-vin02t:377_7": "nivāsanaṃ vā pārupanaṃ vāti imāni panettha tīṇi aṅgāni.",
  "tika-vin02t:378_0": "Dubbaṇṇakaraṇasikkhāpadavaṇṇanā niṭṭhitā.",
  "tika-vin02t:379_0": "9. Vikappanasikkhāpadavaṇṇanā",
  "tika-vin02t:380_0": "374.",
  "tika-vin02t:380_1": "Navame apaccuddhāraṇanti “mayhaṃ santakaṃ paribhuñja vā vissajjehi vā”tiādinā akatapaccuddhāraṃ.",
  "tika-vin02t:380_2": "Yena vinayakammaṃ katanti yena saddhiṃ vinayakammaṃ kataṃ.",
  "tika-vin02t:380_3": "Tiṃsakavaṇṇanāyanti nissaggiyavaṇṇanāyaṃ.",
  "tika-vin02t:380_4": "Paribhogena kāyakammaṃ,",
  "tika-vin02t:380_5": "apaccuddhārāpanena vacīkammaṃ.",
  "tika-vin02t:380_6": "Sesamettha uttānameva.",
  "tika-vin02t:380_7": "Sāmaṃ vikappitassa apaccuddhāro,",
  "tika-vin02t:380_8": "vikappanupagacīvaratā,",
  "tika-vin02t:380_9": "paribhogoti imāni panettha tīṇi aṅgāni.",
  "tika-vin02t:381_0": "Vikappanasikkhāpadavaṇṇanā niṭṭhitā.",
  "tika-vin02t:382_0": "10. Cīvaraapanidhānasikkhāpadavaṇṇanā",
  "tika-vin02t:383_0": "377.",
  "tika-vin02t:383_1": "Dasamaṃ uttānatthameva.",
  "tika-vin02t:383_2": "Upasampannassa santakānaṃ pattādīnaṃ apanidhānaṃ,",
  "tika-vin02t:383_3": "vihesetukāmatā vā hasādhippāyatā vāti imāni panettha dve aṅgāni.",
  "tika-vin02t:384_0": "Cīvaraapanidhānasikkhāpadavaṇṇanā niṭṭhitā.",
  "tika-vin02t:385_0": "Niṭṭhito surāpānavaggo chaṭṭho.",
  "tika-vin02t:386_0": "7. Sappāṇakavaggo",
  "tika-vin02t:387_0": "1. Sañciccasikkhāpadavaṇṇanā",
  "tika-vin02t:388_0": "382.",
  "tika-vin02t:388_1": "Sappāṇakavaggassa paṭhamasikkhāpade usuṃ saraṃ assati khipatīti issāso,",
  "tika-vin02t:388_2": "dhanusippakusaloti āha “dhanuggahācariyo”ti.",
  "tika-vin02t:388_3": "Paṭisattuvidhamanatthaṃ dhanuṃ gaṇhantīti dhanuggahā,",
  "tika-vin02t:388_4": "tesaṃ ācariyo dhanuggahācariyo.",
  "tika-vin02t:388_5": "Appamattena vattaṃ kātabbanti yathā te pāṇā na maranti,",
  "tika-vin02t:388_6": "evaṃ sūpaṭṭhitassatinā senāsane vattaṃ kātabbaṃ.",
  "tika-vin02t:388_7": "Sesamettha uttānameva.",
  "tika-vin02t:388_8": "Aṅgānipi manussaviggahe vuttanayena veditabbānīti.",
  "tika-vin02t:389_0": "Sañciccasikkhāpadavaṇṇanā niṭṭhitā.",
  "tika-vin02t:390_0": "2. Sappāṇakasikkhāpadavaṇṇanā",
  "tika-vin02t:391_0": "387.",
  "tika-vin02t:391_1": "Dutiye udakasaṇṭhānakappadeseti yattha bhūmibhāge udakaṃ nikkhittaṃ santiṭṭhati,",
  "tika-vin02t:391_2": "na sahasā parikkhayaṃ gacchati,",
  "tika-vin02t:391_3": "tādise padese.",
  "tika-vin02t:391_4": "Sesamettha uttānameva.",
  "tika-vin02t:391_5": "Aṅgāni siñcanasikkhāpade vuttanayāneva.",
  "tika-vin02t:392_0": "Sappāṇakasikkhāpadavaṇṇanā niṭṭhitā.",
  "tika-vin02t:393_0": "3. Ukkoṭanasikkhāpadavaṇṇanā",
  "tika-vin02t:394_0": "392.",
  "tika-vin02t:394_1": "Tatiye yathāpatiṭṭhitabhāvena patiṭṭhātuṃ na dentīti tesaṃ pavattiākāradassanatthaṃ vuttaṃ.",
  "tika-vin02t:394_2": "Yaṃ pana dhammena adhikaraṇaṃ nihataṃ,",
  "tika-vin02t:394_3": "taṃ sunihatameva.",
  "tika-vin02t:394_4": "Sace vippakate kamme paṭikkosati,",
  "tika-vin02t:394_5": "taṃ saññāpetvāva kātabbaṃ.",
  "tika-vin02t:394_6": "Itarathā kammañca kuppati,",
  "tika-vin02t:394_7": "kārakānañca āpatti.",
  "tika-vin02t:394_8": "Sesamettha uttānameva.",
  "tika-vin02t:394_9": "Yathādhammaṃ nihatabhāvo, jānanā,",
  "tika-vin02t:394_10": "ukkoṭanāti imāni panettha tīṇi aṅgāni.",
  "tika-vin02t:395_0": "Ukkoṭanasikkhāpadavaṇṇanā niṭṭhitā.",
  "tika-vin02t:396_0": "4. Duṭṭhullasikkhāpadavaṇṇanā",
  "tika-vin02t:397_0": "399.",
  "tika-vin02t:397_1": "Catutthe tassevāti yo āpanno, tasseva.",
  "tika-vin02t:397_2": "Ārocetīti paṭicchādanatthameva mā kassaci ārocesīti vadati.",
  "tika-vin02t:397_3": "Vatthupuggaloti āpannapuggalo.",
  "tika-vin02t:397_4": "Yenassa ārocitanti yena dutiyena assa tatiyassa ārocitaṃ.",
  "tika-vin02t:397_5": "Koṭi chinnā hotīti yasmā paṭicchādanapaccayā āpattiṃ āpajjitvāva dutiyena tatiyassa ārocitaṃ,",
  "tika-vin02t:397_6": "tasmā tappaccayā puna tena āpajjitabbāpattiyā abhāvato āpattiyā koṭi chinnā nāma hoti.",
  "tika-vin02t:398_0": "400.",
  "tika-vin02t:398_1": "“Anupasampannassa sukkavissaṭṭhi ca kāyasaṃsaggo cāti ayaṃ duṭṭhullaajjhācāro nāmā”ti idaṃ duṭṭhullārocanasikkhāpadaṭṭhakathāya na sameti.",
  "tika-vin02t:398_2": "Vuttañhi tattha “anupasampannassa duṭṭhullaṃ vā aduṭṭhullaṃ vā ajjhācāranti ettha ādito pañca sikkhāpadāni duṭṭhullo nāma ajjhācāro,",
  "tika-vin02t:398_3": "sesāni aduṭṭhullo,",
  "tika-vin02t:398_4": "sukkavissaṭṭhikāyasaṃsaggaduṭṭhullaattakāmā panassa ajjhācāro nāmā”ti.",
  "tika-vin02t:398_5": "“Ārocane anupasampannassa duṭṭhullaṃ aññathā adhippetaṃ,",
  "tika-vin02t:398_6": "paṭicchādane aññathā”ti etthāpi visesakāraṇaṃ na dissati,",
  "tika-vin02t:398_7": "tasmā aṭṭhakathāya pubbenāparaṃ na sameti.",
  "tika-vin02t:398_8": "Avirodhaṃ icchantena pana vīmaṃsitabbamettha kāraṇaṃ.",
  "tika-vin02t:398_9": "Sesamettha uttānameva.",
  "tika-vin02t:398_10": "Upasampannassa duṭṭhullāpattijānanaṃ,",
  "tika-vin02t:398_11": "paṭicchādetukāmatāya nārocessāmīti dhuranikkhepoti imāni panettha dve aṅgāni.",
  "tika-vin02t:399_0": "Duṭṭhullasikkhāpadavaṇṇanā niṭṭhitā.",
  "tika-vin02t:400_0": "5. Ūnavīsativassasikkhāpadavaṇṇanā",
  "tika-vin02t:401_0": "402.",
  "tika-vin02t:401_1": "Pañcame rūpasuttanti heraññikānaṃ suttaṃ.",
  "tika-vin02t:401_2": "Duruttānanti akkosavasena duruttānaṃ,",
  "tika-vin02t:401_3": "duruttattāyeva durāgatānaṃ.",
  "tika-vin02t:401_4": "Vacanapathānanti ettha vacanameva tadatthaṃ ñātukāmānaṃ ñāpetukāmānañca pathoti vacanapatho.",
  "tika-vin02t:401_5": "Dukkhamānanti dukkhena khamitabbānaṃ.",
  "tika-vin02t:402_0": "404.",
  "tika-vin02t:402_1": "Gabbhe sayitakālena saddhiṃ vīsatimaṃ vassaṃ assāti gabbhavīso.",
  "tika-vin02t:402_2": "Hāyanavaḍḍhananti gabbhamāsesu adhikesu uttarihāyanaṃ,",
  "tika-vin02t:402_3": "ūnesu vaḍḍhananti veditabbaṃ.",
  "tika-vin02t:402_4": "Ekūnavīsativassanti dvādasamāse mātukucchismiṃ vasitvā mahāpavāraṇāya jātakālato paṭṭhāya ekūnavīsativassaṃ.",
  "tika-vin02t:402_5": "Pāṭipadadivaseti pacchimikāya vassūpagamanadivase.",
  "tika-vin02t:402_6": "“Tiṃsarattidivo māso”ti vacanato “cattāro māsā parihāyantī”ti vuttaṃ.",
  "tika-vin02t:402_7": "Vassaṃ ukkaḍḍhantīti vassaṃ uddhaṃ kaḍḍhanti,",
  "tika-vin02t:402_8": "tatiye saṃvacchare ekamāsaṃ adhikamāsavasena pariccajantā vassaṃ uddhaṃ kaḍḍhantīti attho,",
  "tika-vin02t:402_9": "tasmā tatiyo saṃvaccharo terasamāsiko hoti,",
  "tika-vin02t:402_10": "saṃvaccharassa pana dvādasamāsikattā aṭṭhārasasu vassesu adhikamāse visuṃ gahetvā “cha māsā vaḍḍhantī”ti vuttaṃ.",
  "tika-vin02t:402_11": "Tatoti chamāsato.",
  "tika-vin02t:402_12": "Nikkaṅkhā hutvāti adhikamāsehi saddhiṃ paripuṇṇavīsativassattā nibbematikā hutvā.",
  "tika-vin02t:402_13": "Yaṃ pana vuttaṃ tīsu gaṇṭhipadesu “aṭṭhārasannaṃyeva vassānaṃ adhikamāse gahetvā gaṇitattā sesavassadvayassapi adhikāni divasāni honteva,",
  "tika-vin02t:402_14": "tāni adhikadivasāni sandhāya ‘nikkaṅkhā hutvā’ti vutta”nti,",
  "tika-vin02t:402_15": "taṃ na gahetabbaṃ.",
  "tika-vin02t:402_16": "Na hi dvīsu vassesu adhikadivasāni nāma visuṃ upalabbhanti tatiye vasse vassukkaḍḍhanavasena adhikamāse pariccatteyeva atirekamāsasambhavato.",
  "tika-vin02t:402_17": "Tasmā dvīsu vassesu atirekadivasāni nāma visuṃ na sambhavanti.",
  "tika-vin02t:403_0": "Nanu ca “te dve māse gahetvā vīsativassāni paripuṇṇāni hontī”ti kasmā vuttaṃ,",
  "tika-vin02t:403_1": "ekūnavīsativassamhi puna aparasmiṃ vasse pakkhitte vīsativassāni paripuṇṇāni hontīti āha “ettha pana…pe…",
  "tika-vin02t:403_2": "vutta”nti.",
  "tika-vin02t:403_3": "Anekatthattā nipātānaṃ pana- saddo hi-",
  "tika-vin02t:403_4": "saddatthe,",
  "tika-vin02t:403_5": "ettha hīti vuttaṃ hoti.",
  "tika-vin02t:403_6": "Idañhi vuttassevatthassa samatthanavasena vuttaṃ.",
  "tika-vin02t:403_7": "Iminā ca imaṃ dīpeti “yaṃ vuttaṃ ‘ekūnavīsativassaṃ sāmaṇeraṃ nikkhamanīyapuṇṇamāsiṃ atikkamma pāṭipadadivase upasampādentī’ti,",
  "tika-vin02t:403_8": "tattha gabbhamāsepi aggahetvā dvīhi māsehi aparipuṇṇavīsativassaṃ sandhāya ‘ekūnavīsativassa’nti vuttaṃ,",
  "tika-vin02t:403_9": "tasmā adhikamāsesu dvīsu gahitesu vīsativassāni paripuṇṇāni nāma hontī”ti.",
  "tika-vin02t:403_10": "Tasmāti yasmā gabbhamāsāpi gaṇanūpagā honti, tasmā.",
  "tika-vin02t:403_11": "Ekavīsativasso hotīti jātadivasato paṭṭhāya vīsativasso samāno gabbhamāsehi saddhiṃ ekavīsativasso hoti.",
  "tika-vin02t:404_0": "406.",
  "tika-vin02t:404_1": "Aññaṃ upasampādetīti upajjhāyo kammavācācariyo vā hutvā upasampādeti.",
  "tika-vin02t:404_2": "Sesamettha uttānameva.",
  "tika-vin02t:404_3": "Ūnavīsativassatā,",
  "tika-vin02t:404_4": "ūnakasaññitā,",
  "tika-vin02t:404_5": "upasampādananti imāni panettha tīṇi aṅgāni.",
  "tika-vin02t:405_0": "Ūnavīsativassasikkhāpadavaṇṇanā niṭṭhitā.",
  "tika-vin02t:406_0": "6. Theyyasatthasikkhāpadavaṇṇanā",
  "tika-vin02t:407_0": "407.",
  "tika-vin02t:407_1": "Chaṭṭhasikkhāpadaṃ uttānatthameva.",
  "tika-vin02t:407_2": "Theyyasatthakabhāvo, jānanaṃ,",
  "tika-vin02t:407_3": "saṃvidhānaṃ,",
  "tika-vin02t:407_4": "avisaṅketena gamananti imāni panettha cattāri aṅgāni.",
  "tika-vin02t:408_0": "Theyyasatthasikkhāpadavaṇṇanā niṭṭhitā.",
  "tika-vin02t:409_0": "412. Sattame natthi kiñci vattabbaṃ.",
  "tika-vin02t:410_0": "8. Ariṭṭhasikkhāpadavaṇṇanā",
  "tika-vin02t:411_0": "417.",
  "tika-vin02t:411_1": "Aṭṭhame bādhayiṃsūti haniṃsu.",
  "tika-vin02t:411_2": "Taṃtaṃsampattiyā vibandhanavasena sattasantānassa antare vemajjhe eti āgacchatīti antarāyo,",
  "tika-vin02t:411_3": "diṭṭhadhammikādianattho.",
  "tika-vin02t:411_4": "Anatikkamanaṭṭhena tasmiṃ antarāye niyuttā,",
  "tika-vin02t:411_5": "antarāyaṃ vā phalaṃ arahanti,",
  "tika-vin02t:411_6": "antarāyassa vā karaṇasīlāti antarāyikā.",
  "tika-vin02t:411_7": "Tenāha “antarāyaṃ karontīti antarāyikā”ti.",
  "tika-vin02t:411_8": "Ānantariyadhammāti ānantarikasabhāvā cetanādhammā.",
  "tika-vin02t:411_9": "Tatrāyaṃ vacanattho –",
  "tika-vin02t:411_10": "cutianantaraphalaṃ anantaraṃ nāma,",
  "tika-vin02t:411_11": "tasmiṃ anantare niyuttā,",
  "tika-vin02t:411_12": "taṃnibbattanena anantarakaraṇasīlā,",
  "tika-vin02t:411_13": "anantarappayojanāti vā ānantarikā,",
  "tika-vin02t:411_14": "te eva ānantariyāti vuttā.",
  "tika-vin02t:411_15": "Kammāni eva antarāyikāti kammantarāyikā.",
  "tika-vin02t:411_16": "Mokkhasseva antarāyaṃ karoti,",
  "tika-vin02t:411_17": "na saggassāti micchācāralakkhaṇābhāvato vuttaṃ.",
  "tika-vin02t:411_18": "Na hi bhikkhuniyā dhammarakkhitabhāvo atthi.",
  "tika-vin02t:411_19": "Pākatikabhikkhunīvasena cetaṃ vuttaṃ.",
  "tika-vin02t:411_20": "Ariyāya pana pavattaṃ apāyasaṃvattanikameva,",
  "tika-vin02t:411_21": "nandamāṇavako cettha nidassanaṃ.",
  "tika-vin02t:411_22": "Ubhinnaṃ samānacchandatāvasena vā na saggantarāyikatā,",
  "tika-vin02t:411_23": "mokkhantarāyikatā pana mokkhatthāya paṭipattiyā vidūsanato.",
  "tika-vin02t:411_24": "Abhibhavitvā pana pavattiyaṃ saggantarāyikatāpi na sakkā nivāretunti.",
  "tika-vin02t:412_0": "Ahetukadiṭṭhiakiriyadiṭṭhinatthikadiṭṭhiyova niyatabhāvaṃ pattā niyatamicchādiṭṭhidhammā.",
  "tika-vin02t:412_1": "Paṭisandhidhammāti paṭisandhicittuppādamāha.",
  "tika-vin02t:412_2": "Paṇḍakādiggahaṇañcettha nidassanamattaṃ sabbāyapi ahetukapaṭisandhiyā vipākantarāyikabhāvato.",
  "tika-vin02t:412_3": "Yāhi ariye upavadati,",
  "tika-vin02t:412_4": "tā cetanā ariyūpavādā jātā.",
  "tika-vin02t:412_5": "Tato paranti khamāpanato upari.",
  "tika-vin02t:412_6": "Yaṃ panettha vattabbaṃ,",
  "tika-vin02t:412_7": "taṃ dibbacakkhukathāyaṃ vuttameva.",
  "tika-vin02t:412_8": "Sañcicca āpannā āpattiyoti sañcicca vītikkantā satta āpattikkhandhā.",
  "tika-vin02t:412_9": "Sañcicca vītikkantañhi antamaso dukkaṭadubbhāsitampi saggamaggaphalānaṃ antarāyaṃ karoti.",
  "tika-vin02t:412_10": "Yāva bhikkhubhāvaṃ paṭijānāti pārājikaṃ āpanno,",
  "tika-vin02t:412_11": "na vuṭṭhāti sesagarukāpattiṃ āpanno,",
  "tika-vin02t:412_12": "na deseti lahukāpattiṃ āpanno.",
  "tika-vin02t:413_0": "Ayaṃ bhikkhūti ariṭṭho bhikkhu.",
  "tika-vin02t:413_1": "Rasena rasaṃ saṃsanditvāti anavajjena paccayaparibhuñjanarasena sāvajjakāmaguṇaparibhogarasaṃ samānetvā.",
  "tika-vin02t:413_2": "Yoniso paccavekkhaṇena natthi ettha chandarāgoti nicchandarāgo,",
  "tika-vin02t:413_3": "paccayaparibhogo.",
  "tika-vin02t:413_4": "Upanento viyāti bandhanaṃ upanento viya.",
  "tika-vin02t:413_5": "“Ghaṭento viyā”tipi pāṭho.",
  "tika-vin02t:413_6": "Upasaṃharanto viyāti sadisataṃ upasaṃharanto viya ekantasāvajje anavajjabhāvapakkhepanato.",
  "tika-vin02t:413_7": "Pāpakanti lāmakaṭṭhena duggatisampāpanaṭṭhena ca pāpakaṃ.",
  "tika-vin02t:413_8": "Mahāsamuddaṃ bandhantena viyāti setukaraṇavasena mahāsāgaraṃ bandhantena viya.",
  "tika-vin02t:413_9": "Sabbaññutaññāṇena saddhiṃ paṭivirujjhantoti sabbaññutaññāṇena “sāvajja”nti diṭṭhaṃ “anavajja”nti gahaṇena tena saha paṭivirujjhanto.",
  "tika-vin02t:413_10": "Āṇācakketi paṭhamapārājikasikkhāpadasaṅkhāte,",
  "tika-vin02t:413_11": "“abrahmacariyaṃ pahāyā”tiādidesanāsaṅkhāte ca āṇācakke.",
  "tika-vin02t:414_0": "Aṭṭhikaṅkalaṃ nāma uraṭṭhi vā piṭṭhikaṇṭakaṃ vā sīsaṭṭhi vā.",
  "tika-vin02t:414_1": "Tañhi nimmaṃsattā “kaṅkala”nti vuccati.",
  "tika-vin02t:414_2": "Vigatamaṃsāya hi aṭṭhisaṅkhalikāya ekaṭṭhimhi vā kaṅkala-",
  "tika-vin02t:414_3": "saddo niruḷho.",
  "tika-vin02t:414_4": "Anudahanaṭṭhenāti anupāyapaṭipattiyā sampati āyatiñca anudahanaṭṭhena.",
  "tika-vin02t:414_5": "Mahābhitāpanaṭṭhena anavaṭṭhitasabhāvatāya,",
  "tika-vin02t:414_6": "ittarapaccupaṭṭhānaṭṭhena muhuttakaraṇīyatāya,",
  "tika-vin02t:414_7": "tāvakālikaṭṭhena parehi abhibhavanatāya,",
  "tika-vin02t:414_8": "sabbaṅgapaccaṅgapalibhañjanaṭṭhena bhedanādiadhikaraṇabhāvena,",
  "tika-vin02t:414_9": "ugghāṭasadisatāya adhikuṭṭanaṭṭhena,",
  "tika-vin02t:414_10": "avaṇe vaṇaṃ uppādetvā anto anupavisanabhāvatāya vinivijjhanaṭṭhena,",
  "tika-vin02t:414_11": "diṭṭhadhammikasamparāyikaanatthanimittatāya sāsaṅkasappaṭibhayaṭṭhena.",
  "tika-vin02t:415_0": "Pāḷiyaṃ “thāmasā parāmāsā”tiādīsu evamattho veditabbo.",
  "tika-vin02t:415_1": "Thāmasāti diṭṭhithāmena,",
  "tika-vin02t:415_2": "tassā diṭṭhiyā thāmagatabhāvenāti attho.",
  "tika-vin02t:415_3": "Parāmāsāti diṭṭhiparāmāsena,",
  "tika-vin02t:415_4": "diṭṭhisaṅkhātaparāmāsenāti attho.",
  "tika-vin02t:415_5": "Diṭṭhiyeva hi dhammasabhāvaṃ atikkamitvā parato āmasanena parāmāso.",
  "tika-vin02t:415_6": "Abhinivissāti taṇhābhinivesapubbaṅgamena diṭṭhābhinivesena “idamettha sacca”nti abhinivisitvā.",
  "tika-vin02t:415_7": "Voharatīti katheti.",
  "tika-vin02t:415_8": "Yato ca kho te bhikkhūti yadā te bhikkhū.",
  "tika-vin02t:415_9": "Evaṃbyākho ahaṃ, bhante,",
  "tika-vin02t:415_10": "bhagavatāti idaṃ esa attano laddhiṃ nigūhitukāmatāya natthīti vattukāmopi bhagavato ānubhāvena sampaṭicchati.",
  "tika-vin02t:415_11": "Buddhānaṃ kira sammukhā dve kathā kathetuṃ samattho nāma natthi.",
  "tika-vin02t:415_12": "Kassa nu kho nāma tvaṃ moghapurisāti tvaṃ moghapurisa kassa khattiyassa vā brāhmaṇassa vā vessassa vā",
  "tika-vin02t:415_13": "suddassa vā gahaṭṭhassa vā pabbajitassa vā devassa vā manussassa vā mayā evaṃ dhammaṃ desitaṃ ājānāsi.",
  "tika-vin02t:415_14": "Sesamettha uttānameva.",
  "tika-vin02t:415_15": "Dhammakammatā,",
  "tika-vin02t:415_16": "samanubhāsanā,",
  "tika-vin02t:415_17": "appaṭinissajjananti imāni panettha tīṇi aṅgāni.",
  "tika-vin02t:416_0": "Ariṭṭhasikkhāpadavaṇṇanā niṭṭhitā.",
  "tika-vin02t:417_0": "9. Ukkhittasambhogasikkhāpadavaṇṇanā",
  "tika-vin02t:418_0": "424.",
  "tika-vin02t:418_1": "Navame payogagaṇanāyāti dānaggahaṇappayogagaṇanāya.",
  "tika-vin02t:418_2": "Saṃvāse kammapariyosānavasena,",
  "tika-vin02t:418_3": "sahaseyyāya ekasmiṃ nipanne itarassa nipajjanapayogavasena āpattiparicchedo veditabbo.",
  "tika-vin02t:418_4": "Ettha ca padabhājane “ekacchanne”ti avisesena vuttattā nānūpacārepi ekacchanne nipajjantassa āpatti.",
  "tika-vin02t:418_5": "Teneva mātikāṭṭhakathāyaṃ vuttaṃ “saha vā seyyaṃ kappeyyāti nānūpacārepi ekacchanne nipajjeyyā”ti.",
  "tika-vin02t:418_6": "Paṇṇattiṃ ajānantena arahatāpi kiriyābyākatacittena āpajjitabbattā “ticitta”nti vuttaṃ.",
  "tika-vin02t:418_7": "Yaṃ pana kenaci vuttaṃ “ticittanti ettha vipākābyākatacittena saha vā seyyaṃ kappeyyāti evamattho daṭṭhabbo,",
  "tika-vin02t:418_8": "aññathā sacittakattā sikkhāpadassa kiriyābyākataṃ sandhāya na yujjatī”ti,",
  "tika-vin02t:418_9": "taṃ na gahetabbaṃ.",
  "tika-vin02t:418_10": "Na hi sacittakasikkhāpadavītikkamo arahato na sambhavati.",
  "tika-vin02t:418_11": "Teneva pathavīkhaṇanādīsu sacittakasikkhāpadesu ticittameva vuttaṃ.",
  "tika-vin02t:418_12": "Sesamettha uttānameva.",
  "tika-vin02t:418_13": "Akatānudhammatā, jānanā,",
  "tika-vin02t:418_14": "sambhogādikaraṇanti imāni panettha tīṇi aṅgāni.",
  "tika-vin02t:419_0": "Ukkhittasambhogasikkhāpadavaṇṇanā niṭṭhitā.",
  "tika-vin02t:420_0": "10. Kaṇṭakasikkhāpadavaṇṇanā",
  "tika-vin02t:421_0": "428.",
  "tika-vin02t:421_1": "Dasame pireti nipātapadaṃ.",
  "tika-vin02t:421_2": "Sambodhane vattamānaṃ para-",
  "tika-vin02t:421_3": "saddena samānatthaṃ vadantīti āha “para amāmakā”ti,",
  "tika-vin02t:421_4": "amhākaṃ anajjhattikabhūtāti attho.",
  "tika-vin02t:421_5": "Pireti vā “parato”ti iminā samānatthaṃ nipātapadaṃ,",
  "tika-vin02t:421_6": "tasmā cara pireti parato gaccha,",
  "tika-vin02t:421_7": "mā idha tiṭṭhāti evampettha attho veditabbo.",
  "tika-vin02t:421_8": "Sesamettha purimasikkhāpadadvaye vuttanayameva.",
  "tika-vin02t:422_0": "Kaṇṭakasikkhāpadavaṇṇanā niṭṭhitā.",
  "tika-vin02t:423_0": "Niṭṭhito sappāṇakavaggo sattamo.",
  "tika-vin02t:424_0": "8. Sahadhammikavaggo",
  "tika-vin02t:425_0": "1. Sahadhammikasikkhāpadavaṇṇanā",
  "tika-vin02t:426_0": "434.",
  "tika-vin02t:426_1": "Sahadhammikavaggassa paṭhamasikkhāpade vācāya vācāya āpattīti anādariyabhayā lesena evaṃ vadantassa āpatti.",
  "tika-vin02t:426_2": "Sesamettha uttānameva.",
  "tika-vin02t:426_3": "Upasampannassa paññattena vacanaṃ,",
  "tika-vin02t:426_4": "asikkhitukāmatāya evaṃ vacananti imāni panettha dve aṅgāni.",
  "tika-vin02t:427_0": "Sahadhammikasikkhāpadavaṇṇanā niṭṭhitā.",
  "tika-vin02t:428_0": "2. Vilekhanasikkhāpadavaṇṇanā",
  "tika-vin02t:429_0": "438.",
  "tika-vin02t:429_1": "Dutiye vinayassa pariyāpuṇanaṃ vinayapariyattīti āha “vinayaṃ pariyāpuṇantāna”ntiādi.",
  "tika-vin02t:429_2": "Suguttoti yathā karaṇḍake pakkhittamaṇikkhandho viya na nassati vipattiṃ na pāpuṇāti,",
  "tika-vin02t:429_3": "evaṃ suṭṭhu gopito.",
  "tika-vin02t:429_4": "Surakkhitoti tasseva pariyāyavacanaṃ.",
  "tika-vin02t:429_5": "Yathā hi kilesacorehi avilumpanīyo hoti,",
  "tika-vin02t:429_6": "evaṃ sabbadā sūpaṭṭhitassatitāya suṭṭhu rakkhito.",
  "tika-vin02t:429_7": "Kukkuccapakatānanti kappiyākappiyaṃ nissāya uppannakukkuccena abhibhūtānaṃ.",
  "tika-vin02t:429_8": "Sārajjanaṃ sārado,",
  "tika-vin02t:429_9": "byāmohabhayaṃ.",
  "tika-vin02t:429_10": "Vigato sārado etassāti visārado.",
  "tika-vin02t:429_11": "Sahadhammenāti sakāraṇena vacanena.",
  "tika-vin02t:429_12": "Suniggahitaṃ niggaṇhātīti yathā na puna sīsaṃ ukkhipanti,",
  "tika-vin02t:429_13": "atha kho appaṭibhānā maṅkubhūtāyeva honti,",
  "tika-vin02t:429_14": "evaṃ suṭṭhu niggaṇhāti.",
  "tika-vin02t:430_0": "Alajjitāti ya-",
  "tika-vin02t:430_1": "kāralopena niddeso,",
  "tika-vin02t:430_2": "alajjitāyāti vuttaṃ hoti.",
  "tika-vin02t:430_3": "Aññāṇatātiādīsupi eseva nayo.",
  "tika-vin02t:430_4": "Mando momūhoti aññāṇabhāvena mando,",
  "tika-vin02t:430_5": "avisayato momūho,",
  "tika-vin02t:430_6": "mahāmūḷhoti attho.",
  "tika-vin02t:431_0": "Attapaccatthikāti attano paccatthikā.",
  "tika-vin02t:431_1": "Vajjiputtakā dasavatthudīpakā.",
  "tika-vin02t:431_2": "Parūpahāraaññāṇakaṅkhāparavitāraṇādivādāti ettha ye arahattaṃ paṭijānantānaṃ appatte pattasaññīnaṃ adhimānikānaṃ",
  "tika-vin02t:431_3": "kuhakānaṃ vā arahattaṃ paṭijānantānaṃ sukkavissaṭṭhiṃ disvā mārakāyikā devatā “arahato asuciṃ upasaṃharantī”ti",
  "tika-vin02t:431_4": "maññanti seyyathāpi pubbaseliyā aparaseliyā ca,",
  "tika-vin02t:431_5": "te parūpahāravādā.",
  "tika-vin02t:431_6": "Yesaṃ pana arahato itthipurisādīnaṃ nāmagottādīsu ñāṇappavattiyā abhāvena atthi arahato aññāṇaṃ,",
  "tika-vin02t:431_7": "tattheva sanniṭṭhānābhāvena atthi arahato kaṅkhā,",
  "tika-vin02t:431_8": "yasmā cassa tāni vatthūni pare vitārenti pakāsenti ācikkhanti,",
  "tika-vin02t:431_9": "tasmā atthi arahato paravitāraṇāti imā tisso laddhiyo seyyathāpi etarahi pubbaseliyānaṃ,",
  "tika-vin02t:431_10": "te aññāṇakaṅkhāparavitāraṇavādā.",
  "tika-vin02t:431_11": "Niggaho pana nesaṃ kathāvatthuppakaraṇe vuttanayeneva veditabbo.",
  "tika-vin02t:432_0": "Cattāro maggā ca phalāni cāti ukkaṭṭhaniddesavasena vuttaṃ,",
  "tika-vin02t:432_1": "catasso paṭisambhidā tisso vijjā cha abhiññāti ayampi adhigamasaddhammoyeva. Ca-",
  "tika-vin02t:432_2": "kāro vā avuttasampiṇḍanattho daṭṭhabbo.",
  "tika-vin02t:432_3": "Keci therāti dhammakathikā.",
  "tika-vin02t:432_4": "Āhaṃsūti paṃsukūlikattherā evaṃ āhaṃsu.",
  "tika-vin02t:433_0": "Kadā panāyaṃ kathā udapādīti?",
  "tika-vin02t:433_1": "Ayañhettha anupubbikathā –",
  "tika-vin02t:433_2": "imasmiṃ kira dīpe caṇḍālatissamahābhaye sakko devarājā mahāuḷumpaṃ māpetvā bhikkhūnaṃ ārocāpesi “mahantaṃ bhayaṃ bhavissati,",
  "tika-vin02t:433_3": "na sammā devo vassissati,",
  "tika-vin02t:433_4": "bhikkhū paccayehi kilamantā pariyattiṃ sandhāretuṃ na sakkhissanti,",
  "tika-vin02t:433_5": "paratīraṃ gantvā ayyehi jīvitaṃ rakkhituṃ vaṭṭati.",
  "tika-vin02t:433_6": "Imaṃ mahāuḷumpaṃ āruyha gacchatha bhante,",
  "tika-vin02t:433_7": "yesaṃ ettha nisajjaṭṭhānaṃ nappahoti,",
  "tika-vin02t:433_8": "te kaṭṭhakhaṇḍepi uraṃ ṭhapetvā gacchantu,",
  "tika-vin02t:433_9": "sabbesaṃ bhayaṃ na bhavissatī”ti.",
  "tika-vin02t:433_10": "Tadā samuddatīraṃ patvā saṭṭhi bhikkhū katikaṃ katvā “amhākaṃ ettha gamanakiccaṃ natthi,",
  "tika-vin02t:433_11": "mayaṃ idheva hutvā tepiṭakaṃ rakkhissāmā”ti tato nivattitvā dakkhiṇamalayajanapadaṃ gantvā kandamūlapaṇṇehi jīvikaṃ kappentā vasiṃsu,",
  "tika-vin02t:433_12": "kāye vahante nisīditvā sajjhāyaṃ karonti,",
  "tika-vin02t:433_13": "avahante vālikaṃ ussāretvā parivāretvā sīsāni ekaṭṭhāne katvā pariyattiṃ sammasanti.",
  "tika-vin02t:433_14": "Iminā niyāmena dvādasa saṃvaccharāni sāṭṭhakathaṃ tepiṭakaṃ paripuṇṇaṃ katvā dhārayiṃsu.",
  "tika-vin02t:434_0": "Bhaye vūpasante sattasatā bhikkhū attano gataṭṭhāne sāṭṭhakathe tepiṭake ekakkharampi ekabyañjanampi",
  "tika-vin02t:434_1": "avināsetvā imameva dīpamāgamma kallagāmajanapade maṇḍalārāmavihāraṃ pavisiṃsu.",
  "tika-vin02t:434_2": "Therānaṃ āgatapavattiṃ sutvā imasmiṃ dīpe ohīnā saṭṭhi bhikkhū “there passissāmā”ti gantvā therehi saddhiṃ",
  "tika-vin02t:434_3": "tepiṭakaṃ sodhentā ekakkharampi ekabyañjanampi asamentaṃ nāma na passiṃsu.",
  "tika-vin02t:434_4": "Tasmiṃ ṭhāne therānaṃ ayaṃ kathā udapādi “pariyatti nu kho sāsanassa mūlaṃ,",
  "tika-vin02t:434_5": "udāhu paṭipattī”ti.",
  "tika-vin02t:434_6": "Paṃsukūlikattherā “paṭipatti mūla”nti āhaṃsu,",
  "tika-vin02t:434_7": "dhammakathikā “pariyattī”ti.",
  "tika-vin02t:434_8": "Atha ne therā “tumhākaṃ dvinnampi janānaṃ vacanamatteneva na sakkā viññātuṃ,",
  "tika-vin02t:434_9": "jinabhāsitaṃ suttaṃ āharathā”ti āhaṃsu.",
  "tika-vin02t:434_10": "Suttaṃ āharituṃ na bhāroti –",
  "tika-vin02t:435_0": "“Ime ca, subhadda,",
  "tika-vin02t:435_1": "bhikkhū sammā vihareyyuṃ,",
  "tika-vin02t:435_2": "asuñño loko arahantehi assā”ti.",
  "tika-vin02t:435_3": "“Paṭipattimūlakaṃ, mahārāja,",
  "tika-vin02t:435_4": "satthusāsanaṃ,",
  "tika-vin02t:435_5": "paṭipattisārakaṃ, mahārāja,",
  "tika-vin02t:435_6": "satthusāsanaṃ,",
  "tika-vin02t:435_7": "paṭipatti tiṭṭhantī tiṭṭhatī”ti –",
  "tika-vin02t:436_0": "Suttaṃ āhariṃsu.",
  "tika-vin02t:437_0": "Imaṃ suttaṃ sutvā dhammakathikā attano vādaṭṭhapanatthāya imaṃ suttaṃ āhariṃsu –",
  "tika-vin02t:438_0": "“Yāva tiṭṭhanti suttantā, vinayo yāva dippati;",
  "tika-vin02t:439_0": "Tāva dakkhanti ālokaṃ, sūriye abbhuṭṭhite yathā.",
  "tika-vin02t:440_0": "“Suttantesu asantesu, pamuṭṭhe vinayamhi ca;",
  "tika-vin02t:441_0": "Tamo bhavissati loke, sūriye atthaṅgate yathā.",
  "tika-vin02t:442_0": "“Suttante rakkhite sante, paṭipatti hoti rakkhitā;",
  "tika-vin02t:443_0": "Paṭipattiyaṃ ṭhito dhīro, yogakkhemā na dhaṃsatī”ti.",
  "tika-vin02t:444_0": "Imasmiṃ sutte āhaṭe paṃsukūlikattherā tuṇhī ahesuṃ.",
  "tika-vin02t:444_1": "Dhammakathikattherānaṃyeva vacanaṃ purato ahosi.",
  "tika-vin02t:444_2": "Yathā hi gavasatassa gavasahassassa vā antare paveṇipālikāya dhenuyā asati so vaṃso sā paveṇī na ghaṭīyati,",
  "tika-vin02t:444_3": "evameva āraddhavipassakānaṃ bhikkhūnaṃ satepi sahassepi vijjamāne pariyattiyā asati ariyamaggapaṭivedho nāma na hoti.",
  "tika-vin02t:444_4": "Yathā ca nidhikumbhiyā jānanatthāya pāsāṇapiṭṭhe akkharesu upanibaddhesu yāva akkharāni dharanti,",
  "tika-vin02t:444_5": "tāva nidhikumbhī naṭṭhā nāma na hoti,",
  "tika-vin02t:444_6": "evameva pariyattiyā dharamānāya sāsanaṃ antarahitaṃ nāma na hotīti.",
  "tika-vin02t:444_7": "Tassādheyyoti tassāyatto.",
  "tika-vin02t:445_0": "439.",
  "tika-vin02t:445_1": "So panāti so pātimokkho.",
  "tika-vin02t:445_2": "Sesamettha uttānameva.",
  "tika-vin02t:445_3": "Garahitukāmatā,",
  "tika-vin02t:445_4": "upasampannassa santike sikkhāpadavivaṇṇanañcāti imāni panettha dve aṅgāni.",
  "tika-vin02t:446_0": "Vilekhanasikkhāpadavaṇṇanā niṭṭhitā.",
  "tika-vin02t:447_0": "3. Mohanasikkhāpadavaṇṇanā",
  "tika-vin02t:448_0": "443.",
  "tika-vin02t:448_1": "Tatiyaṃ uttānameva.",
  "tika-vin02t:448_2": "Mohāropanaṃ,",
  "tika-vin02t:448_3": "mohetukāmatā,",
  "tika-vin02t:448_4": "vuttanayena sutabhāvo,",
  "tika-vin02t:448_5": "mohananti imāni panettha cattāri aṅgāni.",
  "tika-vin02t:449_0": "Mohanasikkhāpadavaṇṇanā niṭṭhitā.",
  "tika-vin02t:450_0": "4. Pahārasikkhāpadavaṇṇanā",
  "tika-vin02t:451_0": "452.",
  "tika-vin02t:451_1": "Catutthe rattacittoti kāyasaṃsaggarāgena rattacitto.",
  "tika-vin02t:451_2": "Sace pana methunarāgena ratto pahāraṃ deti,",
  "tika-vin02t:451_3": "dukkaṭameva.",
  "tika-vin02t:451_4": "Sesamettha uttānameva. Kupitatā,",
  "tika-vin02t:451_5": "na mokkhādhippāyatā,",
  "tika-vin02t:451_6": "upasampannassa pahāradānanti imāni panettha tīṇi aṅgāni.",
  "tika-vin02t:452_0": "Pahārasikkhāpadavaṇṇanā niṭṭhitā.",
  "tika-vin02t:453_0": "5. Talasattikasikkhāpadavaṇṇanā",
  "tika-vin02t:454_0": "457.",
  "tika-vin02t:454_1": "Pañcame na paharitukāmatāya dinnattā dukkaṭanti ettha paharitukāmatāya pahaṭe purimasikkhāpadena pācittiyaṃ,",
  "tika-vin02t:454_2": "uccāretukāmatāya kevalaṃ uggiraṇamatte kate iminā pācittiyaṃ.",
  "tika-vin02t:454_3": "Iminā pana virajjhitvā pahāro dinno,",
  "tika-vin02t:454_4": "tasmā dukkaṭaṃ.",
  "tika-vin02t:454_5": "Kimidaṃ dukkaṭaṃ pahārapaccayā,",
  "tika-vin02t:454_6": "udāhu uggiraṇapaccayāti?",
  "tika-vin02t:454_7": "Tattha keci tāva vadanti “pahārapaccayā eva dukkaṭaṃ,",
  "tika-vin02t:454_8": "uggiraṇapaccayā pācittiyanti sadukkaṭaṃ pācittiyaṃ yujjati.",
  "tika-vin02t:454_9": "Purimañhi uggiraṇaṃ,",
  "tika-vin02t:454_10": "pacchā pahāro,",
  "tika-vin02t:454_11": "na ca pacchā pahāraṃ nissāya purimaṃ uggiraṇaṃ anāpattivatthukaṃ bhavitumarahatī”ti.",
  "tika-vin02t:455_0": "Mayaṃ panettha evaṃ takkayāma “uggiraṇassa attano sabhāveneva asaṇṭhitattā tappaccayā pācittiyena na bhavitabbaṃ,",
  "tika-vin02t:455_1": "asuddhacittena katapayogattā pana na sakkā ettha anāpattiyā bhavitunti dukkaṭaṃ vuttaṃ.",
  "tika-vin02t:455_2": "‘Na paharitukāmatāya dinnattā’ti iminā ca pahārapaccayā purimasikkhāpadena pācittiyāsambhave kāraṇaṃ vuttaṃ,",
  "tika-vin02t:455_3": "na pana pahārapaccayā dukkaṭasambhave.",
  "tika-vin02t:455_4": "Na hi apaharitukāmatāya pahāre dinne purimasikkhāpadena pahārapaccayā pācittiyena dukkaṭena vā bhavituṃ yutta”nti.",
  "tika-vin02t:455_5": "“Tiracchānādīnaṃ asucikaraṇādiṃ disvā kujjhitvāpi uggirantassa mokkhādhippāyo evā”ti vadanti.",
  "tika-vin02t:455_6": "Sesamettha uttānameva. Kupitatā,",
  "tika-vin02t:455_7": "na mokkhādhippāyatā,",
  "tika-vin02t:455_8": "upasampannassa talasattiuggiraṇanti imāni panettha tīṇi aṅgāni.",
  "tika-vin02t:456_0": "Talasattikasikkhāpadavaṇṇanā niṭṭhitā.",
  "tika-vin02t:457_0": "6. Amūlakasikkhāpadavaṇṇanā",
  "tika-vin02t:458_0": "459.",
  "tika-vin02t:458_1": "Chaṭṭhaṃ uttānatthameva.",
  "tika-vin02t:458_2": "Upasampannatā,",
  "tika-vin02t:458_3": "saṅghādisesassa amūlakatā,",
  "tika-vin02t:458_4": "anuddhaṃsanā,",
  "tika-vin02t:458_5": "taṅkhaṇavijānanāti imāni panettha cattāri aṅgāni.",
  "tika-vin02t:459_0": "Amūlakasikkhāpadavaṇṇanā niṭṭhitā.",
  "tika-vin02t:460_0": "7. Sañciccasikkhāpadavaṇṇanā",
  "tika-vin02t:461_0": "464.",
  "tika-vin02t:461_1": "Sattamampi uttānatthameva.",
  "tika-vin02t:461_2": "Upasampannatā,",
  "tika-vin02t:461_3": "aphāsukāmatā,",
  "tika-vin02t:461_4": "kukkuccuppādananti imāni panettha tīṇi aṅgāni.",
  "tika-vin02t:462_0": "Sañciccasikkhāpadavaṇṇanā niṭṭhitā.",
  "tika-vin02t:463_0": "8. Upassutisikkhāpadavaṇṇanā",
  "tika-vin02t:464_0": "471.",
  "tika-vin02t:464_1": "Aṭṭhame sutisamīpanti saddasamīpaṃ.",
  "tika-vin02t:464_2": "Suyyatīti hi suti,",
  "tika-vin02t:464_3": "saddassetaṃ adhivacanaṃ.",
  "tika-vin02t:464_4": "Tassa samīpaṃ upassuti,",
  "tika-vin02t:464_5": "saddasamīpanti vuttaṃ hoti.",
  "tika-vin02t:464_6": "Gaṇṭhipadesu ca suyyatīti sutīti saddova vutto.",
  "tika-vin02t:464_7": "Yattha pana ṭhitena sakkā hoti saddaṃ sotuṃ,",
  "tika-vin02t:464_8": "tattha tiṭṭhanto saddasamīpe ṭhito nāma hotīti āha “yattha ṭhatvā”tiādi.",
  "tika-vin02t:464_9": "Keci pana “suṇāti etthāti suti.",
  "tika-vin02t:464_10": "Yattha ṭhito suṇāti,",
  "tika-vin02t:464_11": "tassa ṭhānassetaṃ nāmaṃ.",
  "tika-vin02t:464_12": "Tassa samīpaṃ upassutī”ti vadanti,",
  "tika-vin02t:464_13": "evaṃ pana gayhamāne yasmiṃ ṭhāne ṭhito suṇāti,",
  "tika-vin02t:464_14": "tassa āsanne aññasmiṃ padese tiṭṭhatīti āpajjati.",
  "tika-vin02t:464_15": "Aṭṭhakathāyañca upassuti-",
  "tika-vin02t:464_16": "saddasseva atthaṃ dassetuṃ “yattha ṭhatvā sakkā hoti,",
  "tika-vin02t:464_17": "tesaṃ vacanaṃ sotu”nti vuttaṃ, na suti- saddassa.",
  "tika-vin02t:464_18": "Tasmā pubbanayovettha pasatthataro.",
  "tika-vin02t:464_19": "Atha vā upecca suyyati etthāti upassuti, ṭhānaṃ.",
  "tika-vin02t:464_20": "Yaṃ ṭhānaṃ upagatena sakkā hoti kathentānaṃ saddaṃ sotuṃ,",
  "tika-vin02t:464_21": "tatthāti evamattho gahetabbo.",
  "tika-vin02t:464_22": "Mantentanti bhummatthe upayogavacananti āha “mantayamāne”ti.",
  "tika-vin02t:465_0": "473.",
  "tika-vin02t:465_1": "Ekaparicchedānīti “siyā kiriyaṃ,",
  "tika-vin02t:465_2": "siyā akiriya”nti iminā nayena ekaparicchedāni.",
  "tika-vin02t:465_3": "Imāni hi tīṇi sikkhāpadāni kadāci kiriyato samuṭṭhahanti,",
  "tika-vin02t:465_4": "kadāci akiriyato,",
  "tika-vin02t:465_5": "na ekakkhaṇeyeva kiriyākiriyato samuṭṭhahanti.",
  "tika-vin02t:465_6": "Sesamettha uttānameva.",
  "tika-vin02t:465_7": "Upasampannatā,",
  "tika-vin02t:465_8": "codanādhippāyo,",
  "tika-vin02t:465_9": "savananti imāni panettha tīṇi aṅgāni.",
  "tika-vin02t:466_0": "Upassutisikkhāpadavaṇṇanā niṭṭhitā.",
  "tika-vin02t:467_0": "9. Kammapaṭibāhanasikkhāpadavaṇṇanā",
  "tika-vin02t:468_0": "474.",
  "tika-vin02t:468_1": "Navamaṃ uttānatthameva.",
  "tika-vin02t:468_2": "Dhammakammatā,",
  "tika-vin02t:468_3": "dhammakammanti saññā,",
  "tika-vin02t:468_4": "chandaṃ datvā khiyyananti imāni panettha tīṇi aṅgāni.",
  "tika-vin02t:469_0": "Kammapaṭibāhanasikkhāpadavaṇṇanā niṭṭhitā.",
  "tika-vin02t:470_0": "10. Chandaṃ adatvā gamanasikkhāpadavaṇṇanā",
  "tika-vin02t:471_0": "479.",
  "tika-vin02t:471_1": "Dasamaṃ uttānatthameva.",
  "tika-vin02t:471_2": "Vinicchayakathāya pavattamānatā,",
  "tika-vin02t:471_3": "dhammakammatā,",
  "tika-vin02t:471_4": "dhammakammasaññitā,",
  "tika-vin02t:471_5": "samānasīmāyaṃ ṭhitatā,",
  "tika-vin02t:471_6": "samānasaṃvāsakatā,",
  "tika-vin02t:471_7": "kopetukāmatāya hatthapāsavijahananti imāni panettha cha aṅgāni.",
  "tika-vin02t:472_0": "Chandaṃ adatvā gamanasikkhāpadavaṇṇanā niṭṭhitā.",
  "tika-vin02t:473_0": "11. Dubbalasikkhāpadavaṇṇanā",
  "tika-vin02t:474_0": "484.",
  "tika-vin02t:474_1": "Ekādasamampi uttānatthameva.",
  "tika-vin02t:474_2": "Upasampannatā,",
  "tika-vin02t:474_3": "dhammena laddhasammutitā,",
  "tika-vin02t:474_4": "saṅghena saddhiṃ vikappanupagacīvaradānaṃ,",
  "tika-vin02t:474_5": "pacchā khīyitukāmatāya khiyyanāti imāni panettha cattāri aṅgāni.",
  "tika-vin02t:475_0": "Dubbalasikkhāpadavaṇṇanā niṭṭhitā.",
  "tika-vin02t:476_0": "489. Dvādasame natthi kiñci vattabbaṃ.",
  "tika-vin02t:477_0": "Niṭṭhito sahadhammikavaggo aṭṭhamo.",
  "tika-vin02t:478_0": "9. Rājavaggo",
  "tika-vin02t:479_0": "1. Antepurasikkhāpadavaṇṇanā",
  "tika-vin02t:480_0": "497- 499.",
  "tika-vin02t:480_1": "Rājavaggassa paṭhamasikkhāpade aṭṭhakathāyaṃ sabbaṃ uttānatthameva.",
  "tika-vin02t:480_2": "Pāḷiyaṃ pana ayamanuttānapadattho.",
  "tika-vin02t:480_3": "Kataṃ vā karissanti vāti methunavītikkamanaṃ kataṃ vā karissanti vā.",
  "tika-vin02t:480_4": "Imesanti padaṃ vibhattivipariṇāmaṃ katvā ubhayattha yojetabbaṃ “imehi kataṃ ime karissantī”ti.",
  "tika-vin02t:480_5": "Ratananti maṇiratanādīsu yaṃkiñci.",
  "tika-vin02t:480_6": "Ubhatoti dvīhi pakkhehi.",
  "tika-vin02t:480_7": "“Ubhato sujāto”ti ettake vutte yehi kehici dvīhi bhāgehi sujātatā viññāyeyya, sujāta-",
  "tika-vin02t:480_8": "saddo ca “sujāto cārudassano”tiādīsu ārohasampattipariyāyoti jātivaseneva sujātataṃ vibhāvetuṃ “mātito ca pitito cā”ti vuttaṃ.",
  "tika-vin02t:480_9": "Anorasaputtavasenapi loke mātupitusamaññā dissati,",
  "tika-vin02t:480_10": "idha pana sā orasaputtavaseneva icchitāti dassetuṃ “saṃsuddhagahaṇiko”ti vuttaṃ.",
  "tika-vin02t:480_11": "Gabbhaṃ gaṇhāti dhāretīti gahaṇī,",
  "tika-vin02t:480_12": "gabbhāsayasaññito mātukucchippadeso.",
  "tika-vin02t:480_13": "Saṃsuddhā gahaṇī assāti saṃsuddhagahaṇiko,",
  "tika-vin02t:480_14": "saṃsuddhā tassa mātukucchīti vuttaṃ hoti.",
  "tika-vin02t:480_15": "“Samavepākiniyā gahaṇiyā”ti ettha pana yathābhuttassa āhārassa vipācanavasena gaṇhanato achaḍḍanato kammajatejodhātu “gahaṇī”ti vuccati.",
  "tika-vin02t:481_0": "Yāva sattamā pitāmahayugāti ettha pitu pitā pitāmaho,",
  "tika-vin02t:481_1": "pitāmahassa yugaṃ pitāmahayugaṃ.",
  "tika-vin02t:481_2": "“Yuga”nti āyuppamāṇaṃ vuccati.",
  "tika-vin02t:481_3": "Abhilāpamattameva cetaṃ,",
  "tika-vin02t:481_4": "atthato pana pitāmahoyeva pitāmahayugaṃ.",
  "tika-vin02t:481_5": "Pitā ca mātā ca pitaro,",
  "tika-vin02t:481_6": "pitūnaṃ pitaro pitāmahā,",
  "tika-vin02t:481_7": "tesaṃ yugo pitāmahayugo,",
  "tika-vin02t:481_8": "tasmā yāva sattamā pitāmahayugā,",
  "tika-vin02t:481_9": "pitāmahadvandāti evamettha attho daṭṭhabbo.",
  "tika-vin02t:481_10": "Evañhi pitāmahaggahaṇeneva mātāmahopi gahito hoti. Yuga-",
  "tika-vin02t:481_11": "saddo cettha ekasesena daṭṭhabbo yugo ca yugo ca yugoti.",
  "tika-vin02t:481_12": "Evañhi tattha tattha dvandaṃ gahitameva hoti,",
  "tika-vin02t:481_13": "tasmā tato uddhaṃ sabbepi pubbapurisā pitāmahayugaggahaṇeneva gahitā.",
  "tika-vin02t:481_14": "Evaṃ yāva sattamo pitāmahayugo,",
  "tika-vin02t:481_15": "tāva saṃsuddhagahaṇiko.",
  "tika-vin02t:482_0": "Akkhittoti “apanetha etaṃ,",
  "tika-vin02t:482_1": "kiṃ iminā”ti evaṃ akkhitto anavakkhitto.",
  "tika-vin02t:482_2": "Anupakuṭṭhoti na upakuṭṭho,",
  "tika-vin02t:482_3": "na akkosaṃ vā nindaṃ vā pattapubbo.",
  "tika-vin02t:482_4": "Kena kāraṇenāti āha “jātivādenā”ti.",
  "tika-vin02t:482_5": "Ettha ca “ubhato…pe…",
  "tika-vin02t:482_6": "pitāmahayugā”ti etena tassa yonidosābhāvo dassito saṃsuddhagahaṇikabhāvakittanato,",
  "tika-vin02t:482_7": "“akkhitto”ti iminā kiriyāparādhābhāvo.",
  "tika-vin02t:482_8": "Kiriyāparādhena hi sattā khepaṃ pāpuṇanti.",
  "tika-vin02t:482_9": "“Anupakuṭṭho”ti iminā ayuttasaṃsaggābhāvo.",
  "tika-vin02t:482_10": "Ayuttasaṃsaggañhi paṭicca sattā akkosaṃ labhanti.",
  "tika-vin02t:482_11": "Sesamettha uttānameva.",
  "tika-vin02t:482_12": "Khattiyatā,",
  "tika-vin02t:482_13": "abhisittatā,",
  "tika-vin02t:482_14": "ubhinnampi sayanigharato anikkhantatā,",
  "tika-vin02t:482_15": "appaṭisaṃviditatā,",
  "tika-vin02t:482_16": "indakhīlātikkamoti imāni panettha pañca aṅgāni.",
  "tika-vin02t:483_0": "Antepurasikkhāpadavaṇṇanā niṭṭhitā.",
  "tika-vin02t:484_0": "2. Ratanasikkhāpadavaṇṇanā",
  "tika-vin02t:485_0": "502.",
  "tika-vin02t:485_1": "Dutiye mahālataṃ nāmāti patikulaṃ gacchantiyā kira tassā pitā mahālatāpiḷandhanaṃ nāma kārāpesi.",
  "tika-vin02t:485_2": "Tasmiṃ piḷandhane catasso vajiranāḷiyo tattha tattha appetabbaṭṭhāne appanavasena viniyogaṃ agamaṃsu,",
  "tika-vin02t:485_3": "muttānaṃ ekādasa nāḷiyo,",
  "tika-vin02t:485_4": "pavāḷassa dvāvīsati nāḷiyo,",
  "tika-vin02t:485_5": "maṇīnaṃ tettiṃsa nāḷiyo.",
  "tika-vin02t:485_6": "Iti etehi ca aññehi ca veḷuriyalohitaṅkamasāragallādīhi sattavaṇṇehi ca ratanehi niṭṭhānaṃ agamāsi.",
  "tika-vin02t:485_7": "Taṃ sīse paṭimukkaṃ yāva pādapiṭṭhiyā bhassati,",
  "tika-vin02t:485_8": "pañcannaṃ hatthīnaṃ balaṃ dhārayamānāva itthī naṃ dhāretuṃ sakkoti.",
  "tika-vin02t:485_9": "Taṃ sandhāyetaṃ vuttaṃ.",
  "tika-vin02t:486_0": "506.",
  "tika-vin02t:486_1": "Āvasathassa pana suppapāto vā musalapāto vā upacāro nāmāti yojetabbaṃ.",
  "tika-vin02t:486_2": "Āvasathoti cettha antoārāme vā hotu aññattha vā,",
  "tika-vin02t:486_3": "attano vasanaṭṭhānaṃ vuccati.",
  "tika-vin02t:486_4": "Chandenapi bhayenapīti vaḍḍhakīādīsu chandena,",
  "tika-vin02t:486_5": "rājavallabhesu bhayena.",
  "tika-vin02t:486_6": "Tameva bhikkhuṃ āsaṅkantīti vissaritvā gamanakāle attano pacchato aññassābhāvā āsaṅkanti.",
  "tika-vin02t:486_7": "Patirūpaṃ nāma ratanasammate paṃsukūlaggahaṇaṃ vā ratane nirussukkagamanaṃ vā.",
  "tika-vin02t:486_8": "Yadi hi taṃ ratanasammataṃ āmāsaṃ ce,",
  "tika-vin02t:486_9": "“natthi etassa sāmī”ti paṃsukūlaṃ gahessati.",
  "tika-vin02t:486_10": "Anāmāsaṃ ce,",
  "tika-vin02t:486_11": "“natthi etassa sāmī”ti paṃsukūlachinnapalibodho nirapekkho gamissati.",
  "tika-vin02t:486_12": "Samādapetvāti aññaṃ samādapetvā,",
  "tika-vin02t:486_13": "“uddissa ariyā tiṭṭhanti,",
  "tika-vin02t:486_14": "esā ariyānayācanā”ti vuttanayena yācitvāti attho.",
  "tika-vin02t:486_15": "Sesamettha uttānameva.",
  "tika-vin02t:486_16": "Ananuññātakaraṇaṃ,",
  "tika-vin02t:486_17": "parasantakatā,",
  "tika-vin02t:486_18": "vissāsaggāhapaṃsukūlasaññānaṃ abhāvo,",
  "tika-vin02t:486_19": "uggahaṇaṃ vā uggahāpanaṃ vāti imāni panettha cattāri aṅgāni.",
  "tika-vin02t:487_0": "Ratanasikkhāpadavaṇṇanā niṭṭhitā.",
  "tika-vin02t:488_0": "3. Vikālagāmappavisanasikkhāpadavaṇṇanā",
  "tika-vin02t:489_0": "508.",
  "tika-vin02t:489_1": "Tatiye ariyamaggassāti ettha saggamaggopi saṅgahetabbo.",
  "tika-vin02t:489_2": "Aniyyānikattā saggamokkhamaggānaṃ tiracchānabhūtā hi kathā tiracchānakathā.",
  "tika-vin02t:489_3": "Tiracchānabhūtanti tirokaraṇabhūtaṃ vibandhanabhūtaṃ.",
  "tika-vin02t:489_4": "Rājapaṭisaṃyuttaṃ kathanti rājānaṃ ārabbha “mahāsammato mandhātā dhammāsoko evaṃmahānubhāvo”tiādinā nayena pavattakathaṃ.",
  "tika-vin02t:489_5": "Ettha ca “asuko rājā abhirūpo dassanīyo”tiādinā nayena gehassitakathāva tiracchānakathā hoti.",
  "tika-vin02t:489_6": "“Sopi nāma evaṃmahānubhāvo khayaṃ gato”ti evaṃ pavattā pana aniccatāpaṭisaṃyuttā kammaṭṭhānabhāve tiṭṭhati.",
  "tika-vin02t:489_7": "Coresupi “mūladevo evaṃmahānubhāvo,",
  "tika-vin02t:489_8": "meghamālo evaṃmahānubhāvo”ti tesaṃ kammaṃ paṭicca “aho sūrā”ti gehassitakathāva tiracchānakathā.",
  "tika-vin02t:489_9": "Yuddhepi bharatayuddhādīsu “asukena asuko evaṃ mārito evaṃ viddho”ti kāmassādavaseneva kathā tiracchānakathā.",
  "tika-vin02t:489_10": "“Tepi nāma khayaṃ gatā”ti evaṃ pavattā pana sabbattha kammaṭṭhānameva hoti.",
  "tika-vin02t:490_0": "Apica annādīsu “evaṃ vaṇṇavantaṃ gandhavantaṃ rasavantaṃ phassasampannaṃ khādimha bhuñjimha pivimha paribhuñjimhā”ti",
  "tika-vin02t:490_1": "kāmassādavasena kathetuṃ na vaṭṭati,",
  "tika-vin02t:490_2": "sātthakaṃ pana katvā “pubbe evaṃ vaṇṇādisampannaṃ annaṃ pānaṃ vatthaṃ sayanaṃ mālāgandhaṃ sīlavantānaṃ adamha,",
  "tika-vin02t:490_3": "cetiyapūjaṃ akarimhā”ti kathetuṃ vaṭṭati.",
  "tika-vin02t:490_4": "Ñātikathādīsupi “amhākaṃ ñātakā sūrā samatthā”ti vā “pubbe mayaṃ evaṃ vicitrehi yānehi vicarimhā”ti vā assādavasena vattuṃ na vaṭṭati,",
  "tika-vin02t:490_5": "sātthakaṃ pana katvā “tepi no ñātakā khayaṃ gatā”ti vā “pubbe mayaṃ evarūpā upāhanā saṅghassa adamhā”ti vā kathetabbaṃ.",
  "tika-vin02t:490_6": "Gāmakathāpi suniviṭṭhadunniviṭṭhasubhikkhadubbhikkhādivasena vā “asukagāmavāsino sūrā samatthā”ti vā evaṃ assādavasena na vaṭṭati,",
  "tika-vin02t:490_7": "sātthakaṃ pana katvā “saddhā pasannā”ti vā “khayavayaṃ gatā”ti vā vattuṃ vaṭṭati.",
  "tika-vin02t:490_8": "Nigamanagarajanapadakathāsupi eseva nayo.",
  "tika-vin02t:491_0": "Itthikathāpi vaṇṇasaṇṭhānādīni paṭicca assādavasena na vaṭṭati,",
  "tika-vin02t:491_1": "“saddhā pasannā,",
  "tika-vin02t:491_2": "khayaṃ gatā”ti evaṃ vattuṃ vaṭṭati.",
  "tika-vin02t:491_3": "Sūrakathāpi “nandimitto nāma yodho sūro ahosī”ti assādavasena na vaṭṭati,",
  "tika-vin02t:491_4": "“saddho ahosi,",
  "tika-vin02t:491_5": "khayaṃ gato”ti evameva vaṭṭati.",
  "tika-vin02t:491_6": "Visikhākathāpi “asukā visikhā suniviṭṭhā dunniviṭṭhā sūrā samatthā”ti assādavaseneva na vaṭṭati,",
  "tika-vin02t:491_7": "“saddhā pasannā,",
  "tika-vin02t:491_8": "khayaṃ gatā”icceva vaṭṭati.",
  "tika-vin02t:492_0": "Kumbhaṭṭhānakathāti kuṭaṭṭhānakathā udakatitthakathā vuccati,",
  "tika-vin02t:492_1": "kumbhadāsīkathā vā.",
  "tika-vin02t:492_2": "Sāpi “pāsādikā naccituṃ gāyituṃ chekā”ti assādavasena na vaṭṭati,",
  "tika-vin02t:492_3": "“saddhā pasannā”tiādinā nayeneva vaṭṭati.",
  "tika-vin02t:492_4": "Pubbapetakathāti atītañātikathā.",
  "tika-vin02t:492_5": "Tattha vattamānañātikathāsadisova vinicchayo.",
  "tika-vin02t:493_0": "Nānattakathāti purimapacchimakathāvimuttā avasesā nānāsabhāvā niratthakakathā.",
  "tika-vin02t:493_1": "Lokakkhāyikāti “ayaṃ loko kena nimmito,",
  "tika-vin02t:493_2": "asukena pajāpatinā brahmunā issarena vā nimmito,",
  "tika-vin02t:493_3": "kāko seto aṭṭhīnaṃ setattā,",
  "tika-vin02t:493_4": "bakā rattā lohitassa rattattā”ti evamādikā lokāyatavitaṇḍasallāpakathā.",
  "tika-vin02t:493_5": "Uppattiṭhitisaṃhārādivasena lokaṃ akkhāyatīti lokakkhāyikā.",
  "tika-vin02t:493_6": "Samuddakkhāyikā nāma kasmā samuddo sāgaro,",
  "tika-vin02t:493_7": "sāgarassa rañño puttehi khatattā sāgaro.",
  "tika-vin02t:493_8": "Khato amhehīti hatthamuddāya niveditattā samuddoti evamādikā niratthakā samuddakkhāyikakathā.",
  "tika-vin02t:494_0": "Iti bhavo iti abhavoti yaṃ vā taṃ vā niratthakakāraṇaṃ vatvā pavattitakathā itibhavābhavakathā.",
  "tika-vin02t:494_1": "Ettha ca bhavoti sassataṃ,",
  "tika-vin02t:494_2": "abhavoti ucchedaṃ.",
  "tika-vin02t:494_3": "Bhavoti vuddhi,",
  "tika-vin02t:494_4": "abhavoti hāni.",
  "tika-vin02t:494_5": "Bhavoti kāmasukhaṃ,",
  "tika-vin02t:494_6": "abhavoti attakilamatho.",
  "tika-vin02t:494_7": "Iti imāya chabbidhāya itibhavābhavakathāya saddhiṃ bāttiṃsa tiracchānakathā nāma hoti.",
  "tika-vin02t:494_8": "Atha vā pāḷiyaṃ sarūpato anāgatāpi araññapabbatanadīdīpakathā iti-",
  "tika-vin02t:494_9": "saddena saṅgahetvā chattiṃsa tiracchānakathāti vuccati.",
  "tika-vin02t:494_10": "Iti vāti hi ettha iti-",
  "tika-vin02t:494_11": "saddo pakāratthe, vā-",
  "tika-vin02t:494_12": "saddo vikappatthe.",
  "tika-vin02t:494_13": "Idaṃ vuttaṃ hoti –",
  "tika-vin02t:494_14": "“evaṃpakāraṃ ito aññaṃ vā tādisaṃ niratthakakathaṃ kathentī”ti.",
  "tika-vin02t:494_15": "Ādiatthe vā iti-",
  "tika-vin02t:494_16": "saddo “iti vā iti evarūpā naccagītavāditavisūkadassanā paṭivirato”tiādīsu viya,",
  "tika-vin02t:494_17": "evamādiṃ aññampi tādisaṃ kathaṃ kathentīti attho.",
  "tika-vin02t:495_0": "512.",
  "tika-vin02t:495_1": "Aparikkhittassa gāmassa upacāro adinnādāne vuttanayeneva veditabboti iminā dutiyaleḍḍupāto idha upacāroti dasseti.",
  "tika-vin02t:495_2": "Sesamettha uttānameva.",
  "tika-vin02t:495_3": "Santaṃ bhikkhuṃ anāpucchanā,",
  "tika-vin02t:495_4": "anuññātakāraṇābhāvo,",
  "tika-vin02t:495_5": "vikāle gāmappavisananti imāni panettha tīṇi aṅgāni.",
  "tika-vin02t:496_0": "Vikālagāmappavisanasikkhāpadavaṇṇanā niṭṭhitā.",
  "tika-vin02t:497_0": "4. Sūcigharasikkhāpadavaṇṇanā",
  "tika-vin02t:498_0": "517.",
  "tika-vin02t:498_1": "Catutthe taṃ assa atthīti paṭhamaṃ bhinditvā pacchā desetabbattā taṃ bhedanakaṃ tassa pācittiyassa atthīti bhedanakaṃ,",
  "tika-vin02t:498_2": "pācittiyaṃ.",
  "tika-vin02t:498_3": "Assatthiatthe a-",
  "tika-vin02t:498_4": "kārapaccayo daṭṭhabbo.",
  "tika-vin02t:498_5": "Vāsijaṭeti vāsidaṇḍake.",
  "tika-vin02t:498_6": "Sesamettha uttānameva.",
  "tika-vin02t:498_7": "Sūcigharatā,",
  "tika-vin02t:498_8": "aṭṭhimayāditā,",
  "tika-vin02t:498_9": "attano atthāya karaṇaṃ vā kārāpetvā vā paṭilābhoti imāni panettha tīṇi aṅgāni.",
  "tika-vin02t:499_0": "Sūcigharasikkhāpadavaṇṇanā niṭṭhitā.",
  "tika-vin02t:500_0": "5. Mañcapīṭhasikkhāpadavaṇṇanā",
  "tika-vin02t:501_0": "522.",
  "tika-vin02t:501_1": "Pañcame chedanakaṃ vuttanayamevāti chedanameva chedanakaṃ,",
  "tika-vin02t:501_2": "taṃ tassa atthīti chedanakanti imamatthaṃ atidissati.",
  "tika-vin02t:501_3": "Sesamettha uttānameva.",
  "tika-vin02t:501_4": "Pamāṇātikkantamañcapīṭhatā,",
  "tika-vin02t:501_5": "attano atthāya karaṇaṃ vā kārāpetvā vā paṭilābhoti imāni panettha dve aṅgāni.",
  "tika-vin02t:502_0": "Mañcapīṭhasikkhāpadavaṇṇanā niṭṭhitā.",
  "tika-vin02t:503_0": "6. Tūlonaddhasikkhāpadavaṇṇanā",
  "tika-vin02t:504_0": "526.",
  "tika-vin02t:504_1": "Chaṭṭhe tūlaṃ pakkhipitvāti heṭṭhā cimilikaṃ pattharitvā tassa upari tūlaṃ pakkhipitvāti attho.",
  "tika-vin02t:504_2": "Poṭakitūlanti erakatūlādi yaṃkiñci tiṇajātīnaṃ tūlaṃ.",
  "tika-vin02t:504_3": "Sesamettha uttānameva.",
  "tika-vin02t:504_4": "Tūlonaddhamañcapīṭhatā,",
  "tika-vin02t:504_5": "attano atthāya karaṇaṃ vā kārāpetvā vā paṭilābhoti imāni panettha dve aṅgāni.",
  "tika-vin02t:504_6": "Attanā kārāpitassa hi paṭilābhamatteneva pācittiyaṃ.",
  "tika-vin02t:504_7": "Teneva padabhājane “paṭilābhena uddāletvā pācittiyaṃ desetabba”nti vuttaṃ.",
  "tika-vin02t:504_8": "Kenaci pana “paṭilābhena uddāletvā pācittiyaṃ desetabbanti ettha kiñcāpi paṭilābhamatteneva pācittiyaṃ viya dissati,",
  "tika-vin02t:504_9": "paribhogeyeva āpatti daṭṭhabbā.",
  "tika-vin02t:504_10": "‘Aññena kataṃ paṭilabhitvā paribhuñjati,",
  "tika-vin02t:504_11": "āpatti dukkaṭassā’ti vacanaṃ ettha sādhaka”nti vuttaṃ,",
  "tika-vin02t:504_12": "taṃ tassa matimattaṃ.",
  "tika-vin02t:504_13": "Na hi “aññena kataṃ paṭilabhitvā paribhuñjati,",
  "tika-vin02t:504_14": "āpatti dukkaṭassā”ti idaṃ attanā kārāpitaṃ sandhāya vuttaṃ,",
  "tika-vin02t:504_15": "karaṇakārāpanapaccayā ca iminā sikkhāpadena pācittiyaṃ vuttaṃ,",
  "tika-vin02t:504_16": "na paribhogapaccayā. “Na,",
  "tika-vin02t:504_17": "bhikkhave,",
  "tika-vin02t:504_18": "tūlonaddhaṃ mañcaṃ vā pīṭhaṃ vā paribhuñjitabbaṃ,",
  "tika-vin02t:504_19": "yo paribhuñjeyya,",
  "tika-vin02t:504_20": "āpatti dukkaṭassā”ti hi khandhake vuttattā attanā vā kataṃ hotu aññena vā,",
  "tika-vin02t:504_21": "paribhuñjantassa paribhogapaccayā dukkaṭameva,",
  "tika-vin02t:504_22": "na pācittiyaṃ.",
  "tika-vin02t:505_0": "Tūlonaddhasikkhāpadavaṇṇanā niṭṭhitā.",
  "tika-vin02t:506_0": "7. Nisīdanasikkhāpadavaṇṇanā",
  "tika-vin02t:507_0": "531.",
  "tika-vin02t:507_1": "Sattame yaṃ vattabbaṃ,",
  "tika-vin02t:507_2": "taṃ nisīdanasanthatasikkhāpade vuttameva.",
  "tika-vin02t:507_3": "Nisīdanassa pamāṇātikkantatā,",
  "tika-vin02t:507_4": "attano atthāya karaṇaṃ vā kārāpetvā vā paṭilābhoti imāni panettha dve aṅgāni.",
  "tika-vin02t:508_0": "Nisīdanasikkhāpadavaṇṇanā niṭṭhitā.",
  "tika-vin02t:509_0": "537-542. Aṭṭhamanavamadasamesu natthi vattabbaṃ, aṅgānipi sattameva vuttanayeneva veditabbāni.",
  "tika-vin02t:510_0": "Niṭṭhito rājavaggo navamo.",
  "tika-vin02t:511_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin02t:512_0": "Khuddakavaṇṇanā samattā.",
  "tika-vin02t:513_0": "Pācittiyakaṇḍaṃ niṭṭhitaṃ.",
  "tika-vin02t:514_0": "6. Pāṭidesanīyakaṇḍaṃ",
  "tika-vin02t:515_0": "Pāṭidesanīyasikkhāpadavaṇṇanā",
  "tika-vin02t:516_0": "552.",
  "tika-vin02t:516_1": "Pāṭidesanīyesu paṭhame “gārayhaṃ āvusotiādi paṭidesetabbākāradassana”nti vacanato pāḷiyaṃ āgatanayeneva āpatti desetabbā.",
  "tika-vin02t:516_2": "Asappāyanti saggamokkhānaṃ ahitaṃ ananukūlaṃ.",
  "tika-vin02t:516_3": "Sesamettha uttānameva.",
  "tika-vin02t:516_4": "Paripuṇṇūpasampannatā,",
  "tika-vin02t:516_5": "aññātikatā,",
  "tika-vin02t:516_6": "antaraghare ṭhitāya hatthato sahatthā paṭiggahaṇaṃ,",
  "tika-vin02t:516_7": "yāvakālikatā,",
  "tika-vin02t:516_8": "ajjhoharaṇanti imāni panettha pañca aṅgāni.",
  "tika-vin02t:517_0": "557- 562.",
  "tika-vin02t:517_1": "Dutiyatatiyacatutthesu natthi vattabbaṃ,",
  "tika-vin02t:517_2": "aṅgesu pana dutiye paripuṇṇūpasampannatā,",
  "tika-vin02t:517_3": "pañcabhojanatā,",
  "tika-vin02t:517_4": "antaraghare ṭhitāya anuññātappakārato aññathā vosāsanā,",
  "tika-vin02t:517_5": "anivāraṇā,",
  "tika-vin02t:517_6": "ajjhohāroti imāni pañca aṅgāni.",
  "tika-vin02t:518_0": "Tatiye sekkhasammatatā,",
  "tika-vin02t:518_1": "pubbe animantitatā,",
  "tika-vin02t:518_2": "agilānatā,",
  "tika-vin02t:518_3": "gharūpacārokkamanaṃ,",
  "tika-vin02t:518_4": "ṭhapetvā niccabhattādīni aññaṃ āmisaṃ gahetvā bhuñjananti imāni pañca aṅgāni.",
  "tika-vin02t:519_0": "Catutthe yathāvuttaāraññakasenāsanatā,",
  "tika-vin02t:519_1": "yāvakālikassa atatthajātakatā,",
  "tika-vin02t:519_2": "agilānatā,",
  "tika-vin02t:519_3": "agilānāvasesakatā,",
  "tika-vin02t:519_4": "appaṭisaṃviditatā,",
  "tika-vin02t:519_5": "ajjhārāme paṭiggahaṇaṃ,",
  "tika-vin02t:519_6": "ajjhoharaṇanti imāni satta aṅgāni.",
  "tika-vin02t:520_0": "Pāṭidesanīyasikkhāpadavaṇṇanā niṭṭhitā.",
  "tika-vin02t:521_0": "Pāṭidesanīyakaṇḍaṃ niṭṭhitaṃ.",
  "tika-vin02t:522_0": "7. Sekhiyakaṇḍaṃ",
  "tika-vin02t:523_0": "1. Parimaṇḍalavaggavaṇṇanā",
  "tika-vin02t:524_0": "Sekhiyesu sikkhitasikkhenāti catūhi maggehi tisso sikkhā sikkhitvā ṭhitena,",
  "tika-vin02t:524_1": "sabbaso pariniṭṭhitakiccenāti vuttaṃ hoti.",
  "tika-vin02t:524_2": "Tādināti aṭṭhahi lokadhammehi akampiyaṭṭhena tādinā.",
  "tika-vin02t:525_0": "576.",
  "tika-vin02t:525_1": "Sikkhā karaṇīyāti “evaṃ nivāsessāmī”ti ārāmepi antaragharepi sabbattha sikkhā kattabbā.",
  "tika-vin02t:525_2": "Ettha ca yasmā vattakkhandhake vuttavattānipi sikkhitabbattā sekhiyāneva honti,",
  "tika-vin02t:525_3": "tasmā pārājikādīsu viya paricchedo na kato,",
  "tika-vin02t:525_4": "cārittanayadassanatthañca “yo pana bhikkhu olambento nivāseyya,",
  "tika-vin02t:525_5": "dukkaṭa”nti evaṃ āpattināmena avatvā “sikkhā karaṇīyā”ti evaṃ sabbasikkhāpadesu pāḷi āropitā.",
  "tika-vin02t:525_6": "Padabhājane pana “āpatti dukkaṭassā”ti vuttattā sabbattha anādariyakaraṇe dukkaṭaṃ veditabbaṃ.",
  "tika-vin02t:525_7": "Vuttanti mahāaṭṭhakathāyaṃ vuttaṃ.",
  "tika-vin02t:525_8": "Yasmā aṭṭhaṅgulamattaṃ otāretvā nivatthameva nisinnassa caturaṅgulamattaṃ hoti,",
  "tika-vin02t:525_9": "tasmā ubhopete aṭṭhakathāvādā ekaparicchedā.",
  "tika-vin02t:525_10": "Te sabbeti nivāsanadosā.",
  "tika-vin02t:526_0": "Taṃ panāti taṃ anādariyaṃ.",
  "tika-vin02t:526_1": "Kiñcāpi kurundivādaṃ pacchā vadantena “parimaṇḍalaṃ nivāsetuṃ ajānantassa anāpattī”ti ayamattho patiṭṭhāpito,",
  "tika-vin02t:526_2": "tathāpi nivāsanavattaṃ sādhukaṃ uggahetabbameva.",
  "tika-vin02t:526_3": "Sañcicca anuggaṇhantassa anādariyaṃ siyā.",
  "tika-vin02t:526_4": "Teneva mātikāṭṭhakathāyaṃ vuttaṃ “ajānantassāti parimaṇḍalaṃ nivāsetuṃ ajānantassa anāpatti,",
  "tika-vin02t:526_5": "apica nivāsanavattaṃ uggahetabba”nti.",
  "tika-vin02t:527_0": "Sacittakanti vatthuvijānanacittena paṇṇattivijānanacittena ca sacittakaṃ “anādariyaṃ paṭiccā”ti vuttattā.",
  "tika-vin02t:527_1": "“Pāṇātipātādi viya nivāsanadoso lokagarahito na hotīti paṇṇattivajja”nti phussadevatthero āha.",
  "tika-vin02t:527_2": "Upatissatthero pana “yasmā anādariyavaseneva āpajjitabbattā kevalaṃ akusalameva,",
  "tika-vin02t:527_3": "tañca pakatiyā vajjaṃ,",
  "tika-vin02t:527_4": "sañcicca vītikkamanañca domanassitasseva hoti,",
  "tika-vin02t:527_5": "tasmā lokavajjaṃ akusalacittaṃ dukkhavedana”nti āha.",
  "tika-vin02t:527_6": "Anādariyaṃ,",
  "tika-vin02t:527_7": "anāpattikāraṇābhāvo,",
  "tika-vin02t:527_8": "aparimaṇḍalanivāsananti imāni panettha tīṇi aṅgāni.",
  "tika-vin02t:527_9": "Yathā cettha,",
  "tika-vin02t:527_10": "evaṃ sabbattha purimāni dve tattha tattha vuttapaṭipakkhakaraṇañcāti tīṇiyeva honti.",
  "tika-vin02t:528_0": "577.",
  "tika-vin02t:528_1": "Dutiyādīsu anekappakāraṃ gihipārutanti setapaṭapārutaṃ paribbājakapārutaṃ ekasāṭakapārutantiādi anekappabhedaṃ gihipārutaṃ.",
  "tika-vin02t:528_2": "Tassattho khandhakeyeva āvi bhavissati.",
  "tika-vin02t:528_3": "Vihārepīti buddhupaṭṭhānādikālaṃ sandhāya vuttaṃ.",
  "tika-vin02t:529_0": "578.",
  "tika-vin02t:529_1": "“Suppaṭicchanno”ti vuttattā “sasīsaṃ pāruto sabbathā suppaṭicchannattā suppaṭicchanno nāma hotī”ti yassa siyā,",
  "tika-vin02t:529_2": "taṃ sandhāyāha “na sasīsaṃ pārutenā”tiādi.",
  "tika-vin02t:530_0": "582.",
  "tika-vin02t:530_1": "Ekasmiṃ pana ṭhāne ṭhatvāti ettha “gacchantopi parissayābhāvaṃ oloketuṃ labhatiyeva,",
  "tika-vin02t:530_2": "tathā gāme pūja”nti tīsupi gaṇṭhipadesu vuttaṃ.",
  "tika-vin02t:531_0": "Parimaṇḍalavaggavaṇṇanā niṭṭhitā.",
  "tika-vin02t:532_0": "2. Ujjagghikavaggavaṇṇanā",
  "tika-vin02t:533_0": "586. Dutiyavagge hasanīyasmiṃ vatthusminti hāsajanake kāraṇe.",
  "tika-vin02t:534_0": "Ujjagghikavaggavaṇṇanā niṭṭhitā.",
  "tika-vin02t:535_0": "3. Khambhakatavaggavaṇṇanā",
  "tika-vin02t:536_0": "603.",
  "tika-vin02t:536_1": "Tatiyavagge patte saññā pattasaññā,",
  "tika-vin02t:536_2": "sā assa atthīti pattasaññī,",
  "tika-vin02t:536_3": "attano bhājane upanibandhasaññī hutvāti attho.",
  "tika-vin02t:536_4": "Byañjanaṃ pana anādiyitvā atthamattameva dassetuṃ “patte saññaṃ katvā”ti vuttaṃ.",
  "tika-vin02t:537_0": "604.",
  "tika-vin02t:537_1": "Oloṇīti ekā byañjanavikati.",
  "tika-vin02t:537_2": "“Yo koci suddho kañjikatakkādirasao”ti keci.",
  "tika-vin02t:537_3": "Sākasūpeyya-",
  "tika-vin02t:537_4": "ggahaṇena yā kāci sūpeyyasākehi katā byañjanavikati vuttā.",
  "tika-vin02t:537_5": "Maṃsarasādīnīti ādi-",
  "tika-vin02t:537_6": "saddena avasesā sabbāpi byañjanavikati saṅgahitāti daṭṭhabbaṃ.",
  "tika-vin02t:537_7": "Teneva mātikāṭṭhakathāyaṃ vuttaṃ “ṭhapetvā pana sūpaṃ avasesā sabbāpi sūpeyyā byañjanavikati rasaraso nāma hotī”ti.",
  "tika-vin02t:538_0": "605.",
  "tika-vin02t:538_1": "Samapuṇṇanti adhiṭṭhānupagassa pattassa antomukhavaṭṭilekhaṃ anatikkāmetvā racitaṃ.",
  "tika-vin02t:538_2": "Samabharitanti tasseva vevacanaṃ.",
  "tika-vin02t:538_3": "Phalāphalādīti ādi-",
  "tika-vin02t:538_4": "saddena odanādimpi saṅgaṇhāti.",
  "tika-vin02t:538_5": "Heṭṭhā orohatīti samantā okāsasabbhāvato cāliyamānaṃ heṭṭhā bhassati.",
  "tika-vin02t:538_6": "Matthake thūpīkataṃ pūvameva vaṭaṃsakasadisattā “pūvavaṭaṃsaka”nti vuttaṃ.",
  "tika-vin02t:538_7": "Pupphavaṭaṃsakādīsupi eseva nayo.",
  "tika-vin02t:539_0": "Yasmā “samatittiko piṇḍapāto paṭiggahetabbo”ti vacanaṃ piṇḍapāto sampuṇṇo paṭiggahetabboti dīpeti,",
  "tika-vin02t:539_1": "tasmā attano hatthagate patte piṇḍapāto diyyamāno thūpīkatopi ce hoti,",
  "tika-vin02t:539_2": "vaṭṭatīti dīpeti.",
  "tika-vin02t:539_3": "“Thūpīkataṃ piṇḍapātaṃ paṭiggaṇhāti,",
  "tika-vin02t:539_4": "āpatti dukkaṭassā”ti hi vacanaṃ paṭhamaṃ thūpīkataṃ piṇḍapātaṃ pacchā paṭiggaṇhato āpattīti dīpeti.",
  "tika-vin02t:539_5": "“Patte paṭiggaṇhato ca thūpīkataṃ hoti,",
  "tika-vin02t:539_6": "vaṭṭati athūpīkatassa paṭiggahitattā,",
  "tika-vin02t:539_7": "payogo pana natthi aññatra pubbadesā”ti kenaci vuttaṃ,",
  "tika-vin02t:539_8": "taṃ na sārato paccetabbaṃ.",
  "tika-vin02t:539_9": "“Na thūpīkataṃ piṇḍapātaṃ paṭiggaṇhātī”ti vacanaṃ paṭhamaṃ thūpīkatasseva pacchā paṭiggaṇhanaṃ dīpeti.",
  "tika-vin02t:539_10": "Na hi hatthagatepi patte diyyamānaṃ thūpīkataṃ gaṇhanto thūpīkataṃ piṇḍapātaṃ paṭiggaṇhanto nāma na hoti,",
  "tika-vin02t:539_11": "na ca tena samatittiko piṇḍapāto paṭiggahitoti sakkā viññātuṃ.",
  "tika-vin02t:539_12": "“Thūpīkata”nti ca bhāvanapuṃsakaniddese gayhamāne ayamattho suṭṭhutaraṃ pākaṭoyevāti.",
  "tika-vin02t:540_0": "Khambhakatavaggavaṇṇanā niṭṭhitā.",
  "tika-vin02t:541_0": "4. Sakkaccavaggavaṇṇanā",
  "tika-vin02t:542_0": "608.",
  "tika-vin02t:542_1": "Catutthavagge sapadānanti ettha dānaṃ vuccati avakhaṇḍanaṃ,",
  "tika-vin02t:542_2": "apetaṃ dānato apadānaṃ,",
  "tika-vin02t:542_3": "anavakhaṇḍananti attho.",
  "tika-vin02t:542_4": "Saha apadānena sapadānaṃ,",
  "tika-vin02t:542_5": "avakhaṇḍanavirahitaṃ,",
  "tika-vin02t:542_6": "anupaṭipāṭiyāti vuttaṃ hoti.",
  "tika-vin02t:542_7": "Tenāha “tattha tattha odhiṃ akatvā anupaṭipāṭiyā”ti.",
  "tika-vin02t:543_0": "611.",
  "tika-vin02t:543_1": "Yasmiṃ samaye “pāṇo na hantabbo”ti rājāno bheriṃ carāpenti,",
  "tika-vin02t:543_2": "ayaṃ māghātasamayo nāma.",
  "tika-vin02t:543_3": "Idha anāpattiyaṃ gilāno na āgato,",
  "tika-vin02t:543_4": "tasmā gilānassapi āpatti.",
  "tika-vin02t:543_5": "Sūpodanaviññattisikkhāpade asañcicca assatiyāti ettha “mukhe pakkhipitvā puna vippaṭisārī hutvā chaḍḍentassa aruciyā pavisante ‘asañciccā’ti vuccati,",
  "tika-vin02t:543_6": "viññattimpi aviññattimpi etasmiṃ ṭhāne ṭhitaṃ sahasā gahetvā bhuñjante ‘assatiyā’ti vuccatī”ti tīsupi gaṇṭhipadesu vuttaṃ.",
  "tika-vin02t:544_0": "614- 615.",
  "tika-vin02t:544_1": "Ujjhāne saññā ujjhānasaññā,",
  "tika-vin02t:544_2": "sā assa atthīti ujjhānasaññī.",
  "tika-vin02t:544_3": "“Mayūraṇḍaṃ atimahanta”nti vacanato mayūraṇḍappamāṇo kabaḷo na vaṭṭati.",
  "tika-vin02t:544_4": "Keci pana “mayūraṇḍato mahanto na vaṭṭatī”ti vadanti,",
  "tika-vin02t:544_5": "taṃ na gahetabbaṃ,",
  "tika-vin02t:544_6": "“nātimahanta”nti ca atimahantasseva paṭikkhittattā khuddake āpatti na dissati.",
  "tika-vin02t:544_7": "“Mayūraṇḍaṃ atimahantaṃ,",
  "tika-vin02t:544_8": "kukkuṭaṇḍaṃ atikhuddakaṃ,",
  "tika-vin02t:544_9": "tesaṃ vemajjhappamāṇo”ti iminā pana sāruppavasena khuddakampi paṭikkhipitvā paricchedo na dassitoti veditabbaṃ.",
  "tika-vin02t:545_0": "Sakkaccavaggavaṇṇanā niṭṭhitā.",
  "tika-vin02t:546_0": "5. Kabaḷavaggavaṇṇanā",
  "tika-vin02t:547_0": "618.",
  "tika-vin02t:547_1": "Pañcamavagge sabbaṃ hatthanti ettha hattha-",
  "tika-vin02t:547_2": "saddo tadekadesesu aṅgulīsu daṭṭhabbo “hatthamuddā”tiādīsu viya,",
  "tika-vin02t:547_3": "samudāye pavattavohārassa avayavepi vattanato ekaṅgulimpi mukhe pakkhipituṃ na vaṭṭati.",
  "tika-vin02t:548_0": "Kabaḷavaggavaṇṇanā niṭṭhitā.",
  "tika-vin02t:549_0": "6. Surusuruvaggavaṇṇanā",
  "tika-vin02t:550_0": "627.",
  "tika-vin02t:550_1": "Chaṭṭhavagge sītīkatoti sītaṭṭo,",
  "tika-vin02t:550_2": "sītapīḷitoti vuttaṃ hoti.",
  "tika-vin02t:550_3": "Silakabuddhoti parihāsavacanametaṃ.",
  "tika-vin02t:550_4": "Silakañhi kañci disvā “buddho aya”nti voharanti.",
  "tika-vin02t:551_0": "634.",
  "tika-vin02t:551_1": "Vilīvacchattanti veṇuvilīvehi kataṃ chattaṃ.",
  "tika-vin02t:551_2": "Tatthajātakadaṇḍakena katanti tālapaṇṇaṃ saha daṇḍakena chinditvā tameva chattadaṇḍaṃ karonti gopālakādayo viya,",
  "tika-vin02t:551_3": "taṃ sandhāyetaṃ vuttaṃ.",
  "tika-vin02t:551_4": "Chattapādukāya vā ṭhitaṃ hotīti ettha chattapādukā vuccati chattādhāro.",
  "tika-vin02t:551_5": "Yasmiṃ chattaṃ apatamānaṃ katvā ṭhapenti,",
  "tika-vin02t:551_6": "tādisikāya chattapādukāya ṭhitaṃ chattaṃ “chatta”nti ajjhāharitabbaṃ.",
  "tika-vin02t:551_7": "“Chattaṃ chattapādukāya ṭhita”ntipi paṭhanti,",
  "tika-vin02t:551_8": "tatthāpi ayamevattho.",
  "tika-vin02t:552_0": "637.",
  "tika-vin02t:552_1": "Cāpoti majjhe vaṅkā kācadaṇḍasadisā dhanuvikati.",
  "tika-vin02t:552_2": "Kodaṇḍoti vaṭṭaladaṇḍā dhanuvikati.",
  "tika-vin02t:552_3": "Paṭimukkanti pavesitaṃ laggitaṃ.",
  "tika-vin02t:553_0": "Surusuruvaggavaṇṇanā niṭṭhitā.",
  "tika-vin02t:554_0": "7. Pādukavaggavaṇṇanā",
  "tika-vin02t:555_0": "647.",
  "tika-vin02t:555_1": "Sattamavagge paṭicchanno hutvāti so kira rattibhāge uyyānaṃ gantvā ambaṃ abhiruhitvā sākhāya sākhaṃ ambaṃ olokento vicari.",
  "tika-vin02t:555_2": "Tassa tathā karontasseva ratti vibhāyi.",
  "tika-vin02t:555_3": "So cintesi “sace idāni otaritvā gamissāmi,",
  "tika-vin02t:555_4": "disvā maṃ coroti gahessanti,",
  "tika-vin02t:555_5": "rattibhāge gamissāmī”ti.",
  "tika-vin02t:555_6": "Athekaṃ viṭapaṃ abhiruhitvā nilīno acchi.",
  "tika-vin02t:555_7": "Taṃ sandhāyetaṃ vuttaṃ.",
  "tika-vin02t:555_8": "So rukkhato otaranto ekaṃ olambinisākhaṃ gahetvā tesaṃ ubhinnampi antare patiṭṭhāsi.",
  "tika-vin02t:555_9": "Taṃ sandhāya vuttaṃ “tesaṃ dvinnampi antarā rukkhato patito”ti.",
  "tika-vin02t:555_10": "Pāḷiyā atthaṃ na jānantīti attano gahaṇassa atthaṃ na jānanti.",
  "tika-vin02t:556_0": "Jātakapāḷiyaṃ pana ayaṃ gāthā –",
  "tika-vin02t:557_0": "“Sabbamidaṃ carimaṃ kataṃ, ubho dhammaṃ na passare;",
  "tika-vin02t:558_0": "Ubho pakatiyā cutā, yo cāyaṃ mantejjhāpeti;",
  "tika-vin02t:559_0": "Yo ca mantaṃ adhīyatī”ti. –",
  "tika-vin02t:560_0": "Evamāgatā.",
  "tika-vin02t:560_1": "Tassāyamattho –",
  "tika-vin02t:560_2": "sabbamidaṃ carimaṃ katanti yaṃ amhehi tīhi janehi kataṃ,",
  "tika-vin02t:560_3": "sabbamidaṃ kiccaṃ lāmakaṃ nimmariyādaṃ adhammikaṃ.",
  "tika-vin02t:560_4": "Evaṃ attano corabhāvaṃ tesañca mantesu agāravaṃ garahitvā puna itare dveyeva garahanto “ubho dhammaṃ na passare”tiādimāha.",
  "tika-vin02t:560_5": "Tattha ubhoti ime dvepi janā garukārārahaṃ porāṇakadhammaṃ na passanti,",
  "tika-vin02t:560_6": "tatova dhammapakatito cutā.",
  "tika-vin02t:560_7": "Dhammo hi paṭhamuppattivasena pakati nāma.",
  "tika-vin02t:560_8": "Vuttampi cetaṃ –",
  "tika-vin02t:561_0": "“Dhammo have pāturahosi pubbe,",
  "tika-vin02t:562_0": "Pacchā adhammo udapādi loke”ti. ;",
  "tika-vin02t:563_0": "Yo cāyanti yo ca ayaṃ nīce nisīditvā mante ajjhāpeti, yo ca ucce nisīditvā adhīyatīti.",
  "tika-vin02t:564_0": "Sālīnanti ayaṃ gāthāpi –",
  "tika-vin02t:565_0": "“Sālīnaṃ odanaṃ bhuñje, suciṃ maṃsūpasecanaṃ;",
  "tika-vin02t:566_0": "Tasmā etaṃ na sevāmi, dhammaṃ isīhi sevita”nti. –",
  "tika-vin02t:567_0": "Evaṃ jātake āgatā.",
  "tika-vin02t:567_1": "Tattha sucinti paṇḍaraṃ parisuddhaṃ.",
  "tika-vin02t:567_2": "Maṃsūpasecananti nānappakārāya maṃsavikatiyā sittaṃ bhuñje,",
  "tika-vin02t:567_3": "bhuñjāmīti attho.",
  "tika-vin02t:567_4": "Sesaṃ pākaṭameva.",
  "tika-vin02t:568_0": "Dhiratthūti dhi atthu,",
  "tika-vin02t:568_1": "nindā bhavatūti attho,",
  "tika-vin02t:568_2": "garahāma taṃ mayanti vuttaṃ hoti.",
  "tika-vin02t:568_3": "Laddhalābhoti dhanalābhaṃ yasalābhañca sandhāya vadati.",
  "tika-vin02t:568_4": "Vinipātanahetunāti vinipātanassa hetubhāvena.",
  "tika-vin02t:568_5": "Vutti nāma hotīti yathāvutto duvidhopi lābho apāyasaṃvattanikatāya samparāye vinipātanahetubhāvena pavattanato",
  "tika-vin02t:568_6": "sampati adhammacaraṇena pavattanato ca vutti nāma hotīti attho.",
  "tika-vin02t:568_7": "Evarūpā yā vuttīti evarūpā dhanalābhayasalābhasaṅkhātā yā vutti.",
  "tika-vin02t:568_8": "Adhammacaraṇena vāti vā-",
  "tika-vin02t:568_9": "saddo sampiṇḍanattho.",
  "tika-vin02t:568_10": "Tvanti upayogatthe paccattavacanaṃ,",
  "tika-vin02t:568_11": "taṃ icceva vā pāṭho.",
  "tika-vin02t:568_12": "Asmāti pāsāṇādhivacanametaṃ.",
  "tika-vin02t:569_0": "Pādukavaggavaṇṇanā niṭṭhitā.",
  "tika-vin02t:570_0": "Sesaṃ uttānameva.",
  "tika-vin02t:571_0": "Sekhiyakaṇḍaṃ niṭṭhitaṃ.",
  "tika-vin02t:572_0": "Adhikaraṇasamathesu yaṃ vattabbaṃ, taṃ aṭṭhakathāyaṃ āgataṭṭhāneyeva dassayissāma.",
  "tika-vin02t:573_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin02t:574_0": "Bhikkhuvibhaṅgavaṇṇanā niṭṭhitā.",
  "tika-vin02t:575_0": "Mahāvibhaṅgo niṭṭhito.",
  "tika-vin02t:576_0": "Namo tassa bhagavato arahato sammāsambuddhassa",
  "tika-vin02t:577_0": "Bhikkhunīvibhaṅgavaṇṇanā",
  "tika-vin02t:578_0": "1. Pārājikakaṇḍaṃ (bhikkhunīvibhaṅgavaṇṇanā)",
  "tika-vin02t:579_0": "1. Paṭhamapārājikasikkhāpadavaṇṇanā",
  "tika-vin02t:580_0": "656.",
  "tika-vin02t:580_1": "Bhikkhunīvibhaṅge yoti yo bhikkhunīnaṃ vibhaṅgo.",
  "tika-vin02t:580_2": "Migāranattāti majjhapadalopenetaṃ vuttanti āha “migāramātuyā pana nattā hotī”ti.",
  "tika-vin02t:580_3": "Migāramātāti visākhāyetaṃ adhivacanaṃ.",
  "tika-vin02t:580_4": "Navakammādhiṭṭhāyikanti navakammasaṃvidhāyikaṃ.",
  "tika-vin02t:580_5": "Byañjanānaṃ paṭivijjhitabbo ākāro nātigambhīro,",
  "tika-vin02t:580_6": "yathāsutaṃ dhāraṇameva tattha karaṇīyanti satiyā byāpāro adhiko,",
  "tika-vin02t:580_7": "paññā tattha guṇībhūtāti vuttaṃ “satipubbaṅgamāya paññāyā”ti.",
  "tika-vin02t:580_8": "Sati pubbaṅgamā etissāti satipubbaṅgamā.",
  "tika-vin02t:580_9": "Pubbaṅgamatā cettha padhānabhāvo “manopubbaṅgamā”tiādīsu viya.",
  "tika-vin02t:580_10": "Atthaggahaṇe pana paññāya byāpāro adhiko paṭivijjhitabbassa atthassa atigambhīrattāti āha “paññāpubbaṅgamāya satiyā”ti.",
  "tika-vin02t:580_11": "Ālasiyavirahitāti kosajjarahitā.",
  "tika-vin02t:580_12": "Yathā aññā kusītā nisinnaṭṭhāne nisinnāva honti,",
  "tika-vin02t:580_13": "ṭhitaṭṭhāne ṭhitāva,",
  "tika-vin02t:580_14": "evaṃ ahutvā vipphārikena cittena sabbakiccaṃ nipphādeti.",
  "tika-vin02t:581_0": "Sabbā bhikkhuniyo satthuladdhūpasampadā saṅghato laddhūpasampadāti duvidhā.",
  "tika-vin02t:581_1": "Garudhammapaaggahaṇena hi laddhūpasampadā mahāpajāpatigotamī satthusantikāva laddhūpasampadattā satthuladdhūpasampadā nāma.",
  "tika-vin02t:581_2": "Sesā sabbāpi saṅghato laddhūpasampadā.",
  "tika-vin02t:581_3": "Tāpi ekatoupasampannā ubhatoupasampannāti duvidhā.",
  "tika-vin02t:581_4": "Tattha yā tā mahāpajāpatigotamiyā saddhiṃ nikkhantā pañcasatā sākiyāniyo,",
  "tika-vin02t:581_5": "tā ekatoupasampannā bhikkhusaṅghato eva laddhūpasampadattā,",
  "tika-vin02t:581_6": "itarā ubhatoupasampannā ubhatosaṅghe upasampannattā.",
  "tika-vin02t:581_7": "Ehibhikkhunībhāvena upasampannā pana bhikkhuniyo na santi tāsaṃ tathā upasampadāya abhāvato.",
  "tika-vin02t:581_8": "Yadi evaṃ “ehi bhikkhunī”ti idha kasmā vuttanti?",
  "tika-vin02t:581_9": "Desanāya sotapatitabhāvato.",
  "tika-vin02t:581_10": "Ayañhi sotapatitatā nāma katthaci labbhamānassapi aggahaṇena hoti,",
  "tika-vin02t:581_11": "yathā abhidhamme manodhātuniddese labbhamānampi jhānaṅgaṃ pañcaviññāṇasote patitāya na uddhaṭaṃ katthaci desanāya asambhavato,",
  "tika-vin02t:581_12": "yathā tattheva vatthuniddese hadayavatthu.",
  "tika-vin02t:581_13": "Katthaci alabbhamānassapi gahaṇavasena yathāṭhitakappīniddese. Yathāha –",
  "tika-vin02t:582_0": "“Katamo ca puggalo ṭhitakappī?",
  "tika-vin02t:582_1": "Ayañca puggalo sotāpattiphalasacchikiriyāya paṭipanno assa,",
  "tika-vin02t:582_2": "kappassa ca uḍḍayhanavelā assa,",
  "tika-vin02t:582_3": "neva tāva kappo uḍḍayheyya,",
  "tika-vin02t:582_4": "yāvāyaṃ puggalo na sotāpattiphalaṃ sacchikareyyā”ti.",
  "tika-vin02t:583_0": "Evamidhāpi alabbhamānagahaṇavasena veditabbaṃ.",
  "tika-vin02t:583_1": "Parikappavacanañhetaṃ “sace bhagavā bhikkhunībhāvayogyaṃ kañci mātugāmaṃ ‘ehi bhikkhunī’ti vadeyya,",
  "tika-vin02t:583_2": "evaṃ bhikkhunībhāvo siyā”ti.",
  "tika-vin02t:584_0": "Kasmā pana bhagavā evaṃ na kathesīti?",
  "tika-vin02t:584_1": "Tathā katādhikārānaṃ abhāvato.",
  "tika-vin02t:584_2": "Ye pana “anāsannāsannihitabhāvato”ti kāraṇaṃ vatvā “bhikkhū eva hi satthu āsannacārino sadā sannihitā ca honti,",
  "tika-vin02t:584_3": "tasmā te eva ‘ehibhikkhū’ti vattabbataṃ arahanti,",
  "tika-vin02t:584_4": "na bhikkhuniyo”ti vadanti,",
  "tika-vin02t:584_5": "taṃ tesaṃ matimattaṃ satthu āsannadūrabhāvassa bhabbābhabbabhāvasiddhattā.",
  "tika-vin02t:584_6": "Vuttañhetaṃ bhagavatā –",
  "tika-vin02t:585_0": "“Saṅghāṭikaṇṇe cepi me,",
  "tika-vin02t:585_1": "bhikkhave,",
  "tika-vin02t:585_2": "bhikkhu gahetvā piṭṭhito piṭṭhito anubandho assa pāde pādaṃ nikkhipanto,",
  "tika-vin02t:585_3": "so ca hoti abhijjhālu kāmesu tibbasārāgo byāpannacitto paduṭṭhamanasaṅkappo muṭṭhassati asampajāno asamāhito vibbhantacitto pākatindriyo,",
  "tika-vin02t:585_4": "atha kho so ārakāva mayhaṃ,",
  "tika-vin02t:585_5": "ahañca tassa.",
  "tika-vin02t:585_6": "Taṃ kissa hetu?",
  "tika-vin02t:585_7": "Dhammañhi so,",
  "tika-vin02t:585_8": "bhikkhave,",
  "tika-vin02t:585_9": "bhikkhu na passati,",
  "tika-vin02t:585_10": "dhammaṃ apassanto na maṃ passati.",
  "tika-vin02t:585_11": "Yojanasate cepi so,",
  "tika-vin02t:585_12": "bhikkhave,",
  "tika-vin02t:585_13": "bhikkhu vihareyya,",
  "tika-vin02t:585_14": "so ca hoti anabhijjhālu kāmesu na tibbasārāgo abyāpannacitto appaduṭṭhamanasaṅkappo upaṭṭhitassati sampajāno samāhito ekaggacitto saṃvutindriyo,",
  "tika-vin02t:585_15": "atha kho so santikeva mayhaṃ,",
  "tika-vin02t:585_16": "ahañca tassa.",
  "tika-vin02t:585_17": "Taṃ kissa hetu?",
  "tika-vin02t:585_18": "Dhammañhi so,",
  "tika-vin02t:585_19": "bhikkhave,",
  "tika-vin02t:585_20": "bhikkhu passati,",
  "tika-vin02t:585_21": "dhammaṃ passanto maṃ passatī”ti.",
  "tika-vin02t:586_0": "Tasmā akāraṇaṃ desato satthu āsannānāsannatā.",
  "tika-vin02t:586_1": "Akatādhikāratāya pana bhikkhunīnaṃ ehibhikkhunūpasampadāya ayogyatā veditabbā.",
  "tika-vin02t:587_0": "Yadi evaṃ yaṃ taṃ therīgāthāsu bhaddāya kuṇḍalakesāya vuttaṃ –",
  "tika-vin02t:588_0": "“Nihacca jāṇuṃ vanditvā, sammukhā añjaliṃ akaṃ;",
  "tika-vin02t:589_0": "Ehi bhaddeti maṃ avaca, sā me āsūpasampadā”ti. ;",
  "tika-vin02t:590_0": "Tathā apadānepi –",
  "tika-vin02t:591_0": "“Āyācito tadā āha, ehi bhaddeti nāyako;",
  "tika-vin02t:592_0": "Tadāhaṃ upasampannā, parittaṃ toyamaddasa”nti. ;",
  "tika-vin02t:593_0": "Taṃ kathanti?",
  "tika-vin02t:593_1": "Nayidaṃ ehibhikkhunībhāvena upasampadaṃ sandhāya vuttaṃ,",
  "tika-vin02t:593_2": "upasampadāya pana hetubhāvato “yā satthu āṇatti,",
  "tika-vin02t:593_3": "sā me āsūpasampadā”ti vuttā.",
  "tika-vin02t:593_4": "Tathā hi vuttaṃ aṭṭhakathāyaṃ “ehi bhadde bhikkhunupassayaṃ gantvā bhikkhunīnaṃ santike pabbaja upasampajjassūti maṃ avaca āṇāpesi,",
  "tika-vin02t:593_5": "sā satthu āṇā mayhaṃ upasampadāya kāraṇattā upasampadā āsi ahosī”ti.",
  "tika-vin02t:593_6": "Apadānagāthāyampi evameva attho gahetabbo.",
  "tika-vin02t:593_7": "Tasmā bhikkhunīnaṃ ehibhikkhunūpasampadā natthiyevāti niṭṭhamettha gantabbaṃ.",
  "tika-vin02t:593_8": "Yathā cetaṃ sotapatitavasena “ehi bhikkhunī”ti vuttaṃ,",
  "tika-vin02t:593_9": "evaṃ “tīhi saraṇagamanehi upasampannāti bhikkhunī”ti idampi sotapatitavaseneva vuttanti daṭṭhabbaṃ saraṇagamanūpasampadāyapi bhikkhunīnaṃ asambhavato.",
  "tika-vin02t:594_0": "659.",
  "tika-vin02t:594_1": "Bhikkhuvibhaṅge “kāyasaṃsaggaṃ sādiyeyyā”ti avatvā “samāpajjeyyā”ti vuttattā “bhikkhu āpattiyā na kāretabbo”ti vuttaṃ.",
  "tika-vin02t:594_2": "Tabbahulanayenāti kiriyāsamuṭṭhānasseva bahulabhāvato.",
  "tika-vin02t:594_3": "Dissati hi tabbahulanayena tabbohāro yathā “brāhmaṇagāmo”ti.",
  "tika-vin02t:594_4": "Brāhmaṇagāmepi hi antamaso rajakādīni pañca kulāni santi.",
  "tika-vin02t:594_5": "Sāti kiriyāsamuṭṭhānatā.",
  "tika-vin02t:595_0": "662. Tathevāti kāyasaṃsaggarāgena avassutoyevāti attho. Sesamettha uttānameva.",
  "tika-vin02t:596_0": "Paṭhamapārājikasikkhāpadavaṇṇanā niṭṭhitā.",
  "tika-vin02t:597_0": "2. Dutiyapārājikasikkhāpadavaṇṇanā",
  "tika-vin02t:598_0": "666.",
  "tika-vin02t:598_1": "Dutiye “kissa pana tvaṃ ayye jānaṃ pārājikaṃ dhammaṃ ajjhāpanna”nti vacanato “uddiṭṭhā kho ayyāyo aṭṭha",
  "tika-vin02t:598_2": "pārājikā dhammā”tiādivacanato ca bhikkhunīvibhaṅgaṃ patvā sādhāraṇāni sikkhāpadāni bhikkhūnaṃ uppannavatthusmiṃyeva",
  "tika-vin02t:598_3": "“yā pana bhikkhunī chandaso methunaṃ dhammaṃ paṭiseveyya,",
  "tika-vin02t:598_4": "antamaso tiracchānagatenapi,",
  "tika-vin02t:598_5": "pārājikā hoti asaṃvāsā”tiādinā nayena savisesampi avisesampi mātikaṃ ṭhapetvā anukkamena padabhājanaṃ",
  "tika-vin02t:598_6": "āpattibhedaṃ tikacchedaṃ anāpattivārañca anavasesaṃ vatvā vitthāresi.",
  "tika-vin02t:598_7": "Saṅgītikārakehi pana asādhāraṇapaññattiyoyeva idha vitthāritāti veditabbā.",
  "tika-vin02t:599_0": "Atha uparimesu dvīsu apaññattesu aṭṭhannaṃ pārājikānaṃ aññataranti idaṃ vacanaṃ na yujjatīti āha “idañca pārājikaṃ pacchā paññatta”ntiādi.",
  "tika-vin02t:599_1": "Yadi evaṃ imasmiṃ okāse kasmā ṭhapitanti āha “purimena pana saddhiṃ yugaḷattā”tiādi,",
  "tika-vin02t:599_2": "purimena saddhiṃ ekasambandhabhāvato idha vuttanti adhippāyo.",
  "tika-vin02t:599_3": "“Aṭṭhannaṃ pārājikānaṃ aññatara”nti vacanato ca vajjapaṭicchādikaṃ yā paṭicchādeti,",
  "tika-vin02t:599_4": "sāpi vajjapaṭicchādikāyevāti daṭṭhabbaṃ.",
  "tika-vin02t:599_5": "Kiñcāpi vajjapaṭicchādanaṃ pemavasena hoti,",
  "tika-vin02t:599_6": "tathāpi sikkhāpadavītikkamacittaṃ domanassitameva hotīti katvā “dukkhavedana”nti vuttaṃ.",
  "tika-vin02t:599_7": "Sesamettha uttānameva.",
  "tika-vin02t:600_0": "Dutiyapārājikasikkhāpadavaṇṇanā niṭṭhitā.",
  "tika-vin02t:601_0": "668. Tatiyaṃ uttānatthameva.",
  "tika-vin02t:602_0": "4. Catutthapārājikasikkhāpadavaṇṇanā",
  "tika-vin02t:603_0": "675.",
  "tika-vin02t:603_1": "Catutthe lokassādamittasanthavavasenāti lokassādasaṅkhātassa mittasanthavassa vasena.",
  "tika-vin02t:603_2": "Vuttamevatthaṃ pariyāyantarena vibhāvetuṃ “kāyasaṃsaggarāgenā”ti vuttaṃ.",
  "tika-vin02t:604_0": "Tissitthiyo methunaṃ taṃ na seveti yā tisso itthiyo vuttā,",
  "tika-vin02t:604_1": "tāsupi yaṃ taṃ methunaṃ nāma,",
  "tika-vin02t:604_2": "taṃ na sevati.",
  "tika-vin02t:604_3": "Tayo puriseti tayo purisepi upagantvā methunaṃ na sevati.",
  "tika-vin02t:604_4": "Tayo ca anariyapaṇḍaketi ubhatobyañjanasaṅkhāte tayo anariye,",
  "tika-vin02t:604_5": "tayo ca paṇḍaketi imepi cha jane upagantvā methunaṃ na sevati.",
  "tika-vin02t:604_6": "Na cācare methunaṃ byañjanasminti anulomapārājikavasenapi attano nimitte methunaṃ nācarati.",
  "tika-vin02t:604_7": "Chejjaṃ siyā methunadhammapaccayāti siyā methunadhammapaccayā pārājikanti ayaṃ pañho aṭṭhavatthukaṃva sandhāya vutto.",
  "tika-vin02t:604_8": "Tassā hi methunadhammassa pubbabhāgakāyasaṃsaggaṃ āpajjituṃ vāyamantiyā methunadhammapaccayā chejjaṃ hoti.",
  "tika-vin02t:604_9": "Chedoyeva chejjaṃ.",
  "tika-vin02t:605_0": "Methunadhammassa pubbabhāgattāti iminā methunadhammassa pubbabhāgabhūto kāyasaṃsaggoyeva tattha methunadhamma-",
  "tika-vin02t:605_1": "saddena vutto,",
  "tika-vin02t:605_2": "na dvayaṃdvayasamāpattīti dīpeti.",
  "tika-vin02t:605_3": "Vaṇṇāvaṇṇoti dvīhi sukkavissaṭṭhi vuttā.",
  "tika-vin02t:605_4": "Gamanuppādananti sañcarittaṃ.",
  "tika-vin02t:605_5": "Sabbapadesūti “saṅghāṭikaṇṇaggahaṇaṃ sādiyeyyā”tiādīsu.",
  "tika-vin02t:605_6": "Sesamettha uttānameva.",
  "tika-vin02t:605_7": "Kāyasaṃsaggarāgo,",
  "tika-vin02t:605_8": "saussāhatā,",
  "tika-vin02t:605_9": "aṭṭhamassa vatthussa pūraṇanti imāni panettha tīṇi aṅgāni.",
  "tika-vin02t:606_0": "Catutthapārājikasikkhāpadavaṇṇanā niṭṭhitā.",
  "tika-vin02t:607_0": "Bhikkhunīvibhaṅge pārājikakaṇḍavaṇṇanā niṭṭhitā.",
  "tika-vin02t:608_0": "Pārājikakaṇḍaṃ niṭṭhitaṃ.",
  "tika-vin02t:609_0": "2. Saṅghādisesakaṇḍaṃ (bhikkhunīvibhaṅgavaṇṇanā)",
  "tika-vin02t:610_0": "1. Paṭhamasaṅghādisesasikkhāpadavaṇṇanā",
  "tika-vin02t:611_0": "679.",
  "tika-vin02t:611_1": "Saṅghādisesakaṇḍassa paṭhamasikkhāpade dvīsu janesūti aḍḍakārakesu dvīsu janesu.",
  "tika-vin02t:611_2": "Yo kocīti tesuyeva dvīsu yo koci,",
  "tika-vin02t:611_3": "añño vā tehi āṇatto.",
  "tika-vin02t:611_4": "Dutiyassa ārocetīti etthāpi dvīsu janesu yassa kassaci dutiyassa kathaṃ yo koci ārocetīti evamattho gahetabboti",
  "tika-vin02t:611_5": "āha “dutiyassa ārocetīti etthāpi eseva nayo”ti.",
  "tika-vin02t:611_6": "Gatigatanti cirakālapavattaṃ.",
  "tika-vin02t:612_0": "Āpattīti āpajjanaṃ.",
  "tika-vin02t:612_1": "Saha vatthujjhācārāti vatthuvītikkamena saha.",
  "tika-vin02t:612_2": "Sahayoge karaṇavacanappasaṅge idaṃ nissakkavacanaṃ.",
  "tika-vin02t:612_3": "Yanti yaṃ dhammaṃ.",
  "tika-vin02t:612_4": "Nissāretīti āpannaṃ bhikkhunisaṅghamhā nissāreti.",
  "tika-vin02t:612_5": "Hetumhi cāyaṃ kattuvohāro.",
  "tika-vin02t:612_6": "Nissāraṇahetubhūto hi dhammo nissāraṇīyoti vutto.",
  "tika-vin02t:612_7": "Gīvāyeva hoti,",
  "tika-vin02t:612_8": "na pārājikaṃ anāṇattiyā gahitattā.",
  "tika-vin02t:612_9": "Yathā dāsadāsīvāpīādīni sampaṭicchituṃ na vaṭṭati,",
  "tika-vin02t:612_10": "evaṃ tesaṃ atthāya aḍḍakaraṇampi na vaṭṭatīti āha “ayaṃ akappiyaaḍḍo nāma,",
  "tika-vin02t:612_11": "na vaṭṭatī”ti.",
  "tika-vin02t:613_0": "Ettha ca sace adhikaraṇaṭṭhānaṃ gantvā “amhākaṃ eso dāso, dāsī, vāpī, khettaṃ, ārāmo,",
  "tika-vin02t:613_1": "ārāmavatthu, gāvo, ajā,",
  "tika-vin02t:613_2": "kukkuṭā”tiādinā voharati,",
  "tika-vin02t:613_3": "akappiyaṃ.",
  "tika-vin02t:613_4": "“Ayaṃ amhākaṃ ārāmiko,",
  "tika-vin02t:613_5": "ayaṃ vāpī itthannāmena saṅghassa bhaṇḍadhovanatthāya dinnā,",
  "tika-vin02t:613_6": "ito khettato ārāmato uppajjanakacatupaccayā ito gāvito mahiṃsito ajāto uppajjanakagorasā itthannāmena",
  "tika-vin02t:613_7": "saṅghassa dinnāti pucchite vā apucchite vā vattuṃ vaṭṭatī”ti vadanti.",
  "tika-vin02t:613_8": "Sesamettha uttānameva.",
  "tika-vin02t:613_9": "Anākaḍḍhitāya aḍḍakaraṇaṃ,",
  "tika-vin02t:613_10": "aḍḍapariyosānanti imāni panettha dve aṅgāni.",
  "tika-vin02t:614_0": "Paṭhamasaṅghādisesasikkhāpadavaṇṇanā niṭṭhitā.",
  "tika-vin02t:615_0": "2. Dutiyasaṅghādisesasikkhāpadavaṇṇanā",
  "tika-vin02t:616_0": "683.",
  "tika-vin02t:616_1": "Dutiye mallagaṇabhaṭiputtagaṇādikantiādīsu mallagaṇo nāma nārāyanabhattiko tattha tattha pānīyaṭṭhapanapokkharaṇīkhaṇanādipuññakammakārako gaṇo,",
  "tika-vin02t:616_2": "bhaṭiputtagaṇo nāma kumārabhattikagaṇo.",
  "tika-vin02t:616_3": "Dhammagaṇoti sāsanabhattigaṇo anekappakārapuññakammakārakagaṇo vuccati.",
  "tika-vin02t:616_4": "Gandhikaseṇīti anekappakārasugandhivikatikārako gaṇo.",
  "tika-vin02t:616_5": "Dussikaseṇīti pesakārakagaṇo.",
  "tika-vin02t:616_6": "Kappagatikanti kappiyabhāvaṃ gataṃ.",
  "tika-vin02t:617_0": "Vuṭṭhāpentiyāti upasampādentiyā.",
  "tika-vin02t:617_1": "“Coriṃ vuttanayena anāpucchā pabbājentiyā dukkaṭa”nti vadanti.",
  "tika-vin02t:617_2": "Paṇṇattiṃ ajānantā ariyāpi vuṭṭhāpentīti vā kammavācāpariyosāne āpattikkhaṇe vipākābyākatasamaṅgitāvasena vā “ticitta”nti vuttanti veditabbaṃ.",
  "tika-vin02t:617_3": "Sesamettha uttānameva. Coritā,",
  "tika-vin02t:617_4": "corisaññā,",
  "tika-vin02t:617_5": "aññatra anuññātakāraṇā vuṭṭhāpananti imāni panettha tīṇi aṅgāni.",
  "tika-vin02t:618_0": "Dutiyasaṅghādisesasikkhāpadavaṇṇanā niṭṭhitā.",
  "tika-vin02t:619_0": "3. Tatiyasaṅghādisesasikkhāpadavaṇṇanā",
  "tika-vin02t:620_0": "692.",
  "tika-vin02t:620_1": "Tatiye parikkhepaṃ atikkāmentiyāti sakagāmato aññassa gāmassa parikkhepaṃ atikkāmentiyā.",
  "tika-vin02t:620_2": "“Gāmantaraṃ gaccheyyā”ti hi vacanato aññassa gāmassa parikkhepaṃ atikkāmentiyā eva āpatti,",
  "tika-vin02t:620_3": "na sakagāmassa.",
  "tika-vin02t:620_4": "Añño hi gāmo gāmantaraṃ.",
  "tika-vin02t:620_5": "Aparikkhittassa gāmassa upacāranti ettha upacāra-",
  "tika-vin02t:620_6": "saddena gharūpacārato paṭhamaleḍḍupātasaṅkhātaṃ parikkhepārahaṭṭhānaṃ gahitaṃ,",
  "tika-vin02t:620_7": "na tato dutiyaleḍḍupātasaṅkhāto upacāroti āha “parikkhepārahaṭṭhāna”nti.",
  "tika-vin02t:620_8": "Teneva pāḷiyaṃ “upacāraṃ atikkāmentiyā”ti vuttaṃ.",
  "tika-vin02t:620_9": "Aññathā yathā vikālagāmappavisanasikkhāpade “parikkhittassa gāmassa parikkhepaṃ atikkamantassa,",
  "tika-vin02t:620_10": "aparikkhittassa gāmassa upacāraṃ okkamantassā”ti vuttaṃ,",
  "tika-vin02t:620_11": "evamidhāpi “parikkhittassa gāmassa parikkhepaṃ atikkāmentiyā aparikkhittassa gāmassa upacāraṃ okkamantiyā”ti vadeyya.",
  "tika-vin02t:620_12": "Saṅkhepato vuttamatthaṃ vibhajitvā dassento “apicetthā”tiādimāha.",
  "tika-vin02t:620_13": "Vihārassa catugāmasādhāraṇattāti iminā “vihārato ekaṃ gāmaṃ gantuṃ vaṭṭatī”ti ettha kāraṇamāha.",
  "tika-vin02t:620_14": "Vihārassa catugāmasādhāraṇattāyeva hi catūsu gāmesu yaṃkiñci ekaṃ gāmaṃ gantuṃ vaṭṭati.",
  "tika-vin02t:621_0": "Yatthāti yassaṃ nadiyaṃ.",
  "tika-vin02t:621_1": "“Paṭhamaṃ pādaṃ uttārentiyā āpatti thullaccayassa,",
  "tika-vin02t:621_2": "dutiyaṃ pādaṃ uttārentiyā āpatti saṅghādisesassā”ti vacanato nadiṃ otaritvā padasā uttarantiyā eva āpattīti āha “setunā gacchati,",
  "tika-vin02t:621_3": "anāpattī”tiādi.",
  "tika-vin02t:621_4": "Paratīrameva akkamantiyā anāpattīti nadiṃ anotaritvā yānanāvādīsu aññatarena gantvā paratīrameva akkamantiyā anāpatti.",
  "tika-vin02t:621_5": "Ubhayatīresu vicaranti,",
  "tika-vin02t:621_6": "vaṭṭatīti idaṃ asatipi nadīpāragamane upari vakkhamānassa vinicchayassa phalamattadassanatthaṃ vuttanti veditabbaṃ.",
  "tika-vin02t:621_7": "Orimatīrameva āgacchati,",
  "tika-vin02t:621_8": "āpattīti paratīraṃ gantukāmatāya otiṇṇattā vuttaṃ.",
  "tika-vin02t:621_9": "Tameva tīranti tameva orimatīraṃ.",
  "tika-vin02t:621_10": "Anāpattīti paratīraṃ gantukāmatāya abhāvato anāpatti.",
  "tika-vin02t:622_0": "Tādise araññeti “bahiindakhīlā sabbametaṃ arañña”nti evaṃ vuttalakkhaṇe araññe.",
  "tika-vin02t:622_1": "Atha tādisasseva araññassa gahitabhāvo kathaṃ viññāyatīti āha “tenevā”tiādi.",
  "tika-vin02t:622_2": "Iminā hi aṭṭhakathāvacanena īdisepi gāmasamīpe dassanūpacāre vijahite satipi savanūpacāre āpatti hotīti viññāyati.",
  "tika-vin02t:622_3": "Maggamūḷhā uccāsaddaṃ karontīti āha “maggamūḷhasaddena viyā”ti.",
  "tika-vin02t:622_4": "Saddāyantiyāti saddaṃ karontiyā.",
  "tika-vin02t:622_5": "Purimāyoti puretaraṃ gacchantiyo.",
  "tika-vin02t:622_6": "Aññaṃ maggaṃ gaṇhātīti maggamūḷhattā,",
  "tika-vin02t:622_7": "na ohātuṃ,",
  "tika-vin02t:622_8": "tasmā dvinnampi anāpatti.",
  "tika-vin02t:622_9": "Sesamettha uttānameva.",
  "tika-vin02t:622_10": "Anantarāyena ekabhāvo,",
  "tika-vin02t:622_11": "gāmantaragamanādīsu aññataratāpajjanaṃ,",
  "tika-vin02t:622_12": "āpadāya abhāvoti imāni panettha tīṇi aṅgāni.",
  "tika-vin02t:623_0": "Tatiyasaṅghādisesasikkhāpadavaṇṇanā niṭṭhitā.",
  "tika-vin02t:624_0": "4. Catutthasaṅghādisesasikkhāpadavaṇṇanā",
  "tika-vin02t:625_0": "694.",
  "tika-vin02t:625_1": "Catutthe kārakagaṇassāti ukkhepanīyakammakārakagaṇassa.",
  "tika-vin02t:625_2": "Tecattālīsappabhedaṃ vattaṃ khandhake āvi bhavissati.",
  "tika-vin02t:625_3": "Netthāravatteti nittharaṇahetumhi vatte.",
  "tika-vin02t:625_4": "Sesaṃ uttānameva.",
  "tika-vin02t:625_5": "Dhammena kammena ukkhittatā,",
  "tika-vin02t:625_6": "aññatra anuññātakāraṇā osāraṇanti imāni panettha dve aṅgāni.",
  "tika-vin02t:626_0": "Catutthasaṅghādisesasikkhāpadavaṇṇanā niṭṭhitā.",
  "tika-vin02t:627_0": "5. Pañcamasaṅghādisesasikkhāpadavaṇṇanā",
  "tika-vin02t:628_0": "701.",
  "tika-vin02t:628_1": "Pañcame etaṃ na vuttanti “bhikkhuniyā avassutabhāvo daṭṭhabbo”ti etaṃ niyamanaṃ na vuttaṃ.",
  "tika-vin02t:628_2": "Tanti taṃ niyametvā avacanaṃ.",
  "tika-vin02t:628_3": "Pāḷiyā sametīti “ekato avassute”ti avisesetvā vuttapāḷiyā “anavassutoti jānantī paṭiggaṇhātī”ti imāya ca pāḷiyā sameti.",
  "tika-vin02t:628_4": "Yadi hi puggalassa avassutabhāvo nappamāṇaṃ,",
  "tika-vin02t:628_5": "kiṃ “anavassutoti jānantī”ti iminā vacanena,",
  "tika-vin02t:628_6": "“anāpatti ubhatoanavassutā honti,",
  "tika-vin02t:628_7": "anavassutā paṭiggaṇhātī”ti ettakameva vattabbaṃ siyā.",
  "tika-vin02t:628_8": "“Ubhatoanavassutā honti,",
  "tika-vin02t:628_9": "anavassutoti jānantī paṭiggaṇhātī”ti imassa ca anāpattivārassa ayamattho.",
  "tika-vin02t:628_10": "Ubho ce anavassutā,",
  "tika-vin02t:628_11": "sabbathāpi anāpatti.",
  "tika-vin02t:628_12": "Atha bhikkhunī anavassutā samānā avassutampi “anavassuto”ti saññāya tassa hatthato paṭiggaṇhāti,",
  "tika-vin02t:628_13": "evampi anāpatti.",
  "tika-vin02t:628_14": "Atha sayaṃ anavassutāpi aññaṃ anavassutaṃ vā avassutaṃ vā “avassuto”ti jānāti,",
  "tika-vin02t:628_15": "dukkaṭameva.",
  "tika-vin02t:628_16": "Vuttañhetaṃ anantarasikkhāpade “kissa tvaṃ ayye na paṭiggaṇhāsīti.",
  "tika-vin02t:628_17": "Avassutā ayyeti.",
  "tika-vin02t:628_18": "Tvaṃ pana ayye avassutāti.",
  "tika-vin02t:628_19": "Nāhaṃ ayye avassutā”ti.",
  "tika-vin02t:628_20": "Sesamettha uttānameva.",
  "tika-vin02t:628_21": "Udakadantaponato aññaṃ ajjhoharaṇīyaṃ,",
  "tika-vin02t:628_22": "ubhatoavassutatā,",
  "tika-vin02t:628_23": "sahatthā gahaṇaṃ,",
  "tika-vin02t:628_24": "ajjhoharaṇanti imāni panettha cattāri aṅgāni.",
  "tika-vin02t:629_0": "Pañcamasaṅghādisesasikkhāpadavaṇṇanā niṭṭhitā.",
  "tika-vin02t:630_0": "6. Chaṭṭhasaṅghādisesasikkhāpadavaṇṇanā",
  "tika-vin02t:631_0": "705.",
  "tika-vin02t:631_1": "Chaṭṭhe parivāragāthāya ayamattho.",
  "tika-vin02t:631_2": "Na deti na paṭiggaṇhātīti na uyyojikā deti,",
  "tika-vin02t:631_3": "nāpi uyyojitā tassā hatthato gaṇhāti.",
  "tika-vin02t:631_4": "Paṭiggaho tena na vijjatīti teneva kāraṇena uyyojikāya hatthato uyyojitāya paṭiggaho na vijjati.",
  "tika-vin02t:631_5": "Āpajjati garukanti evaṃ santepi avassutassa hatthato piṇḍaggahaṇe uyyojentī saṅghādisesāpattiṃ āpajjati.",
  "tika-vin02t:631_6": "Tañca paribhogapaccayāti tañca pana āpattiṃ āpajjamānā tassā uyyojitāya paribhogapaccayā āpajjati.",
  "tika-vin02t:631_7": "Tassā hi bhojanapariyosāne uyyojikāya saṅghādiseso hoti.",
  "tika-vin02t:631_8": "Sesamettha uttānameva.",
  "tika-vin02t:631_9": "Manussapurisatā,",
  "tika-vin02t:631_10": "aññatra anuññātakāraṇā khādanīyaṃ bhojanīyaṃ gahetvā bhuñjāti uyyojanā,",
  "tika-vin02t:631_11": "tena vacanena gahetvā itarissā bhojanapariyosānanti imāni panettha tīṇi aṅgāni.",
  "tika-vin02t:632_0": "Chaṭṭhasaṅghādisesasikkhāpadavaṇṇanā niṭṭhitā.",
  "tika-vin02t:633_0": "7. Sattamasaṅghādisesasikkhāpadavaṇṇanā",
  "tika-vin02t:634_0": "709. Sattame kinnumāva samaṇiyoti kiṃ nu imā eva samaṇiyo. Tāsāhanti tāsaṃ ahaṃ. Sesaṃ uttānameva.",
  "tika-vin02t:635_0": "Sattamasaṅghādisesasikkhāpadavaṇṇanā niṭṭhitā.",
  "tika-vin02t:636_0": "715. Aṭṭhamaṃ uttānatthameva.",
  "tika-vin02t:637_0": "9. Navamasaṅghādisesasikkhāpadavaṇṇanā",
  "tika-vin02t:638_0": "721.",
  "tika-vin02t:638_1": "Navame vajjappaṭicchādikāti khuddānukhuddakavajjassa paṭicchādikā.",
  "tika-vin02t:638_2": "Samanubhāsanakammakāle cettha dve tisso ekato samanubhāsitabbā.",
  "tika-vin02t:639_0": "Navamasaṅghādisesasikkhāpadavaṇṇanā niṭṭhitā.",
  "tika-vin02t:640_0": "727. Dasamaṃ uttānatthameva.",
  "tika-vin02t:641_0": "Bhikkhunīvibhaṅge saṅghādisesavaṇṇanā niṭṭhitā.",
  "tika-vin02t:642_0": "Saṅghādisesakaṇḍaṃ niṭṭhitaṃ.",
  "tika-vin02t:643_0": "3. Nissaggiyakaṇḍaṃ (bhikkhunīvibhaṅgavaṇṇanā)",
  "tika-vin02t:644_0": "733. Nissaggiyesu paṭhamaṃ uttānameva.",
  "tika-vin02t:645_0": "740.",
  "tika-vin02t:645_1": "Dutiye “ayyāya dammīti evaṃ paṭiladdhanti nissaṭṭhapaṭiladdhaṃ.",
  "tika-vin02t:645_2": "Teneva mātikāṭṭhakathāyampi “nissaṭṭhaṃ paṭilabhitvāpi yathādāneyeva upanetabba”nti vuttaṃ.",
  "tika-vin02t:645_3": "Yathādāneyeva upanetabbanti yathā dāyakena dinnaṃ,",
  "tika-vin02t:645_4": "tathā upanetabbaṃ,",
  "tika-vin02t:645_5": "akālacīvarapakkheyeva ṭhapetabbanti vuttaṃ hoti.",
  "tika-vin02t:645_6": "Ettha ca bhājāpitāya laddhacīvarameva nissaggiyaṃ hoti,",
  "tika-vin02t:645_7": "taṃ vinayakammaṃ katvāpi attanā na labhati.",
  "tika-vin02t:645_8": "Sesamettha uttānameva.",
  "tika-vin02t:645_9": "Akālacīvaratā,",
  "tika-vin02t:645_10": "tathāsaññitā,",
  "tika-vin02t:645_11": "kālacīvaranti adhiṭṭhāya lesena bhājāpanaṃ,",
  "tika-vin02t:645_12": "paṭilābhoti imāni panettha cattāri aṅgāni.",
  "tika-vin02t:646_0": "743.",
  "tika-vin02t:646_1": "Tatiye metanti me etaṃ.",
  "tika-vin02t:646_2": "Sakasaññāya gahitattā pācittiyaṃ dukkaṭañca vuttaṃ.",
  "tika-vin02t:646_3": "Itarathā bhaṇḍagghena kāretabbaṃ.",
  "tika-vin02t:646_4": "Upasampannatā,",
  "tika-vin02t:646_5": "parivattitacīvarassa vikappanupagatā,",
  "tika-vin02t:646_6": "sakasaññāya acchindanaṃ vā acchindāpanaṃ vāti imāni panettha tīṇi aṅgāni.",
  "tika-vin02t:647_0": "748- 752.",
  "tika-vin02t:647_1": "Catutthe āhaṭasappiṃ datvāti attano datvā.",
  "tika-vin02t:647_2": "Yamakaṃ pacitabbanti sappiñca telañca ekato katvā pacitabbaṃ.",
  "tika-vin02t:647_3": "Lesena gahetukāmatā,",
  "tika-vin02t:647_4": "aññassa viññāpanaṃ,",
  "tika-vin02t:647_5": "paṭilābhoti imāni panettha tīṇi aṅgāni.",
  "tika-vin02t:648_0": "753.",
  "tika-vin02t:648_1": "Pañcame sāti thullanandā.",
  "tika-vin02t:648_2": "Ayanti ayaṃ sikkhamānā.",
  "tika-vin02t:648_3": "Cetāpetvāti jānāpetvā icceva atthoti idha vuttaṃ,",
  "tika-vin02t:648_4": "mātikāṭṭhakathāyaṃ pana “aññaṃ cetāpetvāti attano kappiyabhaṇḍena idaṃ nāma āharāti aññaṃ parivattāpetvā”ti vuttaṃ,",
  "tika-vin02t:648_5": "tasmā “cetāpetvā”ti imassa parivattāpetvātipi attho daṭṭhabbo.",
  "tika-vin02t:648_6": "Aññaṃ cetāpeyyāti “evaṃ me idaṃ datvā aññampi āharissatī”ti maññamānā “na me iminā attho,",
  "tika-vin02t:648_7": "idaṃ nāma me āharā”ti tato aññaṃ cetāpeyya.",
  "tika-vin02t:649_0": "758.",
  "tika-vin02t:649_1": "Chaṭṭhe dhammakiccanti puññakammaṃ.",
  "tika-vin02t:649_2": "Pāvārikassāti dussavāṇijakassa.",
  "tika-vin02t:649_3": "Yāya cetāpitaṃ,",
  "tika-vin02t:649_4": "tassāyeva nissaggiyaṃ nissaṭṭhapaṭilābho ca,",
  "tika-vin02t:649_5": "tasmā tāya bhikkhuniyā nissaṭṭhaṃ paṭilabhitvā yathādāne upanetabbaṃ,",
  "tika-vin02t:649_6": "na attanā gahetabbaṃ.",
  "tika-vin02t:649_7": "Aññassatthāyāti cīvarādīsu aññatarassatthāya.",
  "tika-vin02t:649_8": "Aññuddisikenāti purimassevatthadīpanaṃ.",
  "tika-vin02t:649_9": "Parikkhārenāti kappiyabhaṇḍena.",
  "tika-vin02t:650_0": "764.",
  "tika-vin02t:650_1": "Sattame sayaṃ yācitakenāti sayaṃ yācitakenāpīti attho.",
  "tika-vin02t:650_2": "Teneva pāḷiyaṃ “tena ca parikkhārena sayampi yācitvā”ti vuttaṃ,",
  "tika-vin02t:650_3": "tatoyeva mātikāṭṭhakathāyaṃ “saññācikenāti sayaṃ yācitakenāpī”ti attho vutto.",
  "tika-vin02t:651_0": "768-773. Aṭṭhamanavamadasamāni uttānatthāneva.",
  "tika-vin02t:652_0": "784.",
  "tika-vin02t:652_1": "Ekādasame yasmā pavāritaṭṭhāne viññatti nāma na paṭisedhetabbā,",
  "tika-vin02t:652_2": "tasmā bhagavā dhammanimantanavasena pavāritaṭṭhāne “vadeyyāsi yenattho”ti vuttāya “catukkaṃsaparamaṃ",
  "tika-vin02t:652_3": "viññāpetabba”nti paricchedaṃ dassetīti veditabbaṃ.",
  "tika-vin02t:652_4": "Teneva mātikāṭṭhakathāyaṃ “cetāpetabbanti ṭhapetvā sahadhammike ca ñātakapavārite ca aññena kismiñcideva",
  "tika-vin02t:652_5": "guṇe parituṭṭhena vadeyyāsi yenatthoti vuttāya viññāpetabba”nti vuttaṃ.",
  "tika-vin02t:653_0": "788. Dvādasamaṃ uttānatthameva.",
  "tika-vin02t:654_0": "Bhikkhunīvibhaṅge nissaggiyapācittiyasikkhāpadavaṇṇanā niṭṭhitā.",
  "tika-vin02t:655_0": "Nissaggiyakaṇḍaṃ niṭṭhitaṃ.",
  "tika-vin02t:656_0": "4. Pācittiyakaṇḍaṃ (bhikkhunīvibhaṅgavaṇṇanā)",
  "tika-vin02t:657_0": "1. Lasuṇavaggavaṇṇanā",
  "tika-vin02t:658_0": "793- 797.",
  "tika-vin02t:658_1": "Pācittiyesu lasuṇavaggassa paṭhame jātiṃ saratīti jātissaro.",
  "tika-vin02t:658_2": "Sabhāvenevāti sūpasampākādiṃ vināva.",
  "tika-vin02t:658_3": "Badarasāḷavaṃ nāma badaraphalāni sukkhāpetvā cuṇṇetvā kattabbā khādanīyavikati.",
  "tika-vin02t:658_4": "Sesamettha uttānameva.",
  "tika-vin02t:658_5": "Āmakalasuṇañceva ajjhoharaṇañcāti imāni panettha dve aṅgāni.",
  "tika-vin02t:659_0": "798-802. Dutiyatatiyacatutthāni uttānatthāneva.",
  "tika-vin02t:660_0": "812.",
  "tika-vin02t:660_1": "Pañcame dvinnaṃ pabbānaṃ uparīti ettha dvinnaṃ aṅgulīnaṃ saha pavesane ekekāya aṅguliyā ekekaṃ pabbaṃ katvā dvinnaṃ pabbānaṃ upari.",
  "tika-vin02t:660_2": "Ekaṅgulipavesane dvinnaṃ pabbānaṃ upari na vaṭṭatīti veditabbaṃ.",
  "tika-vin02t:660_3": "Mahāpaccariyampi ayameva nayo dassito.",
  "tika-vin02t:660_4": "Udakasuddhipaccayena pana satipi phassasādiyane yathāvuttaparicchede anāpatti.",
  "tika-vin02t:661_0": "815- 817.",
  "tika-vin02t:661_1": "Chaṭṭhe āsumbhitvāti pātetvā.",
  "tika-vin02t:661_2": "Dadhimatthūti dadhimaṇḍaṃ dadhimhi pasannodakaṃ.",
  "tika-vin02t:661_3": "Bhuñjantassa bhikkhuno hatthapāse ṭhānaṃ,",
  "tika-vin02t:661_4": "pānīyassa vā vidhūpanassa vā gahaṇanti imāni panettha dve aṅgāni.",
  "tika-vin02t:662_0": "822.",
  "tika-vin02t:662_1": "Sattame “paṭiggaṇhāti,",
  "tika-vin02t:662_2": "āpatti dukkaṭassā”ti idaṃ pubbapayogadukkaṭassa nidassanamattanti āha “na kevalaṃ paṭiggahaṇeyeva hotī”tiādi.",
  "tika-vin02t:662_3": "Pamāṇanti pācittiyāpattiyā pamāṇaṃ.",
  "tika-vin02t:662_4": "Imehiyeva dvīhi pācittiyaṃ hoti,",
  "tika-vin02t:662_5": "nāññehi bhajjanādīhīti attho.",
  "tika-vin02t:662_6": "Vuttamevatthaṃ vitthārato dassetuṃ “tasmā”tiādimāha.",
  "tika-vin02t:662_7": "Taṃ pubbāparaviruddhanti punapi vuttanti vuttavādaṃ sandhāyāha.",
  "tika-vin02t:662_8": "Aññāya viññattiyā laddhampi hi anāṇattiyā viññattiyā imissā aviññattiyā laddhapakkhaṃ bhajati,",
  "tika-vin02t:662_9": "tasmā heṭṭhā aviññattiyā laddhe karaṇakārāpanesu visesaṃ avatvā idha visesavacanaṃ pubbāparaviruddhaṃ.",
  "tika-vin02t:662_10": "Yadi cettha karaṇe pācittiyaṃ,",
  "tika-vin02t:662_11": "kārāpanepi pācittiyeneva bhavitabbaṃ.",
  "tika-vin02t:662_12": "Atha kārāpane dukkaṭaṃ,",
  "tika-vin02t:662_13": "karaṇepi dukkaṭeneva bhavitabbaṃ.",
  "tika-vin02t:662_14": "Na hi karaṇe vā kārāpane vā viseso atthi,",
  "tika-vin02t:662_15": "tasmā aññāya viññattiyā laddhaṃ sayaṃ bhajjanādīni katvāpi kārāpetvāpi bhuñjantiyā dukkaṭamevāti idamettha sanniṭṭhānaṃ.",
  "tika-vin02t:662_16": "Avisesena vuttanti karaṇakārāpanānaṃ sāmaññato vuttaṃ.",
  "tika-vin02t:662_17": "Sesamettha uttānameva.",
  "tika-vin02t:662_18": "Sattannaṃ dhaññānaṃ aññatarassa viññāpanaṃ vā viññāpāpanaṃ vā,",
  "tika-vin02t:662_19": "paṭilābho,",
  "tika-vin02t:662_20": "bhajjanādīni katvā vā kāretvā vā ajjhoharaṇanti imāni panettha tīṇi aṅgāni.",
  "tika-vin02t:663_0": "824.",
  "tika-vin02t:663_1": "Aṭṭhame nibbiṭṭhoti patiṭṭhāpito.",
  "tika-vin02t:663_2": "Keṇīti rañño dātabbassa āyassetaṃ adhivacanaṃ.",
  "tika-vin02t:663_3": "Ṭhānantaranti gāmajanapadādiṭhānantaraṃ.",
  "tika-vin02t:663_4": "Sesamettha uttānameva.",
  "tika-vin02t:663_5": "Uccārādibhāvo,",
  "tika-vin02t:663_6": "anavalokanaṃ,",
  "tika-vin02t:663_7": "vaḷañjanaṭṭhānaṃ,",
  "tika-vin02t:663_8": "tirokuṭṭapākāratā,",
  "tika-vin02t:663_9": "chaḍḍanaṃ vā chaḍḍāpanaṃ vāti imāni panettha pañca aṅgāni.",
  "tika-vin02t:664_0": "830. Navame sabbesanti bhikkhussa bhikkhuniyā ca. Idha khettapālakā ārāmādigopakā ca sāmikā eva.",
  "tika-vin02t:665_0": "836.",
  "tika-vin02t:665_1": "Dasame ekapayogenāti ekadisāvalokanapayogena.",
  "tika-vin02t:665_2": "Tesaṃyevāti yesaṃ naccaṃ passati.",
  "tika-vin02t:665_3": "Kiñcāpi sayaṃ naccanādīsu pācittiyaṃ pāḷiyaṃ na vuttaṃ,",
  "tika-vin02t:665_4": "tathāpi aṭṭhakathāpamāṇena gahetabbanti dassetuṃ “sabbaaṭṭhakathāsu vutta”nti āha.",
  "tika-vin02t:665_5": "“Ārāme ṭhatvāti na kevalaṃ ṭhatvā,",
  "tika-vin02t:665_6": "tato tato gantvāpi sabbiriyāpathehi labhati,",
  "tika-vin02t:665_7": "‘ārāme ṭhitā’ti pana ārāmapariyāpannabhāvadassanatthaṃ vuttaṃ.",
  "tika-vin02t:665_8": "Itarathā nisinnāpi na labheyyā”ti tīsupi gaṇṭhipadesu vuttaṃ.",
  "tika-vin02t:665_9": "Sesamettha uttānameva.",
  "tika-vin02t:665_10": "Naccādīnaṃ aññataratā,",
  "tika-vin02t:665_11": "aññatra anuññātakāraṇā gamanaṃ,",
  "tika-vin02t:665_12": "dassanaṃ vā savanaṃ vāti imāni panettha tīṇi aṅgāni.",
  "tika-vin02t:666_0": "Lasuṇavaggavaṇṇanā niṭṭhitā.",
  "tika-vin02t:667_0": "2. Andhakāravaggavaṇṇanā",
  "tika-vin02t:668_0": "841.",
  "tika-vin02t:668_1": "Andhakāravaggassa paṭhame dāne vā pūjāya vāti dānanimittaṃ vā pūjānimittaṃ vā.",
  "tika-vin02t:668_2": "Mantetīti katheti.",
  "tika-vin02t:668_3": "Rattandhakāratā,",
  "tika-vin02t:668_4": "purisassa hatthapāse ṭhānaṃ vā sallapanaṃ vā,",
  "tika-vin02t:668_5": "sahāyābhāvo,",
  "tika-vin02t:668_6": "rahopekkhatāti imāni panettha cattāri aṅgāni.",
  "tika-vin02t:669_0": "842-846. Dutiyatatiyacatutthāni uttānatthāneva.",
  "tika-vin02t:670_0": "856- 857.",
  "tika-vin02t:670_1": "Pañcame anovassakaṃ atikkāmentiyāti channassa anto nisīditvā pakkamantiṃ sandhāya vuttaṃ.",
  "tika-vin02t:670_2": "“Upacāro dvādasahattho”ti vadanti.",
  "tika-vin02t:670_3": "Pallaṅkassa anokāseti ūrubaddhāsanassa anokāse appahonte.",
  "tika-vin02t:670_4": "Purebhattatā,",
  "tika-vin02t:670_5": "antaraghare nisajjā,",
  "tika-vin02t:670_6": "āsanassa pallaṅkokāsatā,",
  "tika-vin02t:670_7": "aññatra anuññātakāraṇā anāpucchanaṃ,",
  "tika-vin02t:670_8": "vuttaparicchedātikkamoti imāni panettha pañca aṅgāni.",
  "tika-vin02t:671_0": "859-864. Chaṭṭhasattamādīni uttānatthāneva.",
  "tika-vin02t:672_0": "Andhakāravaggavaṇṇanā niṭṭhitā.",
  "tika-vin02t:673_0": "3. Naggavaggavaṇṇanā",
  "tika-vin02t:674_0": "883-887. Naggavaggassa paṭhamadutiyāni uttānatthāneva.",
  "tika-vin02t:675_0": "893.",
  "tika-vin02t:675_1": "Tatiye visibbetvāti dussibbitaṃ puna sibbanatthāya visibbetvā vijaṭetvā.",
  "tika-vin02t:675_2": "Aññatra catūhapañcāhāti visibbitadivasato pañca divase atikkamitvā.",
  "tika-vin02t:675_3": "Nivāsanapāvuraṇūpagacīvaratā,",
  "tika-vin02t:675_4": "upasampannāya santakatā,",
  "tika-vin02t:675_5": "sibbanatthāya visibbanaṃ vā visibbāpanaṃ vā,",
  "tika-vin02t:675_6": "aññatra anuññātakāraṇā pañcāhātikkamo,",
  "tika-vin02t:675_7": "dhuranikkhepoti imāni panettha pañca aṅgāni.",
  "tika-vin02t:676_0": "898.",
  "tika-vin02t:676_1": "Catutthe pañcannaṃ cīvarānanti ticīvaraṃ udakasāṭikā saṅkaccikāti imesaṃ pañcannaṃ cīvarānaṃ.",
  "tika-vin02t:676_2": "Pañcannaṃ cīvarānaṃ aññataratā,",
  "tika-vin02t:676_3": "pañcāhātikkamo,",
  "tika-vin02t:676_4": "anuññātakāraṇābhāvo,",
  "tika-vin02t:676_5": "aparivattananti imāni panettha cattāri aṅgāni.",
  "tika-vin02t:677_0": "902. Pañcamaṃ uttānatthameva.",
  "tika-vin02t:678_0": "907.",
  "tika-vin02t:678_1": "Chaṭṭhe cīvaralābhanti labhitabbacīvaraṃ.",
  "tika-vin02t:678_2": "Vikappanupagapacchimatā,",
  "tika-vin02t:678_3": "saṅghassa pariṇatabhāvo,",
  "tika-vin02t:678_4": "vinā ānisaṃsadassanena antarāyakaraṇanti imāni panettha tīṇi aṅgāni.",
  "tika-vin02t:679_0": "911. Sattamaṃ uttānatthameva.",
  "tika-vin02t:680_0": "916.",
  "tika-vin02t:680_1": "Aṭṭhame kumbhathūṇaṃ nāma kumbhasaddo,",
  "tika-vin02t:680_2": "tena caranti kīḷanti,",
  "tika-vin02t:680_3": "taṃ vā sippaṃ etesanti kumbhathūṇikā.",
  "tika-vin02t:680_4": "Tenāha “ghaṭakena kīḷanakā”ti.",
  "tika-vin02t:680_5": "Dīghanikāyaṭṭhakathāyaṃ pana “kumbhathūṇaṃ nāma caturassaambaṇakatāḷa”nti vuttaṃ.",
  "tika-vin02t:680_6": "Caturassaambaṇakatāḷaṃ nāma rukkhasāradantādīsu yena kenaci caturassaambaṇaṃ katvā catūsu passesu cammena onandhitvā katavāditabhaṇḍaṃ.",
  "tika-vin02t:680_7": "Bimbisakantipi tasseva vevacanaṃ,",
  "tika-vin02t:680_8": "taṃ vādenti,",
  "tika-vin02t:680_9": "taṃ vā sippaṃ etesanti kumbhathūṇikā.",
  "tika-vin02t:680_10": "Tenāha “bimbisakavādakātipi vadantī”ti.",
  "tika-vin02t:680_11": "Samaṇacīvaratā,",
  "tika-vin02t:680_12": "ṭhapetvā sahadhammike mātāpitaro ca aññesaṃ dānaṃ,",
  "tika-vin02t:680_13": "atāvakālikatāti imāni panettha tīṇi aṅgāni.",
  "tika-vin02t:681_0": "920. Navamaṃ uttānatthameva.",
  "tika-vin02t:682_0": "927.",
  "tika-vin02t:682_1": "Dasame dhammikaṃ kathinuddhāranti sabbāsaṃ bhikkhunīnaṃ akālacīvaraṃ dātukāmena upāsakena yattako atthāramūlako ānisaṃso,",
  "tika-vin02t:682_2": "tato adhikaṃ vā samakaṃ vā datvā yācitakena samaggena bhikkhunisaṅghena yaṃ kathinaṃ ñattidutiyena kammena antarā uddharīyati,",
  "tika-vin02t:682_3": "tassa so uddhāro dhammikoti vuccati,",
  "tika-vin02t:682_4": "evarūpaṃ kathinuddhāranti attho.",
  "tika-vin02t:682_5": "Sesaṃ uttānatthameva.",
  "tika-vin02t:683_0": "Naggavaggavaṇṇanā niṭṭhitā.",
  "tika-vin02t:684_0": "932. Tuvaṭṭavagge sabbaṃ uttānameva.",
  "tika-vin02t:685_0": "5. Cittāgāravaggavaṇṇanā",
  "tika-vin02t:686_0": "978.",
  "tika-vin02t:686_1": "Cittāgāravaggassa paṭhame kīḷanaupavananti antonagare ṭhitaṃ sandhāya vuttaṃ,",
  "tika-vin02t:686_2": "kīḷanuyyānanti bahinagare ṭhitaṃ sandhāya.",
  "tika-vin02t:686_3": "Pāṭekkā āpattiyoti gīvāya parivaṭṭanappayogagaṇanāya āpattiyo,",
  "tika-vin02t:686_4": "na ummīlanagaṇanāya.",
  "tika-vin02t:686_5": "“Ajjhārāme rājāgārādīni karonti,",
  "tika-vin02t:686_6": "tāni passantiyā anāpattī”ti vacanato “antoārāme tattha tattha gantvā naccādīni passituṃ labhatī”tipi siddhaṃ.",
  "tika-vin02t:687_0": "982. Dutiyādīni uttānatthāneva.",
  "tika-vin02t:688_0": "1015.",
  "tika-vin02t:688_1": "Navame hatthiādīsu sippa-",
  "tika-vin02t:688_2": "saddo paccekaṃ yojetabbo,",
  "tika-vin02t:688_3": "tathā āthabbaṇādīsu manta- saddo.",
  "tika-vin02t:688_4": "Tattha āthabbaṇamanto nāma āthabbaṇavedavihito parūpaghātakaro manto,",
  "tika-vin02t:688_5": "khīlanamanto nāma dārusārakhīlaṃ mantetvā pathaviyaṃ pavesetvā māraṇamanto,",
  "tika-vin02t:688_6": "agadappayogo visayojanaṃ.",
  "tika-vin02t:688_7": "Nāgamaṇḍalanti sappānaṃ pavesanivāraṇatthaṃ maṇḍalabaddhamanto.",
  "tika-vin02t:689_0": "1018. Dasamaṃ uttānatthameva.",
  "tika-vin02t:690_0": "Cittāgāravaggavaṇṇanā niṭṭhitā.",
  "tika-vin02t:691_0": "1021. Ārāmavagge sabbaṃ uttānatthameva.",
  "tika-vin02t:692_0": "1067. Gabbhinivaggepi sabbaṃ suviññeyyameva.",
  "tika-vin02t:693_0": "8. Kumāribhūtavaggavaṇṇanā",
  "tika-vin02t:694_0": "1119.",
  "tika-vin02t:694_1": "Kumāribhūtavaggassa paṭhame sabbapaṭhamā dve mahāsikkhamānāti gabbhinivagge sabbapaṭhamaṃ vuttā dve sikkhamānā.",
  "tika-vin02t:694_2": "Sikkhamānā icceva vattabbāti sammutikammādīsu evaṃ vattabbā.",
  "tika-vin02t:694_3": "Gihigatāti vā kumāribhūtāti vā na vattabbāti sace vadanti,",
  "tika-vin02t:694_4": "kammaṃ kuppatīti adhippāyo.",
  "tika-vin02t:694_5": "Ito paraṃ navamapariyosānaṃ uttānatthameva.",
  "tika-vin02t:695_0": "1163.",
  "tika-vin02t:695_1": "Dasame apubbasamuṭṭhānasīsanti paṭhamapārājikasamuṭṭhānādīsu terasasu samuṭṭhānesu ananuññātasamuṭṭhānaṃ sandhāya vuttaṃ.",
  "tika-vin02t:695_2": "Tañhi ito pubbe tādisassa samuṭṭhānasīsassa anāgatattā “apubbasamuṭṭhānasīsa”nti vuttaṃ.",
  "tika-vin02t:696_0": "1166. Ekādasamādīni uttānatthāneva.",
  "tika-vin02t:697_0": "Kumāribhūtavaggavaṇṇanā niṭṭhitā.",
  "tika-vin02t:698_0": "9. Chattupāhanavaggavaṇṇanā",
  "tika-vin02t:699_0": "1214.",
  "tika-vin02t:699_1": "Chattupāhanavaggassa ekādasame upacāraṃ sandhāyāti samantā dvādasahatthupacāraṃ sandhāya.",
  "tika-vin02t:699_2": "Sesaṃ sabbattha uttānameva.",
  "tika-vin02t:700_0": "Chattupāhanavaggavaṇṇanā niṭṭhitā.",
  "tika-vin02t:701_0": "Giraggasamajjādīni acittakāni lokavajjānīti vuttattā naccanti vā vaṇṇakanti vā ajānitvāva passantiyā",
  "tika-vin02t:701_1": "vā nahāyantiyā vā āpattisambhavato vatthuajānanacittena acittakāni,",
  "tika-vin02t:701_2": "naccanti vā vaṇṇakanti vā jānitvā passantiyā vā nahāyantiyā vā akusaleneva āpajjanato lokavajjānīti veditabbāni.",
  "tika-vin02t:701_3": "Corīvuṭṭhāpanādīni corītiādinā vatthuṃ jānitvā karaṇe eva āpattisambhavato sacittakāni,",
  "tika-vin02t:701_4": "upasampadādīnaṃ ekantaakusalacitteneva akattabbattā paṇṇattivajjāni.",
  "tika-vin02t:701_5": "“Idha sacittakācittakatā paṇṇattijānanājānanatāya aggahetvā vatthujānanājānanatāya gahetabbā”ti tīsupi gaṇṭhipadesu vuttaṃ.",
  "tika-vin02t:701_6": "Sesamettha uttānatthameva.",
  "tika-vin02t:702_0": "Bhikkhunīvibhaṅge khuddakavaṇṇanā niṭṭhitā.",
  "tika-vin02t:703_0": "Pācittiyakaṇḍaṃ niṭṭhitaṃ.",
  "tika-vin02t:704_0": "5. Pāṭidesanīyakaṇḍaṃ (bhikkhunīvibhaṅgavaṇṇanā)",
  "tika-vin02t:705_0": "Pāṭidesanīyasikkhāpadavaṇṇanā",
  "tika-vin02t:706_0": "1228.",
  "tika-vin02t:706_1": "Pāṭidesanīyā nāma ye aṭṭha dhammā saṅkhepeneva saṅgahaṃ āruḷhāti sambandho.",
  "tika-vin02t:706_2": "Pāḷivinimuttakesūti pāḷiyaṃ anāgatesu sappiādīsu.",
  "tika-vin02t:707_0": "Pāṭidesanīyasikkhāpadavaṇṇanā niṭṭhitā.",
  "tika-vin02t:708_0": "Pāṭidesanīyakaṇḍaṃ niṭṭhitaṃ.",
  "tika-vin02t:709_0": "Ye pana pañcasattati sekhiyā dhammā uddiṭṭhā,",
  "tika-vin02t:709_1": "ye ca tesaṃ anantarā sattādhikaraṇavhayā dhammā uddiṭṭhāti sambandho.",
  "tika-vin02t:709_2": "Tattha tesanti tesaṃ sekhiyānaṃ.",
  "tika-vin02t:709_3": "Sattādhikaraṇavhayāti sattādhikaraṇasamathasaṅkhātā.",
  "tika-vin02t:709_4": "Taṃ atthavinicchayaṃ tādisaṃyeva yasmā vidū vadantīti attho.",
  "tika-vin02t:710_0": "Yathā niṭṭhitāti sambandho.",
  "tika-vin02t:710_1": "Sabbāsavapahaṃ magganti sabbāsavavighātakaṃ arahattamaggaṃ patvā sasantāne uppādetvā.",
  "tika-vin02t:710_2": "Passantu nibbutinti maggañāṇalocanena nibbānaṃ sacchikarontu,",
  "tika-vin02t:710_3": "pappontūti vā pāṭho.",
  "tika-vin02t:710_4": "Tattha nibbutinti khandhaparinibbānaṃ gahetabbaṃ.",
  "tika-vin02t:711_0": "Iti samantapāsādikāya vinayaṭṭhakathāya sāratthadīpaniyaṃ.",
  "tika-vin02t:712_0": "Bhikkhunīvibhaṅgavaṇṇanā niṭṭhitā.",
  "tika-vin02t:713_0": "Ubhatovibhaṅgaṭṭhakathāvaṇṇanā niṭṭhitā.",
  "tika-vin02t:714_0": "Pācittiyavaṇṇanā niṭṭhitā.",
  "tika-vin02t:715_0": "Namo tassa bhagavato arahato sammāsambuddhassa",
  "tika-vin02t:716_0": "Mahāvagga-ṭīkā",
  "tika-vin02t:717_0": "1. Mahākhandhakaṃ",
  "tika-vin02t:718_0": "Bodhikathāvaṇṇanā",
  "tika-vin02t:719_0": "Idāni ubhatovibhaṅgānantaraṃ saṅgahamāropitassa mahāvaggacūḷavaggasaṅgahitassa khandhakassa atthasaṃvaṇṇanaṃ",
  "tika-vin02t:719_1": "ārabhitukāmo “ubhinnaṃ pātimokkhāna”ntiādimāha.",
  "tika-vin02t:719_2": "Tattha ubhinnaṃ pātimokkhānanti ubhinnaṃ pātimokkhavibhaṅgānaṃ.",
  "tika-vin02t:719_3": "Pātimokkhaggahaṇena hettha tesaṃ vibhaṅgo abhedena gahito.",
  "tika-vin02t:719_4": "Yaṃ khandhakaṃ saṅgāyiṃsūti sambandho.",
  "tika-vin02t:719_5": "Khandhānaṃ samūho khandhako,",
  "tika-vin02t:719_6": "khandhānaṃ vā pakāsanato dīpanato khandhako.",
  "tika-vin02t:719_7": "“Khandhā”ti cettha pabbajjupasampadādivinayakammasaṅkhātā cārittavārittasikkhāpadasaṅkhātā ca paññattiyo adhippetā.",
  "tika-vin02t:719_8": "Pabbajjādīni hi bhagavatā paññattattā “paññattiyo”ti vuccanti.",
  "tika-vin02t:719_9": "Paññattiyañca khandhasaddo dissati “dārukkhandho aggikkhandho”tiādīsu viya.",
  "tika-vin02t:719_10": "Apica bhāgarāsaṭṭhatāpettha yujjatiyeva tāsaṃ paññattīnaṃ bhāgato rāsito ca vibhattattā.",
  "tika-vin02t:719_11": "Khandhakovidāti paññattibhāgarāsaṭṭhavasena khandhaṭṭhe kovidā.",
  "tika-vin02t:720_0": "Padabhājanīye yesaṃ padānaṃ atthā yehi aṭṭhakathānayehi pakāsitāti yojetabbaṃ.",
  "tika-vin02t:720_1": "Te ce puna vadeyyāmāti te ce aṭṭhakathānaye punapi vadeyyāma.",
  "tika-vin02t:720_2": "Atha vā padabhājanīye yesaṃ padānaṃ ye atthā heṭṭhā pakāsitā,",
  "tika-vin02t:720_3": "te ce atthe puna vadeyyāmāti yojetabbaṃ.",
  "tika-vin02t:720_4": "Imasmiṃ pakkhe hi-",
  "tika-vin02t:720_5": "saddo padapūraṇe daṭṭhabbo.",
  "tika-vin02t:720_6": "Pariyosānanti saṃvaṇṇanāpariyosānaṃ.",
  "tika-vin02t:720_7": "Uttānā ceva ye atthāti ye atthā pubbe apakāsitāpi uttānā agambhīrā.",
  "tika-vin02t:721_0": "1.",
  "tika-vin02t:721_1": "Visesakāraṇaṃ natthīti “yena samayena āyasmato sāriputtattherassa sikkhāpadapaññattiyācanahetubhūto parivitakko udapādi,",
  "tika-vin02t:721_2": "tena samayenā”tiādinā vuttakāraṇaṃ viya idha visesakāraṇaṃ natthi.",
  "tika-vin02t:721_3": "Ayamabhilāpoti “tena samayenā”ti ayamabhilāpo.",
  "tika-vin02t:721_4": "Kiṃ panetassa vacane payojananti yadi visesakāraṇaṃ natthi,",
  "tika-vin02t:721_5": "etassa vacane kiṃ payojananti adhippāyo.",
  "tika-vin02t:721_6": "Nidānadassanaṃ payojananti yojetabbaṃ.",
  "tika-vin02t:721_7": "Tameva vibhāvetuṃ “yā hi bhagavatā”tiādi vuttaṃ.",
  "tika-vin02t:722_0": "Mahāvelā viya mahāvelā,",
  "tika-vin02t:722_1": "vipulavālukapuñjatāya mahanto velātaṭo viyāti attho.",
  "tika-vin02t:722_2": "Tenāha “mahante vālikarāsimhīti attho”ti.",
  "tika-vin02t:722_3": "Uru maru sikatā vālukā vaṇṇu vālikāti ime saddā samānatthā,",
  "tika-vin02t:722_4": "byañjanameva nānaṃ.",
  "tika-vin02t:722_5": "Tenāha “urūti vālikā vuccatī”ti.",
  "tika-vin02t:723_0": "Ito paṭṭhāya ca –",
  "tika-vin02t:724_0": "Yasmā suttantapāḷīnaṃ, attho saṅkhepavaṇṇito;",
  "tika-vin02t:725_0": "Tasmā mayaṃ karissāma, tāsaṃ atthassa dīpanaṃ.",
  "tika-vin02t:726_0": "Najjāti nadati sandatīti nadī,",
  "tika-vin02t:726_1": "tassā najjā,",
  "tika-vin02t:726_2": "nadiyā ninnagāyāti attho.",
  "tika-vin02t:726_3": "Nerañjarāyāti “nelañjalāyā”ti vattabbe la-",
  "tika-vin02t:726_4": "kārassa ra-",
  "tika-vin02t:726_5": "kāraṃ katvā “nerañjarāyā”ti vuttaṃ,",
  "tika-vin02t:726_6": "kaddamasevālapaṇakādidosarahitasalilāyāti attho.",
  "tika-vin02t:726_7": "Keci “nīlaṃjalāyāti vattabbe nerañjarāyāti vutta”nti vadanti,",
  "tika-vin02t:726_8": "nāmameva vā etaṃ tassā nadiyāti veditabbaṃ.",
  "tika-vin02t:726_9": "Tassā nadiyā tīre yattha bhagavā vihāsi,",
  "tika-vin02t:726_10": "taṃ dassetuṃ “bodhirukkhamūle”ti vuttaṃ.",
  "tika-vin02t:726_11": "“Bodhi vuccati catūsu maggesu ñāṇa”nti ettha maggañāṇaṃ bodhīti vuttaṃ,",
  "tika-vin02t:726_12": "“pappoti bodhiṃ varabhūrimedhaso”ti ettha sabbaññutaññāṇaṃ.",
  "tika-vin02t:726_13": "Tadubhayampi bodhiṃ bhagavā ettha pattoti rukkhopi “bodhirukkho”tveva nāmaṃ labhi.",
  "tika-vin02t:726_14": "Atha vā satta bojjhaṅge bujjhatīti bhagavā bodhi.",
  "tika-vin02t:726_15": "Tena bujjhantena sannissitattā so rukkho “bodhirukkho”ti nāmaṃ labhi.",
  "tika-vin02t:726_16": "Aṭṭhakathāyaṃ pana ekadeseneva atthaṃ dassetuṃ “bodhi vuccati catūsu maggesu ñāṇa”ntiādi vuttaṃ.",
  "tika-vin02t:726_17": "Mūleti samīpe.",
  "tika-vin02t:726_18": "Paṭhamābhisambuddhoti anunāsikalopenāyaṃ niddesoti āha “paṭhamaṃ abhisambuddho”ti.",
  "tika-vin02t:726_19": "Paṭhamanti ca bhāvanapuṃsakaniddeso,",
  "tika-vin02t:726_20": "tasmā abhisambuddho hutvā sabbapaṭhamaṃ bodhirukkhamūle viharatīti evamettha sambandho veditabbo.",
  "tika-vin02t:727_0": "Atha kho bhagavāti ettha athāti tasmiṃ samayeti evamattho gahetabbo anekatthattā nipātānaṃ,",
  "tika-vin02t:727_1": "yasmiṃ samaye abhisambuddho hutvā bodhirukkhamūle viharati,",
  "tika-vin02t:727_2": "tasmiṃ samayeti attho.",
  "tika-vin02t:727_3": "Teneva udānapāḷiyaṃ “tena kho pana samayena bhagavā sattāhaṃ ekapallaṅkena nisinno hoti vimuttisukhapaṭisaṃvedī”ti vuttaṃ.",
  "tika-vin02t:727_4": "Athāti vā pacchāti imasmiṃ atthe nipāto,",
  "tika-vin02t:727_5": "tasmā abhisambodhito pacchāti evamattho gahetabbo.",
  "tika-vin02t:727_6": "Khoti padapūraṇe nipāto.",
  "tika-vin02t:727_7": "Satta ahāni sattāhaṃ.",
  "tika-vin02t:727_8": "Accantasaṃyoge cetaṃ upayogavacanaṃ.",
  "tika-vin02t:727_9": "Yasmā bhagavā taṃ sattāhaṃ nirantaratāya accantameva phalasamāpattisukhena vihāsi,",
  "tika-vin02t:727_10": "tasmā “sattāha”nti accantasaṃyogavasena upayogavacanaṃ vuttaṃ.",
  "tika-vin02t:727_11": "Ekapallaṅkenāti visākhapuṇṇamāya anatthaṅgateyeva sūriye aparājitapallaṅkavasena vajirāsane nisinnakālato",
  "tika-vin02t:727_12": "paṭṭhāya sakimpi anuṭṭhahitvā yathābhujitena ekeneva pallaṅkena.",
  "tika-vin02t:728_0": "Vimuttisukhapaṭisaṃvedīti ettha tadaṅgavikkhambhanasamucchedapaṭippassaddhinissaraṇavimuttīsu pañcasu",
  "tika-vin02t:728_1": "paṭippassaddhivimuttisaṅkhātā bhagavato phalavimutti adhippetāti āha “vimuttisukhaṃ phalasamāpattisukhaṃ",
  "tika-vin02t:728_2": "paṭisaṃvedayamāno”ti.",
  "tika-vin02t:728_3": "Vimuttīti ca upakkilesehi paṭippassaddhivasena cittassa vimuttabhāvo,",
  "tika-vin02t:728_4": "cittameva vā tathā vimuttaṃ veditabbaṃ.",
  "tika-vin02t:728_5": "Tāya vimuttiyā jātaṃ,",
  "tika-vin02t:728_6": "sampayuttaṃ vā sukhaṃ vimuttisukhaṃ. “Yāyaṃ, bhante,",
  "tika-vin02t:728_7": "upekkhā sante sukhe vuttā bhagavatā”ti vacanato upekkhāpi cettha sukhamicceva veditabbā.",
  "tika-vin02t:728_8": "Tathā hi vuttaṃ sammohavinodaniyaṃ “upekkhā pana santattā,",
  "tika-vin02t:728_9": "sukhamicceva bhāsitā”ti.",
  "tika-vin02t:728_10": "Bhagavā hi catutthajjhānikaṃ arahattaphalasamāpattiṃ samāpajjati,",
  "tika-vin02t:728_11": "na itaraṃ.",
  "tika-vin02t:728_12": "Atha vā “tesaṃ vūpasamo sukho”tiādīsu yathā saṅkhāradukkhavūpasamo “sukho”ti vuccati,",
  "tika-vin02t:728_13": "evaṃ sakalakilesadukkhūpasamabhāvato aggaphale labbhamānā paṭippassaddhivimutti eva idha “sukha”nti veditabbā.",
  "tika-vin02t:729_0": "Athāti adhikāratthe nipāto,",
  "tika-vin02t:729_1": "khoti padapūraṇe.",
  "tika-vin02t:729_2": "Tesu adhikāratthena “athā”ti iminā vimuttisukhapaṭisaṃvedanato aññaṃ adhikāraṃ dasseti.",
  "tika-vin02t:729_3": "Ko panesoti?",
  "tika-vin02t:729_4": "Paṭiccasamauppādamanasikāro.",
  "tika-vin02t:729_5": "Rattiyāti avayavasambandhe sāmivacanaṃ.",
  "tika-vin02t:729_6": "Paṭhamanti accantasaṃyogatthe upayogavacanaṃ.",
  "tika-vin02t:729_7": "Bhagavā hi tassā rattiyā sakalampi paṭhamaṃ yāmaṃ teneva manasikārena yutto ahosīti.",
  "tika-vin02t:730_0": "Paccayākāranti avijjādipaccayadhammaṃ.",
  "tika-vin02t:730_1": "Paṭiccāti paṭimukhaṃ gantvā,",
  "tika-vin02t:730_2": "kāraṇasāmaggiṃ apaṭikkhipitvāti attho.",
  "tika-vin02t:730_3": "Paṭimukhagamanañca paccayassa kāraṇasāmaggiyā aṅgabhāvena phalassa uppādanameva.",
  "tika-vin02t:730_4": "Apaṭikkhipitvāti pana vinā tāya kāraṇasāmaggiyā aṅgabhāvaṃ agantvā sayameva na uppādetīti attho.",
  "tika-vin02t:730_5": "Etena kāraṇabahutā dassitā.",
  "tika-vin02t:730_6": "Avijjādiekekahetusīsena hi hetusamūho niddiṭṭho.",
  "tika-vin02t:730_7": "Sahiteti samudite,",
  "tika-vin02t:730_8": "avinibbhutteti attho.",
  "tika-vin02t:730_9": "Avijjādiko hi paccayadhammo sahiteyeva aññamaññaṃ avinibbhogavuttidhamme uppādeti.",
  "tika-vin02t:730_10": "Iminā paccayuppannadhammabahutā dassitā.",
  "tika-vin02t:730_11": "Ubhayenapi “ekaṃ na ekato”tiādinayo dīpito hoti.",
  "tika-vin02t:730_12": "Ekato hi kāraṇato na idha kiñci ekaṃ phalamatthi,",
  "tika-vin02t:730_13": "na anekaṃ,",
  "tika-vin02t:730_14": "nāpi anekehi kāraṇehi ekaṃ,",
  "tika-vin02t:730_15": "anekehi pana kāraṇehi anekameva hoti.",
  "tika-vin02t:730_16": "Tathā hi anekehi utupathavībījasalilasaṅkhātehi kāraṇehi anekameva rūpagandharasādiaṅkurasaṅkhātaṃ phalamuppajjamānaṃ dissati.",
  "tika-vin02t:730_17": "Yaṃ panetaṃ “avijjāpaccayā saṅkhārā,",
  "tika-vin02t:730_18": "saṅkhārapaccayā viññāṇa”nti ekekahetuphaladīpanaṃ kataṃ,",
  "tika-vin02t:730_19": "tattha payojanaṃ na vijjati.",
  "tika-vin02t:731_0": "Bhagavā hi katthaci padhānattā katthaci pākaṭattā katthaci asādhāraṇattā desanāvilāsassa ca veneyyānañca anurūpato ekameva hetuṃ vā phalaṃ vā dīpeti.",
  "tika-vin02t:731_1": "“Phassapaccayā vedanā”ti hi ekameva hetuṃ phalañcāha.",
  "tika-vin02t:731_2": "Phasso hi vedanāya padhānahetu yathāphassaṃ vedanāvavatthānato.",
  "tika-vin02t:731_3": "Vedanā ca phassassa padhānaphalaṃ yathāvedanaṃ phassavavatthānato.",
  "tika-vin02t:731_4": "“Semhasamuṭṭhānā ābādhā”ti pākaṭattā ekaṃ hetuṃ āha.",
  "tika-vin02t:731_5": "Pākaṭo hi ettha semho,",
  "tika-vin02t:731_6": "na kammādayo. “Ye keci,",
  "tika-vin02t:731_7": "bhikkhave,",
  "tika-vin02t:731_8": "akusalā dhammā,",
  "tika-vin02t:731_9": "sabbete ayonisomanasikāramūlakā”ti asādhāraṇattā ekaṃ hetuṃ āha.",
  "tika-vin02t:731_10": "Asādhāraṇo hi ayonisomanasikāro akusalānaṃ,",
  "tika-vin02t:731_11": "sādhāraṇāni vatthārammaṇādīnīti.",
  "tika-vin02t:731_12": "Tasmā avijjā tāvettha vijjamānesupi aññesu vatthārammaṇasahajātadhammādīsu saṅkhārakāraṇesu “assādānupassino",
  "tika-vin02t:731_13": "taṇhā pavaḍḍhatī”ti ca “avijjāsamudayā āsavasamudayo”ti ca vacanato aññesampi taṇhādīnaṃ saṅkhārahetūnaṃ",
  "tika-vin02t:731_14": "hetūti padhānattā, “avidvā,",
  "tika-vin02t:731_15": "bhikkhave,",
  "tika-vin02t:731_16": "avijjāgato puññābhisaṅkhārampi abhisaṅkharotī”ti pākaṭattā asādhāraṇattā ca saṅkhārānaṃ hetubhāvena dīpitāti veditabbā.",
  "tika-vin02t:731_17": "Evaṃ sabbattha ekekahetuphaladīpane yathāsambhavaṃ nayo netabbo.",
  "tika-vin02t:731_18": "Tenāhu porāṇā –",
  "tika-vin02t:732_0": "“Ekaṃ na ekato idha, nānekamanekatopi no ekaṃ;",
  "tika-vin02t:733_0": "Phalamatthi atthi pana eka-hetuphaladīpane attho”ti.",
  "tika-vin02t:734_0": "Paccetumarahatīti paṭicco.",
  "tika-vin02t:734_1": "Yo hi naṃ pacceti abhisameti,",
  "tika-vin02t:734_2": "tassa accantameva dukkhavūpasamāya saṃvattati.",
  "tika-vin02t:734_3": "Sammā saha ca uppādetīti samuppādo.",
  "tika-vin02t:734_4": "Paccayadhammo hi attano phalaṃ uppādento sampuṇṇameva uppādeti,",
  "tika-vin02t:734_5": "na vikalaṃ.",
  "tika-vin02t:734_6": "Ye ca dhamme uppādeti,",
  "tika-vin02t:734_7": "te sabbe saheva uppādeti,",
  "tika-vin02t:734_8": "na ekekaṃ.",
  "tika-vin02t:734_9": "Iti paṭicco ca so samuppādo cāti paṭiccasamuppādoti evampettha attho daṭṭhabbo.",
  "tika-vin02t:734_10": "Vitthāroti paṭiccasamuppādapadavaṇṇanāpapañco.",
  "tika-vin02t:734_11": "Mayampi taṃ atipapañcabhayā idha na dassayissāma,",
  "tika-vin02t:734_12": "evaṃ parato vakkhamānampi vitthāraṃ.",
  "tika-vin02t:734_13": "Anulomapaṭilomanti bhāvanapuṃsakaniddeso “visamaṃ candimasūriyā parivattantī”tiādīsu viya.",
  "tika-vin02t:734_14": "Svevāti so eva paccayākāro.",
  "tika-vin02t:734_15": "Purimanayena vā vuttoti “avijjāpaccayā saṅkhārā”tiādinā nayena vutto paccayākāro.",
  "tika-vin02t:734_16": "Pavattiyāti saṃsārappavattiyā.",
  "tika-vin02t:734_17": "Manasi akāsīti yo yo paccayadhammo yassa yassa paccayuppannadhammassa yathā yathā hetupaccayādinā paccayabhāvena paccayo hoti,",
  "tika-vin02t:734_18": "taṃ sabbaṃ aviparītaṃ aparihāpetvā anavasesato paccavekkhaṇavasena citte akāsīti attho.",
  "tika-vin02t:735_0": "Avijjāpaccayātiādīsu avindiyaṃ kāyaduccaritādiṃ vindatīti avijjā,",
  "tika-vin02t:735_1": "vindiyaṃ kāyasucaritādiṃ na vindatīti avijjā,",
  "tika-vin02t:735_2": "dhammānaṃ aviparītasabhāvaṃ aviditaṃ karotīti avijjā,",
  "tika-vin02t:735_3": "antavirahite saṃsāre bhavādīsu satte javāpetīti avijjā,",
  "tika-vin02t:735_4": "avijjamānesu javati,",
  "tika-vin02t:735_5": "vijjamānesu na javatīti avijjā,",
  "tika-vin02t:735_6": "vijjāpaṭipakkhāti vā avijjā.",
  "tika-vin02t:735_7": "Sā “dukkhe aññāṇa”ntiādinā catubbidhā veditabbā.",
  "tika-vin02t:735_8": "Paṭicca naṃ na vinā phalaṃ eti uppajjati ceva pavattati cāti paccayo,",
  "tika-vin02t:735_9": "upakāraṭṭho vā paccayo.",
  "tika-vin02t:735_10": "Avijjā ca sā paccayo cāti avijjāpaccayo,",
  "tika-vin02t:735_11": "tasmā avijjāpaccayā.",
  "tika-vin02t:735_12": "Saṅkharontīti saṅkhārā,",
  "tika-vin02t:735_13": "lokiyā kusalākusalacetanā.",
  "tika-vin02t:735_14": "Te puññāpuññāneñcābhisaṅkhāravasena tividhā veditabbā.",
  "tika-vin02t:735_15": "Vijānātīti viññāṇaṃ,",
  "tika-vin02t:735_16": "taṃ lokiyavipākaviññāṇavasena bāttiṃsavidhaṃ.",
  "tika-vin02t:735_17": "Namatīti nāmaṃ,",
  "tika-vin02t:735_18": "vedanādikkhandhattayaṃ.",
  "tika-vin02t:735_19": "Ruppatīti rūpaṃ,",
  "tika-vin02t:735_20": "bhūtarūpaṃ cakkhādiupādārūpañca. Āyatanti,",
  "tika-vin02t:735_21": "āyatañca saṃsāradukkhaṃ nayatīti āyatanaṃ.",
  "tika-vin02t:735_22": "Phusatīti phasso.",
  "tika-vin02t:735_23": "Vedayatīti vedanā.",
  "tika-vin02t:735_24": "Idampi dvayaṃ dvāravasena chabbidhaṃ,",
  "tika-vin02t:735_25": "vipākavasena gahaṇe bāttiṃsavidhaṃ.",
  "tika-vin02t:735_26": "Tassati paritassatīti taṇhā,",
  "tika-vin02t:735_27": "sā kāmataṇhādivasena saṅkhepato tividhā,",
  "tika-vin02t:735_28": "vitthārato aṭṭhasatavidhā ca.",
  "tika-vin02t:735_29": "Upādiyatīti upādānaṃ,",
  "tika-vin02t:735_30": "taṃ kāmupādānādivasaena catubbidhaṃ.",
  "tika-vin02t:736_0": "Bhavati bhāvayati cāti bhavo,",
  "tika-vin02t:736_1": "so kammopapattibhedato duvidho.",
  "tika-vin02t:736_2": "Jananaṃ jāti.",
  "tika-vin02t:736_3": "Jīraṇaṃ jarā.",
  "tika-vin02t:736_4": "Maranti tenāti maraṇaṃ.",
  "tika-vin02t:736_5": "Socanaṃ soko.",
  "tika-vin02t:736_6": "Paridevanaṃ paridevo.",
  "tika-vin02t:736_7": "Dukkhayatīti dukkhaṃ.",
  "tika-vin02t:736_8": "Uppādaṭṭhitivasena dvedhā khanatīti vā dukkhaṃ.",
  "tika-vin02t:736_9": "Dummanassa bhāvo domanassaṃ.",
  "tika-vin02t:736_10": "Bhuso āyāso upāyāso.",
  "tika-vin02t:736_11": "Sambhavantīti nibbattanti.",
  "tika-vin02t:736_12": "Na kevalañca sokādīheva,",
  "tika-vin02t:736_13": "atha kho sabbapadehi “sambhavantī”ti padassa yojanā kātabbā.",
  "tika-vin02t:736_14": "Evañhi avijjāpaccayā saṅkhārā sambhavantīti paccayapaccayuppannavavatthānaṃ dassitaṃ hoti.",
  "tika-vin02t:736_15": "Tenevāha “avijjāpaccayā saṅkhārā sambhavantīti iminā nayena sabbapadesu attho veditabbo”ti.",
  "tika-vin02t:736_16": "Evametassa…pe…",
  "tika-vin02t:736_17": "samudayo hotīti ettha pana ayamattho.",
  "tika-vin02t:736_18": "Evanti niddiṭṭhanayanidassanaṃ.",
  "tika-vin02t:736_19": "Tena avijjādīheva kāraṇehi,",
  "tika-vin02t:736_20": "na issaranimmānādīhīti dasseti.",
  "tika-vin02t:736_21": "Etassāti yathāvuttassa.",
  "tika-vin02t:736_22": "Kevalassāti asammissassa,",
  "tika-vin02t:736_23": "sakalassa vā.",
  "tika-vin02t:736_24": "Dukkhakkhandhassāti dukkhasamūhassa,",
  "tika-vin02t:736_25": "na sattassa nāpi subhasukhādīnaṃ.",
  "tika-vin02t:736_26": "Samudayo hotīti nibbatti sambhavati.",
  "tika-vin02t:737_0": "Accantameva saṅkhārehi virajjati etenāti virāgo,",
  "tika-vin02t:737_1": "ariyamaggoti āha “virāgasaṅkhātena maggenā”ti.",
  "tika-vin02t:737_2": "Asesaṃ nirodhā asesanirodhā,",
  "tika-vin02t:737_3": "asesetvā nissesetvā nirodhā samucchindanā anusayappahānavasena aggamaggena avijjāya accantasamugghātatoti attho.",
  "tika-vin02t:737_4": "Yadipi heṭṭhimamaggehipi pahīyamānā avijjā accantasamugghātavaseneva pahīyati,",
  "tika-vin02t:737_5": "tathāpi na anavasesato pahīyati.",
  "tika-vin02t:737_6": "Apāyagamanīyā hi avijjā paṭhamamaggena pahīyati,",
  "tika-vin02t:737_7": "tathā sakideva imasmiṃ loke sabbattha ca anariyabhūmiyaṃ upapattiyā paccayabhūtā avijjā yathākkamaṃ dutiyatatiyamaggehi pahīyati,",
  "tika-vin02t:737_8": "na itarāti,",
  "tika-vin02t:737_9": "arahattamaggeneva pana sā anavasesaṃ pahīyatīti.",
  "tika-vin02t:737_10": "Anuppādanirodho hotīti sabbesaṃ saṅkhārānaṃ anavasesaṃ anuppādanirodho hoti.",
  "tika-vin02t:737_11": "Heṭṭhimena hi maggattayena keci saṅkhārā nirujjhanti,",
  "tika-vin02t:737_12": "keci na nirujjhanti avijjāya sāvasesanirodhā,",
  "tika-vin02t:737_13": "aggamaggena panassā anavasesanirodhā na keci saṅkhārā na nirujjhantīti.",
  "tika-vin02t:737_14": "Evaṃ niruddhānanti evaṃ anuppādanirodhena niruddhānaṃ. Kevala-",
  "tika-vin02t:737_15": "saddo niravasesavācako ca hoti “kevalā aṅgamagadhā”tiādīsu.",
  "tika-vin02t:737_16": "Asammissavācako ca “kevalā sālayo”tiādīsu.",
  "tika-vin02t:737_17": "Tasmā ubhayathāpi atthaṃ vadati “sakalassa,",
  "tika-vin02t:737_18": "suddhassa vā”ti.",
  "tika-vin02t:737_19": "Tattha sakalassāti anavasesassa sabbabhavādigatassa.",
  "tika-vin02t:737_20": "Sattavirahitassāti paraparikappitajīvarahitassa.",
  "tika-vin02t:738_0": "Apicettha kiñcāpi “avijjānirodhā saṅkhāranirodho,",
  "tika-vin02t:738_1": "saṅkhāranirodhā viññāṇanirodho”ti ettāvatāpi sakalassa dukkhakkhandhassa anavasesato nirodho vutto hoti,",
  "tika-vin02t:738_2": "tathāpi yathā anulome yassa yassa paccayadhammassa atthitāya yo yo paccayuppannadhammo na nirujjhati",
  "tika-vin02t:738_3": "pavattati evāti imassa atthassa dassanatthaṃ “avijjāpaccayā saṅkhārā…pe…",
  "tika-vin02t:738_4": "samudayo hotī”ti vuttaṃ.",
  "tika-vin02t:738_5": "Evaṃ tappaṭipakkhato tassa tassa paccayassa abhāve so so paccayuppannadhammo nirujjhati na pavattatīti",
  "tika-vin02t:738_6": "dassanatthaṃ idha “avijjānirodhā saṅkhāranirodho,",
  "tika-vin02t:738_7": "saṅkhāranirodhā viññāṇanirodho,",
  "tika-vin02t:738_8": "viññāṇanirodhā nāmarūpanirodho…pe…",
  "tika-vin02t:738_9": "dukkhakkhandhassa nirodho hotī”ti vuttaṃ,",
  "tika-vin02t:738_10": "na pana anulome viya kālattayapariyāpannassa dukkhakkhandhassa nirodhadassanatthaṃ.",
  "tika-vin02t:738_11": "Anāgatasseva hi ariyamaggabhāvanāya asati uppajjanārahassa dukkhakkhandhassa ariyamaggabhāvanāya nirodho icchitoti ayampi viseso veditabbo.",
  "tika-vin02t:739_0": "Yadā haveti ettha haveti byattanti imasmiṃ atthe nipāto.",
  "tika-vin02t:739_1": "Keci pana “haveti āhave yuddhe”ti atthaṃ vadanti,",
  "tika-vin02t:739_2": "“yodhetha māraṃ paññāvudhenā”ti hi vacanato kilesamārena yujjhanasamayeti tesaṃ adhippāyo.",
  "tika-vin02t:739_3": "Ārammaṇūpanijjhānalakkhaṇenāti ārammaṇūpanijjhānasabhāvena.",
  "tika-vin02t:739_4": "Lakkhaṇūpanijjhānalakkhaṇenāti etthāpi eseva nayo.",
  "tika-vin02t:739_5": "Tattha ārammaṇūpanijjhānaṃ nāma aṭṭha samāpattiyo kasiṇārammaṇassa upanijjhāyanato.",
  "tika-vin02t:739_6": "Lakkhaṇūpanijjhānaṃ nāma vipassanāmaggaphalāni.",
  "tika-vin02t:739_7": "Vipassanā hi tīṇi lakkhaṇāni upanijjhāyatīti lakkhaṇūpanijjhānaṃ,",
  "tika-vin02t:739_8": "maggo vipassanāya āgatakiccaṃ sādhetīti lakkhaṇūpanijjhānaṃ,",
  "tika-vin02t:739_9": "phalaṃ tathalakkhaṇaṃ nirodhasaccaṃ upanijjhāyatīti lakkhaṇūpanijjhānaṃ.",
  "tika-vin02t:739_10": "No kallo pañhoti ayutto pañho,",
  "tika-vin02t:739_11": "duppañho esoti attho.",
  "tika-vin02t:739_12": "Ādisaddena –",
  "tika-vin02t:740_0": "“Phusatīti ahaṃ na vadāmi.",
  "tika-vin02t:740_1": "Phusatīti cāhaṃ vadeyyaṃ,",
  "tika-vin02t:740_2": "tatrassa kallo pañho ‘ko nu kho, bhante,",
  "tika-vin02t:740_3": "phusatī’ti?",
  "tika-vin02t:740_4": "Evañcāhaṃ na vadāmi,",
  "tika-vin02t:740_5": "evaṃ maṃ avadantaṃ yo evaṃ puccheyya ‘kiṃpaccayā nu kho, bhante,",
  "tika-vin02t:740_6": "phasso’ti,",
  "tika-vin02t:740_7": "esa kallo pañho.",
  "tika-vin02t:740_8": "Tatra kallaṃ veyyākaraṇaṃ ‘saḷāyatanapaccayā phasso,",
  "tika-vin02t:740_9": "phassapaccayā vedanā’ti.",
  "tika-vin02t:740_10": "Ko nu kho, bhante,",
  "tika-vin02t:740_11": "vedayatīti?",
  "tika-vin02t:740_12": "No kallo pañhoti bhagavā avoca,",
  "tika-vin02t:740_13": "vedayatīti ahaṃ na vadāmi,",
  "tika-vin02t:740_14": "vedayatīti cāhaṃ vadeyyaṃ,",
  "tika-vin02t:740_15": "tatrassa kallo pañho ‘ko nu kho, bhante,",
  "tika-vin02t:740_16": "vedayatī’ti?",
  "tika-vin02t:740_17": "Evañcāhaṃ na vadāmi.",
  "tika-vin02t:740_18": "Evaṃ maṃ avadantaṃ yo evaṃ puccheyya ‘kiṃpaccayā nu kho, bhante,",
  "tika-vin02t:740_19": "vedanā’ti,",
  "tika-vin02t:740_20": "esa kallo pañho.",
  "tika-vin02t:740_21": "Tatra kallaṃ veyyākaraṇaṃ ‘phassapaccayā vedanā,",
  "tika-vin02t:740_22": "vedanāpaccayā taṇhā”’ti –",
  "tika-vin02t:741_0": "Evamādiṃ pāḷisesaṃ saṅgaṇhāti.",
  "tika-vin02t:742_0": "Ādinā ca nayenāti ettha ādi-",
  "tika-vin02t:742_1": "saddena pana “katamā nu kho, bhante, jāti,",
  "tika-vin02t:742_2": "kassa ca panāyaṃ jātīti.",
  "tika-vin02t:742_3": "‘No kallo pañho’ti bhagavā avocā”ti evamādiṃ saṅgaṇhāti.",
  "tika-vin02t:742_4": "Nanu cettha “katamaṃ nu kho, bhante,",
  "tika-vin02t:742_5": "jarāmaraṇa”nti idaṃ supucchitanti?",
  "tika-vin02t:742_6": "Kiñcāpi supucchitaṃ,",
  "tika-vin02t:742_7": "yathā pana satasahassagghanake suvaṇṇathālake vaḍḍhitassa subhojanassa matthake āmalakamatte gūthapiṇḍe",
  "tika-vin02t:742_8": "ṭhapite sabbaṃ bhojanaṃ dubbhojanaṃ hoti chaḍḍetabbaṃ,",
  "tika-vin02t:742_9": "evameva “kassa ca panidaṃ jarāmaraṇa”nti iminā sattūpaladdhivādapadena gūthapiṇḍena taṃ bhojanaṃ dubbhojanaṃ viya ayampi sabbo duppañho jātoti.",
  "tika-vin02t:743_0": "Soḷasa kaṅkhāti “ahosiṃ nu kho ahaṃ atītamaddhānaṃ,",
  "tika-vin02t:743_1": "na nu kho ahosiṃ,",
  "tika-vin02t:743_2": "kiṃ nu kho ahosiṃ,",
  "tika-vin02t:743_3": "kathaṃ nu kho ahosiṃ,",
  "tika-vin02t:743_4": "kiṃ hutvā kiṃ ahosiṃ nu kho ahaṃ atītamaddhānaṃ,",
  "tika-vin02t:743_5": "bhavissāmi nu kho ahaṃ anāgatamaddhānaṃ,",
  "tika-vin02t:743_6": "na nu kho bhavissāmi,",
  "tika-vin02t:743_7": "kiṃ nu kho bhavissāmi,",
  "tika-vin02t:743_8": "kathaṃ nu kho bhavissāmi,",
  "tika-vin02t:743_9": "kiṃ hutvā kiṃ bhavissāmi nu kho ahaṃ anāgatamaddhānaṃ,",
  "tika-vin02t:743_10": "ahaṃ nu khosmi,",
  "tika-vin02t:743_11": "no nu khosmi,",
  "tika-vin02t:743_12": "kiṃ nu khosmi,",
  "tika-vin02t:743_13": "kathaṃ nu khosmi,",
  "tika-vin02t:743_14": "ayaṃ nu kho satto kuto āgato,",
  "tika-vin02t:743_15": "so kuhiṃ gāmī bhavissatī”ti evamāgatā atītānāgatapaccuppannavisayā soḷasavidhā kaṅkhā.",
  "tika-vin02t:744_0": "Tattha ahosiṃ nu kho,",
  "tika-vin02t:744_1": "na nu khoti sassatākārañca adhiccasamuppattiākārañca nissāya atīte attano vijjamānatañca avijjamānatañca kaṅkhati,",
  "tika-vin02t:744_2": "kiṃ kāraṇanti na vattabbaṃ.",
  "tika-vin02t:744_3": "Ummattako viya hi bālaputhujjano yathā tathā vā pavattati.",
  "tika-vin02t:744_4": "Apica ayonisomanasikāroyevettha kāraṇaṃ.",
  "tika-vin02t:744_5": "Evaṃ ayonisomanasikārassa pana kiṃ kāraṇanti?",
  "tika-vin02t:744_6": "Sveva puthujjanabhāvo ariyānaṃ adassanādīni vā.",
  "tika-vin02t:744_7": "Nanu ca puthujjanopi yoniso manasi karotīti.",
  "tika-vin02t:744_8": "Ko vā evamāha “na manasi karotī”ti.",
  "tika-vin02t:744_9": "Na pana tattha puthujjanabhāvo kāraṇaṃ,",
  "tika-vin02t:744_10": "saddhammasavanakalyāṇamittādīni tattha kāraṇāni.",
  "tika-vin02t:744_11": "Na hi macchamaṃsādīni attano pakatiyā sugandhāni,",
  "tika-vin02t:744_12": "abhisaṅkhārapaccayā pana sugandhānipi honti.",
  "tika-vin02t:745_0": "Kiṃ nu kho ahosinti jātiliṅgupapattiyo nissāya “khattiyo nu kho ahosiṃ,",
  "tika-vin02t:745_1": "brāhmaṇavessasuddagahaṭṭhapabbajitadevamanussānaṃ aññataro”ti kaṅkhati.",
  "tika-vin02t:746_0": "Kathaṃ nu khoti saṇṭhānākāraṃ nissāya “dīgho nu kho ahosiṃ,",
  "tika-vin02t:746_1": "rassaodātakaṇhappamāṇikaappamāṇikādīnaṃ aññataro”ti kaṅkhati.",
  "tika-vin02t:746_2": "Keci pana “issaranimmānādiṃ nissāya ‘kena nu kho kāraṇena ahosi’nti hetuto kaṅkhatī”ti vadanti.",
  "tika-vin02t:747_0": "Kiṃ hutvā kiṃ ahosinti jātiādīni nissāya “khattiyo hutvā nu kho brāhmaṇo ahosiṃ…pe…",
  "tika-vin02t:747_1": "devo hutvā manusso”ti attano paramparaṃ kaṅkhati.",
  "tika-vin02t:747_2": "Sabbattheva pana addhānanti kālādhivacanametaṃ,",
  "tika-vin02t:747_3": "tañca bhummatthe upayogavacanaṃ daṭṭhabbaṃ.",
  "tika-vin02t:748_0": "Bhavissāmi nu kho,",
  "tika-vin02t:748_1": "na nu khoti sassatākārañca ucchedākārañca nissāya anāgate attano vijjamānatañca avijjamānatañca kaṅkhati.",
  "tika-vin02t:748_2": "Sesamettha vuttanayameva.",
  "tika-vin02t:749_0": "Ahaṃ nu khosmīti attano atthibhāvaṃ kaṅkhati.",
  "tika-vin02t:749_1": "Yuttaṃ panetanti?",
  "tika-vin02t:749_2": "Yuttaṃ ayuttanti kā ettha cintā.",
  "tika-vin02t:749_3": "Apicettha idaṃ vatthumpi udāharanti,",
  "tika-vin02t:749_4": "cūḷamātāya kira putto muṇḍo,",
  "tika-vin02t:749_5": "mahāmātāya putto amuṇḍo.",
  "tika-vin02t:749_6": "Taṃ suttaṃ muṇḍesuṃ.",
  "tika-vin02t:749_7": "So uṭṭhāya “ahaṃ nu kho cūḷamātāya putto”ti cintesi.",
  "tika-vin02t:749_8": "Evaṃ “ahaṃ nu khosmī”ti kaṅkhā hoti.",
  "tika-vin02t:750_0": "No nu khosmīti attano natthibhāvaṃ kaṅkhati.",
  "tika-vin02t:750_1": "Tatrāpi idaṃ vatthu –",
  "tika-vin02t:750_2": "eko kira macche gaṇhanto udake ciraṭṭhānena sītibhūtaṃ attano ūruṃ “maccho”ti cintetvā pahari.",
  "tika-vin02t:750_3": "Aparo susānapasse khettaṃ rakkhanto bhīto saṅkuṭito sayi.",
  "tika-vin02t:750_4": "So paṭibujjhitvā attano jaṇṇukāni “dve yakkhā”ti cintetvā pahari,",
  "tika-vin02t:750_5": "evaṃ “no nu khosmī”ti kaṅkhati.",
  "tika-vin02t:751_0": "Kiṃ nu khosmīti khattiyova samāno attano khattiyabhāvaṃ kaṅkhati kaṇṇo viya sūtaputtasaññī.",
  "tika-vin02t:751_1": "Esa nayo sesesu.",
  "tika-vin02t:751_2": "Devo pana samāno devabhāvaṃ ajānanto nāma natthi.",
  "tika-vin02t:751_3": "Sopi pana “ahaṃ rūpī nu kho arūpī nu kho”tiādinā nayena kaṅkhati.",
  "tika-vin02t:751_4": "Khattiyādayo kasmā na jānantīti ce?",
  "tika-vin02t:751_5": "Appaccakkhā tesaṃ tattha tattha kule uppatti.",
  "tika-vin02t:751_6": "Gahaṭṭhāpi ca pātalikādayo pabbajitasaññino.",
  "tika-vin02t:751_7": "Pabbajitāpi “kuppaṃ nu kho me kamma”ntiādinā nayena gahaṭṭhasaññino.",
  "tika-vin02t:751_8": "Manussāpi ca ekacce rājāno viya attani devasaññino honti.",
  "tika-vin02t:752_0": "Kathaṃ nu khosmīti vuttanayameva.",
  "tika-vin02t:752_1": "Kevalañhettha abbhantare jīvo nāma atthīti gahetvā tassa saṇṭhānākāraṃ nissāya “dīgho nu khosmi,",
  "tika-vin02t:752_2": "rassacaturassachaḷaṃsaaṭṭhaṃsasoḷasaṃsādīnaṃ aññatarappakāro”ti kaṅkhanto “kathaṃ nu khosmī”ti kaṅkhatīti veditabbo.",
  "tika-vin02t:752_3": "Sarīrasaṇṭhānaṃ pana paccuppannaṃ ajānanto nāma natthi.",
  "tika-vin02t:753_0": "Kuto āgato, so kuhiṃ gāmī bhavissatīti attabhāvassa āgatigatiṭṭhānaṃ kaṅkhati.",
  "tika-vin02t:754_0": "Vapayantīti viapayanti,",
  "tika-vin02t:754_1": "ikāralopenāyaṃ niddeso.",
  "tika-vin02t:754_2": "Byapayantīti vuttaṃ hoti.",
  "tika-vin02t:754_3": "Tenāha “vapayanti apagacchantī”ti.",
  "tika-vin02t:754_4": "Apagamanañca anuppattinirodhavasenāti āha “nirujjhantī”ti.",
  "tika-vin02t:755_0": "3.",
  "tika-vin02t:755_1": "Kadā panassa bodhipakkhiyadhammā catusaccadhammā vā pātubhavanti uppajjanti pakāsantīti?",
  "tika-vin02t:755_2": "Vipassanāmaggañāṇesu pavattamānesu.",
  "tika-vin02t:755_3": "Tattha vipassanāñāṇe tāva vipassanāñāṇasampayuttā satiādayo vipassanāñāṇañca yathārahaṃ attano attano",
  "tika-vin02t:755_4": "visayesu tadaṅgappahānavasena subhasaññādike pajahantā kāyānupassanādivasena visuṃ visuṃ uppajjanti.",
  "tika-vin02t:755_5": "Maggakkhaṇe pana te nibbānamālambitvā samucchedavasena paṭipakkhe pajahantā catūsupi ariyasaccesu asammohapaṭivedhasādhanavasena sakideva uppajjanti.",
  "tika-vin02t:755_6": "Evaṃ tāvettha bodhipakkhiyadhammānaṃ uppajjanaṭṭhena pātubhāvo veditabbo.",
  "tika-vin02t:755_7": "Ariyasaccadhammānaṃ pana lokiyānaṃ vipassanākkhaṇe vipassanāya ārammaṇakaraṇavasena lokuttarānaṃ tadadhimuttatāvasena",
  "tika-vin02t:755_8": "maggakkhaṇe nirodhasaccassa ārammaṇābhisamayavasena sabbesampi kiccābhisamayavasena pākaṭabhāvato pakāsanaṭṭhena",
  "tika-vin02t:755_9": "pātubhāvo veditabbo.",
  "tika-vin02t:756_0": "Iti bhagavā satipi sabbākārena sabbadhammānaṃ attano ñāṇassa pākaṭabhāve paṭiccasamuppādamukhena vipassanābhinivesassa",
  "tika-vin02t:756_1": "katattā nipuṇagambhīrasududdasatāya paccayākārassa taṃ paccavekkhitvā uppannabalavasomanasso paṭipakkhasamucchedavibhāvanena",
  "tika-vin02t:756_2": "saddhiṃ attano tadabhisamayānubhāvadīpakamevettha udānaṃ udānesi.",
  "tika-vin02t:757_0": "“Kāmā te paṭhamā senā”tiādinā nayena vuttappakāraṃ mārasenanti –",
  "tika-vin02t:758_0": "“Kāmā te paṭhamā senā, dutiyā arati vuccati;",
  "tika-vin02t:759_0": "Tatiyā khuppipāsā te, catutthī taṇhā pavuccati.",
  "tika-vin02t:760_0": "“Pañcamī thinamiddhaṃ te, chaṭṭhā bhīrū pavuccati;",
  "tika-vin02t:761_0": "Sattamī vicikicchā te, makkho thambho ca aṭṭhamā.",
  "tika-vin02t:762_0": "“Lābho siloko sakkāro, micchāladdho ca yo yaso;",
  "tika-vin02t:763_0": "Yo cattānaṃ samukkaṃse, pare ca avajānati.",
  "tika-vin02t:764_0": "“Esā namuci te senā, kaṇhassābhippahārinī;",
  "tika-vin02t:765_0": "Na naṃ asūro jināti, jetvā ca labhate sukha”nti. –",
  "tika-vin02t:766_0": "Iminā nayena vuttappakāraṃ mārasenaṃ.",
  "tika-vin02t:767_0": "Tattha yasmā āditova agāriyabhūte satte vatthukāmesu kilesakāmā mohayanti,",
  "tika-vin02t:767_1": "te abhibhuyya anagāriyabhāvaṃ upagatānaṃ pantesu vā senāsanesu aññataraññataresu vā adhikusalesu dhammesu arati uppajjati.",
  "tika-vin02t:767_2": "Vuttampi cetaṃ “pabbajitena kho, āvuso,",
  "tika-vin02t:767_3": "abhirati dukkarā”ti.",
  "tika-vin02t:767_4": "Tato te parapaṭibaddhajīvikattā khuppipāsā bādhati,",
  "tika-vin02t:767_5": "tāya bādhitānaṃ pariyesana taṇhā cittaṃ kilamayati,",
  "tika-vin02t:767_6": "atha nesaṃ kilantacittānaṃ thinamiddhaṃ okkamati,",
  "tika-vin02t:767_7": "tato visesamanadhigacchantānaṃ durabhisambhavesu araññavanapatthesu senāsanesu viharataṃ utrāsasaññitā bhīru jāyati,",
  "tika-vin02t:767_8": "tesaṃ ussaṅkitaparisaṅkitānaṃ dīgharattaṃ vivekarasamanassādayamānānaṃ viharataṃ “na siyā nu kho esa maggo”ti paṭipattiyaṃ vicikicchā uppajjati,",
  "tika-vin02t:767_9": "taṃ vinodetvā viharataṃ appamattakena visesādhigamena mānamakkhathambhā jāyanti,",
  "tika-vin02t:767_10": "tepi vinodetvā viharataṃ tato adhikataraṃ visesādhigamaṃ nissāya lābhasakkārasilokā uppajjanti,",
  "tika-vin02t:767_11": "lābhādimucchitā dhammapatirūpakāni pakāsentā micchāyasaṃ adhigantvā tattha ṭhitā jātiādīhi attānaṃ ukkaṃsenti paraṃ vambhenti,",
  "tika-vin02t:767_12": "tasmā kāmādīnaṃ paṭhamasenādibhāvo veditabbo.",
  "tika-vin02t:768_0": "Evametaṃ dasavidhaṃ senaṃ uddisitvā yasmā sā kaṇhadhammasamannāgatattā kaṇhassa namucino upakārāya saṃvattati,",
  "tika-vin02t:768_1": "tasmā naṃ “tava senā”ti niddisantena “esā namuci te senā,",
  "tika-vin02t:768_2": "kaṇhassābhippahārinī”ti vuttaṃ.",
  "tika-vin02t:768_3": "Tattha abhippahārinīti samaṇabrāhmaṇānaṃ ghātanī nippothanī,",
  "tika-vin02t:768_4": "antarāyakarīti attho.",
  "tika-vin02t:768_5": "Na naṃ asūro jināti,",
  "tika-vin02t:768_6": "jetvā ca labhate sukhanti evaṃ tava senaṃ asūro kāye ca jīvite ca sāpekkho puriso na jināti,",
  "tika-vin02t:768_7": "sūro pana jināti,",
  "tika-vin02t:768_8": "jetvā ca maggasukhaṃ phalasukhañca adhigacchatīti attho.",
  "tika-vin02t:768_9": "Sopi brāhmaṇoti sopi khīṇāsavabrāhmaṇo.",
  "tika-vin02t:769_0": "Idāni “tena kho pana samayena bhagavā sattāhaṃ ekapallaṅkena nisinno hoti vimuttisukhapaṭisaṃvedī.",
  "tika-vin02t:769_1": "Atha kho bhagavā tassa sattāhassa accayena tamhā samādhimhā vuṭṭhahitvā rattiyā paṭhamaṃ yāmaṃ paṭiccasamuppādaṃ anulomaṃ sādhukaṃ manasākāsi.",
  "tika-vin02t:769_2": "Rattiyā majjhimaṃ yāmaṃ paṭiccasamuppādaṃ paṭilomaṃ sādhukaṃ manasākāsi.",
  "tika-vin02t:769_3": "Rattiyā pacchimaṃ yāmaṃ paṭiccasamuppādaṃ anulomapaṭilomaṃ sādhukaṃ manasākāsī”ti evaṃ vuttāya udānapāḷiyā",
  "tika-vin02t:769_4": "imissā ca khandhakapāḷiyā avirodhaṃ dassetuṃ “udāne panā”tiādi āraddhaṃ.",
  "tika-vin02t:769_5": "Ettha tassa vasenāti tassa paccayākārapajānanassa paccayakkhayādhigamassa ca vasena.",
  "tika-vin02t:769_6": "Ekekameva koṭṭhāsanti anulomapaṭilomesu ekekameva koṭṭhāsaṃ.",
  "tika-vin02t:769_7": "Pāṭipadarattiyā evaṃ manasākāsīti rattiyā tīsupi yāmesu anulomapaṭilomaṃyeva manasākāsi.",
  "tika-vin02t:769_8": "Bhagavā kira ṭhapetvā ratanagharasattāhaṃ sesesu chasu sattāhesu antarantarā dhammaṃ paccavekkhitvā yebhuyyena vimuttisukhapaṭisaṃvedī vihāsi,",
  "tika-vin02t:769_9": "ratanagharasattāhe pana abhidhammapavicayavaseneva vihāsi.",
  "tika-vin02t:769_10": "Tasmā antarantarā dhammapaccavekkhaṇavasena uppāditamanasikāresu pāṭipadarattiyā uppāditaṃ manasikāraṃ",
  "tika-vin02t:769_11": "sandhāya imissaṃ khandhakapāḷiyaṃ evaṃ vuttanti adhippāyo.",
  "tika-vin02t:770_0": "Bodhikathāvaṇṇanā niṭṭhitā.",
  "tika-vin02t:771_0": "Ajapālakathāvaṇṇanā",
  "tika-vin02t:772_0": "4.",
  "tika-vin02t:772_1": "Tassa sattāhassa accayenāti pallaṅkasattāhassa apagamanena.",
  "tika-vin02t:772_2": "Tamhā samādhimhā vuṭṭhahitvāti tato arahattaphalasamāpattisamādhito yathākālaparicchedaṃ vuṭṭhahitvā.",
  "tika-vin02t:772_3": "Aññepi buddhattakarāti visākhapuṇṇamito paṭṭhāya rattindivaṃ evaṃ niccasamāhitabhāvahetubhūtānaṃ buddhaguṇānaṃ upari aññepi buddhattasādhakā.",
  "tika-vin02t:772_4": "“Ayaṃ buddho”ti buddhabhāvassa paresaṃ vibhāvanā dhammā kiṃ nu kho santīti yojanā.",
  "tika-vin02t:772_5": "Ekaccānaṃ devatānanti yā adhigatamaggā sacchikatanirodhā ekapadesena buddhaguṇe jānanti,",
  "tika-vin02t:772_6": "tā ṭhapetvā tadaññāsaṃ devatānaṃ.",
  "tika-vin02t:772_7": "Animisehīti dhammapītivipphāravasena pasādavibhāvaniccaladalatāya nimesarahitehi.",
  "tika-vin02t:772_8": "Ratanacaṅkameti devatāhi māpite ratanamayacaṅkame.",
  "tika-vin02t:772_9": "“Ratanabhūtānaṃ sattannaṃ pakaraṇānaṃ tattha ca anuttarassa dhammaratanassa sammasanena taṃ ṭhānaṃ ratanagharacetiyaṃ nāma jāta”ntipi vadanti.",
  "tika-vin02t:772_10": "Teneva aṭṭhasāliniyaṃ “ratanagharaṃ nāma na ratanamayaṃ gehaṃ,",
  "tika-vin02t:772_11": "sattannaṃ pana pakaraṇānaṃ sammasitaṭṭhānaṃ ratanagharanti veditabba”nti vuttaṃ.",
  "tika-vin02t:773_0": "Kasmā panāyaṃ ajapālanigrodho nāma jātoti āha “tassa kirā”tiādi.",
  "tika-vin02t:773_1": "Keci pana “yasmā tattha vede sajjhāyituṃ asamatthā mahallakabrāhmaṇā pākāraparikkhepayuttāni nivesanāni katvā sabbe vasiṃsu,",
  "tika-vin02t:773_2": "tasmāssa ‘ajapālanigrodho’ti nāmaṃ jāta”nti vadanti.",
  "tika-vin02t:773_3": "Tatrāyaṃ vacanattho –",
  "tika-vin02t:773_4": "na japantīti ajapā,",
  "tika-vin02t:773_5": "mantānaṃ anajjhāyakāti attho.",
  "tika-vin02t:773_6": "Ajapā lanti ādiyanti nivāsaṃ etthāti ajapāloti.",
  "tika-vin02t:773_7": "Apare pana vadanti “yasmā majjhanhike samaye anto paviṭṭhe aje attano chāyāya pāleti rakkhati,",
  "tika-vin02t:773_8": "tasmā ‘ajapālo’tissa nāmaṃ ruḷha”nti.",
  "tika-vin02t:773_9": "Sabbathāpi nāmametaṃ tassa rukkhassa.",
  "tika-vin02t:774_0": "Vimuttisukhaṃ paṭisaṃvedentoti dhammaṃ vicinantoyeva antarantarā vimuttisukhañca paṭisaṃvedento.",
  "tika-vin02t:774_1": "“Dhammaṃ vicinanto vimuttisukhañca paṭisaṃvedento”ti evaṃ vā ettha pāṭho gahetabbo.",
  "tika-vin02t:774_2": "Udānaṭṭhakathāyampi hi ayameva pāṭho.",
  "tika-vin02t:774_3": "Dhammaṃ vicinanto cettha evaṃ abhidhamme nayamaggaṃ sammasi paṭhamaṃ dhammasaṅgaṇīpakaraṇaṃ nāma,",
  "tika-vin02t:774_4": "tato vibhaṅgappakaraṇaṃ,",
  "tika-vin02t:774_5": "dhātukathāpakaraṇaṃ,",
  "tika-vin02t:774_6": "puggalapaññattippakaraṇaṃ,",
  "tika-vin02t:774_7": "kathāvatthuṃ nāma,",
  "tika-vin02t:774_8": "yamakaṃ nāma,",
  "tika-vin02t:774_9": "tato mahāpakaraṇaṃ paṭṭhānaṃ nāmāti.",
  "tika-vin02t:774_10": "Tatthassa saṇhasukhumaṭṭhānamhi citte otiṇṇe pīti uppajji,",
  "tika-vin02t:774_11": "pītiyā uppannāya lohitaṃ pasīdi,",
  "tika-vin02t:774_12": "lohite pasanne chavi pasīdi,",
  "tika-vin02t:774_13": "chaviyā pasannāya puratthimakāyato kūṭāgārādippamāṇā rasmiyo uṭṭhahitvā ākāse pakkhandaṃ chaddantanāgakulaṃ",
  "tika-vin02t:774_14": "viya pācīnadisāya anantāni cakkavāḷāni pakkhandā.",
  "tika-vin02t:774_15": "Pacchimakāyato uṭṭhahitvā pacchimadisāya,",
  "tika-vin02t:774_16": "dakkhiṇaṃsakūṭato uṭṭhahitvā dakkhiṇadisāya,",
  "tika-vin02t:774_17": "vāmaṃsakūṭato uṭṭhahitvā uttaradisāya anantāni cakkavāḷāni pakkhandā.",
  "tika-vin02t:774_18": "Pādatalehi pavāḷaṅkuravaṇṇā rasmiyo nikkhamitvā mahāpathaviṃ vinibbijjha udakaṃ dvidhā bhinditvā vātakkhandhaṃ padāletvā ajaṭākāsaṃ pakkhandā.",
  "tika-vin02t:774_19": "Sīsato saṃparivattiyamānaṃ maṇidāmaṃ viya nīlavaṇṇarasmivaṭṭi uṭṭhahitvā cha devaloke vinivijjhitvā nava brahmaloke atikkamma ajaṭākāsaṃ pakkhandā.",
  "tika-vin02t:774_20": "Tasmiṃ divase aparimāṇesu cakkavāḷesu aparimāṇā sattā sabbe suvaṇṇavaṇṇāva ahesuṃ.",
  "tika-vin02t:774_21": "Taṃ divasañca pana bhagavato sarīrā nikkhantā yāvajjadivasāpi kira tā rasmiyo anantalokadhātuyo gacchantiyeva.",
  "tika-vin02t:774_22": "Na kevalañca imasmiṃyeva sattāhe dhammaṃ vicinantassa sarīrato rasmiyo nikkhamiṃsu,",
  "tika-vin02t:774_23": "atha kho ratanagharasattāhepi paṭṭhānaṃ sammasantassa evameva sarīrato rasmiyo nikkhantā evāti veditabbaṃ.",
  "tika-vin02t:775_0": "Vuttañhetaṃ aṭṭhasāliniyaṃ –",
  "tika-vin02t:776_0": "“Imesu ca ekavīsatiyā divasesu ekadivasepi satthu sarīrato rasmiyo na nikkhantā,",
  "tika-vin02t:776_1": "catutthe pana sattāhe pacchimuttarāya disāya ratanaghare nisīdi.",
  "tika-vin02t:776_2": "Tattha dhammasaṅgaṇiṃ sammasantassapi sarīrato rasmiyo na nikkhantā.",
  "tika-vin02t:776_3": "Vibhaṅgappakaraṇaṃ,",
  "tika-vin02t:776_4": "dhātukathaṃ,",
  "tika-vin02t:776_5": "puggalapaññattiṃ,",
  "tika-vin02t:776_6": "kathāvatthuppakaraṇaṃ,",
  "tika-vin02t:776_7": "yamakappakaraṇaṃ sammasantassapi rasmiyo na nikkhantā.",
  "tika-vin02t:776_8": "Yadā pana mahāpakaraṇaṃ oruyha ‘hetupaccayo ārammaṇapaccayo…pe…",
  "tika-vin02t:776_9": "avigatapaccayo’ti sammasanaṃ ārabhi,",
  "tika-vin02t:776_10": "athassa catuvīsatisamantapaṭṭhānaṃ sammasantassa ekantato sabbaññutaññāṇaṃ mahāpakaraṇe okāsaṃ labhi.",
  "tika-vin02t:776_11": "Yathā hi timirapiṅgalamahāmaccho caturāsītiyojanasahassagambhīre mahāsamuddeyeva okāsaṃ labhati,",
  "tika-vin02t:776_12": "evameva sabbaññutaññāṇaṃ ekantato mahāpakaraṇeyeva okāsaṃ labhi.",
  "tika-vin02t:777_0": "“Satthu evaṃ laddhokāsena sabbaññutaññāṇena yathāsukhaṃ saṇhasukhumadhammaṃ sammasantassa sarīrato nīlapītalohitodātamañjiṭṭhapabhassaravasena",
  "tika-vin02t:777_1": "chabbaṇṇarasmiyo nikkhamiṃsu.",
  "tika-vin02t:777_2": "Kesamassūhi ceva akkhīnañca nīlaṭṭhānehi nīlarasmiyo nikkhamiṃsu,",
  "tika-vin02t:777_3": "yāsaṃ vasena gaganatalaṃ añjanacuṇṇasamokiṇṇaṃ viya umāpupphanīluppaladalasañchannaṃ viya vītipatantamaṇitālavaṇṭaṃ",
  "tika-vin02t:777_4": "viya sampasāritamecakapaṭaṃ viya ca ahosi.",
  "tika-vin02t:777_5": "Chavito ceva akkhīnañca pītaṭṭhānehi pītarasmiyo nikkhamiṃsu,",
  "tika-vin02t:777_6": "yāsaṃ vasena disābhāgā suvaṇṇarasanisiñcamānā viya suvaṇṇapaṭapasāritā viya kuṅkumacuṇṇakaṇikārapupphasamparikiṇṇā viya ca virociṃsu.",
  "tika-vin02t:777_7": "Maṃsalohitehi ceva akkhīnañca rattaṭṭhānehi lohitarasmiyo nikkhamiṃsu,",
  "tika-vin02t:777_8": "yāsaṃ vasena disābhāgā cīnapiṭṭhacuṇṇarañjitā viya supakkalākhārasanisiñcamānā viya rattakambalaparikkhittā",
  "tika-vin02t:777_9": "viya jayasumanapāribaddhakabandhujīvakakusumasamparikiṇṇā viya ca virociṃsu.",
  "tika-vin02t:777_10": "Aṭṭhīhi ceva dantehi ca akkhīnañca setaṭṭhānehi odātarasmiyo nikkhamiṃsu,",
  "tika-vin02t:777_11": "yāsaṃ vasena disābhāgā rajatakuṭehi āsiñcamānakhīradhārāsamparikiṇṇā viya pasāritarajatapaṭavitānā viya",
  "tika-vin02t:777_12": "vītipatantarajatatālavaṇṭā viya kundakumudasindhuvārasumanamallikādikusumasañchannā viya ca virociṃsu.",
  "tika-vin02t:777_13": "Mañjiṭṭhapabhassarā pana tamhā tamhā sarīrappadesā nikkhamiṃsu.",
  "tika-vin02t:777_14": "Iti tā chabbaṇṇarasmiyo nikkhamitvā ghanamahāpathaviṃ gaṇhiṃsu.",
  "tika-vin02t:778_0": "“Catunahutādhikadviyojanasatasahassabahalā mahāpathavī niddhantasuvaṇṇapiṇḍi viya ahosi.",
  "tika-vin02t:778_1": "Pathaviṃ bhinditvā heṭṭhā udakaṃ gaṇhiṃsu.",
  "tika-vin02t:778_2": "Pathavīsandhārakaṃ aṭṭhanahutādhikacatuyojanasatasahassabahalaṃ udakaṃ suvaṇṇakalasehi āsiñcamānavilīnasuvaṇṇaṃ viya ahosi.",
  "tika-vin02t:778_3": "Udakaṃ vinivijjhitvā vātaṃ aggahesuṃ.",
  "tika-vin02t:778_4": "Channavutādhikanavayojanasatasahassabahalo vāto samussitasuvaṇṇakkhandho viya ahosi.",
  "tika-vin02t:778_5": "Vātaṃ vinivijjhitvā heṭṭhā ajaṭākāsaṃ pakkhandiṃsu.",
  "tika-vin02t:778_6": "Uparibhāgena uggantvāpi catumahārājike gaṇhiṃsu.",
  "tika-vin02t:778_7": "Te vinivijjhitvā tāvatiṃse,",
  "tika-vin02t:778_8": "tato yāme,",
  "tika-vin02t:778_9": "tato tusite,",
  "tika-vin02t:778_10": "tato nimmānaratī,",
  "tika-vin02t:778_11": "tato paranimmitavasavattī,",
  "tika-vin02t:778_12": "tato nava brahmaloke,",
  "tika-vin02t:778_13": "tato vehapphale,",
  "tika-vin02t:778_14": "tato pañca suddhāvāse vinivijjhitvā cattāro āruppe gaṇhiṃsu.",
  "tika-vin02t:778_15": "Cattāro ca āruppe vinivijjhitvā ajaṭākāsaṃ pakkhandiṃsu.",
  "tika-vin02t:779_0": "“Tiriyabhāgehi anantā lokadhātuyo pakkhandiṃsu,",
  "tika-vin02t:779_1": "ettake ṭhāne candamhi candappabhā natthi,",
  "tika-vin02t:779_2": "sūriye sūriyappabhā natthi,",
  "tika-vin02t:779_3": "tārakarūpesu tārakarūpappabhā natthi,",
  "tika-vin02t:779_4": "devatānaṃ uyyānavimānakapparukkhesu sarīre ābharaṇesūti sabbattha pabhā natthi.",
  "tika-vin02t:779_5": "Tisahassimahāsahassilokadhātuyā ālokapharaṇasamattho mahābrahmāpi sūriyuggamane khajjopanako viya ahosi,",
  "tika-vin02t:779_6": "candasūriyatārakarūpadevatuyyānavimānakapparukkhānaṃ paricchedamattakameva paññāyittha.",
  "tika-vin02t:779_7": "Ettakaṃ ṭhānaṃ buddharasmīhiyeva ajjhotthaṭaṃ ahosi.",
  "tika-vin02t:779_8": "Ayañca neva buddhānaṃ adhiṭṭhāniddhi,",
  "tika-vin02t:779_9": "na bhāvanāmayiddhi.",
  "tika-vin02t:779_10": "Saṇhasukhumadhammaṃ pana sammasato lokanāthassa lohitaṃ pasīdi,",
  "tika-vin02t:779_11": "vatthurūpaṃ pasīdi,",
  "tika-vin02t:779_12": "chavivaṇṇo pasīdi.",
  "tika-vin02t:779_13": "Cittasamuṭṭhānā vaṇṇadhātu samantā asītihatthamatte padese niccalā aṭṭhāsī”ti.",
  "tika-vin02t:780_0": "Evaṃ nisinneti tamhā samādhimhā vuṭṭhahitvā nisinne.",
  "tika-vin02t:780_1": "Eko brāhmaṇoti nāmagottavasena anabhiññāto apākaṭo eko brāhmaṇo.",
  "tika-vin02t:780_2": "“Huṃ hu”nti karonto vicaratīti sabbaṃ acokkhajātikaṃ passitvā jigucchanto “huṃ hu”nti karonto vicarati.",
  "tika-vin02t:780_3": "Etadavocāti etaṃ idāni vattabbaṃ “kittāvatā nu kho”tiādivacanaṃ avoca.",
  "tika-vin02t:780_4": "Tattha kittāvatāti kittakena pamāṇena. Nu-",
  "tika-vin02t:780_5": "ti saṃsayatthe nipāto, kho-",
  "tika-vin02t:780_6": "ti padapūraṇe. Bho-",
  "tika-vin02t:780_7": "ti brāhmaṇānaṃ jātisamudāgataṃ ālapanaṃ.",
  "tika-vin02t:780_8": "Tathā hi vuttaṃ “bhovādi nāma so hoti,",
  "tika-vin02t:780_9": "sace hoti sakiñcano”ti.",
  "tika-vin02t:780_10": "Gotamāti bhagavantaṃ gottena ālapati.",
  "tika-vin02t:780_11": "Kathaṃ panāyaṃ brāhmaṇo sampati samāgato bhagavato gottaṃ jānātīti?",
  "tika-vin02t:780_12": "Nāyaṃ sampati samāgato,",
  "tika-vin02t:780_13": "chabbassāni padhānakaraṇakāle upaṭṭhahantehi pañcavaggiyehi saddhiṃ caramāno aparabhāge taṃ vataṃ chaḍḍetvā",
  "tika-vin02t:780_14": "uruvelāyaṃ senanigame eko adutiyo hutvā piṇḍāya caramānopi tena brāhmaṇena diṭṭhapubbo ceva sallapitapubbo ca,",
  "tika-vin02t:780_15": "tena so pubbe pañcavaggiyehi gayhamānaṃ bhagavato gottaṃ anussaranto “bho gotamā”ti bhagavantaṃ gottena ālapati.",
  "tika-vin02t:780_16": "Yato paṭṭhāya vā bhagavā mahābhinikkhamanaṃ nikkhanto anomānadītīre pabbaji,",
  "tika-vin02t:780_17": "tato pabhuti “samaṇo gotamo”ti cando viya sūriyo viya pākaṭo paññāto hoti,",
  "tika-vin02t:780_18": "na ca tassa gottajānane kāraṇaṃ gavesitabbaṃ.",
  "tika-vin02t:780_19": "Brāhmaṇakaraṇāti brāhmaṇaṃ karontīti brāhmaṇakaraṇā,",
  "tika-vin02t:780_20": "brāhmaṇabhāvakarāti attho.",
  "tika-vin02t:780_21": "Ettha ca “kittāvatā”ti etena yehi dhammehi brāhmaṇo hoti,",
  "tika-vin02t:780_22": "tesaṃ dhammānaṃ parimāṇaṃ pucchati.",
  "tika-vin02t:780_23": "“Katame”ti pana iminā tesaṃ sarūpaṃ pucchati.",
  "tika-vin02t:781_0": "Udānaṃ udānesīti “yo brāhmaṇo”tiādikaṃ udānaṃ udānesi,",
  "tika-vin02t:781_1": "na pana tassa brāhmaṇassa dhammaṃ desesi. Kasmā?",
  "tika-vin02t:781_2": "Dhammadesanāya abhājanabhāvato.",
  "tika-vin02t:781_3": "Tathā hi tassa brāhmaṇassa imaṃ gāthaṃ sutvā na saccābhisamayo ahosi.",
  "tika-vin02t:781_4": "Yathā ca imassa,",
  "tika-vin02t:781_5": "evaṃ upakassa ājīvakassa buddhaguṇappakāsanaṃ sutvā.",
  "tika-vin02t:781_6": "Dhammacakkappavattanato hi pubbabhāge bhagavatā bhāsitaṃ paresaṃ suṇantānampi tapussabhallikānaṃ saraṇadānaṃ viya vāsanābhāgiyameva jātaṃ,",
  "tika-vin02t:781_7": "na asekkhabhāgiyaṃ vā nibbedhabhāgiyaṃ vā.",
  "tika-vin02t:781_8": "Esā hi dhammatāti.",
  "tika-vin02t:781_9": "Vedehi vā antanti ettha antaṃ nāma sabbasaṅkhārapariyosānaṃ nibbānaṃ.",
  "tika-vin02t:781_10": "Ime ussadā natthīti sabbaso ime pahīnattā na santi.",
  "tika-vin02t:782_0": "Ajapālakathāvaṇṇanā niṭṭhitā.",
  "tika-vin02t:783_0": "Mucalindakathāvaṇṇanā",
  "tika-vin02t:784_0": "5.",
  "tika-vin02t:784_1": "Mucalindamūleti ettha mucalindo vuccati nīparukkho,",
  "tika-vin02t:784_2": "yo “niculo”tipi vuccati,",
  "tika-vin02t:784_3": "tassa samīpeti attho.",
  "tika-vin02t:784_4": "Keci pana “mucaloti tassa rukkhassa nāmaṃ,",
  "tika-vin02t:784_5": "vanajeṭṭhakatāya pana mucalindoti vutta”nti vadanti.",
  "tika-vin02t:784_6": "Udapādīti sakalacakkavāḷagabbhaṃ pūrento mahāmegho udapādi.",
  "tika-vin02t:784_7": "Evarūpo kira megho dvīsuyeva kālesu vassati cakkavattimhi vā uppanne buddhe vā,",
  "tika-vin02t:784_8": "idha buddhuppādakāle udapādi.",
  "tika-vin02t:784_9": "Pokkharaṇiyā nibbattoti pokkharaṇiyā heṭṭhā nāgabhavanaṃ atthi,",
  "tika-vin02t:784_10": "tattha nibbatto.",
  "tika-vin02t:784_11": "Sakabhavanāti attano nāgabhavanato.",
  "tika-vin02t:784_12": "Evaṃ bhogehi parikkhipitvāti satta vāre attano sarīrabhogehi bhagavato kāyaṃ parivāretvā.",
  "tika-vin02t:784_13": "Uparimuddhani mahantaṃ phaṇaṃ vihaccāti bhagavato muddhappadesassa upari attano mahantaṃ phaṇaṃ pasāretvā.",
  "tika-vin02t:784_14": "“Phaṇaṃ karitvā”tipi pāṭho,",
  "tika-vin02t:784_15": "soyevattho.",
  "tika-vin02t:785_0": "Tassa kira nāgarājassa etadahosi “bhagavā ca mayhaṃ bhavanasamīpe rukkhamūle nisinno,",
  "tika-vin02t:785_1": "ayañca sattāhavaddalikā vattati,",
  "tika-vin02t:785_2": "vāsāgāramassa laddhuṃ vaṭṭatī”ti.",
  "tika-vin02t:785_3": "So sattaratanamayaṃ pāsādaṃ nimminituṃ sakkontopi “evaṃ kate kāyasāro gahito na bhavissati,",
  "tika-vin02t:785_4": "dasabalassa kāyaveyyāvaccaṃ karissāmī”ti mahantaṃ attabhāvaṃ katvā satthāraṃ sattakkhattuṃ bhogehi parikkhipitvā upari phaṇaṃ dhāresi.",
  "tika-vin02t:785_5": "“Tassa parikkhepabbhantaraṃ lohapāsāde bhaṇḍāgāragabbhappamāṇaṃ ahosī”ti idha vuttaṃ.",
  "tika-vin02t:785_6": "Majjhimaṭṭhakathāyaṃ pana –",
  "tika-vin02t:786_0": "“Parikkhepassa anto okāso heṭṭhā lohapāsādappamāṇo ahosi,",
  "tika-vin02t:786_1": "‘icchiticchitena iriyāpathena satthā viharissatī’ti nāgarājassa ajjhāsayo ahosi,",
  "tika-vin02t:786_2": "tasmā evaṃ mahantaṃ okāsaṃ parikkhipi,",
  "tika-vin02t:786_3": "majjhe ratanapallaṅko paññatto hoti,",
  "tika-vin02t:786_4": "upari suvaṇṇatārakavicittaṃ samosaritagandhadāmakusumacelavitānaṃ ahosi,",
  "tika-vin02t:786_5": "catūsu koṇesu gandhatelena dīpā jalitā,",
  "tika-vin02t:786_6": "catūsu disāsu vivaritvā candanakaraṇḍakā ṭhapitā”ti –",
  "tika-vin02t:787_0": "Vuttaṃ.",
  "tika-vin02t:787_1": "Icchiticchitena iriyāpathena viharissatīti ca nāgarājassa ajjhāsayamattametaṃ,",
  "tika-vin02t:787_2": "bhagavā pana yathānisinnova sattāhaṃ vītināmesi.",
  "tika-vin02t:788_0": "Kiñcāpi…pe…",
  "tika-vin02t:788_1": "cintetuṃ yuttanti ettha keci vadanti “uṇhaggahaṇaṃ bhogaparikkhepassa vipulabhāvakaraṇe kāraṇakittanaṃ.",
  "tika-vin02t:788_2": "Khuddake hi tasmiṃ bhagavantaṃ nāgarājassa sarīrasambhūtā usmā bādheyya,",
  "tika-vin02t:788_3": "vipulabhāvakaraṇena pana tādisaṃ mā uṇhaṃ bādhayitthā”ti.",
  "tika-vin02t:788_4": "Saupasaggapadassa attho upasaggena vināpi viññāyatīti āha “viddhanti ubbiddha”nti,",
  "tika-vin02t:788_5": "sā cassa ubbiddhatā upakkilesavigamena dūrabhāvena upaṭṭhānanti āha “meghavigamena dūrībhūta”nti.",
  "tika-vin02t:788_6": "Indanīlamaṇi viya dibbati jotatīti devo, ākāso.",
  "tika-vin02t:788_7": "Viditvāti “idāni vigatavalāhako ākāso,",
  "tika-vin02t:788_8": "natthi bhagavato sītādiupaddavo”ti ñatvā.",
  "tika-vin02t:788_9": "Viniveṭhetvāti apanetvā.",
  "tika-vin02t:788_10": "Attano rūpanti attano nāgarūpaṃ.",
  "tika-vin02t:788_11": "Paṭisaṃharitvāti antaradhāpetvā.",
  "tika-vin02t:788_12": "Māṇavakavaṇṇanti kumārakarūpaṃ.",
  "tika-vin02t:789_0": "Etamatthaṃ viditvāti “vivekasukhapaṭisaṃvedino yattha katthaci sukhameva hotī”ti etaṃ atthaṃ sabbākārena jānitvā.",
  "tika-vin02t:789_1": "Imaṃ udānanti imaṃ vivekasukhānubhāvadīpakaṃ udānaṃ udānesi.",
  "tika-vin02t:789_2": "Sutadhammassāti vissutadhammassa.",
  "tika-vin02t:789_3": "Tenāha “pakāsitadhammassā”ti.",
  "tika-vin02t:789_4": "Akuppanabhāvoti akuppanasabhāvo.",
  "tika-vin02t:790_0": "Mucalindakathāvaṇṇanā niṭṭhitā.",
  "tika-vin02t:791_0": "Rājāyatanakathāvaṇṇanā",
  "tika-vin02t:792_0": "6.",
  "tika-vin02t:792_1": "Osadhaharītakaṃ upanesīti na kevalaṃ osadhaharītakameva,",
  "tika-vin02t:792_2": "dantakaṭṭhampi upanesi.",
  "tika-vin02t:792_3": "Paccaggheti ettha purimaṃ atthavikappaṃ keci na icchanti,",
  "tika-vin02t:792_4": "teneva ācariyadhammapālattherena vuttaṃ “paccaggheti abhinave.",
  "tika-vin02t:792_5": "Paccekaṃ mahagghatāya paccaggheti keci,",
  "tika-vin02t:792_6": "taṃ na sundaraṃ.",
  "tika-vin02t:792_7": "Na hi buddhā bhagavanto mahagghaṃ paṭiggaṇhanti paribhuñjanti vā”ti.",
  "tika-vin02t:793_0": "Rājāyatanakathāvaṇṇanā niṭṭhitā.",
  "tika-vin02t:794_0": "Brahmayācanakathāvaṇṇanā",
  "tika-vin02t:795_0": "7.",
  "tika-vin02t:795_1": "Āciṇṇasamāciṇṇoti ācarito ceva ācarantehi ca sammadeva ācaritoti attho.",
  "tika-vin02t:795_2": "Etena ayaṃ parivitakko sabbabuddhānaṃ paṭhamābhisambodhiyaṃ uppajjatevāti ayamettha dhammatāti dasseti.",
  "tika-vin02t:795_3": "Gambhīropi dhammo paṭipakkhavidhamanena supākaṭo bhaveyya,",
  "tika-vin02t:795_4": "paṭipakkhavidhamanaṃ pana sammāpaṭipattipaṭibaddhaṃ,",
  "tika-vin02t:795_5": "sā saddhammasavanādhīnā,",
  "tika-vin02t:795_6": "taṃ satthari dhamme ca pasādāyattaṃ.",
  "tika-vin02t:795_7": "So visesato loke sambhāvanīyassa garukātabbassa abhipatthanāhetukoti paramparāya sattānaṃ dhammasampaṭipattiyā",
  "tika-vin02t:795_8": "brahmuno yācanānimittanti taṃ dassento “brahmunā yācite desetukāmatāyā”tiādimāha.",
  "tika-vin02t:796_0": "Adhigatoti paṭividdho,",
  "tika-vin02t:796_1": "sayambhūñāṇena “idaṃ dukkha”ntiādinā yathābhūtaṃ avabuddhoti attho.",
  "tika-vin02t:796_2": "Dhammoti catusaccadhammo tabbinimuttassa paṭivijjhitabbadhammassa abhāvato.",
  "tika-vin02t:796_3": "Gambhīroti mahāsamuddo viya makasatuṇḍasūciyā aññatra samupacitaparipakkañāṇasambhārehi aññesaṃ ñāṇena alabbhaneyyapatiṭṭho.",
  "tika-vin02t:796_4": "Gambhīrattāva duddaso dukkhena daṭṭhabbo,",
  "tika-vin02t:796_5": "na sakkā sukhena daṭṭhuṃ.",
  "tika-vin02t:796_6": "Yo hi alabbhaneyyapatiṭṭho,",
  "tika-vin02t:796_7": "so ogāhituṃ asakkuṇeyyatāya sarūpato ca visesato ca sukhena passituṃ na sakkā,",
  "tika-vin02t:796_8": "atha kho kicchena kenaci kadācideva daṭṭhabbo.",
  "tika-vin02t:796_9": "Duddasattāva duranubodho dukkhena avabujjhitabbo,",
  "tika-vin02t:796_10": "na sakkā sukhena avabujjhituṃ.",
  "tika-vin02t:796_11": "Yañhi daṭṭhumeva na sakkā,",
  "tika-vin02t:796_12": "tassa ogāhetvā anubujjhane kathā eva natthi avabodhassa dukkarabhāvato.",
  "tika-vin02t:796_13": "Imasmiṃ ṭhāne “taṃ kiṃ maññatha,",
  "tika-vin02t:796_14": "bhikkhave,",
  "tika-vin02t:796_15": "katamaṃ nu kho dukkarataraṃ vā durabhisambhavataraṃ vā”ti suttapadaṃ vattabbaṃ.",
  "tika-vin02t:797_0": "Santoti anupasantasabhāvānaṃ kilesānaṃ saṅkhārānañca abhāvato vūpasantasabbapariḷāhatāya santo nibbuto,",
  "tika-vin02t:797_1": "santārammaṇatāya vā santo.",
  "tika-vin02t:797_2": "Ettha ca nirodhasaccaṃ santaṃ ārammaṇanti santārammaṇaṃ,",
  "tika-vin02t:797_3": "maggasaccaṃ santaṃ santārammaṇañcāti santārammaṇaṃ.",
  "tika-vin02t:797_4": "Padhānabhāvaṃ nītoti paṇīto.",
  "tika-vin02t:797_5": "Atha vā paṇītoti atittikaraṇaṭṭhena atappako sādurasabhojanaṃ viya.",
  "tika-vin02t:797_6": "Santapaṇītabhāveneva cettha asecanakatāya atappakatā daṭṭhabbā.",
  "tika-vin02t:797_7": "Idañhi dvayaṃ lokuttarameva sandhāya vuttaṃ.",
  "tika-vin02t:797_8": "Atakkāvacaroti uttamañāṇavisayattā takkena avacaritabbo ogāhitabbo na hoti,",
  "tika-vin02t:797_9": "ñāṇeneva avacaritabbo.",
  "tika-vin02t:797_10": "Tato eva nipuṇañāṇagocaratāya saṇhasukhumasabhāvattā ca nipuṇo saṇho.",
  "tika-vin02t:797_11": "Paṇḍitavedanīyoti bālānaṃ avisayattā sammāpaṭipadaṃ paṭipannehi paṇḍitehi eva veditabbo.",
  "tika-vin02t:798_0": "Allīyanti abhiramitabbaṭṭhena seviyantīti ālayā,",
  "tika-vin02t:798_1": "pañca kāmaguṇāti āha “sattā pañcakāmaguṇe allīyanti,",
  "tika-vin02t:798_2": "tasmā te ālayāti vuccantī”ti.",
  "tika-vin02t:798_3": "Tattha pañcakāmaguṇe allīyantīti pañcakāmaguṇe sevantīti attho.",
  "tika-vin02t:798_4": "Teti pañca kāmaguṇā.",
  "tika-vin02t:798_5": "Ramantīti ratiṃ vindanti kīḷanti laḷanti.",
  "tika-vin02t:798_6": "Ālīyanti abhiramaṇavasena sevantīti ālayā,",
  "tika-vin02t:798_7": "aṭṭhasataṃ taṇhāvicaritāni,",
  "tika-vin02t:798_8": "tehi ālayehi ramantīti ālayarāmāti evampettha attho daṭṭhabbo.",
  "tika-vin02t:798_9": "Ime hi sattā yathā kāmaguṇe,",
  "tika-vin02t:798_10": "evaṃ rāgampi assādenti abhinandantiyeva.",
  "tika-vin02t:798_11": "Yatheva hi susajjitapupphaphalabharitarukkhādisampannaṃ uyyānaṃ paviṭṭho rājā tāya tāya sampattiyā ramati,",
  "tika-vin02t:798_12": "sammudito āmoditapamodito hoti,",
  "tika-vin02t:798_13": "na ukkaṇṭhati,",
  "tika-vin02t:798_14": "sāyampi nikkhamituṃ na icchati,",
  "tika-vin02t:798_15": "evamimehi kāmālayataṇhālayehi sattā ramanti,",
  "tika-vin02t:798_16": "saṃsāravaṭṭe sammoditā anukkaṇṭhitā vasanti.",
  "tika-vin02t:798_17": "Tena nesaṃ bhagavā duvidhampi ālayaṃ uyyānabhūmiṃ viya dassento “ālayarāmā”tiādimāha.",
  "tika-vin02t:798_18": "Ratāti niratā.",
  "tika-vin02t:798_19": "Suṭṭhu muditāti ativiya muditā anukkaṇṭhanato.",
  "tika-vin02t:799_0": "Ṭhānaṃ sandhāyāti ṭhānasaddaṃ sandhāya.",
  "tika-vin02t:799_1": "Atthato pana ṭhānanti ca paṭiccasamuppādo eva adhippeto.",
  "tika-vin02t:799_2": "Tiṭṭhati ettha phalaṃ tadāyattavuttitāyāti ṭhānaṃ,",
  "tika-vin02t:799_3": "saṅkhārādīnaṃ paccayabhūtā avijjādayo.",
  "tika-vin02t:799_4": "Imesaṃ saṅkhārādīnaṃ paccayāti idappaccayā,",
  "tika-vin02t:799_5": "avijjādayova.",
  "tika-vin02t:799_6": "Idappaccayā eva idappaccayatā yathā devo eva devatā.",
  "tika-vin02t:799_7": "Idappaccayānaṃ vā avijjādīnaṃ attano phalaṃ paṭicca paccayabhāvo uppādanasamatthatā idappaccayatā.",
  "tika-vin02t:799_8": "Tena samatthapaccayalakkhaṇo paṭiccasamuppādo dassito hoti.",
  "tika-vin02t:799_9": "Paṭicca samuppajjati phalaṃ etasmāti paṭiccasamuppādo.",
  "tika-vin02t:799_10": "Padadvayenapi dhammānaṃ paccayaṭṭho eva vibhāvito.",
  "tika-vin02t:799_11": "Saṅkhārādipaccayānañhi avijjādīnaṃ etaṃ adhivacanaṃ idappaccayatāpaṭiccasamuppādoti.",
  "tika-vin02t:799_12": "Sabbasaṅkhārasamathotiādi sabbaṃ atthato nibbānameva.",
  "tika-vin02t:799_13": "Yasmā hi taṃ āgamma paṭicca ariyamaggassa ārammaṇapaccayabhāvahetu sabbasaṅkhāravipphanditāni sammanti vūpasammanti,",
  "tika-vin02t:799_14": "tasmā “sabbasaṅkhārasamatho”ti vuccati.",
  "tika-vin02t:799_15": "Sabbasaṅkhatavisaṃyutte hi nibbāne saṅkhāravūpasamapariyāyo ñāyāgatoyevāti.",
  "tika-vin02t:799_16": "Idaṃ panettha nibbacanaṃ –",
  "tika-vin02t:799_17": "sabbe saṅkhārā sammanti etthāti sabbasaṅkhārasamathoti.",
  "tika-vin02t:800_0": "Yasmā ca taṃ āgamma sabbe upadhayo paṭinissaṭṭhā samucchedavasena pariccattā honti,",
  "tika-vin02t:800_1": "aṭṭhasatappabhedā sabbāpi taṇhā khīyanti,",
  "tika-vin02t:800_2": "sabbe kilesarāgā virajjanti,",
  "tika-vin02t:800_3": "jarāmaraṇādibhedaṃ sabbaṃ vaṭṭadukkhaṃ nirujjhati,",
  "tika-vin02t:800_4": "tasmā “sabbūpadhipaṭinissaggo taṇhākkhayo virāgo nirodho”ti vuccati,",
  "tika-vin02t:800_5": "yā panesā taṇhā tena tena bhavena bhavantaraṃ bhavanikantibhāvena vinati saṃsibbati,",
  "tika-vin02t:800_6": "phalena vā saddhiṃ kammaṃ vinati saṃsibbatīti katvā vānanti vuccati,",
  "tika-vin02t:800_7": "tato nikkhantaṃ vānatoti nibbānaṃ.",
  "tika-vin02t:800_8": "Kilamathoti kāyakilamatho.",
  "tika-vin02t:800_9": "Vihesāpi kāyavihesāyeva,",
  "tika-vin02t:800_10": "citte pana ubhayampetaṃ buddhānaṃ natthi bodhimūleyeva samucchinnattā.",
  "tika-vin02t:800_11": "Ettha ca ciranisajjācirabhāsanehi piṭṭhiāgilāyanatālugalasosādivasena kāyakilamatho ceva kāyavihesā ca veditabbā,",
  "tika-vin02t:800_12": "sā ca kho desanāya atthaṃ ajānantānañca appaṭipajjantānañca vasena.",
  "tika-vin02t:800_13": "Jānantānaṃ pana paṭipajjantānañca desanāya kāyaparissamopi satthu aparissamova,",
  "tika-vin02t:800_14": "tenāha bhagavā “na ca maṃ dhammādhikaraṇaṃ vihesetī”ti.",
  "tika-vin02t:800_15": "Teneva vuttaṃ “yā ajānantānaṃ desanā nāma,",
  "tika-vin02t:800_16": "so mama kilamatho assā”ti.",
  "tika-vin02t:801_0": "Apissūti sampiṇḍanatthe nipāto.",
  "tika-vin02t:801_1": "So na kevalaṃ etadahosi,",
  "tika-vin02t:801_2": "imāpi gāthā paṭibhaṃsūti dīpeti.",
  "tika-vin02t:801_3": "Bhagavantanti paṭisaddayogena sāmiatthe upayogavacananti āha “bhagavato”ti.",
  "tika-vin02t:801_4": "Vuddhippattā acchariyā vā anacchariyā.",
  "tika-vin02t:801_5": "Vuddhiatthopi hi a-",
  "tika-vin02t:801_6": "kāro hoti yathā “asekkhā dhammā”ti.",
  "tika-vin02t:801_7": "Kappānaṃ cattāri asaṅkhyeyyāni satasahassañca sadevakassa lokassa dhammasaṃvibhāgakaraṇatthameva pāramiyo",
  "tika-vin02t:801_8": "pūretvā idāni samadhigatadhammarajjassa tattha appossukkatāpattidīpanattā gāthātthassa anuacchariyatā",
  "tika-vin02t:801_9": "tassa vuddhippatti ca veditabbā.",
  "tika-vin02t:801_10": "Atthadvārena hi gāthānaṃ anacchariyatā.",
  "tika-vin02t:801_11": "Gocarā ahesunti upaṭṭhahaṃsu,",
  "tika-vin02t:801_12": "upaṭṭhānañca vitakkayitabbatāti āha “parivitakkayitabbabhāvaṃ pāpuṇiṃsū”ti.",
  "tika-vin02t:802_0": "Kicchenāti na dukkhappaṭipadāya.",
  "tika-vin02t:802_1": "Buddhānañhi cattāropi maggā sukhappaṭipadāva honti.",
  "tika-vin02t:802_2": "Pāramīpūraṇakāle pana sarāgasadosasamohasseva sato āgatāgatānaṃ yācakānaṃ alaṅkatappaṭiyattaṃ sīsaṃ kantitvā",
  "tika-vin02t:802_3": "galalohitaṃ nīharitvā suañjitāni akkhīni uppāṭetvā kulavaṃsappadīpaṃ puttaṃ manāpacāriniṃ bhariyanti",
  "tika-vin02t:802_4": "evamādīni dentassa aññāni ca khantivādisadisesu attabhāvesu chejjabhejjādīni pāpuṇantassa āgamanīyapaṭipadaṃ",
  "tika-vin02t:802_5": "sandhāyetaṃ vuttaṃ. Ha-",
  "tika-vin02t:802_6": "iti vā byattanti etasmiṃ atthe nipāto.",
  "tika-vin02t:802_7": "Ekaṃsattheti keci.",
  "tika-vin02t:802_8": "Ha byattaṃ ekaṃsena vā alaṃ nippayojanaṃ evaṃ kicchena adhigataṃ dhammaṃ desetunti yojanā.",
  "tika-vin02t:802_9": "Halanti vā alanti iminā samānatthaṃ padaṃ “halanti vadāmī”tiādīsu viya.",
  "tika-vin02t:802_10": "“Pakāsita”ntipi paṭhanti,",
  "tika-vin02t:802_11": "desitanti attho.",
  "tika-vin02t:802_12": "Evaṃ kicchena adhigatassa dhammassa alaṃ desitaṃ pariyattaṃ desitaṃ,",
  "tika-vin02t:802_13": "ko attho desitenāti vuttaṃ hoti.",
  "tika-vin02t:802_14": "Rāgadosaparetehīti rāgadosaphuṭṭhehi,",
  "tika-vin02t:802_15": "phuṭṭhavisena viya sappena rāgena dosena ca samphuṭṭhehi abhibhūtehīti attho.",
  "tika-vin02t:802_16": "Atha vā rāgadosaparetehīti rāgadosānugatehi,",
  "tika-vin02t:802_17": "rāgena ca dosena ca anubandhehīti attho.",
  "tika-vin02t:803_0": "Paṭisotagāminti niccagāhādīnaṃ paṭisotaṃ aniccaṃ dukkhamanattā asubhanti evaṃ gataṃ pavattaṃ catusaccadhammanti attho.",
  "tika-vin02t:803_1": "Rāgarattāti kāmarāgena bhavarāgena diṭṭhirāgena ca rattā.",
  "tika-vin02t:803_2": "Na dakkhantīti aniccaṃ dukkhamanattā asubhanti iminā sabhāvena na passissanti,",
  "tika-vin02t:803_3": "te apassante ko sakkhissati aniccantiādinā sabhāvena yāthāvato dhammaṃ jānāpetunti adhippāyo.",
  "tika-vin02t:803_4": "Rāgadosaparetatāpi nesaṃ sammuḷhabhāvenevāti āha “tamokhandhena āvuṭā”ti,",
  "tika-vin02t:803_5": "avijjārāsinā ajjhotthaṭāti attho.",
  "tika-vin02t:804_0": "Appossukkatāya cittaṃ namatīti kasmā panassa evaṃ cittaṃ nami,",
  "tika-vin02t:804_1": "nanu esa “muttohaṃ mocessāmi,",
  "tika-vin02t:804_2": "tiṇṇohaṃ tāressāmi,",
  "tika-vin02t:805_0": "Kiṃ me aññātavesena, dhammaṃ sacchikatenidha;",
  "tika-vin02t:806_0": "Sabbaññutaṃ pāpuṇitvā, tārayissaṃ sadevaka”nti. –",
  "tika-vin02t:807_0": "Patthanaṃ katvā pāramiyo pūretvā sabbaññutaṃ pattoti?",
  "tika-vin02t:807_1": "Saccameva,",
  "tika-vin02t:807_2": "tadeva paccavekkhaṇānubhāvena panassa evaṃ cittaṃ nami.",
  "tika-vin02t:807_3": "Tassa hi sabbaññutaṃ patvā sattānaṃ kilesagahanataṃ dhammassa ca gambhīrataṃ paccavekkhantassa sattānaṃ",
  "tika-vin02t:807_4": "kilesagahanatā ca dhammagambhīratā ca sabbākārena pākaṭā jātā.",
  "tika-vin02t:807_5": "Athassa “ime sattā kañjiyapuṇṇalābu viya takkabharitacāṭi viya vasātelapītapilotikā viya añjanamakkhitahattho",
  "tika-vin02t:807_6": "viya ca kilesabharitā atisaṃkiliṭṭhā rāgarattā dosaduṭṭhā mohamuḷhā,",
  "tika-vin02t:807_7": "te kiṃ nāma paṭivijjhissantī”ti cintayato kilesagahanapaccavekkhaṇānubhāvenapi evaṃ cittaṃ nami.",
  "tika-vin02t:808_0": "“Ayaṃ dhammo pathavīsandhārakaudakakkhandho viya gambhīro,",
  "tika-vin02t:808_1": "pabbatena paṭicchādetvā ṭhapito sāsapo viya duddaso,",
  "tika-vin02t:808_2": "satadhā bhinnassa vālassa koṭi viya aṇu.",
  "tika-vin02t:808_3": "Mayā hi imaṃ dhammaṃ paṭivijjhituṃ vāyamantena adinnaṃ dānaṃ nāma natthi,",
  "tika-vin02t:808_4": "arakkhitaṃ sīlaṃ nāma natthi,",
  "tika-vin02t:808_5": "aparipūritā kāci pāramī nāma natthi,",
  "tika-vin02t:808_6": "tassa me nirussāhaṃ viya mārabalaṃ vidhamantassapi pathavī na kampittha,",
  "tika-vin02t:808_7": "paṭhamayāme pubbenivāsaṃ anussarantassapi na kampittha,",
  "tika-vin02t:808_8": "majjhimayāme dibbacakkhuṃ visodhentassapi na kampittha,",
  "tika-vin02t:808_9": "pacchimayāme pana paṭiccasamuppādaṃ paṭivijjhantasseva me dasasahassilokadhātu kampittha.",
  "tika-vin02t:808_10": "Iti mādisenapi tikkhañāṇena kicchenevāyaṃ dhammo paṭividdho,",
  "tika-vin02t:808_11": "taṃ lokiyamahājanā kathaṃ paṭivijjhissantī”ti dhammagambhīratāya paccavekkhaṇānubhāvenapi evaṃ cittaṃ namīti veditabbaṃ.",
  "tika-vin02t:809_0": "Apica brahmunā yācite desetukāmatāyapissa evaṃ cittaṃ nami.",
  "tika-vin02t:809_1": "Jānāti hi bhagavā “mama appossukkatāya citte namamāne mahābrahmā dhammadesanaṃ yācissati,",
  "tika-vin02t:809_2": "ime ca sattā brahmagarukā,",
  "tika-vin02t:809_3": "te ‘satthā kira dhammaṃ na desetukāmo ahosi,",
  "tika-vin02t:809_4": "atha naṃ mahābrahmā yācitvā desāpeti,",
  "tika-vin02t:809_5": "santo vata bho dhammo paṇīto’ti maññamānā sussūsissantī”ti.",
  "tika-vin02t:809_6": "Idampissa kāraṇaṃ paṭicca appossukkatāya cittaṃ nami,",
  "tika-vin02t:809_7": "no dhammadesanāyāti veditabbaṃ.",
  "tika-vin02t:810_0": "8.",
  "tika-vin02t:810_1": "Sahampatissāti so kira kassapassa bhagavato sāsane sahako nāma thero paṭhamajjhānaṃ nibbattetvā paṭhamajjhānabhūmiyaṃ kappāyukabrahmā hutvā nibbatto,",
  "tika-vin02t:810_2": "tatra naṃ sahampati brahmāti sañjānanti.",
  "tika-vin02t:810_3": "Taṃ sandhāyāha “brahmuno sahampatissā”ti.",
  "tika-vin02t:810_4": "Nassati vatāti so kira imaṃ saddaṃ tathā nicchāreti,",
  "tika-vin02t:810_5": "yathā dasasahassilokadhātubrahmāno sutvā sabbe sannipatiṃsu.",
  "tika-vin02t:810_6": "Apparajakkhajātikāti paññāmaye akkhimhi appaṃ parittaṃ rāgadosamoharajaṃ etesaṃ evaṃsabhāvāti apparajakkhajātikā.",
  "tika-vin02t:810_7": "Appaṃ rāgādirajaṃ yesaṃ te sabhāvā apparajakkhajātikāti evamettha attho daṭṭhabbo.",
  "tika-vin02t:810_8": "Assavanatāti “sayaṃ abhiññā”tiādīsu viya karaṇatthe paccattavacanaṃ,",
  "tika-vin02t:810_9": "assavanatāyāti attho.",
  "tika-vin02t:810_10": "Bhavissantīti purimabuddhesu dasapuññakiriyavasena katādhikārā paripākagatapadumāni viya sūriyarasmisamphassaṃ",
  "tika-vin02t:810_11": "dhammadesanaṃyeva ākaṅkhamānā catuppadikagāthāvasāne ariyabhūmiṃ okkamanārahā na eko, na dve,",
  "tika-vin02t:810_12": "anekasatasahassā dhammassa aññātāro bhavissantīti dasseti.",
  "tika-vin02t:811_0": "Pāturahosīti pātubhavi.",
  "tika-vin02t:811_1": "Samalehi cintitoti samalehi pūraṇakassapādīhi chahi satthārehi cintito.",
  "tika-vin02t:811_2": "Te hi puretaraṃ uppajjitvā sakalajambudīpe kaṇṭake pattharamānā viya visaṃ siñcamānā viya ca samalaṃ micchādiṭṭhidhammaṃ desayiṃsu.",
  "tika-vin02t:811_3": "Te kira buddhakolāhalānussavena sañjātakutūhalā lokaṃ vañcetvā kohaññe ṭhatvā sabbaññutaṃ paṭijānantā yaṃ kiñci adhammaṃyeva dhammoti dīpesuṃ.",
  "tika-vin02t:811_4": "Apāpuretanti vivara etaṃ.",
  "tika-vin02t:811_5": "Amatassa dvāranti amatassa nibbānassa dvārabhūtaṃ ariyamaggaṃ.",
  "tika-vin02t:811_6": "Idaṃ vuttaṃ hoti –",
  "tika-vin02t:811_7": "etaṃ kassapassa bhagavato sāsanantaradhānato pabhuti pihitaṃ nibbānanagarassa mahādvāraṃ ariyamaggaṃ",
  "tika-vin02t:811_8": "saddhammadesanāhatthena apāpura vivara ugghāṭehīti.",
  "tika-vin02t:811_9": "Suṇantu dhammaṃ vimalenānubuddhanti ime sattā rāgādimalānaṃ abhāvato vimalena sammāsambuddhena anubuddhaṃ",
  "tika-vin02t:811_10": "catusaccadhammaṃ suṇantu tāva bhagavāti yācati.",
  "tika-vin02t:812_0": "Selapabbato ucco hoti thiro ca,",
  "tika-vin02t:812_1": "na paṃsupabbato missakapabbato vāti āha “sele yathā pabbatamuddhaniṭṭhito”ti.",
  "tika-vin02t:812_2": "Tassattho “selamaye ekagghane pabbatamuddhani yathāṭhitova.",
  "tika-vin02t:812_3": "Na hi tattha ṭhitassa dassanatthaṃ gīvukkhipanapasāraṇādikiccaṃ atthī”ti.",
  "tika-vin02t:812_4": "Tathūpamanti tappaṭibhāgaṃ selapabbatūpamaṃ.",
  "tika-vin02t:812_5": "Dhammamayaṃ pāsādanti lokuttaradhammamāha.",
  "tika-vin02t:812_6": "So hi sabbaso pasādāvaho sabbadhamme atikkamma abbhuggataṭṭhena pāsādasadiso ca,",
  "tika-vin02t:812_7": "paññāpariyāyo vā idha dhamma- saddo.",
  "tika-vin02t:812_8": "Paññā hi abbhuggataṭṭhena pāsādoti abhidhamme niddiṭṭhā.",
  "tika-vin02t:812_9": "Tathā cāha –",
  "tika-vin02t:813_0": "“Paññāpāsādamāruyha, asoko sokiniṃ pajaṃ;",
  "tika-vin02t:814_0": "Pabbataṭṭhova bhūmaṭṭhe, dhīro bāle avekkhatī”ti. ;",
  "tika-vin02t:815_0": "Ayaṃ panettha saṅkhepattho –",
  "tika-vin02t:815_1": "yathā selapabbatamuddhani yathāṭhitova cakkhumā puriso samantato janataṃ passeyya,",
  "tika-vin02t:815_2": "tathā tvampi sumedha sundarapañña sabbaññutaññāṇena samantacakkhu bhagavā dhammamayaṃ paññāmayaṃ pāsādamāruyha",
  "tika-vin02t:815_3": "sayaṃ apetasoko sokāvatiṇṇaṃ jātijarābhibhūtaṃ janataṃ avekkhassu upadhāraya upaparikkhāti.",
  "tika-vin02t:815_4": "Ayaṃ panettha adhippāyo –",
  "tika-vin02t:815_5": "yathā hi pabbatapāde samantā mahantaṃ khettaṃ katvā tattha kedārapāḷīsu kuṭikāyo katvā rattiṃ aggiṃ jāleyyuṃ,",
  "tika-vin02t:815_6": "caturaṅgasamannāgatañca andhakāraṃ assa,",
  "tika-vin02t:815_7": "atha tassa pabbatassa matthake ṭhatvā cakkhumato purisassa bhūmiṃ olokayato neva khettaṃ,",
  "tika-vin02t:815_8": "na kedārapāḷiyo,",
  "tika-vin02t:815_9": "na kuṭiyo,",
  "tika-vin02t:815_10": "na tattha sayitamanussā paññāyeyyuṃ anujjalabhāvato,",
  "tika-vin02t:815_11": "kuṭikāsu pana aggijālāmattameva paññāyeyya ujjalabhāvato,",
  "tika-vin02t:815_12": "evaṃ dhammapāsādaṃ āruyha sattanikāyaṃ olokayato tathāgatassa ye te akatakalyāṇā sattā,",
  "tika-vin02t:815_13": "te ekavihāre dakkhiṇajāṇupasse nisinnāpi buddhacakkhussa āpāthaṃ nāgacchanti ñāṇagginā anujjalabhāvato anuḷārabhāvato ca,",
  "tika-vin02t:815_14": "rattiṃ khittā sarā viya honti.",
  "tika-vin02t:815_15": "Ye pana katakalyāṇā veneyyapuggalā,",
  "tika-vin02t:815_16": "te evassa dūrepi ṭhitā āpāthamāgacchanti paripakkañāṇaggitāya samujjalabhāvato uḷārasantānatāya ca,",
  "tika-vin02t:815_17": "so aggi viya himavantapabbato viya ca.",
  "tika-vin02t:815_18": "Vuttampi cetaṃ –",
  "tika-vin02t:816_0": "“Dūre santo pakāsenti, himavantova pabbato;",
  "tika-vin02t:817_0": "Asantettha na dissanti, rattiṃ khittā yathā sarā”ti. ;",
  "tika-vin02t:818_0": "Uṭṭhehīti bhagavato dhammadesanatthaṃ cārikacaraṇaṃ yācanto bhaṇati.",
  "tika-vin02t:818_1": "Uṭṭhehīti vā dhammadesanāya appossukkatāsaṅkhātasaṅkocāpattito kilāsubhāvato uṭṭhaha.",
  "tika-vin02t:818_2": "Vīrātiādīsu bhagavā sātisayacatubbidhasammappadhānavīriyavantatāya vīro,",
  "tika-vin02t:818_3": "devaputtamaccukilesābhisaṅkhārānaṃ vijitattā vijitasaṅgāmo,",
  "tika-vin02t:818_4": "jātikantārādito veneyyasatthaṃ vāhanasamatthatāya nibbānasaṅkhātaṃ khemappadesaṃ sampāpanasamatthatāya satthavāho,",
  "tika-vin02t:818_5": "kāmacchandaiṇassa abhāvato aṇaṇoti veditabbo.",
  "tika-vin02t:818_6": "Yo hi paresaṃ iṇaṃ gahetvā vināseti,",
  "tika-vin02t:818_7": "so tehi “iṇaṃ dehī”ti tajjamānopi pharusaṃ vuccamānopi vambhamānopi vadhiyamānopi kiñci paṭippaharituṃ na sakkoti,",
  "tika-vin02t:818_8": "sabbaṃ titikkhati.",
  "tika-vin02t:818_9": "Titikkhakāraṇañhissa taṃ iṇaṃ hoti,",
  "tika-vin02t:818_10": "evameva yo yamhi kāmacchandena rajjati,",
  "tika-vin02t:818_11": "taṇhāgahaṇena taṃ vatthuṃ gaṇhāti,",
  "tika-vin02t:818_12": "so tena pharusaṃ vuccamānopi vambhamānopi vadhiyamānopi kiñci paṭippaharituṃ na sakkoti,",
  "tika-vin02t:818_13": "sabbaṃ titikkhati.",
  "tika-vin02t:818_14": "Titikkhakāraṇañhissa so kāmacchando hoti gharasāmikehi viheṭhiyamānānaṃ itthīnaṃ viya. Kasmā?",
  "tika-vin02t:818_15": "Iṇasadisattā kāmacchandassa.",
  "tika-vin02t:819_0": "9.",
  "tika-vin02t:819_1": "Ajjhesananti garuṭṭhānīyaṃ payirupāsitvā garutaraṃ payojanaṃ uddissa abhipatthanā ajjhesanā,",
  "tika-vin02t:819_2": "sāpi atthato yācanā eva.",
  "tika-vin02t:819_3": "Buddhacakkhunāti indriyaparopariyattañāṇena ca āsayānusayañāṇena ca.",
  "tika-vin02t:819_4": "Imesañhi dvinnaṃ ñāṇānaṃ buddhacakkhūti nāmaṃ,",
  "tika-vin02t:819_5": "sabbaññutaññāṇassa samantacakkhūti.",
  "tika-vin02t:819_6": "Heṭṭhimānaṃ tiṇṇaṃ maggañāṇānaṃ dhammacakkhūti.",
  "tika-vin02t:819_7": "Apparajakkhetiādīsu yesaṃ vuttanayeneva paññācakkhumhi rāgādirajaṃ appaṃ,",
  "tika-vin02t:819_8": "te apparajakkhā.",
  "tika-vin02t:819_9": "Yesaṃ taṃ mahantaṃ,",
  "tika-vin02t:819_10": "te mahārajakkhā.",
  "tika-vin02t:819_11": "Yesaṃ saddhādīni indriyāni tikkhāni,",
  "tika-vin02t:819_12": "te tikkhindriyā.",
  "tika-vin02t:819_13": "Yesaṃ tāni mudūni,",
  "tika-vin02t:819_14": "te mudindriyā.",
  "tika-vin02t:819_15": "Yesaṃ teyeva saddhādayo ākārā sundarā,",
  "tika-vin02t:819_16": "te svākārā.",
  "tika-vin02t:819_17": "Ye kathitakāraṇaṃ sallakkhenti,",
  "tika-vin02t:819_18": "sukhena sakkā honti viññāpetuṃ,",
  "tika-vin02t:819_19": "te suviññāpayā.",
  "tika-vin02t:819_20": "Ye paralokañceva vajjañca bhayato passanti,",
  "tika-vin02t:819_21": "te paralokavajjabhayadassāvino nāma.",
  "tika-vin02t:820_0": "Uppalāni ettha santīti uppalinī,",
  "tika-vin02t:820_1": "gacchopi jalāsayopi,",
  "tika-vin02t:820_2": "idha pana jalāsayo adhippeto,",
  "tika-vin02t:820_3": "tasmā uppaliniyanti uppalavaneti evamattho gahetabbo.",
  "tika-vin02t:820_4": "Ito paresupi eseva nayo.",
  "tika-vin02t:820_5": "Antonimuggaposīnīti yāni udakassa anto nimuggāneva hutvā pussanti vaḍḍhanti,",
  "tika-vin02t:820_6": "tāni antonimuggaposīni.",
  "tika-vin02t:820_7": "Udakaṃ accuggamma tiṭṭhantīti udakaṃ atikkamitvā tiṭṭhanti.",
  "tika-vin02t:820_8": "Tattha yāni accuggamma ṭhitāni sūriyarasmisamphassaṃ āgamayamānāni,",
  "tika-vin02t:820_9": "tāni ajja pupphanakāni.",
  "tika-vin02t:820_10": "Yāni samodakaṃ ṭhitāni,",
  "tika-vin02t:820_11": "tāni sve pupphanakāni.",
  "tika-vin02t:820_12": "Yāni udakā anuggatāni antonimuggaposīni,",
  "tika-vin02t:820_13": "tāni tatiyadivase pupphanakāni.",
  "tika-vin02t:820_14": "Udakā pana anuggatāni aññānipi sarogauppalādīni nāma atthi,",
  "tika-vin02t:820_15": "yāni neva pupphissanti macchakacchapabhakkhāneva bhavissanti,",
  "tika-vin02t:820_16": "tāni pāḷiṃ nāruḷhāni,",
  "tika-vin02t:820_17": "āharitvā pana dīpetabbānīti aṭṭhakathāyaṃ pakāsitāni.",
  "tika-vin02t:820_18": "Yatheva hi tāni catubbidhāni pupphāni,",
  "tika-vin02t:820_19": "evameva ugghaṭitaññū vipañcitaññū neyyo padaparamoti cattāro puggalā.",
  "tika-vin02t:821_0": "Tattha yassa puggalassa saha udāhaṭavelāya dhammābhisamayo hoti,",
  "tika-vin02t:821_1": "ayaṃ “cattāro satipaṭṭhānā”tiādinā nayena saṅkhittena mātikāya ṭhapiyamānāya desanānusārena ñāṇaṃ pesetvā",
  "tika-vin02t:821_2": "arahattaṃ gaṇhituṃ samattho puggalo ugghaṭitaññūti vuccati.",
  "tika-vin02t:821_3": "Yassa puggalassa saṅkhittena bhāsitassa vitthārena atthe vibhajiyamāne dhammābhisamayo hoti,",
  "tika-vin02t:821_4": "ayaṃ vuccati puggalo vipañcitaññū.",
  "tika-vin02t:821_5": "Yassa puggalassa uddesato paripucchato yoniso manasikaroto kalyāṇamitte sevato bhajato payirupāsato anupubbena dhammābhisamayo hoti,",
  "tika-vin02t:821_6": "ayaṃ vuccati puggalo neyyo.",
  "tika-vin02t:821_7": "Yassa puggalassa bahumpi suṇato bahumpi bhaṇato bahumpi dhārayato bahumpi vācayato na tāya jātiyā dhammābhisamayo hoti,",
  "tika-vin02t:821_8": "tena attabhāvena maggaṃ vā phalaṃ vā antamaso jhānaṃ vā vipassanaṃ vā nibbattetuṃ na sakkoti,",
  "tika-vin02t:821_9": "ayaṃ vuccati puggalo padaparamo.",
  "tika-vin02t:821_10": "Tattha bhagavā uppalavanādisadisaṃ dasasahassilokadhātuṃ olokento ajja pupphanakāni viya ugghaṭitaññū,",
  "tika-vin02t:821_11": "sve pupphanakāni viya vipañcitaññū,",
  "tika-vin02t:821_12": "tatiyadivase pupphanakāni viya neyye,",
  "tika-vin02t:821_13": "macchakacchapabhakkhapupphāni viya padaparame ca addasa,",
  "tika-vin02t:821_14": "passanto ca “ettakā apparajakkhā,",
  "tika-vin02t:821_15": "ettakā mahārajakkhā,",
  "tika-vin02t:821_16": "tatrāpi ettakā ugghaṭitaññū”ti evaṃ sabbākāratova addasa.",
  "tika-vin02t:822_0": "Tattha tiṇṇaṃ puggalānaṃ imasmiññeva attabhāve bhagavato dhammadesanā atthaṃ sādheti.",
  "tika-vin02t:822_1": "Padaparamānaṃ anāgatatthāya vāsanā hoti.",
  "tika-vin02t:822_2": "Atha bhagavā imesaṃ catunnaṃ puggalānaṃ atthāvahaṃ dhammadesanaṃ viditvā desetukamyataṃ uppādetvā puna",
  "tika-vin02t:822_3": "sabbepi tīsu bhavesu satte bhabbābhabbavasena dve koṭṭhāse akāsi.",
  "tika-vin02t:822_4": "Ye sandhāya vuttaṃ “ye te sattā kammāvaraṇena samannāgatā vipākāvaraṇena samannāgatā kilesāvaraṇena samannāgatā",
  "tika-vin02t:822_5": "assaddhā acchandikā duppaññā abhabbā niyāmaṃ okkamituṃ kusalesu dhammesu sammattaṃ,",
  "tika-vin02t:822_6": "ime te sattā abhabbā.",
  "tika-vin02t:822_7": "Katame te sattā bhabbā?",
  "tika-vin02t:822_8": "Ye te sattā na kammāvaraṇena…pe…",
  "tika-vin02t:822_9": "ime te sattā bhabbā”ti.",
  "tika-vin02t:822_10": "Tattha sabbepi abhabbapuggale pahāya bhabbapuggaleyeva ñāṇena pariggahetvā “ettakā rāgacaritā,",
  "tika-vin02t:822_11": "ettakā dosa, moha, vitakka, saddhā,",
  "tika-vin02t:822_12": "buddhicaritā”ti cha koṭṭhāse akāsi,",
  "tika-vin02t:822_13": "evaṃ katvā dhammaṃ desessāmīti cintesi.",
  "tika-vin02t:822_14": "Ettha ca apparajakkhādibhabbādivasena āvajjentassa bhagavato te sattā puñjapuñjāva hutvā upaṭṭhahanti,",
  "tika-vin02t:822_15": "na ekekāti daṭṭhabbaṃ.",
  "tika-vin02t:823_0": "Paccabhāsīti patiabhāsi.",
  "tika-vin02t:823_1": "Apārutāti vivaṭā.",
  "tika-vin02t:823_2": "Amatassa dvārāti ariyamaggo.",
  "tika-vin02t:823_3": "So hi amatasaṅkhātassa nibbānassa dvāraṃ,",
  "tika-vin02t:823_4": "so mayā vivaritvā ṭhapito mahākaruṇūpanissayena sayambhūñāṇena adhigatattāti dasseti.",
  "tika-vin02t:823_5": "“Apārutaṃ tesaṃ amatassa dvāra”nti keci paṭhanti.",
  "tika-vin02t:823_6": "Pamuñcantu saddhanti sabbe attano saddhaṃ muñcantu vissajjentu pavedentu,",
  "tika-vin02t:823_7": "mayā desite dhamme mayi ca attano saddahanākāraṃ uṭṭhāpentūti attho.",
  "tika-vin02t:823_8": "Pacchimapadadvaye ayamattho –",
  "tika-vin02t:823_9": "ahañhi attano paguṇaṃ suppavattitampi imaṃ paṇītaṃ uttamaṃ dhammaṃ kāyavācākilamathasaññī hutvā na bhāsiṃ,",
  "tika-vin02t:823_10": "na bhāsissāmīti cintesiṃ,",
  "tika-vin02t:823_11": "idāni pana sabbo jano saddhābhājanaṃ upanetu,",
  "tika-vin02t:823_12": "pūressāmi nesaṃ saṅkappanti.",
  "tika-vin02t:823_13": "Antaradhāyīti satthāraṃ gandhamālādīhi pūjetvā antarahito,",
  "tika-vin02t:823_14": "sakaṭṭhānameva gatoti attho.",
  "tika-vin02t:823_15": "Satthusantikañhi upagatānaṃ devānaṃ brahmānañca tassa purato antaradhānaṃ nāma sakaṭṭhānagamanameva.",
  "tika-vin02t:824_0": "Brahmayācanakathāvaṇṇanā niṭṭhitā.",
  "tika-vin02t:825_0": "Pañcavaggiyakathāvaṇṇanā",
  "tika-vin02t:826_0": "10.",
  "tika-vin02t:826_1": "Etadahosīti etaṃ ahosi,",
  "tika-vin02t:826_2": "“kassa nu kho ahaṃ paṭhamaṃ dhammaṃ deseyya”nti ayaṃ dhammadesanāpaṭisaṃyutto vitakko udapādīti attho.",
  "tika-vin02t:826_3": "Āḷāroti tassa nāmaṃ.",
  "tika-vin02t:826_4": "Dīghapiṅgalo kiresa.",
  "tika-vin02t:826_5": "So hi tuṅgasarīratāya dīgho,",
  "tika-vin02t:826_6": "piṅgalacakkhutāya piṅgalo,",
  "tika-vin02t:826_7": "tenassa “āḷāro”ti nāmaṃ ahosi.",
  "tika-vin02t:826_8": "Kālāmoti gottaṃ.",
  "tika-vin02t:826_9": "Paṇḍitoti paṇḍiccena samannāgato,",
  "tika-vin02t:826_10": "samāpattipaṭilābhasaṃsiddhena adhigamabāhusaccasaṅkhātena paṇḍitabhāvena samannāgatoti attho.",
  "tika-vin02t:826_11": "Byattoti veyyattiyena samannāgato,",
  "tika-vin02t:826_12": "samāpattipaṭilābhapaccayena pārihārikapaññāsaṅkhātena byattabhāvena samannāgatoti attho.",
  "tika-vin02t:826_13": "Medhāvīti ṭhānuppattiyā paññāya samannāgato.",
  "tika-vin02t:826_14": "Atha vā medhāvīti tihetukapaṭisandhipaññāsaṅkhātāya taṃtaṃitikattabbatāpaññāsaṅkhātāya ca medhāya samannāgatoti evamettha attho daṭṭhabbo.",
  "tika-vin02t:826_15": "Apparajakkhajātikoti samāpattiyā vikkhambhitattā nikkilesajātiko visuddhasatto.",
  "tika-vin02t:826_16": "Ājānissatīti sallakkhessati paṭivijjhissati.",
  "tika-vin02t:827_0": "Bhagavatopi kho ñāṇaṃ udapādīti bhagavatopi sabbaññutaññāṇaṃ uppajji.",
  "tika-vin02t:827_1": "Bhagavā kira devatāya kathiteneva niṭṭhaṃ agantvā sayampi sabbaññutaññāṇena olokento ito sattamadivasamatthake",
  "tika-vin02t:827_2": "kālaṃ katvā ākiñcaññāyatane nibbattoti addasa.",
  "tika-vin02t:827_3": "Taṃ sandhāyāha “bhagavatopi kho ñāṇaṃ udapādī”ti.",
  "tika-vin02t:827_4": "Mahājāniyoti sattadivasabbhantare pattabbamaggaphalato parihīnattā mahatī jāni parihāni assāti mahājāniyo.",
  "tika-vin02t:827_5": "Akkhaṇe nibbattatthā idha dhammadesanaṭṭhānaṃ āgamanapādāpi natthi,",
  "tika-vin02t:827_6": "athāhaṃ tattha gaccheyyaṃ,",
  "tika-vin02t:827_7": "gantvā desiyamānaṃ dhammampissa sotuṃ sotapasādopi natthi,",
  "tika-vin02t:827_8": "evaṃ mahājāniyo jātoti dasseti.",
  "tika-vin02t:827_9": "Kiṃ pana bhagavatā taṃ attano buddhānubhāvena dhammaṃ ñāpetuṃ na sakkāti?",
  "tika-vin02t:827_10": "Āma na sakkā,",
  "tika-vin02t:827_11": "na hi paratoghosamantarena sāvakānaṃ dhammābhisamayo sambhavati,",
  "tika-vin02t:827_12": "aññathā itarapaccayarahitassapi dhammābhisamayena bhavitabbaṃ,",
  "tika-vin02t:827_13": "na ca taṃ atthi.",
  "tika-vin02t:827_14": "Vuttañhetaṃ – “dveme,",
  "tika-vin02t:827_15": "bhikkhave,",
  "tika-vin02t:827_16": "paccayā sammādiṭṭhiyā uppādāya parato ca ghoso ajjhattañca yonisomanasikāro”ti.",
  "tika-vin02t:828_0": "Udakoti tassa nāmaṃ,",
  "tika-vin02t:828_1": "rāmassa pana puttatāya rāmaputto.",
  "tika-vin02t:828_2": "Abhidosakālakatoti aḍḍharatte kālakato.",
  "tika-vin02t:828_3": "Bhagavatopi kho ñāṇaṃ udapādīti idhāpi kira bhagavā devatāya kathitavacanena sanniṭṭhānaṃ akatvā sabbaññutaññāṇena",
  "tika-vin02t:828_4": "olokento “hiyyo aḍḍharatte kālaṃ katvā udako rāmaputto nevasaññānāsaññāyatane nibbatto”ti addasa,",
  "tika-vin02t:828_5": "tasmā evaṃ vuttaṃ.",
  "tika-vin02t:828_6": "Sesaṃ purimasadisameva.",
  "tika-vin02t:829_0": "Bahūpakārāti bahuupakārā.",
  "tika-vin02t:829_1": "Padhānapahitattaṃ upaṭṭhahiṃsūti padhānatthāya pesitattabhāvaṃ vasanaṭṭhāne pariveṇasammajjanena pattacīvaraṃ",
  "tika-vin02t:829_2": "gahetvā anubandhanena mukhodakadantakaṭṭhadānādinā ca upaṭṭhahiṃsu.",
  "tika-vin02t:829_3": "Ke panete pañcavaggiyā nāma? Ye te –",
  "tika-vin02t:830_0": "Rāmo dhajo lakkhaṇo cāpi mantī;",
  "tika-vin02t:831_0": "Koṇḍañño ca bhojo suyāmo sudatto;",
  "tika-vin02t:832_0": "Ete tadā aṭṭha ahesuṃ brāhmaṇā;",
  "tika-vin02t:833_0": "Chaḷaṅgavā mantaṃ viyākariṃsūti. ;",
  "tika-vin02t:834_0": "Bodhisattassa jātakāle supinapaṭiggāhakā ceva lakkhaṇapaṭiggāhakā ca aṭṭha brāhmaṇā.",
  "tika-vin02t:834_1": "Tesu tayo dvedhā byākariṃsu “imehi lakkhaṇehi samannāgato agāraṃ ajjhāvasamāno rājā hohiti cakkavattī,",
  "tika-vin02t:834_2": "pabbajamāno buddho”ti.",
  "tika-vin02t:834_3": "Pañca brāhmaṇā ekaṃsabyākaraṇā ahesuṃ “imehi lakkhaṇehi samannāgato agāre na tiṭṭhati,",
  "tika-vin02t:834_4": "buddhova hotī”ti.",
  "tika-vin02t:834_5": "Tesu purimā tayo yathāmantapadaṃ gatā.",
  "tika-vin02t:834_6": "Ete hi lakkhaṇamantasaṅkhātavedavacanānurūpaṃ paṭipannā dve gatiyo bhavanti anaññāti vuttaniyāmena nicchinituṃ asakkontā vuttameva paṭipajjiṃsu,",
  "tika-vin02t:834_7": "na mahāpurisassa buddhabhāvappattiṃ paccāsīsiṃsu.",
  "tika-vin02t:834_8": "Ime pana koṇḍaññādayo pañca “ekaṃsato buddho bhavissatī”ti jātanicchayattā mantapadaṃ atikkantā.",
  "tika-vin02t:834_9": "Te attanā laddhaṃ tuṭṭhidānaṃ ñātakānaṃ vissajjetvā “ayaṃ mahāpuriso agāre na ajjhāvasissati,",
  "tika-vin02t:834_10": "ekantena buddho bhavissatī”ti nibbematikā bodhisattaṃ uddissa samaṇapabbajjaṃ pabbajitā,",
  "tika-vin02t:834_11": "tesaṃ puttātipi vadanti,",
  "tika-vin02t:834_12": "taṃ aṭṭhakathāyaṃ paṭikkhittaṃ.",
  "tika-vin02t:834_13": "Ete kira daharakāleva bahū mante jāniṃsu,",
  "tika-vin02t:834_14": "tasmā ne brāhmaṇā ācariyaṭṭhāne ṭhapayiṃsu.",
  "tika-vin02t:834_15": "Te “pacchā amhehi puttadārajaṭaṃ chinditvā na sakkā bhavissati pabbajitu”nti daharakāleyeva pabbajitvā ramaṇīyāni senāsanāni paribhuñjantā vicariṃsu.",
  "tika-vin02t:834_16": "Kālena kālaṃ pana “kiṃ bho mahāpuriso mahābhinikkhamanaṃ nikkhanto”ti pucchanti.",
  "tika-vin02t:834_17": "Manussā “kuhiṃ tumhe mahāpurisaṃ passissatha,",
  "tika-vin02t:834_18": "tīsu pāsādesu vividhanāṭakamajjhe devo viya sampattiṃ anubhotī”ti vadanti.",
  "tika-vin02t:834_19": "Te sutvā “na tāva mahāpurisassa ñāṇaṃ paripākaṃ gacchatī”ti appossukkā vihariṃsuyeva.",
  "tika-vin02t:835_0": "Kasmā panettha bhagavā “bahukārā kho me pañcavaggiyā”ti āha.",
  "tika-vin02t:835_1": "Kiṃ upakārakānaṃyeva esa dhammaṃ deseti,",
  "tika-vin02t:835_2": "anupakārakānaṃ na desetīti?",
  "tika-vin02t:835_3": "No na deseti.",
  "tika-vin02t:835_4": "Paricayavasena hesa āḷārañceva kālāmaṃ udakañca rāmaputtaṃ olokesi.",
  "tika-vin02t:835_5": "Etasmiṃ pana buddhakkhette ṭhapetvā aññāsikoṇḍaññaṃ añño paṭhamaṃ dhammaṃ sacchikātuṃ samattho nāma natthi. Kasmā?",
  "tika-vin02t:835_6": "Tathāvidhaupanissayattā.",
  "tika-vin02t:835_7": "Pubbe kira puññakaraṇakāle dve bhātaro ahesuṃ.",
  "tika-vin02t:835_8": "Te ca ekato sassaṃ akaṃsu.",
  "tika-vin02t:835_9": "Tattha jeṭṭhassa “ekasmiṃ sasse nava vāre aggasassadānaṃ mayā dātabba”nti ahosi.",
  "tika-vin02t:835_10": "So vappakāle bījaggaṃ nāma datvā gabbhakāle kaniṭṭhena saddhiṃ mantesi “gabbhakāle gabbhaṃ phāletvā dassāmī”ti.",
  "tika-vin02t:835_11": "Kaniṭṭho “taruṇasassaṃ nāsetukāmosī”ti āha.",
  "tika-vin02t:835_12": "Jeṭṭho kaniṭṭhassa ananuvattanabhāvaṃ ñatvā khettaṃ vibhajitvā attano koṭṭhāsato gabbhaṃ phāletvā khīraṃ nīharitvā sappiphāṇitena yojetvā adāsi,",
  "tika-vin02t:835_13": "puthukakāle puthukaṃ kāretvā adāsi,",
  "tika-vin02t:835_14": "lāyane lāyanaggaṃ,",
  "tika-vin02t:835_15": "veṇikaraṇe veṇaggaṃ,",
  "tika-vin02t:835_16": "veṇiyo purisabhāravasena bandhitvā kalāpakaraṇe kalāpaggaṃ,",
  "tika-vin02t:835_17": "khale kalāpānaṃ ṭhapanadivase khalaggaṃ,",
  "tika-vin02t:835_18": "madditvā vīhīnaṃ rāsikaraṇadivase khalabhaṇḍaggaṃ,",
  "tika-vin02t:835_19": "koṭṭhāgāre dhaññassa pakkhipanadivase koṭṭhagganti evaṃ ekasmiṃ sasse nava vāre aggadānaṃ adāsi.",
  "tika-vin02t:835_20": "Kaniṭṭho pana khalato dhaññaṃ uddharitvā gahaṇadivase adāsi.",
  "tika-vin02t:835_21": "Tesu jeṭṭho aññāsikoṇḍaññatthero jāto,",
  "tika-vin02t:835_22": "kaniṭṭho subhaddaparibbājako.",
  "tika-vin02t:835_23": "Iti ekasmiṃ sasse navannaṃ aggadānānaṃ dinnattā ṭhapetvā theraṃ añño paṭhamaṃ dhammaṃ sacchikātuṃ samattho nāma natthi.",
  "tika-vin02t:835_24": "“Navannaṃ aggadānānaṃ dinnattā”ti idañca tassa rattaññūnaṃ aggabhāvatthāya katābhinīhārānurūpaṃ pavattitasāvakapāramiyā ciṇṇante pavattitattā vuttaṃ.",
  "tika-vin02t:835_25": "Tiṇṇampi hi bodhisattānaṃ taṃtaṃpāramiyā sikhāppattakāle pavattitaṃ puññaṃ apuññaṃ vā garutaravipākameva hoti,",
  "tika-vin02t:835_26": "dhammassa ca sabbapaṭhamaṃ sacchikiriyāya vinā kathaṃ rattaññūnaṃ aggabhāvasiddhīti?",
  "tika-vin02t:835_27": "“Bahukārā kho me pañcavaggiyā”ti idaṃ pana upakārānussaraṇamattakeneva vuttaṃ.",
  "tika-vin02t:836_0": "Isipatane migadāyeti tasmiṃ kira padese anuppanne buddhe paccekasambuddhā gandhamādanapabbate sattāhaṃ",
  "tika-vin02t:836_1": "nirodhasamāpattiyā vītināmetvā nirodhā vuṭṭhāya nāgalatādantakaṭṭhaṃ khāditvā anotattadahe mukhaṃ dhovitvā",
  "tika-vin02t:836_2": "pattacīvaramādāya ākāsena āgantvā nipatanti.",
  "tika-vin02t:836_3": "Tattha cīvaraṃ pārupitvā nagare piṇḍāya caritvā katabhattakiccā gamanakālepi tatoyeva uppatitvā gacchanti.",
  "tika-vin02t:836_4": "Iti isayo ettha nipatanti uppatanti cāti taṃ ṭhānaṃ “isipatana”nti saṅkhaṃ gataṃ,",
  "tika-vin02t:836_5": "migānaṃ pana abhayatthāya dinnattā “migadāyo”ti vuccati.",
  "tika-vin02t:836_6": "Tena vuttaṃ “isipatane migadāye”ti.",
  "tika-vin02t:836_7": "Aññe buddhā paṭhamaṃ dhammadesanatthāya gacchantā ākāsena gantvā tattheva otaranti,",
  "tika-vin02t:836_8": "amhākaṃ pana bhagavā upakassa ājīvakassa upanissayaṃ disvā “upako imaṃ addhānaṃ paṭipanno,",
  "tika-vin02t:836_9": "so maṃ disvā sallapitvā gamissati,",
  "tika-vin02t:836_10": "atha puna nibbinno āgamma arahattaṃ sacchikarissatī”ti ñatvā aṭṭhārasayojanaṃ maggaṃ padasāva agamāsi.",
  "tika-vin02t:836_11": "Tena vuttaṃ “yena bārāṇasī,",
  "tika-vin02t:836_12": "tena cārikaṃ pakkāmī”ti.",
  "tika-vin02t:837_0": "11.",
  "tika-vin02t:837_1": "Antarā ca gayaṃ antarā ca bodhinti gayāya ca bodhissa ca vivare tigāvutantare ṭhāne.",
  "tika-vin02t:837_2": "Bodhimaṇḍato hi gayā tīṇi gāvutāni,",
  "tika-vin02t:837_3": "bārāṇasī aṭṭhārasa yojanāni.",
  "tika-vin02t:837_4": "Upako bodhimaṇḍassa ca gayāya ca antare bhagavantaṃ addasa. Antarā-",
  "tika-vin02t:837_5": "saddena pana yuttattā upayogavacanaṃ kataṃ.",
  "tika-vin02t:837_6": "Īdisesu ca ṭhānesu akkharacintakā “antarā gāmañca nadiñca yātī”ti evaṃ ekameva antarā-",
  "tika-vin02t:837_7": "saddaṃ payujjanti,",
  "tika-vin02t:837_8": "so dutiyapadenapi yojetabbo hoti,",
  "tika-vin02t:837_9": "ayojiyamāne upayogavacanaṃ na pāpuṇāti sāmivacanassa pasaṅge antarā-",
  "tika-vin02t:837_10": "saddayogena upayogavacanassa icchitattā.",
  "tika-vin02t:837_11": "Idha pana yojetvā eva vutto.",
  "tika-vin02t:837_12": "Addhānamagganti addhānasaṅkhātaṃ maggaṃ,",
  "tika-vin02t:837_13": "dīghamagganti attho.",
  "tika-vin02t:837_14": "Addhānagamanasamayassa vibhaṅge “addhayojanaṃ gacchissāmīti bhuñjitabba”ntiādivacanato addhayojanampi addhānamaggo hoti.",
  "tika-vin02t:837_15": "Bodhimaṇḍato pana gayā tigāvutaṃ.",
  "tika-vin02t:837_16": "Vippasannānīti suṭṭhu pasannāni.",
  "tika-vin02t:837_17": "Indriyānīti manacchaṭṭhāni indriyāni.",
  "tika-vin02t:837_18": "Parisuddhoti niddoso.",
  "tika-vin02t:837_19": "Pariyodātoti tasseva vevacanaṃ.",
  "tika-vin02t:837_20": "Nirupakkilesatāyeva hi esa “pariyodāto”ti vutto,",
  "tika-vin02t:837_21": "na setabhāvena.",
  "tika-vin02t:837_22": "Etassa pariyodātataṃ disvāva indriyānaṃ vippasannataṃ aññāsi,",
  "tika-vin02t:837_23": "nayaggāhīpaññā kiresā tassa ājīvakassa.",
  "tika-vin02t:838_0": "Sabbābhibhūti sabbaṃ tebhūmakadhammaṃ abhibhavitvā ṭhito.",
  "tika-vin02t:838_1": "Sabbavidūti sabbaṃ catubhūmakadhammaṃ avediṃ aññāsiṃ sabbaso ñeyyāvaraṇassa pahīnattā.",
  "tika-vin02t:838_2": "Sabbesu dhammesu anūpalittoti sabbesu tebhūmakadhammesu rajjanadussanamuyhanādinā kilesalepena alitto.",
  "tika-vin02t:838_3": "Sabbañjahoti sabbaṃ tebhūmakadhammaṃ jahitvā ṭhito.",
  "tika-vin02t:838_4": "Appahātabbampi hi kusalābyākataṃ tappaṭibaddhakilesappahānena pahīnattā na hotīti jahitameva hoti.",
  "tika-vin02t:838_5": "Taṇhakkhaye vimuttoti taṇhakkhaye nibbāne ārammaṇakaraṇavasena vimutto.",
  "tika-vin02t:838_6": "Sayaṃ abhiññāyāti sabbaṃ catubhūmakadhammaṃ attanāva jānitvā.",
  "tika-vin02t:838_7": "Kamuddiseyyanti kaṃ aññaṃ “ayaṃ me ācariyo”ti uddiseyyaṃ.",
  "tika-vin02t:839_0": "Na me ācariyo atthīti lokuttaradhamme mayhaṃ ācariyo nāma natthi.",
  "tika-vin02t:839_1": "Kiñcāpi hi lokiyadhammānampi yādiso lokanāthassa adhigamo,",
  "tika-vin02t:839_2": "na tādiso adhigamo parūpadeso atthi,",
  "tika-vin02t:839_3": "lokuttaradhamme panassa lesopi natthi.",
  "tika-vin02t:839_4": "Natthi me paṭipuggaloti mayhaṃ sīlādīhi guṇehi paṭinidhibhūto puggalo nāma natthi.",
  "tika-vin02t:839_5": "Sammāsambuddhoti hetunā nayena cattāri saccāni sayaṃ buddho.",
  "tika-vin02t:839_6": "Sītibhūtoti sabbakilesagginibbāpanena sītibhūto,",
  "tika-vin02t:839_7": "kilesānaṃ yeva nibbutattā nibbuto.",
  "tika-vin02t:840_0": "Kāsinaṃ puranti kāsiraṭṭhe nagaraṃ.",
  "tika-vin02t:840_1": "Āhañchanti āhanissāmi.",
  "tika-vin02t:840_2": "Amatadundubhinti veneyyānaṃ amatādhigamāya ugghosanādiṃ katvā satthu dhammadesanā “amatadundubhī”ti vuttā,",
  "tika-vin02t:840_3": "dhammacakkapaṭilābhāya taṃ amatabheriṃ paharissāmīti gacchāmīti vuttaṃ hoti.",
  "tika-vin02t:841_0": "Arahasi anantajinoti anantajinopi bhavituṃ yuttoti attho.",
  "tika-vin02t:841_1": "Anantañāṇo jitakilesoti anantajino.",
  "tika-vin02t:841_2": "Hupeyyapāvusoti āvuso evampi nāma bhaveyya,",
  "tika-vin02t:841_3": "evaṃvidhe nāma rūparatane īdisena ñāṇena bhavitabbanti adhippāyo.",
  "tika-vin02t:841_4": "Ayañhissa pabbajjāya paccayo jāto.",
  "tika-vin02t:841_5": "Katādhikāro hesa.",
  "tika-vin02t:841_6": "Tathā hi bhagavā tena samāgamanatthaṃ padasāva taṃ maggaṃ paṭipajji.",
  "tika-vin02t:841_7": "Pakkāmīti vaṅkahārajanapadaṃ nāma agamāsi.",
  "tika-vin02t:842_0": "Tatthekaṃ migaluddakagāmakaṃ nissāya vāsaṃ kappesi,",
  "tika-vin02t:842_1": "jeṭṭhakaluddako taṃ upaṭṭhāsi.",
  "tika-vin02t:842_2": "Tasmiñca janapade caṇḍā makkhikā honti.",
  "tika-vin02t:842_3": "Atha naṃ ekāya cāṭiyā vasāpesuṃ.",
  "tika-vin02t:842_4": "Migaluddako dūraṃ migavaṃ gacchanto “amhākaṃ arahante mā pamajjī”ti cāpaṃ nāma dhītaraṃ āṇāpetvā agamāsi saddhiṃ puttabhātukehi.",
  "tika-vin02t:842_5": "Sā cassa dhītā dassanīyā hoti koṭṭhāsasampannā.",
  "tika-vin02t:842_6": "Dutiyadivase upako gharaṃ āgato taṃ dārikaṃ sabbaṃ upacāraṃ katvā parivisituṃ upagataṃ disvā rāgena abhibhūto",
  "tika-vin02t:842_7": "bhuñjitumpi asakkonto bhājanena bhattaṃ ādāya vasanaṭṭhānaṃ gantvā bhattaṃ ekamantaṃ nikkhipitvā “sace",
  "tika-vin02t:842_8": "cāpaṃ labhāmi, jīvāmi. No ce,",
  "tika-vin02t:842_9": "marāmī”ti nirāhāro sayi.",
  "tika-vin02t:842_10": "Sattame divase māgaviko āgantvā dhītaraṃ upakassa pavattiṃ pucchi.",
  "tika-vin02t:842_11": "Sā “ekadivasameva āgantvā puna nāgatapubbo”ti āha.",
  "tika-vin02t:843_0": "Māgaviko āgataveseneva naṃ upasaṅkamitvā pucchissāmīti taṅkhaṇaṃyeva gantvā “kiṃ, bhante,",
  "tika-vin02t:843_1": "aphāsuka”nti pāde parāmasanto pucchi.",
  "tika-vin02t:843_2": "Upako nitthunanto parivattatiyeva.",
  "tika-vin02t:843_3": "So “vada bhante,",
  "tika-vin02t:843_4": "yaṃ mayā sakkā kātuṃ,",
  "tika-vin02t:843_5": "sabbaṃ karissāmī”ti āha.",
  "tika-vin02t:843_6": "Upako “sace cāpaṃ labhāmi, jīvāmi, no ce,",
  "tika-vin02t:843_7": "mayhameva maraṇaṃ seyyo”ti āha.",
  "tika-vin02t:843_8": "Jānāsi kira, bhante,",
  "tika-vin02t:843_9": "kiñci sippanti?",
  "tika-vin02t:843_10": "Na jānāmīti. Na, bhante,",
  "tika-vin02t:843_11": "kiñci sippaṃ ajānantena sakkā gharāvāsaṃ adhiṭṭhātunti.",
  "tika-vin02t:843_12": "So āha “nāhaṃ kiñci sippaṃ jānāmi,",
  "tika-vin02t:843_13": "apica tumhākaṃ maṃsahārako bhavissāmi,",
  "tika-vin02t:843_14": "maṃsañca vikkiṇissāmī”ti.",
  "tika-vin02t:843_15": "Māgaviko “amhākampi etadeva ruccatī”ti uttarasāṭakaṃ datvā gharaṃ ānetvā dhītaraṃ adāsi.",
  "tika-vin02t:843_16": "Tesaṃ saṃvāsamanvāya putto vijāyi,",
  "tika-vin02t:843_17": "“subhaddo”tissa nāmaṃ akaṃsu.",
  "tika-vin02t:843_18": "Cāpā tassa rodanakāle “maṃsahārakassa putta migaluddakassa putta mā rodi mā rodī”tiādīni vadamānā puttatosanagītena upakaṃ uppaṇḍesi.",
  "tika-vin02t:843_19": "“Bhadde tvaṃ maṃ anāthoti maññasi,",
  "tika-vin02t:843_20": "atthi me anantajino nāma sahāyo,",
  "tika-vin02t:843_21": "tassāhaṃ santikaṃ gamissāmī”ti āha.",
  "tika-vin02t:843_22": "Cāpā “evamayaṃ aṭṭīyatī”ti ñatvā punappunaṃ kathesi.",
  "tika-vin02t:843_23": "So ekadivasaṃ anārocetvāva majjhimadesābhimukho pakkāmi.",
  "tika-vin02t:844_0": "Bhagavā ca tena samayena sāvatthiyaṃ viharati jetavane,",
  "tika-vin02t:844_1": "atha kho bhagavā paṭikacceva bhikkhū āṇāpesi “yo,",
  "tika-vin02t:844_2": "bhikkhave,",
  "tika-vin02t:844_3": "anantajinoti pucchamāno āgacchati,",
  "tika-vin02t:844_4": "tassa maṃ dasseyyāthā”ti.",
  "tika-vin02t:844_5": "Upakopi kho “kuhiṃ anantajino vasatī”ti pucchanto anupubbena sāvatthiṃ āgantvā vihāramajjhe ṭhatvā “kuhiṃ anantajino”ti pucchi.",
  "tika-vin02t:844_6": "Taṃ bhikkhū bhagavato santikaṃ nayiṃsu.",
  "tika-vin02t:844_7": "So ca bhagavantaṃ disvā “sañjānātha maṃ bhagavā”ti āha.",
  "tika-vin02t:844_8": "Āma upaka sañjānāmi,",
  "tika-vin02t:844_9": "kuhiṃ pana tvaṃ vasitthāti.",
  "tika-vin02t:844_10": "Vaṅkahārajanapade, bhanteti.",
  "tika-vin02t:844_11": "Upaka mahallakosi jāto,",
  "tika-vin02t:844_12": "pabbajituṃ sakkhissasīti.",
  "tika-vin02t:844_13": "Pabbajissāmi, bhanteti.",
  "tika-vin02t:844_14": "Bhagavā pabbājetvā tassa kammaṭṭhānaṃ adāsi.",
  "tika-vin02t:844_15": "So kammaṭṭhāne kammaṃ karonto anāgāmiphale patiṭṭhāya kālaṃ katvā avihesu nibbatto,",
  "tika-vin02t:844_16": "nibbattikkhaṇeyeva ca arahattaṃ pāpuṇi.",
  "tika-vin02t:844_17": "Avihe nibbattamattā hi satta janā arahattaṃ pāpuṇiṃsu,",
  "tika-vin02t:844_18": "tesaṃ so aññataro.",
  "tika-vin02t:844_19": "Vuttañhetaṃ –",
  "tika-vin02t:845_0": "“Avihaṃ upapannāse, vimuttā satta bhikkhavo;",
  "tika-vin02t:846_0": "Rāgadosaparikkhīṇā, tiṇṇā loke visattikaṃ.",
  "tika-vin02t:847_0": "“Upako palagaṇḍo ca, pukkusāti ca te tayo;",
  "tika-vin02t:848_0": "Bhaddiyo khaṇḍadevo ca, bāhuraggi ca saṅgiyo;",
  "tika-vin02t:849_0": "Te hitvā mānusaṃ dehaṃ, dibbayogaṃ upaccagu”nti. ;",
  "tika-vin02t:850_0": "12.",
  "tika-vin02t:850_1": "Saṇṭhapesunti “neva abhivādetabbo”tiādinā katikaṃ akaṃsu.",
  "tika-vin02t:850_2": "Bāhullikoti cīvarabāhullādīnaṃ atthāya paṭipanno.",
  "tika-vin02t:850_3": "Padhānavibbhantoti padhānato pubbe anuṭṭhitadukkaracaraṇato vibbhanto bhaṭṭho parihīno.",
  "tika-vin02t:850_4": "Āvatto bāhullāyāti cīvarādibahubhāvatthāya āvatto.",
  "tika-vin02t:850_5": "Apica kho āsanaṃ ṭhapetabbanti apica kho panassa uccakule nibbattassa āsanamattaṃ ṭhapetabbanti vadiṃsu.",
  "tika-vin02t:850_6": "Asaṇṭhahantāti buddhānubhāvena buddhatejena abhibhūtā attano katikāya ṭhātuṃ asakkontā.",
  "tika-vin02t:850_7": "Nāmena ca āvusovādena ca samudācarantīti “gotamā”ti ca “āvuso”ti ca vadanti,",
  "tika-vin02t:850_8": "“āvuso gotama,",
  "tika-vin02t:850_9": "mayaṃ uruvelāyaṃ padhānakāle tuyhaṃ pattacīvaraṃ gahetvā vicarimha,",
  "tika-vin02t:850_10": "mukhodakaṃ dantakaṭṭhaṃ adamha,",
  "tika-vin02t:850_11": "vutthapariveṇaṃ sammajjimha,",
  "tika-vin02t:850_12": "pacchā te ko vattapaṭipattiṃ akāsi,",
  "tika-vin02t:850_13": "kacci amhesu pakkantesu na cintayitthā”ti evarūpaṃ kathaṃ kathentīti attho.",
  "tika-vin02t:851_0": "Na cirassevāti acireneva.",
  "tika-vin02t:851_1": "Kulaputtāti duvidhā kulaputtā jātikulaputtā ācārakulaputtā ca,",
  "tika-vin02t:851_2": "ete pana ubhayathāpi kulaputtāyeva.",
  "tika-vin02t:851_3": "Agārasmāti gharā.",
  "tika-vin02t:851_4": "Agārāya hitaṃ agāriyaṃ,",
  "tika-vin02t:851_5": "kasigorakkhādi kuṭumbaposanakammaṃ vuccati.",
  "tika-vin02t:851_6": "Natthi ettha agāriyanti anagāriyaṃ.",
  "tika-vin02t:851_7": "Pabbajjāyetaṃ adhivacanaṃ.",
  "tika-vin02t:851_8": "Pabbajantīti upagacchanti upasaṅkamanti.",
  "tika-vin02t:851_9": "Tadanuttaranti taṃ anuttaraṃ.",
  "tika-vin02t:851_10": "Brahmacariyapariyosānanti maggabrahmacariyassa pariyosānaṃ,",
  "tika-vin02t:851_11": "arahattaphalanti vuttaṃ hoti.",
  "tika-vin02t:851_12": "Tassa hi atthāya kulaputtā pabbajanti.",
  "tika-vin02t:851_13": "Diṭṭheva dhammeti tasmiṃyeva attabhāve.",
  "tika-vin02t:851_14": "Sayaṃ abhiññā sacchikatvāti attanoyeva paññāya paccakkhaṃ katvā,",
  "tika-vin02t:851_15": "aparappaccayaṃ katvāti attho.",
  "tika-vin02t:851_16": "Upasampajja viharissathāti pāpuṇitvā sampādetvā viharissatha.",
  "tika-vin02t:852_0": "Iriyāyāti dukkarairiyāya.",
  "tika-vin02t:852_1": "Paṭipadāyāti dukkarapaṭipattiyā.",
  "tika-vin02t:852_2": "Dukkarakārikāyāti pasatapasatamuggayūsādiāharaṇādinā dukkarakaraṇena.",
  "tika-vin02t:852_3": "Uttari manussadhammāti manussadhammato upari.",
  "tika-vin02t:852_4": "Alaṃ ariyaṃ kātunti alamariyo,",
  "tika-vin02t:852_5": "ariyabhāvāya samatthoti vuttaṃ hoti,",
  "tika-vin02t:852_6": "ñāṇadassanameva ñāṇadassanaviseso,",
  "tika-vin02t:852_7": "alamariyo ca so ñāṇadassanaviseso cāti alamariyañāṇadassanaviseso.",
  "tika-vin02t:852_8": "Ñāṇadassananti ca dibbacakkhupi vipassanāpi maggopi phalampi paccavekkhaṇañāṇampi sabbaññutaññāṇampi vuccati.",
  "tika-vin02t:852_9": "“Appamatto samāno ñāṇadassanaṃ ārādhetī”ti hi ettha dibbacakkhu ñāṇadassanaṃ nāma.",
  "tika-vin02t:852_10": "“Ñāṇadassanāya cittaṃ abhinīharati abhininnāmetī”ti ettha vipassanāñāṇaṃ.",
  "tika-vin02t:852_11": "“Abhabbā te ñāṇadassanāya anuttarāya sambodhāyā”ti ettha maggo.",
  "tika-vin02t:852_12": "“Ayamañño uttarimanussadhammā alamariyañāṇadassanaviseso adhigato phāsuvihāro”ti ettha phalaṃ.",
  "tika-vin02t:852_13": "“Ñāṇañca pana me dassanaṃ udapādi ‘akuppā me cetovimutti,",
  "tika-vin02t:852_14": "ayamantimā jāti,",
  "tika-vin02t:852_15": "natthi dāni punabbhavo”’ti ettha paccavekkhaṇañāṇaṃ.",
  "tika-vin02t:852_16": "“Ñāṇañca pana me dassanaṃ udapādi ‘sattāhakālakato āḷāro kālāmo”’ti ettha sabbaññutaññāṇaṃ.",
  "tika-vin02t:852_17": "Idha pana sabbaññutaññāṇapadaṭṭhāno ariyamaggo sabbaññutaññāṇameva vā adhippetaṃ.",
  "tika-vin02t:853_0": "Abhijānātha me noti abhijānātha nu me.",
  "tika-vin02t:853_1": "Evarūpaṃ pabhāvitametanti ettha evarūpaṃ vākyabhedanti attho,",
  "tika-vin02t:853_2": "api nu ahaṃ uruvelāyaṃ padhāne tumhākaṃ saṅgaṇhanatthaṃ anukkaṇṭhanatthaṃ rattiṃ vā divā vā āgantvā “āvuso,",
  "tika-vin02t:853_3": "mayaṃ yattha katthaci gamissāmāti mā vitakkayittha,",
  "tika-vin02t:853_4": "mayhaṃ obhāso vā kammaṭṭhānanimittaṃ vā paññāyatī”ti evarūpaṃ kañci vacanabhedaṃ akāsinti adhippāyo.",
  "tika-vin02t:853_5": "Te ekapadeneva satiṃ labhitvā uppannagāravā “addhā esa buddho jāto”ti saddahitvā “no hetaṃ bhante”ti āhaṃsu.",
  "tika-vin02t:853_6": "Asakkhi kho bhagavā pañcavaggiye bhikkhū saññāpetunti bhagavā pañcavaggiye bhikkhū “buddho aha”nti jānāpetuṃ asakkhi.",
  "tika-vin02t:853_7": "Aññā cittaṃ upaṭṭhāpesunti aññāya arahattappattiyā cittaṃ upaṭṭhapesuṃ abhinīhariṃsu.",
  "tika-vin02t:854_0": "Dhammacakkappavattanasuttavaṇṇanā",
  "tika-vin02t:855_0": "13. Dveme,",
  "tika-vin02t:855_1": "bhikkhave,",
  "tika-vin02t:855_2": "antāti dve ime,",
  "tika-vin02t:855_3": "bhikkhave, koṭṭhāsā,",
  "tika-vin02t:855_4": "dve bhāgāti attho.",
  "tika-vin02t:855_5": "Bhāgavacano hettha anta-",
  "tika-vin02t:855_6": "saddo “pubbante ñāṇaṃ aparante ñāṇa”ntiādīsu viya.",
  "tika-vin02t:855_7": "Imassa pana padassa uccāraṇasamakālaṃ pavattanigghoso buddhānubhāvena heṭṭhā avīciṃ upari bhavaggaṃ patvā dasasahassilokadhātuṃ pharitvā aṭṭhāsi.",
  "tika-vin02t:855_8": "Tasmiṃyeva samaye paripakkakusalamūlā saccābhisambodhāya katādhikārā aṭṭhārasakoṭisaṅkhā brahmāno samāgacchiṃsu.",
  "tika-vin02t:855_9": "Pacchimadisāya sūriyo atthameti,",
  "tika-vin02t:855_10": "pācīnadisāya āsāḷhanakkhattena yutto puṇṇacando uggacchati.",
  "tika-vin02t:855_11": "Tasmiṃ samaye bhagavā dhammacakkappavattanasuttaṃ ārabhanto “dveme,",
  "tika-vin02t:855_12": "bhikkhave,",
  "tika-vin02t:855_13": "antā”tiādimāha.",
  "tika-vin02t:856_0": "Tattha pabbajitenāti gihibandhanaṃ chetvā pabbajjupagatena.",
  "tika-vin02t:856_1": "Na sevitabbāti na vaḷañjetabbā nānuyuñjitabbā.",
  "tika-vin02t:856_2": "Yo cāyaṃ kāmesu kāmasukhallikānuyogoti yo ca ayaṃ vatthukāmesu kilesakāmasukhassa anuyogo,",
  "tika-vin02t:856_3": "kilesakāmasaṃyuttassa sukhassa anugatoti attho.",
  "tika-vin02t:856_4": "Hīnoti lāmako.",
  "tika-vin02t:856_5": "Gammoti gāmavāsīnaṃ santako tehi sevitabbatāya.",
  "tika-vin02t:856_6": "Pothujjanikoti puthujjanena andhabālajanena āciṇṇo.",
  "tika-vin02t:856_7": "Anariyoti na ariyo na visuddho na uttamo,",
  "tika-vin02t:856_8": "na vā ariyānaṃ santako.",
  "tika-vin02t:856_9": "Anatthasaṃhitoti na atthasaṃhito,",
  "tika-vin02t:856_10": "hitasukhāvahakāraṇaṃ anissitoti attho.",
  "tika-vin02t:856_11": "Attakilamathānuyogoti attano kilamathassa anuyogo,",
  "tika-vin02t:856_12": "dukkhakaraṇaṃ dukkhuppādananti attho.",
  "tika-vin02t:856_13": "Dukkhoti kaṇṭakāpassayaseyyādīhi attabādhanehi dukkhāvaho.",
  "tika-vin02t:856_14": "Majjhimā paṭipadāti ariyamaggaṃ sandhāya vuttaṃ.",
  "tika-vin02t:856_15": "Maggo hi kāmasukhallikānuyogo eko anto,",
  "tika-vin02t:856_16": "attakilamathānuyogo eko anto,",
  "tika-vin02t:856_17": "ete dve ante na upeti na upagacchati,",
  "tika-vin02t:856_18": "vimutto etehi antehi,",
  "tika-vin02t:856_19": "tasmā “majjhimā paṭipadā”ti vuccati.",
  "tika-vin02t:856_20": "Etesaṃ majjhe bhavattā majjhimā,",
  "tika-vin02t:856_21": "vaṭṭadukkhanissaraṇatthikehi paṭipajjitabbato ca paṭipadāti,",
  "tika-vin02t:856_22": "tathā lobho eko anto,",
  "tika-vin02t:856_23": "doso eko anto.",
  "tika-vin02t:856_24": "Sassataṃ ekaṃ antaṃ,",
  "tika-vin02t:856_25": "ucchedo eko antoti purimanayeneva vitthāretabbaṃ.",
  "tika-vin02t:857_0": "Cakkhukaraṇītiādīhi tameva paṭipadaṃ thometi.",
  "tika-vin02t:857_1": "Paññācakkhuṃ karotīti cakkhukaraṇī.",
  "tika-vin02t:857_2": "Sā hi catunnaṃ saccānaṃ dassanāya saṃvattati pariññābhisamayādibhedassa dassanassa pavattanaṭṭhenāti “cakkhukaraṇī”ti vuccati.",
  "tika-vin02t:857_3": "Tayidaṃ satipi paṭipadāya anaññatte avayavavasena sijjhamāno attho samudāyena kato nāma hotīti upacāravasena vuttanti daṭṭhabbaṃ.",
  "tika-vin02t:857_4": "Dutiyapadaṃ tasseva vevacanaṃ.",
  "tika-vin02t:857_5": "Upasamāyāti kilesupasamatthāya.",
  "tika-vin02t:857_6": "Abhiññāyāti catunnaṃ saccānaṃ abhijānanatthāya.",
  "tika-vin02t:857_7": "Sambodhāyāti tesaṃyeva sambujjhanatthāya.",
  "tika-vin02t:857_8": "Nibbānāyāti nibbānasacchikiriyāya.",
  "tika-vin02t:857_9": "Atha vā nibbānāyāti anupādisesanibbānāya.",
  "tika-vin02t:857_10": "“Upasamāyā”ti hi iminā saupādisesanibbānaṃ gahitaṃ.",
  "tika-vin02t:858_0": "Idāni taṃ majjhimappaṭipadaṃ sarūpato dassetukāmo “katamā ca sā”ti pucchitvā “ayamevā”tiādinā nayena vissajjesi.",
  "tika-vin02t:858_1": "Tattha ayamevāti avadhāraṇavacanaṃ aññassa nibbānagāmimaggassa atthibhāvapaṭisedhanatthaṃ.",
  "tika-vin02t:858_2": "Sattāpaṭikkhepo hi idha paṭisedhanaṃ alabbhamānattā aññassa maggassa.",
  "tika-vin02t:858_3": "Ariyoti kilesānaṃ ārakattā ariyo niruttinayena.",
  "tika-vin02t:858_4": "Aripahānāya saṃvattatītipi ariyo arayo pāpadhammā yanti apagacchanti etenāti katvā.",
  "tika-vin02t:858_5": "Ariyena bhagavatā desitattā ariyassa ayantipi ariyo,",
  "tika-vin02t:858_6": "ariyabhāvappaṭilābhāya saṃvattatītipi ariyo.",
  "tika-vin02t:858_7": "Ettha pana ariyakaro ariyotipi uttarapadalopena ariya-",
  "tika-vin02t:858_8": "saddasiddhi veditabbā.",
  "tika-vin02t:858_9": "Aṭṭhahi aṅgehi upetattā aṭṭhaṅgiko.",
  "tika-vin02t:858_10": "Maggaṅgasamudāye hi maggavohāro,",
  "tika-vin02t:858_11": "samudāyo ca samudāyīhi samannāgato nāma hoti.",
  "tika-vin02t:858_12": "Ayaṃ panettha vacanattho –",
  "tika-vin02t:858_13": "attano avayavabhūtāni aṭṭhaṅgāni etassa santīti aṭṭhaṅgikoti.",
  "tika-vin02t:858_14": "Paramatthato pana aṅgāniyeva maggo pañcaṅgikatūriyādīni viya,",
  "tika-vin02t:858_15": "na ca aṅgavinimutto chaḷaṅgo vedo viya.",
  "tika-vin02t:858_16": "Kilese mārento gacchatīti maggo niruttinayena,",
  "tika-vin02t:858_17": "nibbānaṃ maggati gavesatīti vā maggo.",
  "tika-vin02t:858_18": "Ariyamaggo hi nibbānaṃ ārammaṇaṃ karonto gavesanto viya hoti.",
  "tika-vin02t:858_19": "Nibbānatthikehi maggīyatīti vā maggo vivaṭṭūpanissayapuññakaraṇato paṭṭhāya tadatthapaṭipattito.",
  "tika-vin02t:858_20": "Gammati vā tehi paṭipajjīyatīti maggo.",
  "tika-vin02t:858_21": "Ettha pana ādiantavipariyāyena saddasiddhi veditabbā.",
  "tika-vin02t:859_0": "Seyyathidanti nipāto,",
  "tika-vin02t:859_1": "tassa katamo so iti ceti attho,",
  "tika-vin02t:859_2": "katamāni vā tāni aṭṭhaṅgānīti.",
  "tika-vin02t:859_3": "Sabbaliṅgavibhattivacanasādhāraṇo hi ayaṃ nipāto.",
  "tika-vin02t:859_4": "Ekamekampi aṅgaṃ maggoyeva.",
  "tika-vin02t:859_5": "Yathāha “sammādiṭṭhi maggo ceva hetu cā”ti.",
  "tika-vin02t:859_6": "Porāṇāpi bhaṇanti “dassanamaggo sammādiṭṭhi,",
  "tika-vin02t:859_7": "abhiniropanamaggo sammāsaṅkappo…pe…",
  "tika-vin02t:859_8": "avikkhepamaggo sammāsamādhī”ti.",
  "tika-vin02t:859_9": "Nanu ca aṅgāni samuditāni maggo antamaso sattaṅgavikalassa ariyamaggassa abhāvatoti?",
  "tika-vin02t:859_10": "Saccametaṃ saccasampaṭivedhe,",
  "tika-vin02t:859_11": "maggappaccayatāya pana yathāsakaṃ kiccakaraṇena paccekampi tāni maggoyeva,",
  "tika-vin02t:859_12": "aññathā samuditānampi tesaṃ maggakiccaṃ na sambhaveyyāti.",
  "tika-vin02t:859_13": "Sammādiṭṭhiādīsu sammā passatīti sammādiṭṭhi,",
  "tika-vin02t:859_14": "sammā saṅkappeti sampayuttadhamme nibbānasaṅkhāte ārammaṇe abhiniropetīti sammāsaṅkappo,",
  "tika-vin02t:859_15": "sammā vadati etāyāti sammāvācā,",
  "tika-vin02t:859_16": "sammā karoti etenāti sammākammaṃ,",
  "tika-vin02t:859_17": "tadeva sammākammanto,",
  "tika-vin02t:859_18": "sammā ājīvati etenāti sammāājīvo,",
  "tika-vin02t:859_19": "sammā vāyamati ussahatīti sammāvāyāmo,",
  "tika-vin02t:859_20": "sammā sarati anussaratīti sammāsati,",
  "tika-vin02t:859_21": "sammā samādhiyati cittaṃ etenāti sammāsamādhīti evaṃ nibbacanaṃ veditabbaṃ.",
  "tika-vin02t:859_22": "Idāni ayaṃ kho sā bhikkhaveti tameva paṭipadaṃ nigamento āha.",
  "tika-vin02t:859_23": "Tassattho –",
  "tika-vin02t:859_24": "yvāyaṃ cattāropi lokuttaramagge ekato katvā kathito aṭṭhaṅgiko maggo,",
  "tika-vin02t:859_25": "ayaṃ kho sā bhikkhave…pe…",
  "tika-vin02t:859_26": "nibbānāya saṃvattatīti.",
  "tika-vin02t:860_0": "14.",
  "tika-vin02t:860_1": "Evaṃ majjhimapaṭipadaṃ sarūpato dassetvā idāni cattāri ariyasaccāni dassetuṃ “idaṃ kho pana,",
  "tika-vin02t:860_2": "bhikkhave”tiādimāha.",
  "tika-vin02t:860_3": "Tattha dukkhanti ettha du-",
  "tika-vin02t:860_4": "iti ayaṃ saddo kucchite dissati.",
  "tika-vin02t:860_5": "Kucchitañhi puttaṃ “duputto”ti vadanti, khaṃ-",
  "tika-vin02t:860_6": "saddo pana tucche.",
  "tika-vin02t:860_7": "Tucchañhi ākāsaṃ “kha”nti vuccati.",
  "tika-vin02t:860_8": "Idañca paṭhamasaccaṃ kucchitaṃ anekaupaddavādhiṭṭhānato,",
  "tika-vin02t:860_9": "tucchaṃ bālajanaparikappitadhuvasubhasukhattabhāvavirahitato,",
  "tika-vin02t:860_10": "tasmā kucchitattā tucchattā ca “dukkha”nti vuccati.",
  "tika-vin02t:860_11": "Yasmā panetaṃ buddhādayo ariyā paṭivijjhanti,",
  "tika-vin02t:860_12": "tasmā “ariyasacca”nti vuccati.",
  "tika-vin02t:860_13": "Ariyapaṭivijjhitabbañhi saccaṃ purimapade uttarapadalopena “ariyasacca”nti vuttaṃ.",
  "tika-vin02t:860_14": "Ariyassa tathāgatassa saccantipi ariyasaccaṃ.",
  "tika-vin02t:860_15": "Tathāgatena hi sayaṃ adhigatattā paveditattā tato eva ca aññehi adhigamanīyattā taṃ tassa hotīti.",
  "tika-vin02t:860_16": "Atha vā etassa abhisambuddhattā ariyabhāvasiddhito ariyasādhakaṃ saccantipi ariyasaccaṃ pubbe viya uttarapadalopena.",
  "tika-vin02t:860_17": "Avitathabhāvena vā araṇīyattā adhigantabbattā ariyaṃ saccantipi ariyasaccaṃ.",
  "tika-vin02t:860_18": "Saccatthaṃ pana catunnampi saccānaṃ parato ekajjhaṃ dassayissāma.",
  "tika-vin02t:861_0": "Idāni taṃ dukkhaṃ ariyasaccaṃ sarūpato dassetuṃ “jātipi dukkhā”tiādimāha.",
  "tika-vin02t:861_1": "Tatrāyaṃ jāti-",
  "tika-vin02t:861_2": "saddo anekattho.",
  "tika-vin02t:861_3": "Tathā hesa “ekampi jātiṃ dvepi jātiyo”ti ettha bhave āgato. “Atthi, visākhe,",
  "tika-vin02t:861_4": "nigaṇṭhā nāma samaṇajātī”ti ettha nikāye.",
  "tika-vin02t:861_5": "“Jāti dvīhi khandhehi saṅgahitā”ti ettha saṅkhatalakkhaṇe.",
  "tika-vin02t:861_6": "“Yaṃ mātukucchismiṃ paṭhamaṃ cittaṃ uppannaṃ paṭhamaṃ viññāṇaṃ pātubhūtaṃ,",
  "tika-vin02t:861_7": "tadupādāya sāvassa jātī”ti ettha paṭisandhiyaṃ.",
  "tika-vin02t:861_8": "“Sampatijāto, ānanda,",
  "tika-vin02t:861_9": "bodhisatto”ti ettha pasūtiyaṃ.",
  "tika-vin02t:861_10": "“Akkhitto anupakuṭṭho jātivādenā”ti ettha kule.",
  "tika-vin02t:861_11": "Svāyamidha gabbhaseyyakānaṃ paṭisandhito paṭṭhāya yāva mātukucchimhā nikkhamanaṃ,",
  "tika-vin02t:861_12": "tāva pavattesu khandhesu,",
  "tika-vin02t:861_13": "itaresaṃ paṭisandhikkhaṇesvevāti daṭṭhabbo.",
  "tika-vin02t:861_14": "Ayampi ca pariyāyakathāva,",
  "tika-vin02t:861_15": "nippariyāyato pana tattha tattha nibbattamānānaṃ sattānaṃ ye khandhā pātubhavanti,",
  "tika-vin02t:861_16": "tesaṃ paṭhamapātubhāvo jāti nāma.",
  "tika-vin02t:862_0": "Kasmā panesā dukkhāti ce?",
  "tika-vin02t:862_1": "Anekesaṃ dukkhānaṃ vatthubhāvato.",
  "tika-vin02t:862_2": "Anekāni hi dukkhāni.",
  "tika-vin02t:862_3": "Seyyathidaṃ –",
  "tika-vin02t:862_4": "dukkhadukkhaṃ vipariṇāmadukkhaṃ saṅkhāradukkhaṃ paṭicchannadukkhaṃ appaṭicchannadukkhaṃ pariyāyadukkhaṃ nippariyāyadukkhanti.",
  "tika-vin02t:862_5": "Tattha kāyikacetasikā dukkhā vedanā sabhāvato ca nāmato ca dukkhattā dukkhadukkhanti vuccati.",
  "tika-vin02t:862_6": "Sukhā vedanā vipariṇāmadukkhuppattihetuto vipariṇāmadukkhaṃ.",
  "tika-vin02t:862_7": "Upekkhā vedanā ceva sesā ca tebhūmakā saṅkhārā udayabbayapīḷitattā saṅkhāradukkhaṃ.",
  "tika-vin02t:862_8": "Kaṇṇasūladantasūlarāgajapariḷāhadosajapariḷāhādikāyikacetasikā ābādhā pucchitvā jānitabbato upakkamassa ca apākaṭabhāvato paṭicchannadukkhaṃ.",
  "tika-vin02t:862_9": "Dvattiṃsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato appaṭicchannadukkhaṃ.",
  "tika-vin02t:862_10": "Ṭhapetvā dukkhadukkhaṃ sesadukkhaṃ saccavibhaṅge āgataṃ jātiādi sabbampi tassa tassa dukkhassa vatthubhāvato pariyāyadukkhaṃ.",
  "tika-vin02t:862_11": "Dukkhadukkhaṃ pana nippariyāyadukkhanti vuccati.",
  "tika-vin02t:862_12": "Tatrāyaṃ jāti yaṃ taṃ bālapaṇḍitasuttādīsu bhagavatāpi upamāvasena pakāsitaṃ āpāyikaṃ dukkhaṃ,",
  "tika-vin02t:862_13": "yañca sugatiyampi manussaloke gabbhokkantimūlakādibhedaṃ dukkhaṃ uppajjati,",
  "tika-vin02t:862_14": "tassa vatthubhāvato dukkhā.",
  "tika-vin02t:862_15": "Tenāhu porāṇā –",
  "tika-vin02t:863_0": "“Jāyetha no ce narakesu satto;",
  "tika-vin02t:864_0": "Tatthaggidāhādikamappasayhaṃ;",
  "tika-vin02t:865_0": "Labhetha dukkhaṃ na kuhiṃ patiṭṭhaṃ;",
  "tika-vin02t:866_0": "Iccāha dukkhāti munīdha jātiṃ.",
  "tika-vin02t:867_0": "“Dukkhaṃ tiracchesu kasāpatoda-",
  "tika-vin02t:868_0": "Daṇḍābhighātādibhavaṃ anekaṃ;",
  "tika-vin02t:869_0": "Yaṃ taṃ kathaṃ tattha bhaveyya jātiṃ;",
  "tika-vin02t:870_0": "Vinā tahiṃ jāti tatopi dukkhā.",
  "tika-vin02t:871_0": "“Petesu dukkhaṃ pana khuppipāsā-",
  "tika-vin02t:872_0": "Vātātapādippabhavaṃ vicittaṃ;",
  "tika-vin02t:873_0": "Yasmā ajātassa na tattha atthi;",
  "tika-vin02t:874_0": "Tasmāpi dukkhaṃ muni jātimāha.",
  "tika-vin02t:875_0": "“Tibbandhakāre ca asayha sīte;",
  "tika-vin02t:876_0": "Lokantare yaṃ asuresu dukkhaṃ;",
  "tika-vin02t:877_0": "Na taṃ bhave tattha na cassa jāti;",
  "tika-vin02t:878_0": "Yato ayaṃ jāti tatopi dukkhā.",
  "tika-vin02t:879_0": "“Yañcāpi gūthanarake viya mātu gabbhe;",
  "tika-vin02t:880_0": "Satto vasaṃ ciramato bahi nikkhamañca;",
  "tika-vin02t:881_0": "Pappoti dukkhamatighoramidampi natthi;",
  "tika-vin02t:882_0": "Jātiṃ vinā itipi jāti ayañhi dukkhā.",
  "tika-vin02t:883_0": "“Kiṃ bhāsitena bahunā nanu yaṃ kuhiñci;",
  "tika-vin02t:884_0": "Atthīdha kiñcidapi dukkhamidaṃ kadāci;",
  "tika-vin02t:885_0": "Nevatthi jātivirahena yato mahesi;",
  "tika-vin02t:886_0": "Dukkhāti sabbapaṭhamaṃ imamāha jāti”nti. ;",
  "tika-vin02t:887_0": "Jarāpi dukkhāti ettha pana duvidhā jarā saṅkhatalakkhaṇañca khaṇḍiccādisammato santatiyaṃ ekabhavapariyāpannakkhandhapurāṇabhāvo ca,",
  "tika-vin02t:887_1": "sā idha adhippetā.",
  "tika-vin02t:887_2": "Sā panesā jarā saṅkhāradukkhabhāvato ceva dukkhavatthuto ca dukkhā.",
  "tika-vin02t:887_3": "Yañhi aṅgapaccaṅgasithilabhāvaindriyavikāravirūpatāyobbanavināsavīriyāvisādasatimativippavāsaparaparibhavādianekapaccayaṃ",
  "tika-vin02t:887_4": "kāyikacetasikaṃ dukkhamuppajjati,",
  "tika-vin02t:887_5": "jarā tassa vatthu.",
  "tika-vin02t:887_6": "Tenāhu porāṇā –",
  "tika-vin02t:888_0": "“Aṅgānaṃ sithilībhāvā, indriyānaṃ vikārato;",
  "tika-vin02t:889_0": "Yobbanassa vināsena, balassa upaghātato.",
  "tika-vin02t:890_0": "“Vippavāsā satādīnaṃ, puttadārehi attano;",
  "tika-vin02t:891_0": "Appasādanīyato ceva, bhiyyo bālattapattiyā.",
  "tika-vin02t:892_0": "“Pappoti dukkhaṃ yaṃ macco, kāyikaṃ mānasaṃ tathā;",
  "tika-vin02t:893_0": "Sabbametaṃ jarāhetu, yasmā tasmā jarā dukhā”ti. ;",
  "tika-vin02t:894_0": "Byādhipi dukkhoti idaṃ padaṃ vibhaṅge dukkhasaccaniddesapāḷiyaṃ na āgataṃ,",
  "tika-vin02t:894_1": "teneva visuddhimaggepi dukkhasaccaniddese taṃ na uddhaṭaṃ,",
  "tika-vin02t:894_2": "dhammacakkapavattanasuttantapāḷiyaṃyeva pana upalabbhati,",
  "tika-vin02t:894_3": "tasmā tatthevimassa vacane aññattha ca avacane kāraṇaṃ vīmaṃsitabbaṃ.",
  "tika-vin02t:895_0": "Maraṇampi dukkhanti etthāpi duvidhaṃ maraṇaṃ saṅkhatalakkhaṇañca.",
  "tika-vin02t:895_1": "Yaṃ sandhāya vuttaṃ “jarāmaraṇaṃ dvīhi khandhehi saṅgahita”nti.",
  "tika-vin02t:895_2": "Ekabhavapariyāpannajīvitindriyappabandhavicchedo ca.",
  "tika-vin02t:895_3": "Yaṃ sandhāya vuttaṃ “niccaṃ maraṇato bhaya”nti,",
  "tika-vin02t:895_4": "taṃ idha adhippetaṃ.",
  "tika-vin02t:895_5": "Jātipaccayamaraṇaṃ upakkamamaraṇaṃ sarasamaraṇaṃ āyukkhayamaraṇaṃ puññakkhayamaraṇantipi tasseva nāmaṃ.",
  "tika-vin02t:895_6": "Tayidaṃ dukkhassa vatthubhāvato dukkhanti veditabbaṃ.",
  "tika-vin02t:895_7": "Tenāhu porāṇā –",
  "tika-vin02t:896_0": "“Pāpassa pāpakammādi-nimittamanupassato;",
  "tika-vin02t:897_0": "Bhaddassāpasahantassa, viyogaṃ piyavatthukaṃ;",
  "tika-vin02t:898_0": "Mīyamānassa yaṃ dukkhaṃ, mānasaṃ avisesato.",
  "tika-vin02t:899_0": "“Sabbesañcāpi yaṃ sandhi-bandhanacchedanādikaṃ;",
  "tika-vin02t:900_0": "Vitujjamānamammānaṃ, hoti dukkhaṃ sarīrajaṃ.",
  "tika-vin02t:901_0": "“Asayhamappaṭikāraṃ, dukkhassetassidaṃ yato;",
  "tika-vin02t:902_0": "Maraṇaṃ vatthu tenetaṃ, dukkhamicceva bhāsita”nti. ;",
  "tika-vin02t:903_0": "Imasmiñca ṭhāne “sokaparidevadukkhadomanassupāyāsāpi dukkhā”ti vibhaṅge dukkhasaccaniddese āgataṃ,",
  "tika-vin02t:903_1": "idha pana taṃ natthi,",
  "tika-vin02t:903_2": "tatthāpi kāraṇaṃ pariyesitabbaṃ.",
  "tika-vin02t:904_0": "Appiyehi sampayogo dukkhoti ettha appiyasampayogo nāma amanāpehi sattasaṅkhārehi samodhānaṃ.",
  "tika-vin02t:904_1": "Sopi dukkhavatthuto dukkho.",
  "tika-vin02t:904_2": "Tenāhu porāṇā –",
  "tika-vin02t:905_0": "“Disvāva appiye dukkhaṃ, paṭhamaṃ hoti cetasi;",
  "tika-vin02t:906_0": "Tadupakkamasambhūta-matha kāye yato idha.",
  "tika-vin02t:907_0": "“Tato dukkhadvayassāpi, vatthuto so mahesinā;",
  "tika-vin02t:908_0": "Dukkho vuttoti viññeyyo, appiyehi samāgamo”ti.",
  "tika-vin02t:909_0": "Piyehi vippayogo dukkhoti ettha pana piyavippayogo nāma manāpehi sattasaṅkhārehi vinābhāvo.",
  "tika-vin02t:909_1": "Sopi sokadukkhassa vatthuto dukkho.",
  "tika-vin02t:909_2": "Tenāhu porāṇā –",
  "tika-vin02t:910_0": "“Ñātidhanādiviyogā;",
  "tika-vin02t:911_0": "Sokasarasamappitā vitujjanti;",
  "tika-vin02t:912_0": "Bālā yato tatoyaṃ;",
  "tika-vin02t:913_0": "Dukkhoti mato piyavippayogo”ti.",
  "tika-vin02t:914_0": "Yampicchaṃ na labhatīti ettha “aho vata mayaṃ na jātidhammā assāmā”tiādīsu alabbhaneyyavatthūsu icchāva “yampicchaṃ na labhati,",
  "tika-vin02t:914_1": "tampi dukkha”nti vuttā,",
  "tika-vin02t:914_2": "sāpi dukkhavatthuto dukkhā.",
  "tika-vin02t:914_3": "Tenāhu porāṇā –",
  "tika-vin02t:915_0": "“Taṃ taṃ patthayamānānaṃ, tassa tassa alābhato;",
  "tika-vin02t:916_0": "Yaṃ vighātamayaṃ dukkhaṃ, sattānaṃ idha jāyati.",
  "tika-vin02t:917_0": "“Alabbhaneyyavatthūnaṃ, patthanā tassa kāraṇaṃ;",
  "tika-vin02t:918_0": "Yasmā tasmā jino dukkhaṃ, icchitālābhamabravī”ti.",
  "tika-vin02t:919_0": "Saṃkhittena pañcupādānakkhandhā dukkhāti ettha pana yasmā indhanamiva pāvako,",
  "tika-vin02t:919_1": "lakkhamiva paharaṇāni,",
  "tika-vin02t:919_2": "gorūpaṃ viya ḍaṃsamakasādayo,",
  "tika-vin02t:919_3": "khettamiva lāyakā,",
  "tika-vin02t:919_4": "gāmaṃ viya gāmaghātakā,",
  "tika-vin02t:919_5": "upādānakkhandhapañcakameva jātiādayo nānappakārehi vibādhentā tiṇalatādīni viya bhūmiyaṃ,",
  "tika-vin02t:919_6": "pupphaphalapallavāni viya rukkhesu upādānakkhandhesuyeva nibbattanti,",
  "tika-vin02t:919_7": "upādānakkhandhānañca ādidukkhaṃ jāti,",
  "tika-vin02t:919_8": "majjhedukkhaṃ jarā,",
  "tika-vin02t:919_9": "pariyosānadukkhaṃ maraṇaṃ,",
  "tika-vin02t:919_10": "manorathavighātappattānañca icchāvighātadukkhaṃ icchitālābhoti evaṃ nānappakārato upaparikkhiyamānā upādānakkhandhāva",
  "tika-vin02t:919_11": "dukkhāti yadetaṃ ekamekaṃ dassetvā vuccamānaṃ anekehipi kappehi na sakkā anavasesato vattuṃ,",
  "tika-vin02t:919_12": "tasmā taṃ sabbampi dukkhaṃ ekajalabindumhi sakalasamuddajalarasaṃ viya yesu kesuci pañcupādānakkhandhesu",
  "tika-vin02t:919_13": "saṅkhipitvā dassetuṃ “saṃkhittena pañcupādānakkhandhā dukkhā”ti bhagavā avoca.",
  "tika-vin02t:919_14": "Tenāhu porāṇā –",
  "tika-vin02t:920_0": "“Jātippabhutikaṃ dukkhaṃ, yaṃ vuttamidha tādinā;",
  "tika-vin02t:921_0": "Avuttaṃ yañca taṃ sabbaṃ, vinā ete na vijjati.",
  "tika-vin02t:922_0": "“Yasmā tasmā upādāna-kkhandhā saṅkhepato ime;",
  "tika-vin02t:923_0": "Dukkhāti vuttā dukkhanta-desakena mahesinā”ti.",
  "tika-vin02t:924_0": "Evaṃ sarūpato dukkhasaccaṃ dassetvā idāni samudayasaccaṃ dassetuṃ “idaṃ kho pana,",
  "tika-vin02t:924_1": "bhikkhave,",
  "tika-vin02t:924_2": "dukkhasamudaya”ntiādimāha.",
  "tika-vin02t:924_3": "Tattha saṃ-",
  "tika-vin02t:924_4": "iti ayaṃ saddo “samāgamo sameta”ntiādīsu saṃyogaṃ dīpeti, u-",
  "tika-vin02t:924_5": "iti ayaṃ “uppannaṃ udita”ntiādīsu uppattiṃ. Aya-",
  "tika-vin02t:924_6": "saddo pana kāraṇaṃ dīpeti.",
  "tika-vin02t:924_7": "Idañcāpi dutiyasaccaṃ avasesapaccayasamāyoge sati dukkhassuppattikāraṇanti dukkhassa saṃyoge uppattikāraṇattā “dukkhasamudaya”nti vuccati.",
  "tika-vin02t:924_8": "Yāyaṃ taṇhāti yā ayaṃ taṇhā.",
  "tika-vin02t:924_9": "Ponobbhavikāti punabbhavakaraṇaṃ punabbhavo uttarapadalopena,",
  "tika-vin02t:924_10": "punabbhavo sīlametissāti ponobbhavikā.",
  "tika-vin02t:924_11": "Nandīrāgena sahagatāti nandīrāgasahagatā.",
  "tika-vin02t:924_12": "Idaṃ vuttaṃ hoti “nandanato rajjanato ca nandīrāgabhāvaṃ sabbāsu avatthāsu appaccakkhāya vuttiyā nandīrāgasahagatā”ti.",
  "tika-vin02t:924_13": "Tatratatrābhinandinīti yatra yatra attabhāvo nibbattati,",
  "tika-vin02t:924_14": "tatratatrābhinandinī.",
  "tika-vin02t:925_0": "Seyyathidanti nipāto,",
  "tika-vin02t:925_1": "tassa sā katamāti ceti ayamattho.",
  "tika-vin02t:925_2": "Rūpataṇhādibhedena chabbidhāyeva taṇhā pavattiākārabhedato kāmataṇhādivasena tividhā vuttā.",
  "tika-vin02t:925_3": "Rūpataṇhāyeva hi yadā cakkhussa āpāthamāgataṃ rūpārammaṇaṃ kāmassādavasena assādayamānā pavattati,",
  "tika-vin02t:925_4": "tadā kāmataṇhā nāma hoti.",
  "tika-vin02t:925_5": "Yadā tadevārammaṇaṃ dhuvaṃ sassatanti pavattāya sassatadiṭṭhiyā saddhiṃ pavattati,",
  "tika-vin02t:925_6": "tadā bhavataṇhā nāma hoti.",
  "tika-vin02t:925_7": "Sassatadiṭṭhisahagato hi rāgo “bhavataṇhā”ti vuccati.",
  "tika-vin02t:925_8": "Yadā pana tadevārammaṇaṃ ucchijjati vinassatīti pavattāya ucchedadiṭṭhiyā saddhiṃ pavattati,",
  "tika-vin02t:925_9": "tadā vibhavataṇhā nāma hoti.",
  "tika-vin02t:925_10": "Ucchedadiṭṭhisahagato hi rāgo “vibhavataṇhā”ti vuccati.",
  "tika-vin02t:925_11": "Esa nayo saddataṇhādīsupi.",
  "tika-vin02t:926_0": "Kasmā panettha taṇhāva samudayasaccaṃ vuttāti?",
  "tika-vin02t:926_1": "Visesahetubhāvato.",
  "tika-vin02t:926_2": "Avijjā hi bhavesu ādīnavaṃ paṭicchādentī diṭṭhiādiupādānañca tattha tattha abhinivisamānaṃ taṇhaṃ abhivaḍḍheti,",
  "tika-vin02t:926_3": "dosādayopi kammassa kāraṇaṃ honti,",
  "tika-vin02t:926_4": "taṇhā pana taṃtaṃbhavayonigativiññāṇaṭṭhitisattāāvāsasattanikāyakulabhogissariyādivicittataṃ abhipatthentī",
  "tika-vin02t:926_5": "kammavicittatāya upanissayataṃ kammassa ca sahāyabhāvaṃ upagacchantī bhavādivicittataṃ niyameti,",
  "tika-vin02t:926_6": "tasmā dukkhassa visesahetubhāvato aññesupi avijjāupādānakammādīsu sutte abhidhamme ca avasesakilesākusalamūlādīsu",
  "tika-vin02t:926_7": "vuttesu dukkhahetūsu vijjamānesu taṇhāva “samudayasacca”nti vuttāti veditabbaṃ.",
  "tika-vin02t:927_0": "Idāni dukkhanirodhaṃ ariyasaccaṃ dassetuṃ “idaṃ kho pana,",
  "tika-vin02t:927_1": "bhikkhave,",
  "tika-vin02t:927_2": "dukkhanirodha”ntiādimāha.",
  "tika-vin02t:927_3": "Tattha yasmā ni-",
  "tika-vin02t:927_4": "saddo abhāvaṃ, rodha-",
  "tika-vin02t:927_5": "saddo ca cārakaṃ dīpeti,",
  "tika-vin02t:927_6": "tasmā abhāvo ettha saṃsāracārakasaṅkhātassa dukkharodhassa sabbagatisuññattā,",
  "tika-vin02t:927_7": "samadhigate vā tasmiṃ saṃsāracārakasaṅkhātassa dukkharodhassa abhāvo hoti tappaṭipakkhattātipi “dukkhanirodha”nti vuccati.",
  "tika-vin02t:927_8": "Dukkhassa vā anuppādanirodhapaccayattā dukkhanirodhaṃ.",
  "tika-vin02t:927_9": "Dukkhanirodhaṃ dassentena cettha “yo tassāyeva taṇhāyā”tiādinā nayena samudayanirodho vutto,",
  "tika-vin02t:927_10": "so kasmā vuttoti ce?",
  "tika-vin02t:927_11": "Samudayanirodhena dukkhanirodho.",
  "tika-vin02t:927_12": "Byādhinimittavūpasamena byādhivūpasamo viya hi hetunirodhena phalanirodho,",
  "tika-vin02t:927_13": "tasmā samudayanirodheneva dukkhaṃ nirujjhati,",
  "tika-vin02t:927_14": "na aññathā. Tenāha –",
  "tika-vin02t:928_0": "“Yathāpi mūle anupaddave daḷhe;",
  "tika-vin02t:929_0": "Chinnopi rukkho punareva rūhati;",
  "tika-vin02t:930_0": "Evampi taṇhānusaye anūhate;",
  "tika-vin02t:931_0": "Nibbattatī dukkhamidaṃ punappuna”nti. ;",
  "tika-vin02t:932_0": "Iti yasmā samudayanirodheneva dukkhaṃ nirujjhati,",
  "tika-vin02t:932_1": "tasmā bhagavā dukkhanirodhaṃ dassento samudayanirodhena desesi.",
  "tika-vin02t:932_2": "Sīhasamānavuttino hi tathāgatā.",
  "tika-vin02t:932_3": "Te dukkhaṃ nirodhentā dukkhanirodhañca desentā hetumhi paṭipajjanti, na phale.",
  "tika-vin02t:932_4": "Yathā hi sīho yenattani saro khitto,",
  "tika-vin02t:932_5": "tattheva attano balaṃ dasseti, na sare,",
  "tika-vin02t:932_6": "tathā buddhānaṃ kāraṇe paṭipatti, na phale.",
  "tika-vin02t:932_7": "Titthiyā pana suvānavuttino.",
  "tika-vin02t:932_8": "Te dukkhaṃ nirodhentā dukkhanirodhañca desentā attakilamathānuyogadesanādīhi phale paṭipajjanti,",
  "tika-vin02t:932_9": "na hetumhi.",
  "tika-vin02t:932_10": "Yathā hi sunakhā kenaci leḍḍuppahāre dinne bhussantā leḍḍuṃ khādanti,",
  "tika-vin02t:932_11": "na pahāradāyake uṭṭhahanti,",
  "tika-vin02t:932_12": "evaṃ aññatitthiyā dukkhaṃ nirodhetukāmā kāyakhedamanuyujjanti,",
  "tika-vin02t:932_13": "na kilesanirodhanaṃ,",
  "tika-vin02t:932_14": "evaṃ tāva dukkhanirodhassa samudayanirodhavasena desanāya payojanaṃ veditabbaṃ.",
  "tika-vin02t:933_0": "Ayaṃ panettha attho.",
  "tika-vin02t:933_1": "Tassāyeva taṇhāyāti tassā “ponobbhavikā”ti vatvā kāmataṇhādivasena vibhattataṇhāya.",
  "tika-vin02t:933_2": "Virāgo vuccati maggo.",
  "tika-vin02t:933_3": "“Virāgā vimuccatī”ti hi vuttaṃ.",
  "tika-vin02t:933_4": "Virāgena nirodho virāganirodho,",
  "tika-vin02t:933_5": "anusayasamugghātato aseso virāganirodho asesavirāganirodho.",
  "tika-vin02t:933_6": "Atha vā virāgoti pahānaṃ vuccati,",
  "tika-vin02t:933_7": "tasmā anusayasamugghātato aseso virāgo aseso nirodhoti evampettha yojanā daṭṭhabbā,",
  "tika-vin02t:933_8": "atthato pana sabbāneva etāni nibbānassa vevacanāni.",
  "tika-vin02t:933_9": "Paramatthato hi dukkhanirodho ariyasaccanti nibbānaṃ vuccati.",
  "tika-vin02t:933_10": "Yasmā pana taṃ āgamma taṇhā virajjati ceva nirujjhati ca,",
  "tika-vin02t:933_11": "tasmā “virāgo”ti ca “nirodho”ti ca vuccati.",
  "tika-vin02t:933_12": "Yasmā ca tadeva āgamma tassā cāgādayo honti,",
  "tika-vin02t:933_13": "kāmaguṇālayādīsu cettha ekopi ālayo natthi,",
  "tika-vin02t:933_14": "tasmā cāgo paṭinissaggo mutti anālayoti vuccati.",
  "tika-vin02t:934_0": "Idāni dukkhanirodhagāminipaṭipadāariyasaccaṃ dassetuṃ “idaṃ kho pana,",
  "tika-vin02t:934_1": "bhikkhave,",
  "tika-vin02t:934_2": "dukkhanirodhagāminī”tiādimāha.",
  "tika-vin02t:934_3": "Yasmā panetaṃ ariyasaccaṃ dukkhanirodhaṃ gacchati ārammaṇavasaena tadabhimukhabhūtattā,",
  "tika-vin02t:934_4": "paṭipadā ca hoti dukkhanirodhappattiyā,",
  "tika-vin02t:934_5": "tasmā “dukkhanirodhagāminī paṭipadā”ti vuccati.",
  "tika-vin02t:934_6": "Sesamettha vuttanayameva.",
  "tika-vin02t:934_7": "Ko pana nesaṃ dukkhādīnaṃ saccaṭṭhoti?",
  "tika-vin02t:934_8": "Yo paññācakkhunā upaparikkhiyamānānaṃ māyāva viparīto,",
  "tika-vin02t:934_9": "marīciva visaṃvādako,",
  "tika-vin02t:934_10": "titthiyānaṃ attā viya anupalabbhasabhāvo ca na hoti,",
  "tika-vin02t:934_11": "atha kho bādhanappabhavasantiniyyānappakārena tacchāviparītabhūtabhāvena ariyañāṇassa gocaro hotiyeva,",
  "tika-vin02t:934_12": "esa aggilakkhaṇaṃ viya lokapakati viya ca tacchāviparītabhūtabhāvo saccaṭṭhoti veditabbo.",
  "tika-vin02t:934_13": "Ettha ca aggilakkhaṇaṃ nāma uṇhattaṃ.",
  "tika-vin02t:934_14": "Tañhi katthaci kaṭṭhādiupādānabhede visaṃvādakaṃ viparītaṃ abhūtaṃ vā kadācipi na hoti,",
  "tika-vin02t:934_15": "“jātidhammā jarādhammā,",
  "tika-vin02t:934_16": "atho maraṇadhammino”ti evaṃ vuttajātiādikā lokapakatīti veditabbā.",
  "tika-vin02t:934_17": "“Ekaccānaṃ tiracchānānaṃ tiriyaṃ dīghatā,",
  "tika-vin02t:934_18": "manussādīnaṃ uddhaṃ dīghatā,",
  "tika-vin02t:934_19": "vuddhiniṭṭhappattānaṃ puna avaḍḍhananti evamādikā ca lokapakatī”ti vadanti.",
  "tika-vin02t:935_0": "Apica –",
  "tika-vin02t:936_0": "Nābādhakaṃ yato dukkhaṃ, dukkhā aññaṃ na bādhakaṃ;",
  "tika-vin02t:937_0": "Bādhakattaniyāmena, tato saccamidaṃ mataṃ.",
  "tika-vin02t:938_0": "Taṃ vinā nāññato dukkhaṃ, na hoti na ca taṃ tato;",
  "tika-vin02t:939_0": "Dukkhahetuniyāmena, iti saccaṃ visattikā.",
  "tika-vin02t:940_0": "Nāññā nibbānato santi, santaṃ na ca na taṃ yato;",
  "tika-vin02t:941_0": "Santabhāvaniyāmena, tato saccamidaṃ mataṃ.",
  "tika-vin02t:942_0": "Maggā aññaṃ na niyyānaṃ, aniyyāno na cāpi so;",
  "tika-vin02t:943_0": "Tacchaniyyānabhāvattā, iti so saccasammato.",
  "tika-vin02t:944_0": "Iti tacchāvipallāsa-bhūtabhāvaṃ catūsupi;",
  "tika-vin02t:945_0": "Dukkhādīsvavisesena, saccaṭṭhaṃ āhu paṇḍitāti. ;",
  "tika-vin02t:946_0": "15.",
  "tika-vin02t:946_1": "Pubbe ananussutesūti ito pubbe “idaṃ dukkha”ntiādinā na anussutesu assutapubbesu catusaccadhammesu.",
  "tika-vin02t:946_2": "Cakkhuntiādīni ñāṇavevacanāneva.",
  "tika-vin02t:946_3": "Ñāṇameva hettha paccakkhato dassanaṭṭhena cakkhu viyāti cakkhu,",
  "tika-vin02t:946_4": "ñāṇaṭṭhena ñāṇaṃ,",
  "tika-vin02t:946_5": "pakārato jānanaṭṭhena paññā,",
  "tika-vin02t:946_6": "paṭivijjhanaṭṭhena vijjā,",
  "tika-vin02t:946_7": "saccappaṭicchādakassa mohandhakārassa vidhamanato obhāsanaṭṭhena ālokoti vuttaṃ.",
  "tika-vin02t:946_8": "Taṃ panetaṃ catūsu saccesu lokiyalokuttaramissakaṃ niddiṭṭhanti veditabbaṃ.",
  "tika-vin02t:947_0": "16.",
  "tika-vin02t:947_1": "Yāvakīvañcāti yattakaṃ kālaṃ.",
  "tika-vin02t:947_2": "Tiparivaṭṭanti saccañāṇakiccañāṇakatañāṇasaṅkhātānaṃ tiṇṇaṃ parivaṭṭānaṃ vasena tiparivaṭṭaṃ.",
  "tika-vin02t:947_3": "Saccañāṇādivasena hi tayo parivaṭṭā etassāti tiparivaṭṭanti vuccati ñāṇadassanaṃ.",
  "tika-vin02t:947_4": "Ettha ca “idaṃ dukkhaṃ ariyasaccaṃ,",
  "tika-vin02t:947_5": "idaṃ dukkhasamudaya”nti evaṃ catūsu saccesu yathābhūtañāṇaṃ saccañāṇaṃ nāma.",
  "tika-vin02t:947_6": "Tesuyeva “pariññeyyaṃ pahātabbaṃ sacchikātabbaṃ bhāvetabba”nti evaṃ kattabbakiccajānanañāṇaṃ kiccañāṇaṃ nāma.",
  "tika-vin02t:947_7": "“Pariññātaṃ pahīnaṃ sacchikataṃ bhāvita”nti evaṃ tassa katabhāvajānanañāṇaṃ katañāṇaṃ nāma.",
  "tika-vin02t:947_8": "Dvādasākāranti tesaṃyeva ekekasmiṃ sacce tiṇṇaṃ tiṇṇaṃ ākārānaṃ vasena dvādasākāraṃ.",
  "tika-vin02t:947_9": "Ñāṇadassananti etesaṃ tiparivaṭṭānaṃ dvādasannaṃ ākārānaṃ vasena uppannañāṇasaṅkhātaṃ dassanaṃ.",
  "tika-vin02t:948_0": "Anuttaraṃ sammāsambodhinti uttaravirahitaṃ sabbaseṭṭhaṃ sammā sāmañca bodhiṃ.",
  "tika-vin02t:948_1": "Atha vā pasatthaṃ sundarañca bodhiṃ.",
  "tika-vin02t:948_2": "Bodhīti ca bhagavato arahattamaggo idhādhippeto.",
  "tika-vin02t:948_3": "Sāvakānaṃ arahattamaggo anuttarā bodhi hoti,",
  "tika-vin02t:948_4": "na hotīti? Na hoti. Kasmā?",
  "tika-vin02t:948_5": "Asabbaguṇadāyakattā.",
  "tika-vin02t:948_6": "Tesañhi kassaci arahattamaggo arahattaphalameva deti,",
  "tika-vin02t:948_7": "kassaci tisso vijjā,",
  "tika-vin02t:948_8": "kassaci cha abhiññā,",
  "tika-vin02t:948_9": "kassaci catasso paṭisambhidā,",
  "tika-vin02t:948_10": "kassaci sāvakapāramīñāṇaṃ.",
  "tika-vin02t:948_11": "Paccekabuddhānampi paccekabodhiñāṇameva deti,",
  "tika-vin02t:948_12": "buddhānaṃ pana sabbaguṇasampattiṃ deti abhiseko viya rañño sabbalokissariyabhāvaṃ.",
  "tika-vin02t:948_13": "Tasmā aññassa kassacipi anuttarā bodhi na hotīti.",
  "tika-vin02t:948_14": "Abhisambuddhoti paccaññāsinti abhisambuddho ahaṃ patto paṭivijjhitvā ṭhitoti evaṃ paṭijāniṃ.",
  "tika-vin02t:948_15": "Ñāṇañca pana me dassanaṃ udapādīti adhigataguṇānaṃ yāthāvato dassanasamatthaṃ paccavekkhaṇañāṇañca pana me udapādi.",
  "tika-vin02t:948_16": "Akuppā me vimuttīti ayaṃ mayhaṃ arahattaphalavimutti akuppā paṭipakkhehi na kopetabbāti evaṃ ñāṇaṃ udapādi.",
  "tika-vin02t:948_17": "Tattha dvīhākārehi akuppatā veditabbā maggasaṅkhātakāraṇato ca ārammaṇato ca.",
  "tika-vin02t:948_18": "Sā hi catūhi maggehi samucchinnakilesānaṃ puna anivattanatāya kāraṇatopi akuppā,",
  "tika-vin02t:948_19": "akuppadhammaṃ nibbānaṃ ārammaṇaṃ katvā pavattatāya ārammaṇatopi akuppā anākuppārammaṇānaṃ lokiyasamāpattīnaṃ tadabhāvato.",
  "tika-vin02t:948_20": "Antimāti pacchimā.",
  "tika-vin02t:948_21": "Natthi dāni punabbhavoti idāni puna añño bhavo nāma natthīti.",
  "tika-vin02t:949_0": "Imasmiñca pana veyyākaraṇasminti imasmiṃ niggāthake sutte.",
  "tika-vin02t:949_1": "Niggāthakañhi suttaṃ pucchāvissajjanasahitaṃ “veyyākaraṇa”nti vuccati.",
  "tika-vin02t:949_2": "Bhaññamāneti bhaṇiyamāne,",
  "tika-vin02t:949_3": "desiyamāneti attho.",
  "tika-vin02t:949_4": "Virajanti apāyagamanīyarāgarajādīnaṃ vigamena virajaṃ.",
  "tika-vin02t:949_5": "Vītamalanti anavasesadiṭṭhivicikicchāmalāpagamena vītamalaṃ.",
  "tika-vin02t:949_6": "Paṭhamamaggavajjhakilesarajābhāvena vā virajaṃ,",
  "tika-vin02t:949_7": "pañcavidhadussīlyamalāpagamena vītamalaṃ.",
  "tika-vin02t:949_8": "Dhammacakkhunti brahmāyusutte heṭṭhimā tayo maggā vuttā,",
  "tika-vin02t:949_9": "cūḷarāhulovāde āsavakkhayo,",
  "tika-vin02t:949_10": "idha pana sotāpattimaggo adhippeto.",
  "tika-vin02t:949_11": "Catusaccasaṅkhātesu dhammesu tesaṃ dassanaṭṭhena cakkhūti dhammacakkhu,",
  "tika-vin02t:949_12": "heṭṭhimesu vā tīsu maggadhammesu ekaṃ sotāpattimaggasaṅkhātaṃ cakkhūti dhammacakkhu,",
  "tika-vin02t:949_13": "samathavipassanādhammanibbattatāya sīlāditividhadhammakkhandhabhūtatāya vā dhammamayaṃ cakkhūtipi dhammacakkhu,",
  "tika-vin02t:949_14": "tassa uppattiākāradassanatthaṃ “yaṃ kiñci samudayadhammaṃ,",
  "tika-vin02t:949_15": "sabbaṃ taṃ nirodhadhamma”nti āha.",
  "tika-vin02t:949_16": "Nanu ca maggañāṇaṃ asaṅkhatadhammārammaṇaṃ,",
  "tika-vin02t:949_17": "na saṅkhatadhammārammaṇanti?",
  "tika-vin02t:949_18": "Saccametaṃ,",
  "tika-vin02t:949_19": "yasmā taṃ nirodhaṃ ārammaṇaṃ katvā kiccavasena sabbasaṅkhataṃ asammohappaṭivedhavasena paṭivijjhantaṃ uppajjati,",
  "tika-vin02t:949_20": "tasmā tathā vuttaṃ.",
  "tika-vin02t:950_0": "17.",
  "tika-vin02t:950_1": "Dhammacakketi paṭivedhañāṇañceva desanāñāṇañca pavattanaṭṭhena cakkanti dhammacakkaṃ.",
  "tika-vin02t:950_2": "Bodhipallaṅke nisinnassa hi catūsu saccesu uppannaṃ dvādasākāraṃ paṭivedhañāṇampi,",
  "tika-vin02t:950_3": "isipatane nisinnassa dvādasākārāya saccadesanāya pavattakaṃ desanāñāṇampi dhammacakkaṃ nāma.",
  "tika-vin02t:950_4": "Ubhayampi hetaṃ dasabalassa ure pavattañāṇameva.",
  "tika-vin02t:950_5": "Tadubhayaṃ imāya desanāya pakāsentena bhagavatā dhammacakkaṃ pavattitaṃ nāma.",
  "tika-vin02t:950_6": "Taṃ panetaṃ dhammacakkaṃ yāva aññāsikoṇḍaññatthero aṭṭhārasahi brahmakoṭīhi saddhiṃ sotāpattiphale patiṭṭhāti,",
  "tika-vin02t:950_7": "tāva bhagavā pavatteti nāma pavattanakiccassa aniṭṭhitattā.",
  "tika-vin02t:950_8": "Patiṭṭhite pavattitaṃ nāma kassapasammāsambuddhassa sāsanantaradhānato paṭṭhāya yāva buddhuppādo,",
  "tika-vin02t:950_9": "ettakaṃ kālaṃ appavattapubbassa pavattitattā.",
  "tika-vin02t:950_10": "Taṃ sandhāya “pavattite ca pana bhagavatā dhammacakke bhummā devā saddamanussāvesu”ntiādi vuttaṃ.",
  "tika-vin02t:950_11": "Tattha bhummāti bhūmaṭṭhakadevatā.",
  "tika-vin02t:950_12": "Saddamanussāvesunti ekappahāreneva sādhukāraṃ datvā “etaṃ bhagavatā”tiādīni vadantā anussāvayiṃsu.",
  "tika-vin02t:950_13": "Obhāsoti sabbaññutaññāṇānubhāvena pavatto cittapaccayautusamuṭṭhāno obhāso.",
  "tika-vin02t:950_14": "So hi tadā devānaṃ devānubhāvaṃ atikkamitvā virocittha.",
  "tika-vin02t:950_15": "Aññāsi vata bho koṇḍaññoti imassapi udānassa udāharaṇaghoso dasasahassilokadhātuṃ pharitvā aṭṭhāsi.",
  "tika-vin02t:950_16": "Bhagavato hi dhammacakkappavattanassa ārambhe viya parisamāpanepi ativiya uḷāratamaṃ pītisomanassaṃ udapādi.",
  "tika-vin02t:951_0": "18.",
  "tika-vin02t:951_1": "Diṭṭho ariyasaccadhammo etenāti diṭṭhadhammo.",
  "tika-vin02t:951_2": "Esa nayo sesapadesupi.",
  "tika-vin02t:951_3": "Ettha ca dassanaṃ nāma ñāṇadassanato aññampi atthīti taṃnivattanatthaṃ “pattadhammo”ti vuttaṃ.",
  "tika-vin02t:951_4": "Patti ca ñāṇasampattito aññāpi vijjatīti tato visesanatthaṃ “viditadhammo”ti vuttaṃ.",
  "tika-vin02t:951_5": "Sā panesā viditadhammatā ekadesatopi hotīti nippadesato viditabhāvaṃ dassetuṃ “pariyogāḷhadhammo”ti vuttaṃ.",
  "tika-vin02t:951_6": "Tenassa saccābhisambodhiṃyeva dīpeti.",
  "tika-vin02t:951_7": "Maggañāṇañhi ekābhisamayavasena pariññādikiccaṃ sādhentaṃ nippadesena catusaccadhammaṃ samantato ogāḷhaṃ nāma hoti.",
  "tika-vin02t:951_8": "Sappaṭibhayakantārasadisā soḷasavatthukā aṭṭhavatthukā ca tiṇṇā vicikicchā anenāti tiṇṇavicikiccho.",
  "tika-vin02t:951_9": "Pavattiādīsu “evaṃ nukho na nukho”ti evaṃ pavattikā vigatā samucchinnā kathaṃkathā assāti vigatakathaṃkatho.",
  "tika-vin02t:951_10": "Vesārajjappattoti sārajjakarānaṃ pāpadhammānaṃ pahīnattā tappaṭipakkhesu ca sīlādīsu guṇesu suppatiṭṭhitattā",
  "tika-vin02t:951_11": "visāradabhāvaṃ veyyattiyaṃ patto adhigato.",
  "tika-vin02t:951_12": "Svāyaṃ vesārajjappattisuppatiṭṭhitabhāvo katthāti āha “satthusāsane”ti.",
  "tika-vin02t:951_13": "Attanā paccakkhato adhigatattā na paraṃ pacceti,",
  "tika-vin02t:951_14": "parassa saddhāya ettha nappavattati,",
  "tika-vin02t:951_15": "na tassa paro paccetabbo atthīti aparappaccayo.",
  "tika-vin02t:952_0": "Labheyyāhanti labheyyaṃ ahaṃ,",
  "tika-vin02t:952_1": "āyācanavacanametaṃ.",
  "tika-vin02t:952_2": "Ehīti āyācitānaṃ pabbajjūpasampadānaṃ anumatabhāvappakāsanavacanaṃ,",
  "tika-vin02t:952_3": "tasmā ehi sampaṭicchāhi yathāyācitaṃ pabbajjūpasampadavisesanti attho. Iti-",
  "tika-vin02t:952_4": "saddo tassa ehibhikkhūpasampadāpaṭilābhanimittavacanapariyosānadassano.",
  "tika-vin02t:952_5": "Tadavasāno hi tassa bhikkhubhāvo.",
  "tika-vin02t:952_6": "Tenevāha “ehi bhikkhūti bhagavato vacanena abhinipphannā sāva tassa āyasmato ehibhikkhūpasampadā ahosī”ti.",
  "tika-vin02t:952_7": "Cara brahmacariyanti uparimaggattayasaṅkhātaṃ brahmacariyaṃ samadhigaccha.",
  "tika-vin02t:952_8": "Kimatthaṃ?",
  "tika-vin02t:952_9": "Sammā dukkhassa antakiriyāya.",
  "tika-vin02t:952_10": "Idhāpi “avocā”ti sambandhitabbaṃ.",
  "tika-vin02t:952_11": "“Nava koṭisahassānī”tiādinā vuttappabhedānaṃ anekasahassānaṃ saṃvaravinayānaṃ samādiyitvā vattanena uparibhūtā aggabhūtā sampadāti upasampadā.",
  "tika-vin02t:953_0": "19.",
  "tika-vin02t:953_1": "Nīhārabhattoti nīhaṭabhatto,",
  "tika-vin02t:953_2": "gāmato bhikkhaṃ nīharitvā bhikkhūhi dinnabhattoti attho.",
  "tika-vin02t:953_3": "Bhagavā hi daharakumārake viya te bhikkhū pariharanto pāṭipadadivasato paṭṭhāya piṇḍapātatthāyapi gāmaṃ apavisitvā antovihāreyeva vasi.",
  "tika-vin02t:954_0": "Dhammacakkappavattanasuttavaṇṇanā niṭṭhitā.",
  "tika-vin02t:955_0": "Anattalakkhaṇasuttavaṇṇanā",
  "tika-vin02t:956_0": "20.",
  "tika-vin02t:956_1": "Āmantesīti āsāḷhīpuṇṇamadivase dhammacakkappavattanato paṭṭhāya anukkamena sotāpattiphale patiṭṭhite",
  "tika-vin02t:956_2": "aññāsikoṇḍaññappamukhe pañcavaggiye “idāni tesaṃ āsavakkhayāya dhammaṃ desessāmī”ti pañcamiyā pakkhassa āmantesi.",
  "tika-vin02t:956_3": "Anattāti avasavattanaṭṭhena asāmikaṭṭhena suññataṭṭhena attapaṭikkhepaṭṭhenāti evaṃ catūhi kāraṇehi anattā.",
  "tika-vin02t:956_4": "Tattha “uppannaṃ rūpaṃ ṭhitiṃ mā pāpuṇātu,",
  "tika-vin02t:956_5": "ṭhānappattaṃ mā jīratu,",
  "tika-vin02t:956_6": "jarappattaṃ mā bhijjatu,",
  "tika-vin02t:956_7": "udayabbayehi mā kilamayatū”ti na ettha kassaci vasībhāvo atthi,",
  "tika-vin02t:956_8": "svāyamassa avasavattanaṭṭho.",
  "tika-vin02t:956_9": "Sāmibhūtassa kassaci abhāvo asāmikaṭṭho.",
  "tika-vin02t:956_10": "Nivāsīkārakavedakaadhiṭṭhāyakavirahena tato suññatā suññataṭṭho.",
  "tika-vin02t:956_11": "Paraparikappitaattasabhāvābhāvo eva attapaṭikkhepaṭṭho.",
  "tika-vin02t:956_12": "Idāni anattataṃyeva vibhāvetuṃ “rūpañca hidaṃ bhikkhave”tiādimāha.",
  "tika-vin02t:956_13": "Tattha attā abhavissāti kārako vedako sayaṃvasīti evaṃbhūto attā abhavissāti adhippāyo.",
  "tika-vin02t:956_14": "Evañhi sati rūpassa ābādhāya saṃvattanaṃ ayujjamānakaṃ siyā.",
  "tika-vin02t:956_15": "Kāmañcettha “yasmā ca kho,",
  "tika-vin02t:956_16": "bhikkhave,",
  "tika-vin02t:956_17": "rūpaṃ anattā,",
  "tika-vin02t:956_18": "tasmā rūpaṃ ābādhāya saṃvattatī”ti rūpassa anattatāya dukkhatā vibhāvitā viya dissati,",
  "tika-vin02t:956_19": "tathāpi “yasmā rūpaṃ ābādhāya saṃvattati,",
  "tika-vin02t:956_20": "tasmā anattā”ti pākaṭāya sābādhatāya rūpassa attasārābhāvo vibhāvito,",
  "tika-vin02t:956_21": "tato eva ca “na ca labbhati rūpe ‘evaṃ me rūpaṃ hotu,",
  "tika-vin02t:956_22": "evaṃ me rūpaṃ mā ahosī’ti” rūpe kassaci anissaratā tassa ca avasavattanākāro dassito.",
  "tika-vin02t:956_23": "Vedanādīsupi eseva nayo.",
  "tika-vin02t:957_0": "21.",
  "tika-vin02t:957_1": "Taṃ kiṃmaññatha bhikkhaveti idaṃ kasmā āraddhaṃ?",
  "tika-vin02t:957_2": "Ettakena ṭhānena anattalakkhaṇameva kathitaṃ,",
  "tika-vin02t:957_3": "na aniccadukkhalakkhaṇāni,",
  "tika-vin02t:957_4": "idāni tāni dassetvā samodhānetvā tīṇipi lakkhaṇāni dassetuṃ idamāraddhanti veditabbaṃ.",
  "tika-vin02t:957_5": "Aniccaṃ bhanteti bhante yasmā hutvā na hoti,",
  "tika-vin02t:957_6": "tasmā aniccaṃ.",
  "tika-vin02t:957_7": "Yasmā pubbe asantaṃ paccayasamavāyena hutvā uppajjitvā puna bhaṅgupagamanena na hoti,",
  "tika-vin02t:957_8": "tasmā na niccanti aniccaṃ,",
  "tika-vin02t:957_9": "addhuvanti adhippāyo.",
  "tika-vin02t:957_10": "Atha vā uppādavayavantatāya tāvakālikatāya vipariṇāmakoṭiyā niccappaṭikkhepatoti imehipi kāraṇehi aniccaṃ.",
  "tika-vin02t:957_11": "Ettha khaṇe khaṇe uppajjanavasena nirujjhanavasena ca pavattanato uppādavayavantatā.",
  "tika-vin02t:957_12": "Taṅkhaṇikatāya tāvakālikatā.",
  "tika-vin02t:957_13": "Vipariṇāmavantatāya vipariṇāmakoṭi.",
  "tika-vin02t:957_14": "Rūpañhi uppādādivikārāpajjanena vipariṇāmantaṃ vināsaṃ pāpuṇāti.",
  "tika-vin02t:957_15": "Niccasabhāvābhāvo eva niccapaṭikkhepo.",
  "tika-vin02t:957_16": "Aniccā hi dhammā,",
  "tika-vin02t:957_17": "teneva attano aniccabhāvena atthato niccataṃ paṭikkhipanti nāma.",
  "tika-vin02t:958_0": "Dukkhaṃ bhanteti bhante paṭipīḷanākārena dukkhaṃ.",
  "tika-vin02t:958_1": "Uppādajarābhaṅgavasena hi rūpassa nirantaraṃ bādhati,",
  "tika-vin02t:958_2": "paṭipīḷanākārenassa dukkhatā.",
  "tika-vin02t:958_3": "Atha vā santāpaṭṭhena dukkhamaṭṭhena dukkhavatthukaṭṭhena sukhapaṭikkhepaṭṭhena cāti catūhi kāraṇehi dukkhaṃ.",
  "tika-vin02t:958_4": "Ettha ca santāpo nāma dukkhadukkhatādivasena santāpanaṃ paridahanaṃ.",
  "tika-vin02t:958_5": "Tato evassa dussahatāya dukkhamatā.",
  "tika-vin02t:958_6": "Tissannaṃ dukkhatānaṃ saṃsāradukkhassa ca adhiṭṭhānatāya dukkhavatthukatā.",
  "tika-vin02t:958_7": "Sukhasabhāvābhāvo eva sukhapaṭikkhepo.",
  "tika-vin02t:958_8": "Vipariṇāmadhammanti jarāya maraṇena ca vipariṇāmasabhāvaṃ.",
  "tika-vin02t:958_9": "Kallaṃ nūti yuttaṃ nu.",
  "tika-vin02t:958_10": "Tanti evaṃ aniccaṃ dukkhaṃ vipariṇāmadhammaṃ rūpaṃ.",
  "tika-vin02t:958_11": "Etaṃ mamāti taṇhāgāho mamaṅkārabhāvato.",
  "tika-vin02t:958_12": "Esohamasmīti mānagāho ahaṅkārabhāvato.",
  "tika-vin02t:958_13": "Eso me attāti diṭṭhigāho attabhāvavipallāsaggāhato.",
  "tika-vin02t:958_14": "Taṇhāgāho cettha aṭṭhasatataṇhāvicaritavasena,",
  "tika-vin02t:958_15": "mānagāho navavidhamānavasena,",
  "tika-vin02t:958_16": "diṭṭhigāho dvāsaṭṭhidiṭṭhivasena veditabbo.",
  "tika-vin02t:958_17": "Imesaṃ tiṇṇaṃ taṇhāmānadiṭṭhigāhānaṃ vasena yuttaṃ nu taṃ samanupassitunti vuttaṃ hoti.",
  "tika-vin02t:959_0": "Iti bhagavā aniccadukkhavasena anattalakkhaṇaṃyeva dassesi.",
  "tika-vin02t:959_1": "Bhagavā hi katthaci aniccavasena anattataṃ dasseti,",
  "tika-vin02t:959_2": "katthaci dukkhavasena,",
  "tika-vin02t:959_3": "katthaci ubhayavasena.",
  "tika-vin02t:959_4": "Tathā hi “cakkhu attāti yo vadeyya,",
  "tika-vin02t:959_5": "taṃ na upapajjati,",
  "tika-vin02t:959_6": "cakkhussa uppādopi vayopi paññāyati.",
  "tika-vin02t:959_7": "Yassa kho pana uppādopi vayopi paññāyati,",
  "tika-vin02t:959_8": "‘attā me uppajjati ceva veti cā’ti iccassa evamāgataṃ hoti,",
  "tika-vin02t:959_9": "tasmā taṃ na upapajjati.",
  "tika-vin02t:959_10": "‘Cakkhu attā’ti yo vadeyya,",
  "tika-vin02t:959_11": "iti cakkhu anattā”ti imasmiñca chachakkasutte aniccavasena anattataṃ dassesi.",
  "tika-vin02t:959_12": "“Rūpañca hidaṃ,",
  "tika-vin02t:959_13": "bhikkhave,",
  "tika-vin02t:959_14": "attā abhavissa…pe…",
  "tika-vin02t:959_15": "evaṃ me rūpaṃ mā ahosī”ti imasmiṃyeva anattalakkhaṇasutte dukkhavasena anattataṃ dassesi. “Rūpaṃ,",
  "tika-vin02t:959_16": "bhikkhave, aniccaṃ,",
  "tika-vin02t:959_17": "yadaniccaṃ taṃ dukkhaṃ,",
  "tika-vin02t:959_18": "yaṃ dukkhaṃ tadanattā,",
  "tika-vin02t:959_19": "yadanattā,",
  "tika-vin02t:959_20": "taṃ ‘netaṃ mama,",
  "tika-vin02t:959_21": "nesohamasmi,",
  "tika-vin02t:959_22": "na me so attā’ti evametaṃ yathābhūtaṃ sammappaññāya daṭṭhabba”nti imasmiṃ arahantasutte ubhayavasena anattataṃ dassesi. Kasmā?",
  "tika-vin02t:959_23": "Aniccaṃ dukkhañca pākaṭaṃ,",
  "tika-vin02t:959_24": "anattā apākaṭaṃ.",
  "tika-vin02t:959_25": "Paribhogabhājanādīsu hi bhinnesu “aho anicca”nti vadanti,",
  "tika-vin02t:959_26": "“aho anattā”ti pana vattā nāma natthi.",
  "tika-vin02t:959_27": "Sarīre gaṇḍapiḷakāsu vā uṭṭhitāsu kaṇṭakena vā viddhā “aho dukkha”nti vadanti,",
  "tika-vin02t:959_28": "“aho anattā”ti pana vattā nāma natthi. Kasmā?",
  "tika-vin02t:959_29": "Idañhi anattalakkhaṇaṃ nāma avibhūtaṃ duddasaṃ duppaññāpanaṃ.",
  "tika-vin02t:959_30": "Tathā hi sarabhaṅgādayopi satthāro nāddasaṃsu,",
  "tika-vin02t:959_31": "kuto paññāpanā,",
  "tika-vin02t:959_32": "tena naṃ bhagavā aniccavasena vā dukkhavasena vā ubhayavasena vā dassesi.",
  "tika-vin02t:959_33": "Tayidaṃ imasmimpi teparivaṭṭe aniccadukkhavaseneva dassitaṃ.",
  "tika-vin02t:959_34": "Vedanādīsupi eseva nayo.",
  "tika-vin02t:960_0": "22.",
  "tika-vin02t:960_1": "Tasmātihāti tasmā icceva vuttaṃ. Ti- kāra ha-",
  "tika-vin02t:960_2": "kārā nipātā,",
  "tika-vin02t:960_3": "yasmā ime pañcakkhandhā aniccā dukkhā anattā,",
  "tika-vin02t:960_4": "tasmāti attho.",
  "tika-vin02t:960_5": "Yaṃ kiñcīti anavasesapariyādānametaṃ.",
  "tika-vin02t:960_6": "Yanti hi sāmaññena aniyamadassanaṃ,",
  "tika-vin02t:960_7": "kiñcīti pakārato bhedaṃ āmasitvā aniyamadassanaṃ.",
  "tika-vin02t:960_8": "Ubhayenapi atītaṃ vā…pe…",
  "tika-vin02t:960_9": "santike vā appaṃ vā bahuṃ vā yādisaṃ vā tādisaṃ vā napuṃsakaniddesārahaṃ sabbaṃ byāpetvā saṅgaṇhāti,",
  "tika-vin02t:960_10": "tasmā anavasesapariyādānametaṃ “yaṃ kiñcī”ti.",
  "tika-vin02t:960_11": "Evañca sati aññesupi napuṃsakaniddesārahesu pasaṅgaṃ disvā tattha adhippetatthaṃ adhicca pavattanato atippasaṅgassa niyamanatthaṃ “rūpa”nti vuttaṃ.",
  "tika-vin02t:960_12": "Evaṃ padadvayenapi rūpassa asesapariggaho kato hoti.",
  "tika-vin02t:960_13": "Athassa atītādivibhāgaṃ ārabhati “atītānāgatapaccuppanna”ntiādinā.",
  "tika-vin02t:960_14": "Tañhi kiñci atītaṃ kiñci anāgatādibhedanti.",
  "tika-vin02t:960_15": "Esa nayo vedanādīsupi.",
  "tika-vin02t:961_0": "Tattha rūpaṃ tāva addhāsantatisamayakhaṇavasena catudhā atītaṃ nāma hoti,",
  "tika-vin02t:961_1": "tathā anāgatapaccuppannaṃ.",
  "tika-vin02t:961_2": "Tattha addhāvasena tāva ekassa ekasmiṃ bhave paṭisandhito pubbe atītaṃ,",
  "tika-vin02t:961_3": "cutito uddhamanāgataṃ,",
  "tika-vin02t:961_4": "ubhinnamantare paccuppannaṃ.",
  "tika-vin02t:961_5": "Santativasena sabhāgekautusamuṭṭhānaekāhārasamauṭṭhānañca pubbāpariyavasena vattamānampi paccuppannaṃ,",
  "tika-vin02t:961_6": "tato pubbe visabhāgautuāhārasamuṭṭhānaṃ atītaṃ,",
  "tika-vin02t:961_7": "pacchā anāgataṃ.",
  "tika-vin02t:961_8": "Cittajaṃ ekavīthiekajavanaekasamāpattisamuṭṭhānaṃ paccuppannaṃ,",
  "tika-vin02t:961_9": "tato pubbe atītaṃ,",
  "tika-vin02t:961_10": "pacchā anāgataṃ.",
  "tika-vin02t:961_11": "Kammasamuṭṭhānassa pāṭiyekkaṃ santativasena atītādibhedo natthi.",
  "tika-vin02t:961_12": "Tesaṃyeva pana utuāhāracittasamuṭṭhānānaṃ upatthambhakavasena tassa atītādibhāvo veditabbo.",
  "tika-vin02t:961_13": "Samayavasena ekamuhuttapubbaṇhasāyanharattidivādīsu samayesu santānavasena pavattamānaṃ taṃtaṃsamayavantaṃ rūpaṃ paccuppannaṃ nāma,",
  "tika-vin02t:961_14": "tato pubbe atītaṃ,",
  "tika-vin02t:961_15": "pacchā anāgataṃ.",
  "tika-vin02t:961_16": "Khaṇavasena uppādādikkhaṇattayapariyāpannaṃ paccuppannaṃ,",
  "tika-vin02t:961_17": "tato pubbe atītaṃ,",
  "tika-vin02t:961_18": "pacchā anāgataṃ,",
  "tika-vin02t:961_19": "idamevettha nippariyāyaṃ,",
  "tika-vin02t:961_20": "sesā pariyāyakathā.",
  "tika-vin02t:962_0": "Ajjhattaṃ vā bahiddhā vāti cakkhādipañcavidhaṃ rūpaṃ attabhāvaṃ adhikicca pavattattā ajjhattaṃ,",
  "tika-vin02t:962_1": "sesaṃ tato bāhirattā bahiddhā.",
  "tika-vin02t:962_2": "Apica niyakajjhattampi idha ajjhattaṃ,",
  "tika-vin02t:962_3": "parapuggalikampi ca bahiddhāti veditabbaṃ.",
  "tika-vin02t:962_4": "Oḷārikaṃ vā sukhumaṃ vāti cakkhādīni nava,",
  "tika-vin02t:962_5": "āpodhātuvajjā tisso dhātuyo cāti dvādasavidhaṃ rūpaṃ ghaṭṭanavasena gahetabbato oḷārikaṃ,",
  "tika-vin02t:962_6": "sesaṃ tato viparītattā sukhumaṃ.",
  "tika-vin02t:962_7": "Hīnaṃ vā paṇītaṃ vāti ettha hīnapaṇītabhāvo pariyāyato nippariyāyato ca.",
  "tika-vin02t:962_8": "Tattha akaniṭṭhānaṃ rūpato sudassīnaṃ rūpaṃ hīnaṃ,",
  "tika-vin02t:962_9": "tadeva sudassānaṃ rūpato paṇītaṃ.",
  "tika-vin02t:962_10": "Evaṃ yāva narakasattānaṃ rūpaṃ,",
  "tika-vin02t:962_11": "tāva pariyāyato hīnapaṇītatā veditabbā.",
  "tika-vin02t:962_12": "Nippariyāyato pana yaṃ ārammaṇaṃ katvā akusalavipākaviññāṇaṃ uppajjati,",
  "tika-vin02t:962_13": "taṃ hīnaṃ aniṭṭhabhāvato.",
  "tika-vin02t:962_14": "Yaṃ pana ārammaṇaṃ katvā kusalavipākaviññāṇaṃ uppajjati,",
  "tika-vin02t:962_15": "taṃ paṇītaṃ iṭṭhabhāvato.",
  "tika-vin02t:962_16": "Yathā hi akusalavipāko sayaṃ aniṭṭho aniṭṭhe eva uppajjati, na iṭṭhe,",
  "tika-vin02t:962_17": "evaṃ kusalavipākopi sayaṃ iṭṭho iṭṭheyeva uppajjati,",
  "tika-vin02t:962_18": "na aniṭṭhe.",
  "tika-vin02t:962_19": "Yaṃ dūre santike vāti yaṃ sukhumaṃ,",
  "tika-vin02t:962_20": "tadeva duppaṭivijjhasabhāvattā dūre,",
  "tika-vin02t:962_21": "itaraṃ suppaṭivijjhasabhāvattā santike.",
  "tika-vin02t:962_22": "Apicettha okāsatopi upādāyupādāya dūrasantikatā veditabbā.",
  "tika-vin02t:962_23": "Taṃ sabbanti taṃ atītādīhi padehi visuṃ niddiṭṭhaṃ sabbaṃ rūpaṃ.",
  "tika-vin02t:962_24": "Sammappaññāya daṭṭhabbanti sahavipassanāya maggapaññāya daṭṭhabbaṃ.",
  "tika-vin02t:963_0": "Yā kāci vedanātiādīsu pana santativasena ca khaṇavasena ca vedanāya atītānāgatapaccuppannabhāvo veditabbo.",
  "tika-vin02t:963_1": "Tattha santativasena ekavīthiekajavanaekasamāpattipariyāpannā ekavidhavisayasamāyogappavattā ca divasampi",
  "tika-vin02t:963_2": "buddharūpaṃ passantassa dhammaṃ suṇantassa pavattasaddhādisahitavedanā paccuppannā,",
  "tika-vin02t:963_3": "tato pubbe atītā,",
  "tika-vin02t:963_4": "pacchā anāgatā.",
  "tika-vin02t:963_5": "Khaṇavasena khaṇattayapariyāpannā paccuppannā,",
  "tika-vin02t:963_6": "tato pubbe atītā,",
  "tika-vin02t:963_7": "pacchā anāgatā.",
  "tika-vin02t:963_8": "Ajjhattabahiddhābhedo niyakajjhattavasena veditabbo.",
  "tika-vin02t:963_9": "Oḷārikasukhumabhedo “akusalā vedanā oḷārikā,",
  "tika-vin02t:963_10": "kusalābyākatā vedanā sukhumā”tiādinā nayena vibhaṅge vuttena jātisabhāvapuggalalokiyalokuttaravasena veditabbo.",
  "tika-vin02t:963_11": "Jātivasena tāva akusalavedanā sāvajjakiriyahetuto kilesasantāpasabhāvato ca avūpasantavuttīti kusalavedanāya oḷārikā,",
  "tika-vin02t:963_12": "sabyāpārato saussāhato savipākato kilesasantāpasabhāvato sāvajjato ca vipākābyākatāya oḷārikā,",
  "tika-vin02t:963_13": "savipākato kilesasantāpasabhāvato sabyāpajjato sāvajjato ca kiriyābyākatāya oḷārikā,",
  "tika-vin02t:963_14": "kusalābyākatā pana vuttavipariyāyato akusalāya sukhumā.",
  "tika-vin02t:963_15": "Dvepi kusalākusalavedanā sabyāpārato saussāhato savipākato ca yathāyogaṃ duvidhāyapi abyākatāya oḷārikā,",
  "tika-vin02t:963_16": "vuttavipariyāyena duvidhāpi abyākatā tāhi sukhumā.",
  "tika-vin02t:963_17": "Evaṃ tāva jātivasena oḷārikasukhumatā veditabbā.",
  "tika-vin02t:964_0": "Sabhāvavasena pana dukkhavedanā nirassādato savipphārato ubbejanīyato abhibhavanato ca itarāhi dvīhi oḷārikā,",
  "tika-vin02t:964_1": "itarā pana dve sātato santato paṇītato manāpato majjhattato ca yathāyogaṃ dukkhāya sukhumā.",
  "tika-vin02t:964_2": "Ubho pana sukhadukkhā savipphārato khobhakaraṇato pākaṭato ca adukkhamasukhāya oḷārikā,",
  "tika-vin02t:964_3": "sā vuttavipariyāyena tadubhayato sukhumā.",
  "tika-vin02t:964_4": "Evaṃ sabhāvavasena oḷārikasukhumatā veditabbā.",
  "tika-vin02t:964_5": "Puggalavasena pana asamāpannassa vedanā nānārammaṇavikkhittabhāvato samāpannassa vedanāya oḷārikā,",
  "tika-vin02t:964_6": "vipariyāyena itarā sukhumā.",
  "tika-vin02t:964_7": "Evaṃ puggalavasena oḷārikasukhumatā veditabbā.",
  "tika-vin02t:964_8": "Lokiyalokuttaravasena pana sāsavā vedanā lokiyā.",
  "tika-vin02t:964_9": "Sā āsavuppattihetuto oghaniyato yoganiyato ganthaniyato nīvaraṇiyato upādāniyato saṃkilesikato puthujjanasādhāraṇato ca anāsavāya oḷārikā,",
  "tika-vin02t:964_10": "sā vipariyāyena sāsavāya sukhumā.",
  "tika-vin02t:964_11": "Evaṃ lokiyalokuttaravasena oḷārikasukhumatā veditabbā.",
  "tika-vin02t:965_0": "Tattha jātiādivasena sambhedo pariharitabbo.",
  "tika-vin02t:965_1": "Akusalavipākakāyaviññāṇasampayuttā hi vedanā jātivasena abyākatattā sukhumāpi samānā sabhāvādivasena oḷārikā hoti.",
  "tika-vin02t:965_2": "Vuttañhetaṃ “abyākatā vedanā sukhumā,",
  "tika-vin02t:965_3": "dukkhā vedanā oḷārikā.",
  "tika-vin02t:965_4": "Asamāpannassa vedanā oḷārikā,",
  "tika-vin02t:965_5": "sāsavā vedanā oḷārikā”ti.",
  "tika-vin02t:965_6": "Yathā ca dukkhavedanā,",
  "tika-vin02t:965_7": "evaṃ sukhādayopi jātivasena oḷārikā,",
  "tika-vin02t:965_8": "sabhāvādivasena sukhumā honti.",
  "tika-vin02t:965_9": "Tasmā yathā jātiādivasena sambhedo na hoti,",
  "tika-vin02t:965_10": "tathā vedanānaṃ oḷārikasukhumatā veditabbā.",
  "tika-vin02t:965_11": "Seyyathidaṃ –",
  "tika-vin02t:965_12": "abyākatā jātivasena kusalākusalāhi sukhumā.",
  "tika-vin02t:965_13": "Na tattha “katamā abyākatā,",
  "tika-vin02t:965_14": "kiṃ dukkhā,",
  "tika-vin02t:965_15": "kiṃ sukhā,",
  "tika-vin02t:965_16": "kiṃ samāpannassa,",
  "tika-vin02t:965_17": "kiṃ asamāpannassa,",
  "tika-vin02t:965_18": "kiṃ sāsavā,",
  "tika-vin02t:965_19": "kiṃ anāsavā”ti evaṃ sabhāvādibhedo parāmasitabbo.",
  "tika-vin02t:965_20": "Esa nayo sabbattha.",
  "tika-vin02t:966_0": "Apica “taṃ taṃ vā pana vedanaṃ upādāyupādāya vedanā oḷārikā sukhumā daṭṭhabbā”ti vacanato akusalādīsupi",
  "tika-vin02t:966_1": "lobhasahagatāya dosasahagatavedanā aggi viya attano nissayadahanato oḷārikā,",
  "tika-vin02t:966_2": "lobhasahagatā sukhumā.",
  "tika-vin02t:966_3": "Dosasahagatāpi niyatā oḷārikā,",
  "tika-vin02t:966_4": "aniyatā sukhumā.",
  "tika-vin02t:966_5": "Niyatāpi kappaṭṭhitikā oḷārikā,",
  "tika-vin02t:966_6": "itarā sukhumā.",
  "tika-vin02t:966_7": "Kappaṭṭhitikāsupi asaṅkhārikā oḷārikā,",
  "tika-vin02t:966_8": "itarā sukhumā.",
  "tika-vin02t:966_9": "Lobhasahagatā pana diṭṭhisampayuttā oḷārikā,",
  "tika-vin02t:966_10": "itarā sukhumā.",
  "tika-vin02t:966_11": "Sāpi niyatā kappaṭṭhitikā asaṅkhārikā oḷārikā,",
  "tika-vin02t:966_12": "itarā sukhumā,",
  "tika-vin02t:966_13": "avisesena akusalā bahuvipākā oḷārikā,",
  "tika-vin02t:966_14": "appavipākā sukhumā.",
  "tika-vin02t:966_15": "Kusalā pana appavipākā oḷārikā,",
  "tika-vin02t:966_16": "bahuvipākā sukhumā.",
  "tika-vin02t:967_0": "Apica kāmāvacarakusalā oḷārikā,",
  "tika-vin02t:967_1": "rūpāvacarā sukhumā,",
  "tika-vin02t:967_2": "tato arūpāvacarā,",
  "tika-vin02t:967_3": "tato lokuttarā.",
  "tika-vin02t:967_4": "Kāmāvacarā ca dānamayā oḷārikā,",
  "tika-vin02t:967_5": "sīlamayā sukhumā,",
  "tika-vin02t:967_6": "tato bhāvanāmayā.",
  "tika-vin02t:967_7": "Bhāvanāmayāpi duhetukā oḷārikā,",
  "tika-vin02t:967_8": "tihetukā sukhumā.",
  "tika-vin02t:967_9": "Tihetukāpi sasaṅkhārikā oḷārikā,",
  "tika-vin02t:967_10": "asaṅkhārikā sukhumā.",
  "tika-vin02t:967_11": "Rūpāvacarā paṭhamajjhānikā oḷārikā…pe…",
  "tika-vin02t:967_12": "pañcamajjhānikā sukhumāva.",
  "tika-vin02t:967_13": "Arūpāvacarā ākāsānañcāyatanasampayuttā oḷārikā…pe…",
  "tika-vin02t:967_14": "nevasaññānāsaññāyatanasampayuttā sukhumāva.",
  "tika-vin02t:967_15": "Lokuttarā ca sotāpattimaggasampayuttā oḷārikā…pe…",
  "tika-vin02t:967_16": "arahattamaggasampayuttā sukhumāva.",
  "tika-vin02t:967_17": "Esa nayo taṃtaṃbhūmivipākakiriyavedanāsu dukkhādiasamāpannādisāsavādivasena vuttavedanāsu ca.",
  "tika-vin02t:968_0": "Okāsavasena cāpi niraye dukkhā oḷārikā,",
  "tika-vin02t:968_1": "tiracchānayoniyaṃ sukhumā…pe…",
  "tika-vin02t:968_2": "paranimmitavasavattī sukhumāva.",
  "tika-vin02t:968_3": "Yathā ca dukkhā,",
  "tika-vin02t:968_4": "evaṃ sukhāpi sabbattha yathānurūpaṃ yojetabbā.",
  "tika-vin02t:968_5": "Vatthuvasena cāpi hīnavatthukā yā kāci vedanā oḷārikā,",
  "tika-vin02t:968_6": "paṇītavatthukā sukhumā.",
  "tika-vin02t:968_7": "Hīnappaṇītabhede yā oḷārikā, sā hīnā.",
  "tika-vin02t:968_8": "Yā ca sukhumā,",
  "tika-vin02t:968_9": "sā paṇītāti veditabbā.",
  "tika-vin02t:968_10": "Dūrapadaṃ pana akusalā vedanā kusalābyākatāhi vedanāhi dūre,",
  "tika-vin02t:968_11": "santikapadaṃ akusalā vedanā akusalāya vedanāya santiketiādinā nayena vibhattaṃ.",
  "tika-vin02t:968_12": "Tasmā akusalā vedanā visabhāgato asaṃsaṭṭhato asarikkhato ca kusalābyākatāhi dūre,",
  "tika-vin02t:968_13": "tathā kusalābyākatā akusalāya.",
  "tika-vin02t:968_14": "Esa nayo sabbavāresu.",
  "tika-vin02t:968_15": "Akusalā pana vedanā sabhāgato ca saṃsaṭṭhato ca sarikkhato ca akusalāya santiketi.",
  "tika-vin02t:968_16": "Taṃtaṃvedanāsampayuttānaṃ pana saññādīnampi evameva veditabbaṃ.",
  "tika-vin02t:969_0": "23.",
  "tika-vin02t:969_1": "Sutavāti āgamādhigamasaṅkhātena bāhusaccena samannāgatattā sutavā.",
  "tika-vin02t:969_2": "Nibbindatīti ukkaṇṭhati.",
  "tika-vin02t:969_3": "Ettha ca nibbidāti vuṭṭhānagāminīvipassanā adhippetā.",
  "tika-vin02t:969_4": "Nibbindaṃ virajjatīti ettha virāgavasena cattāro maggā kathitā.",
  "tika-vin02t:969_5": "Virāgā vimuccatīti virāgena maggeneva hetubhūtena paṭippassaddhivimuttivasena vimuccati.",
  "tika-vin02t:969_6": "Iminā cattāri sāmaññaphalāni kathitāni.",
  "tika-vin02t:969_7": "Vimuttasmiṃ vimuttamiti ñāṇaṃ hotīti iminā pana paccavekkhaṇañāṇaṃ kathitaṃ.",
  "tika-vin02t:969_8": "Khīṇā jātītiādīhi tassa bhūmi.",
  "tika-vin02t:969_9": "Tena hi ñāṇena ariyasāvako paccavekkhanto “khīṇā jātī”tiādīni pajānāti.",
  "tika-vin02t:969_10": "Katamā panassa jāti khīṇā,",
  "tika-vin02t:969_11": "kathañca naṃ pajānātīti?",
  "tika-vin02t:969_12": "Na tāvassa atītā jāti khīṇā pubbeva khīṇattā,",
  "tika-vin02t:969_13": "na anāgatā anāgate vāyāmābhāvato,",
  "tika-vin02t:969_14": "na paccuppannā.",
  "tika-vin02t:969_15": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā jāti,",
  "tika-vin02t:969_16": "sā maggassa bhāvitattā anuppādadhammataṃ āpajjanena khīṇā,",
  "tika-vin02t:969_17": "taṃ so maggabhāvanāya pahīnakilese paccavekkhitvā kilesābhāve vijjamānampi kammaṃ āyatiṃ appaṭisandhikaṃ hotīti jānanto pajānāti.",
  "tika-vin02t:970_0": "Vusitanti vutthaṃ parivutthaṃ,",
  "tika-vin02t:970_1": "kataṃ caritaṃ niṭṭhitanti attho.",
  "tika-vin02t:970_2": "Brahmacariyanti maggabrahmacariyaṃ.",
  "tika-vin02t:970_3": "Puthujjanakalyāṇakena hi saddhiṃ satta sekkhā maggabrahmacariyaṃ vasanti nāma,",
  "tika-vin02t:970_4": "khīṇāsavo vutthavāso,",
  "tika-vin02t:970_5": "tasmā ariyasāvako attano brahmacariyavāsaṃ paccavekkhanto “vusitaṃ brahmacariya”nti pajānāti.",
  "tika-vin02t:970_6": "Kataṃ karaṇīyanti catūsu saccesu catūhi maggehi pariññāpahānasacchikiriyābhāvanāvasena soḷasavidhampi kiccaṃ niṭṭhāpitanti attho.",
  "tika-vin02t:970_7": "Puthujjanakalyāṇakādayo hi taṃ kiccaṃ karonti,",
  "tika-vin02t:970_8": "khīṇāsavo katakaraṇīyo.",
  "tika-vin02t:970_9": "Tasmā ariyasāvako attano karaṇīyaṃ paccavekkhanto “kataṃ karaṇīya”nti pajānāti.",
  "tika-vin02t:970_10": "Nāparaṃ itthattāyāti idāni puna itthabhāvāya evaṃsoḷasakiccabhāvāya,",
  "tika-vin02t:970_11": "kilesakkhayāya vā maggabhāvanākiccaṃ me natthīti pajānāti.",
  "tika-vin02t:970_12": "Atha vā itthattāyāti itthabhāvā imasmā evaṃpakārā idāni vattamānakkhandhasantānā aparaṃ khandhasantānaṃ mayhaṃ natthi,",
  "tika-vin02t:970_13": "ime pana pañcakkhandhā pariññātā tiṭṭhanti chinnamūlakā rukkhā viya.",
  "tika-vin02t:970_14": "Te carimakaviññāṇanirodhena anupādāno viya jātavedo nibbāyissantīti pajānāti.",
  "tika-vin02t:971_0": "24.",
  "tika-vin02t:971_1": "Attamanā te bhikkhū bhagavato bhāsitaṃ abhinandunti te bhikkhū sakamanā tuṭṭhamanā,",
  "tika-vin02t:971_2": "pītisomanassehi vā samattamanā hutvā karavīkarutamañjunā kaṇṇasukhena paṇḍitajanahadayānaṃ amatābhisekasadisena",
  "tika-vin02t:971_3": "brahmassarena bhāsato bhagavato vacanaṃ sukathitaṃ sulapitaṃ “evametaṃ bhagavā,",
  "tika-vin02t:971_4": "evametaṃ sugatā”ti matthakena sampaṭicchantā anumodiṃsu ceva sampaṭicchiṃsu cāti attho.",
  "tika-vin02t:971_5": "Ayañhi abhinanda-",
  "tika-vin02t:971_6": "saddo “abhinandati abhivadatī”tiādīsu taṇhāyapi āgato.",
  "tika-vin02t:971_7": "“Annamevābhinandanti,",
  "tika-vin02t:971_8": "ubhaye devamānusā”tiādīsu upagamanepi.",
  "tika-vin02t:972_0": "“Cirappavāsiṃ purisaṃ, dūrato sotthimāgataṃ;",
  "tika-vin02t:973_0": "Ñātimittā suhajjā ca, abhinandanti āgata”nti. –",
  "tika-vin02t:974_0": "Ādīsu sampaṭicchanepi.",
  "tika-vin02t:974_1": "“Abhinanditvā anumoditvā”tiādīsu anumodanepi.",
  "tika-vin02t:974_2": "Svāyamidha anumodanasampaṭicchanesu yujjati.",
  "tika-vin02t:974_3": "Tena vuttaṃ “anumodiṃsu ceva sampaṭicchiṃsu cā”ti.",
  "tika-vin02t:974_4": "Anupādāya āsavehi cittāni vimucciṃsūti anuppādanirodhena nirujjhamānehi āsavehi anupādāya aggahetvā kañci",
  "tika-vin02t:974_5": "dhammaṃ “ahaṃ mamā”ti anādiyitvāva cittāni vimucciṃsu.",
  "tika-vin02t:974_6": "Cha arahantoti bhagavatā saddhiṃ cha janā arahanto.",
  "tika-vin02t:974_7": "Aññesaṃ pana devabrahmānampi arahattappattisambhavato idaṃ manussaarahanteyeva sandhāya vuttanti āha “cha manussā arahanto hontī”ti.",
  "tika-vin02t:975_0": "Anattalakkhaṇasuttavaṇṇanā niṭṭhitā.",
  "tika-vin02t:976_0": "Pañcavaggiyakathā niṭṭhitā.",
  "tika-vin02t:977_0": "Yasassa pabbajjākathāvaṇṇanā",
  "tika-vin02t:978_0": "25.",
  "tika-vin02t:978_1": "Idāni yasassa pabbajjaṃ dassetuṃ “tena kho pana samayenā”tiādi āraddhaṃ.",
  "tika-vin02t:978_2": "Tatrāyaṃ anuttānapadavaṇṇanā –",
  "tika-vin02t:978_3": "hemantikotiādīsu yattha sukhaṃ hoti hemantakāle vasituṃ,",
  "tika-vin02t:978_4": "ayaṃ hemantiko.",
  "tika-vin02t:978_5": "Itaresupi eseva nayo.",
  "tika-vin02t:978_6": "Ayaṃ panettha vacanattho –",
  "tika-vin02t:978_7": "hemante vāso hemantaṃ uttarapadalopena,",
  "tika-vin02t:978_8": "hemantaṃ arahatīti hemantiko.",
  "tika-vin02t:978_9": "Itaresupi eseva nayo.",
  "tika-vin02t:978_10": "Tattha vassiko pāsādo nātiucco hoti nātinīco,",
  "tika-vin02t:978_11": "dvāravātapānānipissa nātibahūni nātitanūni,",
  "tika-vin02t:978_12": "bhūmattharaṇapaccattharaṇakhajjabhojjānipettha missakāneva vaṭṭanti.",
  "tika-vin02t:978_13": "Hemantike thambhāpi bhittiyopi nīcā honti,",
  "tika-vin02t:978_14": "dvāravātapānāni tanukāni sukhumachiddāni,",
  "tika-vin02t:978_15": "uṇhappavesanatthāya bhittiniyyūhāni hariyanti,",
  "tika-vin02t:978_16": "bhūmattharaṇapaccattharaṇanivāsanapārupanāni panettha uṇhavikiriyāni kambalādīni vaṭṭanti,",
  "tika-vin02t:978_17": "khajjabhojjaṃ siniddhaṃ kaṭukasannissitañca.",
  "tika-vin02t:978_18": "Gimhike thambhāpi bhittiyopi uccā honti,",
  "tika-vin02t:978_19": "dvāravātapānāni panettha bahūni vipulajātāni honti,",
  "tika-vin02t:978_20": "bhūmattharaṇāni sītavikiriyāni dukūlamayāni vaṭṭanti,",
  "tika-vin02t:978_21": "khajjabhojjāni madhurarasasītavikiriyāni,",
  "tika-vin02t:978_22": "vātapānasamīpesu cettha navā cāṭiyo ṭhapetvā udakassa pūretvā nīluppalādīhi sañchādenti,",
  "tika-vin02t:978_23": "tesu tesu padesesu udakayantāni karonti,",
  "tika-vin02t:978_24": "yehi deve vassante viya udakadhārā nikkhamanti.",
  "tika-vin02t:979_0": "Nippurisehīti purisavirahitehi.",
  "tika-vin02t:979_1": "Na kevalañcettha tūriyāneva nippurisāni,",
  "tika-vin02t:979_2": "sabbaṭṭhānānipi nippurisāneva.",
  "tika-vin02t:979_3": "Dovārikāpi itthiyova,",
  "tika-vin02t:979_4": "nahāpanādiparikammakarāpi itthiyova.",
  "tika-vin02t:979_5": "Pitā kira “tathārūpaṃ issariyasukhasampattiṃ anubhavamānassa purisaṃ disvā parisaṅkā uppajjati,",
  "tika-vin02t:979_6": "sā me puttassa mā ahosī”ti sabbakiccesu itthiyova ṭhapāpesi.",
  "tika-vin02t:979_7": "Pañcahi kāmaguṇehīti rūpasaddādīhi pañcahi kāmakoṭṭhāsehi.",
  "tika-vin02t:979_8": "Samappitassāti sammā appitassa,",
  "tika-vin02t:979_9": "upetassāti attho.",
  "tika-vin02t:979_10": "Samaṅgībhūtassāti tasseva vevacanaṃ.",
  "tika-vin02t:979_11": "Paricārayamānassāti parito cārayamānassa,",
  "tika-vin02t:979_12": "tasmiṃ tasmiṃ kāmaguṇe indriyāni cārayamānassāti attho.",
  "tika-vin02t:979_13": "Āḷambaranti paṇavaṃ.",
  "tika-vin02t:979_14": "Vikesikanti muttakesaṃ,",
  "tika-vin02t:979_15": "vippakiṇṇakesanti attho.",
  "tika-vin02t:979_16": "Vikkheḷikanti vissandamānalālaṃ.",
  "tika-vin02t:979_17": "Vippalapantiyoti viruddhaṃ palapantiyo vā rudantiyo vā.",
  "tika-vin02t:979_18": "Susānaṃ maññeti āmakasusānaṃ viya addasa sakaṃ parijananti sambandho.",
  "tika-vin02t:979_19": "Udānaṃ udānesīti saṃvegavasena udānaṃ udānesi,",
  "tika-vin02t:979_20": "saṃvegavasappavattaṃ vācaṃ nicchāresīti attho.",
  "tika-vin02t:980_0": "26.",
  "tika-vin02t:980_1": "Idaṃ kho yasāti bhagavā nibbānaṃ sandhāyāha.",
  "tika-vin02t:980_2": "Tañhi taṇhādīhi kilesehi anupaddutaṃ anupassaṭṭhañca.",
  "tika-vin02t:980_3": "Anupubbiṃ kathanti dānānantaraṃ sīlaṃ,",
  "tika-vin02t:980_4": "sīlānantaraṃ saggaṃ,",
  "tika-vin02t:980_5": "saggānantaraṃ magganti evamanupaṭipāṭikathaṃ.",
  "tika-vin02t:980_6": "Tattha dānakathā nāma “idaṃ dānaṃ nāma sukhānaṃ nidānaṃ,",
  "tika-vin02t:980_7": "sampattīnaṃ mūlaṃ,",
  "tika-vin02t:980_8": "bhogānaṃ patiṭṭhā,",
  "tika-vin02t:980_9": "visamagatassa tāṇaṃ leṇaṃ gati parāyaṇaṃ,",
  "tika-vin02t:980_10": "idhalokaparalokesu dānasadiso avassayo patiṭṭhā ārammaṇaṃ tāṇaṃ leṇaṃ gati parāyaṇaṃ natthi.",
  "tika-vin02t:980_11": "Idañhi avassayaṭṭhena ratanamayasīhāsanasadisaṃ,",
  "tika-vin02t:980_12": "patiṭṭhānaṭṭhena mahāpathavīsadisaṃ,",
  "tika-vin02t:980_13": "ārammaṇaṭṭhena ālambanarajjusadisaṃ,",
  "tika-vin02t:980_14": "idañhi dukkhanittharaṇaṭṭhena nāvā,",
  "tika-vin02t:980_15": "samassāsanaṭṭhena saṅgāmasūro,",
  "tika-vin02t:980_16": "bhayaparittāṇaṭṭhena susaṅkhatanagaraṃ,",
  "tika-vin02t:980_17": "maccheramalādīhi anupalittaṭṭhena padumaṃ,",
  "tika-vin02t:980_18": "tesaṃ nidahanaṭṭhena aggi,",
  "tika-vin02t:980_19": "durāsadaṭṭhena āsīviso,",
  "tika-vin02t:980_20": "asantāsanaṭṭhena sīho,",
  "tika-vin02t:980_21": "balavantaṭṭhena hatthī,",
  "tika-vin02t:980_22": "abhimaṅgalasammataṭṭhena setausabho,",
  "tika-vin02t:980_23": "khemantabhūmisampāpanaṭṭhena valāhako assarājā.",
  "tika-vin02t:980_24": "Dānaṃ nāmetaṃ mayā gatamaggo,",
  "tika-vin02t:980_25": "mayheveso vaṃso,",
  "tika-vin02t:980_26": "mayā dasa pāramiyo pūrentena velāmamahāyaññā mahāgovindamahāyaññā mahāsudassanamahāyaññā vessantaramahāyaññāti aneke mahāyaññā pavattitā,",
  "tika-vin02t:980_27": "sasabhūtena jalite aggikkhandhe attānaṃ niyyātentena sampattayācakānaṃ cittaṃ gahitaṃ.",
  "tika-vin02t:980_28": "Dānañhi loke sakkasampattiṃ deti,",
  "tika-vin02t:980_29": "mārasampattiṃ brahmasampattiṃ cakkavattisampattiṃ sāvakapāramiñāṇaṃ paccekabodhiñāṇaṃ abhisambodhiñāṇaṃ detī”ti evamādinā dānaguṇappaṭisaṃyuttakathā.",
  "tika-vin02t:981_0": "Yasmā pana dānaṃ dadanto sīlaṃ samādātuṃ sakkoti,",
  "tika-vin02t:981_1": "tasmā tadanantaraṃ sīlakathaṃ kathesi.",
  "tika-vin02t:981_2": "Dānañhi nāma dakkhiṇeyyesu hitajjhāsayena pūjanajjhāsayena vā attano santakassa paresaṃ pariccajanaṃ,",
  "tika-vin02t:981_3": "tasmā dāyako sattesu ekantahitajjhāsayo purisapuggalo,",
  "tika-vin02t:981_4": "paresaṃ vā santakaṃ haratīti aṭṭhānametaṃ.",
  "tika-vin02t:981_5": "Tasmā dānaṃ dadanto sīlaṃ samādātuṃ sakkotīti dānānantaraṃ sīlaṃ vuttaṃ.",
  "tika-vin02t:981_6": "Apica dānakathā tāva pacurajanesupi pavattiyā sabbasādhāraṇattā sukarattā sīle patiṭṭhānassa upāyabhāvato ca ādito kathitā.",
  "tika-vin02t:981_7": "Pariccāgasīlo hi puggalo pariggahavatthūsu nissaṅgabhāvato sukheneva sīlāni samādiyati,",
  "tika-vin02t:981_8": "tattha ca suppatiṭṭhito hoti.",
  "tika-vin02t:981_9": "Sīlena dāyakapaṭiggāhakavisuddhito parānuggahaṃ vatvā parapīḷānivattivacanato kiriyadhammaṃ vatvā akiriyadhammavacanato",
  "tika-vin02t:981_10": "bhogayasasampattihetuṃ vatvā bhavasampattihetuvacanato ca dānakathānantaraṃ sīlakathā kathitā.",
  "tika-vin02t:982_0": "Sīlakathā nāma “sīlaṃ nāmetaṃ avassayo patiṭṭhā ārammaṇaṃ tāṇaṃ leṇaṃ gati parāyaṇaṃ.",
  "tika-vin02t:982_1": "Sīlaṃ nāmetaṃ mama vaṃso,",
  "tika-vin02t:982_2": "ahaṃ saṅkhapālanāgarājakāle bhūridattanāgarājakāle campeyyanāgarājakāle sīlavarājakāle mātuposakahatthirājakāle",
  "tika-vin02t:982_3": "chaddantahatthirājakāleti anantesu attabhāvesu sīlaṃ paripūresiṃ.",
  "tika-vin02t:982_4": "Idhalokaparalokasampattīnañhi sīlasadiso avassayo sīlasadisā patiṭṭhā ārammaṇaṃ tāṇaṃ leṇaṃ gati parāyaṇaṃ natthi,",
  "tika-vin02t:982_5": "sīlālaṅkārasadiso alaṅkāro natthi,",
  "tika-vin02t:982_6": "sīlapupphasadisaṃ pupphaṃ natthi,",
  "tika-vin02t:982_7": "sīlagandhasadiso gandho natthi.",
  "tika-vin02t:982_8": "Sīlālaṅkārena hi alaṅkataṃ sīlakusumapiḷandhanaṃ sīlagandhānulittaṃ sadevakopi loko olokento tittiṃ na gacchatī”ti evamādisīlaguṇappaṭisaṃyuttakathā.",
  "tika-vin02t:983_0": "Idaṃ pana sīlaṃ nissāya ayaṃ saggo labbhatīti dassanatthaṃ sīlānantaraṃ saggakathaṃ kathesi.",
  "tika-vin02t:983_1": "Saggakathā nāma “ayaṃ saggo nāma iṭṭho kanto manāpo,",
  "tika-vin02t:983_2": "niccamettha kīḷā,",
  "tika-vin02t:983_3": "niccaṃ sampattiyo labbhanti,",
  "tika-vin02t:983_4": "cātumahārājikā devā navutivassasatasahassāni dibbasukhaṃ dibbasampattiṃ paṭilabhanti,",
  "tika-vin02t:983_5": "tāvatiṃsā tisso ca vassakoṭiyo saṭṭhi ca vassasatasahassānī”ti evamādisaggaguṇapaṭisaṃyuttakathā.",
  "tika-vin02t:983_6": "Saggasampattiṃ kathayantānañhi buddhānaṃ mukhaṃ nappahoti.",
  "tika-vin02t:983_7": "Vuttampi cetaṃ “anekapariyāyena kho ahaṃ,",
  "tika-vin02t:983_8": "bhikkhave,",
  "tika-vin02t:983_9": "saggakathaṃ katheyya”ntiādi.",
  "tika-vin02t:984_0": "Evaṃ saggakathāya palobhetvā puna hatthiṃ alaṅkaritvā tassa soṇḍaṃ chindanto viya ayampi saggo anicco addhuvo,",
  "tika-vin02t:984_1": "na ettha chandarāgo kātabboti dassanatthaṃ “appassādā kāmā bahudukkhā bahupāyāsā,",
  "tika-vin02t:984_2": "ādīnavo ettha bhiyyo”tiādinā nayena kāmānaṃ ādīnavaṃ okāraṃ saṃkilesaṃ kathesi.",
  "tika-vin02t:984_3": "Tattha ādīnavoti doso,",
  "tika-vin02t:984_4": "aniccatādinā appassādatādinā ca dūsitabhāvoti attho.",
  "tika-vin02t:984_5": "Atha vā ādīnaṃ vāti pavattatīti ādīnavo,",
  "tika-vin02t:984_6": "paramakapaṇatā.",
  "tika-vin02t:984_7": "Tathā ca kāmā yathābhūtaṃ paccavekkhantānaṃ paccupatiṭṭhanti.",
  "tika-vin02t:984_8": "Okāroti lāmakabhāvo nihīnabhāvo aseṭṭhehi sevitabbatā seṭṭhehi na sevitabbatā ca.",
  "tika-vin02t:984_9": "Saṃkilesoti tehi sattānaṃ saṃkilissanaṃ,",
  "tika-vin02t:984_10": "vibādhetabbatā upatāpetabbatāti attho.",
  "tika-vin02t:985_0": "Evaṃ kāmādīnavena tajjetvā nekkhamme ānisaṃsaṃ pakāsesi.",
  "tika-vin02t:985_1": "Yattakā ca kāmesu ādīnavā,",
  "tika-vin02t:985_2": "paṭipakkhato tattakāva nekkhamme ānisaṃsā.",
  "tika-vin02t:985_3": "Apica “nekkhammaṃ nāmetaṃ asambādhaṃ asaṃkiliṭṭhaṃ,",
  "tika-vin02t:985_4": "nikkhantaṃ kāmehi,",
  "tika-vin02t:985_5": "nikkhantaṃ kāmasaññāya,",
  "tika-vin02t:985_6": "nikkhantaṃ kāmavitakkehi,",
  "tika-vin02t:985_7": "nikkhantaṃ kāmapariḷāhehi,",
  "tika-vin02t:985_8": "nikkhantaṃ byāpārato”tiādinā nayena nekkhamme ānisaṃsaṃ pakāsesi,",
  "tika-vin02t:985_9": "pabbajjāya jhānādīsu ca guṇe vibhāvesi vaṇṇesi.",
  "tika-vin02t:985_10": "Ettha ca saggaṃ kathetvā svāyaṃ saggo rāgādīhi upakkiliṭṭho,",
  "tika-vin02t:985_11": "sabbathāpi anupakkiliṭṭho ariyamaggoti dassanatthaṃ saggānantaraṃ maggo kathetabbo.",
  "tika-vin02t:985_12": "Maggañca kathentena tadadhigamupāyasandassanatthaṃ saggapariyāpannāpi pageva itare sabbepi kāmā nāma",
  "tika-vin02t:985_13": "bahvādīnavā aniccā addhuvā vipariṇāmadhammāti kāmānaṃ ādīnavo,",
  "tika-vin02t:985_14": "hīnā gammā pothujjanikā anariyā anatthasañhitāti tesaṃ okāro lāmakabhāvo,",
  "tika-vin02t:985_15": "sabbepi bhavā kilesānaṃ vatthubhūtāti tattha saṃkileso,",
  "tika-vin02t:985_16": "sabbasaṃkilesavippamuttaṃ nibbānanti nekkhamme ānisaṃso ca kathetabboti kāmesu ādīnavo okāro saṃkileso nekkhamme ca ānisaṃso pakāsitoti daṭṭhabbaṃ.",
  "tika-vin02t:986_0": "Kallacittanti kammaniyacittaṃ,",
  "tika-vin02t:986_1": "heṭṭhā pavattitadesanāya assaddhiyādīnaṃ cittadosānaṃ vigatattā uparidesanāya bhājanabhāvūpagamanena kammakkhamacittanti attho.",
  "tika-vin02t:986_2": "Assaddhiyādayo vā yasmā cittassa rogabhūtā tadā tassa vigatā,",
  "tika-vin02t:986_3": "tasmā kallacittaṃ arogacittanti attho.",
  "tika-vin02t:986_4": "Diṭṭhimānādikilesavigamena muducittaṃ,",
  "tika-vin02t:986_5": "kāmacchandādivigamena vinīvaraṇacittaṃ,",
  "tika-vin02t:986_6": "sammāpaṭipattiyaṃ uḷārapītipāmojjayogena udaggacittaṃ.",
  "tika-vin02t:986_7": "Tattha saddhāsampattiyā pasannacittaṃ yadā bhagavā aññāsīti sambandho.",
  "tika-vin02t:986_8": "Atha vā kallacittanti kāmacchandavigamena arogacittaṃ.",
  "tika-vin02t:986_9": "Muducittanti byāpādavigamena mettāvasena akaṭhinacittaṃ.",
  "tika-vin02t:986_10": "Vinīvaraṇacittanti uddhaccakukkuccavigamena vikkhepassa vigatattā tena apihitacittaṃ.",
  "tika-vin02t:986_11": "Udaggacittanti thinamiddhavigamena sampaggahavasena alīnacittaṃ.",
  "tika-vin02t:986_12": "Pasannacittanti vicikicchāvigamena sammāpaṭipattiyaṃ adhimuttacittanti evampettha attho veditabbo.",
  "tika-vin02t:986_13": "Sāmukkaṃsikāti sāmaṃ ukkaṃsikā,",
  "tika-vin02t:986_14": "attanāyeva uddharitvā gahitā,",
  "tika-vin02t:986_15": "sayambhūñāṇena diṭṭhā asādhāraṇā aññesanti attho.",
  "tika-vin02t:986_16": "Kā ca pana sāti?",
  "tika-vin02t:986_17": "Ariyasaccadesanā.",
  "tika-vin02t:986_18": "Tenevāha “dukkhaṃ samudayaṃ nirodhaṃ magga”nti.",
  "tika-vin02t:987_0": "Seyyathāpītiādinā upamāvasena tassa kilesappahānaṃ ariyamagguppādañca dasseti.",
  "tika-vin02t:987_1": "Apagatakāḷakanti vigatakāḷakaṃ.",
  "tika-vin02t:987_2": "Sammadevāti suṭṭhu eva.",
  "tika-vin02t:987_3": "Rajananti nīlapītādiraṅgajātaṃ.",
  "tika-vin02t:987_4": "Paṭiggaṇheyyāti gaṇheyya,",
  "tika-vin02t:987_5": "pabhassaraṃ bhaveyya.",
  "tika-vin02t:987_6": "Tasmiṃyeva āsaneti tassaṃyeva nisajjāyaṃ.",
  "tika-vin02t:987_7": "Etenassa lahuvipassakatā tikkhapaññatā sukhapaṭipadakhippābhiññatā ca dassitā hoti.",
  "tika-vin02t:987_8": "Virajantiādi vuttanayameva.",
  "tika-vin02t:987_9": "Tatridaṃ upamāsaṃsandanaṃ –",
  "tika-vin02t:987_10": "vatthaṃ viya cittaṃ,",
  "tika-vin02t:987_11": "vatthassa āgantukamalehi kiliṭṭhabhāvo viya cittassa rāgādimalehi saṃkiliṭṭhabhāvo,",
  "tika-vin02t:987_12": "dhovanasilā viya anupubbikathā,",
  "tika-vin02t:987_13": "udakaṃ viya saddhā,",
  "tika-vin02t:987_14": "udakena temetvā temetvā ūsagomayachārikakhārakehi kāḷakapadese sammadditvā vatthassa dhovanapayogo viya",
  "tika-vin02t:987_15": "saddhāsinehena temetvā temetvā satisamādhipaññāhi dose sithile katvā sīlasutādividhinā cittassa sodhane",
  "tika-vin02t:987_16": "vīriyārambho,",
  "tika-vin02t:987_17": "tena payogena vatthe kāḷakāpagamo viya vīriyārambhena kilesavikkhambhanaṃ,",
  "tika-vin02t:987_18": "raṅgajātaṃ viya ariyamaggo,",
  "tika-vin02t:987_19": "tena suddhassa vatthassa pabhassarabhāvo viya vikkhambhitakilesassa cittassa maggena pariyodapananti.",
  "tika-vin02t:988_0": "27.",
  "tika-vin02t:988_1": "Assadūteti āruḷhaasse dūte.",
  "tika-vin02t:988_2": "Iddhābhisaṅkhāranti iddhikiriyaṃ.",
  "tika-vin02t:988_3": "Abhisaṅkharesīti abhisaṅkhari,",
  "tika-vin02t:988_4": "akāsīti attho.",
  "tika-vin02t:988_5": "Kimatthanti ce?",
  "tika-vin02t:988_6": "Ubhinnaṃ paṭilabhitabbavisesantarāyanisedhanatthaṃ.",
  "tika-vin02t:988_7": "Yadi hi so puttaṃ passeyya,",
  "tika-vin02t:988_8": "puttassapi arahattappatti seṭṭhissapi dhammacakkhupaṭilābho na siyā.",
  "tika-vin02t:988_9": "Adiṭṭhasaccopi hi “dehi te mātuyā jīvita”nti yācanto kathañhi nāma vikkhepaṃ paṭibāhitvā bhagavato dhammadesanānusārena",
  "tika-vin02t:988_10": "ñāṇaṃ pesetvā dhammacakkhuṃ paṭilabheyya,",
  "tika-vin02t:988_11": "yaso ca evaṃ tena yāciyamāno kathaṃ taṃ vikkhepaṃ paṭibāhitvā arahatte patiṭṭhaheyya.",
  "tika-vin02t:989_0": "Etadavocāti bhagavato dhammadesanaṃ abbhanumodamāno etaṃ “abhikkantaṃ bhante”tiādivacanaṃ avoca.",
  "tika-vin02t:989_1": "Abhikkanta-",
  "tika-vin02t:989_2": "saddo cāyamidha abbhanumodane,",
  "tika-vin02t:989_3": "tasmā sādhu sādhu bhanteti vuttaṃ hoti.",
  "tika-vin02t:990_0": "“Bhaye kodhe pasaṃsāyaṃ, turite kotūhalacchare;",
  "tika-vin02t:991_0": "Hāse soke pasāde ca, kare āmeḍitaṃ budho”ti. –",
  "tika-vin02t:992_0": "Imināva lakkhaṇena idha pasādavasena pasaṃsāvasena cāyaṃ dvikkhattuṃ vuttoti veditabbo.",
  "tika-vin02t:992_1": "Seyyathāpītiādinā catūhi upamāhi bhagavato desanaṃ thometi.",
  "tika-vin02t:992_2": "Tattha nikkujjitanti adhomukhaṭhapitaṃ,",
  "tika-vin02t:992_3": "heṭṭhāmukhajātaṃ vā.",
  "tika-vin02t:992_4": "Ukkujjeyyāti uparimukhaṃ kareyya.",
  "tika-vin02t:992_5": "Paṭicchannanti tiṇapaṇṇādichāditaṃ.",
  "tika-vin02t:992_6": "Vivareyyāti ugghāṭeyya.",
  "tika-vin02t:992_7": "Mūḷhassāti disāmūḷhassa.",
  "tika-vin02t:992_8": "Maggaṃ ācikkheyyāti hatthe gahetvā “esa maggo”ti vadeyya.",
  "tika-vin02t:992_9": "Andhakāreti kāḷapakkhacātuddasī aḍḍharatti ghanavanasaṇḍameghapaṭalehi caturaṅgatame.",
  "tika-vin02t:993_0": "Evaṃ desanaṃ thometvā imāya desanāya ratanattaye pasannacitto pasannākāraṃ karonto “esāha”ntiādimāha.",
  "tika-vin02t:993_1": "Tattha esāhanti eso ahaṃ.",
  "tika-vin02t:993_2": "Upāsakaṃ maṃ bhagavā dhāretūti maṃ bhagavā “upāsako aya”nti evaṃ dhāretu,",
  "tika-vin02t:993_3": "jānātūti attho.",
  "tika-vin02t:993_4": "Ajjataggeti etthāyaṃ agga-",
  "tika-vin02t:993_5": "saddo ādiatthe,",
  "tika-vin02t:993_6": "tasmā ajjataggeti ajjataṃ ādiṃ katvāti evamattho veditabbo.",
  "tika-vin02t:993_7": "Ajjatanti ajjabhāvaṃ.",
  "tika-vin02t:993_8": "“Ajjadagge”ti vā pāṭho, da-",
  "tika-vin02t:993_9": "kāro padasandhikaro,",
  "tika-vin02t:993_10": "ajja aggaṃ katvāti attho.",
  "tika-vin02t:993_11": "Pāṇupetanti pāṇehi upetaṃ.",
  "tika-vin02t:993_12": "Yāva me jīvitaṃ pavattati,",
  "tika-vin02t:993_13": "tāva upetaṃ,",
  "tika-vin02t:993_14": "anaññasatthukaṃ tīhi saraṇagamanehi saraṇaṃ gataṃ upāsakaṃ kappiyakārakaṃ maṃ bhagavā dhāretu jānātu.",
  "tika-vin02t:993_15": "Ahañhi sacepi me tikhiṇena asinā sīsaṃ chindeyya,",
  "tika-vin02t:993_16": "neva buddhaṃ “na buddho”ti vā,",
  "tika-vin02t:993_17": "dhammaṃ “na dhammo”ti vā,",
  "tika-vin02t:993_18": "saṅghaṃ “na saṅgho”ti vā vadeyyanti evaṃ attasanniyyātanena saraṇaṃ agamāsi.",
  "tika-vin02t:993_19": "Evaṃ “abhikkanta”ntiādīnaṃ anuttānapadattho veditabbo,",
  "tika-vin02t:993_20": "vitthāro pana heṭṭhā verañjakaṇḍavaṇṇanāyaṃ āgatoyevāti idha na dassito.",
  "tika-vin02t:994_0": "28.",
  "tika-vin02t:994_1": "Bhūmiṃ paccavekkhantassāti attanā diṭṭhamatthaṃ paccavekkhantassa.",
  "tika-vin02t:994_2": "Iddhābhisaṅkhāraṃ paṭippassambhesīti yathā taṃ seṭṭhi gahapati tattha nisinnova yasaṃ kulaputtaṃ passati,",
  "tika-vin02t:994_3": "tathā adhiṭṭhāsīti attho.",
  "tika-vin02t:994_4": "Adhivāsetūti sampaṭicchatu.",
  "tika-vin02t:994_5": "Ajjatanāyāti yaṃ me tumhesu sakkāraṃ karoto ajja bhavissati puññañca pītipāmojjañca,",
  "tika-vin02t:994_6": "tadatthāya.",
  "tika-vin02t:994_7": "Adhivāsesi bhagavā tuṇhībhāvenāti bhagavā kāyaṅgaṃ vā vācaṅgaṃ vā acopetvā abbhantareyeva khantiṃ karonto tuṇhībhāvena adhivāsesi,",
  "tika-vin02t:994_8": "seṭṭhissa anuggahatthaṃ manasāva sampaṭicchīti vuttaṃ hoti.",
  "tika-vin02t:994_9": "“Ehi bhikkhū”ti bhagavā avocāti tassa kira iddhimayapattacīvarassa upanissayaṃ olokento anekāsu jātīsu",
  "tika-vin02t:994_10": "cīvarādiaṭṭhaparikkhāradānaṃ disvā “ehi bhikkhū”ti avoca.",
  "tika-vin02t:994_11": "So tāvadeva bhaṇḍu kāsāvavasano aṭṭhahi bhikkhuparikkhārehi sarīre paṭimukkeheva vassasaṭṭhikatthero viya bhagavantaṃ namassamānova nisīdi.",
  "tika-vin02t:994_12": "Yo hi cīvarādike aṭṭha parikkhāre pattacīvarameva vā sotāpannādiariyassa puthujjanasseva vā sīlasampannassa",
  "tika-vin02t:994_13": "datvā “idaṃ parikkhāradānaṃ anāgate ehibhikkhubhāvāya paccayo hotū”ti patthanaṃ paṭṭhapeti,",
  "tika-vin02t:994_14": "tassa taṃ sati adhikārasampattiyaṃ buddhānaṃ sammukhībhāve iddhimayaparikkhāralābhāya saṃvattatīti veditabbaṃ.",
  "tika-vin02t:995_0": "29.",
  "tika-vin02t:995_1": "Paṇītenāti uttamena.",
  "tika-vin02t:995_2": "Sahatthāti sahatthena.",
  "tika-vin02t:995_3": "Santappetvāti suṭṭhu tappetvā,",
  "tika-vin02t:995_4": "paripuṇṇaṃ suhitaṃ yāvadatthaṃ katvā.",
  "tika-vin02t:995_5": "Sampavāretvāti suṭṭhu pavāretvā,",
  "tika-vin02t:995_6": "alaṃ alanti hatthasaññāya paṭikkhipāpetvā.",
  "tika-vin02t:995_7": "Bhuttāvinti bhuttavantaṃ.",
  "tika-vin02t:995_8": "Onītapattapāṇinti pattato onītapāṇiṃ,",
  "tika-vin02t:995_9": "apanītahatthanti vuttaṃ hoti.",
  "tika-vin02t:995_10": "“Onittapattapāṇi”ntipi pāṭho,",
  "tika-vin02t:995_11": "tassattho –",
  "tika-vin02t:995_12": "onittaṃ nānābhūtaṃ vinābhūtaṃ pattaṃ pāṇito assāti onittapattapāṇi,",
  "tika-vin02t:995_13": "taṃ onittapattapāṇiṃ,",
  "tika-vin02t:995_14": "hatthe ca pattañca dhovitvā ekamantaṃ pattaṃ nikkhipitvā nisinnanti attho.",
  "tika-vin02t:995_15": "Ekamantaṃ nisīdiṃsūti bhagavantaṃ evaṃbhūtaṃ ñatvā ekasmiṃ okāse nisīdiṃsūti attho.",
  "tika-vin02t:995_16": "Dhammiyā kathāyātiādīsu taṅkhaṇānurūpāya dhammiyā kathāya diṭṭhadhammikasamparāyikaatthaṃ sandassetvā",
  "tika-vin02t:995_17": "kusale ca dhamme samādapetvā tattha ca naṃ samuttejetvā saussāhaṃ katvā tāya ca saussāhatāya aññehi ca",
  "tika-vin02t:995_18": "vijjamānaguṇehi sampahaṃsetvā dhammaratanavassaṃ vassitvā uṭṭhāyāsanā pakkāmi.",
  "tika-vin02t:996_0": "Yasassa pabbajjākathāvaṇṇanā niṭṭhitā.",
  "tika-vin02t:997_0": "Catugihisahāyapabbajjākathāvaṇṇanā",
  "tika-vin02t:998_0": "30.",
  "tika-vin02t:998_1": "Idāni tassa sahāyānaṃ pabbajjaṃ dassento “assosuṃ kho”tiādimāha.",
  "tika-vin02t:998_2": "Tatrāyaṃ anuttānapadavaṇṇanā –",
  "tika-vin02t:998_3": "seṭṭhino ca anuseṭṭhino ca yesaṃ kulānaṃ tāni seṭṭhānuseṭṭhīni kulāni,",
  "tika-vin02t:998_4": "tesaṃ seṭṭhānuseṭṭhīnaṃ kulānaṃ,",
  "tika-vin02t:998_5": "paveṇivasena āgatehi seṭṭhīhi ca anuseṭṭhīhi ca samannāgatānaṃ kulānanti attho.",
  "tika-vin02t:998_6": "Vimalotiādīni tesaṃ puttānaṃ nāmāni.",
  "tika-vin02t:998_7": "Kesamassuṃ ohāretvāti kesañca massuñca oropetvā.",
  "tika-vin02t:998_8": "Kāsāyāni vatthānīti kasāyarasapītāni brahmacariyaṃ carantānaṃ anucchavikāni vatthāni.",
  "tika-vin02t:998_9": "Orakoti ūnako lāmako.",
  "tika-vin02t:998_10": "Sesamettha vuttanayameva.",
  "tika-vin02t:999_0": "Catugihisahāyapabbajjākathāvaṇṇanā niṭṭhitā.",
  "tika-vin02t:1000_0": "Paññāsagihisahāyapabbajjākathāvaṇṇanā",
  "tika-vin02t:1001_0": "31.",
  "tika-vin02t:1001_1": "Paññāsamattānaṃ gihisahāyānaṃ pabbajjāyapi yaṃ vattabbaṃ,",
  "tika-vin02t:1001_2": "taṃ vuttameva.",
  "tika-vin02t:1001_3": "Imesaṃ pana sabbesaṃ pubbayogo vattabboti taṃ dassetuṃ “yasaādīnaṃ kulaputtānaṃ ayaṃ pubbayogo”tiādimāha.",
  "tika-vin02t:1001_4": "Tattha vaggabandhanenāti gaṇabandhanena,",
  "tika-vin02t:1001_5": "ekībhūtāti vuttaṃ hoti.",
  "tika-vin02t:1001_6": "Anāthasarīrānīti anāthāni matakaḷevarāni.",
  "tika-vin02t:1001_7": "Paṭijaggantāti bahi nīharitvā jhāpentā.",
  "tika-vin02t:1002_0": "Paññāsagihisahāyapabbajjākathāvaṇṇanā niṭṭhitā.",
  "tika-vin02t:1003_0": "Mārakathāvaṇṇanā",
  "tika-vin02t:1004_0": "32.",
  "tika-vin02t:1004_1": "Idāni saraṇagamanūpasampadaṃ dassetuṃ “atha kho bhagavā”tiādi āraddhaṃ.",
  "tika-vin02t:1004_2": "Tatrāyaṃ anupubbapadavaṇṇanā –",
  "tika-vin02t:1004_3": "muttāhanti mutto ahaṃ.",
  "tika-vin02t:1004_4": "Cārikanti anupubbagamanacārikaṃ,",
  "tika-vin02t:1004_5": "gāmanigamarājadhānīsu anukkamena gamanasaṅkhātaṃ cārikanti attho.",
  "tika-vin02t:1004_6": "Carathāti divasaṃ yojanaparamaṃ gacchantā caratha.",
  "tika-vin02t:1004_7": "Mā ekena dve agamitthāti ekena maggena dvīsu gatesu ekasmiṃ dhammaṃ desente ekena tuṇhībhūtena ṭhātabbaṃ hoti,",
  "tika-vin02t:1004_8": "tasmā evamāha.",
  "tika-vin02t:1004_9": "Ādikalyāṇanti ādimhi kalyāṇaṃ sundaraṃ bhaddakaṃ,",
  "tika-vin02t:1004_10": "tathā majjhapariyosānesu.",
  "tika-vin02t:1004_11": "Ādimajjhapariyosānañca nāmetaṃ sāsanassa ca desanāya ca vasena dubbidhaṃ.",
  "tika-vin02t:1004_12": "Tattha sāsanassa sīlaṃ ādi,",
  "tika-vin02t:1004_13": "samathavipassanāmaggā majjhaṃ,",
  "tika-vin02t:1004_14": "phalanibbānāni pariyosānaṃ.",
  "tika-vin02t:1004_15": "Sīlasamādhayo vā ādi,",
  "tika-vin02t:1004_16": "vipassanāmaggā majjhaṃ,",
  "tika-vin02t:1004_17": "phalanibbānāni pariyosānaṃ.",
  "tika-vin02t:1004_18": "Sīlasamādhivipassanā vā ādi,",
  "tika-vin02t:1004_19": "maggo majjhaṃ,",
  "tika-vin02t:1004_20": "phalanibbānāni pariyosānaṃ.",
  "tika-vin02t:1004_21": "Desanāya pana catuppadikagāthāya tāva paṭhamapādo ādi,",
  "tika-vin02t:1004_22": "dutiyatatiyā majjhaṃ,",
  "tika-vin02t:1004_23": "catuttho pariyosānaṃ.",
  "tika-vin02t:1004_24": "Pañcapadachappadānaṃ paṭhamapādo ādi,",
  "tika-vin02t:1004_25": "avasānapādo pariyosānaṃ,",
  "tika-vin02t:1004_26": "sesā majjhaṃ.",
  "tika-vin02t:1004_27": "Ekānusandhikassa suttassa nidānaṃ ādi,",
  "tika-vin02t:1004_28": "idamavocāti pariyosānaṃ,",
  "tika-vin02t:1004_29": "sesaṃ majjhaṃ.",
  "tika-vin02t:1004_30": "Anekānusandhikassa suttassa majjhe bahukampi anusandhi majjhameva,",
  "tika-vin02t:1004_31": "nidānaṃ ādi,",
  "tika-vin02t:1004_32": "idamavocāti pariyosānaṃ.",
  "tika-vin02t:1004_33": "Sātthanti sātthakaṃ katvā desetha.",
  "tika-vin02t:1004_34": "Sabyañjananti byañjanehi ceva padehi ca paripūraṃ katvā desetha.",
  "tika-vin02t:1004_35": "Kevalaparipuṇṇanti sakalaparipuṇṇaṃ.",
  "tika-vin02t:1004_36": "Parisuddhanti nirupakkilesaṃ.",
  "tika-vin02t:1004_37": "Brahmacariyanti sikkhattayasaṅgahaṃ sāsanabrahmacariyaṃ.",
  "tika-vin02t:1004_38": "Pakāsethāti āvi karotha.",
  "tika-vin02t:1005_0": "Apparajakkhajātikāti paññācakkhumhi appakilesarajasabhāvā,",
  "tika-vin02t:1005_1": "dukūlasāṇiyā paṭicchannā viya catuppadikagāthāpariyosāne arahattaṃ pattuṃ samatthā sattā santīti attho.",
  "tika-vin02t:1005_2": "Parihāyantīti alābhaparihāniyā dhammato parihāyanti.",
  "tika-vin02t:1005_3": "Tenevāha “anadhigataṃ nādhigacchantā visesādhigamato parihāyantī”ti.",
  "tika-vin02t:1005_4": "Senānigamoti senāya nigamo.",
  "tika-vin02t:1005_5": "Paṭhamakappikānaṃ kira tasmiṃ ṭhāne senāniveso ahosi,",
  "tika-vin02t:1005_6": "tasmā so padeso “senānigamo”ti vuccati.",
  "tika-vin02t:1005_7": "“Senānigāmo”tipi pāṭho,",
  "tika-vin02t:1005_8": "senāni nāma sujātāya pitā,",
  "tika-vin02t:1005_9": "tassa gāmoti attho.",
  "tika-vin02t:1005_10": "Tenupasaṅkamissāmīti nāhaṃ tumhe uyyojetvā pariveṇādīni kāretvā upaṭṭhākādīhi paricariyamāno viharissāmi,",
  "tika-vin02t:1005_11": "tiṇṇaṃ pana jaṭilānaṃ aḍḍhuḍḍhāni pāṭihāriyasahassāni dassetvā dhammameva desetuṃ upasaṅkamissāmi.",
  "tika-vin02t:1006_0": "33.",
  "tika-vin02t:1006_1": "Māro pāpimāti attano visayaṃ atikkamituṃ paṭipanne satte māretīti māro,",
  "tika-vin02t:1006_2": "pare pāpe niyojeti,",
  "tika-vin02t:1006_3": "sayaṃ vā pāpe niyuttoti pāpimā.",
  "tika-vin02t:1006_4": "Aññānipissa kaṇho adhipati vasavattī antako namuci pamattabandhūtiādīni bahūni nāmāni,",
  "tika-vin02t:1006_5": "idha pana nāmadvayameva gahitaṃ.",
  "tika-vin02t:1006_6": "Upasaṅkamīti “ayaṃ samaṇo gotamo mahāyuddhaṃ vicārento viya ‘mā ekena dve agamittha,",
  "tika-vin02t:1006_7": "dhammaṃ desethā’ti saṭṭhi jane uyyojeti,",
  "tika-vin02t:1006_8": "imasmiṃ pana ekasmimpi dhammaṃ desente mayhaṃ cittassa sātaṃ natthi,",
  "tika-vin02t:1006_9": "evaṃ bahūsu desentesu kuto bhavissati,",
  "tika-vin02t:1006_10": "paṭibāhāmi na”nti cintetvā upasaṅkami.",
  "tika-vin02t:1007_0": "Sabbapāsehīti sabbehi kilesapāsehi.",
  "tika-vin02t:1007_1": "Ye dibbā ye ca mānusāti ye dibbakāmaguṇasaṅkhātā mānusakakāmaguṇasaṅkhātā ca kilesapāsā nāma atthi,",
  "tika-vin02t:1007_2": "sabbehi tehi tvaṃ baddhoti vadati.",
  "tika-vin02t:1007_3": "Mahābandhanabaddhoti mahatā kilesabandhanena baddho,",
  "tika-vin02t:1007_4": "mahati vā bandhane baddho,",
  "tika-vin02t:1007_5": "kilesabandhanassa ṭhānabhūte bhavacārake baddhoti attho.",
  "tika-vin02t:1007_6": "Na me samaṇa mokkhasīti samaṇa tvaṃ mama visayato na muccissasi.",
  "tika-vin02t:1007_7": "“Na me samaṇa mokkhasī”ti ca idaṃ māro “muttāhaṃ,",
  "tika-vin02t:1007_8": "bhikkhave,",
  "tika-vin02t:1007_9": "sabbapāsehī”ti bhagavato vacanaṃ asaddahanto vadati,",
  "tika-vin02t:1007_10": "saddahantopi vā “evamayaṃ paresaṃ sattānaṃ mokkhāya ussāhaṃ na kareyyā”ti santajjento kohaññe ṭhatvā vadati.",
  "tika-vin02t:1008_0": "Nihatoti tvaṃ mayā nihato,",
  "tika-vin02t:1008_1": "nibbisevanabhāvaṃ gamito parājitoti attho.",
  "tika-vin02t:1008_2": "Antalikkhe carante pañcābhiññepi bandhatīti antalikkhacaro.",
  "tika-vin02t:1008_3": "Rāgapāso hi antalikkhacaresupi kiccasādhanato “antalikkhacaro”ti vuccati,",
  "tika-vin02t:1008_4": "teneva naṃ māropi antalikkhacaroti maññati.",
  "tika-vin02t:1008_5": "Manasi jātoti mānaso,",
  "tika-vin02t:1008_6": "manasampayuttoti attho.",
  "tika-vin02t:1008_7": "Sesamettha uttānatthameva.",
  "tika-vin02t:1009_0": "Mārakathāvaṇṇanā niṭṭhitā.",
  "tika-vin02t:1010_0": "Pabbajjūpasampadākathāvaṇṇanā",
  "tika-vin02t:1011_0": "34.",
  "tika-vin02t:1011_1": "“Anujānāmi bhikkhave”tiādikāya pana pāḷiyā yo pabbajjūpasampadāvinicchayo vattabbo,",
  "tika-vin02t:1011_2": "taṃ vitthārato dassetuṃ “pabbajjāpekkhaṃ kulaputtaṃ pabbājentenā”tiādimāha.",
  "tika-vin02t:1011_3": "Tattha ye puggalā paṭikkhittāti sambandho.",
  "tika-vin02t:1011_4": "Sayaṃ pabbājetabboti kesacchedanādīni sayaṃ karontena pabbājetabbo.",
  "tika-vin02t:1011_5": "Kesacchedanaṃ kāsāyacchādanaṃ saraṇadānanti hi imāni tīṇi karonto “pabbājetī”ti vuccati.",
  "tika-vin02t:1011_6": "Etesu ekaṃ dve vāpi karonto tathā voharīyatiyeva,",
  "tika-vin02t:1011_7": "tasmā etaṃ pabbājehīti kesacchedanaṃ kāsāyacchādanañca sandhāya vuttaṃ.",
  "tika-vin02t:1011_8": "Upajjhāyaṃ uddissa pabbājetīti etthāpi eseva nayo.",
  "tika-vin02t:1011_9": "Khaṇḍasīmaṃ netvāti bhaṇḍukammārocanapariharaṇatthaṃ vuttaṃ.",
  "tika-vin02t:1011_10": "Tena sabhikkhuke vihāre aññampi “etassa kese chindā”ti vattuṃ na vaṭṭati.",
  "tika-vin02t:1011_11": "Pabbājetvāti kesacchedanaṃ sandhāya vadati.",
  "tika-vin02t:1011_12": "Bhikkhuto añño pabbājetuṃ na labhatīti saraṇadānaṃ sandhāya vuttaṃ.",
  "tika-vin02t:1011_13": "Tenevāha “sāmaṇero panā”tiādi.",
  "tika-vin02t:1011_14": "Bhabbarūpoti bhabbasabhāvo.",
  "tika-vin02t:1011_15": "Tamevatthaṃ pariyāyantarena vibhāveti “sahetuko”ti.",
  "tika-vin02t:1011_16": "Ñātoti pākaṭo.",
  "tika-vin02t:1011_17": "Yasassīti parivārasampattiyā samannāgato.",
  "tika-vin02t:1012_0": "Vaṇṇasaṇṭhānagandhāsayokāsavasena asucijegucchapaṭikūlabhāvaṃ pākaṭaṃ karontenāti sambandho.",
  "tika-vin02t:1012_1": "Tattha kesā nāmete vaṇṇatopi paṭikūlā,",
  "tika-vin02t:1012_2": "saṇṭhānatopi gandhatopi āsayatopi okāsatopi paṭikūlā.",
  "tika-vin02t:1012_3": "Manuññepi hi yāgupatte vā bhattapatte vā kesavaṇṇaṃ kiñci disvā “kesamissakamidaṃ,",
  "tika-vin02t:1012_4": "haratha na”nti jigucchanti,",
  "tika-vin02t:1012_5": "evaṃ kesā vaṇṇato paṭikūlā.",
  "tika-vin02t:1012_6": "Rattiṃ bhuñjantāpi kesasaṇṭhānaṃ akkavākaṃ vā makacivākaṃ vā chupitvā tatheva jigucchanti,",
  "tika-vin02t:1012_7": "evaṃ saṇṭhānato paṭikūlā.",
  "tika-vin02t:1012_8": "Telamakkhanapupphadhūmādisaṅkhāravirahitānañca kesānaṃ gandho paramajeguccho hoti,",
  "tika-vin02t:1012_9": "tato jegucchataro aggimhi pakkhittānaṃ.",
  "tika-vin02t:1012_10": "Kesā hi vaṇṇasaṇṭhānato appaṭikūlāpi siyuṃ,",
  "tika-vin02t:1012_11": "gandhena pana paṭikūlāyeva.",
  "tika-vin02t:1012_12": "Yathā hi daharassa kumārakassa vaccaṃ vaṇṇato haliddivaṇṇaṃ,",
  "tika-vin02t:1012_13": "saṇṭhānatopi haliddipiṇḍisaṇṭhānaṃ.",
  "tika-vin02t:1012_14": "Saṅkāraṭṭhāne chaḍḍitañca uddhumātakakāḷasunakhasarīraṃ vaṇṇato tālapakkavaṇṇaṃ,",
  "tika-vin02t:1012_15": "saṇṭhānato vaṭṭetvā vissaṭṭhamudiṅgasaṇṭhānaṃ,",
  "tika-vin02t:1012_16": "dāṭhāpissa sumanamakuḷasadisā,",
  "tika-vin02t:1012_17": "taṃ ubhayampi vaṇṇasaṇṭhānato siyā appaṭikūlaṃ,",
  "tika-vin02t:1012_18": "gandhena pana paṭikūlameva,",
  "tika-vin02t:1012_19": "evaṃ kesāpi siyuṃ vaṇṇasaṇṭhānato appaṭikūlā,",
  "tika-vin02t:1012_20": "gandhena pana paṭikūlāyevāti.",
  "tika-vin02t:1012_21": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni honti aparibhogāni,",
  "tika-vin02t:1012_22": "evaṃ kesāpi pubbalohitamuttakarīsapittasemhādinissandena jātattā paramajegucchāti evaṃ āsayato paṭikūlā.",
  "tika-vin02t:1012_23": "Ime ca kesā nāma gūtharāsimhi uṭṭhitakaṇṇakaṃ viya ekatiṃsakoṭṭhāsarāsimhi jātā,",
  "tika-vin02t:1012_24": "te susānasaṅkāraṭṭhānādīsu jātasākaṃ viya parikhādīsu jātakamalakuvalayādipupphaṃ viya ca asuciṭṭhāne",
  "tika-vin02t:1012_25": "jātattā paramajegucchāti evaṃ okāsato paṭikūlātiādinā nayena tacapañcakassa vaṇṇādivasena paṭikūlabhāvaṃ",
  "tika-vin02t:1012_26": "pakāsentenāti attho.",
  "tika-vin02t:1013_0": "Nijjīvanissattabhāvaṃ vā pākaṭaṃ karontenāti ime kesā nāma sīsakaṭāhapaliveṭhanacamme jātā.",
  "tika-vin02t:1013_1": "Tattha yathā vammikamatthake jātesu kunthatiṇesu na vammikamatthako jānāti “mayi kunthatiṇāni jātānī”ti,",
  "tika-vin02t:1013_2": "nāpi kunthatiṇāni jānanti “mayaṃ vammikamatthake jātānī”ti,",
  "tika-vin02t:1013_3": "evameva na sīsakaṭāhapaliveṭhanacammaṃ jānāti “mayi kesā jātā”ti,",
  "tika-vin02t:1013_4": "nāpi kesā jānanti “mayaṃ sīsakaṭāhapaliveṭhanacamme jātā”ti.",
  "tika-vin02t:1013_5": "Aññamaññaṃ ābhogapaccavekkhaṇarahitā ete dhammā.",
  "tika-vin02t:1013_6": "Iti kesā nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūtiādinā nayena nijjīvanissattabhāvaṃ pakāsentena.",
  "tika-vin02t:1013_7": "Pubbeti purimabuddhānaṃ santike.",
  "tika-vin02t:1013_8": "Madditasaṅkhāroti nāmarūpavavatthānena ceva paccayapariggahavasena ca ñāṇena parimadditasaṅkhāro.",
  "tika-vin02t:1013_9": "Bhāvitabhāvanoti kalāpasammasanādinā sabbaso kusalabhāvanāya pūraṇena bhāvitabhāvano.",
  "tika-vin02t:1014_0": "Adinnaṃ na vaṭṭatīti ettha pabbajjā na ruhatīti vadanti.",
  "tika-vin02t:1014_1": "Anuññātaupasampadāti ñatticatutthakammena anuññātaupasampadā.",
  "tika-vin02t:1014_2": "Ṭhānakaraṇasampadanti ettha urādīni ṭhānāni,",
  "tika-vin02t:1014_3": "saṃvutādīni karaṇānīti veditabbāni.",
  "tika-vin02t:1014_4": "Anunāsikantaṃ katvā dānakāle antarā vicchedaṃ akatvā dātabbānīti dassetuṃ “ekasambandhānī”ti vuttaṃ.",
  "tika-vin02t:1014_5": "Vicchinditvāti ma-",
  "tika-vin02t:1014_6": "kārantaṃ katvā dānasamaye vicchedaṃ katvā.",
  "tika-vin02t:1014_7": "Sabbamassa kappiyākappiyaṃ ācikkhitabbanti dasasikkhāpadavinimuttaṃ parāmāsāparāmāsādibhedaṃ kappiyākappiyaṃ ācikkhitabbaṃ.",
  "tika-vin02t:1014_8": "Ābhisamācārikesu vinetabboti iminā sekhiyaupajjhāyavattādiābhisamācārikasīlamanena pūretabbaṃ,",
  "tika-vin02t:1014_9": "tattha ca kattabbassa akaraṇe akattabbassa ca karaṇe daṇḍakammāraho hotīti dīpeti.",
  "tika-vin02t:1015_0": "Pabbajjūpasampadākathāvaṇṇanā niṭṭhitā.",
  "tika-vin02t:1016_0": "Dutiyamārakathāvaṇṇanā",
  "tika-vin02t:1017_0": "35.",
  "tika-vin02t:1017_1": "Atha kho bhagavā vassaṃvuṭṭhotiādikāya pana pāḷiyā ayaṃ apubbapadavaṇṇanā.",
  "tika-vin02t:1017_2": "Yonisomanasikārāti upāyamanasikārena,",
  "tika-vin02t:1017_3": "aniccādīsu aniccādito manasikaraṇenāti attho.",
  "tika-vin02t:1017_4": "Yoniso sammappadhānāti upāyavīriyena,",
  "tika-vin02t:1017_5": "anuppannākusalānuppādanādividhinā pavattavīriyenāti attho.",
  "tika-vin02t:1017_6": "Vimuttīti ukkaṭṭhaniddesena arahattaphalavimutti vuttā.",
  "tika-vin02t:1017_7": "Ajjhabhāsīti “ayaṃ attanā vīriyaṃ katvā arahattaṃ patvāpi na tussati,",
  "tika-vin02t:1017_8": "idāni aññesampi ‘pāpuṇāthā’ti ussāhaṃ karoti,",
  "tika-vin02t:1017_9": "paṭibāhessāmi na”nti cintetvā abhāsi.",
  "tika-vin02t:1017_10": "Mārapāsenāti kilesapāsena.",
  "tika-vin02t:1017_11": "Sesamettha vuttanayameva.",
  "tika-vin02t:1018_0": "Dutiyamārakathāvaṇṇanā niṭṭhitā.",
  "tika-vin02t:1019_0": "Bhaddavaggiyakathāvaṇṇanā",
  "tika-vin02t:1020_0": "36.",
  "tika-vin02t:1020_1": "Tiṃsabhaddavaggiyavatthumhi yathābhirantaṃ viharitvāti yathāajjhāsayaṃ viharitvā.",
  "tika-vin02t:1020_2": "Buddhānañhi ekasmiṃ ṭhāne vasantānaṃ chāyūdakādīnaṃ vipattiṃ vā aphāsukasenāsanaṃ vā manussānaṃ assaddhādibhāvaṃ vā āgamma anabhirati nāma natthi,",
  "tika-vin02t:1020_3": "tesaṃ sampattiyā “idha phāsuṃ viharāmā”ti abhiramitvā ciravihāropi natthi.",
  "tika-vin02t:1020_4": "Yattha pana tathāgate viharante sattā saraṇesu vā tīsu patiṭṭhahanti,",
  "tika-vin02t:1020_5": "sīlāni vā samādiyanti,",
  "tika-vin02t:1020_6": "pabbajanti vā,",
  "tika-vin02t:1020_7": "sotāpattimaggādīnaṃ vā paresaṃ upanissayo hoti,",
  "tika-vin02t:1020_8": "tattha buddhā satte tāsu sampattīsu patiṭṭhāpanaajjhāsayena vasanti,",
  "tika-vin02t:1020_9": "tāsaṃ abhāve pakkamanti.",
  "tika-vin02t:1020_10": "Tena vuttaṃ “yathāajjhāsayaṃ viharitvā”ti.",
  "tika-vin02t:1020_11": "Ajjhogāhetvāti pavisitvā.",
  "tika-vin02t:1020_12": "Tiṃsamattāti tiṃsapamāṇā.",
  "tika-vin02t:1020_13": "Sesamettha vuttanayameva.",
  "tika-vin02t:1021_0": "Bhaddavaggiyakathāvaṇṇanā niṭṭhitā.",
  "tika-vin02t:1022_0": "Uruvelapāṭihāriyakathāvaṇṇanā",
  "tika-vin02t:1023_0": "37- 38.",
  "tika-vin02t:1023_1": "Uruvelakassapavatthumhi jaṭiloti jaṭādharo.",
  "tika-vin02t:1023_2": "Jaṭā assa atthīti hi jaṭilo.",
  "tika-vin02t:1023_3": "Netīti nāyako,",
  "tika-vin02t:1023_4": "sāmaṃ vineti attano laddhiṃ sikkhāpetīti vināyako.",
  "tika-vin02t:1023_5": "Sace te kassapa agarūti kassapa sace tuyhaṃ bhāriyaṃ aphāsukaṃ kiñci natthi.",
  "tika-vin02t:1023_6": "Agyāgāreti aggisālāyaṃ.",
  "tika-vin02t:1023_7": "Ubhinnaṃ sajotibhūtānanti ubhosu sajotibhūtesu pajjalitesu.",
  "tika-vin02t:1023_8": "Yatra hi nāmāti yo nāma.",
  "tika-vin02t:1024_0": "39.",
  "tika-vin02t:1024_1": "Ajjaṇhoti ajja ekadivasaṃ.",
  "tika-vin02t:1024_2": "Aggisālamhīti agyāgāre.",
  "tika-vin02t:1024_3": "Sumanamanasoti sundaracittasaṅkhātamano.",
  "tika-vin02t:1024_4": "Tejodhātūsu kusaloti tejokasiṇasamāpattīsu kusalo.",
  "tika-vin02t:1024_5": "Udicchareti ullokesuṃ,",
  "tika-vin02t:1024_6": "parivāresunti vā attho.",
  "tika-vin02t:1024_7": "Pattamhi odahitvāti patte pakkhipitvā.",
  "tika-vin02t:1024_8": "Dhuvabhattenāti niccabhattena.",
  "tika-vin02t:1025_0": "40.",
  "tika-vin02t:1025_1": "Abhikkantāya rattiyāti ettha abhikkanta-",
  "tika-vin02t:1025_2": "saddo khaye vattati,",
  "tika-vin02t:1025_3": "tena parikkhīṇāyarattiyāti attho.",
  "tika-vin02t:1025_4": "Ete hi cattāro mahārājāno majjhimayāmasamanantare āgatā.",
  "tika-vin02t:1025_5": "Niyāmo kiresa devatānaṃ,",
  "tika-vin02t:1025_6": "yadidaṃ buddhānaṃ vā buddhasāvakānaṃ vā upaṭṭhānaṃ āgacchantā majjhimayāmasamanantare āgacchanti.",
  "tika-vin02t:1025_7": "Abhikkantavaṇṇāti abhirūpachavivaṇṇā,",
  "tika-vin02t:1025_8": "iṭṭhavaṇṇā manāpavaṇṇāti vuttaṃ hoti.",
  "tika-vin02t:1025_9": "Devatā hi manussalokaṃ āgacchamānā pakativaṇṇaṃ pakatiiddhiṃ jahitvā oḷārikaṃ attabhāvaṃ katvā atirekavaṇṇavatthālaṅkārakāyādīhi",
  "tika-vin02t:1025_10": "obhāsaṃ muñcamānādivasena ca dibbaṃ iddhānubhāvañca nimminitvā naṭasamajjādīni gacchantā manussā viya",
  "tika-vin02t:1025_11": "abhisaṅkhatena kāyena āgacchanti.",
  "tika-vin02t:1025_12": "Tattha kāmāvacarā anabhisaṅkhatenapi āgantuṃ sakkonti oḷārikarūpattā.",
  "tika-vin02t:1025_13": "Tathā hi te kabaḷīkārāhārabhakkhā,",
  "tika-vin02t:1025_14": "rūpāvacarā pana anabhisaṅkhatena kāyena āgantuṃ na sakkonti sukhumatararūpattā.",
  "tika-vin02t:1025_15": "Tesañhi atisukhumova attabhāvo,",
  "tika-vin02t:1025_16": "na tena iriyāpathakappanaṃ hoti.",
  "tika-vin02t:1025_17": "Tasmā brahmalokepi brahmāno yebhuyyena nimmitarūpeneva pavattanti.",
  "tika-vin02t:1025_18": "Mūlapaṭisandhirūpañhi nesaṃ ativiya sukhumamahārūpaṃ,",
  "tika-vin02t:1025_19": "kevalaṃ taṃ cittuppādassa nissayādhiṭṭhānabhūtaṃ saṇṭhānavantaṃ hutvā tiṭṭhati.",
  "tika-vin02t:1026_0": "Kevalakappanti ettha kevala-",
  "tika-vin02t:1026_1": "saddassa anavasesattaṃ attho, kappa-",
  "tika-vin02t:1026_2": "saddassa samantabhāvo,",
  "tika-vin02t:1026_3": "tasmā kevalakappaṃ vanasaṇḍanti anavasesaṃ samantato vanasaṇḍanti attho.",
  "tika-vin02t:1026_4": "Anavasesaṃ pharituṃ samatthassapi hi obhāsassa kenaci kāraṇena ekadesapharaṇampi siyā,",
  "tika-vin02t:1026_5": "ayaṃ pana sabbaso pharatīti dassetuṃ samantattho kappa-",
  "tika-vin02t:1026_6": "saddo gahito.",
  "tika-vin02t:1026_7": "Atha vā īsaṃ asamatthaṃ kevalakappaṃ.",
  "tika-vin02t:1026_8": "Bhagavato pabhāya anobhāsitameva hi padesaṃ devatā attano pabhāya obhāsenti.",
  "tika-vin02t:1026_9": "Na hi bhagavato pabhā kāyaci pabhāya abhibhūyati,",
  "tika-vin02t:1026_10": "sūriyādīnampi pana pabhaṃ sā abhibhuyya tiṭṭhatīti.",
  "tika-vin02t:1026_11": "Obhāsetvāti vatthālaṅkārasarīrasamuṭṭhitāya ābhāya pharitvā,",
  "tika-vin02t:1026_12": "cando viya sūriyo viya ca ekobhāsaṃ ekapajjotaṃ karitvāti attho.",
  "tika-vin02t:1026_13": "Devatānañhi sarīrābhā dasadvādasayojanamattaṭṭhānaṃ tato bhiyyopi pharitvā tiṭṭhati,",
  "tika-vin02t:1026_14": "tathā vatthābharaṇādīsu samuṭṭhitā pabhā.",
  "tika-vin02t:1026_15": "Catuddisāti catūsu disāsu.",
  "tika-vin02t:1026_16": "Yatra hi nāmāti yaṃ nāma.",
  "tika-vin02t:1027_0": "43.",
  "tika-vin02t:1027_1": "Aṅgamagadhāti ubho aṅgamagadharaṭṭhavāsino.",
  "tika-vin02t:1027_2": "Iddhipāṭihāriyanti iddhibhūtaṃ pāṭihāriyaṃ,",
  "tika-vin02t:1027_3": "na ādesanānusāsanīpāṭihāriyanti attho.",
  "tika-vin02t:1027_4": "Tividhañhi pāṭihāriyaṃ iddhipāṭihāriyaṃ ādesanāpāṭihāriyaṃ anusāsanīpāṭihāriyanti.",
  "tika-vin02t:1027_5": "Tattha “idha bhikkhu ekopi hutvā bahudhā hoti,",
  "tika-vin02t:1027_6": "bahudhāpi hutvā eko hoti āvibhāvaṃ tirobhāva”ntiādinayappavattaṃ iddhividhameva iddhipāṭihāriyaṃ.",
  "tika-vin02t:1027_7": "“Idha bhikkhu parasattānaṃ parapuggalānaṃ cittampi ādisati,",
  "tika-vin02t:1027_8": "cetasikampi ādisati,",
  "tika-vin02t:1027_9": "vitakkitampi ādisati,",
  "tika-vin02t:1027_10": "vicāritampi ādisati ‘evampi te mano,",
  "tika-vin02t:1027_11": "itthampi te mano”’tiādinayappavattaṃ parassa cittaṃ ñatvā kathanaṃ ādesanāpāṭihāriyaṃ.",
  "tika-vin02t:1027_12": "“Idha bhikkhu evamanusāsati ‘evaṃ vitakketha,",
  "tika-vin02t:1027_13": "mā evaṃ vitakkayittha,",
  "tika-vin02t:1027_14": "evaṃ manasi karotha,",
  "tika-vin02t:1027_15": "mā evaṃ mānasā karittha,",
  "tika-vin02t:1027_16": "idaṃ pajahatha,",
  "tika-vin02t:1027_17": "idaṃ upasampajja viharathā”’ti evamādinayappavattā sāvakānaṃ buddhānañca sabbakālaṃ desetabbadhammadesanā anusāsanīpāṭihāriyaṃ.",
  "tika-vin02t:1028_0": "Tattha pāṭihāriyapadassa vacanatthaṃ paṭipakkhaharaṇato rāgādikilesāpanayanato pāṭihāriyanti vadanti.",
  "tika-vin02t:1028_1": "Bhagavato pana paṭipakkhā rāgādayo na santi ye haritabbā,",
  "tika-vin02t:1028_2": "puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṃ vattati,",
  "tika-vin02t:1028_3": "tasmā tattha pavattavohārena ca na sakkā idha pāṭihāriyanti vattuṃ.",
  "tika-vin02t:1028_4": "Sace pana mahākāruṇikassa bhagavato veneyyagatā ca kilesā paṭipakkhā,",
  "tika-vin02t:1028_5": "tesaṃ haraṇato pāṭihāriyanti vuttaṃ,",
  "tika-vin02t:1028_6": "evaṃ sati yuttametaṃ.",
  "tika-vin02t:1028_7": "Atha vā bhagavato ca sāsanassa ca paṭipakkhā titthiyā,",
  "tika-vin02t:1028_8": "tesaṃ haraṇato pāṭihāriyaṃ.",
  "tika-vin02t:1028_9": "Te hi diṭṭhiharaṇavasena diṭṭhippakāsane asamatthabhāvena ca iddhiādesanānusāsanīhi haritā apanītā hontīti.",
  "tika-vin02t:1028_10": "Paṭīti vā ayaṃ saddo pacchāti etassa atthaṃ bodheti “tasmiṃ paṭipaviṭṭhamhi,",
  "tika-vin02t:1028_11": "añño āgañchi brāhmaṇo”tiādīsu viya,",
  "tika-vin02t:1028_12": "tasmā samāhite citte vigatūpakkilesena katakiccena pacchā haritabbaṃ pavattetabbanti paṭihāriyaṃ,",
  "tika-vin02t:1028_13": "attano vā upakkilesesu catutthajjhānamaggehi haritesu pacchā haraṇaṃ paṭihāriyaṃ,",
  "tika-vin02t:1028_14": "iddhiādesanānusāsaniyo ca vigatūpakkilesena katakiccena sattahitatthaṃ puna pavattetabbā,",
  "tika-vin02t:1028_15": "haritesu ca attano upakkilesesu parasattānaṃ upakkilesaharaṇāni hontīti paṭihāriyāni bhavanti,",
  "tika-vin02t:1028_16": "paṭihāriyameva pāṭihāriyaṃ.",
  "tika-vin02t:1028_17": "Paṭihāriye vā iddhiādesanānusāsanīsamudāye bhavaṃ ekekaṃ pāṭihāriyanti vuccati.",
  "tika-vin02t:1028_18": "Paṭihāriyaṃ vā catutthajjhānaṃ maggo ca paṭipakkhaharaṇato,",
  "tika-vin02t:1028_19": "tattha jātaṃ nimittabhūte,",
  "tika-vin02t:1028_20": "tato vā āgatanti pāṭihāriyaṃ.",
  "tika-vin02t:1028_21": "Svātanāyāti sve dātabbassa atthāya.",
  "tika-vin02t:1029_0": "44.",
  "tika-vin02t:1029_1": "Paṃsukūlaṃ uppannaṃ hotīti pariyesamānassa paṭilābhavasena uppannaṃ hoti.",
  "tika-vin02t:1029_2": "Vicittapāṭihāriyadassanatthāva sā pariyesanā.",
  "tika-vin02t:1029_3": "Yasmā pāṇinā phuṭṭhamatte sā pokkharaṇī nimmitā ahosi,",
  "tika-vin02t:1029_4": "tasmā vuttaṃ “pāṇinā pokkharaṇiṃ khaṇitvā”ti.",
  "tika-vin02t:1030_0": "46- 49.",
  "tika-vin02t:1030_1": "Jaṭilāti tāpasā.",
  "tika-vin02t:1030_2": "Te hi jaṭādhāritāya idha “jaṭilā”ti vuttā.",
  "tika-vin02t:1030_3": "Antaraṭṭhakāsu himapātasamayeti hemantassa utuno abbhantarabhūte māghamāsassa avasāne catasso,",
  "tika-vin02t:1030_4": "phagguṇamāsassa ādimhi catassoti evaṃ ubhinnamantare aṭṭharattīsu himapatanakāle.",
  "tika-vin02t:1030_5": "Nerañjarāya ummujjantīti keci tasmiṃ titthasammate udake paṭhamaṃ nimuggasakalasarīrā tato ummujjantā vuṭṭhahanti uppilavanti.",
  "tika-vin02t:1030_6": "Nimujjantīti sasīsaṃ udake osīdanti.",
  "tika-vin02t:1030_7": "Ummujjananimujjanampi karontīti punappunaṃ ummujjananimujjanānipi karonti.",
  "tika-vin02t:1030_8": "Tattha hi keci “ekummujjaneneva pāpasuddhi hotī”ti evaṃdiṭṭhikā,",
  "tika-vin02t:1030_9": "te ummujjanameva katvā gacchanti.",
  "tika-vin02t:1030_10": "Ummujjanaṃ pana nimujjanamantarena natthīti avinābhāvato nimujjanampi te karontiyeva.",
  "tika-vin02t:1030_11": "Yepi “ekanimujjaneneva pāpasuddhi hotī”ti evaṃdiṭṭhikā,",
  "tika-vin02t:1030_12": "tepi ekavārameva nimujjitvā vuttanayeneva avinābhāvato ummujjanampi katvā pakkamanti.",
  "tika-vin02t:1030_13": "Apare “punappunaṃ ummujjananimujjanāni katvā nahāte pāpasuddhi hotī”ti evaṃdiṭṭhikā,",
  "tika-vin02t:1030_14": "te kālena kālaṃ ummujjananimujjanāni karonti.",
  "tika-vin02t:1030_15": "Te sabbepi sandhāya vuttaṃ “ummujjantipi nimujjantipi ummujjananimujjanampi karontī”ti.",
  "tika-vin02t:1030_16": "Ettha ca kiñcāpi nimujjanapubbakaṃ ummujjanaṃ,",
  "tika-vin02t:1030_17": "nimujjanameva pana karontā katipayā,",
  "tika-vin02t:1030_18": "ummujjanaṃ tadubhayañca karontā bahūti tesaṃ yebhuyyabhāvadassanatthaṃ ummujjanaṃ paṭhamaṃ vuttaṃ.",
  "tika-vin02t:1031_0": "50- 51.",
  "tika-vin02t:1031_1": "Udakavāhakoti udakogho.",
  "tika-vin02t:1031_2": "Reṇuhatāyāti rajogatāya,",
  "tika-vin02t:1031_3": "rajokiṇṇāyāti vuttaṃ hoti.",
  "tika-vin02t:1031_4": "Neva ca kho tvaṃ kassapa arahāti etena tadā kassapassa asekkhabhāvaṃ paṭikkhipati,",
  "tika-vin02t:1031_5": "nāpi arahattamaggasamāpannoti etena sekkhabhāvaṃ.",
  "tika-vin02t:1031_6": "Ubhayenapissa anariyabhāvameva dīpeti.",
  "tika-vin02t:1031_7": "Sāpi te paṭipadā natthi,",
  "tika-vin02t:1031_8": "yāya tvaṃ arahā vā assasi arahattamaggaṃ vā samāpannoti iminā panassa kalyāṇaputhujjanabhāvampi paṭikkhipati.",
  "tika-vin02t:1031_9": "Tattha paṭipadāti sīlavisuddhiādayo cha visuddhiyo.",
  "tika-vin02t:1031_10": "Paṭipajjati etāya ariyamaggoti paṭipadā.",
  "tika-vin02t:1031_11": "Assasīti bhaveyyāsi.",
  "tika-vin02t:1031_12": "Cirapaṭikāti cirakālato paṭṭhāya,",
  "tika-vin02t:1031_13": "nāgadamanato paṭṭhāyāti attho.",
  "tika-vin02t:1031_14": "Khārikājamissanti ettha khārīti araṇīkamaṇḍalusūciādayo tāpasaparikkhārā,",
  "tika-vin02t:1031_15": "taṃ haraṇakājaṃ khārikājaṃ.",
  "tika-vin02t:1031_16": "Aggihutamissanti dabbiādiaggipūjopakaraṇaṃ.",
  "tika-vin02t:1032_0": "52- 53.",
  "tika-vin02t:1032_1": "Upasaggoti upaddavo.",
  "tika-vin02t:1032_2": "Idāni aḍḍhuḍḍhāni pāṭihāriyasahassāni ekato gaṇetvā dassetuṃ “bhagavato adhiṭṭhānena pañca kaṭṭhasatāni na phāliyiṃsū”tiādi āraddhaṃ.",
  "tika-vin02t:1032_3": "Nāgadamanādīni pana soḷasa pāṭihāriyāni idha na gaṇitāni,",
  "tika-vin02t:1032_4": "tehi saddhiṃ soḷasātirekaaḍḍhuḍḍhapāṭihāriyasahassānīti veditabbaṃ.",
  "tika-vin02t:1033_0": "Ādittapariyāyasuttavaṇṇanā",
  "tika-vin02t:1034_0": "54.",
  "tika-vin02t:1034_1": "Idāni tassa bhikkhusahassassa ādittapariyāyadesanāya arahattappattiṃ dassetuṃ “atha kho bhagavā”tiādi āraddhaṃ.",
  "tika-vin02t:1034_2": "Tattha gayāyaṃ viharati gayāsīseti gayānāmikāya nadiyā avidūre bhavattā gāmo gayā nāma,",
  "tika-vin02t:1034_3": "tassaṃ gayāyaṃ viharati.",
  "tika-vin02t:1034_4": "Samīpatthe cetaṃ bhummavacanaṃ.",
  "tika-vin02t:1034_5": "Gayāgāmassa hi avidūre gayāti ekā pokkharaṇīpi atthi nadīpi gayāsīsanāmako hatthikumbhasadiso piṭṭhipāsāṇopi.",
  "tika-vin02t:1034_6": "Yattha bhikkhusahassassa okāso pahoti,",
  "tika-vin02t:1034_7": "bhagavā tattha viharati.",
  "tika-vin02t:1034_8": "Tena vuttaṃ “gayāsīse”ti,",
  "tika-vin02t:1034_9": "gayāgāmassa āsanne gayāsīsanāmake piṭṭhipāsāṇe viharatīti vuttaṃ hoti.",
  "tika-vin02t:1034_10": "Bhikkhū āmantesīti tesaṃ sappāyadhammadesanaṃ vicinitvā taṃ desessāmīti āmantesi.",
  "tika-vin02t:1034_11": "Bhagavā hi taṃ iddhimayapattacīvaradharaṃ samaṇasahassaṃ ādāya gayāsīsaṃ gantvā tena parivārito nisīditvā",
  "tika-vin02t:1034_12": "“katarā nu kho etesaṃ dhammakathā sappāyā”ti cintento “ime sāyaṃ pātaṃ aggiṃ paricaranti,",
  "tika-vin02t:1034_13": "imesaṃ dvādasāyatanāni ādittāni sampajjalitāni viya katvā dassessāmi,",
  "tika-vin02t:1034_14": "evaṃ ime arahattaṃ pāpuṇituṃ sakkhissantī”ti sanniṭṭhānamakāsi.",
  "tika-vin02t:1034_15": "Atha nesaṃ tathā desetuṃ “sabbaṃ,",
  "tika-vin02t:1034_16": "bhikkhave,",
  "tika-vin02t:1034_17": "āditta”ntiādinā imaṃ ādittapariyāyaṃ abhāsi.",
  "tika-vin02t:1035_0": "Tattha sabbaṃ nāma catubbidhaṃ sabbasabbaṃ āyatanasabbaṃ sakkāyasabbaṃ padesasabbanti. Tattha –",
  "tika-vin02t:1036_0": "“Na tassa addiṭṭhamidhatthi kiñci;",
  "tika-vin02t:1037_0": "Atho aviññātamajānitabbaṃ;",
  "tika-vin02t:1038_0": "Sabbaṃ abhiññāsi yadatthi neyyaṃ;",
  "tika-vin02t:1039_0": "Tathāgato tena samantacakkhū”ti –",
  "tika-vin02t:1040_0": "Idaṃ sabbasabbaṃ nāma.",
  "tika-vin02t:1040_1": "“Sabbaṃ vo,",
  "tika-vin02t:1040_2": "bhikkhave,",
  "tika-vin02t:1040_3": "desessāmi,",
  "tika-vin02t:1040_4": "taṃ suṇāthā”ti idaṃ āyatanasabbaṃ nāma.",
  "tika-vin02t:1040_5": "“Sabbadhammamūlapariyāyaṃ vo,",
  "tika-vin02t:1040_6": "bhikkhave,",
  "tika-vin02t:1040_7": "desessāmī”ti idaṃ sakkāyasabbaṃ nāma.",
  "tika-vin02t:1040_8": "“Sabbadhammesu vā paṭhamasamannāhāro uppajjati cittaṃ mano mānasaṃ tajjā manoviññāṇadhātū”ti idaṃ padesasabbaṃ nāma.",
  "tika-vin02t:1040_9": "Iti pañcārammaṇamattaṃ padesasabbaṃ,",
  "tika-vin02t:1040_10": "tebhūmakā dhammā sakkāyasabbaṃ,",
  "tika-vin02t:1040_11": "catubhūmakā dhammā āyatanasabbaṃ,",
  "tika-vin02t:1040_12": "yaṃ kiñci neyyaṃ sabbasabbaṃ.",
  "tika-vin02t:1040_13": "Padesasabbaṃ sakkāyasabbaṃ na pāpuṇāti tassa tebhūmakadhammesupi ekadesassa asaṅgaṇhanato.",
  "tika-vin02t:1040_14": "Sakkāyasabbaṃ āyatanasabbaṃ na pāpuṇāti lokuttaradhammānaṃ asaṅgaṇhanato.",
  "tika-vin02t:1040_15": "Āyatanasabbaṃ sabbasabbaṃ na pāpuṇāti. Kasmā?",
  "tika-vin02t:1040_16": "Yasmā āyatanasabbena catubhūmakadhammāva pariggahitā,",
  "tika-vin02t:1040_17": "na lakkhaṇapaññattiyoti.",
  "tika-vin02t:1040_18": "Imasmiṃ pana sutte āyatanasabbaṃ adhippetaṃ,",
  "tika-vin02t:1040_19": "tatthāpi idha vipassanupagadhammāva gahetabbā.",
  "tika-vin02t:1041_0": "Cakkhūti dve cakkhūni ñāṇacakkhu ceva maṃsacakkhu ca.",
  "tika-vin02t:1041_1": "Tattha ñāṇacakkhu pañcavidhaṃ buddhacakkhu dhammacakkhu samantacakkhu dibbacakkhu paññācakkhūti.",
  "tika-vin02t:1041_2": "Tesu buddhacakkhu nāma āsayānusayañāṇañceva indriyaparopariyattañāṇañca,",
  "tika-vin02t:1041_3": "yaṃ “buddhacakkhunā lokaṃ volokento”ti āgataṃ.",
  "tika-vin02t:1041_4": "Dhammacakkhu nāma heṭṭhimā tayo maggā tīṇi ca phalāni,",
  "tika-vin02t:1041_5": "yaṃ “virajaṃ vītamalaṃ dhammacakkhuṃ udapādī”ti āgataṃ.",
  "tika-vin02t:1041_6": "Samantacakkhu nāma sabbaññutaññāṇaṃ,",
  "tika-vin02t:1041_7": "yaṃ “pāsādamāruyha samantacakkhū”ti āgataṃ.",
  "tika-vin02t:1041_8": "Dibbacakkhu nāma ālokavaḍḍhanena uppannañāṇaṃ,",
  "tika-vin02t:1041_9": "yaṃ “dibbena cakkhunā visuddhenā”ti āgataṃ.",
  "tika-vin02t:1041_10": "Paññācakkhu nāma catusaccaparicchedakañāṇaṃ,",
  "tika-vin02t:1041_11": "yaṃ “cakkhuṃ udapādī”ti āgataṃ.",
  "tika-vin02t:1041_12": "Maṃsacakkhupi duvidhaṃ sasambhāracakkhu pasādacakkhūti.",
  "tika-vin02t:1041_13": "Tesu yvāyaṃ akkhikūpake akkhipaṭalehi parivārito maṃsapiṇḍo,",
  "tika-vin02t:1041_14": "yattha catasso dhātuyo vaṇṇagandharasojā sambhavo jīvitaṃ bhāvo cakkhuppasādo kāyappasādoti saṅkhepato terasa sambhārā honti,",
  "tika-vin02t:1041_15": "vitthārato pana catasso dhātuyo vaṇṇagandharasojā sambhavoti ime nava catusamuṭṭhānavasena chattiṃsa,",
  "tika-vin02t:1041_16": "jīvitaṃ bhāvo cakkhuppasādo kāyappasādoti ime kammasamuṭṭhānā tāva cattāroti cattālīsa sambhārā honti,",
  "tika-vin02t:1041_17": "idaṃ sasambhāracakkhu nāma.",
  "tika-vin02t:1041_18": "Yaṃ panettha setamaṇḍalaparicchinnena kaṇhamaṇḍalena parivārite diṭṭhimaṇḍale sanniviṭṭhaṃ rūpadassanasamatthaṃ pasādamattaṃ,",
  "tika-vin02t:1041_19": "idaṃ pasādacakkhu nāma.",
  "tika-vin02t:1041_20": "Tassa tato paresañca sotādīnaṃ vitthārakathā visuddhimagge vuttāva.",
  "tika-vin02t:1042_0": "Tattha yadidaṃ pasādacakkhu,",
  "tika-vin02t:1042_1": "tañca gahetvā bhagavā “cakkhu āditta”ntiādimāha.",
  "tika-vin02t:1042_2": "Tattha ādittanti padittaṃ,",
  "tika-vin02t:1042_3": "sampajjalitaṃ ekādasahi aggīhi ekajālībhūtanti attho.",
  "tika-vin02t:1042_4": "Cakkhusannissitaṃ viññāṇaṃ cakkhuviññāṇaṃ,",
  "tika-vin02t:1042_5": "cakkhussa vā kāraṇabhūtassa viññāṇaṃ cakkhuviññāṇaṃ.",
  "tika-vin02t:1042_6": "Kāmaṃ rūpālokamanasikārādayopi tassa viññāṇassa kāraṇaṃ,",
  "tika-vin02t:1042_7": "te pana sādhāraṇakāraṇaṃ,",
  "tika-vin02t:1042_8": "cakkhu asādhāraṇanti asādhāraṇakāraṇenāyaṃ niddeso yathā “yavaṅkuro”ti.",
  "tika-vin02t:1042_9": "Sotaviññāṇādīsupi eseva nayo.",
  "tika-vin02t:1042_10": "Cakkhusannissito phasso cakkhusamphasso,",
  "tika-vin02t:1042_11": "cakkhuviññāṇasampayuttaphassassetaṃ adhivacanaṃ.",
  "tika-vin02t:1042_12": "Sotasamphassādīsupi eseva nayo.",
  "tika-vin02t:1042_13": "Cakkhusamphassapaccayā uppajjati vedayitanti cakkhusamphassaṃ mūlapaccayaṃ katvā uppannā sampaṭicchanasantīraṇavoṭṭhabbanajavanavedanā.",
  "tika-vin02t:1042_14": "Cakkhuviññāṇasampayuttāya pana vedanāya cakkhusamphassassa paccayabhāve vattabbameva natthi.",
  "tika-vin02t:1042_15": "Cakkhusamphasso hi sahajātāya vedanāya sahajātādivasena,",
  "tika-vin02t:1042_16": "asahajātāya upanissayādivasena paccayo hoti.",
  "tika-vin02t:1042_17": "Teneva “cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā”ti vuttaṃ.",
  "tika-vin02t:1042_18": "Sotadvāravedanādīsupi eseva nayo.",
  "tika-vin02t:1042_19": "Ettha pana manoti bhavaṅgacittaṃ manodvārassa adhippetattā.",
  "tika-vin02t:1042_20": "Dhammāti dhammārammaṇaṃ.",
  "tika-vin02t:1042_21": "Manoviññāṇanti sahāvajjanakaṃ javanaṃ.",
  "tika-vin02t:1042_22": "Manosamphassoti bhavaṅgasahajāto phasso.",
  "tika-vin02t:1042_23": "Vedayitanti āvajjanavedanāya saddhiṃ javanavedanā.",
  "tika-vin02t:1042_24": "Bhavaṅgasampayuttāya pana vedanāya gahaṇe vattabbameva natthi.",
  "tika-vin02t:1042_25": "Āvajjanaṃ vā bhavaṅgato amocetvā manoti sāvajjanaṃ bhavaṅgaṃ daṭṭhabbaṃ.",
  "tika-vin02t:1042_26": "Dhammāti dhammārammaṇameva.",
  "tika-vin02t:1042_27": "Manoviññāṇanti javanaviññāṇaṃ.",
  "tika-vin02t:1042_28": "Manosamphassoti bhavaṅgāvajjanasahajāto phasso.",
  "tika-vin02t:1042_29": "Vedayitanti javanasahajātā vedanā,",
  "tika-vin02t:1042_30": "bhavaṅgāvajjanasahajātāpi vaṭṭatiyeva.",
  "tika-vin02t:1043_0": "Rāgagginātiādīsu rāgova anudahanaṭṭhena aggīti rāgaggi.",
  "tika-vin02t:1043_1": "Rāgo hi tikhiṇaṃ hutvā uppajjamāno satte anudahati jhāpeti,",
  "tika-vin02t:1043_2": "tasmā “aggī”ti vuccati.",
  "tika-vin02t:1043_3": "Itaresupi dvīsu eseva nayo.",
  "tika-vin02t:1043_4": "Tatrimāni vatthūni –",
  "tika-vin02t:1043_5": "ekā daharabhikkhunī cittalapabbatavihāre uposathāgāraṃ gantvā dvārapālarūpaṃ olokayamānā ṭhitā.",
  "tika-vin02t:1043_6": "Athassā anto rāgo tikhiṇataro hutvā uppanno,",
  "tika-vin02t:1043_7": "tasmā taṃsamuṭṭhānā tejodhātu ativiya tikhiṇabhāvena saddhiṃ attanā sahajātadhammehi hadayapadesaṃ jhāpesi yathā taṃ bāhirā tejodhātu sannissayaṃ,",
  "tika-vin02t:1043_8": "tena sā bhikkhunī jhāyitvā kālamakāsi.",
  "tika-vin02t:1043_9": "Bhikkhuniyo gacchamānā “ayaṃ daharā ṭhitā,",
  "tika-vin02t:1043_10": "pakkosatha na”nti āhaṃsu.",
  "tika-vin02t:1043_11": "Ekā gantvā “kasmā ṭhitāsī”ti hatthe gaṇhi.",
  "tika-vin02t:1043_12": "Gahitamattā parivattitvā papatā.",
  "tika-vin02t:1043_13": "Idaṃ tāva rāgassa anudahanatāya vatthu.",
  "tika-vin02t:1044_0": "Dosassa pana anudahanatāya manopadosikā devā daṭṭhabbā.",
  "tika-vin02t:1044_1": "Tesu kira eko devaputto “nakkhattaṃ kīḷissāmī”ti saparivāro rathena vīthiṃ paṭipajjati.",
  "tika-vin02t:1044_2": "Athañño nikkhamanto taṃ purato gacchantaṃ disvā “bho ayaṃ kapaṇo adiṭṭhapubbaṃ viya etaṃ disvā pītiyā",
  "tika-vin02t:1044_3": "uddhumāto viya bhijjamāno viya ca gacchatī”ti kujjhati.",
  "tika-vin02t:1044_4": "Purato gacchantopi nivattitvā taṃ kuddhaṃ disvā kuddhā nāma suvijānā hontīti kuddhabhāvamassa ñatvā “tvaṃ kuddho mayhaṃ kiṃ karissasi,",
  "tika-vin02t:1044_5": "ayaṃ sampatti mayā dānasīlādīnaṃ vasena laddhā,",
  "tika-vin02t:1044_6": "na tuyhaṃ vasenā”ti paṭikujjhati.",
  "tika-vin02t:1044_7": "Ekasmiñhi kuddhe itaro akuddho rakkhati.",
  "tika-vin02t:1044_8": "Kuddhassa hi so kodho itarasmiṃ akujjhante anupādāno ekavārameva uppattiyā anāsevano cāvetuṃ na sakkoti,",
  "tika-vin02t:1044_9": "udakaṃ patvā aggi viya nibbāyati,",
  "tika-vin02t:1044_10": "tasmā akuddho taṃ cavanato rakkhati.",
  "tika-vin02t:1044_11": "Ubhosu pana kuddhesu ekassa kodho itarassa paccayo hoti,",
  "tika-vin02t:1044_12": "tassapi kodho itarassa paccayo hotīti ubho kandantānaṃyeva orodhānaṃ cavanti.",
  "tika-vin02t:1044_13": "Ubhosu hi kuddhesu bhiyyo bhiyyo aññamaññamhi parivaḍḍhanavasena tikhiṇasamudācāro nissayadahanaraso",
  "tika-vin02t:1044_14": "kodho uppajjamāno hadayavatthuṃ niddahanto accantasukhumālaṃ karajakāyaṃ vināseti,",
  "tika-vin02t:1044_15": "tato sakalopi attabhāvo antaradhāyati.",
  "tika-vin02t:1044_16": "Idaṃ dosassa anudahanatāya vatthu.",
  "tika-vin02t:1045_0": "Mohassa pana anudahanatāya khiḍḍāpadosikā devā daṭṭhabbā.",
  "tika-vin02t:1045_1": "Mohavasena hi tesaṃ satisammoso hoti,",
  "tika-vin02t:1045_2": "tasmā khiḍḍāvasena āhārakālaṃ ativattetvā kālaṃ karonti.",
  "tika-vin02t:1045_3": "Te kira puññavisesādhigatena mahantena attano sirivibhavena nakkhattaṃ kīḷantā tāya sampattimahantatāya “āhāraṃ paribhuñjimha,",
  "tika-vin02t:1045_4": "na paribhuñjimhā”tipi na jānanti.",
  "tika-vin02t:1045_5": "Atha ekāhārātikkamanato paṭṭhāya nirantaraṃ khādantāpi pivantāpi cavantiyeva na tiṭṭhanti. Kasmā?",
  "tika-vin02t:1045_6": "Kammajatejassa balavatāya.",
  "tika-vin02t:1045_7": "Manussānañhi kammajatejo mando,",
  "tika-vin02t:1045_8": "karajakāyo balavā.",
  "tika-vin02t:1045_9": "Tesaṃ tejassa mandatāya karajakāyassa balavatāya sattāhampi atikkamitvā uṇhodakaacchayāguādīhi sakkā vatthuṃ upatthambhetuṃ.",
  "tika-vin02t:1045_10": "Devānaṃ pana tejo balavā hoti uḷārapuññanibbattattā uḷāragarusiniddhasudhāhārajiraṇato ca,",
  "tika-vin02t:1045_11": "karajaṃ mandaṃ mudusukhumālabhāvato.",
  "tika-vin02t:1045_12": "Teneva hi bhagavā indasālaguhāyaṃ pakatipathaviyaṃ patiṭṭhātuṃ asakkontaṃ sakkaṃ devarājānaṃ “oḷārikakāyaṃ adhiṭṭhāhī”ti āha,",
  "tika-vin02t:1045_13": "tasmā te ekaṃ āhāravelaṃ atikkamitvā saṇṭhātuṃ na sakkonti.",
  "tika-vin02t:1045_14": "Yathā nāma gimhānaṃ majjhanhike tattapāsāṇe ṭhapitaṃ padumaṃ vā uppalaṃ vā sāyanhasamaye ghaṭasatenapi siñciyamānaṃ pākatikaṃ na hoti vinassatiyeva,",
  "tika-vin02t:1045_15": "evameva pacchā nirantaraṃ khādantāpi pivantāpi cavantiyeva na tiṭṭhanti.",
  "tika-vin02t:1046_0": "Ko pana tesaṃ āhāro,",
  "tika-vin02t:1046_1": "kā āhāravelāti?",
  "tika-vin02t:1046_2": "Sabbesampi kāmāvacaradevānaṃ sudhā āhāro,",
  "tika-vin02t:1046_3": "so heṭṭhimehi heṭṭhimehi uparimānaṃ uparimānaṃ paṇītatamo hoti.",
  "tika-vin02t:1046_4": "Taṃ yathāsakaṃ divasavasena divase divase bhuñjanti.",
  "tika-vin02t:1046_5": "Keci pana “biḷārapadappamāṇaṃ sudhāhāraṃ bhuñjanti.",
  "tika-vin02t:1046_6": "So jivhāya ṭhapitamatto yāva kesagganakhaggā kāyaṃ pharati,",
  "tika-vin02t:1046_7": "tesaṃyeva divasavasena sattadivasaṃ yāpanasamatthova hotī”ti vadanti.",
  "tika-vin02t:1047_0": "Ke pana te khiḍḍāpadosikā nāma devāti?",
  "tika-vin02t:1047_1": "Ime nāmāti aṭṭhakathāyaṃ vicāraṇā natthi,",
  "tika-vin02t:1047_2": "“kammajatejo balavā hoti,",
  "tika-vin02t:1047_3": "karajaṃ manda”nti avisesena vuttattā pana ye keci kabaḷīkārāhārūpajīvino evaṃ karonti,",
  "tika-vin02t:1047_4": "te evaṃ cavantīti veditabbā.",
  "tika-vin02t:1047_5": "Keci panāhu “nimmānaratiparanimmitavasavattino te devā.",
  "tika-vin02t:1047_6": "Khiḍḍāya padussanamatteneva hete khiḍḍāpadosikāti vuttā”ti.",
  "tika-vin02t:1047_7": "Manopadosikā pana cātumahārājikāti aṭṭhakathāyameva vuttaṃ.",
  "tika-vin02t:1047_8": "Keci pana “khiḍḍāpadosikāpi cātumahārājikāyevā”ti vadanti.",
  "tika-vin02t:1047_9": "Evaṃ tāva rāgādayo tayo anudahanaṭṭhena “aggī”ti veditabbā.",
  "tika-vin02t:1047_10": "Jātiādittayaṃ pana nānappakāradukkhavatthubhāvena anudahanato aggi.",
  "tika-vin02t:1047_11": "Sokādīnaṃ anudahanatā pākaṭāyeva.",
  "tika-vin02t:1047_12": "Sesamettha vuttanayameva.",
  "tika-vin02t:1047_13": "Iti imasmiṃ sutte dukkhalakkhaṇaṃ kathitaṃ cakkhādīnaṃ ekādasahi aggīhi ādittabhāvena dukkhamatāya dukkhabhāvassa kathitattā.",
  "tika-vin02t:1048_0": "Ādittapariyāyasuttavaṇṇanā niṭṭhitā.",
  "tika-vin02t:1049_0": "Uruvelapāṭihāriyakathāvaṇṇanā niṭṭhitā.",
  "tika-vin02t:1050_0": "Bimbisārasamāgamakathāvaṇṇanā",
  "tika-vin02t:1051_0": "55.",
  "tika-vin02t:1051_1": "Idāni “atha kho bhagavā gayāsīse yathābhirantaṃ viharitvā”tiādīsu yā sā anuttānapadavaṇṇanā,",
  "tika-vin02t:1051_2": "taṃ dassetuṃ “laṭṭhivaneti tāluyyāne”tiādi āraddhaṃ.",
  "tika-vin02t:1051_3": "Tattha tāluyyāneti tālarukkhānaṃ bahubhāvato evaṃladdhanāme uyyāne.",
  "tika-vin02t:1051_4": "Appekacce yena bhagavā tenañjaliṃ paṇāmetvātiādīsu añjaliṃ paṇāmetvāti ye ubhatopakkhikā,",
  "tika-vin02t:1051_5": "te sandhāyetaṃ vuttaṃ.",
  "tika-vin02t:1051_6": "Te kira evaṃ cintayiṃsu “sace no micchādiṭṭhikā codessanti ‘kasmā tumhe samaṇaṃ gotamaṃ vanditthā’ti,",
  "tika-vin02t:1051_7": "tesaṃ ‘kiṃ añjalimattakaraṇenapi vanditaṃ hotī’ti vakkhāma.",
  "tika-vin02t:1051_8": "Sace no sammādiṭṭhikā codessanti ‘kasmā bhagavantaṃ na vanditthā’ti,",
  "tika-vin02t:1051_9": "‘kiṃ sīsena bhūmiṃ paharanteneva vanditaṃ hoti,",
  "tika-vin02t:1051_10": "nanu añjalikammampi vandanā evā’ti vakkhāmā”ti.",
  "tika-vin02t:1051_11": "Nāmagottaṃ sāvetvāti “bho gotama,",
  "tika-vin02t:1051_12": "ahaṃ asukassa putto datto nāma mitto nāma idha āgato”ti vadantā nāmaṃ sāventi nāma,",
  "tika-vin02t:1051_13": "“bho gotama,",
  "tika-vin02t:1051_14": "ahaṃ vāseṭṭho nāma kaccāno nāma idhāgato”ti vadantā gottaṃ sāventi nāma.",
  "tika-vin02t:1051_15": "Ete kira daliddā jiṇṇakulaputtā parisamajjhe nāmagottavasena pākaṭā bhavissāmāti evaṃ akaṃsu.",
  "tika-vin02t:1051_16": "Ye pana tuṇhībhūtā nisīdiṃsu,",
  "tika-vin02t:1051_17": "te kerāṭikā ceva andhabālā ca.",
  "tika-vin02t:1051_18": "Tattha kerāṭikā “ekaṃ dve kathāsallāpe karonte vissāsiko hoti,",
  "tika-vin02t:1051_19": "atha vissāse sati ekaṃ dve bhikkhā adātuṃ na yutta”nti tato attānaṃ mocentā tuṇhī nisīdanti.",
  "tika-vin02t:1051_20": "Andhabālā aññāṇatāyeva avakkhittā mattikāpiṇḍo viya yattha katthaci tuṇhībhūtā nisīdanti.",
  "tika-vin02t:1052_0": "Kisakovadānoti ettha kisakānaṃ ovadāno kisakovadānoti imaṃ tāva atthavikappaṃ dassetuṃ “tāpasacariyāya kisasarīrattā”tiādi vuttaṃ.",
  "tika-vin02t:1052_1": "Aggihuttanti aggiparicaraṇaṃ.",
  "tika-vin02t:1052_2": "Rūpādayova idha kāmanīyaṭṭhena “kāmā”ti vuttāti āha “ete rūpādayo kāme”ti.",
  "tika-vin02t:1052_3": "Yaññā abhivadantīti yāgahetu ijjhantīti vadanti.",
  "tika-vin02t:1052_4": "Upadhīsūti ettha cattāro upadhī kāmupadhi khandhupadhi kilesupadhi abhisaṅkhārupadhīti.",
  "tika-vin02t:1052_5": "Kāmāpi hi “yaṃ pañca kāmaguṇe paṭicca uppajjati sukhaṃ somanassaṃ,",
  "tika-vin02t:1052_6": "ayaṃ kāmānaṃ assādo”ti evaṃ vuttassa sukhassa adhiṭṭhānabhāvato upadhīyati ettha sukhanti iminā vacanatthena “upadhī”ti vuccanti.",
  "tika-vin02t:1052_7": "Khandhāpi khandhamūlakassa dukkhassa adhiṭṭhānabhāvato,",
  "tika-vin02t:1052_8": "kilesāpi apāyadukkhassa adhiṭṭhānabhāvato,",
  "tika-vin02t:1052_9": "abhisaṅkhārāpi bhavadukkhassa adhiṭṭhānabhāvato “upadhī”ti vuccanti,",
  "tika-vin02t:1052_10": "tesu khandhupadhi idhādhippetoti āha “khandhupadhīsu malanti ñatvā”ti.",
  "tika-vin02t:1052_11": "Yaññā malameva vadantīti yāgahetu malameva ijjhatīti vadanti.",
  "tika-vin02t:1052_12": "Yiṭṭheti mahāyāge.",
  "tika-vin02t:1052_13": "Huteti divase divase kattabbaaggiparicaraṇe.",
  "tika-vin02t:1052_14": "Kāmabhave asattanti kāmabhave alaggaṃ,",
  "tika-vin02t:1052_15": "tabbinimuttanti vuttaṃ hoti.",
  "tika-vin02t:1053_0": "57- 58.",
  "tika-vin02t:1053_1": "Āsīsanāti patthanā.",
  "tika-vin02t:1053_2": "Dibbasuvaṇṇesupi siṅgīsuvaṇṇassa sabbaseṭṭhattā “siṅgīnikkhasavaṇṇo”ti vuttaṃ.",
  "tika-vin02t:1053_3": "Yatheva hi manussaparibhoge suvaṇṇe yuttikataṃ hīnaṃ,",
  "tika-vin02t:1053_4": "tato rasaviddhaṃ seṭṭhaṃ,",
  "tika-vin02t:1053_5": "rasaviddhato ākaruppannaṃ,",
  "tika-vin02t:1053_6": "tato yaṃ kiñci dibbaṃ seṭṭhaṃ,",
  "tika-vin02t:1053_7": "evaṃ dibbasuvaṇṇesupi cāmīkarato sātakumbhaṃ,",
  "tika-vin02t:1053_8": "sātakumbhato jambunadaṃ,",
  "tika-vin02t:1053_9": "jambunadato siṅgīsuvaṇṇaṃ,",
  "tika-vin02t:1053_10": "tasmā taṃ sabbaseṭṭhaṃ.",
  "tika-vin02t:1053_11": "Siṅgīnikkhanti ca nikkhaparimāṇena siṅgīsuvaṇṇena kataṃ suvaṇṇapaṭṭaṃ.",
  "tika-vin02t:1053_12": "Ūnakanikkhena katañhi ghaṭṭanamajjanakkhamaṃ na hoti,",
  "tika-vin02t:1053_13": "atirekena kataṃ ghaṭṭanamajjanaṃ khamati,",
  "tika-vin02t:1053_14": "vaṇṇavantaṃ pana na hoti,",
  "tika-vin02t:1053_15": "pharusadhātukaṃ khāyati,",
  "tika-vin02t:1053_16": "nikkhena kataṃ ghaṭṭanamajjanañceva khamati vaṇṇavantañca hoti.",
  "tika-vin02t:1053_17": "Nikkhaṃ pana vīsatisuvaṇṇanti keci.",
  "tika-vin02t:1053_18": "Pañcavīsatisuvaṇṇanti apare.",
  "tika-vin02t:1053_19": "Majjhimanikāyaṭṭhakathāyaṃ pana “nikkhaṃ nāma pañcasuvaṇṇā”ti vuttaṃ.",
  "tika-vin02t:1053_20": "Suvaṇṇo nāma catudharaṇanti vadanti.",
  "tika-vin02t:1054_0": "Dasasu ariyavāsesu vutthavāsoti –",
  "tika-vin02t:1055_0": "“Idha,",
  "tika-vin02t:1055_1": "bhikkhave,",
  "tika-vin02t:1055_2": "bhikkhu pañcaṅgavippahīno hoti chaḷaṅgasamannāgato ekārakkho caturāpasseno panuṇṇapaccekasacco samavayasaṭṭhesano",
  "tika-vin02t:1055_3": "anāvilasaṅkappo passaddhakāyasaṅkhāro suvimuttacitto suvimuttapañño.",
  "tika-vin02t:1056_0": "“Kathañca,",
  "tika-vin02t:1056_1": "bhikkhave,",
  "tika-vin02t:1056_2": "bhikkhu pañcaṅgavippahīno hoti? Idha,",
  "tika-vin02t:1056_3": "bhikkhave,",
  "tika-vin02t:1056_4": "bhikkhuno kāmacchando pahīno hoti,",
  "tika-vin02t:1056_5": "byāpādo pahīno hoti,",
  "tika-vin02t:1056_6": "thinamiddhaṃ pahīnaṃ hoti,",
  "tika-vin02t:1056_7": "uddhaccakukkuccaṃ pahīnaṃ hoti,",
  "tika-vin02t:1056_8": "vicikicchā pahīnā hoti. Evaṃ kho,",
  "tika-vin02t:1056_9": "bhikkhave,",
  "tika-vin02t:1056_10": "bhikkhu pañcaṅgavippahīno hoti.",
  "tika-vin02t:1057_0": "“Kathañca,",
  "tika-vin02t:1057_1": "bhikkhave,",
  "tika-vin02t:1057_2": "bhikkhu chaḷaṅgasamannāgato hoti? Idha,",
  "tika-vin02t:1057_3": "bhikkhave,",
  "tika-vin02t:1057_4": "bhikkhu cakkhunā rūpaṃ disvā neva sumano hoti na dummano,",
  "tika-vin02t:1057_5": "upekkhako viharati sato sampajāno.",
  "tika-vin02t:1057_6": "Sotena saddaṃ sutvā…pe…",
  "tika-vin02t:1057_7": "ghānena gandhaṃ ghāyitvā…",
  "tika-vin02t:1057_8": "jivhāya rasaṃ sāyitvā…",
  "tika-vin02t:1057_9": "kāyena phoṭṭhabbaṃ phusitvā…",
  "tika-vin02t:1057_10": "manasā dhammaṃ viññāya neva sumano hoti na dummano,",
  "tika-vin02t:1057_11": "upekkhako viharati sato sampajāno. Evaṃ kho,",
  "tika-vin02t:1057_12": "bhikkhave,",
  "tika-vin02t:1057_13": "bhikkhu chaḷaṅgasamannāgato hoti.",
  "tika-vin02t:1058_0": "“Kathañca,",
  "tika-vin02t:1058_1": "bhikkhave,",
  "tika-vin02t:1058_2": "bhikkhu ekārakkho hoti? Idha,",
  "tika-vin02t:1058_3": "bhikkhave,",
  "tika-vin02t:1058_4": "bhikkhu satārakkhena cetasā samannāgato hoti. Evaṃ kho,",
  "tika-vin02t:1058_5": "bhikkhave,",
  "tika-vin02t:1058_6": "bhikkhu ekārakkho hoti.",
  "tika-vin02t:1059_0": "“Kathañca,",
  "tika-vin02t:1059_1": "bhikkhave,",
  "tika-vin02t:1059_2": "bhikkhu caturāpasseno hoti? Idha,",
  "tika-vin02t:1059_3": "bhikkhave,",
  "tika-vin02t:1059_4": "bhikkhu saṅkhāyekaṃ paṭisevati,",
  "tika-vin02t:1059_5": "saṅkhāyekaṃ adhivāseti,",
  "tika-vin02t:1059_6": "saṅkhāyekaṃ parivajjeti,",
  "tika-vin02t:1059_7": "saṅkhāyekaṃ vinodeti. Evaṃ kho,",
  "tika-vin02t:1059_8": "bhikkhave,",
  "tika-vin02t:1059_9": "bhikkhu caturāpasseno hoti.",
  "tika-vin02t:1060_0": "“Kathañca,",
  "tika-vin02t:1060_1": "bhikkhave,",
  "tika-vin02t:1060_2": "bhikkhu panuṇṇapaccekasacco hoti? Idha,",
  "tika-vin02t:1060_3": "bhikkhave,",
  "tika-vin02t:1060_4": "bhikkhu yāni tāni puthusamaṇabrāhmaṇānaṃ puthupaccekasaccāni,",
  "tika-vin02t:1060_5": "sabbāni tāni nuṇṇāni honti panuṇṇāni cattāni vantāni muttāni pahīnāni paṭinissaṭṭhāni. Evaṃ kho,",
  "tika-vin02t:1060_6": "bhikkhave,",
  "tika-vin02t:1060_7": "bhikkhu panuṇṇapaccekasacco hoti.",
  "tika-vin02t:1061_0": "“Kathañca,",
  "tika-vin02t:1061_1": "bhikkhave,",
  "tika-vin02t:1061_2": "bhikkhu samavayasaṭṭhesano hoti? Idha,",
  "tika-vin02t:1061_3": "bhikkhave,",
  "tika-vin02t:1061_4": "bhikkhuno kāmesanā pahīnā hoti,",
  "tika-vin02t:1061_5": "bhavesanā pahīnā hoti,",
  "tika-vin02t:1061_6": "brahmacariyesanā paṭippassaddhā. Evaṃ kho,",
  "tika-vin02t:1061_7": "bhikkhave,",
  "tika-vin02t:1061_8": "bhikkhu samavayasaṭṭhesano hoti.",
  "tika-vin02t:1062_0": "“Kathañca,",
  "tika-vin02t:1062_1": "bhikkhave,",
  "tika-vin02t:1062_2": "bhikkhu anāvilasaṅkappo hoti? Idha,",
  "tika-vin02t:1062_3": "bhikkhave,",
  "tika-vin02t:1062_4": "bhikkhuno kāmasaṅkappo pahīno hoti,",
  "tika-vin02t:1062_5": "byāpādasaṅkappo pahīno hoti,",
  "tika-vin02t:1062_6": "vihiṃsāsaṅkappo pahīno hoti. Evaṃ kho,",
  "tika-vin02t:1062_7": "bhikkhave,",
  "tika-vin02t:1062_8": "bhikkhu anāvilasaṅkappo hoti.",
  "tika-vin02t:1063_0": "“Kathañca,",
  "tika-vin02t:1063_1": "bhikkhave,",
  "tika-vin02t:1063_2": "bhikkhu passaddhakāyasaṅkhāro hoti? Idha,",
  "tika-vin02t:1063_3": "bhikkhave,",
  "tika-vin02t:1063_4": "bhikkhu sukhassa ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ",
  "tika-vin02t:1063_5": "upekkhāsatipārisuddhiṃ catutthaṃ jhānaṃ upasampajja viharati. Evaṃ kho,",
  "tika-vin02t:1063_6": "bhikkhave,",
  "tika-vin02t:1063_7": "bhikkhu passaddhakāyasaṅkhāro hoti.",
  "tika-vin02t:1064_0": "“Kathañca,",
  "tika-vin02t:1064_1": "bhikkhave,",
  "tika-vin02t:1064_2": "bhikkhu suvimuttacitto hoti? Idha,",
  "tika-vin02t:1064_3": "bhikkhave,",
  "tika-vin02t:1064_4": "bhikkhuno rāgācittaṃ vimuttaṃ hoti,",
  "tika-vin02t:1064_5": "dosā cittaṃ vimuttaṃ hoti,",
  "tika-vin02t:1064_6": "mohā cittaṃ vimuttaṃ hoti. Evaṃ kho,",
  "tika-vin02t:1064_7": "bhikkhave,",
  "tika-vin02t:1064_8": "bhikkhu suvimuttacitto hoti.",
  "tika-vin02t:1065_0": "“Kathañca,",
  "tika-vin02t:1065_1": "bhikkhave,",
  "tika-vin02t:1065_2": "bhikkhu suvimuttapañño hoti? Idha,",
  "tika-vin02t:1065_3": "bhikkhave,",
  "tika-vin02t:1065_4": "bhikkhu ‘rāgo me pahīno ucchinnamūlo tālāvatthukato anabhāvaṃkato āyatiṃ anuppādadhammo’ti pajānāti,",
  "tika-vin02t:1065_5": "‘doso me pahīno…pe…",
  "tika-vin02t:1065_6": "moho me pahīno ucchinnamūlo tālāvatthukato anabhāvaṃkato āyatiṃ anuppādadhammo’ti pajānāti. Evaṃ kho,",
  "tika-vin02t:1065_7": "bhikkhave,",
  "tika-vin02t:1065_8": "bhikkhu suvimuttapañño hotī”ti –",
  "tika-vin02t:1066_0": "Evamāgatesu dasasu ariyavāsesu vutthavāso.",
  "tika-vin02t:1067_0": "Tattha vasanti etthāti vāsā,",
  "tika-vin02t:1067_1": "ariyānaṃ eva vāsāti ariyavāsā anariyānaṃ tādisānaṃ vāsānaṃ asambhavato.",
  "tika-vin02t:1067_2": "Ariyāti cettha ukkaṭṭhaniddesena khīṇāsavā gahitā.",
  "tika-vin02t:1067_3": "Ekārakkhoti ekā satisaṅkhātā ārakkhā etassāti ekārakkho.",
  "tika-vin02t:1067_4": "Khīṇāsavassa hi tīsu dvāresu sabbakāle sati ārakkhakiccaṃ sādheti.",
  "tika-vin02t:1067_5": "Tenevassa carato ca tiṭṭhato ca suttassa ca jāgarassa ca satataṃ samitaṃ ñāṇadassanaṃ paccupaṭṭhitaṃ hotīti vuccati.",
  "tika-vin02t:1068_0": "Caturāpassenoti cattāri apassenāni apassayā etassāti caturāpasseno.",
  "tika-vin02t:1068_1": "Saṅkhāyāti ñāṇena.",
  "tika-vin02t:1068_2": "Paṭisevatīti ñāṇena ñatvā sevitabbayuttakameva sevati.",
  "tika-vin02t:1068_3": "Tassa vitthāro “paṭisaṅkhā yoniso cīvaraṃ paribhuñjatī”tiādinā nayena veditabbo.",
  "tika-vin02t:1068_4": "Saṅkhāyekaṃ adhivāsetīti ñāṇena ñatvā adhivāsetabbayuttakameva adhivāseti.",
  "tika-vin02t:1068_5": "Vitthāro panettha “paṭisaṅkhā yoniso khamo hoti sītassā”tiādinā nayena veditabbo.",
  "tika-vin02t:1068_6": "Parivajjetīti ñāṇena ñatvā parivajjetabbayuttakameva parivajjeti.",
  "tika-vin02t:1068_7": "Tassa vitthāro “paṭisaṅkhā yoniso caṇḍaṃ hatthiṃ parivajjetī”tiādinā nayena veditabbo.",
  "tika-vin02t:1068_8": "Vinodetīti ñāṇena ñatvā vinodetabbameva vinodeti nudati nīharati anto vasituṃ na deti.",
  "tika-vin02t:1068_9": "Tassa vitthāro “uppannaṃ kāmavitakkaṃ nādhivāsetī”tiādinā nayena veditabbo.",
  "tika-vin02t:1069_0": "Panuṇṇapaccekasaccoti “idameva dassanaṃ saccaṃ,",
  "tika-vin02t:1069_1": "idameva sacca”nti evaṃ pāṭiyekkaṃ gahitattā paccekasaṅkhātāni diṭṭhisaccāni panuṇṇāni nīhaṭāni pahīnāni assāti panuṇṇapaccekasacco.",
  "tika-vin02t:1069_2": "Puthusamaṇabrāhmaṇānanti bahūnaṃ samaṇabrāhmaṇānaṃ.",
  "tika-vin02t:1069_3": "Ettha ca samaṇāti pabbajjupagatā.",
  "tika-vin02t:1069_4": "Brāhmaṇāti bhovādino.",
  "tika-vin02t:1069_5": "Puthupaccekasaccānīti bahūni pāṭekkasaccāni,",
  "tika-vin02t:1069_6": "“idameva dassanaṃ saccaṃ,",
  "tika-vin02t:1069_7": "idameva sacca”nti pāṭiyekkaṃ gahitāni bahūni saccānīti attho.",
  "tika-vin02t:1069_8": "Nuṇṇānīti nīhaṭāni.",
  "tika-vin02t:1069_9": "Panuṇṇānīti suṭṭhu nīhatāni.",
  "tika-vin02t:1069_10": "Cattānīti vissaṭṭhāni.",
  "tika-vin02t:1069_11": "Vantānīti vamitāni.",
  "tika-vin02t:1069_12": "Muttānīti chinnabandhanāni katāni.",
  "tika-vin02t:1069_13": "Pahīnānīti pajahitāni.",
  "tika-vin02t:1069_14": "Paṭinissaṭṭhānīti yathā na puna cittaṃ ārohanti,",
  "tika-vin02t:1069_15": "evaṃ paṭivissajjitāni.",
  "tika-vin02t:1069_16": "Sabbāneva cetāni ariyamaggādhigamato pubbe gahitassa diṭṭhiggāhassa vissaṭṭhabhāvavevacanāni.",
  "tika-vin02t:1070_0": "Samavayasaṭṭhesanoti ettha avayāti anūnā.",
  "tika-vin02t:1070_1": "Saṭṭhāti nissaṭṭhā.",
  "tika-vin02t:1070_2": "Sammā avayā saṭṭhā esanā assāti samavayasaṭṭhesano,",
  "tika-vin02t:1070_3": "sammā vissaṭṭhasabbaesanoti attho.",
  "tika-vin02t:1070_4": "“Rāgā cittaṃ vimutta”ntiādīhi maggassa kiccanipphatti kathitā rāgādīnaṃ pahīnabhāvadīpanato.",
  "tika-vin02t:1070_5": "“Rāgo me pahīno”tiādīhi paccavekkhaṇāmukhena ariyaphalaṃ kathitaṃ.",
  "tika-vin02t:1070_6": "Adhigate hi aggaphale sabbaso rāgādīnaṃ anuppādadhammataṃ pajānāti,",
  "tika-vin02t:1070_7": "tañca pajānanaṃ paccavekkhaṇañāṇanti.",
  "tika-vin02t:1070_8": "Tattha pañcaṅgavippahānapaccekasaccāpanodanaesanāsamavayasajjanāni “saṅkhāyekaṃ paṭisevati adhivāseti",
  "tika-vin02t:1070_9": "parivajjeti vinodetī”ti vuttesu apassenesu vinodanā ca maggakiccāneva,",
  "tika-vin02t:1070_10": "itare ca maggeneva samijjhanti.",
  "tika-vin02t:1071_0": "Dasabaloti kāyabalasaṅkhātāni ñāṇabalasaṅkhātāni ca dasa balāni etassāti dasabalo.",
  "tika-vin02t:1071_1": "Duvidhañhi tathāgatassa balaṃ kāyabalaṃ ñāṇabalañca.",
  "tika-vin02t:1071_2": "Tesu kāyabalaṃ hatthikulānusārena veditabbaṃ.",
  "tika-vin02t:1071_3": "Vuttañhetaṃ porāṇehi –",
  "tika-vin02t:1072_0": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "tika-vin02t:1073_0": "Gandhamaṅgalahemañca, uposathachaddantime dasā”ti. ;",
  "tika-vin02t:1074_0": "Imāni hi dasa hatthikulāni.",
  "tika-vin02t:1074_1": "Tattha kāḷāvakanti pakatihatthikulaṃ daṭṭhabbaṃ.",
  "tika-vin02t:1074_2": "Yaṃ dasannaṃ purisānaṃ kāyabalaṃ,",
  "tika-vin02t:1074_3": "taṃ ekassa kāḷāvakassa hatthino.",
  "tika-vin02t:1074_4": "Yaṃ dasannaṃ kāḷāvakānaṃ balaṃ,",
  "tika-vin02t:1074_5": "taṃ ekassa gaṅgeyyassa.",
  "tika-vin02t:1074_6": "Yaṃ dasannaṃ gaṅgeyyānaṃ,",
  "tika-vin02t:1074_7": "taṃ ekassa paṇḍarassa.",
  "tika-vin02t:1074_8": "Yaṃ dasannaṃ paṇḍarānaṃ,",
  "tika-vin02t:1074_9": "taṃ ekassa tambassa.",
  "tika-vin02t:1074_10": "Yaṃ dasannaṃ tambānaṃ,",
  "tika-vin02t:1074_11": "taṃ ekassa piṅgalassa.",
  "tika-vin02t:1074_12": "Yaṃ dasannaṃ piṅgalānaṃ,",
  "tika-vin02t:1074_13": "taṃ ekassa gandhahatthino.",
  "tika-vin02t:1074_14": "Yaṃ dasannaṃ gandhahatthīnaṃ,",
  "tika-vin02t:1074_15": "taṃ ekassa maṅgalassa.",
  "tika-vin02t:1074_16": "Yaṃ dasannaṃ maṅgalānaṃ,",
  "tika-vin02t:1074_17": "taṃ ekassa hemavatassa.",
  "tika-vin02t:1074_18": "Yaṃ dasannaṃ hemavatānaṃ,",
  "tika-vin02t:1074_19": "taṃ ekassa uposathassa.",
  "tika-vin02t:1074_20": "Yaṃ dasannaṃ uposathānaṃ,",
  "tika-vin02t:1074_21": "taṃ ekassa chaddantassa.",
  "tika-vin02t:1074_22": "Yaṃ dasannaṃ chaddantānaṃ,",
  "tika-vin02t:1074_23": "taṃ ekassa tathāgatassa kāyabalaṃ.",
  "tika-vin02t:1074_24": "Nārāyanasaṅghātabalantipi idameva vuccati.",
  "tika-vin02t:1074_25": "Tattha nārā vuccanti rasmiyo,",
  "tika-vin02t:1074_26": "tā bahū nānāvidhā tato uppajjantīti nārāyanaṃ, vajiraṃ,",
  "tika-vin02t:1074_27": "tasmā vajirasaṅghātabalanti attho.",
  "tika-vin02t:1074_28": "Tadetaṃ pakatihatthigaṇanāya hatthīnaṃ koṭisahassānaṃ,",
  "tika-vin02t:1074_29": "purisagaṇanāya dasannaṃ purisakoṭisahassānaṃ balaṃ hoti.",
  "tika-vin02t:1074_30": "Idaṃ tāva tathāgatassa kāyabalaṃ.",
  "tika-vin02t:1075_0": "Ñāṇabalaṃ pana pāḷiyaṃ āgatameva. Tatrāyaṃ pāḷi –",
  "tika-vin02t:1076_0": "“Dasa kho panimāni,",
  "tika-vin02t:1076_1": "sāriputta,",
  "tika-vin02t:1076_2": "tathāgatassa tathāgatabalāni,",
  "tika-vin02t:1076_3": "yehi balehi samannāgato tathāgato āsabhaṃ ṭhānaṃ paṭijānāti,",
  "tika-vin02t:1076_4": "parisāsu sīhanādaṃ nadati,",
  "tika-vin02t:1076_5": "brahmacakkaṃ pavatteti.",
  "tika-vin02t:1076_6": "Katamāni dasa? Idha,",
  "tika-vin02t:1076_7": "sāriputta,",
  "tika-vin02t:1076_8": "tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti, yampi,",
  "tika-vin02t:1076_9": "sāriputta,",
  "tika-vin02t:1076_10": "tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti. Idampi,",
  "tika-vin02t:1076_11": "sāriputta,",
  "tika-vin02t:1076_12": "tathāgatassa tathāgatabalaṃ hoti,",
  "tika-vin02t:1076_13": "yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-vin02t:1076_14": "parisāsu sīhanādaṃ nadati,",
  "tika-vin02t:1076_15": "brahmacakkaṃ pavatteti. (1)",
  "tika-vin02t:1077_0": "“Puna caparaṃ,",
  "tika-vin02t:1077_1": "sāriputta,",
  "tika-vin02t:1077_2": "tathāgato atītānāgatapaccuppannānaṃ kammasamādānānaṃ ṭhānaso hetuso vipākaṃ yathābhūtaṃ pajānāti…pe…. (2)",
  "tika-vin02t:1078_0": "“Puna caparaṃ, sāriputta, tathāgato sabbatthagāminiṃ paṭipadaṃ yathābhūtaṃ pajānāti…pe…. (3)",
  "tika-vin02t:1079_0": "“Puna caparaṃ, sāriputta, tathāgato anekadhātuṃ nānādhātuṃ lokaṃ yathābhūtaṃ pajānāti…pe…. (4)",
  "tika-vin02t:1080_0": "“Puna caparaṃ, sāriputta, tathāgato sattānaṃ nānādhimuttikataṃ yathābhūtaṃ pajānāti…pe…. (5)",
  "tika-vin02t:1081_0": "“Puna caparaṃ,",
  "tika-vin02t:1081_1": "sāriputta,",
  "tika-vin02t:1081_2": "tathāgato parasattānaṃ parapuggalānaṃ indriyaparopariyattaṃ yathābhūtaṃ pajānāti…pe…. (6)",
  "tika-vin02t:1082_0": "“Puna caparaṃ,",
  "tika-vin02t:1082_1": "sāriputta,",
  "tika-vin02t:1082_2": "tathāgato jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ yathābhūtaṃ pajānāti…pe…. (7)",
  "tika-vin02t:1083_0": "“Puna caparaṃ,",
  "tika-vin02t:1083_1": "sāriputta,",
  "tika-vin02t:1083_2": "tathāgato anekavihitaṃ pubbenivāsaṃ anussarati.",
  "tika-vin02t:1083_3": "Seyyathidaṃ?",
  "tika-vin02t:1083_4": "Ekampi jātiṃ dvepi jātiyo…pe…",
  "tika-vin02t:1083_5": "iti sākāraṃ sauddesaṃ anekavihitaṃ pubbenivāsaṃ anussarati…pe…. (8)",
  "tika-vin02t:1084_0": "“Puna caparaṃ,",
  "tika-vin02t:1084_1": "sāriputta,",
  "tika-vin02t:1084_2": "tathāgato dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate,",
  "tika-vin02t:1084_3": "yathākammūpage satte pajānāti…pe…. (9)",
  "tika-vin02t:1085_0": "“Puna caparaṃ,",
  "tika-vin02t:1085_1": "sāriputta,",
  "tika-vin02t:1085_2": "tathāgato āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharati…pe… idampi,",
  "tika-vin02t:1085_3": "sāriputta,",
  "tika-vin02t:1085_4": "tathāgatassa tathāgatabalaṃ hoti,",
  "tika-vin02t:1085_5": "yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-vin02t:1085_6": "parisāsu sīhanādaṃ nadati,",
  "tika-vin02t:1085_7": "brahmacakkaṃ pavatteti.",
  "tika-vin02t:1085_8": "Imāni kho,",
  "tika-vin02t:1085_9": "sāriputta,",
  "tika-vin02t:1085_10": "dasa tathāgatassa tathāgatabalānī”ti. (10)",
  "tika-vin02t:1086_0": "Tattha ṭhānañca ṭhānatoti kāraṇañca kāraṇato.",
  "tika-vin02t:1086_1": "“Ye ye dhammā yesaṃ yesaṃ dhammānaṃ hetū paccayā uppādāya,",
  "tika-vin02t:1086_2": "taṃ taṃ ṭhānaṃ.",
  "tika-vin02t:1086_3": "Ye ye dhammā yesaṃ yesaṃ dhammānaṃ na hetū na paccayā uppādāya,",
  "tika-vin02t:1086_4": "taṃ taṃ aṭṭhāna”nti pajānanto ṭhānañca ṭhānato aṭṭhānañca aṭṭhānato yathābhūtaṃ pajānāti.",
  "tika-vin02t:1086_5": "Yampīti yena ñāṇena.",
  "tika-vin02t:1087_0": "Kammasamādānānanti samādiyitvā katānaṃ kusalākusalakammānaṃ,",
  "tika-vin02t:1087_1": "kammameva vā kammasamādānaṃ.",
  "tika-vin02t:1087_2": "Ṭhānaso hetusoti paccayato ceva hetuto ca.",
  "tika-vin02t:1087_3": "Tattha gatiupadhikālapayogā vipākassa ṭhānaṃ,",
  "tika-vin02t:1087_4": "kammaṃ hetu.",
  "tika-vin02t:1088_0": "Sabbatthagāmininti sabbagatigāminiñca agatigāminiñca.",
  "tika-vin02t:1088_1": "Paṭipadanti maggaṃ.",
  "tika-vin02t:1088_2": "Yathābhūtaṃ pajānātīti bahūsupi manussesu ekameva pāṇaṃ ghātentesu kāmaṃ sabbesampi cetanā tassevekassa jīvitindriyārammaṇā,",
  "tika-vin02t:1088_3": "taṃ pana kammaṃ tesaṃ nānākāraṃ.",
  "tika-vin02t:1088_4": "Tesu hi eko ādarena chandajāto karoti,",
  "tika-vin02t:1088_5": "eko “ehi tvampi karohī”ti parehi nippīḷito karoti,",
  "tika-vin02t:1088_6": "eko samānacchando viya hutvā appaṭibāhiyamāno vicarati,",
  "tika-vin02t:1088_7": "tasmā tesu eko teneva kammena niraye nibbattati,",
  "tika-vin02t:1088_8": "eko tiracchānayoniyaṃ,",
  "tika-vin02t:1088_9": "eko pettivisaye.",
  "tika-vin02t:1088_10": "Taṃ tathāgato āyūhanakkhaṇeyeva “iminā nīhārena āyūhitattā esa niraye nibbattissati,",
  "tika-vin02t:1088_11": "esa tiracchānayoniyaṃ,",
  "tika-vin02t:1088_12": "esa pettivisaye”ti jānāti.",
  "tika-vin02t:1088_13": "Niraye nibbattamānampi “esa mahāniraye nibbattissati,",
  "tika-vin02t:1088_14": "esa ussadaniraye”ti jānāti.",
  "tika-vin02t:1088_15": "Tiracchānayoniyaṃ nibbattamānampi “esa apādako bhavissati,",
  "tika-vin02t:1088_16": "esa dvipādako,",
  "tika-vin02t:1088_17": "esa catuppādo,",
  "tika-vin02t:1088_18": "esa bahuppādo”ti jānāti.",
  "tika-vin02t:1088_19": "Pettivisaye nibbattamānampi “esa nijjhāmataṇhiko bhavissati,",
  "tika-vin02t:1088_20": "esa khuppipāsiko,",
  "tika-vin02t:1088_21": "esa paradattūpajīvī”ti jānāti.",
  "tika-vin02t:1088_22": "Tesu ca kammesu “idaṃ kammaṃ paṭisandhiṃ ākaḍḍhissati,",
  "tika-vin02t:1088_23": "etaṃ aññena dinnāya paṭisandhiyā upadhivepakkaṃ bhavissatī”ti jānāti.",
  "tika-vin02t:1089_0": "Tathā sakalagāmavāsikesu ekato piṇḍapātaṃ dadamānesu kāmaṃ sabbesampi cetanā piṇḍapātārammaṇāva,",
  "tika-vin02t:1089_1": "taṃ pana kammaṃ tesaṃ nānākāraṃ.",
  "tika-vin02t:1089_2": "Tesu hi eko ādarena karotīti sabbaṃ purimasadisaṃ.",
  "tika-vin02t:1089_3": "Tasmā tesu ca keci devaloke nibbattanti,",
  "tika-vin02t:1089_4": "keci manussaloke.",
  "tika-vin02t:1089_5": "Taṃ tathāgato āyūhanakkhaṇeyeva jānāti.",
  "tika-vin02t:1089_6": "“Iminā nīhārena āyūhitattā esa manussaloke nibbattissati,",
  "tika-vin02t:1089_7": "esa devaloke,",
  "tika-vin02t:1089_8": "tatthāpi esa khattiyakule,",
  "tika-vin02t:1089_9": "esa brāhmaṇakule,",
  "tika-vin02t:1089_10": "esa vessakule,",
  "tika-vin02t:1089_11": "esa suddakule,",
  "tika-vin02t:1089_12": "esa paranimmitavasavattīsu,",
  "tika-vin02t:1089_13": "esa nimmānaratīsu,",
  "tika-vin02t:1089_14": "esa tusitesu,",
  "tika-vin02t:1089_15": "esa yāmesu,",
  "tika-vin02t:1089_16": "esa tāvatiṃsesu,",
  "tika-vin02t:1089_17": "esa cātumahārājikesu,",
  "tika-vin02t:1089_18": "esa bhummadevesū”tiādinā tattha tattha hīnapaṇītasuvaṇṇadubbaṇṇaappaparivāramahāparivāratādibhedaṃ taṃ taṃ visesaṃ āyūhanakkhaṇeyeva jānāti.",
  "tika-vin02t:1090_0": "Tathā vipassanaṃ paṭṭhapentesuyeva “iminā nīhārena esa kiñci sallakkhetuṃ na sakkhissati,",
  "tika-vin02t:1090_1": "esa mahābhūtamattameva vavatthapessati,",
  "tika-vin02t:1090_2": "esa rūpapariggahe eva ṭhassati,",
  "tika-vin02t:1090_3": "esa arūpapariggaheyeva,",
  "tika-vin02t:1090_4": "esa nāmarūpapariggaheyeva,",
  "tika-vin02t:1090_5": "esa paccayapariggaheyeva,",
  "tika-vin02t:1090_6": "esa lakkhaṇārammaṇikavipassanāyameva,",
  "tika-vin02t:1090_7": "esa paṭhamaphaleyeva,",
  "tika-vin02t:1090_8": "esa dutiyaphale eva,",
  "tika-vin02t:1090_9": "esa tatiyaphale eva,",
  "tika-vin02t:1090_10": "esa arahattaṃ pāpuṇissatī”ti jānāti.",
  "tika-vin02t:1090_11": "Kasiṇaparikammaṃ karontesupi “imassa parikammamattameva bhavissati,",
  "tika-vin02t:1090_12": "esa nimittaṃ uppādessati,",
  "tika-vin02t:1090_13": "esa appanaṃ eva pāpuṇissati,",
  "tika-vin02t:1090_14": "esa jhānaṃ pādakaṃ katvā vipassanaṃ paṭṭhapetvā arahattaṃ gaṇhissatī”ti jānāti.",
  "tika-vin02t:1091_0": "Anekadhātunti cakkhudhātuādīhi,",
  "tika-vin02t:1091_1": "kāmadhātuādīhi vā dhātūhi bahudhātuṃ.",
  "tika-vin02t:1091_2": "Nānādhātunti tāsaṃyeva dhātūnaṃ vilakkhaṇattā nānappakāradhātuṃ.",
  "tika-vin02t:1091_3": "Lokanti khandhāyatanadhātulokaṃ.",
  "tika-vin02t:1091_4": "Yathābhūtaṃ pajānātīti tāsaṃ dhātūnaṃ aviparītato sabhāvaṃ paṭivijjhati.",
  "tika-vin02t:1092_0": "Nānādhimuttikatanti hīnādīhi adhimuttīhi nānādhimuttikabhāvaṃ.",
  "tika-vin02t:1092_1": "Parasattānanti padhānasattānaṃ.",
  "tika-vin02t:1092_2": "Parapuggalānanti tato paresaṃ hīnasattānaṃ.",
  "tika-vin02t:1092_3": "Ekatthameva vā etaṃ padadvayaṃ,",
  "tika-vin02t:1092_4": "veneyyavasena pana dvedhā vuttaṃ.",
  "tika-vin02t:1092_5": "Indriyaparopariyattanti saddhādīnaṃ indriyānaṃ parabhāvañca aparabhāvañca,",
  "tika-vin02t:1092_6": "vuddhiñca hāniñcāti attho.",
  "tika-vin02t:1093_0": "Jhānavimokkhasamādhisamāpattīnanti paṭhamādīnaṃ catunnaṃ jhānānaṃ,",
  "tika-vin02t:1093_1": "“rūpī rūpāni passatī”tiādīnaṃ aṭṭhannaṃ vimokkhānaṃ,",
  "tika-vin02t:1093_2": "savitakkasavicārādīnaṃ tiṇṇaṃ samādhīnaṃ,",
  "tika-vin02t:1093_3": "paṭhamajjhānasamāpattiādīnañca navannaṃ anupubbasamāpattīnaṃ.",
  "tika-vin02t:1093_4": "Saṃkilesanti hānabhāgiyadhammaṃ.",
  "tika-vin02t:1093_5": "Vodānanti visesabhāgiyadhammaṃ.",
  "tika-vin02t:1093_6": "Vuṭṭhānanti “vodānampi vuṭṭhānaṃ,",
  "tika-vin02t:1093_7": "tamhā tamhā samādhimhā vuṭṭhānampi vuṭṭhāna”nti evaṃ vuttaṃ paguṇajjhānañceva bhavaṅgaphalasamāpattiyo ca.",
  "tika-vin02t:1093_8": "Heṭṭhimaṃ heṭṭhimañhi paguṇajjhānaṃ uparimassa uparimassa padaṭṭhānaṃ hoti,",
  "tika-vin02t:1093_9": "tasmā “vodānampi vuṭṭhāna”nti vuttaṃ.",
  "tika-vin02t:1093_10": "Bhavaṅgena sabbajhānehi vuṭṭhānaṃ hoti,",
  "tika-vin02t:1093_11": "phalasamāpattiyā nirodhasamāpattito vuṭṭhānaṃ hoti.",
  "tika-vin02t:1093_12": "Tametaṃ sandhāya “tamhā tamhā samādhimhā vuṭṭhānampi vuṭṭhāna”nti vuttaṃ.",
  "tika-vin02t:1093_13": "Sabbañāṇānañca vitthārakathāya vinicchayo sammohavinodaniyaṃ vibhaṅgaṭṭhakathāyaṃ vutto.",
  "tika-vin02t:1093_14": "Pubbenivāsānussatidibbacakkhuāsavakkhayañāṇakathā pana verañjakaṇḍe vitthāritāyeva.",
  "tika-vin02t:1094_0": "Imāni kho sāriputtāti yāni pubbe “dasa kho panimāni,",
  "tika-vin02t:1094_1": "sāriputta,",
  "tika-vin02t:1094_2": "tathāgatassa tathāgatabalānī”ti avocaṃ,",
  "tika-vin02t:1094_3": "imāni tānīti appanaṃ karoti.",
  "tika-vin02t:1094_4": "Tattha paravādikathā hoti “dasabalañāṇaṃ nāma pāṭiyekkaṃ natthi,",
  "tika-vin02t:1094_5": "sabbaññutaññāṇassevāyaṃ pabhedo”ti,",
  "tika-vin02t:1094_6": "taṃ na tathā daṭṭhabbaṃ.",
  "tika-vin02t:1094_7": "Aññameva hi dasabalañāṇaṃ,",
  "tika-vin02t:1094_8": "aññaṃ sabbaññutaññāṇaṃ.",
  "tika-vin02t:1094_9": "Dasabalañāṇaṃ sakasakakiccameva jānāti,",
  "tika-vin02t:1094_10": "sabbaññutaññāṇaṃ tampi tato avasesampi pajānāti.",
  "tika-vin02t:1094_11": "Dasabalañāṇesu hi paṭhamaṃ kāraṇākāraṇameva jānāti,",
  "tika-vin02t:1094_12": "dutiyaṃ kammantaravipākantarameva,",
  "tika-vin02t:1094_13": "tatiyaṃ kammaparicchedameva,",
  "tika-vin02t:1094_14": "catutthaṃ dhātunānattakāraṇameva,",
  "tika-vin02t:1094_15": "pañcamaṃ sattānaṃ ajjhāsayādhimuttimeva,",
  "tika-vin02t:1094_16": "chaṭṭhaṃ indriyānaṃ tikkhamudubhāvameva,",
  "tika-vin02t:1094_17": "sattamaṃ jhānādīhi saddhiṃ tesaṃ saṃkilesādimeva,",
  "tika-vin02t:1094_18": "aṭṭhamaṃ pubbenivutthakkhandhasantatimeva,",
  "tika-vin02t:1094_19": "navamaṃ sattānaṃ cutipaṭisandhimeva,",
  "tika-vin02t:1094_20": "dasamaṃ saccaparicchedameva.",
  "tika-vin02t:1094_21": "Sabbaññutaññāṇaṃ pana etehi jānitabbañca tato uttariñca pajānāti,",
  "tika-vin02t:1094_22": "etesaṃ pana kiccaṃ na sabbaṃ karoti.",
  "tika-vin02t:1094_23": "Tañhi jhānaṃ hutvā appetuṃ na sakkoti,",
  "tika-vin02t:1094_24": "iddhi hutvā vikubbituṃ na sakkoti,",
  "tika-vin02t:1094_25": "maggo hutvā kilese khepetuṃ na sakkoti.",
  "tika-vin02t:1094_26": "Iti yathāvuttakāyabalena ceva ñāṇabalena ca samannāgatattā bhagavā “dasabalo”ti vuccati.",
  "tika-vin02t:1095_0": "Dasahi asekkhehi aṅgehi upetoti “asekkhā sammādiṭṭhi,",
  "tika-vin02t:1095_1": "asekkho sammāsaṅkappo,",
  "tika-vin02t:1095_2": "asekkhā sammāvācā,",
  "tika-vin02t:1095_3": "asekkho sammākammanto,",
  "tika-vin02t:1095_4": "asekkho sammāājīvo,",
  "tika-vin02t:1095_5": "asekkho sammāvāyāmo,",
  "tika-vin02t:1095_6": "asekkhā sammāsati,",
  "tika-vin02t:1095_7": "asekkho sammāsamādhi,",
  "tika-vin02t:1095_8": "asekkhaṃ sammāñāṇaṃ,",
  "tika-vin02t:1095_9": "asekkhā sammāvimuttī”ti evaṃ vuttehi dasahi asekkhadhammehi samannāgato.",
  "tika-vin02t:1095_10": "Asekkhā sammādiṭṭhiādayo ca sabbe phalasampayuttadhammā eva.",
  "tika-vin02t:1095_11": "Ettha ca sammādiṭṭhi sammāñāṇanti dvīsu ṭhānesu paññāva kathitā “sammā dassanaṭṭhena sammādiṭṭhi,",
  "tika-vin02t:1095_12": "sammā pajānanaṭṭhena sammāñāṇa”nti.",
  "tika-vin02t:1095_13": "Atthi hi dassanajānanānaṃ visaye pavattiākāraviseso.",
  "tika-vin02t:1095_14": "Sammāvimuttīti iminā pana padena vuttāvasesā phalasamāpattisahagatadhammā saṅgahitāti veditabbā.",
  "tika-vin02t:1095_15": "Ariyaphalasampayuttadhammāpi hi sabbaso paṭipakkhato vimuttataṃ upādāya vimuttīti vattabbataṃ labhanti.",
  "tika-vin02t:1096_0": "59.",
  "tika-vin02t:1096_1": "Vacanasaddena appasaddanti ārāmupacārena gacchato addhikajanassapi vacanasaddena appasaddaṃ.",
  "tika-vin02t:1096_2": "Nagaranigghosasaddenāti avibhāvitatthena nagare manussānaṃ nigghosasaddena.",
  "tika-vin02t:1096_3": "Manussehi samāgamma ekajjhaṃ pavattitasaddo hi nigghoso.",
  "tika-vin02t:1096_4": "Anusañcaraṇajanassāti antosañcārino janassa.",
  "tika-vin02t:1096_5": "Manussānaṃ rahassakiriyaṭṭhāniyanti manussānaṃ rahassakaraṇassa yuttaṃ anucchavikaṃ.",
  "tika-vin02t:1096_6": "Vivekānurūpanti ekībhāvassa anurūpaṃ.",
  "tika-vin02t:1096_7": "Sesamettha uttānameva.",
  "tika-vin02t:1097_0": "Bimbisārasamāgamakathāvaṇṇanā niṭṭhitā.",
  "tika-vin02t:1098_0": "Sāriputtamoggallānapabbajjākathāvaṇṇanā",
  "tika-vin02t:1099_0": "60.",
  "tika-vin02t:1099_1": "Idāni “tena kho pana samayena sañcayo paribbājako”tiādīsu apubbapadavaṇṇanaṃ dassento “sāriputtamoggallānā”tiādimāha.",
  "tika-vin02t:1099_2": "Tattha sārībrāhmaṇiyā putto sāriputto,",
  "tika-vin02t:1099_3": "moggallībrāhmaṇiyā putto moggallāno.",
  "tika-vin02t:1099_4": "Amhākaṃ kira bhagavato nibbattito puretarameva sāriputto rājagahanagarassa avidūre upatissagāme sārībrāhmaṇiyā nāma kucchiyaṃ paṭisandhiṃ gaṇhi.",
  "tika-vin02t:1099_5": "Taṃdivasamevassa sahāyopi rājagahasseva avidūre kolitagāme moggallībrāhmaṇiyā kucchiyaṃ paṭisandhiṃ gaṇhi.",
  "tika-vin02t:1099_6": "Tāni kira dvepi kulāni yāva sattamā kulaparivaṭṭā ābaddhapaṭibaddhasahāyāneva.",
  "tika-vin02t:1099_7": "Tesaṃ dvinnaṃ ekadivasameva gabbhaparihāraṃ adaṃsu.",
  "tika-vin02t:1099_8": "Dasamāsaccayena jātānampi tesaṃ chasaṭṭhi dhātiyo upanayiṃsu.",
  "tika-vin02t:1099_9": "Nāmaggahaṇadivase sārībrāhmaṇiyā puttassa upatissagāme jeṭṭhakulassa puttattā “upatisso”ti nāmaṃ akaṃsu,",
  "tika-vin02t:1099_10": "itarassa kolitagāme jeṭṭhakulassa puttattā “kolito”ti nāmaṃ akaṃsu.",
  "tika-vin02t:1099_11": "Tena vuttaṃ “gihikāle upatisso kolitoti evaṃ paññāyamānanāmā”ti.",
  "tika-vin02t:1100_0": "Aḍḍhateyyasatamāṇavakaparivārāti ettha pañcapañcasatamāṇavakaparivārātipi vadanti.",
  "tika-vin02t:1100_1": "Vuttañhetaṃ aṅguttaranikāyaṭṭhakathāyaṃ –",
  "tika-vin02t:1101_0": "“Upatissamāṇavakassa kīḷanatthāya nadiṃ vā uyyānaṃ vā gamanakāle pañca suvaṇṇasivikāsatāni parivārāni honti,",
  "tika-vin02t:1101_1": "kolitamāṇavakassa pañca ājaññarathasatāni.",
  "tika-vin02t:1101_2": "Dvepi janā pañcapañcamāṇavakasataparivārā hontī”ti.",
  "tika-vin02t:1102_0": "Rājagahe ca anusaṃvaccharaṃ giraggasamajjaṃ nāma hoti.",
  "tika-vin02t:1102_1": "Tesaṃ dvinnampi ekaṭṭhāneyeva mañcakaṃ bandhanti.",
  "tika-vin02t:1102_2": "Dvepi ekatova nisīditvā samajjaṃ passitvā hasitabbaṭṭhāne hasanti,",
  "tika-vin02t:1102_3": "saṃvegaṭṭhāne saṃvijjanti,",
  "tika-vin02t:1102_4": "dāyaṃ dātuṃ yuttaṭṭhāne dāyaṃ denti.",
  "tika-vin02t:1102_5": "Tesaṃ imināva niyāmena ekadivasaṃ samajjaṃ passantānaṃ paripākagatattā ñāṇassa purimadivasesu viya hasitabbaṭṭhāne",
  "tika-vin02t:1102_6": "hāso vā saṃvegaṭṭhāne saṃvijjanaṃ vā dāyaṃ dātuṃ yuttaṭṭhāne dāyadānaṃ vā nāhosi.",
  "tika-vin02t:1102_7": "Dvepi pana janā evaṃ cintayiṃsu “kiṃ ettha oloketabbaṃ atthi,",
  "tika-vin02t:1102_8": "sabbepime appatte vassasate apaṇṇattikabhāvaṃ gamissanti,",
  "tika-vin02t:1102_9": "amhehi pana ekaṃ mokkhadhammaṃ gavesituṃ vaṭṭatī”ti ārammaṇaṃ gahetvā nisīdiṃsu.",
  "tika-vin02t:1102_10": "Tato kolito upatissaṃ āha “samma upatissa,",
  "tika-vin02t:1102_11": "na tvaṃ aññadivasesu viya haṭṭhapahaṭṭho,",
  "tika-vin02t:1102_12": "anattamanadhātukosi,",
  "tika-vin02t:1102_13": "kiṃ te sallakkhita”nti.",
  "tika-vin02t:1102_14": "“Samma kolita,",
  "tika-vin02t:1102_15": "etesaṃ olokane sāro natthi,",
  "tika-vin02t:1102_16": "niratthakametaṃ,",
  "tika-vin02t:1102_17": "attano mokkhadhammaṃ gavesituṃ vaṭṭatī”ti idaṃ cintayanto nisinnomhīti.",
  "tika-vin02t:1102_18": "Tvaṃ pana kasmā anattamanoti.",
  "tika-vin02t:1102_19": "Sopi tatheva āha.",
  "tika-vin02t:1102_20": "Athassa attanā saddhiṃ ekajjhāsayataṃ ñatvā upatisso evamāha “amhākaṃ ubhinnaṃ sucintitaṃ,",
  "tika-vin02t:1102_21": "mokkhadhammaṃ pana gavesantehi ekā pabbajjā laddhuṃ vaṭṭati,",
  "tika-vin02t:1102_22": "kassa santike pabbajāmā”ti.",
  "tika-vin02t:1103_0": "Tena kho pana samayena sañcayo paribbājako rājagahe paṭivasati mahatiyā paribbājakaparisāya saddhiṃ.",
  "tika-vin02t:1103_1": "Te “tassa santike pabbajissāmā”ti pañcahi māṇavakasatehi saddhiṃ sañcayassa santike pabbajiṃsu.",
  "tika-vin02t:1103_2": "Tesaṃ pabbajitakālato paṭṭhāya sañcayo atirekalābhaggayasaggappatto ahosi.",
  "tika-vin02t:1103_3": "Te katipāheneva sabbaṃ sañcayassa samayaṃ parimadditvā “ācariya,",
  "tika-vin02t:1103_4": "tumhākaṃ jānanasamayo ettakova,",
  "tika-vin02t:1103_5": "udāhu uttaripi atthī”ti pucchiṃsu.",
  "tika-vin02t:1103_6": "Sañcayo “ettakova,",
  "tika-vin02t:1103_7": "sabbaṃ tumhehi ñāta”nti āha.",
  "tika-vin02t:1103_8": "Tassa kathaṃ sutvā cintayiṃsu “evaṃ sati imassa santike brahmacariyavāso niratthako,",
  "tika-vin02t:1103_9": "mayaṃ mokkhadhammaṃ gavesituṃ nikkhantā,",
  "tika-vin02t:1103_10": "so imassa santike uppādetuṃ na sakkā,",
  "tika-vin02t:1103_11": "mahā kho pana jambudīpo,",
  "tika-vin02t:1103_12": "gāmanigamarājadhāniyo carantā avassaṃ mokkhadhammadesakaṃ ācariyaṃ labhissāmā”ti.",
  "tika-vin02t:1103_13": "Te tato paṭṭhāya “yattha yattha paṇḍitā samaṇabrāhmaṇā atthī”ti suṇanti,",
  "tika-vin02t:1103_14": "tattha tattha gantvā pañhasākacchaṃ karonti,",
  "tika-vin02t:1103_15": "tehi puṭṭhaṃ pañhaṃ añño kathetuṃ samattho nāma natthi,",
  "tika-vin02t:1103_16": "te pana tesaṃ pañhaṃ vissajjenti.",
  "tika-vin02t:1103_17": "Evaṃ sakalajambudīpaṃ pariggaṇhitvā nivattitvā sakaṭṭhānameva āgantvā “samma kolita,",
  "tika-vin02t:1103_18": "yo paṭhamaṃ amataṃ adhigacchati,",
  "tika-vin02t:1103_19": "so ārocetū”ti katikaṃ akaṃsu.",
  "tika-vin02t:1103_20": "Imameva vatthuṃ saṅkhipitvā dassento “tatra nesaṃ mahājanaṃ disvā…pe…",
  "tika-vin02t:1103_21": "katikaṃ akaṃsū”ti āha.",
  "tika-vin02t:1104_0": "Tattha channaparibbājakassāti setapaṭadharassa paribbājakassa.",
  "tika-vin02t:1104_1": "Tena nāyaṃ naggaparibbājakoti dasseti.",
  "tika-vin02t:1104_2": "Pāsādikena abhikkantenātiādīsu pāsādikenāti pasādāvahena sāruppena samaṇānucchavikena.",
  "tika-vin02t:1104_3": "Abhikkantenāti gamanena.",
  "tika-vin02t:1104_4": "Paṭikkantenāti nivattanena.",
  "tika-vin02t:1104_5": "Ālokitenāti purato dassanena.",
  "tika-vin02t:1104_6": "Vilokitenāti ito cito dassanena.",
  "tika-vin02t:1104_7": "Samiñjitenāti pabbasaṅkocanena.",
  "tika-vin02t:1104_8": "Pasāritenāti tesaṃyeva pasāraṇena.",
  "tika-vin02t:1104_9": "Sabbattha itthambhūtalakkhaṇe karaṇavacanaṃ,",
  "tika-vin02t:1104_10": "tasmā satisampajaññakehi vabhisaṅkhatattā pāsādikaabhikkantapaṭikkantaālokitavilokitasamiñjitapasārito hutvāti vuttaṃ hoti.",
  "tika-vin02t:1104_11": "Okkhittacakkhūti heṭṭhākhittacakkhu.",
  "tika-vin02t:1104_12": "Iriyāpathasampannoti tāya pāsādikaabhikkantāditāya sampannairiyāpatho.",
  "tika-vin02t:1104_13": "Atthikehi upaññātanti “maraṇe sati amatenapi bhavitabba”nti evaṃ anumānañāṇena “atthī”ti upagataṃ nibbānaṃ nāma,",
  "tika-vin02t:1104_14": "taṃ magganto pariyesanto yannūnāhaṃ imaṃ bhikkhuṃ piṭṭhito piṭṭhito anubandheyyanti sambandho.",
  "tika-vin02t:1104_15": "Sudinnakaṇḍe vuttappakāranti “dānapatīnaṃ gharesu sālā honti,",
  "tika-vin02t:1104_16": "āsanāni cettha paññattāni honti,",
  "tika-vin02t:1104_17": "upaṭṭhāpitaṃ udakakañjiyaṃ,",
  "tika-vin02t:1104_18": "tattha pabbajitā piṇḍāya caritvā nisīditvā bhuñjanti.",
  "tika-vin02t:1104_19": "Sace icchanti,",
  "tika-vin02t:1104_20": "dānapatīnampi santakaṃ gaṇhanti,",
  "tika-vin02t:1104_21": "tasmā tampi aññatarassa kulassa īdisāya sālāya aññataraṃ kuṭṭamūlanti veditabba”nti evaṃ vuttappakāraṃ.",
  "tika-vin02t:1105_0": "Appaṃ vā bahuṃ vā bhāsassūti paribbājako “ahaṃ upatisso nāma,",
  "tika-vin02t:1105_1": "tvaṃ yathāsattiyā appaṃ vā bahuṃ vā pāvada,",
  "tika-vin02t:1105_2": "etaṃ nayasatena nayasahassena paṭivijjhituṃ mayhaṃ bhāro”ti cintetvā evamāha.",
  "tika-vin02t:1105_3": "Nirodho ca nirodhupāyo ca ekadesasarūpekasesanayena “nirodho”ti vuttoti dassento “atha vā”tiādimāha.",
  "tika-vin02t:1105_4": "Paṭipādentoti nigamento.",
  "tika-vin02t:1105_5": "Imaṃ dhammapariyāyaṃ sutvā virajaṃ vītamalaṃ dhammacakkhuṃ udapādīti ettha paribbājako paṭhamapadadvayameva",
  "tika-vin02t:1105_6": "sutvā sahassanayasampanne sotāpattiphale patiṭṭhahi.",
  "tika-vin02t:1105_7": "Itarapadadvayaṃ sotāpannakāle niṭṭhāsīti veditabbaṃ.",
  "tika-vin02t:1106_0": "Bahukehi kappanahutehīti ettha dasa dasakāni sataṃ,",
  "tika-vin02t:1106_1": "dasa satāni sahassaṃ,",
  "tika-vin02t:1106_2": "sahassānaṃ sataṃ satasahassaṃ,",
  "tika-vin02t:1106_3": "satasahassānaṃ sataṃ koṭi,",
  "tika-vin02t:1106_4": "koṭisatasahassānaṃ sataṃ pakoṭi,",
  "tika-vin02t:1106_5": "pakoṭisatasahassānaṃ sataṃ koṭipakoṭi,",
  "tika-vin02t:1106_6": "koṭipakoṭisatasahassānaṃ sataṃ ekanahutanti veditabbaṃ.",
  "tika-vin02t:1107_0": "61.",
  "tika-vin02t:1107_1": "Atha kho sāriputto paribbājako yena moggallāno paribbājako tenupasaṅkamīti sotāpanno hutvā uparivisese",
  "tika-vin02t:1107_2": "appavattante “bhavissati ettha kāraṇa”nti sallakkhetvā theraṃ āha “bhante,",
  "tika-vin02t:1107_3": "mā upari dhammadesanaṃ vaḍḍhayittha,",
  "tika-vin02t:1107_4": "ettakameva hotu,",
  "tika-vin02t:1107_5": "kahaṃ amhākaṃ satthā vasatī”ti.",
  "tika-vin02t:1107_6": "Veḷuvane paribbājakāti. “Bhante,",
  "tika-vin02t:1107_7": "tumhe purato yātha,",
  "tika-vin02t:1107_8": "mayhaṃ eko sahāyako atthi,",
  "tika-vin02t:1107_9": "amhehi ca aññamaññaṃ katikā katā ‘yo paṭhamaṃ amataṃ adhigacchati,",
  "tika-vin02t:1107_10": "so ārocetū’ti,",
  "tika-vin02t:1107_11": "ahaṃ taṃ paṭiññaṃ mocetvā sahāyakaṃ gahetvā tumhākaṃ gatamaggeneva satthu santikaṃ āgamissāmī”ti pañcapatiṭṭhitena",
  "tika-vin02t:1107_12": "therassa pādesu nipatitvā tikkhattuṃ padakkhiṇaṃ katvā theraṃ uyyojetvā paribbājakārāmābhimukho agamāsi.",
  "tika-vin02t:1108_0": "62.",
  "tika-vin02t:1108_1": "Sāriputtaṃ paribbājakaṃ etadavocāti “ajja mayhaṃ sahāyassa mukhavaṇṇo na aññadivasesu viya,",
  "tika-vin02t:1108_2": "addhā anena amataṃ adhigataṃ bhavissatī”ti amatādhigamaṃ pucchanto etadavoca.",
  "tika-vin02t:1108_3": "Sopissa “āmāvuso,",
  "tika-vin02t:1108_4": "amataṃ adhigata”nti paṭijānitvā sabbaṃ pavattiṃ ārocetvā tameva gāthaṃ abhāsi.",
  "tika-vin02t:1108_5": "Gāthāpariyosāne moggallāno paribbājako sotāpattiphale patiṭṭhahi.",
  "tika-vin02t:1108_6": "Tena vuttaṃ “atha kho moggallānassa paribbājakassa…pe…",
  "tika-vin02t:1108_7": "dhammacakkhuṃ udapādī”ti.",
  "tika-vin02t:1108_8": "Gacchāma mayaṃ, āvuso,",
  "tika-vin02t:1108_9": "bhagavato santiketi “kahaṃ samma satthā vasatī”ti pucchitvā “veḷuvane kira samma,",
  "tika-vin02t:1108_10": "evaṃ no ācariyena assajittherena kathita”nti vutte evamāha.",
  "tika-vin02t:1109_0": "Sāriputtatthero ca nāmesa sadāpi ācariyapūjakova,",
  "tika-vin02t:1109_1": "tasmā sahāyaṃ moggallānaṃ paribbājakaṃ evamāha “amhehi adhigataṃ amataṃ amhākaṃ ācariyassa sañcayaparibbājakassapi kathessāma,",
  "tika-vin02t:1109_2": "bujjhamāno paṭivijjhissati,",
  "tika-vin02t:1109_3": "appaṭivijjhanto amhākaṃ saddahitvā satthu santikaṃ gamissati,",
  "tika-vin02t:1109_4": "buddhānaṃ desanaṃ sutvā maggaphalappaṭivedhaṃ karissatī”ti.",
  "tika-vin02t:1109_5": "Tato dvepi janā sañcayassa santikaṃ agamaṃsu.",
  "tika-vin02t:1109_6": "Tena vuttaṃ “atha kho sāriputtamoggallānā yena sañcayo paribbājako tenupasaṅkamiṃsū”ti.",
  "tika-vin02t:1109_7": "Upasaṅkamitvā ca “ācariya,",
  "tika-vin02t:1109_8": "tvaṃ kiṃ karosi,",
  "tika-vin02t:1109_9": "loke buddho uppanno,",
  "tika-vin02t:1109_10": "svākkhāto dhammo,",
  "tika-vin02t:1109_11": "suppaṭipanno saṅgho,",
  "tika-vin02t:1109_12": "āyāma dasabalaṃ passissāmā”ti.",
  "tika-vin02t:1109_13": "So “kiṃ vadatha tātā”ti tepi vāretvā lābhaggayasaggappavattimeva nesaṃ dīpeti.",
  "tika-vin02t:1109_14": "Te “amhākaṃ evarūpo antevāsikavāso niccameva hotu,",
  "tika-vin02t:1109_15": "tumhākaṃ pana gamanaṃ vā agamanaṃ vā jānāthā”ti āhaṃsu.",
  "tika-vin02t:1109_16": "Sañcayo “ime ettakaṃ jānantā mama vacanaṃ na karissantī”ti ñatvā “gacchatha tumhe tātā,",
  "tika-vin02t:1109_17": "ahaṃ mahallakakāle antevāsikavāsaṃ vasituṃ na sakkomī”ti āha.",
  "tika-vin02t:1109_18": "Te anekehipi kāraṇasatehi taṃ bodhetuṃ asakkontā attano ovāde vattamānaṃ janaṃ ādāya veḷuvanaṃ agamaṃsu.",
  "tika-vin02t:1109_19": "Pañcasu antevāsikasatesu aḍḍhateyyasatā nivattiṃsu,",
  "tika-vin02t:1109_20": "aḍḍhateyyasatā tehi saddhiṃ agamaṃsu.",
  "tika-vin02t:1109_21": "Tena vuttaṃ “atha kho sāriputtamoggallānā tāni aḍḍhateyyāni paribbājakasatāni ādāya yena veḷuvanaṃ tenupasaṅkamiṃsū”ti.",
  "tika-vin02t:1110_0": "Vimutteti yathāvuttalakkhaṇe nibbāne tadārammaṇāya phalavimuttiyā adhimutte ne sāriputtamoggallāne byākāsīti sambandho.",
  "tika-vin02t:1111_0": "Evaṃ byākaritvā ca satthā catuparisamajjhe dhammaṃ desento nesaṃ parisāya cariyavasena dhammadesanaṃ vaḍḍhesi,",
  "tika-vin02t:1111_1": "ṭhapetvā dve aggasāvake sabbepi aḍḍhateyyasatā paribbājakā arahattaṃ pāpuṇiṃsu.",
  "tika-vin02t:1111_2": "Satthā “etha bhikkhavo”ti hatthaṃ pasāresi,",
  "tika-vin02t:1111_3": "sabbesaṃ kesamassu antaradhāyi,",
  "tika-vin02t:1111_4": "iddhimayapattacīvaraṃ kāyapaṭibaddhaṃ ahosi.",
  "tika-vin02t:1111_5": "Aggasāvakānampi iddhimayapattacīvaraṃ āgataṃ,",
  "tika-vin02t:1111_6": "uparimaggattayakiccaṃ pana na niṭṭhāti. Kasmā?",
  "tika-vin02t:1111_7": "Sāvakapāramīñāṇassa mahantatāya.",
  "tika-vin02t:1111_8": "Athāyasmā mahāmoggallāno pabbajitadivasato sattame divase magadharaṭṭhe kallavāḷagāmakaṃ upanissāya samaṇadhammaṃ",
  "tika-vin02t:1111_9": "karonto thinamiddhaṃ okkamanto satthārā saṃvejito thinamiddhaṃ vinodetvā tathāgatena dinnaṃ dhātukammaṭṭhānaṃ",
  "tika-vin02t:1111_10": "suṇantova uparimaggattayakiccaṃ niṭṭhāpetvā sāvakapāramīñāṇassa matthakaṃ patto.",
  "tika-vin02t:1111_11": "Sāriputtattheropi pabbajitadivasato addhamāsaṃ atikkamitvā satthārā saddhiṃ tameva rājagahaṃ upanissāya",
  "tika-vin02t:1111_12": "sūkarakhataleṇe viharanto attano bhāgineyyassa dīghanakhaparibbājakassa vedanāpariggahasuttante desiyamāne",
  "tika-vin02t:1111_13": "suttānusārena ñāṇaṃ pesetvā parassa vaḍḍhitabhattaṃ bhuñjanto viya sāvakapāramīñāṇassa matthakaṃ patto.",
  "tika-vin02t:1111_14": "Tenevāha “mahāmoggallānatthero sattahi divasehi arahatte patiṭṭhito,",
  "tika-vin02t:1111_15": "sāriputtatthero addhamāsenā”ti.",
  "tika-vin02t:1112_0": "Yadipi mahāmoggallānatthero na cirasseva arahattaṃ patto,",
  "tika-vin02t:1112_1": "dhammasenāpati tato cirena,",
  "tika-vin02t:1112_2": "evaṃ santepi sāriputtattherova mahāpaññataro.",
  "tika-vin02t:1112_3": "Mahāmoggallānatthero hi sāvakānaṃ sammasanacāraṃ yaṭṭhikoṭiyā uppīḷento viya ekadesameva sammasanto satta divase vāyamitvā arahattaṃ patto.",
  "tika-vin02t:1112_4": "Sāriputtatthero ṭhapetvā buddhānaṃ paccekabuddhānañca sammasanacāraṃ sāvakānaṃ sammasanacāraṃ nippadesaṃ sammasi,",
  "tika-vin02t:1112_5": "evaṃ sammasanto addhamāsaṃ vāyami.",
  "tika-vin02t:1112_6": "Ukkaṃsagatassa sāvakānaṃ sammasanacārassa nippadesena pavattiyamānattā sāvakapāramīñāṇassa ca tathā paripācetabbattā.",
  "tika-vin02t:1112_7": "Yathā hi puriso “veṇuyaṭṭhiṃ gaṇhissāmī”ti mahājaṭaṃ veṇuṃ disvā “jaṭaṃ chindantassa papañco bhavissatī”ti",
  "tika-vin02t:1112_8": "antarena hatthaṃ pavesetvā sampattameva yaṭṭhiṃ mūle ca agge ca chinditvā ādāya pakkameyya,",
  "tika-vin02t:1112_9": "so kiñcāpi paṭhamataraṃ gacchati,",
  "tika-vin02t:1112_10": "yaṭṭhiṃ pana sāraṃ vā ujuṃ vā na labhati.",
  "tika-vin02t:1112_11": "Aparo tathārūpameva veṇuṃ disvā sace sampattayaṭṭhiṃ gaṇhissāmi,",
  "tika-vin02t:1112_12": "sāraṃ vā ujuṃ vā na labhissāmīti kacchaṃ bandhitvā mahantena satthena veṇujaṭaṃ chinditvā sārā ceva ujū ca yaṭṭhiyo uccinitvā ādāya pakkameyya,",
  "tika-vin02t:1112_13": "ayaṃ kiñcāpi pacchā gacchati,",
  "tika-vin02t:1112_14": "yaṭṭhiyo pana sārā ceva ujū ca labhati,",
  "tika-vin02t:1112_15": "evaṃsampadamidaṃ imesaṃ dvinnaṃ therānaṃ padhānaṃ.",
  "tika-vin02t:1113_0": "Sammasanacāro ca nāmettha vipassanābhūmi veditabbā sammasanaṃ carati etthāti sammasanacāroti katvā.",
  "tika-vin02t:1113_1": "Tattha buddhānaṃ sammasanacāro dasasahassalokadhātuyaṃ sattasantānagatā anindriyabaddhā ca saṅkhārāti vadanti.",
  "tika-vin02t:1113_2": "Koṭisatasahassacakkavāḷesūti apare.",
  "tika-vin02t:1113_3": "Tathā hi attaniyavasena paṭiccasamuppādanayaṃ otaritvā chattiṃsakoṭisatasahassamukhena buddhānaṃ mahāvajirañāṇaṃ pavattaṃ.",
  "tika-vin02t:1113_4": "Paccekabuddhānaṃ sasantānagatehi saddhiṃ majjhimadesavāsīsattasantānagatā anindriyabaddhā ca saṅkhārā sammasanacāroti vadanti.",
  "tika-vin02t:1113_5": "Jambudīpavāsīsantānagatāti keci.",
  "tika-vin02t:1113_6": "Sasantānagate sabbadhamme parasantānagate ca santānavibhāgaṃ akatvā bahiddhābhāvasāmaññato sammasanaṃ,",
  "tika-vin02t:1113_7": "ayaṃ sāvakānaṃ sammasanacāro.",
  "tika-vin02t:1113_8": "Moggallānatthero pana bahiddhā dhammepi sasantānavibhāgena keci keci uddharitvā sammasi,",
  "tika-vin02t:1113_9": "tañca kho ñāṇena phuṭṭhamattaṃ katvā.",
  "tika-vin02t:1113_10": "Tena vuttaṃ “yaṭṭhikoṭiyā uppīḷento viya ekadesameva sammasanto”ti.",
  "tika-vin02t:1113_11": "Tattha ñāṇena nāma yāvatā neyyaṃ vattitabbaṃ,",
  "tika-vin02t:1113_12": "tāvatā avattanato “yaṭṭhikoṭiyā uppīḷento viyā”ti vuttaṃ,",
  "tika-vin02t:1113_13": "anupadadhammavipassanāya abhāvato “ekadesameva sammasanto”ti vuttaṃ.",
  "tika-vin02t:1113_14": "Dhammasenāpatinopi yathāvuttasāvakānaṃ vipassanāya bhūmiyeva sammasanacāro.",
  "tika-vin02t:1113_15": "Tattha pana thero sātisayaṃ niravasesaṃ anupadañca sammā vipassi.",
  "tika-vin02t:1113_16": "Tena vuttaṃ “sāvakānaṃ sammasanacāraṃ nippadesaṃ sammasī”ti.",
  "tika-vin02t:1114_0": "Ettha ca sukkhavipassakā lokiyābhiññappattā pakatisāvakā mahāsāvakā aggasāvakā paccekabuddhā sammāsambuddhāti",
  "tika-vin02t:1114_1": "chasu janesu sukkhavipassakānaṃ jhānābhiññāhi anadhigatapaññānepuññattā andhānaṃ viya icchitapadesokkamanaṃ",
  "tika-vin02t:1114_2": "vipassanākāle icchiticchitadhammabhāvanā natthi,",
  "tika-vin02t:1114_3": "te yathāpariggahitadhammamatteyeva vipassanaṃ vaḍḍhenti.",
  "tika-vin02t:1114_4": "Lokiyābhiññappattā pana pakatisāvakā yena mukhena vipassanaṃ ārabhanti,",
  "tika-vin02t:1114_5": "tato aññenapi vipassanaṃ vitthārikaṃ kātuṃ sakkonti vipulañāṇattā.",
  "tika-vin02t:1114_6": "Mahāsāvakā abhinīhārasampannattā tato sātisayaṃ vipassanaṃ vitthārikaṃ kātuṃ sakkonti.",
  "tika-vin02t:1114_7": "Aggasāvakesu dutiyo abhinīhārasampattiyā samādhānassa sātisayattā vipassanaṃ tatopi vitthārikaṃ karoti.",
  "tika-vin02t:1114_8": "Paṭhamo pana tatopi mahāpaññatāya sāvakehi asādhāraṇaṃ katvā vipassanaṃ vitthārikaṃ karoti.",
  "tika-vin02t:1114_9": "Paccekabuddhā tehipi mahābhinīhāratāya attano abhinīhārānurūpaṃ tatopi vitthārikaṃ vipassanaṃ karonti.",
  "tika-vin02t:1114_10": "Buddhānaṃ sammadeva paripūritapaññāpāramīpabhāvitā sabbaññutaññāṇādhigamassa anurūpā yathā nāma katavālavedhaparicayena",
  "tika-vin02t:1114_11": "sarabhaṅgasadisena dhanuggahena khitto saro antarā rukkhalatādīsu asajjamāno lakkheyeva patati,",
  "tika-vin02t:1114_12": "na sajjati na virajjati,",
  "tika-vin02t:1114_13": "evaṃ antarā asajjamānā avirajjamānā vipassanā sammasanīyadhammesu yāthāvato nānānayehi pavattati,",
  "tika-vin02t:1114_14": "yaṃ “mahāvajirañāṇa”nti vuccati.",
  "tika-vin02t:1115_0": "Etesu ca sukkhavipassakānaṃ vipassanācāro khajjotappabhāsadiso,",
  "tika-vin02t:1115_1": "abhiññappattapakatisāvakānaṃ dīpappabhāsadiso,",
  "tika-vin02t:1115_2": "mahāsāvakānaṃ ukkāppabhāsadiso,",
  "tika-vin02t:1115_3": "aggasāvakānaṃ osadhitārakappabhāsadiso,",
  "tika-vin02t:1115_4": "paccekabuddhānaṃ candappabhāsadiso,",
  "tika-vin02t:1115_5": "sammāsambuddhānaṃ rasmisahassapaṭimaṇḍitasaradasūriyamaṇḍalasadiso hutvā upaṭṭhāti.",
  "tika-vin02t:1115_6": "Tathā sukkhavipassakānaṃ vipassanācāro andhānaṃ yaṭṭhikoṭiyā gamanasadiso,",
  "tika-vin02t:1115_7": "lokiyābhiññappattapakatisāvakānaṃ daṇḍakasetugamanasadiso,",
  "tika-vin02t:1115_8": "mahāsāvakānaṃ jaṅghasetugamanasadiso,",
  "tika-vin02t:1115_9": "aggasāvakānaṃ sakaṭasetugamanasadiso,",
  "tika-vin02t:1115_10": "paccekabuddhānaṃ mahājaṅghamaggagamanasadiso,",
  "tika-vin02t:1115_11": "sammāsambuddhānaṃ mahāsakaṭamaggagamanasadiso.",
  "tika-vin02t:1115_12": "Tathā buddhānaṃ paccekabuddhānañca vipassanā cintāmayañāṇasaṃvaḍḍhitattā sayambhūñāṇabhūtā,",
  "tika-vin02t:1115_13": "itaresaṃ sutamayañāṇasaṃvaḍḍhitattā paropadesasambhūtāti veditabbā.",
  "tika-vin02t:1116_0": "Idāni ubhinnampi therānaṃ pubbayogaṃ dassetuṃ “atīte kirā”tiādimāha. Taṃ sabbaṃ uttānatthameva.",
  "tika-vin02t:1117_0": "63.",
  "tika-vin02t:1117_1": "Giribbajanagaranti samantā pabbataparikkhittaṃ vajasadisaṃ hutvā tiṭṭhatīti giribbajanti evaṃladdhanāmaṃ rājagahanagaraṃ.",
  "tika-vin02t:1117_2": "Usūyanakiriyāya kammabhāvaṃ sandhāya “upayogatthe vā”ti vuttaṃ.",
  "tika-vin02t:1118_0": "Sāriputtamoggallānapabbajjākathāvaṇṇanā niṭṭhitā.",
  "tika-vin02t:1119_0": "Upajjhāyavattakathāvaṇṇanā",
  "tika-vin02t:1120_0": "64.",
  "tika-vin02t:1120_1": "Vajjāvajjaṃ upanijjhāyatīti upajjhāyo,",
  "tika-vin02t:1120_2": "natthi upajjhāyo etesanti anupajjhāyakā.",
  "tika-vin02t:1120_3": "Tenāha “vajjāvajjaṃ upanijjhāyakena garunā virahitā”ti.",
  "tika-vin02t:1120_4": "Tattha vajjāvajjanti khuddakaṃ mahantañca vajjaṃ.",
  "tika-vin02t:1120_5": "Vuddhiattho hi ayamakāro “phalāphala”ntiādīsu viya.",
  "tika-vin02t:1120_6": "Uttiṭṭhapattanti ettha ucchiṭṭha-",
  "tika-vin02t:1120_7": "saddasamānattho uttiṭṭha- saddo.",
  "tika-vin02t:1120_8": "Tenevāha “tasmiñhi manussā ucchiṭṭhasaññino,",
  "tika-vin02t:1120_9": "tasmā uttiṭṭhapattanti vutta”nti.",
  "tika-vin02t:1120_10": "Piṇḍāya caraṇakapattanti iminā pana pattassa sarūpadassanamukhena ucchiṭṭhakappanāya kāraṇaṃ vibhāvitaṃ.",
  "tika-vin02t:1120_11": "Tasminti tasmiṃ piṇḍāya caraṇakapatte.",
  "tika-vin02t:1121_0": "65.",
  "tika-vin02t:1121_1": "Sagāravā sappatissāti ettha garubhāvo gāravaṃ,",
  "tika-vin02t:1121_2": "pāsāṇacchattaṃ viya garukaraṇīyatā.",
  "tika-vin02t:1121_3": "Saha gāravenāti sagāravā.",
  "tika-vin02t:1121_4": "Garunā kismiñci vutte gāravavasena patissavanaṃ patisso,",
  "tika-vin02t:1121_5": "patissavabhūtaṃ taṃsabhāgañca yaṃkiñci gāravanti attho.",
  "tika-vin02t:1121_6": "Saha patissenāti sappatissā,",
  "tika-vin02t:1121_7": "ovādaṃ sampaṭicchantāti attho.",
  "tika-vin02t:1121_8": "Patissīyatīti vā patisso,",
  "tika-vin02t:1121_9": "garukātabbo.",
  "tika-vin02t:1121_10": "Tena saha patissenāti sappatissā.",
  "tika-vin02t:1121_11": "Aṭṭhakathāyaṃ pana byañjanavicāraṃ akatvā atthamattameva dassetuṃ “garukabhāvañceva jeṭṭhakabhāvañca upaṭṭhapetvā”ti vuttaṃ.",
  "tika-vin02t:1121_12": "Sāhūti sādhu.",
  "tika-vin02t:1121_13": "Lahūti agaru,",
  "tika-vin02t:1121_14": "mama tuyhaṃ upajjhāyabhāve bhāriyaṃ nāma natthīti attho.",
  "tika-vin02t:1121_15": "Opāyikanti upāyapaṭisaṃyuttaṃ te upajjhāyaggahaṇaṃ iminā upāyena tvaṃ me ito paṭṭhāya bhāro jātosīti vuttaṃ hoti.",
  "tika-vin02t:1121_16": "Patirūpanti anurūpaṃ tava upajjhāyaggahaṇanti attho.",
  "tika-vin02t:1121_17": "Pāsādikenāti pasādāvahena kāyavacīpayogena.",
  "tika-vin02t:1121_18": "Sampādehīti tividhasikkhaṃ nipphādehīti attho.",
  "tika-vin02t:1121_19": "Kāyena vāti hatthamuddādiṃ dassento kāyena vā viññāpeti.",
  "tika-vin02t:1121_20": "Gahito tayā…pe…",
  "tika-vin02t:1121_21": "viññāpetīti “sāhū”tiādīsu ekaṃ vadantoyeva imamatthaṃ viññāpetīti vuccati.",
  "tika-vin02t:1121_22": "Tenevāha “idameva hī”tiādi.",
  "tika-vin02t:1121_23": "Sādhūti sampaṭicchanaṃ sandhāyāti upajjhāyena “sāhū”ti vutte saddhivihārikassa “sādhū”ti sampaṭicchanavacanaṃ sandhāya.",
  "tika-vin02t:1121_24": "Kasmā nappamāṇanti āha “āyācanadānamattena hī”tiādi,",
  "tika-vin02t:1121_25": "saddhivihārikassa “upajjhāyo me, bhante,",
  "tika-vin02t:1121_26": "hohī”ti āyācanamattena,",
  "tika-vin02t:1121_27": "upajjhāyassa ca “sāhū”tiādinā dānavacanamattenāti attho.",
  "tika-vin02t:1121_28": "Na ettha sampaṭicchanaṃ aṅganti saddhivihārikassa sampaṭicchanavacanaṃ ettha upajjhāyaggahaṇe aṅgaṃ na hoti.",
  "tika-vin02t:1122_0": "66.",
  "tika-vin02t:1122_1": "Sammāvattanāti sammāpavatti.",
  "tika-vin02t:1122_2": "Assāti saddhivihārikassa.",
  "tika-vin02t:1122_3": "Tādisameva mukhadhovanodakaṃ dātabbanti utumhi sarīrasabhāve ca ekākāre tādisameva dātabbaṃ.",
  "tika-vin02t:1122_4": "Dve cīvarānīti pārupanaṃ saṅghāṭiñca sandhāya vadati.",
  "tika-vin02t:1122_5": "Yadi evaṃ “saṅghāṭiyo”ti kasmā vuttanti āha “sabbañhi cīvaraṃ saṅghaṭitattā saṅghāṭīti vuccatī”ti.",
  "tika-vin02t:1122_6": "Padavītihārehīti ettha padaṃ vītiharati etthāti padavītihāro,",
  "tika-vin02t:1122_7": "padavītiharaṇaṭṭhānaṃ dūtavilambitaṃ akatvā samagamane dvinnaṃ padānaṃ antare muṭṭhiratanamattaṃ.",
  "tika-vin02t:1122_8": "Padānaṃ vā vītiharaṇaṃ abhimukhaṃ haritvā nikkhepo padavītihāroti evamettha attho daṭṭhabbo.",
  "tika-vin02t:1122_9": "Ito paṭṭhāyāti “na upajjhāyassa bhaṇamānassā”ti ettha vutta na-",
  "tika-vin02t:1122_10": "kārato paṭṭhāya.",
  "tika-vin02t:1122_11": "Sabbattha dukkaṭāpatti veditabbāti “īdisesu gilānopi na muccatī”ti dassanatthaṃ vuttaṃ.",
  "tika-vin02t:1122_12": "Aññampi hi yathāvuttaṃ upajjhāyavattaṃ anādariyena akarontassa agilānassa vattabhede sabbattha dukkaṭameva.",
  "tika-vin02t:1122_13": "Teneva vakkhati “agilānena hi saddhivihārikena saṭṭhivassenapi sabbaṃ upajjhāyavattaṃ kātabbaṃ,",
  "tika-vin02t:1122_14": "anādarena akarontassa vattabhede dukkaṭaṃ. Na-",
  "tika-vin02t:1122_15": "kārapaṭisaṃyuttesu pana padesu gilānassapi paṭikkhittakiriyaṃ karontassa dukkaṭamevā”ti.",
  "tika-vin02t:1122_16": "Āpattiyā āsannavācanti āpattijanakameva vacanaṃ sandhāya vadati.",
  "tika-vin02t:1122_17": "Yāya hi vācāya āpattiṃ āpajjati,",
  "tika-vin02t:1122_18": "sā vācā tassā āpattiyā āsannāti vuccati.",
  "tika-vin02t:1123_0": "Cīvarena pattaṃ veṭhetvāti ettha “uttarāsaṅgassa ekena kaṇṇena veṭhetvā”ti gaṇṭhipadesu vuttaṃ.",
  "tika-vin02t:1123_1": "Gāmeti gāmapariyāpanne tādise kismiñci padese.",
  "tika-vin02t:1123_2": "Antaraghareti antogehe.",
  "tika-vin02t:1123_3": "Paṭikkamaneti āsanasālāyaṃ.",
  "tika-vin02t:1123_4": "Tikkhattuṃ pānīyena pucchitabboti sambandho,",
  "tika-vin02t:1123_5": "ādimhi majjhe anteti evaṃ tikkhattuṃ pucchitabboti attho.",
  "tika-vin02t:1123_6": "Upakaṭṭhoti āsanno.",
  "tika-vin02t:1123_7": "Dhotavālikāyāti nirajāya parisuddhavālikāya.",
  "tika-vin02t:1123_8": "Sace pahotīti vuttamevatthaṃ vibhāveti “na kenaci gelaññena abhibhūto hotī”ti.",
  "tika-vin02t:1123_9": "Pariveṇaṃ gantvāti upajjhāyassa pariveṇaṃ gantvā.",
  "tika-vin02t:1124_0": "Upajjhāyavattakathāvaṇṇanā niṭṭhitā.",
  "tika-vin02t:1125_0": "67. Saddhivihārikavattakathā uttānatthāyeva.",
  "tika-vin02t:1126_0": "Nasammāvattanādikathāvaṇṇanā",
  "tika-vin02t:1127_0": "68.",
  "tika-vin02t:1127_1": "Nasammāvattanādikathāyaṃ gehassitapemanti “pitā me aya”nti evaṃ uppannapemaṃ.",
  "tika-vin02t:1127_2": "Upajjhāyamhi pitucittupaṭṭhānameva hi idha gehassitapemaṃ nāma.",
  "tika-vin02t:1127_3": "Na hi idaṃ akusalapakkhiyaṃ gehassitapemaṃ sandhāya vuttaṃ paṭividdhasaccānaṃ pahīnānugedhānaṃ tadasambhavato,",
  "tika-vin02t:1127_4": "na ca bhagavā bhikkhū saṃkilese niyojeti,",
  "tika-vin02t:1127_5": "gehassitapemasadisattā pana pemamukhena mettāsineho idha vuttoti veditabbaṃ.",
  "tika-vin02t:1127_6": "“Tesu eko vattasampanno bhikkhu…pe…",
  "tika-vin02t:1127_7": "tesaṃ anāpattī”ti vacanato sace eko vattasampanno bhikkhu “bhante,",
  "tika-vin02t:1127_8": "tumhe appossukkā hotha,",
  "tika-vin02t:1127_9": "ahaṃ tumhākaṃ saddhivihārikaṃ antevāsikaṃ vā gilānaṃ upaṭṭhahissāmi,",
  "tika-vin02t:1127_10": "ovaditabbaṃ ovadissāmi,",
  "tika-vin02t:1127_11": "iti karaṇīyesu ussukkaṃ āpajjissāmī”ti vadati,",
  "tika-vin02t:1127_12": "te eva vā saddhivihārikādayo “bhante,",
  "tika-vin02t:1127_13": "tumhe kevalaṃ appossukkā hothā”ti vadanti,",
  "tika-vin02t:1127_14": "vattaṃ vā na sādiyanti,",
  "tika-vin02t:1127_15": "tato paṭṭhāya ācariyupajjhāyānaṃ anāpattīti vadanti.",
  "tika-vin02t:1127_16": "Sesamettha uttānameva.",
  "tika-vin02t:1128_0": "Nasammāvattanādikathāvaṇṇanā niṭṭhitā.",
  "tika-vin02t:1129_0": "Rādhabrāhmaṇavatthukathāvaṇṇanā",
  "tika-vin02t:1130_0": "69.",
  "tika-vin02t:1130_1": "Rādhabrāhmaṇavatthumhi kiso ahosīti khādituṃ vā bhuñjituṃ vā asakkonto tanuko ahosi appamaṃsalohito.",
  "tika-vin02t:1130_2": "Uppaṇḍuppaṇḍukajātoti sañjātuppaṇḍuppaṇḍukabhāvo paṇḍupalāsappaṭibhāgo.",
  "tika-vin02t:1130_3": "Dhamanisanthatagattoti pariyādinnamaṃsalohitattā sirājāleneva santharitagatto.",
  "tika-vin02t:1130_4": "Adhikāranti adhikiriyaṃ,",
  "tika-vin02t:1130_5": "sakkāranti vuttaṃ hoti.",
  "tika-vin02t:1130_6": "Kataṃ jānantīti kataññuno,",
  "tika-vin02t:1130_7": "kataṃ pākaṭaṃ katvā jānantīti katavedino.",
  "tika-vin02t:1130_8": "Kiṃ pana thero bhagavatā bārāṇasiyaṃ tīhi saraṇagamanehi anuññātaṃ pabbajjaṃ upasampadañca na jānātīti?",
  "tika-vin02t:1130_9": "No na jānāti.",
  "tika-vin02t:1130_10": "Yadi evaṃ “kathāhaṃ, bhante,",
  "tika-vin02t:1130_11": "taṃ brāhmaṇaṃ pabbājemi upasampādemī”ti kasmā āhāti imaṃ anuyogaṃ sandhāyāha “kiñcāpi āyasmā sāriputto”tiādi.",
  "tika-vin02t:1130_12": "Parimaṇḍalehīti paripuṇṇehi.",
  "tika-vin02t:1130_13": "Aññathā vā vattabbaṃ aññathā vadatīti “bhante”ti vattabbaṃ “bandhe”ti vadati.",
  "tika-vin02t:1131_0": "71- 73.",
  "tika-vin02t:1131_1": "Samanantarāti anantaraṃ.",
  "tika-vin02t:1131_2": "Paṇṇattivītikkamaṃ karotīti sikkhāpadavītikkamaṃ karoti.",
  "tika-vin02t:1131_3": "Attabhāvapariharaṇatthaṃ nissīyantīti nissayā,",
  "tika-vin02t:1131_4": "piṇḍiyālopabhojanādikā cattāro paccayā.",
  "tika-vin02t:1131_5": "Tattha piṇḍiyālopabhojananti jaṅghapiṇḍiyabalena caritvā ālopamattaṃ laddhabhojanaṃ.",
  "tika-vin02t:1131_6": "Atirekalābhoti “piṇḍiyālopabhojanaṃ nissāyā”ti evaṃ vuttabhikkhāhāralābhato adhikalābho saṅghabhattādi.",
  "tika-vin02t:1131_7": "Tattha sakalassa saṅghassa dātabbabhattaṃ saṅghabhattaṃ.",
  "tika-vin02t:1131_8": "Katipaye bhikkhū uddisitvā dātabbabhattaṃ uddesabhattaṃ.",
  "tika-vin02t:1131_9": "Nimantetvā dātabbabhattaṃ nimantanaṃ.",
  "tika-vin02t:1131_10": "Salākaṃ gāhāpetvā dātabbabhattaṃ salākabhattaṃ.",
  "tika-vin02t:1131_11": "Ekasmiṃ pakkhe ekadivasaṃ dātabbabhattaṃ pakkhikaṃ.",
  "tika-vin02t:1131_12": "Uposathe dātabbabhattaṃ uposathikaṃ.",
  "tika-vin02t:1131_13": "Pāṭipadadivase dātabbabhattaṃ pāṭipadikaṃ.",
  "tika-vin02t:1131_14": "Vitthārakathā nesaṃ senāsanakkhandhakavaṇṇanāyaṃ āvi bhavissati.",
  "tika-vin02t:1132_0": "Vihāroti pākāraparicchinno sakalo āvāso. Aḍḍhayogoti",
  "tika-vin02t:1133_0": "Dīghapāsādo.",
  "tika-vin02t:1133_1": "Garuḷasaṇṭhānapāsādotipi vadanti.",
  "tika-vin02t:1133_2": "Pāsādoti caturassapāsādo.",
  "tika-vin02t:1133_3": "Hammiyanti muṇḍacchadanapāsādo.",
  "tika-vin02t:1133_4": "Apare pana bhaṇanti “vihāro nāma dīghamukhapāsādo,",
  "tika-vin02t:1133_5": "aḍḍhayogo ekapassacchadanakasenāsanaṃ,",
  "tika-vin02t:1133_6": "tassa kira ekapasse bhitti uccatarā hoti,",
  "tika-vin02t:1133_7": "itarapasse nīcā,",
  "tika-vin02t:1133_8": "tena taṃ ekapassacchadanakaṃ hoti,",
  "tika-vin02t:1133_9": "pāsādo āyatacaturassapāsādo,",
  "tika-vin02t:1133_10": "hammiyaṃ muṇḍacchadanaṃ candikaṅgaṇayutta”nti.",
  "tika-vin02t:1133_11": "Guhāti pabbataguhā.",
  "tika-vin02t:1133_12": "Pūtimuttanti yaṃ kiñci muttaṃ.",
  "tika-vin02t:1133_13": "Yathā suvaṇṇavaṇṇopi kāyo “pūtikāyo”ti vuccati,",
  "tika-vin02t:1133_14": "evaṃ abhinavampi muttaṃ pūtimuttameva.",
  "tika-vin02t:1133_15": "Sesamettha uttānatthameva.",
  "tika-vin02t:1134_0": "Rādhabrāhmaṇavatthukathāvaṇṇanā niṭṭhitā.",
  "tika-vin02t:1135_0": "Ācariyavattakathāvaṇṇanā",
  "tika-vin02t:1136_0": "75.",
  "tika-vin02t:1136_1": "Upasenavatthumhi āciṇṇanti caritaṃ vattaṃ anudhammatā.",
  "tika-vin02t:1136_2": "Kacci bhikkhu khamanīyanti bhikkhu kacci tuyhaṃ idaṃ catucakkaṃ navadvāraṃ sarīrayantaṃ khamanīyaṃ sakkā khamituṃ sahituṃ pariharituṃ,",
  "tika-vin02t:1136_3": "na kiñci dukkhaṃ uppādetīti.",
  "tika-vin02t:1136_4": "Kacci yāpanīyanti kacci sabbakiccesu yāpetuṃ sakkā,",
  "tika-vin02t:1136_5": "na kiñci antarāyaṃ dassetīti.",
  "tika-vin02t:1136_6": "Jānantāpi tathāgatātievamādi yaṃ parato “kati vassosi tvaṃ bhikkhū”tiādinā pucchi,",
  "tika-vin02t:1136_7": "tassa parihāradassanatthaṃ vuttaṃ.",
  "tika-vin02t:1136_8": "Tatrāyaṃ saṅkhepattho –",
  "tika-vin02t:1136_9": "tathāgatā nāma jānantāpi sace tādisaṃ pucchākāraṇaṃ hoti,",
  "tika-vin02t:1136_10": "pucchanti.",
  "tika-vin02t:1136_11": "Sace pana tādisaṃ pucchākāraṇaṃ natthi,",
  "tika-vin02t:1136_12": "jānantāpi na pucchanti.",
  "tika-vin02t:1136_13": "Yasmā pana buddhānaṃ ajānanaṃ nāma natthi,",
  "tika-vin02t:1136_14": "tasmā “ajānantāpī”ti na vuttaṃ.",
  "tika-vin02t:1136_15": "Kālaṃ viditvā pucchantīti sace tassā pucchāya so kālo hoti,",
  "tika-vin02t:1136_16": "evaṃ taṃ kālaṃ viditvā pucchanti.",
  "tika-vin02t:1136_17": "Sace na hoti,",
  "tika-vin02t:1136_18": "evampi kālaṃ viditvāva na pucchanti.",
  "tika-vin02t:1136_19": "Evaṃ pucchantāpi ca atthasaṃhitaṃ tathāgatā pucchanti,",
  "tika-vin02t:1136_20": "yaṃ atthanissitaṃ kāraṇanissitaṃ,",
  "tika-vin02t:1136_21": "tadeva pucchanti,",
  "tika-vin02t:1136_22": "no anatthasaṃhitaṃ. Kasmā?",
  "tika-vin02t:1136_23": "Yasmā anatthasaṃhite setughāto tathāgatānaṃ.",
  "tika-vin02t:1136_24": "Setu vuccati maggo,",
  "tika-vin02t:1136_25": "maggeneva tādisassa vacanassa ghāto samucchedoti vuttaṃ hoti.",
  "tika-vin02t:1137_0": "Idāni atthasaṃhitanti ettha yaṃ atthanissitaṃ vacanaṃ tathāgatā pucchanti,",
  "tika-vin02t:1137_1": "taṃ dassento “dvīhi ākārehī”tiādimāha.",
  "tika-vin02t:1137_2": "Tattha ākārehīti kāraṇehi.",
  "tika-vin02t:1137_3": "Dhammaṃ vā desessāmāti aṭṭhuppattiyuttaṃ suttaṃ vā pubbacaritakāraṇayuttaṃ jātakaṃ vā kathayissāma.",
  "tika-vin02t:1137_4": "Sāvakānaṃ vā sikkhāpadaṃ paññapessāmāti sāvakānaṃ vā tāya pucchāya vītikkamaṃ pākaṭaṃ katvā garukaṃ vā",
  "tika-vin02t:1137_5": "lahukaṃ vā sikkhāpadaṃ paññapessāma āṇaṃ ṭhapessāma.",
  "tika-vin02t:1137_6": "Atilahunti atisīghaṃ.",
  "tika-vin02t:1138_0": "76.",
  "tika-vin02t:1138_1": "Aññatitthiyavatthumhi aññatitthiyapubboti pubbe aññatitthiyo bhūtoti aññatitthiyapubbo.",
  "tika-vin02t:1138_2": "Ettha ca titthaṃ jānitabbaṃ,",
  "tika-vin02t:1138_3": "titthakaro jānitabbo,",
  "tika-vin02t:1138_4": "titthiyā jānitabbā,",
  "tika-vin02t:1138_5": "titthiyasāvakā jānitabbā.",
  "tika-vin02t:1138_6": "Tattha titthaṃ nāma dvāsaṭṭhi diṭṭhiyo.",
  "tika-vin02t:1138_7": "Ettha hi sattā taranti uppilavanti ummujjanimujjaṃ karonti,",
  "tika-vin02t:1138_8": "tasmā “tittha”nti vuccanti.",
  "tika-vin02t:1138_9": "Tāsaṃ diṭṭhīnaṃ uppādetā titthakaro nāma pūraṇakassapādiko.",
  "tika-vin02t:1138_10": "Tassa laddhiṃ gahetvā pabbajitā titthiyā nāma.",
  "tika-vin02t:1138_11": "Te hi titthe jātāti titthiyā,",
  "tika-vin02t:1138_12": "yathāvuttaṃ vā diṭṭhigatasaṅkhātaṃ titthaṃ etesaṃ atthīti titthikā,",
  "tika-vin02t:1138_13": "titthikā eva titthiyā.",
  "tika-vin02t:1138_14": "Tesaṃ paccayadāyakā titthiyasāvakāti veditabbā.",
  "tika-vin02t:1138_15": "Sahadhammikaṃ vuccamānoti sahadhammikena vuccamāno,",
  "tika-vin02t:1138_16": "karaṇatthe upayogavacanaṃ.",
  "tika-vin02t:1138_17": "Pañcahi sahadhammikehi sikkhitabbattā,",
  "tika-vin02t:1138_18": "tesaṃ vā santakattā “sahadhammika”nti laddhanāmena buddhapaññattena sikkhāpadena vuccamānoti attho.",
  "tika-vin02t:1138_19": "Pasūroti tassa nāmaṃ.",
  "tika-vin02t:1138_20": "Paribbājakoti gihibandhanaṃ pahāya pabbajjupagato.",
  "tika-vin02t:1139_0": "Taṃyeva titthāyatananti ettha dvāsaṭṭhidiṭṭhisaṅkhātaṃ titthameva āyatananti titthāyatanaṃ,",
  "tika-vin02t:1139_1": "titthaṃ vā etesaṃ atthīti titthino, titthiyā,",
  "tika-vin02t:1139_2": "tesaṃ āyatanantipi titthāyatanaṃ.",
  "tika-vin02t:1139_3": "Āyatananti ca “assānaṃ kambojo āyatanaṃ,",
  "tika-vin02t:1139_4": "gunnaṃ dakkhiṇapatho āyatana”nti ettha sañjātiṭṭhānaṃ āyatanaṃ nāma.",
  "tika-vin02t:1140_0": "“Manorame āyatane, sevanti naṃ vihaṅgamā;",
  "tika-vin02t:1141_0": "Chāyaṃ chāyatthino yanti, phalatthaṃ phalabhojino”ti. –",
  "tika-vin02t:1142_0": "Ettha samosaraṇaṭṭhānaṃ.",
  "tika-vin02t:1142_1": "“Pañcimāni,",
  "tika-vin02t:1142_2": "bhikkhave,",
  "tika-vin02t:1142_3": "vimuttāyatanānī”ti ettha kāraṇaṃ,",
  "tika-vin02t:1142_4": "taṃ idha sabbampi labbhati.",
  "tika-vin02t:1142_5": "Sabbepi hi diṭṭhigatikā sañjāyamānā imāsuyeva dvāsaṭṭhiyā diṭṭhīsu sañjāyanti,",
  "tika-vin02t:1142_6": "samosaramānāpi etāsuyeva samosaranti sannipatanti,",
  "tika-vin02t:1142_7": "diṭṭhigatikabhāve ca nesaṃ imāyeva dvāsaṭṭhi diṭṭhiyo kāraṇaṃ,",
  "tika-vin02t:1142_8": "tasmā yathāvuttaṃ titthameva sañjātiādinā atthena āyatananti titthāyatanaṃ,",
  "tika-vin02t:1142_9": "tenevatthena titthīnaṃ āyatanantipi titthāyatanaṃ.",
  "tika-vin02t:1143_0": "Āyasmato nissāya vacchāmīti ettha āyasmatoti upayogatthe sāmivacanaṃ,",
  "tika-vin02t:1143_1": "āyasmantaṃ nissāya vasissāmīti attho.",
  "tika-vin02t:1143_2": "Byatto…pe…",
  "tika-vin02t:1143_3": "vuttalakkhaṇoyevāti parisupaṭṭhāpakabahussutaṃ sandhāya vadati.",
  "tika-vin02t:1143_4": "Pañcahupāli aṅgehītiādīsu yaṃ vattabbaṃ,",
  "tika-vin02t:1143_5": "taṃ parato āvi bhavissati.",
  "tika-vin02t:1144_0": "Ācariyavattakathāvaṇṇanā niṭṭhitā.",
  "tika-vin02t:1145_0": "Paṇāmanākhamāpanākathāvaṇṇanā",
  "tika-vin02t:1146_0": "80.",
  "tika-vin02t:1146_1": "Yaṃ pubbe lakkhaṇaṃ vuttanti sambandho,",
  "tika-vin02t:1146_2": "“teneva lakkhaṇena nissayantevāsikassa āpatti veditabbā”ti potthakesu pāṭho dissati,",
  "tika-vin02t:1146_3": "“na teneva lakkhaṇena nissayantevāsikassa āpatti veditabbā”ti evaṃ panettha pāṭho veditabbo.",
  "tika-vin02t:1146_4": "Saddhivihārikassa vuttalakkhaṇena nissayantevāsikassa āpatti na veditabbāti evaṃ panettha atthopi veditabbo.",
  "tika-vin02t:1146_5": "Aññathā “nissayantevāsikena hi yāva ācariyaṃ nissāya vasati,",
  "tika-vin02t:1146_6": "tāva sabbaṃ ācariyavattaṃ kātabba”nti idaṃ virujjheyya.",
  "tika-vin02t:1146_7": "Idañhi vacanaṃ nissayantevāsikassa amuttanissayasseva vattaṃ akarontassa āpattīti dīpeti.",
  "tika-vin02t:1146_8": "Tasmā saddhivihārikassa yathāvuttavattaṃ akarontassa nissayamuttakassa amuttakassapi āpatti,",
  "tika-vin02t:1146_9": "nissayantevāsikassa pana amuttanissayasseva āpattīti gahetabbaṃ.",
  "tika-vin02t:1146_10": "Teneva visuddhimaggepi ñātipalibodhakathāyaṃ –",
  "tika-vin02t:1147_0": "“Ñātīti vihāre ācariyupajjhāyasaddhivihārikaantevāsikasamānupajjhāyakasamānācariyakā,",
  "tika-vin02t:1147_1": "ghare mātā pitā bhaginī bhātāti evamādikā.",
  "tika-vin02t:1147_2": "Te gilānā imassa palibodhā honti,",
  "tika-vin02t:1147_3": "tasmā so palibodho upaṭṭhahitvā tesaṃ pākatikakaraṇena upacchinditabbo.",
  "tika-vin02t:1147_4": "Tattha upajjhāyo tāva gilāno sace lahuṃ na vuṭṭhāti,",
  "tika-vin02t:1147_5": "yāvajīvaṃ paṭijaggitabbo.",
  "tika-vin02t:1147_6": "Tathā pabbajjācariyo upasampadācariyo saddhivihāriko upasampāditapabbājitaantevāsikasamānupajjhāyakā ca.",
  "tika-vin02t:1147_7": "Nissayācariya uddesācariya nissayantevāsika uddesantevāsikasamānācariyakā pana yāva nissayauddesā anupacchinnā,",
  "tika-vin02t:1147_8": "tāva paṭijaggitabbā”ti –",
  "tika-vin02t:1148_0": "Vibhāgena vuttaṃ.",
  "tika-vin02t:1148_1": "Ayañca vibhāgo “teneva lakkhaṇena nissayantevāsikassa āpatti veditabbā”ti evaṃ pāṭhe sati na yujjeyya.",
  "tika-vin02t:1148_2": "Ayañhi pāṭho saddhivihārikassa viya nissayantevāsikassapi yathāvuttavattaṃ akarontassa nissayamuttakassa amuttakassapi āpattīti imamatthaṃ dīpeti,",
  "tika-vin02t:1148_3": "tasmā vuttanayenevettha pāṭho gahetabbo.",
  "tika-vin02t:1149_0": "Pabbajjaupasampadadhammantevāsikehi pana…pe…",
  "tika-vin02t:1149_1": "tāva vattaṃ kātabbanti pabbajjācariyaupasampadācariyadhammācariyānaṃ",
  "tika-vin02t:1150_0": "Etehi yathāvuttavattaṃ kātabbaṃ.",
  "tika-vin02t:1150_1": "Tattha yena sikkhāpadāni dinnāni,",
  "tika-vin02t:1150_2": "ayaṃ pabbajjācariyo.",
  "tika-vin02t:1150_3": "Yena upasampadakammavācā vuttā,",
  "tika-vin02t:1150_4": "ayaṃ upasampadācariyo.",
  "tika-vin02t:1150_5": "Yo uddesaṃ paripucchaṃ vā deti,",
  "tika-vin02t:1150_6": "ayaṃ dhammācariyoti veditabbaṃ.",
  "tika-vin02t:1150_7": "Sesamettha uttānameva.",
  "tika-vin02t:1151_0": "Paṇāmanākhamāpanākathāvaṇṇanā niṭṭhitā.",
  "tika-vin02t:1152_0": "Nissayapaṭippassaddhikathāvaṇṇanā",
  "tika-vin02t:1153_0": "83.",
  "tika-vin02t:1153_1": "Nissayapaṭippassaddhikathāyaṃ disaṃ gatoti puna āgantukāmo anāgantukāmo vā hutvā vāsatthāya kañci disaṃ gato.",
  "tika-vin02t:1153_2": "Bhikkhuno sabhāgatanti pesalabhāvaṃ.",
  "tika-vin02t:1153_3": "Oloketvāti upaparikkhitvā.",
  "tika-vin02t:1153_4": "Vibbhante…pe…",
  "tika-vin02t:1153_5": "tattha gantabbanti ettha sace kenaci karaṇīyena tadaheva gantuṃ asakkonto katipāhena gamissāmīti gamane saussāho hoti,",
  "tika-vin02t:1153_6": "rakkhatīti vadanti.",
  "tika-vin02t:1153_7": "Mā idha paṭikkamīti mā idha pavisi.",
  "tika-vin02t:1153_8": "Tatreva vasitabbanti tattheva nissayaṃ gahetvā vasitabbaṃ.",
  "tika-vin02t:1153_9": "Taṃyeva vihāraṃ…pe…",
  "tika-vin02t:1153_10": "vasituṃ vaṭṭatīti ettha upajjhāyena pariccattattā upajjhāyasamodhānaparihāro natthi,",
  "tika-vin02t:1153_11": "tasmā upajjhāyena samodhānagatassapi ācariyassa santike gahitanissayo na paṭippassambhati.",
  "tika-vin02t:1154_0": "Ācariyamhā nissayapaṭippassaddhīsu ācariyo pakkanto vā hotīti ettha “pakkantoti disaṃ gato”tiādinā upajjhāyassa pakkamane yo vinicchayo vutto,",
  "tika-vin02t:1154_1": "so tattha vuttanayeneva idhāpi sakkā viññātunti taṃ avatvā “koci ācariyo āpucchitvā pakkamatī”tiādinā aññoyeva nayo āraddho,",
  "tika-vin02t:1154_2": "ayañca nayo upajjhāyapakkamanepi veditabboyeva.",
  "tika-vin02t:1154_3": "Īdisesu hi ṭhānesu ekattha vuttalakkhaṇaṃ aññatthāpi daṭṭhabbaṃ.",
  "tika-vin02t:1154_4": "Sace dve leḍḍupāte atikkamitvā nivattati,",
  "tika-vin02t:1154_5": "paṭippassaddho hotīti ettha ettāvatā disāpakkanto nāma hotīti antevāsike anikkhittadhurepi nissayo paṭippassambhati.",
  "tika-vin02t:1154_6": "Ācariyupajjhāyā dve leḍḍupāte atikkamma aññasmiṃ vihāre vasantīti bahiupacārasīmāyaṃ antevāsikasaddhivihārikānaṃ",
  "tika-vin02t:1154_7": "vasanaṭṭhānato dve leḍḍupāte atikkamma aññasmiṃ senāsane vasanti,",
  "tika-vin02t:1154_8": "antoupacārasīmāyaṃ pana dve leḍḍupāte atikkamitvāpi vasato nissayo na paṭippassambhati.",
  "tika-vin02t:1154_9": "“Sacepi ācariyo muñcitukāmova hutvā nissayapaṇāmanāya paṇāmetī”tiādi sabbaṃ upajjhāyassa āṇattiyampi veditabbaṃ.",
  "tika-vin02t:1154_10": "Sesamettha uttānameva.",
  "tika-vin02t:1155_0": "Nissayapaṭippassaddhikathāvaṇṇanā niṭṭhitā.",
  "tika-vin02t:1156_0": "Upasampādetabbapañcakakathāvaṇṇanā",
  "tika-vin02t:1157_0": "84. Pañcahi,",
  "tika-vin02t:1157_1": "bhikkhave,",
  "tika-vin02t:1157_2": "aṅgehi samannāgatenātiādīsu na sāmaṇero upaṭṭhāpetabboti upajjhāyena hutvā sāmaṇero na gahetabbo.",
  "tika-vin02t:1157_3": "Ayamattho aṅguttaranikāyaṭṭhakathāyaṃ vuttoyeva.",
  "tika-vin02t:1158_0": "“Attānameva paṭhamaṃ, patirūpe nivesaye;",
  "tika-vin02t:1159_0": "Athaññamanusāseyya, na kilisseyya paṇḍito”ti. –",
  "tika-vin02t:1160_0": "Imassa anurūpavasena paṭhamaṃ tāva attasampattiyaṃ niyojetuṃ “na asekkhena sīlakkhandhenā”tiādi vuttaṃ,",
  "tika-vin02t:1160_1": "na āpattiaṅgavasena.",
  "tika-vin02t:1160_2": "Tattha asekkhena sīlakkhandhenāti asekkhassa sīlakkhandho asekkho sīlakkhandho nāma.",
  "tika-vin02t:1160_3": "Asekkhassa ayanti hi asekkho,",
  "tika-vin02t:1160_4": "sīlakkhandho.",
  "tika-vin02t:1160_5": "Evaṃ sabbattha.",
  "tika-vin02t:1160_6": "Evañca katvā vimuttiñāṇadassanasaṅkhātassa paccavekkhaṇañāṇassapi asekkhatā upapannā.",
  "tika-vin02t:1160_7": "Asekkhasīlanti ca na maggaphalameva adhippetaṃ,",
  "tika-vin02t:1160_8": "atha kho yaṃkiñci asekkhasantāne pavattasīlaṃ lokiyalokuttaramissakassa sīlassa idhādhippetattā.",
  "tika-vin02t:1160_9": "Samādhikkhandhādīsupi vimuttikkhandhapariyosānesu ayameva nayo.",
  "tika-vin02t:1160_10": "Tasmā yathā sīlasamādhipaññakkhandhā missakā adhippetā,",
  "tika-vin02t:1160_11": "evaṃ vimuttikkhandhopīti tadaṅgavimuttiādayopi veditabbā,",
  "tika-vin02t:1160_12": "na paṭippassaddhivimutti eva.",
  "tika-vin02t:1160_13": "Vimuttiñāṇadassanaṃ pana lokiyameva.",
  "tika-vin02t:1160_14": "Teneva saṃyuttanikāyaṭṭhakathāyaṃ vuttaṃ “purimehi catūhi padehi lokiyalokuttarasīlasamādhipaññāvimuttiyo kathitā,",
  "tika-vin02t:1160_15": "vimuttiñāṇadassanaṃ paccavekkhaṇañāṇaṃ hoti,",
  "tika-vin02t:1160_16": "taṃ lokiyamevā”ti.",
  "tika-vin02t:1161_0": "Assaddhotiādīsu tīsu vatthūsu saddhā etassa natthīti assaddho.",
  "tika-vin02t:1161_1": "Sukkapakkhe saddahatīti saddho,",
  "tika-vin02t:1161_2": "saddhā vā etassa atthītipi saddho.",
  "tika-vin02t:1161_3": "Natthi etassa hirīti ahiriko,",
  "tika-vin02t:1161_4": "akusalasamāpattiyā ajigucchamānassetaṃ adhivacanaṃ.",
  "tika-vin02t:1161_5": "Hirī etassa atthīti hirimā.",
  "tika-vin02t:1161_6": "Na ottappatīti anottappī,",
  "tika-vin02t:1161_7": "akusalasamāpattiyā na bhāyatīti vuttaṃ hoti.",
  "tika-vin02t:1161_8": "Tabbiparīto ottappī.",
  "tika-vin02t:1161_9": "Kucchitaṃ sīdatīti kusīto,",
  "tika-vin02t:1161_10": "hīnavīriyassetaṃ adhivacanaṃ.",
  "tika-vin02t:1161_11": "Āraddhaṃ vīriyaṃ etassāti āraddhavīriyo,",
  "tika-vin02t:1161_12": "sammappadhānayuttassetaṃ adhivacanaṃ.",
  "tika-vin02t:1161_13": "Muṭṭhā sati etassāti muṭṭhassati,",
  "tika-vin02t:1161_14": "naṭṭhassatīti vuttaṃ hoti.",
  "tika-vin02t:1161_15": "Upaṭṭhitā sati etassāti upaṭṭhitassati,",
  "tika-vin02t:1161_16": "niccaṃ ārammaṇābhimukhappavattasatissetaṃ adhivacanaṃ.",
  "tika-vin02t:1162_0": "Adhisīle sīlavipanno ca ajjhācāre ācāravipanno ca āpajjitvā avuṭṭhito.",
  "tika-vin02t:1162_1": "Sassatucchedasaṅkhātaṃ antaṃ gaṇhāti gāhayatīti vā antaggāhikā,",
  "tika-vin02t:1162_2": "micchādiṭṭhi.",
  "tika-vin02t:1162_3": "Purimāni dve padānīti “na paṭibalo hoti antevāsiṃ vā saddhivihāriṃ vā gilānaṃ upaṭṭhātuṃ vā upaṭṭhāpetuṃ vā,",
  "tika-vin02t:1162_4": "anabhirataṃ vūpakāsetuṃ vā vūpakāsāpetuṃ vā”ti imāni dve padāni.",
  "tika-vin02t:1163_0": "Abhivisiṭṭho uttamo samācāroti abhisamācāro,",
  "tika-vin02t:1163_1": "abhisamācārova sikkhitabbato sikkhāti ābhisamācārikā sikkhā,",
  "tika-vin02t:1163_2": "abhisamācāraṃ vā ārabbha paññattā sikkhā ābhisamācārikā.",
  "tika-vin02t:1163_3": "Maggabrahmacariyassa ādibhūtāti ādibrahmacariyakā,",
  "tika-vin02t:1163_4": "ubhatovibhaṅgapariyāpannasikkhāyetaṃ adhivacanaṃ.",
  "tika-vin02t:1163_5": "Teneva “ubhatovibhaṅgapariyāpannaṃ ādibrahmacariyakaṃ,",
  "tika-vin02t:1163_6": "khandhakavattapariyāpannaṃ ābhisamācārika”nti visuddhimagge vuttaṃ.",
  "tika-vin02t:1163_7": "Tasmā sekkhapaṇṇattiyanti ettha sikkhitabbato sabbāpi ubhatovibhaṅgapariyāpannā paṇṇattīti gahetabbā.",
  "tika-vin02t:1163_8": "Teneva gaṇṭhipadepi vuttaṃ “sekkhapaṇṇattiyanti pārājikamādiṃ katvā sikkhitabbasikkhāpadapaññattiya”nti.",
  "tika-vin02t:1163_9": "Sesamettha uttānatthameva.",
  "tika-vin02t:1164_0": "Upasampādetabbapañcakakathāvaṇṇanā niṭṭhitā.",
  "tika-vin02t:1165_0": "Aññatitthiyapubbavatthukathāvaṇṇanā",
  "tika-vin02t:1166_0": "86.",
  "tika-vin02t:1166_1": "Aññatitthiyavatthumhi ājīvako acelakoti duvidho naggaparibbājakoti āha “naggaparibbājakasseva ājīvakassa vā”tiādi.",
  "tika-vin02t:1166_2": "Tattha ājīvako upari ekameva vatthaṃ upakacchake pavesetvā paridahati,",
  "tika-vin02t:1166_3": "heṭṭhā naggo.",
  "tika-vin02t:1166_4": "Acelako sabbena sabbaṃ naggoyeva.",
  "tika-vin02t:1167_0": "87.",
  "tika-vin02t:1167_1": "Āmisakiñcikkhasampadānaṃ nāma appamattakasseva deyyadhammassa anuppadānaṃ.",
  "tika-vin02t:1167_2": "Rūpūpajīvikāti attano rūpaṃyeva nissāya jīvantiyo.",
  "tika-vin02t:1167_3": "Vesiyā gocaro mittasanthavavasena upasaṅkamitabbaṭṭhānaṃ assāti vesiyāgocaro.",
  "tika-vin02t:1167_4": "Esa nayo sabbattha.",
  "tika-vin02t:1167_5": "Yobbanappattā yobbanātītā vāti ubhayenapi mahallikā anividdhakumāriyova vadati.",
  "tika-vin02t:1167_6": "Bhikkhuniyo nāma ussannabrahmacariyā,",
  "tika-vin02t:1167_7": "tathā bhikkhūpi.",
  "tika-vin02t:1167_8": "Tesaṃ aññamaññavisabhāgavatthubhāvato santhavavasena upasaṅkamane katipāheneva brahmacariyantarāyo siyāti āha “tāhi saddhiṃ khippameva vissāso hoti,",
  "tika-vin02t:1167_9": "tato sīlaṃ bhijjatī”ti.",
  "tika-vin02t:1167_10": "Sesamettha uttānameva.",
  "tika-vin02t:1168_0": "Aññatitthiyapubbavatthukathāvaṇṇanā niṭṭhitā.",
  "tika-vin02t:1169_0": "Pañcābādhavatthukathāvaṇṇanā",
  "tika-vin02t:1170_0": "88.",
  "tika-vin02t:1170_1": "Pañcābādhavatthumhi nakhapiṭṭhippamāṇanti ettha “kaniṭṭhaṅgulinakhapiṭṭhi adhippetā”ti tīsupi gaṇṭhipadesu vuttaṃ.",
  "tika-vin02t:1170_2": "“Tañce nakhapiṭṭhippamāṇampi vaḍḍhanakapakkhe ṭhitaṃ hoti,",
  "tika-vin02t:1170_3": "na pabbājetabbo”ti iminā sāmaññato lakkhaṇaṃ dassitaṃ,",
  "tika-vin02t:1170_4": "tasmā yattha katthaci sarīrāvayavesu nakhapiṭṭhippamāṇaṃ vaḍḍhanakapakkhe ṭhitañce,",
  "tika-vin02t:1170_5": "na vaṭṭatīti siddhaṃ.",
  "tika-vin02t:1170_6": "Evañca sati nakhapiṭṭhippamāṇampi avaḍḍhanakapakkhe ṭhitañce,",
  "tika-vin02t:1170_7": "sabbattha vaṭṭatīti āpannaṃ,",
  "tika-vin02t:1170_8": "tañca na sāmaññato adhippetanti padesaviseseyeva niyametvā dassento “sace panā”tiādimāha.",
  "tika-vin02t:1170_9": "Sace hi avisesena nakhapiṭṭhippamāṇaṃ avaḍḍhanakapakkhe ṭhitaṃ vaṭṭeyya,",
  "tika-vin02t:1170_10": "“nivāsanapārupanehi pakatipaacchanne ṭhāne”ti padesaniyamaṃ na kareyya,",
  "tika-vin02t:1170_11": "tasmā nivāsanapārupanehi pakatipaṭicchannaṭṭhānato aññattha nakhapiṭṭhippamāṇaṃ avaḍḍhanakapakkhe ṭhitampi na vaṭṭatīti siddhaṃ,",
  "tika-vin02t:1170_12": "nakhapiṭṭhippamāṇato khuddakataraṃ pana avaḍḍhanakapakkhe vaḍḍhanakapakkhe vā ṭhitaṃ hotu,",
  "tika-vin02t:1170_13": "vaṭṭati nakhapiṭṭhippamāṇato khuddakatarassa vaḍḍhanakapakkhe avaḍḍhanakapakkhe vā ṭhitassa mukhādīsuyeva paṭikkhittattā.",
  "tika-vin02t:1171_0": "Gaṇḍepi imināva nayena vinicchayo veditabbo.",
  "tika-vin02t:1171_1": "Tattha pana mukhādīsu kolaṭṭhimattato khuddakataropi gaṇḍo na vaṭṭatīti visuṃ na dassito.",
  "tika-vin02t:1171_2": "“Mukhādike appaṭicchannaṭṭhāne avaḍḍhanakapakkhe ṭhitopi na vaṭṭatī”ti ettakameva hi tattha vuttaṃ,",
  "tika-vin02t:1171_3": "tathāpi kuṭṭhe vuttanayena mukhādīsu kolaṭṭhippamāṇato khuddakataropi gaṇḍo na vaṭṭatīti viññāyati,",
  "tika-vin02t:1171_4": "tasmā avaḍḍhanakapakkhe ṭhitopīti ettha pi-",
  "tika-vin02t:1171_5": "saddo avuttasampiṇḍanattho.",
  "tika-vin02t:1171_6": "Tena kolaṭṭhimattato khuddakataropi na vaṭṭatīti ayamattho dassitoyevāti ayamamhākaṃ khanti.",
  "tika-vin02t:1171_7": "Pakativaṇṇe jāteti rogahetukassa vikāravaṇṇassa abhāvaṃ sandhāya vuttaṃ.",
  "tika-vin02t:1171_8": "Kolaṭṭhimattakoti badaraṭṭhippamāṇo.",
  "tika-vin02t:1171_9": "Suchaviṃ kāretvāti sañjātachaviṃ kāretvā.",
  "tika-vin02t:1171_10": "“Sañchaviṃ kāretvā”tipi pāṭho,",
  "tika-vin02t:1171_11": "vijjamānachaviṃ kāretvāti attho.",
  "tika-vin02t:1171_12": "Padumapuṇḍarīkapattavaṇṇanti rattapadumasetapadumavasena padumapattavaṇṇaṃ.",
  "tika-vin02t:1171_13": "Sosabyādhīti khayarogo.",
  "tika-vin02t:1172_0": "Pañcābādhavatthukathāvaṇṇanā niṭṭhitā.",
  "tika-vin02t:1173_0": "Rājabhaṭādivatthukathāvaṇṇanā",
  "tika-vin02t:1174_0": "90- 96.",
  "tika-vin02t:1174_1": "Rājabhaṭādivatthūsu āhaṃsūti manussā vadiṃsu. Tasmā…pe…",
  "tika-vin02t:1174_2": "evamāhāti yasmā sayaṃ dhammassāmī,",
  "tika-vin02t:1174_3": "tasmā bhikkhūhi apabbājitabbaṃ coraṃ aṅgulimālaṃ pabbājetvā āyatiṃ akaraṇatthāya bhikkhūnaṃ sikkhāpadaṃ paññapento “na,",
  "tika-vin02t:1174_4": "bhikkhave,",
  "tika-vin02t:1174_5": "dhajabandho coro pabbājetabbo,",
  "tika-vin02t:1174_6": "yo pabbājeyya,",
  "tika-vin02t:1174_7": "āpatti dukkaṭassā”ti āha.",
  "tika-vin02t:1174_8": "Uparamantīti viramanti nivattanti.",
  "tika-vin02t:1174_9": "Bhinditvāti andubandhanaṃ bhinditvā.",
  "tika-vin02t:1174_10": "Chinditvāti saṅkhalikabandhanaṃ chinditvā.",
  "tika-vin02t:1174_11": "Muñcitvāti rajjubandhanaṃ muñcitvā.",
  "tika-vin02t:1174_12": "Vivaritvāti gāmabandhanādīsu gāmadvārādīni vivaritvā.",
  "tika-vin02t:1174_13": "Apassamānānaṃ vā palāyatīti purisaguttiyaṃ purisānaṃ apassamānānaṃ palāyati.",
  "tika-vin02t:1174_14": "Upaḍḍhupaḍḍhanti thokaṃ thokaṃ.",
  "tika-vin02t:1175_0": "97.",
  "tika-vin02t:1175_1": "Abhisekādīsu bandhanāgārādīni sodhenti,",
  "tika-vin02t:1175_2": "taṃ sandhāyāha “sabbasādhāraṇena vā nayenā”ti.",
  "tika-vin02t:1175_3": "Sace sayameva paṇṇaṃ āropenti,",
  "tika-vin02t:1175_4": "na vaṭṭatīti tā bhujissitthiyo “mayampi dāsiyo homā”ti sayameva dāsipaṇṇaṃ likhāpenti,",
  "tika-vin02t:1175_5": "na vaṭṭati.",
  "tika-vin02t:1175_6": "Takkaṃ sīse āsittakasadisāva hontīti yathā adāse karontā takkena sīsaṃ dhovitvā adāsaṃ karonti,",
  "tika-vin02t:1175_7": "evaṃ ārāmikavacanena dinnattā adāsāva teti adhippāyo.",
  "tika-vin02t:1175_8": "Takkāsiñcanaṃ pana sīhaḷadīpe cārittanti vadanti.",
  "tika-vin02t:1175_9": "Neva pabbājetabboti vuttanti kappiyavacanena dinnepi saṅghassa ārāmikadāsattā evaṃ vuttaṃ.",
  "tika-vin02t:1175_10": "Nissāmikadāso nāma yassa sāmikā saputtadārādayo matā honti,",
  "tika-vin02t:1175_11": "na koci tassa pariggāhako,",
  "tika-vin02t:1175_12": "sopi pabbājetuṃ na vaṭṭati,",
  "tika-vin02t:1175_13": "taṃ pana attanāpi bhujissaṃ kātuṃ vaṭṭati.",
  "tika-vin02t:1175_14": "Ye vā pana tasmiṃ raṭṭhe sāmino,",
  "tika-vin02t:1175_15": "tehipi kārāpetuṃ vaṭṭati.",
  "tika-vin02t:1175_16": "“Devadāsiputtaṃ pabbājetuṃ vaṭṭatī”ti tīsu gaṇṭhipadesu vuttaṃ.",
  "tika-vin02t:1175_17": "Dāsassa pabbajitvā attano sāmike disvā palāyantassa āpatti natthīti vadanti.",
  "tika-vin02t:1175_18": "Sesaṃ sabbattha uttānameva.",
  "tika-vin02t:1176_0": "Rājabhaṭādivatthukathāvaṇṇanā niṭṭhitā.",
  "tika-vin02t:1177_0": "Nissayamuccanakakathāvaṇṇanā",
  "tika-vin02t:1178_0": "103.",
  "tika-vin02t:1178_1": "Nissayamuccanakassa vattesu pañcakachakkesu pana ubhayāni kho pana…pe…",
  "tika-vin02t:1178_2": "anubyañjanasoti ettha “sabbopi cāyaṃ pabhedo mātikāṭṭhakathāyaṃ ñātāyaṃ ñāto hotī”ti tīsupi gaṇṭhipadesu vuttaṃ.",
  "tika-vin02t:1178_3": "Āpattiṃ jānātītiādīsu ca “pāṭhe avattamānepi ‘idaṃ nāma katvā idaṃ āpajjatī’ti jānāti ce,",
  "tika-vin02t:1178_4": "vaṭṭatī”ti tattheva vuttaṃ.",
  "tika-vin02t:1178_5": "Tañca kho pubbe pāṭhe paguṇe kateti gahetabbanti ca ācariyupajjhāyānampi eseva nayoti ca keci vadanti.",
  "tika-vin02t:1178_6": "Sesamettha uttānameva.",
  "tika-vin02t:1179_0": "Nissayamuccanakakathāvaṇṇanā niṭṭhitā.",
  "tika-vin02t:1180_0": "Rāhulavatthukathāvaṇṇanā",
  "tika-vin02t:1181_0": "105.",
  "tika-vin02t:1181_1": "Rāhulavatthumhi tattheva vihariṃsūti sabbepi te arahattaṃ pattakālato paṭṭhāya ariyā nāma majjhattāva",
  "tika-vin02t:1181_2": "hontīti rañño pahitasāsanaṃ dasabalassa anārocetvāva tattha vihariṃsu.",
  "tika-vin02t:1181_3": "Ekadivasaṃ jātaṃ kāḷudāyiṃ nāma amaccanti ayaṃ kira padumuttarabuddhakāle haṃsavatīnagare kulagehe nibbatto",
  "tika-vin02t:1181_4": "satthu dhammadesanaṃ suṇanto satthāraṃ ekaṃ bhikkhuṃ kulappasādakānaṃ aggaṭṭhāne ṭhapentaṃ disvā adhikārakammaṃ",
  "tika-vin02t:1181_5": "katvā taṃ ṭhānantaraṃ patthesi.",
  "tika-vin02t:1181_6": "So yāvajīvaṃ kusalaṃ katvā devamanussesu saṃsaranto amhākaṃ bodhisattassa mātukucchiyaṃ paṭisandhiggahaṇadivase",
  "tika-vin02t:1181_7": "kapilavatthusmiṃyeva amaccagehe paṭisandhiṃ gaṇhi.",
  "tika-vin02t:1181_8": "Jātadivase bodhisattena saddhiṃyeva jātoti taṃ divasaṃyeva dukūlacumbaṭake nipajjāpetvā bodhisattassa upaṭṭhānatthāya nayiṃsu.",
  "tika-vin02t:1181_9": "Bodhisattena hi saddhiṃ bodhirukkho rāhulamātā catasso nidhikumbhiyo ārohaniyahatthī kaṇḍako channo kāḷudāyīti",
  "tika-vin02t:1181_10": "ime satta ekadivase jātattā sahajātā nāma ahesuṃ.",
  "tika-vin02t:1181_11": "Athassa nāmaggahaṇadivase sakalanagarassa udaggacittadivase jātoti udāyītveva nāmaṃ akaṃsu.",
  "tika-vin02t:1181_12": "Thokaṃ kāḷadhātukattā pana kāḷudāyī nāma jāto.",
  "tika-vin02t:1181_13": "So bodhisattena saddhiṃ kumārakīḷaṃ kīḷanto vuddhiṃ agamāsi.",
  "tika-vin02t:1182_0": "Saṭṭhimattāhi gāthāhīti –",
  "tika-vin02t:1183_0": "“Aṅgārino dāni dumā bhadante;",
  "tika-vin02t:1184_0": "Phalesino chadanaṃ vippahāya;",
  "tika-vin02t:1185_0": "Te accimantova pabhāsayanti;",
  "tika-vin02t:1186_0": "Samayo mahāvīra bhāgīrasānaṃ.",
  "tika-vin02t:1187_0": "“Nātisītaṃ nātiuṇhaṃ, nātidubbhikkhachātakaṃ;",
  "tika-vin02t:1188_0": "Saddalā haritā bhūmi, esa kālo mahāmunī”ti. –",
  "tika-vin02t:1189_0": "Ādikāhi saṭṭhimattāhi gāthāhi.",
  "tika-vin02t:1189_1": "“Pokkharavassanti pokkharapattavaṇṇamudaka”nti gaṇṭhipadesu vuttaṃ.",
  "tika-vin02t:1189_2": "Pokkharapattappamāṇaṃ majjhe uṭṭhahitvā anukkamena satapaṭalaṃ sahassapaṭalaṃ hutvā vassanakavassantipi vadanti.",
  "tika-vin02t:1189_3": "Tasmiṃ kira vassante temetukāmāva tementi, na itare.",
  "tika-vin02t:1189_4": "Ekopi rājā vā…pe…",
  "tika-vin02t:1189_5": "gato natthīti dhammadesanaṃ sutvā pakkantesu ñātīsu ekopi rājā vā rājamahāmatto vā “sve amhākaṃ bhikkhaṃ gaṇhathā”ti nimantetvā gato natthi.",
  "tika-vin02t:1189_6": "Pitāpissa suddhodanamahārājā “mayhaṃ putto mama gehaṃ anāgantvā kahaṃ gamissatī”ti animantetvāva agamāsi,",
  "tika-vin02t:1189_7": "gantvā pana gehe vīsatiyā bhikkhusahassānaṃ yāguādīni paṭiyādāpetvā āsanāni paññāpesi.",
  "tika-vin02t:1190_0": "Kulanagareti ñātikulassa nagare.",
  "tika-vin02t:1190_1": "Uṇhīsato paṭṭhāyāti sīsato paṭṭhāya.",
  "tika-vin02t:1190_2": "Uṇhīsanti hi uṇhīsasadisattā bhagavato paripuṇṇanalāṭassa paripuṇṇasīsassa ca etaṃ adhivacanaṃ.",
  "tika-vin02t:1190_3": "Bhagavato hi dakkhiṇakaṇṇacūḷikato paṭṭhāya maṃsapaṭalaṃ uṭṭhahitvā sakalanalāṭaṃ chādayamānaṃ pūrayamānaṃ",
  "tika-vin02t:1190_4": "gantvā vāmakaṇṇacūḷikāya patiṭṭhitaṃ saṇhatamatāya suvaṇṇavaṇṇatāya pabhassaratāya paripuṇṇatāya ca rañño",
  "tika-vin02t:1190_5": "baddhauṇhīsapaṭṭo viya virocati.",
  "tika-vin02t:1190_6": "Bhagavato kira imaṃ lakkhaṇaṃ disvā rājūnaṃ uṇhīsapaṭṭaṃ akaṃsu.",
  "tika-vin02t:1190_7": "Aññe pana janā aparipuṇṇasīsā honti,",
  "tika-vin02t:1190_8": "keci kappasīsā,",
  "tika-vin02t:1190_9": "keci phalasīsā,",
  "tika-vin02t:1190_10": "keci aṭṭhisīsā,",
  "tika-vin02t:1190_11": "keci tumbasīsā,",
  "tika-vin02t:1190_12": "keci kumbhasīsā,",
  "tika-vin02t:1190_13": "keci pabbhārasīsā,",
  "tika-vin02t:1190_14": "bhagavato pana āraggena vaṭṭetvā ṭhapitaṃ viya suparipuṇṇaṃ udakapubbuḷasadisampi hoti.",
  "tika-vin02t:1190_15": "Teneva uṇhīsaveṭhitasīsasadisattā uṇhīsaṃ viya sabbattha parimaṇḍalasīsattā ca uṇhīsasīsoti bhagavā vuccati.",
  "tika-vin02t:1191_0": "Narasīhagāthāhi nāma aṭṭhahi gāthāhīti –",
  "tika-vin02t:1192_0": "“Siniddhanīlamudukuñcitakeso;",
  "tika-vin02t:1193_0": "Sūriyanimmalatalābhinalāṭo;",
  "tika-vin02t:1194_0": "Yuttatuṅgamudukāyatanāso;",
  "tika-vin02t:1195_0": "Raṃsijālavitato narasīho”ti. –",
  "tika-vin02t:1196_0": "Evamādikāhi aṭṭhahi gāthāhi. Gaṇṭhipadesu pana –",
  "tika-vin02t:1197_0": "“Cakkavaraṅkitarattasupādo;",
  "tika-vin02t:1198_0": "Lakkhaṇamaṇḍitaāyatapaṇhi;",
  "tika-vin02t:1199_0": "Cāmarachattavibhūsitapādo;",
  "tika-vin02t:1200_0": "Esa hi tuyha pitā narasīho.",
  "tika-vin02t:1201_0": "“Sakyakumāravaro sukhumālo;",
  "tika-vin02t:1202_0": "Lakkhaṇacittikapuṇṇasarīro;",
  "tika-vin02t:1203_0": "Lokahitāya gato naravīro;",
  "tika-vin02t:1204_0": "Esa hi tuyha pitā narasīho.",
  "tika-vin02t:1205_0": "“Puṇṇasasaṅkanibho mukhavaṇṇo;",
  "tika-vin02t:1206_0": "Devanarāna piyo naranāgo;",
  "tika-vin02t:1207_0": "Mattagajindavilāsitagāmī;",
  "tika-vin02t:1208_0": "Esa hi tuyha pitā narasīho.",
  "tika-vin02t:1209_0": "“Khattiyasambhavaaggakulīno;",
  "tika-vin02t:1210_0": "Devamanussanamassitapādo;",
  "tika-vin02t:1211_0": "Sīlasamādhipatiṭṭhitacitto;",
  "tika-vin02t:1212_0": "Esa hi tuyha pitā narasīho.",
  "tika-vin02t:1213_0": "“Āyatayuttasusaṇṭhitanāso;",
  "tika-vin02t:1214_0": "Gopakhumo abhinīlasunetto;",
  "tika-vin02t:1215_0": "Indadhanūabhinīlabhamūko;",
  "tika-vin02t:1216_0": "Esa hi tuyha pitā narasīho.",
  "tika-vin02t:1217_0": "“Vaṭṭasuvaṭṭasusaṇṭhitagīvo;",
  "tika-vin02t:1218_0": "Sīhahanū migarājasarīro;",
  "tika-vin02t:1219_0": "Kañcanasucchaviuttamavaṇṇo;",
  "tika-vin02t:1220_0": "Esa hi tuyha pitā narasīho.",
  "tika-vin02t:1221_0": "“Siniddhasugambhiramañjusaghoso;",
  "tika-vin02t:1222_0": "Hiṅgulabandhukarattasujivho;",
  "tika-vin02t:1223_0": "Vīsativīsatisetasudanto;",
  "tika-vin02t:1224_0": "Esa hi tuyha pitā narasīho.",
  "tika-vin02t:1225_0": "“Añjanavaṇṇasunīlasukeso;",
  "tika-vin02t:1226_0": "Kañcanapaṭṭavisuddhanalāṭo;",
  "tika-vin02t:1227_0": "Osadhipaṇḍarasuddhasuuṇṇo;",
  "tika-vin02t:1228_0": "Esa hi tuyha pitā narasīho.",
  "tika-vin02t:1229_0": "“Gacchatinilapathe viya cando;",
  "tika-vin02t:1230_0": "Tāragaṇāpariveṭhitarūpo;",
  "tika-vin02t:1231_0": "Sāvakamajjhagato samaṇindo;",
  "tika-vin02t:1232_0": "Esa hi tuyha pitā narasīho”ti. –",
  "tika-vin02t:1233_0": "Imā nava gāthāyopi ettha dassitā,",
  "tika-vin02t:1233_1": "tā pana “aṭṭhahi gāthāhī”ti vacanena na samenti.",
  "tika-vin02t:1233_2": "Uṇhīsato paṭṭhāya yāva pādatalāti vuttānukkamopi tattha na dissati.",
  "tika-vin02t:1233_3": "Bhikkhāya caratīti bhikkhācāro.",
  "tika-vin02t:1234_0": "Uttiṭṭheti uttiṭṭhitvā paresaṃ gharadvāre ṭhatvā gahetabbapiṇḍe.",
  "tika-vin02t:1234_1": "Nappamajjheyyāti piṇḍacārikavattaṃ hāpetvā paṇītabhojanāni pariyesanto uttiṭṭhe pamajjati nāma,",
  "tika-vin02t:1234_2": "sapadānaṃ piṇḍāya caranto pana nappamajjati nāma,",
  "tika-vin02t:1234_3": "evaṃ karonto uttiṭṭhe nappamajjeyya.",
  "tika-vin02t:1234_4": "Dhammanti anesanaṃ pahāya sapadānaṃ caranto tameva bhikkhācariyadhammaṃ sucaritaṃ care.",
  "tika-vin02t:1234_5": "Sukhaṃ setīti desanāmattametaṃ,",
  "tika-vin02t:1234_6": "evaṃ panetaṃ bhikkhāya cariyadhammaṃ caranto dhammacārī idhaloke ca paraloke ca catūhipi iriyāpathehi sukhaṃ viharatīti attho.",
  "tika-vin02t:1235_0": "Dutiyagāthāya na naṃ duccaritanti vesiyādibhede agocare caranto naṃ bhikkhācariyadhammaṃ duccaritaṃ carati nāma,",
  "tika-vin02t:1235_1": "evaṃ acaritvā taṃ dhammaṃ care sucaritaṃ,",
  "tika-vin02t:1235_2": "na naṃ duccaritaṃ care.",
  "tika-vin02t:1235_3": "Sesamettha vuttatthameva.",
  "tika-vin02t:1235_4": "Imaṃ pana dutiyagāthaṃ pitu nivesanaṃ gantvā abhāsīti veditabbaṃ.",
  "tika-vin02t:1235_5": "Teneva theragāthāsaṃvaṇṇanāyaṃ ācariyadhammapālattherena vuttaṃ “dutiyadivase piṇḍāya paviṭṭho ‘uttiṭṭhe",
  "tika-vin02t:1235_6": "nappamajjeyyā’ti gāthāya pitaraṃ sotāpattiphale patiṭṭhāpetvā nivesanaṃ gantvā ‘dhammaṃ care sucarita’nti",
  "tika-vin02t:1235_7": "gāthāya mahāpajāpatiṃ sotāpattiphale rājānañca sakadāgāmiphale patiṭṭhāpesī”ti.",
  "tika-vin02t:1235_8": "Dhammapadaṭṭhakathāyampi vuttaṃ “punadivase piṇḍāya paviṭṭho ‘uttiṭṭhe nappamajjeyyā’ti gāthāya pitaraṃ",
  "tika-vin02t:1235_9": "sotāpattiphale patiṭṭhāpetvā ‘dhammaṃ care’ti gāthāya mahāpajāpatiṃ sotāpattiphale rājānañca sakadāgāmiphale",
  "tika-vin02t:1235_10": "patiṭṭhāpesī”ti.",
  "tika-vin02t:1236_0": "Dhammapālajātakaṃ sutvā anāgāmiphale patiṭṭhāsīti punekadivasaṃ rājanivesane katapātarāso ekamantaṃ nisinnena raññā “bhante,",
  "tika-vin02t:1236_1": "tumhākaṃ dukkarakārikakāle ekā devatā maṃ upasaṅkamitvā ‘putto te kālakato’ti āha.",
  "tika-vin02t:1236_2": "Ahaṃ tassā vacanaṃ asaddahanto ‘na mayhaṃ putto bodhiṃ appatvā kālaṃ karotī’ti paṭikkhipinti vutte idāni kathaṃ saddahissatha,",
  "tika-vin02t:1236_3": "pubbepi aṭṭhikāni dassetvā ‘putto te mato’ti vutte na saddahitthā”ti imissā aṭṭhuppattiyā mahādhammapālajātakaṃ kathesi.",
  "tika-vin02t:1236_4": "Taṃ sutvā rājā anāgāmiphale patiṭṭhahi.",
  "tika-vin02t:1237_0": "Kesavissajjananti kulamariyādavasena kesoropanaṃ.",
  "tika-vin02t:1237_1": "Paṭṭabandhoti yuvarājapaṭṭabandho.",
  "tika-vin02t:1237_2": "Abhinavagharappavesanamaho gharamaṅgalaṃ,",
  "tika-vin02t:1237_3": "vivāhakaraṇamaho āvāhamaṅgalaṃ.",
  "tika-vin02t:1237_4": "Chattamaṅgalanti yuvarājachattamaṅgalaṃ.",
  "tika-vin02t:1237_5": "Janapadakalyāṇīti janapadamhi kalyāṇī uttamā chasarīradosarahitā pañcakalyāṇasamannāgatā.",
  "tika-vin02t:1237_6": "Sā hi yasmā nātidīghā nātirassā nātikisā nātithūlā nātikāḷā nāccodātāti atikkantā mānusaṃ vaṇṇaṃ,",
  "tika-vin02t:1237_7": "appattā dibbaṃ vaṇṇaṃ,",
  "tika-vin02t:1237_8": "tasmā chasarīradosarahitā.",
  "tika-vin02t:1237_9": "Chavikalyāṇaṃ maṃsakalyāṇaṃ nahārukalyāṇaṃ aṭṭhikalyāṇaṃ vayakalyāṇanti imehi pana pañcahi kalyāṇehi samannāgatattā pañcakalyāṇasamannāgatā nāma.",
  "tika-vin02t:1237_10": "Tassā hi āgantukobhāsakiccaṃ natthi.",
  "tika-vin02t:1237_11": "Attano sarīrobhāseneva dvādasahatthaṭṭhāne ālokaṃ karoti,",
  "tika-vin02t:1237_12": "piyaṅgusāmā vā hoti suvaṇṇasāmā vā,",
  "tika-vin02t:1237_13": "ayamassā chavikalyāṇatā.",
  "tika-vin02t:1237_14": "Cattāro panassā hatthapādā mukhapariyosānañca lākhārasaparikammakataṃ viya rattapavāḷarattakambalasadisaṃ hoti,",
  "tika-vin02t:1237_15": "ayamassā maṃsakalyāṇatā.",
  "tika-vin02t:1237_16": "Vīsati pana nakhapattāni maṃsato amuttaṭṭhāne lākhārasapūritāni viya muttaṭṭhāne khīradhārāsadisāni honti,",
  "tika-vin02t:1237_17": "ayamassā nahārukalyāṇatā.",
  "tika-vin02t:1237_18": "Dvattiṃsa dantā suphusitā sudhotavajirapanti viya khāyanti,",
  "tika-vin02t:1237_19": "ayamassā aṭṭhikalyāṇatā.",
  "tika-vin02t:1237_20": "Vīsativassasatikāpi samānā soḷasavassuddesikā viya hoti nivalipalitā,",
  "tika-vin02t:1237_21": "ayamassā vayakalyāṇatā.",
  "tika-vin02t:1237_22": "Iti imehi pañcahi kalyāṇehi samannāgatattā janapadakalyāṇīti vuccati.",
  "tika-vin02t:1238_0": "Tuvaṭanti sīghaṃ.",
  "tika-vin02t:1238_1": "Sopi bhagavantaṃ “pattaṃ gaṇhathā”ti vattuṃ avisahamāno vihāraṃyeva agamāsīti.",
  "tika-vin02t:1238_2": "So kira tathāgate gāravena “pattaṃ vo bhante gaṇhathā”ti vattuṃ nāsakkhi.",
  "tika-vin02t:1238_3": "Evaṃ pana cintesi “sopānasīse pattaṃ gaṇhissatī”ti.",
  "tika-vin02t:1238_4": "Satthā tasmimpi ṭhāne na gaṇhi.",
  "tika-vin02t:1238_5": "Itaro “sopānapādamūle gaṇhissatī”ti cintesi.",
  "tika-vin02t:1238_6": "Satthā tatthāpi na gaṇhi.",
  "tika-vin02t:1238_7": "Itaro “rājaṅgaṇe gaṇhissatī”ti cintesi.",
  "tika-vin02t:1238_8": "Satthā tatthāpi na gaṇhi.",
  "tika-vin02t:1238_9": "Kumāro nivattitukāmo aruciyā gacchanto satthu gāravena “pattaṃ gaṇhathā”ti vattumpi asakkonto “idha gaṇhissati,",
  "tika-vin02t:1238_10": "ettha gaṇhissatī”ti cintento gacchati.",
  "tika-vin02t:1238_11": "Janapadakalyāṇiyā ca vuttavacanaṃ tassa hadaye tiriyaṃ patitvā viya ṭhitaṃ.",
  "tika-vin02t:1238_12": "Nandakumārañhi abhisekamaṅgalaṃ na tathā pīḷesi,",
  "tika-vin02t:1238_13": "yathā janapadakalyāṇiyā vuttavacanaṃ,",
  "tika-vin02t:1238_14": "tenassa cittasantāpo balavā ahosi.",
  "tika-vin02t:1238_15": "Atha naṃ “imasmiṃ ṭhāne nivattissati,",
  "tika-vin02t:1238_16": "imasmiṃ ṭhāne nivattissatī”ti cintentameva satthā vihāraṃ netvā “pabbajissasi nandā”ti āha.",
  "tika-vin02t:1238_17": "So buddhagāravena “na pabbajissāmī”ti avatvā “āma pabbajissāmī”ti āha.",
  "tika-vin02t:1238_18": "Satthā “tena hi nandaṃ pabbājethā”ti vatvā pabbājesi.",
  "tika-vin02t:1238_19": "Tena vuttaṃ “anicchamānaṃyeva bhagavā pabbājesī”ti.",
  "tika-vin02t:1238_20": "“Satthā kapilapuraṃ gantvā tatiyadivase nandaṃ pabbājesī”ti dhammapadaṭṭhakathāyaṃ vuttaṃ,",
  "tika-vin02t:1238_21": "aṅguttaranikāyaṭṭhakathāyaṃ pana –",
  "tika-vin02t:1239_0": "“Mahāsattopi sabbaññutaṃ patvā pavattitavaradhammacakko lokānuggahaṃ karonto rājagahato kapilavatthuṃ",
  "tika-vin02t:1239_1": "gantvā paṭhamadassaneneva pitaraṃ sotāpattiphale patiṭṭhāpesi,",
  "tika-vin02t:1239_2": "punadivase pitu nivesanaṃ gantvā rāhulamātāya ovādaṃ katvā sesajanassapi dhammaṃ kathesi,",
  "tika-vin02t:1239_3": "punadivase nandakumārassa abhisekagehappavesanaāvāhamaṅgalesu vattamānesu tassa nivesanaṃ gantvā kumāraṃ",
  "tika-vin02t:1239_4": "pattaṃ gāhāpetvā pabbājetuṃ vihārābhimukho pāyāsī”ti –",
  "tika-vin02t:1240_0": "Vuttaṃ,",
  "tika-vin02t:1240_1": "idha pana “bhagavā kapilapuraṃ āgantvā dutiyadivase nandaṃ pabbājesī”ti vuttaṃ,",
  "tika-vin02t:1240_2": "sabbampetaṃ ācariyena taṃtaṃbhāṇakānaṃ tathā tathā anussavavasena pariharitvā āgatabhāvato tattha tattha",
  "tika-vin02t:1240_3": "tathā tathā vuttanti natthettha ācariyavacane pubbāparavirodho.",
  "tika-vin02t:1241_0": "Brahmarūpavaṇṇanti brahmarūpasamānarūpaṃ.",
  "tika-vin02t:1241_1": "Tyassāti te assa.",
  "tika-vin02t:1241_2": "Vaṭṭānugatanti vaṭṭapariyāpannaṃ.",
  "tika-vin02t:1241_3": "Savighātanti dukkhasahitattā savighātaṃ,",
  "tika-vin02t:1241_4": "sadukkhanti attho.",
  "tika-vin02t:1241_5": "Sattavidhaṃ ariyadhananti –",
  "tika-vin02t:1242_0": "“Saddhādhanaṃ sīladhanaṃ, hiriottappiyaṃ dhanaṃ;",
  "tika-vin02t:1243_0": "Sutadhanañca cāgo ca, paññā ve sattamaṃ dhana”nti. –",
  "tika-vin02t:1244_0": "Evaṃ vuttaṃ sattavidhaṃ ariyadhanaṃ.",
  "tika-vin02t:1244_1": "Uñchācariyāyāti bhikkhācariyāya.",
  "tika-vin02t:1244_2": "Puttasineho uppajjamāno sakalasarīraṃ khobhetvā aṭṭhimiñjaṃ āhacca tiṭṭhatīti āha “puttapemaṃ bhante…pe…",
  "tika-vin02t:1244_3": "aṭṭhimiñjaṃ āhacca tiṭṭhatī”ti.",
  "tika-vin02t:1244_4": "Puttasineho hi balavabhāvato sahajātapītivegassa savipphāratāya taṃsamuṭṭhānarūpadhammehi pharaṇavasena",
  "tika-vin02t:1244_5": "sakalasarīraṃ āloḷetvā aṭṭhimiñjaṃ āhacca tiṭṭhati.",
  "tika-vin02t:1244_6": "Yatra hi nāmāti yo nāma.",
  "tika-vin02t:1244_7": "Sesamettha uttānameva.",
  "tika-vin02t:1245_0": "Rāhulavatthukathāvaṇṇanā niṭṭhitā.",
  "tika-vin02t:1246_0": "Sikkhāpadadaṇḍakammavatthukathāvaṇṇanā",
  "tika-vin02t:1247_0": "106.",
  "tika-vin02t:1247_1": "Anujānāmi,",
  "tika-vin02t:1247_2": "bhikkhave,",
  "tika-vin02t:1247_3": "sāmaṇerānaṃ dasa sikkhāpadānītiādīsu sikkhitabbāni padāni sikkhāpadāni,",
  "tika-vin02t:1247_4": "sikkhākoṭṭhāsāti attho.",
  "tika-vin02t:1247_5": "Sikkhāya vā padāni sikkhāpadāni,",
  "tika-vin02t:1247_6": "adhisīlaadhicittaadhipaññāsikkhāya adhigamupāyāti attho.",
  "tika-vin02t:1247_7": "Atthato pana kāmāvacarakusalacittasampayuttā viratiyo,",
  "tika-vin02t:1247_8": "taṃsampayuttadhammā panettha taggahaṇeneva gahetabbā.",
  "tika-vin02t:1247_9": "Saraseneva patanasabhāvassa antarā eva atipātanaṃ atipāto,",
  "tika-vin02t:1247_10": "saṇikaṃ patituṃ adatvā sīghaṃ pātananti attho.",
  "tika-vin02t:1247_11": "Atikkamma vā satthādīhi abhibhavitvā pātanaṃ atipāto,",
  "tika-vin02t:1247_12": "pāṇassa atipāto pāṇātipāto,",
  "tika-vin02t:1247_13": "pāṇavadho pāṇaghātoti vuttaṃ hoti.",
  "tika-vin02t:1247_14": "Pāṇoti cettha vohārato satto,",
  "tika-vin02t:1247_15": "paramatthato jīvitindriyaṃ.",
  "tika-vin02t:1247_16": "Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ aññatarappavattā vadhakacetanā pāṇātipāto,",
  "tika-vin02t:1247_17": "tato pāṇātipātā.",
  "tika-vin02t:1248_0": "Veramaṇīti verahetutāya verasaññitaṃ pāṇātipātādipāpadhammaṃ maṇati,",
  "tika-vin02t:1248_1": "“mayi idha ṭhitāya kathamāgacchasī”ti vā tajjentī viya nīharatīti veramaṇī.",
  "tika-vin02t:1248_2": "Viramati etāyāti vā viramaṇīti vattabbe niruttinayena “veramaṇī”ti vuttaṃ.",
  "tika-vin02t:1248_3": "Atthato pana veramaṇīti kāmāvacarakusalacittasampayuttā viratiyo.",
  "tika-vin02t:1248_4": "Sā “pāṇātipātādiṃ viramantassa yā tasmiṃ samaye pāṇātipātā ārati virati paṭivirati veramaṇī akiriyā akaraṇaṃ",
  "tika-vin02t:1248_5": "anajjhāpatti velānatikkamo setughāto”ti evamādinā nayena vibhaṅge vuttā.",
  "tika-vin02t:1248_6": "Kāmañcesā veramaṇī nāma lokuttarāpi atthi,",
  "tika-vin02t:1248_7": "idha pana samādānavasappavattā virati adhippetāti lokuttarāya viratiyā samādānavasena pavattiasambhavato",
  "tika-vin02t:1248_8": "kāmāvacarakusalacittasampayuttā viratiyo gahetabbā.",
  "tika-vin02t:1249_0": "Adinnādānā veramaṇītiādīsu adinnassa ādānaṃ adinnādānaṃ,",
  "tika-vin02t:1249_1": "parassaharaṇaṃ,",
  "tika-vin02t:1249_2": "theyyaṃ corikāti vuttaṃ hoti.",
  "tika-vin02t:1249_3": "Tattha adinnanti parapariggahitaṃ.",
  "tika-vin02t:1249_4": "Yattha paro yathākāmakāritaṃ āpajjanto adaṇḍāraho anupavajjo ca hoti,",
  "tika-vin02t:1249_5": "tasmiṃ pana parapariggahite parapariggahitasaañano tadādāyakaupakkamasamuṭṭhāpikā theyyacetanā adinnādānaṃ.",
  "tika-vin02t:1250_0": "Abrahmacariyaṃ nāma aseṭṭhacariyaṃ dvayaṃdvayasamāpatti.",
  "tika-vin02t:1250_1": "Sā hi “appassādā kāmā bahudukkhā bahupāyāsā,",
  "tika-vin02t:1250_2": "ādīnavo ettha bhiyyo”tiādinā hīḷitattā aseṭṭhā appasatthā cariyāti vā aseṭṭhānaṃ nihīnānaṃ itthipurisānaṃ cariyāti vā aseṭṭhacariyaṃ,",
  "tika-vin02t:1250_3": "aseṭṭhacariyattā abrahmacariyanti ca vuccati,",
  "tika-vin02t:1250_4": "atthato pana asaddhammasevanādhippāyena kāyadvārappavattā maggenamaggappaṭipattisamuṭṭhāpikā cetanā abrahmacariyaṃ.",
  "tika-vin02t:1251_0": "Musāti abhūtaṃ atacchaṃ vatthu,",
  "tika-vin02t:1251_1": "vādoti tassa bhūtato tacchato viññāpanaṃ.",
  "tika-vin02t:1251_2": "Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo musā vadīyati vuccati etāyāti katvā.",
  "tika-vin02t:1252_0": "Surāmerayamajjappamādaṭṭhānāti ettha surāti pūvasurā piṭṭhasurā odanasurā kiṇṇapakkhittā sambhārasaṃyuttāti pañca surā.",
  "tika-vin02t:1252_1": "Merayanti pupphāsavo phalāsavo madhvāsavo guḷāsavo sambhārasaṃyuttoti pañca āsavā.",
  "tika-vin02t:1252_2": "Tattha pūve bhājane pakkhipitvā tajjaṃ udakaṃ datvā madditvā katā pūvasurā.",
  "tika-vin02t:1252_3": "Evaṃ sesasurāpi.",
  "tika-vin02t:1252_4": "Kiṇṇāti pana tassā surāya bījaṃ vuccati,",
  "tika-vin02t:1252_5": "ye surāmodakāti vuccanti,",
  "tika-vin02t:1252_6": "te pakkhipitvā katā kiṇṇapakkhittā.",
  "tika-vin02t:1252_7": "Harītakīsāsapādinānāsambhārehi saṃyojitā sambhārasaṃyuttā.",
  "tika-vin02t:1252_8": "Madhukatālanāḷikerādipuppharaso ciraparivāsito pupphāsavo.",
  "tika-vin02t:1252_9": "Panasādiphalaraso phalāsavo.",
  "tika-vin02t:1252_10": "Muddikāraso madhvāsavo.",
  "tika-vin02t:1252_11": "Ucchuraso guḷāsavo.",
  "tika-vin02t:1252_12": "Harītakaāmalakakaṭukabhaṇḍādinānāsambhārānaṃ raso ciraparivāsito sambhārasaṃyutto.",
  "tika-vin02t:1252_13": "Taṃ sabbampi madakaraṇavasena majjaṃ pivantaṃ madayatīti katvā.",
  "tika-vin02t:1252_14": "Pamādaṭṭhānanti pamādakāraṇaṃ.",
  "tika-vin02t:1252_15": "Yāya cetanāya taṃ majjaṃ pivanti,",
  "tika-vin02t:1252_16": "tassā etaṃ adhivacanaṃ.",
  "tika-vin02t:1252_17": "Surāmerayamajje pamādaṭṭhānaṃ surāmerayamajjappamādaṭṭhānaṃ,",
  "tika-vin02t:1252_18": "tasmā surāmerayamajjappamādaṭṭhānā.",
  "tika-vin02t:1253_0": "Vikālabhojanāti aruṇuggamanato paṭṭhāya yāva majjhanhikā.",
  "tika-vin02t:1253_1": "Ayaṃ buddhādīnaṃ ariyānaṃ āciṇṇasamāciṇṇo bhojanassa kālo nāma,",
  "tika-vin02t:1253_2": "tadañño vikālo.",
  "tika-vin02t:1253_3": "Bhuñjitabbaṭṭhena bhojanaṃ,",
  "tika-vin02t:1253_4": "yāgubhattādi sabbaṃ yāvakālikavatthu.",
  "tika-vin02t:1253_5": "Yathā ca “rattūparato”ti ettha rattiyā bhojanaṃ rattīti uttarapadalopena vuccati,",
  "tika-vin02t:1253_6": "evamettha bhojanajjhoharaṇaṃ bhojananti.",
  "tika-vin02t:1253_7": "Vikāle bhojanaṃ vikālabhojanaṃ,",
  "tika-vin02t:1253_8": "tato vikālabhojanā,",
  "tika-vin02t:1253_9": "vikāle yāvakālikavatthussa ajjhoharaṇāti attho.",
  "tika-vin02t:1253_10": "Atha vā na ettha kammasādhano bhuñjitabbatthavācako bhojanasaddo,",
  "tika-vin02t:1253_11": "atha kho bhāvasādhano ajjhoharaṇatthavācako gahetabbo,",
  "tika-vin02t:1253_12": "tasmā vikāle bhojanaṃ ajjhoharaṇaṃ vikālabhojanaṃ.",
  "tika-vin02t:1253_13": "Kassa pana ajjhoharaṇanti?",
  "tika-vin02t:1253_14": "Yāmakālikādīnaṃ anuññātattā vikālabhojana-",
  "tika-vin02t:1253_15": "saddassa vā yāvakālikajjhoharaṇe niruḷhattā yāvakālikassāti viññāyati,",
  "tika-vin02t:1253_16": "atthato pana kāyadvārappavattā vikāle yāvakālikajjhoharaṇacetanā “vikālabhojana”nti veditabbā.",
  "tika-vin02t:1254_0": "Naccagītavāditavisūkadassanāti ettha sāsanassa ananulomattā visūkaṃ paṭāṇībhūtaṃ dassananti visūkadassanaṃ.",
  "tika-vin02t:1254_1": "Naccādīnañhi dassanaṃ sachandarāgappavattito saṅkhepato “sabbapāpassa akaraṇa”ntiādinayappavattaṃ bhagavato sāsanaṃ na anulometi.",
  "tika-vin02t:1254_2": "Naccañca gītañca vāditañca visūkadassanañca naccagītavāditavisūkadassanaṃ.",
  "tika-vin02t:1254_3": "Attanā payojiyamānaṃ parehi payojāpiyamānañcettha naccaṃ naccabhāvasāmaññato pāḷiyaṃ ekeneva nacca-",
  "tika-vin02t:1254_4": "saddena gahitaṃ,",
  "tika-vin02t:1254_5": "tathā gītavādita-",
  "tika-vin02t:1254_6": "saddehi gāyanagāyāpanavādanavādāpanāni,",
  "tika-vin02t:1254_7": "tasmā attanā naccananaccāpanādivasena naccā ca gītā ca vāditā ca antamaso mayūranaccādivasenapi pavattānaṃ",
  "tika-vin02t:1254_8": "naccādīnaṃ visūkabhūtā dassanā ca veramaṇīti evamettha attho daṭṭhabbo.",
  "tika-vin02t:1254_9": "Naccādīni attanā payojetuṃ vā parehi payojāpetuṃ vā payuttāni passituṃ vā neva bhikkhūnaṃ na bhikkhunīnaṃ vaṭṭati.",
  "tika-vin02t:1254_10": "Dassanena cettha savanampi saṅgahitaṃ virūpekasesanayena.",
  "tika-vin02t:1254_11": "Yathā sakaṃ visayaālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasambhavato “dassanā” icceva vuttaṃ.",
  "tika-vin02t:1254_12": "Teneva vuttaṃ “pañcahi viññāṇehi na kañci dhammaṃ paṭivijānāti aññatra abhinipātamattā”ti.",
  "tika-vin02t:1254_13": "Dassanakamyatāya upasaṅkamitvā passato eva cettha vītikkamo hoti,",
  "tika-vin02t:1254_14": "ṭhitanisinnasayanokāse pana āgataṃ gacchantassa vā āpāthagataṃ passato siyā saṃkileso,",
  "tika-vin02t:1254_15": "na vītikkamo.",
  "tika-vin02t:1255_0": "Mālāgandhavilepanadhāraṇamaṇḍanavibhūsanaṭṭhānāti ettha mālāti yaṃ kiñci pupphaṃ.",
  "tika-vin02t:1255_1": "Kiñcāpi hi mālā-",
  "tika-vin02t:1255_2": "saddo loke baddhamālavācako,",
  "tika-vin02t:1255_3": "sāsane pana ruḷhiyā pupphesupi vutto,",
  "tika-vin02t:1255_4": "tasmā yaṃ kiñci pupphaṃ baddhamabaddhaṃ vā,",
  "tika-vin02t:1255_5": "taṃ sabbaṃ “mālā”ti daṭṭhabbaṃ.",
  "tika-vin02t:1255_6": "Gandhanti vāsacuṇṇadhūmādikaṃ vilepanato aññaṃ yaṃ kiñci gandhajātaṃ.",
  "tika-vin02t:1255_7": "Vilepananti vilepanatthaṃ pisitvā paṭiyattaṃ yaṃ kiñci chavirāgakaraṇaṃ.",
  "tika-vin02t:1255_8": "Piḷandhanaṃ dhāraṇaṃ,",
  "tika-vin02t:1255_9": "ūnaṭṭhānapūraṇaṃ maṇḍanaṃ,",
  "tika-vin02t:1255_10": "gandhavasena chavirāgavasena ca sādiyanaṃ vibhūsanaṃ.",
  "tika-vin02t:1255_11": "Teneva dīghanikāyaṭṭhakathāyaṃ majjhimanikāyaṭṭhakathāyañca “piḷandhanto dhāreti nāma,",
  "tika-vin02t:1255_12": "ūnaṭṭhānaṃ pūrento maṇḍeti nāma,",
  "tika-vin02t:1255_13": "gandhavasena chavirāgavasena ca sādiyanto vibhūseti nāmā”ti vuttaṃ.",
  "tika-vin02t:1255_14": "Paramatthajotikāyaṃ pana khuddakaṭṭhakathāyaṃ “mālādīsu dhāraṇādīni yathāsaṅkhyaṃ yojetabbānī”ti ettakameva vuttaṃ.",
  "tika-vin02t:1255_15": "Ṭhānaṃ vuccati kāraṇaṃ,",
  "tika-vin02t:1255_16": "tasmā yāya dussīlyacetanāya tāni mālādhāraṇādīni mahājano karoti,",
  "tika-vin02t:1255_17": "sā dhāraṇamaṇḍanavibhūsanaṭṭhānaṃ.",
  "tika-vin02t:1256_0": "Uccāsayanamahāsayanāti ettha uccāti ucca-",
  "tika-vin02t:1256_1": "saddena samānatthaṃ ekaṃ saddantaraṃ.",
  "tika-vin02t:1256_2": "Seti etthāti sayanaṃ,",
  "tika-vin02t:1256_3": "uccāsayanañca mahāsayanañca uccāsayanamahāsayanaṃ.",
  "tika-vin02t:1256_4": "Uccāsayanaṃ vuccati pamāṇātikkantaṃ mañcādi.",
  "tika-vin02t:1256_5": "Mahāsayanaṃ akappiyattharaṇehi atthataṃ āsandādi.",
  "tika-vin02t:1256_6": "Āsanañcettha sayaneneva saṅgahitanti daṭṭhabbaṃ.",
  "tika-vin02t:1256_7": "Yasmā pana ādhāre paṭikkhitte tadādhārā kiriyā paṭikkhittāva hoti,",
  "tika-vin02t:1256_8": "tasmā “uccāsayanamahāsayanā” icceva vuttaṃ,",
  "tika-vin02t:1256_9": "atthato pana tadupabhogabhūtanisajjānipajjanehi virati dassitāti daṭṭhabbā.",
  "tika-vin02t:1256_10": "Atha vā uccāsayanamahāsayanasayanāti etasmiṃ atthe ekasesanayena ayaṃ niddeso kato yathā “nāmarūpapaccayā saḷāyatana”nti,",
  "tika-vin02t:1256_11": "āsanakiriyāpubbakattā sayanakiriyāya sayanaggahaṇeneva āsanampi gahitanti veditabbaṃ.",
  "tika-vin02t:1257_0": "Jātarūparajatapaṭiggahaṇāti ettha jātarūpanti suvaṇṇaṃ.",
  "tika-vin02t:1257_1": "Rajatanti kahāpaṇo lohamāsako jatumāsako dārumāsakoti ye vohāraṃ gacchanti,",
  "tika-vin02t:1257_2": "tassa ubhayassapi paṭiggahaṇaṃ jātarūparajatapaṭiggahaṇaṃ.",
  "tika-vin02t:1257_3": "Tividhañcettha paṭiggahaṇaṃ kāyena vācāya manasāti.",
  "tika-vin02t:1257_4": "Tattha kāyena paṭiggahaṇaṃ uggaṇhanaṃ,",
  "tika-vin02t:1257_5": "vācāya paṭiggahaṇaṃ uggahāpanaṃ,",
  "tika-vin02t:1257_6": "manasā paṭiggahaṇaṃ sādiyanaṃ.",
  "tika-vin02t:1257_7": "Tividhampi paṭiggahaṇaṃ sāmaññaniddesena ekasesanayena vā gahetvā “paṭiggahaṇā”ti vuttaṃ,",
  "tika-vin02t:1257_8": "tasmā neva uggahetuṃ na uggahāpetuṃ na upanikkhittaṃ vā sādituṃ vaṭṭati.",
  "tika-vin02t:1257_9": "Imāni pana dasa sikkhāpadāni gahaṭṭhānampi sādhāraṇāni.",
  "tika-vin02t:1257_10": "Vuttañhetaṃ visuddhimagge “upāsakaupāsikānaṃ niccasīlavasena pañca sikkhāpadāni,",
  "tika-vin02t:1257_11": "sati vā ussāhe dasa,",
  "tika-vin02t:1257_12": "uposathaṅgavasena aṭṭhāti idaṃ gahaṭṭhasīla”nti.",
  "tika-vin02t:1257_13": "Ettha hi dasāti sāmaṇerehi rakkhitabbasīlamāha ghaṭikārādīnaṃ viya.",
  "tika-vin02t:1257_14": "Paramatthajotikāyaṃ pana khuddakaṭṭhakathāyaṃ “ādito dve catutthapañcamāni upāsakānaṃ sāmaṇerānañca sādhāraṇāni niccasīlavasena,",
  "tika-vin02t:1257_15": "uposathasīlavasena pana upāsakānaṃ sattamaṭṭhamaṃ cekaṃ aṅgaṃ katvā sabbapacchimavajjāni sabbānipi sāmaṇerehi sādhāraṇāni,",
  "tika-vin02t:1257_16": "pacchimaṃ pana sāmaṇerānameva visesabhūta”nti vuttaṃ,",
  "tika-vin02t:1257_17": "taṃ “sati vā ussāhe dasā”ti iminā na sameti.",
  "tika-vin02t:1257_18": "Nāsanavatthūti liṅganāsanāya vatthu,",
  "tika-vin02t:1257_19": "adhiṭṭhānaṃ kāraṇanti vuttaṃ hoti.",
  "tika-vin02t:1258_0": "107.",
  "tika-vin02t:1258_1": "Kintīti kena nu kho upāyena.",
  "tika-vin02t:1258_2": "“Attano pariveṇanti idaṃ puggalikaṃ sandhāya vutta”nti gaṇṭhipadesu vuttaṃ.",
  "tika-vin02t:1258_3": "Ayamettha gaṇṭhipadakārānaṃ adhippāyo –",
  "tika-vin02t:1258_4": "“vassaggena pattasenāsana”nti iminā tassa vassaggena pattaṃ saṅghikasenāsanaṃ vuttaṃ,",
  "tika-vin02t:1258_5": "“attano pariveṇa”nti imināpi tasseva puggalikasenāsanaṃ vuttanti.",
  "tika-vin02t:1258_6": "Ayaṃ panettha amhākaṃ khanti –",
  "tika-vin02t:1258_7": "“yattha vā vasatī”ti iminā saṅghikaṃ vā hotu puggalikaṃ vā,",
  "tika-vin02t:1258_8": "tassa nibaddhavasanakasenāsanaṃ vuttaṃ.",
  "tika-vin02t:1258_9": "“Yattha vā paṭikkamatī”ti iminā pana yaṃ ācariyassa upajjhāyassa vā vasanaṭṭhānaṃ upaṭṭhānādinimittaṃ nibaddhaṃ pavisati,",
  "tika-vin02t:1258_10": "taṃ ācariyupajjhāyānaṃ vasanaṭṭhānaṃ vuttaṃ.",
  "tika-vin02t:1258_11": "Tasmā tadubhayaṃ dassetuṃ “ubhayenapi attano pariveṇañca vassaggena pattasenāsanañca vutta”nti āha.",
  "tika-vin02t:1258_12": "Tattha attano pariveṇanti iminā ācariyupajjhāyānaṃ vasanaṭṭhānaṃ dassitaṃ,",
  "tika-vin02t:1258_13": "vassaggena pattasenāsananti iminā pana tassa vasanaṭṭhānaṃ.",
  "tika-vin02t:1258_14": "Tadubhayampi saṅghikaṃ vā hotu puggalikaṃ vā,",
  "tika-vin02t:1258_15": "āvaraṇaṃ kātabbamevāti.",
  "tika-vin02t:1258_16": "Mukhadvārikanti mukhadvārena bhuñjitabbaṃ.",
  "tika-vin02t:1258_17": "Daṇḍakammaṃ katvāti daṇḍakammaṃ yojetvā.",
  "tika-vin02t:1258_18": "Daṇḍenti vinenti etenāti daṇḍo,",
  "tika-vin02t:1258_19": "soyeva kātabbattā kammanti daṇḍakammaṃ,",
  "tika-vin02t:1258_20": "āvaraṇādi.",
  "tika-vin02t:1259_0": "Sikkhāpadadaṇḍakammavatthukathāvaṇṇanā niṭṭhitā.",
  "tika-vin02t:1260_0": "Anāpucchāvaraṇavatthuādikathāvaṇṇanā",
  "tika-vin02t:1261_0": "108.",
  "tika-vin02t:1261_1": "Daṇḍakammamassa karothāti assa daṇḍakammaṃ yojetha āṇāpetha.",
  "tika-vin02t:1261_2": "Daṇḍakammanti vā niggahakammaṃ,",
  "tika-vin02t:1261_3": "tasmā niggahamassa karothāti vuttaṃ hoti.",
  "tika-vin02t:1261_4": "Esa nayo sabbattha īdisesu ṭhānesu.",
  "tika-vin02t:1261_5": "Senāsanaggāho ca paṭippassambhatīti iminā ca chinnavasso ca hotīti dīpeti.",
  "tika-vin02t:1261_6": "Sace ākiṇṇadosova hoti,",
  "tika-vin02t:1261_7": "āyatiṃ saṃvare na tiṭṭhati,",
  "tika-vin02t:1261_8": "nikkaḍḍhitabboti ettha sace yāvatatiyaṃ vuccamāno na oramati,",
  "tika-vin02t:1261_9": "saṅghaṃ apaloketvā nāsetabbo.",
  "tika-vin02t:1261_10": "Puna pabbajjaṃ yācamānopi apaloketvā pabbājetabboti vadanti.",
  "tika-vin02t:1261_11": "Pacchimikāya vassāvāsikaṃ lacchatīti pacchimikāya puna vassaṃ upagatattā lacchati.",
  "tika-vin02t:1261_12": "Apaloketvā lābho dātabboti chinnavassatāya vuttaṃ.",
  "tika-vin02t:1261_13": "Itarāni pañca sikkhāpadānīti vikālabhojanādīni pañca.",
  "tika-vin02t:1261_14": "Accayaṃ desāpetabboti “accayo maṃ, bhante,",
  "tika-vin02t:1261_15": "accagamā”tiādinā nayena desāpetabbo.",
  "tika-vin02t:1262_0": "Anāpucchāvaraṇavatthuādikathāvaṇṇanā niṭṭhitā.",
  "tika-vin02t:1263_0": "Paṇḍakavatthukathāvaṇṇanā",
  "tika-vin02t:1264_0": "109.",
  "tika-vin02t:1264_1": "Paṇḍakavatthumhi “yo kāḷapakkhe itthī hoti,",
  "tika-vin02t:1264_2": "juṇhapakkhe puriso,",
  "tika-vin02t:1264_3": "ayaṃ pakkhapaṇḍako”ti keci vadanti,",
  "tika-vin02t:1264_4": "aṭṭhakathāyaṃ pana “kāḷapakkhe paṇḍako hoti,",
  "tika-vin02t:1264_5": "juṇhapakkhe panassa pariḷāho vūpasammatī”ti apaṇḍakapakkhe pariḷāhavūpasamasseva vuttattā paṇḍakapakkhe",
  "tika-vin02t:1264_6": "ussannapariḷāhatā paṇḍakabhāvāpattīti viññāyati,",
  "tika-vin02t:1264_7": "tasmā idamevettha sārato paccetabbaṃ.",
  "tika-vin02t:1264_8": "Itthibhāvo pumbhāvo vā natthi etassāti abhāvako.",
  "tika-vin02t:1264_9": "Tasmiṃ yevassa pakkhe pabbajjā vāritāti ettha “apaṇḍakapakkhe pabbājetvā paṇḍakapakkhe nāsetabbo”ti tīsupi gaṇṭhipadesu vuttaṃ.",
  "tika-vin02t:1264_10": "Keci pana “apaṇḍakapakkhe pabbajito sace kilesakkhayaṃ pāpuṇāti,",
  "tika-vin02t:1264_11": "na nāsetabbo”ti vadanti,",
  "tika-vin02t:1264_12": "taṃ tesaṃ matimattaṃ paṇḍakassa kilesakkhayāsambhavato khīṇakilesassa ca paṇḍakabhāvānupapattito.",
  "tika-vin02t:1264_13": "Ahetukapaṭisandhikathāyañhi avisesena paṇḍakassa ahetukapaṭisandhitā vuttā.",
  "tika-vin02t:1264_14": "Āsittausūyapakkhapaṇḍakānañca paṭisandhito paṭṭhāyeva paṇḍakasabhāvo,",
  "tika-vin02t:1264_15": "na pavattiyaṃyevāti vadanti.",
  "tika-vin02t:1264_16": "Teneva ahetukapaṭisandhiniddese jaccandhabadhirādayo viya paṇḍako jātisaddena visesetvā na niddiṭṭho.",
  "tika-vin02t:1264_17": "Idhāpi catutthapārājikasaṃvaṇṇanāyaṃ “abhabbapuggale dassentena paṇḍakatiracchānagataubhatobyañjanakā tayo vatthuvipannā ahetukapaṭisandhikā,",
  "tika-vin02t:1264_18": "tesaṃ saggo avārito,",
  "tika-vin02t:1264_19": "maggo pana vārito”ti avisesena vuttaṃ.",
  "tika-vin02t:1265_0": "Paṇḍakavatthukathāvaṇṇanā niṭṭhitā.",
  "tika-vin02t:1266_0": "Theyyasaṃvāsakavatthukathāvaṇṇanā",
  "tika-vin02t:1267_0": "110.",
  "tika-vin02t:1267_1": "Theyyasaṃvāsakavatthumhi kolaññāti mātuvaṃse pituvaṃse ca jātā mātāpituppabhutisabbañātayo.",
  "tika-vin02t:1267_2": "Theyyāya saṃvāso etassāti theyyasaṃvāsako.",
  "tika-vin02t:1267_3": "So ca na saṃvāsamattasseva thenako idhādhippeto,",
  "tika-vin02t:1267_4": "atha kho liṅgassa tadubhayassa ca thenakopīti āha “tayo theyyasaṃvāsakā”tiādi.",
  "tika-vin02t:1267_5": "Na yathāvuḍḍhaṃ vandanaṃ sādiyatīti yathāvuḍḍhaṃ bhikkhūnaṃ vā sāmaṇerānaṃ vā vandanaṃ na sādiyati.",
  "tika-vin02t:1267_6": "Yathāvuḍḍhaṃ vandanaṃ sādiyatīti attanā musāvādaṃ katvā dassitavassānurūpaṃ yathāvuḍḍhaṃ vandanaṃ sādiyati.",
  "tika-vin02t:1267_7": "Bhikkhuvassagaṇanādikoti iminā na ekakammādikova idha saṃvāso nāmāti dasseti.",
  "tika-vin02t:1268_0": "Rāja…pe…",
  "tika-vin02t:1268_1": "bhayenāti ettha bhaya-",
  "tika-vin02t:1268_2": "saddo paccekaṃ yojetabbo “rājabhayena dubbhikkhabhayenā”tiādinā.",
  "tika-vin02t:1268_3": "Saṃvāsaṃ nādhivāseti,",
  "tika-vin02t:1268_4": "yāva so suddhamānasoti rājabhayādīhi gahitaliṅgatāya so suddhamānaso yāva saṃvāsaṃ nādhivāsetīti attho.",
  "tika-vin02t:1268_5": "Yo hi rājabhayādiṃ vinā kevalaṃ bhikkhū vañcetvā tehi saddhiṃ saṃvasitukāmatāya liṅgaṃ gaṇhāti,",
  "tika-vin02t:1268_6": "so asuddhacittatāya liṅgaggahaṇeneva theyyasaṃvāsako nāma hoti.",
  "tika-vin02t:1268_7": "Ayaṃ pana tādisena asuddhacittena bhikkhū vañcetukāmatāya abhāvato yāva saṃvāsaṃ nādhivāseti,",
  "tika-vin02t:1268_8": "tāva theyyasaṃvāsako nāma na hoti.",
  "tika-vin02t:1268_9": "Teneva “rājabhayādīhi gahitaliṅgānaṃ ‘gihī maṃ samaṇoti jānantū’ti vañcanācitte satipi bhikkhūnaṃ vañcetukāmatāya",
  "tika-vin02t:1268_10": "abhāvā doso na jāto”ti tīsupi gaṇṭhipadesu vuttaṃ.",
  "tika-vin02t:1268_11": "Keci pana “vūpasantabhayatā idha suddhacittatā”ti vadanti,",
  "tika-vin02t:1268_12": "evañca sati so vūpasantabhayo yāva saṃvāsaṃ nādhivāseti,",
  "tika-vin02t:1268_13": "tāva theyyasaṃvāsako na hotīti ayamattho viññāyati.",
  "tika-vin02t:1268_14": "Imasmiñca atthe viññāyamāne avūpasantabhayassa saṃvāsasādiyanepi theyyasaṃvāsakatā na hotīti āpajjeyya,",
  "tika-vin02t:1268_15": "na ca aṭṭhakathāyaṃ avūpasantabhayassa saṃvāsasādiyanepi atheyyasaṃvāsakatā dassitā.",
  "tika-vin02t:1268_16": "Sabbapāsaṇḍiyabhattāni bhuñjantoti ca iminā avūpasantatayenapi saṃvāsaṃ asādiyanteneva vasitabbanti dīpeti.",
  "tika-vin02t:1268_17": "Teneva tīsupi gaṇṭhipadesu vuttaṃ “yasmā vihāraṃ āgantvā saṅghikaṃ gaṇhantassa saṃvāsaṃ pariharituṃ dukkaraṃ,",
  "tika-vin02t:1268_18": "tasmā sabbapāsaṇḍiyabhattāni bhuñjantoti idaṃ vutta”nti,",
  "tika-vin02t:1268_19": "tasmā rājabhayādīhi gahitaliṅgatāyevettha suddhacittatāti gahetabbaṃ.",
  "tika-vin02t:1269_0": "Sabbapāsaṇḍiyabhattānīti sabbasāmayikānaṃ sādhāraṇaṃ katvā vīthicatukkādīsu ṭhapetvā dātabbabhattāni.",
  "tika-vin02t:1269_1": "Kāyaparihāriyānīti kāyena pariharitabbāni.",
  "tika-vin02t:1269_2": "Abbhuggacchantīti abhimukhaṃ gacchanti.",
  "tika-vin02t:1269_3": "Kammantānuṭṭhānenāti kasigorakkhādikammakaraṇena.",
  "tika-vin02t:1269_4": "Tadeva pattacīvaraṃ ādāya vihāraṃ gacchatīti cīvarāni nivāsanapārupanavasena ādāya pattañca aṃsakūṭe laggetvā vihāraṃ gacchati.",
  "tika-vin02t:1269_5": "Nāpi sayaṃ jānātīti “yo evaṃ pabbajati,",
  "tika-vin02t:1269_6": "so theyyasaṃvāsako nāma hotī”ti vā “evaṃ kātuṃ na labhatī”ti vā “evaṃ pabbajito samaṇo na hotī”ti vā na jānāti.",
  "tika-vin02t:1269_7": "Yo evaṃ pabbajati,",
  "tika-vin02t:1269_8": "so theyyasaṃvāsako nāma hotīti idaṃ pana nidassanamattaṃ.",
  "tika-vin02t:1269_9": "Anupasampannakāleyevāti iminā upasampannakāle sutvā sacepi nāroceti,",
  "tika-vin02t:1269_10": "theyyasaṃvāsako na hotīti dīpeti.",
  "tika-vin02t:1270_0": "Sikkhaṃ appaccakkhāya…pe…",
  "tika-vin02t:1270_1": "theyyasaṃvāsako na hotīti idaṃ bhikkhūhi dinnaliṅgassa apariccattattā na liṅgathenako hoti,",
  "tika-vin02t:1270_2": "liṅgānurūpassa saṃvāsassa sāditattā nāpi saṃvāsathenako hotīti vuttaṃ.",
  "tika-vin02t:1270_3": "Eko bhikkhu kāsāye saussāhova odātaṃ nivāsetvāti etthāpi idameva kāraṇaṃ daṭṭhabbaṃ.",
  "tika-vin02t:1270_4": "Parato sāmaṇero saliṅge ṭhitotiādinā sāmaṇerassa vuttavidhānesupi atheyyasaṃvāsakapakkhe ayameva nayo.",
  "tika-vin02t:1270_5": "Bhikkhuniyāpi eseva nayoti vuttamevatthaṃ “sāpi hi gihibhāvaṃ patthayamānā”tiādinā vibhāveti.",
  "tika-vin02t:1270_6": "Yo koci vuḍḍhapabbajitoti sāmaṇeraṃ sandhāya vuttaṃ.",
  "tika-vin02t:1270_7": "Mahāpeḷādīsūti etena gihisantakaṃ dassitaṃ.",
  "tika-vin02t:1270_8": "Sayaṃ sāmaṇerova…pe…",
  "tika-vin02t:1270_9": "theyyasaṃvāsako na hotīti ettha kiñcāpi theyyasaṃvāsako na hoti,",
  "tika-vin02t:1270_10": "pārājikaṃ pana āpajjatiyeva.",
  "tika-vin02t:1270_11": "Sesamettha uttānameva.",
  "tika-vin02t:1271_0": "Theyyasaṃvāsakavatthukathāvaṇṇanā niṭṭhitā.",
  "tika-vin02t:1272_0": "Titthiyapakkantakakathāvaṇṇanā",
  "tika-vin02t:1273_0": "Titthiyapakkantakakathāyaṃ tesaṃ liṅge ādinnamatte titthiyapakkantako hotīti “titthiyo bhavissāmī”ti",
  "tika-vin02t:1273_1": "gatassa liṅgaggahaṇeneva tesaṃ laddhipi gahitāyeva hotīti katvā vuttaṃ.",
  "tika-vin02t:1273_2": "Kenaci pana “tesaṃ liṅge ādinnamatte laddhiyā gahitāyapi aggahitāyapi titthiyapakkantako hotī”ti vuttaṃ,",
  "tika-vin02t:1273_3": "taṃ na gahetabbaṃ.",
  "tika-vin02t:1273_4": "Na hi “titthiyo bhavissāmī”ti gatassa liṅgasampaṭicchanato aññaṃ laddhiggahaṇaṃ nāma atthi.",
  "tika-vin02t:1273_5": "Liṅgasampaṭicchaneneva hi so gahitaladdhiko hoti.",
  "tika-vin02t:1273_6": "Teneva “vīmaṃsanatthaṃ kusacīrādīni…pe…",
  "tika-vin02t:1273_7": "yāva na sampaṭicchati,",
  "tika-vin02t:1273_8": "tāva taṃ laddhi rakkhati.",
  "tika-vin02t:1273_9": "Sampaṭicchitamatte titthiyapakkantako hotī”ti vuttaṃ.",
  "tika-vin02t:1273_10": "Naggova ājīvakānaṃ upassayaṃ gacchati,",
  "tika-vin02t:1273_11": "padavāre padavāre dukkaṭanti “ājīvako bhavissa”nti asuddhacittena gamanapaccayā dukkaṭaṃ vuttaṃ.",
  "tika-vin02t:1273_12": "Naggena hutvā gamanapaccayāpi dukkaṭā na muccatiyeva.",
  "tika-vin02t:1273_13": "Kūṭavassaṃ gaṇentoti kūṭavassaṃ gaṇetvā saṃvāsaṃ sādiyantoti adhippāyo.",
  "tika-vin02t:1274_0": "Titthiyapakkantakakathāvaṇṇanā niṭṭhitā.",
  "tika-vin02t:1275_0": "111. Tiracchānagatavatthu uttānameva.",
  "tika-vin02t:1276_0": "Mātughātakādivatthukathāvaṇṇanā",
  "tika-vin02t:1277_0": "112.",
  "tika-vin02t:1277_1": "Mātughātakādivatthūsu apavāhananti apagamanaṃ,",
  "tika-vin02t:1277_2": "patikaraṇanti attho.",
  "tika-vin02t:1277_3": "Yathā samānajātikassa vikopane kammaṃ garutaraṃ,",
  "tika-vin02t:1277_4": "na tathā vijātikassāti āha “manussitthibhūtā”ti.",
  "tika-vin02t:1277_5": "Puttasambandhena mātupitusamaññā,",
  "tika-vin02t:1277_6": "dattakittimādivasenapi puttavohāro loke dissati,",
  "tika-vin02t:1277_7": "so ca kho pariyāyatoti nippariyāyasiddhataṃ dassetuṃ “janikā mātā”ti vuttaṃ.",
  "tika-vin02t:1277_8": "Yathā manussattabhāve ṭhitasseva kusaladhammānaṃ tikkhavisadasūrabhāvāpatti yathā taṃ tiṇṇampi bodhisattānaṃ bodhittayanibbattiyaṃ,",
  "tika-vin02t:1277_9": "evaṃ manussattabhāve ṭhitasseva akusaladhammānampi tikkhavisadasūrabhāvāpattīti āha “sayampi manussajātikenevā”ti.",
  "tika-vin02t:1277_10": "Cutianantaraṃ phalaṃ anantaraṃ nāma,",
  "tika-vin02t:1277_11": "tasmiṃ anantare niyuttaṃ,",
  "tika-vin02t:1277_12": "taṃnibbattanena anantarakaraṇasīlaṃ,",
  "tika-vin02t:1277_13": "anantarapayojanaṃ vā ānantariyaṃ,",
  "tika-vin02t:1277_14": "tena ānantariyena mātughātakakammena.",
  "tika-vin02t:1277_15": "Pitughātakepi yena manussabhūto janako pitā sayampi manussajātikeneva satā sañcicca jīvitā voropito,",
  "tika-vin02t:1277_16": "ayaṃ ānantariyena pitughātakakammena pitughātakotiādinā sabbaṃ veditabbanti āha “pitughātakepi eseva nayo”ti.",
  "tika-vin02t:1278_0": "Parivattitaliṅgampi mātaraṃ pitaraṃ vā jīvitā voropentassa ānantariyakammaṃ hotiyeva.",
  "tika-vin02t:1278_1": "Satipi hi liṅgaparivatte so eva ekakammanibbatto bhavaṅgappabandho jīvitindriyappabandho ca, nāññoti.",
  "tika-vin02t:1278_2": "Yo pana sayaṃ manusso tiracchānabhūtaṃ mātaraṃ vā pitaraṃ vā,",
  "tika-vin02t:1278_3": "sayaṃ vā tiracchānabhūto manussabhūtaṃ,",
  "tika-vin02t:1278_4": "tiracchānabhūtoyeva vā tiracchānabhūtaṃ jīvitā voropeti,",
  "tika-vin02t:1278_5": "tassa kammaṃ ānantariyaṃ na hoti,",
  "tika-vin02t:1278_6": "bhāriyaṃ pana hoti,",
  "tika-vin02t:1278_7": "ānantariyaṃ āhacceva tiṭṭhati.",
  "tika-vin02t:1278_8": "Eḷakacatukkaṃ saṅgāmacatukkaṃ coracatukkañcettha kathetabbaṃ.",
  "tika-vin02t:1278_9": "“Eḷakaṃ māremī”ti abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā mārento",
  "tika-vin02t:1278_10": "ānantariyaṃ phusati maraṇādhippāyeneva ānantariyavatthuno vikopitattā.",
  "tika-vin02t:1278_11": "Eḷakābhisandhinā pana mātāpitiaasandhinā vā eḷakaṃ mārento ānantariyaṃ na phusati ānantariyavatthuabhāvato.",
  "tika-vin02t:1278_12": "Mātāpitiabhisandhinā mātāpitaro mārento phusateva.",
  "tika-vin02t:1278_13": "Esa nayo itarasmimpi catukkadvaye.",
  "tika-vin02t:1278_14": "Yathā ca mātāpitūsu,",
  "tika-vin02t:1278_15": "evaṃ arahantepi etāni catukkāni veditabbāni.",
  "tika-vin02t:1278_16": "Sabbattha hi purimaṃ abhisandhicittaṃ appamāṇaṃ,",
  "tika-vin02t:1278_17": "vadhakacittaṃ pana tadārammaṇaṃ jīvitindriyañca ānantariyānānantarabhāve pamāṇaṃ.",
  "tika-vin02t:1278_18": "Katānantariyakammo ca “tassa kammassa vipākaṃ paṭibāhissāmī”ti sakalacakkavāḷaṃ mahācetiyappamāṇehi kañcanathūpehi",
  "tika-vin02t:1278_19": "pūretvāpi sakalacakkavāḷaṃ pūretvā nisinnassa bhikkhusaṅghassa mahādānaṃ datvāpi buddhassa bhagavato",
  "tika-vin02t:1278_20": "saṅghāṭikaṇṇaṃ amuñcanto vicaritvāpi kāyassa bhedā nirayameva upapajjati,",
  "tika-vin02t:1278_21": "pabbajjañca na labhati.",
  "tika-vin02t:1279_0": "115.",
  "tika-vin02t:1279_1": "Icchamānanti odātavatthavasanaṃ icchamānaṃ.",
  "tika-vin02t:1279_2": "Tenevāha “gihibhāve sampaṭicchitamatteyevā”ti.",
  "tika-vin02t:1279_3": "Saṅghabhedakakathāvitthāro parato āvi bhavissati.",
  "tika-vin02t:1279_4": "Catunnaṃ kammānanti apalokanādīnaṃ catunnaṃ kammānaṃ.",
  "tika-vin02t:1279_5": "Duṭṭhacittenāti vuttamevatthaṃ vibhāveti “vadhakacittenā”ti.",
  "tika-vin02t:1279_6": "Vadhakacetanāya hi dūsitacittaṃ idha duṭṭhacittaṃ nāma.",
  "tika-vin02t:1279_7": "Lohitaṃ uppādetīti ettha tathāgatassa abhejjakāyatāya parūpakkamena cammacchedaṃ katvā lohitapaggharaṇaṃ nāma natthi,",
  "tika-vin02t:1279_8": "sarīrassa pana antoyeva ekasmiṃ ṭhāne lohitaṃ samosarati,",
  "tika-vin02t:1279_9": "āghātena pakuppamānaṃ sañcitaṃ hoti.",
  "tika-vin02t:1279_10": "Devadattena paviddhasilato bhijjitvā gatasakkhalikāpi tathāgatassa pādantaṃ pahari,",
  "tika-vin02t:1279_11": "pharasunā pahaṭo viya pādo antolohitoyeva ahosi.",
  "tika-vin02t:1279_12": "Jīvako pana tathāgatassa ruciyā satthakena cammaṃ chinditvā tamhā ṭhānā duṭṭhalohitaṃ nīharitvā phāsumakāsi,",
  "tika-vin02t:1279_13": "tenassa puññakammameva ahosi.",
  "tika-vin02t:1279_14": "Tenāha “jīvako viyā”tiādi.",
  "tika-vin02t:1280_0": "Atha ye parinibbute tathāgate cetiyaṃ bhindanti,",
  "tika-vin02t:1280_1": "bodhiṃ chindanti,",
  "tika-vin02t:1280_2": "dhātumhi upakkamanti,",
  "tika-vin02t:1280_3": "tesaṃ kiṃ hotīti?",
  "tika-vin02t:1280_4": "Bhāriyaṃ kammaṃ hoti ānantariyasadisaṃ.",
  "tika-vin02t:1280_5": "Sadhātukaṃ pana thūpaṃ vā paṭimaṃ vā bādhamānaṃ bodhisākhaṃ chindituṃ vaṭṭati.",
  "tika-vin02t:1280_6": "Sacepi tattha nilīnā sakuṇā cetiye vaccaṃ pātenti,",
  "tika-vin02t:1280_7": "chindituṃ vaṭṭatiyeva.",
  "tika-vin02t:1280_8": "Paribhogacetiyato hi sarīracetiyaṃ garutaraṃ.",
  "tika-vin02t:1280_9": "Cetiyavatthuṃ bhinditvā gacchante bodhimūlepi chinditvā harituṃ vaṭṭati.",
  "tika-vin02t:1280_10": "Yā pana bodhisākhā bodhigharaṃ bādhati,",
  "tika-vin02t:1280_11": "taṃ geharakkhaṇatthaṃ chindituṃ na labhati.",
  "tika-vin02t:1280_12": "Bodhiatthañhi gehaṃ,",
  "tika-vin02t:1280_13": "na gehatthāya bodhi.",
  "tika-vin02t:1280_14": "Āsanagharepi eseva nayo.",
  "tika-vin02t:1280_15": "Yasmiṃ pana āsanaghare dhātu nihitā hoti,",
  "tika-vin02t:1280_16": "tassa rakkhaṇatthāya bodhisākhaṃ chindituṃ vaṭṭati.",
  "tika-vin02t:1280_17": "Bodhijagganatthaṃ ojoharaṇasākhaṃ vā pūtiṭṭhānaṃ vā chindituṃ vaṭṭatiyeva,",
  "tika-vin02t:1280_18": "satthu rūpakāyapaṭijaggane viya puññampi hoti.",
  "tika-vin02t:1281_0": "Mātughātakādivatthukathāvaṇṇanā niṭṭhitā.",
  "tika-vin02t:1282_0": "Ubhatobyañjanakavatthukathāvaṇṇanā",
  "tika-vin02t:1283_0": "116.",
  "tika-vin02t:1283_1": "Ubhato byañjanamassa atthīti ubhatobyañjanakoti iminā asamānādhikaraṇavisayo bāhiratthasamāsoyaṃ,",
  "tika-vin02t:1283_2": "purimapade ca vibhattialopoti dasseti.",
  "tika-vin02t:1283_3": "Byañjananti cettha itthinimittaṃ purisanimittañca adhippetaṃ.",
  "tika-vin02t:1283_4": "Atha ubhatobyañjanakassa ekameva indriyaṃ,",
  "tika-vin02t:1283_5": "udāhu dveti?",
  "tika-vin02t:1283_6": "Ekameva “yassa itthindriyaṃ uppajjati,",
  "tika-vin02t:1283_7": "tassa purisindriyaṃ uppajjatīti? No.",
  "tika-vin02t:1283_8": "Yassa vā pana purisindriyaṃ uppajjati,",
  "tika-vin02t:1283_9": "tassa itthindriyaṃ uppajjatīti?",
  "tika-vin02t:1283_10": "No”ti ekasmiṃ santāne indriyadvayassa paṭisiddhattā,",
  "tika-vin02t:1283_11": "tañca kho itthiubhatobyañjanakassa itthindriyaṃ,",
  "tika-vin02t:1283_12": "purisaubhatobyañjanakassa purisindriyaṃ.",
  "tika-vin02t:1283_13": "Yadi evaṃ dutiyabyañjanakassa abhāvo āpajjati.",
  "tika-vin02t:1283_14": "Indriyañhi byañjanakāraṇaṃ vuttaṃ,",
  "tika-vin02t:1283_15": "tañca tassa natthīti? Vuccate –",
  "tika-vin02t:1283_16": "na tassa indriyaṃ dutiyabyañjanakāraṇaṃ. Kasmā?",
  "tika-vin02t:1283_17": "Sadā abhāvato.",
  "tika-vin02t:1283_18": "Itthiubhatobyañjanakassa hi yadā itthiyā rāgacittaṃ uppajjati,",
  "tika-vin02t:1283_19": "tadā purisabyañjanaṃ pākaṭaṃ hoti,",
  "tika-vin02t:1283_20": "itthibyañjanaṃ paṭicchannaṃ guḷhaṃ hoti,",
  "tika-vin02t:1283_21": "tathā itarassa itaraṃ.",
  "tika-vin02t:1283_22": "Yadi ca tesaṃ indriyaṃ dutiyabyañjanakāraṇaṃ bhaveyya,",
  "tika-vin02t:1283_23": "sadāpi byañjanadvayaṃ tiṭṭheyya,",
  "tika-vin02t:1283_24": "na pana tiṭṭhati,",
  "tika-vin02t:1283_25": "tasmā veditabbametaṃ “na tassa taṃ byañjanakāraṇaṃ,",
  "tika-vin02t:1283_26": "kammasahāyaṃ pana rāgacittamevettha kāraṇa”nti.",
  "tika-vin02t:1284_0": "Yasmā cassa ekameva indriyaṃ hoti,",
  "tika-vin02t:1284_1": "tasmā itthiubhatobyañjanako sayampi gabbhaṃ gaṇhāti,",
  "tika-vin02t:1284_2": "parampi gaṇhāpeti.",
  "tika-vin02t:1284_3": "Purisaubhatobyañjanako paraṃ gaṇhāpeti,",
  "tika-vin02t:1284_4": "sayaṃ pana na gaṇhāti.",
  "tika-vin02t:1284_5": "Yadi paṭisandhiyaṃ purisaliṅgaṃ,",
  "tika-vin02t:1284_6": "yadi paṭisandhiyaṃ itthiliṅganti ca paṭisandhiyaṃ liṅgasabbhāvo kurundiyaṃvutto,",
  "tika-vin02t:1284_7": "so ca ayutto.",
  "tika-vin02t:1284_8": "Pavattiyaṃyeva hi itthiliṅgādīni samuṭṭhahanti,",
  "tika-vin02t:1284_9": "na paṭisandhiyaṃ.",
  "tika-vin02t:1284_10": "Paṭisandhiyaṃ pana indriyameva samuṭṭhāti,",
  "tika-vin02t:1284_11": "na liṅgādīni.",
  "tika-vin02t:1284_12": "Na ca indriyameva liṅganti sakkā vattuṃ indriyaliṅgānaṃ bhinnasabhāvattā.",
  "tika-vin02t:1284_13": "Vuttañhetaṃ aṭṭhasāliniyaṃ –",
  "tika-vin02t:1285_0": "“Itthattaṃ itthibhāvoti ubhayaṃ ekatthaṃ,",
  "tika-vin02t:1285_1": "itthisabhāvoti attho.",
  "tika-vin02t:1285_2": "Ayaṃ kammajo paṭisandhisamuṭṭhito.",
  "tika-vin02t:1285_3": "Itthiliṅgādi pana itthindriyaṃ paṭicca pavatte samuṭṭhitaṃ.",
  "tika-vin02t:1285_4": "Yathā bīje sati bījaṃ paṭicca bījapaccayā rukkho vaḍḍhitvā sākhāviṭapasampanno hutvā ākāsaṃ pūretvā tiṭṭhati,",
  "tika-vin02t:1285_5": "evameva itthibhāvasaṅkhāte itthindriye sati itthiliṅgādīni honti.",
  "tika-vin02t:1285_6": "Bījaṃ viya hi itthindriyaṃ,",
  "tika-vin02t:1285_7": "bījaṃ paṭicca vaḍḍhitvā ākāsaṃ pūretvā ṭhitarukkho viya itthindriyaṃ paṭicca itthiliṅgādīni pavatte samuṭṭhahanti.",
  "tika-vin02t:1285_8": "Tattha itthindriyaṃ na cakkhuviññeyyaṃ,",
  "tika-vin02t:1285_9": "manoviññeyyameva.",
  "tika-vin02t:1285_10": "Itthiliṅgādīni cakkhuviññeyyānipi manoviññeyyānipī”ti.",
  "tika-vin02t:1286_0": "Tenevāha “tattha vicāraṇakkamo vitthārato aṭṭhasāliniyā dhammasaṅgahaṭṭhakathāya veditabbo”ti.",
  "tika-vin02t:1287_0": "Ubhatobyañjanakavatthukathāvaṇṇanā niṭṭhitā.",
  "tika-vin02t:1288_0": "Anupajjhāyakādivatthukathāvaṇṇanā",
  "tika-vin02t:1289_0": "117.",
  "tika-vin02t:1289_1": "Sikkhāpadaṃ apaññattaṃ hotīti idheva paññattaṃ sikkhāpadaṃ sandhāya vuttaṃ.",
  "tika-vin02t:1289_2": "Upajjhaṃ aggāhāpetvāti “upajjhāyo me, bhante,",
  "tika-vin02t:1289_3": "hohī”ti evaṃ upajjhaṃ aggāhāpetvā.",
  "tika-vin02t:1289_4": "Kammavācāya pana upajjhāyakittanaṃ kataṃyevāti daṭṭhabbaṃ.",
  "tika-vin02t:1289_5": "Aññathā “puggalaṃ na parāmasatī”ti vuttakammavipattisambhavato kammaṃ kuppeyya,",
  "tika-vin02t:1289_6": "teneva “upajjhāyaṃ akittetvā”ti avatvā “upajjhaṃ aggāhāpetvā”icceva vuttaṃ.",
  "tika-vin02t:1289_7": "Yathā ca aparipuṇṇapattacīvarassa upasampādanakāle kammavācāya “paripuṇṇassa pattacīvara”nti asantavatthuṃ",
  "tika-vin02t:1289_8": "kittetvā kammavācāya katāyapi upasampadā ruhati,",
  "tika-vin02t:1289_9": "evaṃ “ayaṃ buddharakkhito āyasmato dhammarakkhitassa upasampadāpekkho”ti asantaṃ puggalaṃ kittetvā kevalaṃ",
  "tika-vin02t:1289_10": "santapadanīhārena kammavācāya katāya upasampadā ruhatiyevāti daṭṭhabbaṃ.",
  "tika-vin02t:1289_11": "Tenevāha “kammaṃ pana na kuppatī”ti. “Na,",
  "tika-vin02t:1289_12": "bhikkhave,",
  "tika-vin02t:1289_13": "anupajjhāyako upasampādetabbo,",
  "tika-vin02t:1289_14": "yo upasampādeyya,",
  "tika-vin02t:1289_15": "āpatti dukkaṭassā”ti ettakameva vatvā “so ca puggalo anupasampanno”ti avuttattā kammavipattilakkhaṇassa ca asambhavato “taṃ na gahetabba”nti vuttaṃ.",
  "tika-vin02t:1289_16": "“Pañcavaggakaraṇañce,",
  "tika-vin02t:1289_17": "bhikkhave,",
  "tika-vin02t:1289_18": "kammaṃ paṇḍakapañcamo kammaṃ kareyya,",
  "tika-vin02t:1289_19": "akammaṃ na ca karaṇīya”ntiādivacanato paṇḍakādīnampi ubhatobyañjanakapariyantānaṃ gaṇapūrakabhāveyeva kammaṃ kuppati,",
  "tika-vin02t:1289_20": "na aññathāti āha “ubhatobyañjanakupajjhāyapariyosānesupi eseva nayo”ti.",
  "tika-vin02t:1290_0": "Anupajjhāyakādivatthukathāvaṇṇanā niṭṭhitā.",
  "tika-vin02t:1291_0": "Apattakādivatthukathāvaṇṇanā",
  "tika-vin02t:1292_0": "118.",
  "tika-vin02t:1292_1": "Aññe vā bhikkhū dātukāmā hontīti sambandho.",
  "tika-vin02t:1292_2": "Anāmaṭṭhapiṇḍapātanti aggahitaaggaṃ piṇḍapātaṃ.",
  "tika-vin02t:1292_3": "Sāmaṇerabhāgasamako āmisabhāgoti ettha kiñcāpi sāmaṇerānaṃ āmisabhāgassa samakameva diyyamānattā visuṃ sāmaṇerabhāgo nāma natthi,",
  "tika-vin02t:1292_4": "heṭṭhā gacchantaṃ pana bhattaṃ kadāci mandaṃ bhaveyya,",
  "tika-vin02t:1292_5": "tasmā upari aggahetvā sāmaṇerapāḷiyāva gahetvā dātabboti adhippāyo.",
  "tika-vin02t:1292_6": "Niyatapabbajjasseva cāyaṃ bhāgo dīyati.",
  "tika-vin02t:1292_7": "Teneva “apakkaṃ patta”ntiādi vuttaṃ.",
  "tika-vin02t:1293_0": "Apattakādivatthukathāvaṇṇanā niṭṭhitā.",
  "tika-vin02t:1294_0": "Hatthacchinnādivatthukathāvaṇṇanā",
  "tika-vin02t:1295_0": "119.",
  "tika-vin02t:1295_1": "Ajapadaketi ajapadasaṇṭhāne padese.",
  "tika-vin02t:1295_2": "Brahmujugattoti brahmā viya ujugatto.",
  "tika-vin02t:1295_3": "Avaseso sattoti iminā lakkhaṇena rahitasatto.",
  "tika-vin02t:1295_4": "Etena ṭhapetvā mahāpurisaṃ cakkavattiñca itare sattā khujjapakkhikāti dasseti.",
  "tika-vin02t:1295_5": "Yebhuyyena hi sattā khandhe kaṭiyaṃ jāṇūsūti tīsu ṭhānesu namanti.",
  "tika-vin02t:1295_6": "Te kaṭiyaṃ namantā pacchato namanti,",
  "tika-vin02t:1295_7": "itaresu dvīsu ṭhānesu namantā purato namanti.",
  "tika-vin02t:1295_8": "Dīghasarīrā pana ekena passena vaṅkā honti,",
  "tika-vin02t:1295_9": "eke mukhaṃ unnāmetvā nakkhattāni gaṇayantā viya caranti,",
  "tika-vin02t:1295_10": "eke appamaṃsalohitā sūlasadisā honti,",
  "tika-vin02t:1295_11": "eke purato pabbhārā honti,",
  "tika-vin02t:1295_12": "pavedhamānā gacchanti.",
  "tika-vin02t:1295_13": "Parivaṭumoti samantato vaṭṭalo.",
  "tika-vin02t:1296_0": "Aṭṭhisirācammasarīroti aṭṭhisirācammamattasarīro.",
  "tika-vin02t:1296_1": "Kappasīsoti dvidhābhūtasīso.",
  "tika-vin02t:1296_2": "Kekaroti tiriyaṃ passanto.",
  "tika-vin02t:1296_3": "“Udakatārakā nāma udakapubbuḷa”nti gaṇṭhipadesu vuttaṃ.",
  "tika-vin02t:1296_4": "Akkhitārakāti akkhibhaṇḍakā.",
  "tika-vin02t:1296_5": "Nippakhumakkhīti akkhidalalomehi virahitaakkhiko. Pakhuma-",
  "tika-vin02t:1296_6": "saddo hi loke akkhidalalomesu niruḷho.",
  "tika-vin02t:1296_7": "Paṭaṅgamaṇḍūko nāma mahāmukhamaṇḍūko.",
  "tika-vin02t:1296_8": "Eḷamukhoti niccapaggharaṇakalālamukho.",
  "tika-vin02t:1296_9": "Sabbañcetanti “kacchugatto vā”tiādiṃ sandhāya vadati.",
  "tika-vin02t:1296_10": "Vātaṇḍikoti aṇḍakesu vuddhirogena samannāgato.",
  "tika-vin02t:1296_11": "Vikaṭoti tiriyaṃ gamanapādehi samannāgato,",
  "tika-vin02t:1296_12": "yassa ca caṅkamato jāṇukā bahi gacchanti.",
  "tika-vin02t:1296_13": "Paṇhoti pacchato parivattapādehi samannāgato,",
  "tika-vin02t:1296_14": "yassa caṅkamato jāṇukā anto pavisanti.",
  "tika-vin02t:1297_0": "Kudaṇḍapādatāya kāraṇaṃ vibhāveti “majjhe saṅkuṭitapādattā”ti.",
  "tika-vin02t:1297_1": "Agge saṅkuṭitapādattāti kuṇḍapādatāya kāraṇanidassanaṃ.",
  "tika-vin02t:1297_2": "Kuṇḍapādasseva gamanasabhāvaṃ vibhāveti “piṭṭhipādaggena caṅkamanto”ti.",
  "tika-vin02t:1297_3": "Mammananti khalitavacanaṃ.",
  "tika-vin02t:1297_4": "Yo ekameva akkharaṃ catupañcakkhattuṃ vadati,",
  "tika-vin02t:1297_5": "tassetaṃ adhivacanaṃ.",
  "tika-vin02t:1298_0": "Hatthacchinnādivatthukathāvaṇṇanā niṭṭhitā.",
  "tika-vin02t:1299_0": "Alajjīnissayavatthukathāvaṇṇanā",
  "tika-vin02t:1300_0": "120.",
  "tika-vin02t:1300_1": "Nissayapaṭisaṃyuttavatthūsu bhikkhūhi samāno sīlādiguṇabhāgo assāti bhikkhusabhāgo,",
  "tika-vin02t:1300_2": "tassa bhāvo bhikkhusabhāgatā.",
  "tika-vin02t:1300_3": "Dve tīṇi divasāni vasitvā gantukāmena anissitena vasitabbanti ettha “yāva bhikkhusabhāgataṃ jānāmī”ti",
  "tika-vin02t:1300_4": "ābhogaṃ vināpi anissitena vasituṃ vaṭṭatīti adhippāyo.",
  "tika-vin02t:1300_5": "Bhikkhusabhāgataṃ pana jānanto “sve gamissāmi,",
  "tika-vin02t:1300_6": "kiṃ me nissayenā”ti aruṇaṃ uṭṭhapetuṃ na labhati.",
  "tika-vin02t:1300_7": "“Purāruṇā uṭṭhahitvāva gamissāmī”ti ābhogena sayantassa sace aruṇo uggacchati, vaṭṭati.",
  "tika-vin02t:1300_8": "“Sattāhaṃ vasissāmī”ti ālayaṃ karontena pana nissayo gahetabboti “sattāhamattaṃ vasissāmi,",
  "tika-vin02t:1300_9": "kiṃ bhikkhusabhāgatājānanenā”ti jānane dhuraṃ nikkhipitvā vasituṃ na labhati,",
  "tika-vin02t:1300_10": "bhikkhusabhāgataṃ upaparikkhitvā nissayo gahetabboti attho.",
  "tika-vin02t:1301_0": "Gamikādinissayavatthukathāvaṇṇanā",
  "tika-vin02t:1302_0": "121.",
  "tika-vin02t:1302_1": "Antarāmagge vissamanto vā…pe…",
  "tika-vin02t:1302_2": "anāpattīti asati nissayadāyake anāpatti.",
  "tika-vin02t:1302_3": "Tassa nissāyāti pāḷianurūpato vuttaṃ,",
  "tika-vin02t:1302_4": "taṃ nissāyāti attho.",
  "tika-vin02t:1302_5": "Sace pana āsāḷhīmāse…pe…",
  "tika-vin02t:1302_6": "tattha gantabbanti ettha sace so vassūpanāyikāya āsannāya gantukāmo suṇāti “asuko mahāthero āgamissatī”ti,",
  "tika-vin02t:1302_7": "tañce āgameti, vaṭṭati.",
  "tika-vin02t:1302_8": "Āgamentasseva ce vassūpanāyikadivaso hoti, hotu,",
  "tika-vin02t:1302_9": "gantabbaṃ tattha,",
  "tika-vin02t:1302_10": "yattha nissayadāyakaṃ labhati.",
  "tika-vin02t:1302_11": "Keci pana “sace so gacchanto jīvitantarāyaṃ brahmacariyantarāyaṃ vā passati,",
  "tika-vin02t:1302_12": "tattheva vasitabba”nti vadanti.",
  "tika-vin02t:1303_0": "Gottena anussāvanānujānanakathāvaṇṇanā",
  "tika-vin02t:1304_0": "122.",
  "tika-vin02t:1304_1": "“Itthannāmo itthannāmassa āyasmato”ti nāmakittanassa anussāvanāya āgatattā “nāhaṃ ussahāmi therassa nāmaṃ gahetu”nti vuttaṃ,",
  "tika-vin02t:1304_2": "“āyasmato pippalissa upasampadāpekkho”ti evaṃ nāmaṃ gahetuṃ na ussahāmīti attho.",
  "tika-vin02t:1304_3": "“Gottenapi anussāvetu”nti vacanato yena vohārena voharati,",
  "tika-vin02t:1304_4": "tena vaṭṭatīti siddhaṃ.",
  "tika-vin02t:1304_5": "“Konāmo te upajjhāyo”ti puṭṭhenapi gottameva nāmaṃ katvā vattabbanti siddhaṃ hoti,",
  "tika-vin02t:1304_6": "tasmā catubbidhesu nāmesu yena kenaci nāmena anussāvanā kātabbāti vadanti.",
  "tika-vin02t:1304_7": "Ekassa bahūni nāmāni honti,",
  "tika-vin02t:1304_8": "tattha ekaṃ nāmaṃ ñattiyā,",
  "tika-vin02t:1304_9": "ekaṃ anussāvanāya kātuṃ na vaṭṭati,",
  "tika-vin02t:1304_10": "atthato byañjanato ca abhinnāhi anussāvanāhi bhavitabbanti.",
  "tika-vin02t:1304_11": "Kiñcāpi “itthannāmo itthannāmassa āyasmato”ti pāḷiyaṃ “āyasmato”ti padaṃ pacchā vuttaṃ,",
  "tika-vin02t:1304_12": "kammavācāpāḷiyaṃ pana “ayaṃ buddharakkhito āyasmato dhammarakkhitassā”ti paṭhamaṃ likhitanti taṃ uppaṭipāṭiyā vuttanti na paccetabbaṃ.",
  "tika-vin02t:1304_13": "Pāḷiyañhi “itthannāmo itthannāmassa āyasmato”ti atthamattaṃ dassitaṃ,",
  "tika-vin02t:1304_14": "tasmā pāḷiyaṃ avuttopi “ayaṃ buddharakkhito āyasmato dhammarakkhitassā”ti kammavācāpāḷiyaṃ payogo dassito.",
  "tika-vin02t:1304_15": "“Na me diṭṭho ito pubbe iccāyasmā sāriputto”ti ca “āyasmā sāriputto atthakusalo”ti ca paṭhamaṃ “āyasmā”ti payogassa dassanatoti vadanti.",
  "tika-vin02t:1304_16": "Katthaci “āyasmato buddharakkhitattherassā”ti vatvā katthaci kevalaṃ “buddharakkhitassā”ti sāveti,",
  "tika-vin02t:1304_17": "sāvanaṃ hāpetīti na vuccati nāmassa ahāpitattāti eke.",
  "tika-vin02t:1304_18": "Sace katthaci “āyasmato buddharakkhitassā”ti vatvā katthaci “buddharaakhatassāyasmato”ti sāveti,",
  "tika-vin02t:1304_19": "pāṭhānurūpattā khettameva otiṇṇantipi eke.",
  "tika-vin02t:1304_20": "Byañjanabhedappasaṅgato anussāvanānaṃ taṃ na vaṭṭatīti vadanti.",
  "tika-vin02t:1304_21": "Sace pana sabbaṭṭhānepi eteneva pakārena vadati, vaṭṭati.",
  "tika-vin02t:1305_0": "Dveupasampadāpekkhādivatthukathāvaṇṇanā",
  "tika-vin02t:1306_0": "123.",
  "tika-vin02t:1306_1": "Ekānussāvaneti ettha ekato anussāvanaṃ etesanti ekānussāvanāti asamānādhikaraṇavisayo bāhiratthasamāsoti daṭṭhabbaṃ.",
  "tika-vin02t:1306_2": "Tenevāha “dve ekatoanussāvane”ti.",
  "tika-vin02t:1306_3": "Tattha ekatoti ekakkhaṇeti attho,",
  "tika-vin02t:1306_4": "vibhattialopena cāyaṃ niddeso.",
  "tika-vin02t:1306_5": "Purimanayeneva ekatoanussāvane kātunti “ekena ekassa,",
  "tika-vin02t:1306_6": "aññena itarassā”tiādinā pubbe vuttanayena dvīhi vā tīhi vā ācariyehi ekena vā ekatoanussāvane kātuṃ.",
  "tika-vin02t:1307_0": "Upasampadāvidhikathāvaṇṇanā",
  "tika-vin02t:1308_0": "126. Vajjāvajjaṃ upanijjhāyatīti upajjhāti iminā upajjhāyasaddasamānattho upajjhāsaddopīti dasseti.",
  "tika-vin02t:1309_0": "Cattāronissayādikathāvaṇṇanā",
  "tika-vin02t:1310_0": "130.",
  "tika-vin02t:1310_1": "Sambhogeti dhammasambhoge āmisasambhoge ca.",
  "tika-vin02t:1310_2": "Anāpatti sambhoge saṃvāseti ettha ca ayamadhippāyo –",
  "tika-vin02t:1310_3": "yasmā ayaṃ osāraṇakammassa katattā pakatattaṭṭhāne ṭhito,",
  "tika-vin02t:1310_4": "tasmā na ukkhittakena saddhiṃ sambhogādipaccayā pācittiyaṃ,",
  "tika-vin02t:1310_5": "nāpi alajjinā saddhiṃ paribhogapaccayā dukkaṭaṃ alajjīlakkhaṇānupapattito.",
  "tika-vin02t:1310_6": "Yo hi ucchurasakasaṭānaṃ sattāhakālikayāvajīvikattā vaṭṭati vikāle ucchu khāditunti saññaṃ uppādetvā",
  "tika-vin02t:1310_7": "taṃ khāditvā tappaccayā pācittiyaṃ na passati “vaṭṭatī”ti tathāsaññitāya,",
  "tika-vin02t:1310_8": "yo vā pana āpattimāpannabhāvaṃ paṭijānitvā “na paṭikaromī”ti abhinivisati, ayaṃ –",
  "tika-vin02t:1311_0": "“Sañcicca āpattiṃ āpajjati, āpattiṃ parigūhati;",
  "tika-vin02t:1312_0": "Agatigamanañca gacchati, ediso vuccati alajjīpuggalo”ti. –",
  "tika-vin02t:1313_0": "Vuttalakkhaṇe apatanato alajjī nāma na hoti.",
  "tika-vin02t:1313_1": "Tasmā yathā pubbe yāva ukkhepanīyakammaṃ kataṃ,",
  "tika-vin02t:1313_2": "tāva tena saddhiṃ sambhoge saṃvāse ca anāpatti,",
  "tika-vin02t:1313_3": "evamidhāpīti sabbathā anāpattiṭṭhāneyeva anāpatti vuttāti veditabbaṃ.",
  "tika-vin02t:1313_4": "Na hi bhagavā alajjinā saddhiṃ sambhogapaccayā āpattisambhave sati “anāpatti sambhoge saṃvāse”ti vadati.",
  "tika-vin02t:1313_5": "Tato yamettha kenaci “anāpatti sambhoge saṃvāse”ti iminā pācittiyena anāpatti vuttā,",
  "tika-vin02t:1313_6": "“alajjīparibhogapaccayā dukkaṭaṃ pana āpajjatiyevā”ti vatvā bahudhā papañcitaṃ,",
  "tika-vin02t:1313_7": "na taṃ sārato paccetabbaṃ.",
  "tika-vin02t:1313_8": "Sesamettha uttānameva.",
  "tika-vin02t:1314_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin02t:1315_0": "Mahākhandhakavaṇṇanā niṭṭhitā.",
  "tika-vin02t:1316_0": "2. Uposathakkhandhakaṃ",
  "tika-vin02t:1317_0": "Sannipātānujānanādikathāvaṇṇanā",
  "tika-vin02t:1318_0": "132.",
  "tika-vin02t:1318_1": "Uposathakkhandhake taranti plavanti ettha bālāti titthaṃ.",
  "tika-vin02t:1318_2": "Itoti imasmiṃ sāsane laddhito.",
  "tika-vin02t:1318_3": "Taṃ kathentīti “imasmiṃ nāma divase muhutte vā idaṃ kattabba”ntiādinā kathenti.",
  "tika-vin02t:1319_0": "134.",
  "tika-vin02t:1319_1": "“Suṇātu me bhante”tiādīsu yaṃ vattabbaṃ,",
  "tika-vin02t:1319_2": "taṃ mātikāṭṭhakathāyaṃ vitthārato āgatamevāti na idha vitthārayissāma,",
  "tika-vin02t:1319_3": "atthikehi pana tatoyeva gahetabbaṃ.",
  "tika-vin02t:1320_0": "135.",
  "tika-vin02t:1320_1": "Āpajjitvā vā vuṭṭhitoti ettha ārocitāpi āpatti asantī nāma hotīti veditabbaṃ.",
  "tika-vin02t:1320_2": "Teneva mātikāṭṭhakathāyaṃ vuttaṃ “yassa pana evaṃ anāpannā vā āpatti āpajjitvā ca pana vuṭṭhitā vā desitā vā ārocitā vā,",
  "tika-vin02t:1320_3": "tassa sā āpatti asantī nāma hotī”ti.",
  "tika-vin02t:1320_4": "Musāvādo nāma vacībhedapaccayā hotīti āha “na musāvādalakkhaṇenā”ti.",
  "tika-vin02t:1320_5": "Bhagavato pana vacanenāti sampajānamusāvāde kiṃ hoti?",
  "tika-vin02t:1320_6": "“Dukkaṭaṃ hotī”ti iminā vacanena.",
  "tika-vin02t:1320_7": "Vacīdvāre akiriyasamuṭṭhānā āpatti hotīti yasmā yassa bhikkhuno adhammikāya paṭiññāya tuṇhībhūtassa nisinnassa manodvāre āpatti nāma natthi,",
  "tika-vin02t:1320_8": "yasmā pana āvi kātabbaṃ na āvi akāsi,",
  "tika-vin02t:1320_9": "tenassa vacīdvāre akiriyasamuṭṭhānā āpatti hoti.",
  "tika-vin02t:1321_0": "Vācāti vācāya, ya-",
  "tika-vin02t:1321_1": "kāralopenāyaṃ niddeso.",
  "tika-vin02t:1321_2": "Kenaci manujena vācāya anālapantoti yojetabbaṃ.",
  "tika-vin02t:1321_3": "Giraṃ no ca pare bhaṇeyyāti “ime sossantī”ti parapuggale sandhāya saddampi na nicchāreyya.",
  "tika-vin02t:1321_4": "Āpajjeyya vācasikanti vācato samuṭṭhitaṃ āpattiṃ āpajjeyya.",
  "tika-vin02t:1322_0": "Antarāyakaroti vippaṭisāravatthutāya pāmojjādisambhavaṃ nivāretvā paṭhamajjhānādīnaṃ adhigamāya antarāyakaro.",
  "tika-vin02t:1322_1": "Tassa bhikkhuno phāsu hotīti avippaṭisāramūlakānaṃ pāmojjādīnaṃ vasena tassa bhikkhuno sukhā paṭipadā sampajjatīti attho.",
  "tika-vin02t:1323_0": "Sannipātānujānanādikathāvaṇṇanā niṭṭhitā.",
  "tika-vin02t:1324_0": "Sīmānujānanakathāvaṇṇanā",
  "tika-vin02t:1325_0": "138.",
  "tika-vin02t:1325_1": "Itaropīti suddhapaṃsupabbatādiṃ sandhāya vadati.",
  "tika-vin02t:1325_2": "Hatthippamāṇo nāma pabbato heṭṭhimakoṭiyā aḍḍhaṭṭhamaratanubbedho.",
  "tika-vin02t:1325_3": "Tasmāti yasmā ekena na vaṭṭati, tasmā.",
  "tika-vin02t:1325_4": "Dvattiṃsapalaguḷapiṇḍappamāṇatā thūlatāya gahetabbā,",
  "tika-vin02t:1325_5": "na tulagaṇanāya.",
  "tika-vin02t:1325_6": "Antosāramissakānanti antosārarukkhehi missakānaṃ.",
  "tika-vin02t:1325_7": "Sūcidaṇḍakappamāṇoti sīhaḷadīpe lekhanadaṇḍappamāṇoti vadanti,",
  "tika-vin02t:1325_8": "so ca kaniṭṭhaṅguliparimāṇoti daṭṭhabbaṃ.",
  "tika-vin02t:1325_9": "Etanti navamūlasākhāniggamanaṃ.",
  "tika-vin02t:1325_10": "Parabhāge kittetuṃ vaṭṭatīti bahi nikkhamitvā ṭhitesu aṭṭhasu maggesu ekissā disāya ekaṃ,",
  "tika-vin02t:1325_11": "aparāya ekanti evaṃ catūsu ṭhānesu kittetuṃ vaṭṭati.",
  "tika-vin02t:1326_0": "Yattha katthaci uttarantiyā bhikkhuniyā antaravāsako temiyatīti sikkhākaraṇīyaṃ āgatalakkhaṇena timaṇḍalaṃ",
  "tika-vin02t:1326_1": "paṭicchādetvā antaravāsakaṃ anukkhipitvā titthena vā atitthena vā uttarantiyā bhikkhuniyā ekadvaṅgulamattampi",
  "tika-vin02t:1326_2": "antaravāsako temiyati.",
  "tika-vin02t:1326_3": "Bhikkhuniyā eva gahaṇañcettha bhikkhunīvibhaṅge bhikkhuniyā vasena nadīlakkhaṇassa pāḷiyaṃ āgatattā teneva nayena dassanatthaṃ kataṃ.",
  "tika-vin02t:1326_4": "Sīmaṃ bandhantānaṃ nimittaṃ hotīti ayaṃ vuttalakkhaṇā nadī samuddaṃ vā pavisatu taḷākaṃ vā,",
  "tika-vin02t:1326_5": "pabhavato paṭṭhāya nimittaṃ hoti.",
  "tika-vin02t:1326_6": "Ajjhottharitvā āvaraṇaṃ pavattatiyevāti āvaraṇaṃ ajjhottharitvā sandatiyeva.",
  "tika-vin02t:1326_7": "Appavattamānāti asandamānudakā.",
  "tika-vin02t:1326_8": "Āvaraṇañhi patvā nadiyā yattake padese udakaṃ asandamānaṃ santiṭṭhati,",
  "tika-vin02t:1326_9": "tattha nadīnimittaṃ kātuṃ na vaṭṭati.",
  "tika-vin02t:1326_10": "Upari sandamānaṭṭhāneyeva vaṭṭati,",
  "tika-vin02t:1326_11": "asandamānaṭṭhāne pana udakanimittaṃ kātuṃ vaṭṭati.",
  "tika-vin02t:1326_12": "Ṭhitameva hi udakanimitte vaṭṭati,",
  "tika-vin02t:1326_13": "na sandamānaṃ.",
  "tika-vin02t:1326_14": "Tenevāha “pavattanaṭṭhāne nadīnimittaṃ,",
  "tika-vin02t:1326_15": "appavattanaṭṭhāne udakanimittaṃ kātuṃ vaṭṭatī”ti.",
  "tika-vin02t:1326_16": "Nadiṃ bhinditvāti mātikāmukhadvārena nadīkūlaṃ bhinditvā.",
  "tika-vin02t:1326_17": "Ukkhepimanti kūpato viya ukkhipitvā gahetabbaṃ.",
  "tika-vin02t:1327_0": "Siṅghāṭakasaṇṭhānāti tikoṇaracchāsaṇṭhānā.",
  "tika-vin02t:1327_1": "Mudiṅgasaṇṭhānāti mudiṅgabherī viya majjhe vitthatā ubhosu koṭīsu saṅkoṭitā hoti.",
  "tika-vin02t:1327_2": "Upacāraṃ ṭhapetvāti pacchā sīmaṃ bandhantānaṃ sīmāya okāsaṃ ṭhapetvā.",
  "tika-vin02t:1327_3": "Antonimittagatehi panāti ekassa gāmassa upaḍḍhaṃ anto kattukāmatāya sati sabbesaṃ āgamane payojanaṃ natthīti katvā vuttaṃ.",
  "tika-vin02t:1327_4": "Āgantabbanti ca sāmīcivasena vuttaṃ,",
  "tika-vin02t:1327_5": "nāyaṃ niyamo “āgantabbamevā”ti.",
  "tika-vin02t:1327_6": "Tenevāha “āgamanampi anāgamanampi vaṭṭatī”ti.",
  "tika-vin02t:1327_7": "Abaddhāya hi sīmāya nānāgāmakhettānaṃ nānāsīmasabhāvattā tesaṃ anāgamanepi vaggakammaṃ na hoti,",
  "tika-vin02t:1327_8": "tasmā anāgamanampi vaṭṭati.",
  "tika-vin02t:1327_9": "Baddhāya pana sīmāya ekasīmabhāvato puna aññasmiṃ kamme kariyamāne anto sīmagatehi āgantabbamevāti āha “avippavāsasīmā…pe…",
  "tika-vin02t:1327_10": "āgantabba”nti.",
  "tika-vin02t:1327_11": "Nimittakittanakāle asodhitāyapi sīmāya nevatthi doso nimittakittanassa apalokanādīsu aññatarābhāvato.",
  "tika-vin02t:1328_0": "Bhaṇḍukammāpucchanaṃ sandhāya pabbajjā- gahaṇaṃ.",
  "tika-vin02t:1328_1": "Sukhakaraṇatthanti sabbesaṃ sannipātanaparissamaṃ pahāya appatarehi sukhakaraṇatthaṃ.",
  "tika-vin02t:1328_2": "Ekavīsati bhikkhū gaṇhātīti vīsativaggakaraṇīyaparamattā saṅghakammassa kammārahena saddhiṃ ekavīsati bhikkhū gaṇhāti.",
  "tika-vin02t:1328_3": "Idañca nisinnānaṃ vasena vuttaṃ.",
  "tika-vin02t:1328_4": "Heṭṭhimantato hi yattha ekavīsati bhikkhū nisīdituṃ sakkonti,",
  "tika-vin02t:1328_5": "tattake padese sīmaṃ bandhituṃ vaṭṭati.",
  "tika-vin02t:1328_6": "Na sakkhissantīti avippavāsasīmāya baddhabhāvaṃ asallakkhetvā “samānasaṃvāsakameva samūhanissāmā”ti vāyamantā na sakkhissanti.",
  "tika-vin02t:1328_7": "Baddhāya hi avippavāsasīmāya taṃ asamūhanitvā “samānasaṃvāsakasīmaṃ samūhanissāmā”ti katāyapi kammavācāya asamūhatāva hoti sīmā.",
  "tika-vin02t:1328_8": "Paṭhamañhi avippavāsaṃ samūhanitvā pacchā sīmā samūhanitabbā.",
  "tika-vin02t:1328_9": "Ekaratanappamāṇā suviññeyyatarā hotīti katvā vuttaṃ “ekaratanappamāṇā vaṭṭatī”ti.",
  "tika-vin02t:1328_10": "Ekaṅgulamattāpi sīmantarikā vaṭṭatiyeva.",
  "tika-vin02t:1328_11": "Tattakenapi hi sīmā asambhinnāva hoti.",
  "tika-vin02t:1329_0": "Avasesanimittānīti mahāsīmāya bāhirapasse nimittāni.",
  "tika-vin02t:1329_1": "Khaṇḍasīmato paṭṭhāya bandhanaṃ āciṇṇaṃ,",
  "tika-vin02t:1329_2": "āciṇṇakaraṇeneva ca sammoho na hotīti āha “khaṇḍasīmatova paṭṭhāya bandhitabbā”ti.",
  "tika-vin02t:1329_3": "Kuṭigeheti kuṭighare,",
  "tika-vin02t:1329_4": "bhūmighareti attho.",
  "tika-vin02t:1329_5": "Udukkhalanti khuddakāvāṭaṃ.",
  "tika-vin02t:1329_6": "Nimittaṃ na kātabbanti taṃ rājiṃ vā udukkhalaṃ vā nimittaṃ na kātabbaṃ.",
  "tika-vin02t:1330_0": "Heṭṭhā na otaratīti bhittito oraṃ nimittāni ṭhapetvā kittitattā heṭṭhā ākāsappadesaṃ na otarati.",
  "tika-vin02t:1330_1": "Heṭṭhāpi otaratīti sace heṭṭhā antobhittiyaṃ ekavīsatiyā bhikkhūnaṃ okāso hoti, otarati.",
  "tika-vin02t:1330_2": "Otaramānā ca uparisīmappamāṇena na otarati,",
  "tika-vin02t:1330_3": "samantā bhittippamāṇena otarati.",
  "tika-vin02t:1330_4": "Otaraṇānotaraṇaṃ vuttanayeneva veditabbanti sace heṭṭhā ekavīsatiyā bhikkhūnaṃ okāso hoti, otarati. No ce,",
  "tika-vin02t:1330_5": "na otaratīti adhippāyo.",
  "tika-vin02t:1330_6": "Sabbo pāsādo sīmaṭṭho hotīti uparimatalena saddhiṃ ekābaddhabhittiko vā hotu mā vā,",
  "tika-vin02t:1330_7": "sabbopi pāsādo sīmaṭṭhova hoti.",
  "tika-vin02t:1331_0": "Tālamūlakapabbateti tālamūlasadise pabbate.",
  "tika-vin02t:1331_1": "So ca heṭṭhā mahanto hutvā anupubbena tanuko hotīti daṭṭhabbaṃ.",
  "tika-vin02t:1331_2": "Paṇavasaṇṭhāno majjhe tanuko hoti mūle agge ca vitthato.",
  "tika-vin02t:1331_3": "Heṭṭhā vā majjhe vāti mudiṅgasaṇṭhānassa heṭṭhā paṇavasaṇṭhānassa majjhe.",
  "tika-vin02t:1331_4": "Ākāsapabbhāranti bhittiyā aparikkhittapabbhāraṃ.",
  "tika-vin02t:1331_5": "Antoleṇaṃ hotīti pabbatassa anto leṇaṃ hoti.",
  "tika-vin02t:1331_6": "Sīmāmāḷaketi khaṇḍasīmāmāḷake.",
  "tika-vin02t:1331_7": "Mahāsīmaṃ sodhetvā vā kammaṃ kātabbanti mahāsīmagatā bhikkhū hatthapāsaṃ vā ānetabbā,",
  "tika-vin02t:1331_8": "sīmato vā bahi kātabbāti adhippāyo.",
  "tika-vin02t:1331_9": "Gaṇṭhipadesu pana “mahāsīmagatehi bhikkhūhi taṃ sākhaṃ vā pārohaṃ vā anāmasitvā ṭhātabbanti adhippāyo”ti vuttaṃ,",
  "tika-vin02t:1331_10": "taṃ na gahetabbaṃ.",
  "tika-vin02t:1331_11": "Purimanayepīti khaṇḍasīmāya uṭṭhahitvā mahāsīmāya oṇatarukkhepi.",
  "tika-vin02t:1331_12": "Ukkhipāpetvā kātuṃ na vaṭṭatīti khaṇḍasīmāya anto ṭhitattā rukkhassa tattha ṭhito hatthapāsaṃyeva ānetabboti ukkhipāpetvā kātuṃ na vaṭṭati.",
  "tika-vin02t:1332_0": "140.",
  "tika-vin02t:1332_1": "Pārayatīti ajjhottharati.",
  "tika-vin02t:1332_2": "Pārāti sīmāpekkho itthiliṅganiddeso.",
  "tika-vin02t:1332_3": "Assāti bhaveyya.",
  "tika-vin02t:1332_4": "Idhādhippetanāvāya pamāṇaṃ dassento āha “yā sabbantimena paricchedena…pe…",
  "tika-vin02t:1332_5": "tayo jane vahatī”ti.",
  "tika-vin02t:1332_6": "Iminā ca vuttappamāṇato khuddakā nāvā vijjamānāpi idha asantapakkhaṃ bhajatīti dīpeti.",
  "tika-vin02t:1332_7": "Avassaṃ labbhaneyyā dhuvanāvāva hotīti sambandho.",
  "tika-vin02t:1332_8": "Rukkhaṃ chinditvā katoti pāṭhaseso.",
  "tika-vin02t:1332_9": "Paratīre sammukhaṭṭhāneti orimatīre sabbapariyantanimittassa sammukhaṭṭhāne.",
  "tika-vin02t:1332_10": "Sabbanimittānaṃ anto ṭhite bhikkhū hatthapāsagate katvāti ettha sace ekaṃ gāmakhettaṃ hoti,",
  "tika-vin02t:1332_11": "ubhosu tīresu sabbanimittānaṃ anto ṭhite bhikkhū hatthapāsagate katvā sammannitabbā.",
  "tika-vin02t:1332_12": "Nānāgāmakkhettaṃ ce,",
  "tika-vin02t:1332_13": "samānasaṃvāsakasīmābandhanakāle anāgantumpi vaṭṭati.",
  "tika-vin02t:1332_14": "Avippavāsasīmāsammutiyaṃ pana āgantabbameva.",
  "tika-vin02t:1332_15": "Yasmā ubhosu tīresu nimittakittanamattena dīpako saṅgahito nāma na hoti,",
  "tika-vin02t:1332_16": "tasmā dīpakepi nimittāni visuṃ kittetabbānevāti āha “dīpakassa orimante ca pārimante ca nimittaṃ kittetabba”nti.",
  "tika-vin02t:1332_17": "Dīpakasikharanti dīpakamatthakaṃ.",
  "tika-vin02t:1332_18": "Pabbatasaṇṭhānāti dīpakassa ekato adhikatarattā vuttaṃ.",
  "tika-vin02t:1333_0": "Sīmānujānanakathāvaṇṇanā niṭṭhitā.",
  "tika-vin02t:1334_0": "Uposathāgārādikathāvaṇṇanā",
  "tika-vin02t:1335_0": "142.",
  "tika-vin02t:1335_1": "Vatthuvasena vuttanti “mayañcamhā asammatāya bhūmiyā nisinnā pātimokkhaṃ assumhā”ti vatthumhi pātimokkhasavanassa āgatattā vuttaṃ.",
  "tika-vin02t:1335_2": "Uposathappamukhaṃ nāma uposathāgārassa sammukhaṭṭhānaṃ.",
  "tika-vin02t:1335_3": "Pāḷiyaṃ “paṭhamaṃ nimittā kittetabbā”ti ettakameva vatvā sīmāsammutiyaṃ viya “pabbatanimittaṃ pāsāṇanimitta”ntiādinā",
  "tika-vin02t:1335_4": "visesetvā nimittānaṃ adassitattā “khuddakāni vā…pe…",
  "tika-vin02t:1335_5": "yāni kānici nimittānī”ti vuttaṃ.",
  "tika-vin02t:1335_6": "Kittetuṃ vaṭṭatīti iminā sambandho.",
  "tika-vin02t:1336_0": "Avippavāsasīmānujānanakathāvaṇṇanā",
  "tika-vin02t:1337_0": "144.",
  "tika-vin02t:1337_1": "Assāti bhikkhunisaṅghassa.",
  "tika-vin02t:1337_2": "Dvepi sīmāyoti paṭhamaṃ vuttā avippavāsasīmā samānasaṃvāsakasīmā ca.",
  "tika-vin02t:1337_3": "Na kammavācaṃ vaggaṃ karontīti kammavācaṃ na bhindanti,",
  "tika-vin02t:1337_4": "kammaṃ na kopentīti adhippāyo.",
  "tika-vin02t:1337_5": "Etthāti “ṭhapetvā gāmañca gāmūpacārañcā”ti ettha.",
  "tika-vin02t:1337_6": "Gāmañca gāmūpacārañca na ottharatīti “ṭhapetvā gāmañca gāmūpacārañcā”ti vuttattā.",
  "tika-vin02t:1337_7": "Sīmāsaṅkhyameva gacchatīti avippavāsasīmāsaṅkhaṃ gacchati.",
  "tika-vin02t:1337_8": "Ekampi kulaṃ paviṭṭhaṃ vāti abhinavakatagehesu sabbapaṭhamaṃ ekampi kulaṃ paviṭṭhaṃ atthi.",
  "tika-vin02t:1337_9": "Agataṃ vāti porāṇakagāme aññesu gehāni chaḍḍetvā gatesu ekampi kulaṃ agataṃ atthi.",
  "tika-vin02t:1338_0": "Avippavāsasīmā na samūhantabbāti mahāsīmaṃ sandhāya vadati.",
  "tika-vin02t:1338_1": "Nirāsaṅkaṭṭhānesu ṭhatvāti cetiyaṅgaṇādīnaṃ khaṇḍasīmāya anokāsattā vuttaṃ.",
  "tika-vin02t:1338_2": "Khaṇḍasīmañhi bandhantā tādisaṃ ṭhānaṃ pahāya aññasmiṃ vivitte okāse bandhanti.",
  "tika-vin02t:1338_3": "Appeva nāma samūhanituṃ sakkhissantīti avippavāsasīmaṃyeva samūhanituṃ sakkhissanti,",
  "tika-vin02t:1338_4": "na khaṇḍasīmaṃ.",
  "tika-vin02t:1338_5": "Paṭibandhituṃ pana na sakkhissantevāti khaṇḍasīmāya aññātattā na sakkhissanti.",
  "tika-vin02t:1338_6": "Na samūhanitabbāti khaṇḍasīmaṃ ajānantehi na samūhanitabbā.",
  "tika-vin02t:1338_7": "Uposathassa visuṃ gahitattā avasesakammavasena samānasaṃvāsatā veditabbā.",
  "tika-vin02t:1339_0": "Gāmasīmādikathāvaṇṇanā",
  "tika-vin02t:1340_0": "147.",
  "tika-vin02t:1340_1": "Aparicchinnāyāti baddhasīmāvasena akataparicchedāya.",
  "tika-vin02t:1340_2": "Yena kenaci khaṇitvā akatoti antamaso tiracchānenapi khaṇitvā akato.",
  "tika-vin02t:1340_3": "Tassa antohatthapāsaṃ vijahitvā ṭhito kammaṃ kopetīti iminā bahiparicchedato yattha katthaci ṭhito kammaṃ na kopetīti dīpeti.",
  "tika-vin02t:1340_4": "Yaṃ pana vuttaṃ mātikāṭṭhakathāyaṃ “paricchedabbhantare hatthapāsaṃ vijahitvā ṭhitopi paricchedato bahi",
  "tika-vin02t:1340_5": "aññaṃ tattakaṃyeva paricchedaṃ anatikkamitvā ṭhitopi kammaṃ kopeti,",
  "tika-vin02t:1340_6": "idaṃ sabbaaṭṭhakathāsu sanniṭṭhāna”nti,",
  "tika-vin02t:1340_7": "tattha “aññaṃ tattakaṃyeva paricchedaṃ anatikkamitvā ṭhitopi kammaṃ kopetī”ti idaṃ neva pāḷiyaṃ,",
  "tika-vin02t:1340_8": "na aṭṭhakathāyaṃ upalabbhati.",
  "tika-vin02t:1340_9": "Yadi cetaṃ dvinnaṃ saṅghānaṃ visuṃ uposathādikammakaraṇādhikāre vuttattā udakukkhepato bahi aññaṃ udakukkhepaṃ",
  "tika-vin02t:1340_10": "anatikkamitvā uposathādikaraṇatthaṃ ṭhito saṅgho sīmāsambhedasambhavato kammaṃ kopetīti iminā adhippāyena",
  "tika-vin02t:1340_11": "vuttaṃ siyā,",
  "tika-vin02t:1340_12": "evaṃ sati yujjeyya.",
  "tika-vin02t:1340_13": "Teneva mātikāṭṭhakathāya līnatthappakāsaniyaṃ vuttaṃ “aññaṃ tattakaṃyeva paricchedanti dutiyaṃ udakukkhepaṃ anatikkantopi kopeti. Kasmā?",
  "tika-vin02t:1340_14": "Attano udakukkhepasīmāya paresaṃ udakukkhepasīmāya ajjhotthaṭattā sīmāsambhedo hoti,",
  "tika-vin02t:1340_15": "tasmā kopetī”ti.",
  "tika-vin02t:1340_16": "“Idaṃ sabbaaṭṭhakathāsu sanniṭṭhāna”nti ca iminā adhippāyena vuttanti gahetabbaṃ sabbāsupi aṭṭhakathāsu sīmāsambhedassa anicchitattā.",
  "tika-vin02t:1340_17": "Teneva hi “attano ca aññesañca udakukkhepaparicchedassa antarā añño udakukkhepo sīmantarikatthāya ṭhapetabbo”ti vuttaṃ.",
  "tika-vin02t:1340_18": "Aññe panettha aññathāpi papañcenti,",
  "tika-vin02t:1340_19": "taṃ na gahetabbaṃ.",
  "tika-vin02t:1341_0": "Sabbattha saṅgho nisīdatīti hatthapāsaṃ avijahitvā nisīdati.",
  "tika-vin02t:1341_1": "Udakukkhepasīmākammaṃ natthīti yasmā sabbopi nadīpadeso bhikkhūhi ajjhotthaṭo,",
  "tika-vin02t:1341_2": "tasmā samantato nadiyā abhāvā udakukkhepe payojanaṃ natthi.",
  "tika-vin02t:1341_3": "Udakukkhepappamāṇā sīmantarikā suviññeyyatarā hoti,",
  "tika-vin02t:1341_4": "sīmāsambhedasaṅkā na ca siyāti sāmīcidassanatthaṃ “añño udakukkhepo sīmantarikatthāya ṭhapetabbo”ti vuttaṃ.",
  "tika-vin02t:1341_5": "Yattakena pana sīmāsambhedo na hoti,",
  "tika-vin02t:1341_6": "tattakaṃ ṭhapetuṃ vaṭṭatiyeva.",
  "tika-vin02t:1341_7": "Tenevāhu porāṇā “yattakena sīmāsaṅkaro na hoti,",
  "tika-vin02t:1341_8": "tattakampi ṭhapetuṃ vaṭṭatī”ti.",
  "tika-vin02t:1341_9": "Ūnakaṃ pana na vaṭṭatīti idampi udakukkhepasīmāya parisavasena vaḍḍhanato sīmāsambhedasaṅkā siyāti taṃnivāraṇatthameva vuttaṃ.",
  "tika-vin02t:1342_0": "Gacchantiyā pana nāvāya kātuṃ na vaṭṭatīti ettha udakukkhepamanatikkamitvā parivattamānāya kātuṃ vaṭṭatīti veditabbaṃ.",
  "tika-vin02t:1342_1": "Sīmaṃ vā sodhetvāti ettha sīmasodhanaṃ nāma gāmasīmādīsu ṭhitānaṃ hatthapāsānayanādi.",
  "tika-vin02t:1342_2": "“Nadiṃ vināsetvā taḷākaṃ karontī”ti vuttamevatthaṃ vibhāveti “heṭṭhā pāḷi baddhā”ti,",
  "tika-vin02t:1342_3": "heṭṭhānadiṃ āvaritvā pāḷi baddhāti attho.",
  "tika-vin02t:1342_4": "Chaḍḍitamodakanti taḷākarakkhaṇatthaṃ ekamantena chaḍḍitamudakaṃ.",
  "tika-vin02t:1342_5": "Deve avassanteti dubbuṭṭhikāle vassānepi deve avassante.",
  "tika-vin02t:1342_6": "Uppatitvāti uttaritvā.",
  "tika-vin02t:1342_7": "Gāmanigamasīmaṃ ottharitvā pavattatīti vuttappakāre vassakāle cattāro māse abbocchinnā pavattati.",
  "tika-vin02t:1342_8": "Vihārasīmanti baddhasīmaṃ sandhāya vadati.",
  "tika-vin02t:1343_0": "Agamanapatheti yattha tadaheva gantvā paccāgantuṃ na sakkā hoti,",
  "tika-vin02t:1343_1": "tādise padese araññasīmāsaṅkhameva gacchatīti sattabbhantarasīmaṃ sandhāya vadati.",
  "tika-vin02t:1343_2": "Tesanti macchabandhānaṃ.",
  "tika-vin02t:1343_3": "Gamanapariyantassa oratoti gamanapariyantassa orimabhāge dīpakaṃ pabbatañca sandhāya vuttaṃ,",
  "tika-vin02t:1343_4": "na samuddappadesaṃ.",
  "tika-vin02t:1344_0": "148.",
  "tika-vin02t:1344_1": "Saṃsaṭṭhaviṭapāti iminā aññamaññassa āsannataṃ dīpeti.",
  "tika-vin02t:1344_2": "Baddhā hotīti pacchimadisābhāge sīmaṃ sandhāya vuttaṃ.",
  "tika-vin02t:1344_3": "Tassā padesanti yattha ṭhatvā bhikkhūhi kammaṃ kātuṃ sakkā hoti,",
  "tika-vin02t:1344_4": "tādisaṃ padesaṃ.",
  "tika-vin02t:1344_5": "Yattha pana ṭhitehi kammaṃ kātuṃ na sakkā hoti,",
  "tika-vin02t:1344_6": "tādisaṃ padesaṃ antokaritvā bandhantā sīmāya sīmaṃ sambhindanti nāma.",
  "tika-vin02t:1344_7": "Dvinnaṃ sīmānaṃ nimittaṃ hotīti nimittassa sīmato bāhirattā sīmāsambhedo na hotīti vuttaṃ.",
  "tika-vin02t:1344_8": "Sīmāsaṅkaraṃ karotīti vaḍḍhitvā sīmappadesaṃ paviṭṭhe dvinnaṃ sīmānaṃ gataṭṭhānassa duviññeyyattā vuttaṃ,",
  "tika-vin02t:1344_9": "na pana tattha kammaṃ kātuṃ na vaṭṭatīti dassanatthaṃ.",
  "tika-vin02t:1344_10": "Na hi sīmā tattakena asīmā hoti,",
  "tika-vin02t:1344_11": "dve pana sīmā pacchā vaḍḍhitena rukkhena ajjhotthaṭattā ekābaddhā honti,",
  "tika-vin02t:1344_12": "tasmā ekattha ṭhatvā kammaṃ karontehi itaraṃ sodhetvā kātabbaṃ.",
  "tika-vin02t:1345_0": "Gāmasīmādikathāvaṇṇanā niṭṭhitā.",
  "tika-vin02t:1346_0": "Uposathabhedādikathāvaṇṇanā",
  "tika-vin02t:1347_0": "149.",
  "tika-vin02t:1347_1": "Adhammena vaggaṃ uposathakammanti ettha yattha cattāro vasanti,",
  "tika-vin02t:1347_2": "tattha pātimokkhuddeso anuññāto.",
  "tika-vin02t:1347_3": "Yattha dve vā tayo vā vasanti,",
  "tika-vin02t:1347_4": "tattha pārisuddhiuposatho.",
  "tika-vin02t:1347_5": "Idha pana tathā akatvā catunnaṃ vasanaṭṭhāne pārisuddhiuposathassa katattā tiṇṇaṃ vasanaṭṭhāne ca pātimokkhassa uddiṭṭhattā “adhammenā”ti vuttaṃ.",
  "tika-vin02t:1347_6": "Yasmā sabbeva na sannipatiṃsu,",
  "tika-vin02t:1347_7": "chandapārisuddhi ca saṅghamajjhaṃyeva āgacchati,",
  "tika-vin02t:1347_8": "na gaṇamajjhaṃ,",
  "tika-vin02t:1347_9": "tasmā “vagga”nti vuttaṃ.",
  "tika-vin02t:1348_0": "Pātimokkhuddesakathāvaṇṇanā",
  "tika-vin02t:1349_0": "150.",
  "tika-vin02t:1349_1": "Evametaṃ dhārayāmīti “sutā kho panāyasmantehī”ti ettha “evametaṃ dhārayāmī”ti vatvā “uddiṭṭhaṃ kho āyasmanto nidānaṃ,",
  "tika-vin02t:1349_2": "sutā kho panāyasmantehi cattāro pārājikā dhammā”ti vattabbaṃ.",
  "tika-vin02t:1349_3": "Teneva mātikāṭṭhakathāyaṃ “tatthāyasmante pucchāmi kaccittha parisuddhā,",
  "tika-vin02t:1349_4": "dutiyampi pucchāmi…pe…",
  "tika-vin02t:1349_5": "tasmā tuṇhī,",
  "tika-vin02t:1349_6": "evametaṃ dhārayāmīti vatvā ‘uddiṭṭhaṃ kho āyasmanto nidāna’ntiādinā nayena avasese sutena sāvite uddiṭṭho hotī”ti vuttaṃ.",
  "tika-vin02t:1349_7": "Sutenāti sutapadena.",
  "tika-vin02t:1349_8": "Savarabhayanti vanacarakabhayaṃ.",
  "tika-vin02t:1349_9": "Tenāha “aṭavimanussabhaya”nti.",
  "tika-vin02t:1349_10": "“Avasesaṃ sutena sāvetabba”nti vacanato nidānuddese aniṭṭhite sutena sāvetabbaṃ nāma natthīti āha “dutiyādīsu uddesesū”ti.",
  "tika-vin02t:1349_11": "Uddiṭṭhauddesāpekkhañhi avasesaggahaṇaṃ,",
  "tika-vin02t:1349_12": "tasmā nidāne uddiṭṭhe pārājikuddesādīsu yasmiṃ vippakate antarāyo uppajjati,",
  "tika-vin02t:1349_13": "tena saddhiṃ avasesaṃ sutena sāvetabbaṃ.",
  "tika-vin02t:1350_0": "Tīhipi vidhīhīti osāraṇakathanasarabhaññehi.",
  "tika-vin02t:1350_1": "Ettha ca atthaṃ bhaṇitukāmatāya suttassa osāraṇā osāraṇaṃ nāma.",
  "tika-vin02t:1350_2": "Tasseva atthappakāsanā kathanaṃ nāma.",
  "tika-vin02t:1350_3": "Suttassa tadatthassa vā sarena bhaṇanaṃ sarabhaññaṃ nāma.",
  "tika-vin02t:1350_4": "Sajjhāyaṃ adhiṭṭhahitvāti “sajjhāyaṃ karomī”ti cittaṃ uppādetvā.",
  "tika-vin02t:1350_5": "Osāretvā pana kathentenāti paṭhamaṃ ussāretvā pacchā atthaṃ kathentena.",
  "tika-vin02t:1350_6": "Manussānaṃ pana “bhaṇāhī”ti vattuṃ vaṭṭatīti ettha uccatare nisinnenapi manussānaṃ bhaṇāhīti visesetvāyeva vattuṃ vaṭṭati,",
  "tika-vin02t:1350_7": "avisesetvā pana na vaṭṭati.",
  "tika-vin02t:1350_8": "Sajjhāyaṃ karontenāti yattha katthaci nisīditvā sajjhāyaṃ karontena.",
  "tika-vin02t:1350_9": "Theroti yo koci attanā vuḍḍhataro.",
  "tika-vin02t:1350_10": "Ekaṃ āpucchitvāti ekaṃ vuḍḍhataraṃ āpucchitvā.",
  "tika-vin02t:1350_11": "Aparo āgacchatīti aparo tatopi vuḍḍhataro āgacchati.",
  "tika-vin02t:1351_0": "Pātimokkhuddesakathāvaṇṇanā niṭṭhitā.",
  "tika-vin02t:1352_0": "Pātimokkhuddesakaajjhesanādikathāvaṇṇanā",
  "tika-vin02t:1353_0": "155.",
  "tika-vin02t:1353_1": "Codanāvatthu nāma ekaṃ nagaraṃ.",
  "tika-vin02t:1353_2": "Saṅghauposathādibhedena navavidhanti saṅghe uposatho gaṇe uposatho puggale uposathoti evaṃ kārakavasena tayo,",
  "tika-vin02t:1353_3": "suttuddeso pārisuddhiuposatho adhiṭṭhānuposathoti evaṃ kattabbākāravasena tayo,",
  "tika-vin02t:1353_4": "cātuddasiko pannarasiko sāmaggīuposathoti evaṃ divasavasena tayoti navavidhaṃ.",
  "tika-vin02t:1353_5": "Catubbidhaṃ uposathakammanti adhammena vaggaṃ uposathakammaṃ,",
  "tika-vin02t:1353_6": "adhammena samaggaṃ uposathakammaṃ,",
  "tika-vin02t:1353_7": "dhammena vaggaṃ uposathakammaṃ,",
  "tika-vin02t:1353_8": "dhammena samaggaṃ uposathakammanti evaṃ catubbidhampi uposathakammaṃ.",
  "tika-vin02t:1353_9": "Duvidhaṃ pātimokkhanti bhikkhupātimokkhaṃ bhikkhunīpātimokkhanti duvidhaṃ pātimokkhaṃ.",
  "tika-vin02t:1353_10": "Navavidhaṃ pātimokkhuddesanti bhikkhūnaṃ pañca uddesā,",
  "tika-vin02t:1353_11": "bhikkhunīnaṃ ṭhapetvā aniyatuddesaṃ avasesā cattāroti navavidhaṃ pātimokkhuddesaṃ.",
  "tika-vin02t:1354_0": "Pakkhagaṇanādiuggahaṇānujānanakathāvaṇṇanā",
  "tika-vin02t:1355_0": "158-161. Samannāharathāti sallakkhetha. Pariyesitabbānīti bhikkhācārena pariyesitabbāni.",
  "tika-vin02t:1356_0": "Disaṃgamikādivatthukathāvaṇṇanā",
  "tika-vin02t:1357_0": "163. Utuvasseyevāti hemantagimhesuyeva.",
  "tika-vin02t:1358_0": "Pārisuddhidānakathāvaṇṇanā",
  "tika-vin02t:1359_0": "164.",
  "tika-vin02t:1359_1": "Yena kenaci aṅgapaccaṅgena viññāpetīti manasā cintetvā hatthappayogādinā yena kenaci viññāpeti.",
  "tika-vin02t:1359_2": "Saṅgho nappahotīti dvinnaṃ dvinnaṃ antarā hatthapāsaṃ avijahitvā paṭipāṭiyā ṭhātuṃ nappahoti.",
  "tika-vin02t:1359_3": "Itarā pana biḷālasaṅkhalikapārisuddhi nāmāti ettha keci vadanti “biḷālasaṅkhalikā baddhāva hoti antogehe eva sampayojanattā,",
  "tika-vin02t:1359_4": "yathā sā na katthaci gacchati,",
  "tika-vin02t:1359_5": "tathā sāpi na gacchatīti adhippāyo.",
  "tika-vin02t:1359_6": "Itarathā visesanaṃ niratthakaṃ hotī”ti.",
  "tika-vin02t:1359_7": "Apare pana “yathā bahūhi manussehi ekassa biḷālassa attano attano saṅkhalikā gīvāya ābaddhā biḷāle gacchante gacchanti ābaddhattā,",
  "tika-vin02t:1359_8": "na aññasmiṃ biḷāle gacchante gacchanti anābaddhattā,",
  "tika-vin02t:1359_9": "evamevassa bhikkhussa bahūhi saṅkhalikasadisā chandapārisuddhi dinnā,",
  "tika-vin02t:1359_10": "sā tasmiṃ bhikkhusmiṃ gacchante gacchati tasmiṃ saṅkhalikā viya ābaddhattā,",
  "tika-vin02t:1359_11": "na aññasmiṃ anābaddhattā”ti vadanti.",
  "tika-vin02t:1359_12": "Sabbampetaṃ na sārato paccetabbaṃ.",
  "tika-vin02t:1359_13": "Ayaṃ panettha sāro –",
  "tika-vin02t:1359_14": "yathā saṅkhalikāya paṭhamavalayaṃ dutiyaṃyeva valayaṃ pāpuṇāti,",
  "tika-vin02t:1359_15": "na tatiyaṃ,",
  "tika-vin02t:1359_16": "evamayampi pārisuddhidāyakena yassa dinnā,",
  "tika-vin02t:1359_17": "tato aññattha na gacchatīti saṅkhalikasadisattā “biḷālasaṅkhalikā”ti vuttā.",
  "tika-vin02t:1359_18": "Biḷālasaṅkhalikagahaṇañcettha yāsaṃ kāsañci saṅkhalikānaṃ upalakkhaṇamattanti daṭṭhabbaṃ.",
  "tika-vin02t:1360_0": "Chandadānakathāvaṇṇanā",
  "tika-vin02t:1361_0": "165.",
  "tika-vin02t:1361_1": "“Santi saṅghassa karaṇīyānī”ti vattabbe vacanavipallāsena “karaṇīya”nti vuttaṃ.",
  "tika-vin02t:1361_2": "Tassa sammutidānakiccaṃ natthi.",
  "tika-vin02t:1361_3": "“Hatthapāsaṃ ānetabboyevā”ti gaṇṭhipadesu vuttaṃ.",
  "tika-vin02t:1362_0": "Saṅghuposathādikathāvaṇṇanā",
  "tika-vin02t:1363_0": "168.",
  "tika-vin02t:1363_1": "Saṅghasannipātato paṭhamaṃ kātabbaṃ pubbakaraṇanti vuttaṃ,",
  "tika-vin02t:1363_2": "pubbakaraṇato pacchā kātabbampi uposathakammato paṭhamaṃ kātabbattā pubbakiccanti vuttaṃ.",
  "tika-vin02t:1363_3": "Ubhayampi cetaṃ uposathakammato paṭhamaṃ kattabbattā katthaci pubbakiccamicceva voharīyati “kiṃ saṅghassa pubbakicca”ntiādīsu viya.",
  "tika-vin02t:1364_0": "Uposathoti tīsu uposathadivasesu aññataradivaso.",
  "tika-vin02t:1364_1": "Tasmiñhi sati idaṃ saṅghassa uposathakammaṃ pattakallaṃ nāma hoti, nāsati.",
  "tika-vin02t:1364_2": "Yathāha “na ca,",
  "tika-vin02t:1364_3": "bhikkhave,",
  "tika-vin02t:1364_4": "anuposathe uposatho kātabbo”ti.",
  "tika-vin02t:1364_5": "Yāvatikā ca bhikkhū kammappattāti yattakā bhikkhū tassa uposathakammassa pattā yuttā anurūpā sabbantimena paricchedena cattāro bhikkhū pakatattā,",
  "tika-vin02t:1364_6": "te ca kho hatthapāsaṃ avijahitvā ekasīmāyaṃ ṭhitā.",
  "tika-vin02t:1364_7": "Sabhāgāpattiyo ca na vijjantīti ettha yaṃ sabbo saṅgho vikālabhojanādinā sabhāgavatthunā lahukāpattiṃ āpajjati,",
  "tika-vin02t:1364_8": "evarūpā “vatthusabhāgā”ti vuccanti.",
  "tika-vin02t:1364_9": "Etāsu hi avijjamānāsu visabhāgāsu vijjamānāsupi pattakallaṃ hotiyeva.",
  "tika-vin02t:1365_0": "Vajjanīyā ca puggalā tasmiṃ na hontīti “na,",
  "tika-vin02t:1365_1": "bhikkhave,",
  "tika-vin02t:1365_2": "sagahaṭṭhāya parisāyā”ti vacanato gahaṭṭho, “na,",
  "tika-vin02t:1365_3": "bhikkhave,",
  "tika-vin02t:1365_4": "bhikkhuniyā nisinnaparisāya pātimokkhaṃ uddisitabba”ntiādinā nayena vuttā bhikkhunī sikkhamānā sāmaṇero",
  "tika-vin02t:1365_5": "sāmaṇerī sikkhāpaccakkhātako antimavatthuajjhāpannako āpattiyā adassane ukkhittako āpattiyā appaṭikamme",
  "tika-vin02t:1365_6": "ukkhittako pāpikāya diṭṭhiyā appaṭinissagge ukkhittako paṇḍako theyyasaṃvāsako titthiyapakkantako tiracchānagato",
  "tika-vin02t:1365_7": "mātughātako pitughātako arahantaghātako bhikkhunīdūsako saṅghabhedako lohituppādako ubhatobyañjanakoti",
  "tika-vin02t:1365_8": "ime vīsati cāti ekavīsati puggalā vajjanīyā nāma,",
  "tika-vin02t:1365_9": "te hatthapāsato bahikaraṇavasena vajjetabbā.",
  "tika-vin02t:1365_10": "Etesu hi tividhe ukkhittake sati uposathaṃ karonto saṅgho pācittiyaṃ āpajjati,",
  "tika-vin02t:1365_11": "sesesu dukkaṭaṃ.",
  "tika-vin02t:1365_12": "Ettha ca tiracchānagatoti yassa upasampadā paṭikkhittā,",
  "tika-vin02t:1365_13": "sova adhippeto,",
  "tika-vin02t:1365_14": "titthiyā gahaṭṭheneva saṅgahitā.",
  "tika-vin02t:1365_15": "Etepi hi vajjanīyā.",
  "tika-vin02t:1365_16": "Evaṃ pattakallaṃ imehi catūhi aṅgehi saṅgahitanti veditabbaṃ.",
  "tika-vin02t:1366_0": "Ajja me uposatho pannarasotipīti pi-",
  "tika-vin02t:1366_1": "saddena pāḷiyaṃ āgatanayeneva “ajja me uposatho”tipi vattuṃ vaṭṭatīti dīpeti.",
  "tika-vin02t:1366_2": "Mātikāṭṭhakathāyaṃ pana “ajja me uposatho cātuddasoti vā pannarasoti vā vatvā adhiṭṭhāmīti vattabba”nti vuttaṃ.",
  "tika-vin02t:1367_0": "Saṅghuposathādikathāvaṇṇanā niṭṭhitā.",
  "tika-vin02t:1368_0": "Āpattipaṭikammavidhikathāvaṇṇanā",
  "tika-vin02t:1369_0": "169.",
  "tika-vin02t:1369_1": "Nanu ca “na,",
  "tika-vin02t:1369_2": "bhikkhave,",
  "tika-vin02t:1369_3": "sāpattikena uposatho kātabbo,",
  "tika-vin02t:1369_4": "yo kareyya,",
  "tika-vin02t:1369_5": "āpatti dukkaṭassā”ti evaṃ sāpattikassa uposathakaraṇe visuṃ paññattā āpatti na dissati,",
  "tika-vin02t:1369_6": "tasmā bhagavatā paññattaṃ “na sāpattikena uposatho kātabbo”ti idaṃ kasmā vuttanti āha “yassa siyā āpatti…pe…",
  "tika-vin02t:1369_7": "paññattaṃ hotīti veditabba”nti.",
  "tika-vin02t:1369_8": "Kiñcāpi visuṃ paññattā āpatti na dissati,",
  "tika-vin02t:1369_9": "atha kho “yassa siyā āpatti,",
  "tika-vin02t:1369_10": "so āvikareyyā”tiādiṃ vadantena atthato paññattāyevāti adhippāyo.",
  "tika-vin02t:1370_0": "Pārisuddhidānapaññāpanena cāti imināva “sāpattikena pārisuddhipi na dātabbā”ti dīpitaṃ hoti.",
  "tika-vin02t:1370_1": "Na hi sāpattiko samāno “pārisuddhiṃ dammi,",
  "tika-vin02t:1370_2": "pārisuddhiṃ me hara,",
  "tika-vin02t:1370_3": "pārisuddhiṃ me ārocehī”ti vattumarahati.",
  "tika-vin02t:1370_4": "Tasmā pārisuddhiṃ dentena paṭhamaṃ santī āpatti desetabbā “ahaṃ, āvuso,",
  "tika-vin02t:1370_5": "itthannāmāya āpattiyā vematiko,",
  "tika-vin02t:1370_6": "yadā nibbematiko bhavissāmi,",
  "tika-vin02t:1370_7": "tadā taṃ āpattiṃ paṭikarissāmī”ti vatvā uposatho kātabbo.",
  "tika-vin02t:1370_8": "“Pātimokkhaṃ sotabba”nti vacanato yāva nibbematiko na hoti,",
  "tika-vin02t:1370_9": "tāva sabhāgāpattiṃ paṭiggahetuṃ na labhati,",
  "tika-vin02t:1370_10": "aññesañca kammānaṃ parisuddho nāma hoti.",
  "tika-vin02t:1370_11": "“Puna nibbematiko hutvā desetabbaṃ na cā”ti neva pāḷiyaṃ na aṭṭhakathāyaṃ atthi,",
  "tika-vin02t:1370_12": "desite pana doso natthi.",
  "tika-vin02t:1370_13": "“Ito vuṭṭhahitvā paṭikarissāmīti etthāpi eseva nayo”ti gaṇṭhipadesu vuttaṃ.",
  "tika-vin02t:1370_14": "Yathā sabbo saṅgho sabhāgāpattiṃ āpajjitvā “suṇātu me bhante,",
  "tika-vin02t:1370_15": "saṅgho…pe…",
  "tika-vin02t:1370_16": "paṭikarissatī”ti ñattiṃ ṭhapetvā uposathaṃ kātuṃ labhati,",
  "tika-vin02t:1370_17": "evaṃ tīhi “suṇantu me āyasmantā,",
  "tika-vin02t:1370_18": "ime bhikkhū sabhāgaṃ āpattiṃ āpannā.",
  "tika-vin02t:1370_19": "Yadā aññaṃ bhikkhuṃ suddhaṃ anāpattikaṃ passissanti,",
  "tika-vin02t:1370_20": "tadā tassa santike taṃ āpattiṃ paṭikarissantī”ti gaṇañattiṃ ṭhapetvā,",
  "tika-vin02t:1370_21": "dvīhi aññamaññaṃ ārocetvā uposathaṃ kātuṃ vaṭṭati.",
  "tika-vin02t:1370_22": "Ekenapi “parisuddhaṃ labhitvā paṭikarissāmī”ti ābhogaṃ katvā kātuṃ vaṭṭatīti ca vadanti.",
  "tika-vin02t:1371_0": "Āpattipaṭikammavidhikathāvaṇṇanā niṭṭhitā.",
  "tika-vin02t:1372_0": "Liṅgādidassanakathāvaṇṇanā",
  "tika-vin02t:1373_0": "179.",
  "tika-vin02t:1373_1": "Ācārasaṇṭhānanti ācārasaṇṭhiti.",
  "tika-vin02t:1373_2": "Ākarīyati pakāsīyati etenāti ākāro.",
  "tika-vin02t:1373_3": "Līnaṃ gamayati bodhetīti liṅgaṃ.",
  "tika-vin02t:1373_4": "Nimiyanti paricchijja ñāyanti etenāti nimittaṃ.",
  "tika-vin02t:1373_5": "Uddisīyanti apadisīyanti etenāti uddeso.",
  "tika-vin02t:1373_6": "“Amhākaṃ ida”nti aññātaṃ aviditanti aññātakaṃ.",
  "tika-vin02t:1373_7": "Tañca atthato parasantakaṃyevāti āha “aññesaṃ santaka”nti.",
  "tika-vin02t:1374_0": "180.",
  "tika-vin02t:1374_1": "Nānāsaṃvāsakabhāvanti laddhinānāsaṃvāsakabhāvaṃ.",
  "tika-vin02t:1374_2": "Tassa abhibhavo nāma tesaṃ laddhivissajjāpananti āha “taṃ diṭṭhiṃ na nissajjāpentīti attho”ti.",
  "tika-vin02t:1375_0": "Nagantabbagantabbavārakathāvaṇṇanā",
  "tika-vin02t:1376_0": "181.",
  "tika-vin02t:1376_1": "Uposathādhiṭṭhānatthaṃ sīmāpi nadīpi na gantabbāti garukaṃ pātimokkhuddesaṃ vissajjetvā lahukassa akattabbattā vuttaṃ.",
  "tika-vin02t:1376_2": "Āraññakenāpi bhikkhunāti ekacārikena āraññakabhikkhunā,",
  "tika-vin02t:1376_3": "yattha vā saṅghapahonakā bhikkhū na santi,",
  "tika-vin02t:1376_4": "tādise araññe vasantena.",
  "tika-vin02t:1376_5": "Tattha uposathaṃ katvāva gantabbanti tassa vasanaṭṭhāne saṅghuposathassa appavattanato vuttaṃ.",
  "tika-vin02t:1376_6": "Uposathantarāyoti attano uposathantarāyo.",
  "tika-vin02t:1377_0": "Vajjanīyapuggalasandassanakathāvaṇṇanā",
  "tika-vin02t:1378_0": "183.",
  "tika-vin02t:1378_1": "Hatthapāsupagamanameva pamāṇanti bhikkhunīādayo ṭhitā vā hontu nisinnā vā,",
  "tika-vin02t:1378_2": "tesaṃ hatthapāsupagamanameva āpattiyā pamāṇanti adhippāyo,",
  "tika-vin02t:1378_3": "tasmā ekasīmāyampi hatthapāsaṃ jahāpetvā uposathaṃ kātuṃ vaṭṭati.",
  "tika-vin02t:1378_4": "Sesamettha uttānameva.",
  "tika-vin02t:1379_0": "Uposathakkhandhakavaṇṇanā niṭṭhitā.",
  "tika-vin02t:1380_0": "3. Vassūpanāyikakkhandhakaṃ",
  "tika-vin02t:1381_0": "Vassūpanāyikānujānanakathāvaṇṇanā",
  "tika-vin02t:1382_0": "184.",
  "tika-vin02t:1382_1": "Vassūpanāyikakkhandhake idha-",
  "tika-vin02t:1382_2": "saddo nipātamattoti okāsaparidīpanassapi asambhavato atthantarassa abodhanato vuttaṃ.",
  "tika-vin02t:1382_3": "Aparajjugatāya assāti iminā asamānādhikaraṇavisayo bāhiratthasamāsoyanti dasseti.",
  "tika-vin02t:1382_4": "Aparajjūti āsāḷhīpuṇṇamito aparaṃ dinaṃ,",
  "tika-vin02t:1382_5": "pāṭipadanti attho.",
  "tika-vin02t:1382_6": "Assāti āsāḷhīpuṇṇamiyā.",
  "tika-vin02t:1383_0": "Vassāne cārikāpaṭikkhepādikathāvaṇṇanā",
  "tika-vin02t:1384_0": "185.",
  "tika-vin02t:1384_1": "Anapekkhagamanena vā aññattha aruṇaṃ uṭṭhāpanena vā āpatti veditabbāti ettha anapekkhagamanena upacārātikkame āpatti veditabbā,",
  "tika-vin02t:1384_2": "sāpekkhagamanena aññattha aruṇuṭṭhāpanena āpatti veditabbā.",
  "tika-vin02t:1385_0": "Sattāhakaraṇīyānujānanakathāvaṇṇanā",
  "tika-vin02t:1386_0": "187- 189.",
  "tika-vin02t:1386_1": "Tīṇi parihīnānīti bhikkhunīnaṃ vaccakuṭiādīnaṃ paṭikkhittattā pahīnāni.",
  "tika-vin02t:1386_2": "Vāreyyanti āvāhavivāhamaṅgalaṃ.",
  "tika-vin02t:1386_3": "Suttantoti attano paguṇasuttanto.",
  "tika-vin02t:1386_4": "Na palujjatīti na vinassati na antaradhāyati.",
  "tika-vin02t:1387_0": "Pahiteyeva anujānanakathāvaṇṇanā",
  "tika-vin02t:1388_0": "199.",
  "tika-vin02t:1388_1": "Bhikkhugatikoti bhikkhunissitako.",
  "tika-vin02t:1388_2": "So pana yasmā bhikkhūhi saddhiṃ vasati,",
  "tika-vin02t:1388_3": "tasmā vuttaṃ “bhikkhūhi saddhiṃ vasanakapuriso”ti.",
  "tika-vin02t:1388_4": "Sattāhakaraṇīyena gantvā bahiddhā aruṇuṭṭhāpanaṃ ratticchedo.",
  "tika-vin02t:1388_5": "Animantitena gantuṃ na vaṭṭatīti ettha animantitattā sattāhakiccaṃ adhiṭṭhahitvā gacchantassapi vassacchedo ceva dukkaṭañca hotīti veditabbaṃ.",
  "tika-vin02t:1388_6": "Yathāvuttañhi ratticchedakāraṇaṃ vinā tirovihāre vasitvā āgacchissāmīti gacchatopi vassacchedaṃ vadanti.",
  "tika-vin02t:1388_7": "Gantuṃ vaṭṭatīti sattāhakaraṇīyena gantuṃ vaṭṭati.",
  "tika-vin02t:1388_8": "Evaṃ gacchantena ca antoupacārasīmāyaṃ ṭhiteneva “antosattāhe āgacchissāmī”ti ābhogaṃ katvā gantabbaṃ.",
  "tika-vin02t:1388_9": "Sace ābhogaṃ akatvā upacārasīmaṃ atikkamati,",
  "tika-vin02t:1388_10": "chinnavassova hotīti vadanti.",
  "tika-vin02t:1388_11": "Bhaṇḍakanti cīvaraṃ sandhāya vuttaṃ.",
  "tika-vin02t:1388_12": "Pahiṇantīti cīvaradhovanādikammena pahiṇanti.",
  "tika-vin02t:1388_13": "Sampāpuṇituṃ na sakkoti,",
  "tika-vin02t:1388_14": "vaṭṭatīti ettha “ajjeva āgamissāmī”ti sāmantavihāraṃ gantvā puna āgacchantassa antarāmagge sace aruṇuggamanaṃ hoti,",
  "tika-vin02t:1388_15": "vassacchedopi na hoti,",
  "tika-vin02t:1388_16": "ratticchedadukkaṭañca natthīti vadanti.",
  "tika-vin02t:1388_17": "“Ācariyaṃ passissāmī”ti pana gantuṃ labhatīti “agilānampi ācariyaṃ upajjhāyaṃ vā passissāmī”ti sattāhakaraṇīyena gantuṃ labhati.",
  "tika-vin02t:1388_18": "Sace pana naṃ ācariyo “ajja mā gacchā”ti vadati,",
  "tika-vin02t:1388_19": "vaṭṭatīti evaṃ sattāhakaraṇīyena gataṃ antosattāheyeva puna āgacchantaṃ sace ācariyo upajjhāyo vā “ajja mā gacchā”ti vadati, vaṭṭati,",
  "tika-vin02t:1388_20": "sattāhātikkamepi anāpattīti adhippāyo,",
  "tika-vin02t:1388_21": "vassacchedo pana hotiyevāti daṭṭhabbaṃ sattāhassa bahiddhā vītināmitattā.",
  "tika-vin02t:1389_0": "Antarāye anāpattivassacchedakathāvaṇṇanā",
  "tika-vin02t:1390_0": "201.",
  "tika-vin02t:1390_1": "Sace dūraṃ gato hoti,",
  "tika-vin02t:1390_2": "sattāhavārena aruṇo uṭṭhāpetabboti iminā vassacchedakāraṇe sati sattāhakaraṇīyena gantuṃ vaṭṭatīti dīpeti.",
  "tika-vin02t:1391_0": "Vajādīsu vassūpagamanakathāvaṇṇanā",
  "tika-vin02t:1392_0": "203.",
  "tika-vin02t:1392_1": "“Idha vassaṃ upemī”ti tikkhattuṃ vattabbanti satthassāvihārattā “imasmiṃ vihāre”ti avatvā “idha vassaṃ upemī”ti ettakameva vattabbaṃ.",
  "tika-vin02t:1392_2": "Satthe pana vassaṃ upagantuṃ na vaṭṭatīti kuṭikādīnaṃ abhāve “idha vassaṃ upemī”ti vacībhedaṃ katvā upagantuṃ na vaṭṭati,",
  "tika-vin02t:1392_3": "ālayakaraṇamatteneva vaṭṭatīti adhippāyo.",
  "tika-vin02t:1392_4": "Vippakiratīti visuṃ visuṃ gacchati.",
  "tika-vin02t:1392_5": "Tīsu ṭhānesu natthi vassacchede āpattīti tehi saddhiṃ gacchantasseva natthi āpatti,",
  "tika-vin02t:1392_6": "tehi viyujjitvā gamane pana āpattiyeva,",
  "tika-vin02t:1392_7": "pavāretuñca na labhati.",
  "tika-vin02t:1393_0": "Vassaṃ anupagantabbaṭṭhānakathāvaṇṇanā",
  "tika-vin02t:1394_0": "204.",
  "tika-vin02t:1394_1": "Seyyathāpi pisācillikāti ettha pisācā eva pisācillikā,",
  "tika-vin02t:1394_2": "pisācadārakātipi vadanti.",
  "tika-vin02t:1394_3": "Pavisanadvāraṃ yojetvāti sakavāṭabaddhameva yojetvā.",
  "tika-vin02t:1394_4": "Pañcannaṃ chadanānanti tiṇapaṇṇaiṭṭhakasilāsudhāsaṅkhātānaṃ pañcannaṃ chadanānaṃ.",
  "tika-vin02t:1394_5": "Idañca yebhuyyena vuttanti veditabbaṃ rukkhādīsu padaracchadanāyapi kuṭikāya vassūpagamanassa vuttattā. Na,",
  "tika-vin02t:1394_6": "bhikkhave,",
  "tika-vin02t:1394_7": "asenāsanikena vassaṃ upagantabbanti vacībhedaṃ katvā vassūpagamanaṃ sandhāyeva paṭikkhepo,",
  "tika-vin02t:1394_8": "na ālayakaraṇavasena upagamanaṃ sandhāyāti vadanti.",
  "tika-vin02t:1394_9": "Pāḷiyaṃ pana avisesena vuttattā aṭṭhakathāyañca dutiyapārājikasaṃvaṇṇanāyaṃ “vassaṃ upagacchantena hi",
  "tika-vin02t:1394_10": "nālakapaṭipadaṃ paṭipannenapi pañcannaṃ chadanānaṃ aññatarena channeyeva sadvārabandhe senāsane upagantabbaṃ.",
  "tika-vin02t:1394_11": "Tasmā vassakāle sace senāsanaṃ labhati,",
  "tika-vin02t:1394_12": "iccetaṃ kusalaṃ.",
  "tika-vin02t:1394_13": "No ce labhati,",
  "tika-vin02t:1394_14": "hatthakammaṃ pariyesitvāpi kātabbaṃ.",
  "tika-vin02t:1394_15": "Hatthakammaṃ alabhantena sāmampi kātabbaṃ,",
  "tika-vin02t:1394_16": "na tveva asenāsanikena vassaṃ upagantabba”nti daḷhaṃ katvā vuttattā asenāsanikassa nāvādiṃ vinā aññattha ālayo na vaṭṭatīti amhākaṃ khanti.",
  "tika-vin02t:1394_17": "Nāvāsatthavajesuyeva hi “anujānāmi,",
  "tika-vin02t:1394_18": "bhikkhave,",
  "tika-vin02t:1394_19": "nāvāya vassaṃ upagantu”ntiādinā sati asati vā senāsane vassūpagamanassa visuṃ anuññātattā “na,",
  "tika-vin02t:1394_20": "bhikkhave,",
  "tika-vin02t:1394_21": "asenāsanikena vassaṃ upagantabba”nti ayaṃ paṭikkhepo tattha na labbhatīti asati senāsane ālayavasenapi nāvādīsu upagamanaṃ vuttaṃ.",
  "tika-vin02t:1394_22": "Ṭaṅkitamañco nāma dīghe mañcapāde majjhe vijjhitvā aṭaniyo pavesetvā kato mañco.",
  "tika-vin02t:1394_23": "Tassa idaṃ upari idaṃ heṭṭhāti natthi,",
  "tika-vin02t:1394_24": "parivattetvā atthatopi tādisova hoti,",
  "tika-vin02t:1394_25": "taṃ susāne devaṭṭhāne ca ṭhapenti,",
  "tika-vin02t:1394_26": "catunnaṃ pāsāṇānaṃ upari pāsāṇaṃ attharitvā kataṃ gehampi “ṭaṅkitamañco”ti vuccati.",
  "tika-vin02t:1395_0": "Vassaṃ anupagantabbaṭṭhānakathāvaṇṇanā niṭṭhitā.",
  "tika-vin02t:1396_0": "Adhammikakatikakathāvaṇṇanā",
  "tika-vin02t:1397_0": "205.",
  "tika-vin02t:1397_1": "Tassā lakkhaṇaṃ mahāvibhaṅge vuttanti catutthapārājikasaṃvaṇṇanāyaṃ “yo imamhā āvāsā paṭhamaṃ pakkamissati,",
  "tika-vin02t:1397_2": "taṃ mayaṃ arahāti jānissāmā”ti ettha dassitaṃ adhammikakatikavattalakkhaṇaṃ sandhāya vadati,",
  "tika-vin02t:1397_3": "paratopi senāsanakkhandhakavaṇṇanāyaṃ adhammikaṃ katikavattaṃ āvi bhavissatiyeva.",
  "tika-vin02t:1398_0": "Paṭissavadukkaṭāpattikathāvaṇṇanā",
  "tika-vin02t:1399_0": "207.",
  "tika-vin02t:1399_1": "Yasmā nānāsīmāyaṃ dvīsu āvāsesu vassaṃ vasantassa dutiye “vasāmī”ti citte uppanne paṭhamasenāsanaggāho paṭippassambhati,",
  "tika-vin02t:1399_2": "puna paṭhameyeva “vasāmī”ti citte uppanne dutiyo paṭippassambhati,",
  "tika-vin02t:1399_3": "tasmā “tassa,",
  "tika-vin02t:1399_4": "bhikkhave,",
  "tika-vin02t:1399_5": "bhikkhuno purimikā ca na paññāyatī”ti vuttaṃ.",
  "tika-vin02t:1399_6": "Paṭissavassa visaṃvādanapaccayā hontampi dukkaṭaṃ satiyeva paṭissave hotīti āha “tassa tassa paṭissave dukkaṭa”nti.",
  "tika-vin02t:1399_7": "Tenevāha “tañca kho…pe…",
  "tika-vin02t:1399_8": "pacchā visaṃvādanapaccayā”ti.",
  "tika-vin02t:1400_0": "Akaraṇīyoti sattāhakaraṇīyena akaraṇīyo.",
  "tika-vin02t:1400_1": "Sakaraṇīyoti sattāhakaraṇīyeneva sakaraṇīyo.",
  "tika-vin02t:1400_2": "Yadi evaṃ “sattāhakaraṇīyena akaraṇīyo sakaraṇīyo”ti ca kasmā na vuttanti?",
  "tika-vin02t:1400_3": "“Akaraṇīyo”ti vuttepi sattāhakaraṇīyena sakaraṇīyākaraṇīyatā viññāyatīti katvā na vuttaṃ.",
  "tika-vin02t:1400_4": "Yadi evaṃ parato “sattāhakaraṇīyena pakkamatī”ti vāradvayepi “sakaraṇīyo pakkamatī”ti ettakameva kasmā na vuttanti? Vuccate –",
  "tika-vin02t:1400_5": "tattha “sattāhakaraṇīyenā”ti avatvā “sakaraṇīyo pakkamatī”ti vutte so taṃ sattāhaṃ bahiddhā vītināmetīti",
  "tika-vin02t:1400_6": "na sakkā vattunti “sattāhakaraṇīyena pakkamatī”ti vuttaṃ.",
  "tika-vin02t:1400_7": "Evañhi vutte sattāhassa adhikatattā so taṃ sattāhaṃ bahi vītināmetīti sakkā vattuṃ.",
  "tika-vin02t:1401_0": "Ettha ca ādimhi cattāro vārā nirapekkhagamanaṃ sandhāya vuttā,",
  "tika-vin02t:1401_1": "tatthāpi purimā dve vārā vassaṃ anupagatassa vasena vuttā,",
  "tika-vin02t:1401_2": "pacchimā pana dve vārā vassaṃ upagatassa vasena,",
  "tika-vin02t:1401_3": "tato paraṃ dve vārā sāpekkhagamanaṃ sandhāya vuttā,",
  "tika-vin02t:1401_4": "tatthāpi paṭhamavāro sāpekkhassapi sattāhakaraṇīyena gantvā taṃ sattāhaṃ bahiddhā vītināmentassa vassacchedadassanatthaṃ vutto,",
  "tika-vin02t:1401_5": "itaro vuttanayeneva gantvā antosattāhe nivattantassa vassacchedābhāvadassanatthaṃ.",
  "tika-vin02t:1401_6": "“So sattāhaṃ anāgatāya pavāraṇāya sakaraṇīyo pakkamatī”ti ayaṃ pana vāro navamito paṭṭhāya gantvā sattāhaṃ",
  "tika-vin02t:1401_7": "bahiddhā vītināmentassapi vassacchedābhāvadassanatthaṃ vutto.",
  "tika-vin02t:1401_8": "Ettha ca “akaraṇīyo pakkamatī”ti dutiyavārassa anāgatattā navamito paṭṭhāya gacchantenapi satiyeva karaṇīye gantabbaṃ,",
  "tika-vin02t:1401_9": "nāsatīti daṭṭhabbaṃ.",
  "tika-vin02t:1401_10": "Ime ca satta vārā bahiddhā katauposathikassa vasena āgatā,",
  "tika-vin02t:1401_11": "apare satta antovihāraṃ gantvā katauposathassa vasenāti evaṃ purimikāya vasena cuddasa vārā vuttā,",
  "tika-vin02t:1401_12": "tato paraṃ pacchimikāya vasena teyeva cuddasa vārā vuttāti evametesaṃ nānākaraṇaṃ veditabbaṃ.",
  "tika-vin02t:1402_0": "Imehi pana sabbavārehi vuttamatthaṃ sampiṇḍetvā dassetuṃ “so tadaheva akaraṇīyotiādīsū”tiādi āraddhaṃ.",
  "tika-vin02t:1402_1": "Ko pana vādo dvīhatīhaṃ vasitvā antosattāhe nivattantassāti vassaṃ upagantvā dvīhatīhaṃ vasitvā sattāhakaraṇīyena",
  "tika-vin02t:1402_2": "gantvā antosattāhe nivattantassa ko pana vādo,",
  "tika-vin02t:1402_3": "kathā eva natthīti adhippāyo.",
  "tika-vin02t:1402_4": "Asatiyā pana vassaṃ na upetīti “imasmiṃ vihāre imaṃ temāsaṃ vassaṃ upemī”ti vacībhedaṃ katvā na upeti.",
  "tika-vin02t:1403_0": "Komudiyā cātumāsiniyāti pacchimakattikapuṇṇamāyaṃ.",
  "tika-vin02t:1403_1": "Sā hi kumudānaṃ atthitāya komudī,",
  "tika-vin02t:1403_2": "catunnaṃ vassikānaṃ māsānaṃ pariyosānattā “cātumāsinī”ti vuccati.",
  "tika-vin02t:1403_3": "Tadā hi kumudāni supupphitāni honti,",
  "tika-vin02t:1403_4": "tasmā kumudānaṃ samūho,",
  "tika-vin02t:1403_5": "kumudāni eva vā komudā,",
  "tika-vin02t:1403_6": "te ettha atthīti “komudī”ti vuccati,",
  "tika-vin02t:1403_7": "kumudavatīti vuttaṃ hoti.",
  "tika-vin02t:1403_8": "Sesamettha uttānameva.",
  "tika-vin02t:1404_0": "Paṭissavadukkaṭāpattikathāvaṇṇanā niṭṭhitā.",
  "tika-vin02t:1405_0": "Vassūpanāyikakkhandhakavaṇṇanā niṭṭhitā.",
  "tika-vin02t:1406_0": "4. Pavāraṇakkhandhakaṃ",
  "tika-vin02t:1407_0": "Aphāsukavihārakathāvaṇṇanā",
  "tika-vin02t:1408_0": "209.",
  "tika-vin02t:1408_1": "Pavāraṇakkhandhake ādito lāpo ālāpo,",
  "tika-vin02t:1408_2": "vacanapaṭivacanavasena samaṃ lāpo sallāpo.",
  "tika-vin02t:1408_3": "Piṇḍāya paṭikkameyyāti gāme piṇḍāya caritvā paccāgaccheyya.",
  "tika-vin02t:1408_4": "Avakkārapātiṃ dhovitvā upaṭṭhāpeyyāti atirekapiṇḍapātaṃ apanetvā ṭhapanatthāya ekaṃ samuggapātiṃ dhovitvā ṭhapeyya.",
  "tika-vin02t:1408_5": "Samuggapāti nāma samuggapuṭasadisā pāti.",
  "tika-vin02t:1408_6": "Appahariteti aparūḷhaharite,",
  "tika-vin02t:1408_7": "yasmiṃ ṭhāne piṇḍapātajjhottharaṇena vinassanadhammāni tiṇāni natthi,",
  "tika-vin02t:1408_8": "tasminti attho.",
  "tika-vin02t:1408_9": "Tena nittiṇañca mahātiṇagahanañca yattha sakaṭenapi chaḍḍite piṇḍapāte tiṇāni na vinassanti,",
  "tika-vin02t:1408_10": "tañca ṭhānaṃ pariggahitaṃ hoti.",
  "tika-vin02t:1408_11": "Bhūtagāmasikkhāpadassa hi avikopanatthametaṃ vuttaṃ.",
  "tika-vin02t:1408_12": "Appāṇaketi nippāṇake,",
  "tika-vin02t:1408_13": "piṇḍapātajjhottharaṇena maritabbapāṇakarahite vā mahāudakakkhandhe.",
  "tika-vin02t:1408_14": "Parittodake eva hi bhattapakkhepena āluḷite sukhumapāṇakā maranti,",
  "tika-vin02t:1408_15": "na mahātaḷākādīsūti.",
  "tika-vin02t:1408_16": "Pāṇakānurakkhaṇatthañhi etaṃ vuttaṃ.",
  "tika-vin02t:1408_17": "Opilāpeyyāti nimujjāpeyya.",
  "tika-vin02t:1409_0": "Vaccaghaṭanti ācamanakumbhī.",
  "tika-vin02t:1409_1": "Rittanti rittakaṃ.",
  "tika-vin02t:1409_2": "Tucchanti tasseva vevacanaṃ.",
  "tika-vin02t:1409_3": "Avisayhanti ukkhipituṃ asakkuṇeyyaṃ atibhārikaṃ.",
  "tika-vin02t:1409_4": "Hatthavikārenāti hatthasaññāya.",
  "tika-vin02t:1409_5": "Hatthehi ukkhipanaṃ hatthavilaṅghanaṃ.",
  "tika-vin02t:1409_6": "Tenāha “hatthukkhepakenā”ti.",
  "tika-vin02t:1409_7": "Atha vā vilaṅgheti desantaraṃ pāpeti etenāti vilaṅghako,",
  "tika-vin02t:1409_8": "hattho eva vilaṅghako hatthavilaṅghako,",
  "tika-vin02t:1409_9": "tena hatthavilaṅghakena,",
  "tika-vin02t:1409_10": "aññamaññaṃ saṃsibbitahatthenāti vuttaṃ hoti.",
  "tika-vin02t:1409_11": "Dve hi janā hatthena hatthaṃ saṃsibbetvā dvīsu hatthesu ṭhapetvā uṭṭhapentā hatthavilaṅghakena uṭṭhapenti nāma.",
  "tika-vin02t:1409_12": "Titthiyasamādānanti titthiyehi samādātabbaṃ.",
  "tika-vin02t:1410_0": "Aphāsukavihārakathāvaṇṇanā niṭṭhitā.",
  "tika-vin02t:1411_0": "Pavāraṇābhedakathāvaṇṇanā",
  "tika-vin02t:1412_0": "212. Dvemā,",
  "tika-vin02t:1412_1": "bhikkhave,",
  "tika-vin02t:1412_2": "pavāraṇā cātuddasikā ca pannarasikā cāti ettha purimavassaṃvutthānaṃ pubbakattikapuṇṇamā,",
  "tika-vin02t:1412_3": "tesaṃyeva sace bhaṇḍanakārakehi upaddutā pavāraṇaṃ paccukkaḍḍhanti,",
  "tika-vin02t:1412_4": "atha kattikamāsassa kāḷapakkhacātuddaso vā pacchimakattikapuṇṇamā vā,",
  "tika-vin02t:1412_5": "pacchimavassaṃvutthānañca pacchimakattikapuṇṇamā eva vāti ime tayo pavāraṇadivasāti veditabbā.",
  "tika-vin02t:1412_6": "Idañca pakaticārittavasena vuttaṃ,",
  "tika-vin02t:1412_7": "tathārūpapaccaye pana sati dvinnaṃ kattikapuṇṇamānaṃ purimesu cātuddasesupi pavāraṇaṃ kātuṃ vaṭṭati,",
  "tika-vin02t:1412_8": "teneva mahāvihāre bhikkhū cātuddasiyā pavāretvā pannarasiyā kāyasāmaggiṃ denti,",
  "tika-vin02t:1412_9": "cetiyagirimahadassanatthampi aṭṭhamiyā gacchanti,",
  "tika-vin02t:1412_10": "tampi cātuddasiyaṃ pavāretukāmānaññeva hoti.",
  "tika-vin02t:1413_0": "Pavāraṇādānānujānanakathāvaṇṇanā",
  "tika-vin02t:1414_0": "213.",
  "tika-vin02t:1414_1": "Sace pana vuḍḍhataro hotīti sace pavāraṇadāyako bhikkhu vuḍḍhataro hoti.",
  "tika-vin02t:1414_2": "Tena ca bhikkhunāti pavāraṇadāyakena bhikkhunā.",
  "tika-vin02t:1415_0": "Anāpattipannarasakakathāvaṇṇanā",
  "tika-vin02t:1416_0": "222.",
  "tika-vin02t:1416_1": "Pannarasakesu pavāritamatteti pavāritasamanantaraṃ.",
  "tika-vin02t:1416_2": "Avuṭṭhitāya parisāyāti pavāretvā pacchā aññamaññaṃ kathentiyā.",
  "tika-vin02t:1416_3": "Ekaccāya vuṭṭhitāyāti ekaccesu yathānisinnesu ekaccesu sakasakaṭṭhānaṃ gatesu.",
  "tika-vin02t:1416_4": "Puna pavāritabbanti punapi sabbehi samāgantvā pavāretabbaṃ.",
  "tika-vin02t:1416_5": "Āgacchanti samasamā,",
  "tika-vin02t:1416_6": "tesaṃ santike pavāretabbanti gate anānetvā nisinnānaññeva santike pavāretabbaṃ.",
  "tika-vin02t:1416_7": "Sabbāya vuṭṭhitāya parisāya āgacchanti samasamā,",
  "tika-vin02t:1416_8": "tesaṃ santike pavāretabbanti yadi sabbe vuṭṭhahitvā gatā sannipātetuñca na sakkā,",
  "tika-vin02t:1416_9": "ekacce sannipātetvā pavāretuṃ vaṭṭati,",
  "tika-vin02t:1416_10": "ñattiṃ ṭhapetvā kattabbasaṅghakammābhāvā vaggaṃ na hoti.",
  "tika-vin02t:1416_11": "Uposathepi eseva nayo.",
  "tika-vin02t:1417_0": "Pavāraṇāṭhapanakathāvaṇṇanā",
  "tika-vin02t:1418_0": "237.",
  "tika-vin02t:1418_1": "“Natthi dinna”ntiādinayappavattā dasavatthukā micchādiṭṭhi.",
  "tika-vin02t:1418_2": "“Hoti tathāgato paraṃ maraṇā,",
  "tika-vin02t:1418_3": "na hoti tathāgato paraṃ maraṇā”tiādinā sassatucchedasaṅkhātaṃ antaṃ gaṇhātīti antaggāhikā.",
  "tika-vin02t:1419_0": "Bhaṇḍanakārakavatthukathāvaṇṇanā",
  "tika-vin02t:1420_0": "240.",
  "tika-vin02t:1420_1": "Catutthe kate suṇantīti catutthe pannarasikuposathe kate amhākaṃ pavāraṇaṃ ṭhapessantīti suṇanti.",
  "tika-vin02t:1420_2": "Evampi dve cātuddasikā hontīti tatiyena saddhiṃ dve cātuddasikā honti.",
  "tika-vin02t:1421_0": "Pavāraṇāsaṅgahakathāvaṇṇanā",
  "tika-vin02t:1422_0": "241.",
  "tika-vin02t:1422_1": "Ayaṃ pavāraṇāsaṅgaho ekassa dinnopi sabbesaṃ dinnova hotīti āha “ekassapi vasena dātabbo”ti.",
  "tika-vin02t:1422_2": "Āgantukā tesaṃ senāsanaṃ gahetuṃ na labhantīti sacepi saṭṭhivassabhikkhū āgacchanti,",
  "tika-vin02t:1422_3": "tesaṃ senāsanaṃ gahetuṃ na labhanti.",
  "tika-vin02t:1422_4": "Pavāretvā pana antarāpi cārikaṃ pakkamituṃ labhantīti pavāraṇāsaṅgahe kate antarā pakkamitukāmā saṅghaṃ sannipātāpetvā pavāretuṃ labhanti.",
  "tika-vin02t:1422_5": "Sesamettha pāḷito aṭṭhakathāto ca suviññeyyameva.",
  "tika-vin02t:1423_0": "Pavāraṇakkhandhakavaṇṇanā niṭṭhitā.",
  "tika-vin02t:1424_0": "5. Cammakkhandhakaṃ",
  "tika-vin02t:1425_0": "Soṇakoḷivisavatthukathāvaṇṇanā",
  "tika-vin02t:1426_0": "242.",
  "tika-vin02t:1426_1": "Cammakkhandhake uṇṇapāvāraṇanti uṇṇāmayaṃ pāvāraṇaṃ.",
  "tika-vin02t:1426_2": "Vihārapacchāyāyanti vihārapaccante chāyāyaṃ.",
  "tika-vin02t:1426_3": "Vihārassa vaḍḍhamānacchāyāyantipi vadanti.",
  "tika-vin02t:1427_0": "Soṇassa pabbajjākathāvaṇṇanā",
  "tika-vin02t:1428_0": "243.",
  "tika-vin02t:1428_1": "Suttattho pana suttavaṇṇanātoyeva gahetabboti etthāyaṃ suttavaṇṇanā.",
  "tika-vin02t:1428_2": "Sītavaneti evaṃnāmake vane.",
  "tika-vin02t:1428_3": "Tasmiṃ kira paṭipāṭiyā pañca caṅkamanasatāni māpitāni,",
  "tika-vin02t:1428_4": "tesu thero attano sappāyaṃ caṅkamanaṃ gahetvā samaṇadhammaṃ karoti.",
  "tika-vin02t:1428_5": "Tassa āraddhavīriyassa hutvā caṅkamato pādatalāni bhijjiṃsu,",
  "tika-vin02t:1428_6": "jāṇūhi caṅkamato jāṇukānipi hatthatalānipi bhijjiṃsu,",
  "tika-vin02t:1428_7": "chiddāni ahesuṃ.",
  "tika-vin02t:1428_8": "Evaṃ āraddhavīriyo viharanto obhāsanimittamattakampi dassetuṃ nāsakkhi.",
  "tika-vin02t:1428_9": "Tassa vīriyena kilamitakāyassa caṅkamanakoṭiyaṃ pāsāṇaphalake nisinnassa yo vitakko udapādi,",
  "tika-vin02t:1428_10": "taṃ dassetuṃ “atha kho āyasmato”tiādi vuttaṃ.",
  "tika-vin02t:1428_11": "Tattha āraddhavīriyāti paripuṇṇapaggahitavīriyā.",
  "tika-vin02t:1428_12": "Na anupādāya āsavehi cittaṃ vimuccatīti “sace ahaṃ ugghaṭitaññū vā vipañcitaññū vā neyyo vā,",
  "tika-vin02t:1428_13": "na me cittaṃ na vimucceyya,",
  "tika-vin02t:1428_14": "addhā pana padaparamo,",
  "tika-vin02t:1428_15": "yena me cittaṃ na muccatī”ti sanniṭṭhānaṃ katvā “saṃvijjanti kho panā”tiādīni cintesi.",
  "tika-vin02t:1428_16": "Tattha bhogāti upayogatthe paccattaṃ.",
  "tika-vin02t:1429_0": "Pāturahosīti therassa cittācāraṃ ñatvā “ayaṃ soṇo ajja sītavane padhānabhūmiyaṃ nisinno imaṃ vitakkaṃ vitakketi,",
  "tika-vin02t:1429_1": "gantvāssa vitakkaṃ sahoḍḍhaṃ gaṇhitvā vīṇopamakammaṭṭhānaṃ kathessāmī”ti sītavane pāturahosi.",
  "tika-vin02t:1429_2": "Paññatte āsaneti padhānikabhikkhū attano vasanaṭṭhāne ovadituṃ āgatassa buddhassa bhagavato nisīdanatthaṃ",
  "tika-vin02t:1429_3": "yathālābhena āsanampi paññapetvāva padhānaṃ karonti,",
  "tika-vin02t:1429_4": "aññaṃ alabhamānā purāṇapaṇṇāni saṅgharitvā upari saṅghāṭiṃ paññapenti.",
  "tika-vin02t:1429_5": "Theropi āsanaṃ paññapetvāva padhānaṃ akāsi,",
  "tika-vin02t:1429_6": "taṃ sandhāya vuttaṃ “paññatte āsane”ti.",
  "tika-vin02t:1430_0": "Taṃ kiṃ maññasīti satthā “imassa bhikkhuno avasesakammaṭṭhānena attho natthi,",
  "tika-vin02t:1430_1": "ayaṃ gandhabbasippe cheko ciṇṇavasī,",
  "tika-vin02t:1430_2": "attano visaye kathiyamāne khippameva sallakkhessatī”ti vīṇopamaṃ kathetuṃ “taṃ kiṃ maññasī”tiādimāha.",
  "tika-vin02t:1430_3": "Vīṇāya tantissare kusalatā nāma vīṇāya vādanakusalatā,",
  "tika-vin02t:1430_4": "so ca tattha kusalo.",
  "tika-vin02t:1430_5": "Mātāpitaro hissa “amhākaṃ putto aññaṃ sippaṃ sikkhanto kāyena kilamissati,",
  "tika-vin02t:1430_6": "idaṃ pana āsane nisinneneva sakkā uggaṇhitu”nti gandhabbasippameva uggaṇhāpesuṃ. Tassa –",
  "tika-vin02t:1431_0": "“Satta sarā tayo gāmā, mucchanā ekavīsati;",
  "tika-vin02t:1432_0": "Ṭhānā ekūnapaññāsa, iccete saramaṇḍalā”ti. –",
  "tika-vin02t:1433_0": "Ādikaṃ gandhabbasippaṃ sabbameva paguṇaṃ ahosi.",
  "tika-vin02t:1433_1": "Accāyatāti atiāyatā kharamucchanā.",
  "tika-vin02t:1433_2": "Saravatīti sarasampannā.",
  "tika-vin02t:1433_3": "Kammaññāti kammakkhamā kammayoggā.",
  "tika-vin02t:1433_4": "Atisithilāti mandamucchanā.",
  "tika-vin02t:1433_5": "Same guṇe patiṭṭhitāti majjhime sare ṭhapetvā mucchitā.",
  "tika-vin02t:1434_0": "Accāraddhanti atigāḷhaṃ.",
  "tika-vin02t:1434_1": "Uddhaccāya saṃvattatīti uddhatabhāvāya saṃvattati.",
  "tika-vin02t:1434_2": "Atilīnanti atisithilaṃ.",
  "tika-vin02t:1434_3": "Kosajjāyāti kusītabhāvatthāya.",
  "tika-vin02t:1434_4": "Vīriyasamathaṃ adhiṭṭhāhīti vīriyasampayuttaṃ samathaṃ adhiṭṭhāhi,",
  "tika-vin02t:1434_5": "vīriyaṃ samathena yojehīti attho.",
  "tika-vin02t:1434_6": "Indriyānañca samataṃ adhiṭṭhāhīti saddhādīnaṃ indriyānaṃ samataṃ samabhāvaṃ adhiṭṭhāhi.",
  "tika-vin02t:1434_7": "Tattha saddhaṃ paññāya,",
  "tika-vin02t:1434_8": "paññañca saddhāya,",
  "tika-vin02t:1434_9": "vīriyaṃ samādhinā,",
  "tika-vin02t:1434_10": "samādhiñca vīriyena yojayatā indriyānaṃ samatā adhiṭṭhitā nāma hoti.",
  "tika-vin02t:1434_11": "Sati pana sabbatthikā,",
  "tika-vin02t:1434_12": "sā sadāpi balavatīyeva vaṭṭati.",
  "tika-vin02t:1434_13": "Tañca pana nesaṃ yojanāvidhānaṃ visuddhimagge āgatanayena veditabbaṃ.",
  "tika-vin02t:1434_14": "Tattha ca nimittaṃ gaṇhāhīti tasmiñca samabhāve sati yena ādāse mukhabimbeneva nimittena uppajjitabbaṃ,",
  "tika-vin02t:1434_15": "taṃ samathanimittaṃ vipassanānimittaṃ magganimittaṃ phalanimittañca gaṇha nibbattehīti evamassa satthā arahatte pakkhipitvā kammaṭṭhānaṃ kathesi.",
  "tika-vin02t:1435_0": "Tattha ca nimittaṃ aggahesīti samathanimittañca vipassanānimittañca aggahesi.",
  "tika-vin02t:1435_1": "Ekoti asahāyo.",
  "tika-vin02t:1435_2": "Vūpakaṭṭhoti vatthukāmehi ca kilesakāmehi ca kāyena ceva cittena ca vūpakaṭṭho.",
  "tika-vin02t:1435_3": "Appamattoti kammaṭṭhāne satiṃ avijahanto.",
  "tika-vin02t:1435_4": "Ātāpīti kāyikacetasikavīriyātāpena ātāpo.",
  "tika-vin02t:1435_5": "Ātappati kilesehīti ātāpo, vīriyaṃ.",
  "tika-vin02t:1435_6": "Pahitattoti kāye ca jīvite ca anapekkhatāya pesitatto vissaṭṭhaattabhāvo,",
  "tika-vin02t:1435_7": "nibbāne vā pesitacitto.",
  "tika-vin02t:1435_8": "Na cirassevāti kammaṭṭhānārambhato na cireneva.",
  "tika-vin02t:1435_9": "Aññataroti eko.",
  "tika-vin02t:1435_10": "Arahatanti bhagavato sāvakānaṃ arahantānaṃ abbhantaro eko mahāsāvako ahosīti attho.",
  "tika-vin02t:1436_0": "244.",
  "tika-vin02t:1436_1": "Vusitavāti vutthabrahmacariyavāso.",
  "tika-vin02t:1436_2": "Katakaraṇīyoti catūhi maggehi kattabbaṃ katvā ṭhito.",
  "tika-vin02t:1436_3": "Ohitabhāroti khandhabhāraṃ kilesabhāraṃ abhisaṅkhārabhārañca otāretvā ṭhito.",
  "tika-vin02t:1436_4": "Anuppattasadatthoti sadattho vuccati arahattaṃ,",
  "tika-vin02t:1436_5": "taṃ pattoti attho.",
  "tika-vin02t:1436_6": "Parikkhīṇabhavasaṃyojanoti khīṇabhavabandhano.",
  "tika-vin02t:1436_7": "Sammadaññā vimuttoti sammā hetunā kāraṇena jānitvā vimutto.",
  "tika-vin02t:1436_8": "Cha ṭhānānīti cha kāraṇāni.",
  "tika-vin02t:1436_9": "Adhimutto hotīti paṭivijjhitvā paccakkhaṃ katvā ṭhito hoti.",
  "tika-vin02t:1436_10": "Nekkhammādhimuttotiādi sabbaṃ arahattavasena vuttaṃ.",
  "tika-vin02t:1436_11": "Arahattañhi sabbakilesehi nikkhantattā nekkhammaṃ,",
  "tika-vin02t:1436_12": "teheva pavivittattā paviveko,",
  "tika-vin02t:1436_13": "byāpajjābhāvato abyāpajjaṃ,",
  "tika-vin02t:1436_14": "upādānassa khayante uppannattā upādānakkhayo,",
  "tika-vin02t:1436_15": "taṇhāya khayante uppannattā taṇhakkhayo,",
  "tika-vin02t:1436_16": "sammohābhāvato asammohoti ca vuccati.",
  "tika-vin02t:1437_0": "Kevalaṃ saddhāmattakanti paṭivedharahitaṃ kevalaṃ paṭivedhapaññāya asammissaṃ saddhāmattakaṃ.",
  "tika-vin02t:1437_1": "Paṭicayanti punappunaṃ karaṇena vaḍḍhiṃ.",
  "tika-vin02t:1437_2": "Vītarāgattāti maggapaṭivedhena rāgassa vihatattāyeva nekkhammasaṅkhātaṃ arahattaṃ paṭivijjhitvā sacchikatvā ṭhito hoti,",
  "tika-vin02t:1437_3": "phalasamāpattivihārena viharati,",
  "tika-vin02t:1437_4": "tanninnamānasoyeva hotīti attho.",
  "tika-vin02t:1437_5": "Sesapadesupi eseva nayo.",
  "tika-vin02t:1438_0": "Lābhasakkārasilokanti catupaccayalābhañca tesaṃyeva sukatabhāvañca vaṇṇabhaṇanañca.",
  "tika-vin02t:1438_1": "Nikāmayamānoti icchamāno patthayamāno.",
  "tika-vin02t:1438_2": "Pavivekādhimuttoti “paviveke adhimutto aha”nti evaṃ arahattaṃ byākarotīti attho.",
  "tika-vin02t:1439_0": "Sīlabbataparāmāsanti sīlañca vatañca parāmasitvā gahitaggahaṇamattaṃ.",
  "tika-vin02t:1439_1": "Sārato paccāgacchantoti sārabhāvena jānanto.",
  "tika-vin02t:1439_2": "Abyāpajjādhimuttoti abyāpajjaṃ arahattaṃ byākaroti.",
  "tika-vin02t:1439_3": "Imināva nayena sabbavāresu attho daṭṭhabbo.",
  "tika-vin02t:1439_4": "Apicettha “nekkhammādhimuttoti imasmiṃyeva arahattaṃ kathitaṃ,",
  "tika-vin02t:1439_5": "sesesu pañcasu nibbāna”nti eke vadanti.",
  "tika-vin02t:1439_6": "Apare “asammohādhimuttoti ettheva nibbānaṃ kathitaṃ,",
  "tika-vin02t:1439_7": "sesesu arahatta”nti vadanti.",
  "tika-vin02t:1439_8": "Ayaṃ panettha sāro –",
  "tika-vin02t:1439_9": "“sabbesvevetesu arahattampi nibbānampi kathitamevāti.",
  "tika-vin02t:1440_0": "Bhusāti balavanto dibbarūpasadisā.",
  "tika-vin02t:1440_1": "Nevassa cittaṃ pariyādiyantīti etassa khīṇāsavassa cittaṃ gahetvā ṭhātuṃ na sakkonti.",
  "tika-vin02t:1440_2": "Kilesā hi uppajjamānā cittaṃ gaṇhanti nāma.",
  "tika-vin02t:1440_3": "Amissīkatanti amissakataṃ.",
  "tika-vin02t:1440_4": "Kilesā hi ārammaṇena saddhiṃ cittaṃ missaṃ karonti,",
  "tika-vin02t:1440_5": "tesaṃ abhāvā amissīkataṃ.",
  "tika-vin02t:1440_6": "Ṭhitanti patiṭṭhitaṃ.",
  "tika-vin02t:1440_7": "Āneñjappattanti acalanappattaṃ.",
  "tika-vin02t:1440_8": "Vayañcassānupassatīti tassa cesa cittassa uppādampi vayampi passati.",
  "tika-vin02t:1440_9": "Bhusā vātavuṭṭhīti balavā vātakkhandho.",
  "tika-vin02t:1440_10": "Neva naṃ saṅkampeyyāti ekabhāgena cāletuṃ na sakkuṇeyya.",
  "tika-vin02t:1440_11": "Na sampakampeyyāti thūṇaṃ viya sabbabhāgato kampetuṃ na sakkuṇeyya.",
  "tika-vin02t:1440_12": "Na sampavedheyyāti vedhetvā pavedhetvā pātetuṃ na sakkuṇeyya.",
  "tika-vin02t:1441_0": "Nekkhammaṃ adhimuttassāti arahattaṃ paṭivijjhitvā ṭhitassa.",
  "tika-vin02t:1441_1": "Sesapadesupi arahattameva kathitaṃ.",
  "tika-vin02t:1441_2": "Upādānakkhayassa cāti upayogatthe sāmivacanaṃ.",
  "tika-vin02t:1441_3": "Asammohañca cetasoti cittassa ca asammohaṃ adhimuttassa.",
  "tika-vin02t:1441_4": "Disvā āyatanuppādanti āyatanānaṃ uppādañca vayañca disvā.",
  "tika-vin02t:1441_5": "Sammā cittaṃ vimuccatīti sammā hetunā nayena imāya vipassanāya paṭipattiyā phalasamāpattivasena cittaṃ vimuccati,",
  "tika-vin02t:1441_6": "nibbānārammaṇe adhimuccati.",
  "tika-vin02t:1441_7": "Atha vā iminā khīṇāsavassa pubbabhāgapaṭipadā kathitā.",
  "tika-vin02t:1441_8": "Tassa hi āyatanuppādaṃ disvā imāya vipassanāya adhigatassa ariyamaggassa ānubhāvena sabbakilesehi sammā cittaṃ vimuccati.",
  "tika-vin02t:1441_9": "Evaṃ tassa sammā vimuttassa…pe…",
  "tika-vin02t:1441_10": "na vijjati.",
  "tika-vin02t:1441_11": "Tattha santacittassāti nibbutacittassa.",
  "tika-vin02t:1441_12": "Sesamettha uttānatthameva.",
  "tika-vin02t:1442_0": "Soṇassa pabbajjākathāvaṇṇanā niṭṭhitā.",
  "tika-vin02t:1443_0": "Sabbanīlikādipaṭikkhepakathāvaṇṇanā",
  "tika-vin02t:1444_0": "246. Addāriṭṭhakavaṇṇāti abhinavāriṭṭhaphalavaṇṇā. Udakena tintakākapattavaṇṇātipi vadanti.",
  "tika-vin02t:1445_0": "Ajjhārāme upāhanapaṭikkhepakathāvaṇṇanā",
  "tika-vin02t:1446_0": "248. Abhijīvanti etenāti abhijīvanikaṃ. Kintaṃ? Sippaṃ. Tenāha “yena sippenā”tiādi.",
  "tika-vin02t:1447_0": "Kaṭṭhapādukādipaṭikkhepakathāvaṇṇanā",
  "tika-vin02t:1448_0": "251.",
  "tika-vin02t:1448_1": "Uṇṇāhi katapādukāti uṇṇālomamayakambalehi,",
  "tika-vin02t:1448_2": "uṇṇālomehi eva vā katapādukā. Na,",
  "tika-vin02t:1448_3": "bhikkhave,",
  "tika-vin02t:1448_4": "gāvīnaṃ visāṇesu gahetabbantiādīsu “mokkhādhippāyena visāṇādīsu gahetuṃ vaṭṭatī”ti gaṇṭhipadesu vuttaṃ.",
  "tika-vin02t:1449_0": "Yānādipaṭikkhepakathāvaṇṇanā",
  "tika-vin02t:1450_0": "253.",
  "tika-vin02t:1450_1": "Anujānāmi,",
  "tika-vin02t:1450_2": "bhikkhave,",
  "tika-vin02t:1450_3": "purisayuttaṃ hatthavaṭṭakanti ettha “anujānāmi,",
  "tika-vin02t:1450_4": "bhikkhave,",
  "tika-vin02t:1450_5": "purisayuttaṃ,",
  "tika-vin02t:1450_6": "anujānāmi,",
  "tika-vin02t:1450_7": "bhikkhave,",
  "tika-vin02t:1450_8": "hatthavaṭṭaka”nti evaṃ paccekavākyaparisamāpanaṃ adhippetanti āha “purisayuttaṃ itthisārathi vā…pe…",
  "tika-vin02t:1450_9": "purisā vā,",
  "tika-vin02t:1450_10": "vaṭṭatiyevā”ti.",
  "tika-vin02t:1450_11": "Pīṭhakasivikanti pīṭhakayānaṃ.",
  "tika-vin02t:1450_12": "Pāṭaṅkinti andolikāyetaṃ adhivacanaṃ.",
  "tika-vin02t:1451_0": "Uccāsayanamahāsayanapaṭikkhepakathāvaṇṇanā",
  "tika-vin02t:1452_0": "254.",
  "tika-vin02t:1452_1": "Vāḷarūpānīti āharimāni vāḷarūpāni.",
  "tika-vin02t:1452_2": "“Akappiyarūpākulo akappiyamañco pallaṅko”ti sārasamāse vuttaṃ.",
  "tika-vin02t:1452_3": "“Dīghalomako mahākojavoti caturaṅgulādhikalomo kāḷakojavo.",
  "tika-vin02t:1452_4": "“Caturaṅgulādhikāni kira tassa lomānī”ti vacanato caturaṅgulato heṭṭhā vaṭṭatīti vadanti.",
  "tika-vin02t:1452_5": "Vānacitro uṇṇāmayattharaṇoti bhitticchedādivasena vicitro uṇṇāmayattharaṇo.",
  "tika-vin02t:1452_6": "Ghanapupphako uṇṇāmayattharaṇoti uṇṇāmayalohitattharaṇo.",
  "tika-vin02t:1452_7": "Pakatitūlikāti rukkhatūlalatātūlapoṭakītūlasaṅkhātānaṃ tiṇṇaṃ tūlānaṃ aññatarapuṇṇā tūlikā.",
  "tika-vin02t:1452_8": "“Uddalomīti ubhatodasaṃ uṇṇāmayattharaṇaṃ.",
  "tika-vin02t:1452_9": "Ekantalomīti ekatodasaṃ uṇṇāmayattharaṇa”nti dīghanikāyaṭṭhakathāyaṃ vuttaṃ,",
  "tika-vin02t:1452_10": "sārasamāse pana “uddalomīti ekato uggatapupphaṃ.",
  "tika-vin02t:1452_11": "Ekantalomīti ubhato uggatapuppha”nti vuttaṃ.",
  "tika-vin02t:1452_12": "“Koseyyakaṭṭissamayanti koseyyakasaṭamaya”nti ācariyadhammapālattherena vuttaṃ.",
  "tika-vin02t:1452_13": "Suddhakoseyyanti ratanaparisibbanarahitaṃ.",
  "tika-vin02t:1452_14": "Dīghanikāyaṭṭhakathāyaṃ panettha “ṭhapetvā tūlikaṃ sabbāneva gonakādīni ratanaparisibbitāni vaṭṭantī”ti vuttaṃ.",
  "tika-vin02t:1452_15": "Tattha “ṭhapetvā tūlika”nti etena ratanaparisibbanarahitāpi tūlikā na vaṭṭatīti dīpeti.",
  "tika-vin02t:1452_16": "“Ratanaparisibbitāni vaṭṭantī”ti iminā pana yāni ratanaparisibbitāni,",
  "tika-vin02t:1452_17": "tāni bhūmattharaṇavasena yathānurūpaṃ mañcādīsu ca upanetuṃ vaṭṭatīti dīpitanti veditabbaṃ.",
  "tika-vin02t:1452_18": "Ettha ca vinayapariyāyaṃ patvā garuke ṭhātabbattā idha vuttanayenevettha vinicchayo veditabbo.",
  "tika-vin02t:1452_19": "Suttantikadesanāyaṃ pana gahaṭṭhānampi vasena vuttattā tesaṃ saṅgaṇhanatthaṃ “ṭhapetvā tūlikaṃ…pe…",
  "tika-vin02t:1452_20": "vaṭṭantī”ti vuttanti apare.",
  "tika-vin02t:1453_0": "Ajinacammehīti ajinamigacammehi.",
  "tika-vin02t:1453_1": "Tāni kira cammāni sukhumatarāni,",
  "tika-vin02t:1453_2": "tasmā dupaṭṭatipaṭṭāni katvā sibbanti.",
  "tika-vin02t:1453_3": "Tena vuttaṃ “ajinapaveṇī”ti.",
  "tika-vin02t:1453_4": "Uttaraṃ uparibhāgaṃ chādetīti uttaracchado, vitānaṃ,",
  "tika-vin02t:1453_5": "tañca lohitavitānaṃ idhādhippetanti āha “uparibaddhena rattavitānenā”ti.",
  "tika-vin02t:1453_6": "“Rattavitānesu ca kāsāvaṃ vaṭṭati,",
  "tika-vin02t:1453_7": "kusumbhādirattameva na vaṭṭatī”ti gaṇṭhipadesu vuttaṃ.",
  "tika-vin02t:1453_8": "Mahāupadhānanti pamāṇātikkantaṃ upadhānaṃ.",
  "tika-vin02t:1453_9": "Ettha ca kiñcāpi dīghanikāyaṭṭhakathāyaṃ “alohitakāni dvepi vaṭṭantiyeva,",
  "tika-vin02t:1453_10": "tato uttari labhitvā aññesaṃ dātabbāni,",
  "tika-vin02t:1453_11": "dātuṃ asakkonto mañce tiriyaṃ attharitvā upari paccattharaṇaṃ datvā nipajjitumpi labhatī”ti avisesena vuttaṃ,",
  "tika-vin02t:1453_12": "senāsanakkhandhakavaṇṇanāyaṃ pana “agilānassa sīsupadhānañca pādupadhānañcāti dvayameva vaṭṭati,",
  "tika-vin02t:1453_13": "gilānassa bimbohanāni santharitvā upari paccattharaṇaṃ datvā nipajjitumpi vaṭṭatī”ti vuttattā gilānoyeva",
  "tika-vin02t:1453_14": "mañce tiriyaṃ attharitvā nipajjituṃ labhatīti veditabbaṃ.",
  "tika-vin02t:1454_0": "Uccāsayanamahāsayanapaṭikkhepakathāvaṇṇanā niṭṭhitā.",
  "tika-vin02t:1455_0": "Gihivikatānuññātādikathāvaṇṇanā",
  "tika-vin02t:1456_0": "256. Abhinissāya nisīditunti apassāya nisīdituṃ.",
  "tika-vin02t:1457_0": "Soṇakuṭikaṇṇavatthukathāvaṇṇanā",
  "tika-vin02t:1458_0": "257.",
  "tika-vin02t:1458_1": "Papatake pabbateti ettha “pavatte pabbate”tipi paṭhanti,",
  "tika-vin02t:1458_2": "pavattanāmake pabbateti attho.",
  "tika-vin02t:1458_3": "Soṇo upāsakotiādīsu nāmena soṇo nāma,",
  "tika-vin02t:1458_4": "tīhi saraṇagamanehi upāsakattapaṭivedanena upāsako,",
  "tika-vin02t:1458_5": "koṭiagghanakassa kaṇṇapiḷandhanassa dhāraṇena “koṭikaṇṇo”ti ca vattabbe “kuṭikaṇṇo”ti evaṃ abhiññāto,",
  "tika-vin02t:1458_6": "na sukumārasoṇoti adhippāyo.",
  "tika-vin02t:1458_7": "Ayañhi āyasmato mahākaccānassa santike dhammaṃ sutvā sāsane abhippasanno saraṇesu ca sīlesu ca patiṭṭhito",
  "tika-vin02t:1458_8": "papatake pabbate chāyūdakasampanne ṭhāne vihāraṃ kāretvā theraṃ tattha vasāpetvā catūhi paccayehi upaṭṭhāti.",
  "tika-vin02t:1458_9": "Tena vuttaṃ “āyasmato mahākaccānassa upaṭṭhāko hotī”ti.",
  "tika-vin02t:1459_0": "So kālena kālaṃ therassa upaṭṭhānaṃ gacchati,",
  "tika-vin02t:1459_1": "thero cassa dhammaṃ deseti,",
  "tika-vin02t:1459_2": "tena saṃvegabahulo dhammacariyāyaṃ ussāhajāto viharati.",
  "tika-vin02t:1459_3": "So ekadā satthena saddhiṃ vāṇijjatthāya ujjeniṃ gacchanto antarāmagge aṭaviyaṃ satthe niviṭṭhe rattiyaṃ",
  "tika-vin02t:1459_4": "janasambādhabhayena ekamantaṃ apakkamma niddaṃ upagañchi.",
  "tika-vin02t:1459_5": "Sattho paccūsavelāyaṃ uṭṭhāya gato,",
  "tika-vin02t:1459_6": "na ekopi soṇaṃ pabodhesi,",
  "tika-vin02t:1459_7": "sabbe vissaritvā agamiṃsu.",
  "tika-vin02t:1459_8": "So pabhātāya rattiyā pabujjhitvā uṭṭhāya kañci apassanto satthena gatamaggaṃ gahetvā sīghaṃ sīghaṃ gacchanto ekaṃ vaṭarukkhaṃ upagañchi.",
  "tika-vin02t:1459_9": "Tattha addasa ekaṃ mahākāyaṃ virūpadassanaṃ bībhacchaṃ purisaṃ aṭṭhito muttāni attano maṃsāni sayameva khādantaṃ,",
  "tika-vin02t:1459_10": "disvāna “kosi tva”nti pucchi. Petosmi, bhanteti.",
  "tika-vin02t:1459_11": "Kasmā evaṃ karosīti?",
  "tika-vin02t:1459_12": "Attano pubbakammenāti.",
  "tika-vin02t:1459_13": "Kiṃ pana taṃ kammanti?",
  "tika-vin02t:1459_14": "Ahaṃ pubbe bhārukacchanagaravāsī kūṭavāṇijo hutvā paresaṃ santakaṃ vañcetvā khādiṃ,",
  "tika-vin02t:1459_15": "samaṇe ca bhikkhāya upagate “tumhākaṃ maṃsaṃ khādathā”ti akkosiṃ,",
  "tika-vin02t:1459_16": "tena kammena etarahi imaṃ dukkhaṃ anubhavāmīti.",
  "tika-vin02t:1459_17": "Taṃ sutvā soṇo ativiya saṃvegaṃ paṭilabhi.",
  "tika-vin02t:1460_0": "Tato paraṃ gacchanto mukhato paggharitakāḷalohite dve petadārake passitvā tatheva pucchi,",
  "tika-vin02t:1460_1": "tepissa attano kammaṃ kathesuṃ.",
  "tika-vin02t:1460_2": "Te kira bhārukacchanagare dārakakāle gandhavāṇijjāya jīvikaṃ kappentā attano mātari khīṇāsave nimantetvā",
  "tika-vin02t:1460_3": "bhojentiyā gehaṃ gantvā “amhākaṃ santakaṃ kasmā samaṇānaṃ desi,",
  "tika-vin02t:1460_4": "tayā dinnaṃ bhojanaṃ bhuñjanakasamaṇānaṃ mukhato kāḷalohitaṃ paggharatū”ti akkosiṃsu.",
  "tika-vin02t:1460_5": "Te tena kammena niraye paccitvā tassa vipākāvasesena petayoniyaṃ nibbattitvā tadā imaṃ dukkhaṃ anubhavanti.",
  "tika-vin02t:1460_6": "Tampi sutvā soṇo ativiya saṃvegajāto ahosi.",
  "tika-vin02t:1461_0": "So ujjeniṃ gantvā taṃ karaṇīyaṃ tīretvā kuraragharaṃ paccāgato theraṃ upasaṅkamitvā katapaṭisanthāro tamatthaṃ ārocesi.",
  "tika-vin02t:1461_1": "Theropissa pavattinivattīsu ādīnavānisaṃse vibhāvento dhammaṃ desesi.",
  "tika-vin02t:1461_2": "So theraṃ vanditvā gehaṃ gato sāyamāsaṃ bhuñjitvā sayanaṃ upagato thokaṃyeva niddāyitvā pabujjhitvā sayanatale",
  "tika-vin02t:1461_3": "nisajja yathāsutaṃ dhammaṃ paccavekkhituṃ āraddho.",
  "tika-vin02t:1461_4": "Tassa taṃ dhammaṃ paccavekkhato te ca petattabhāve anussarato saṃsāradukkhaṃ ativiya bhayānakaṃ hutvā upaṭṭhāsi,",
  "tika-vin02t:1461_5": "pabbajjāya cittaṃ nami.",
  "tika-vin02t:1461_6": "So vibhātāya rattiyā sarīrapaṭijagganaṃ katvā theraṃ upagantvā attano ajjhāsayaṃ ārocetvā pabbajjaṃ yāci.",
  "tika-vin02t:1461_7": "Tena vuttaṃ “atha kho soṇo upāsako…pe…",
  "tika-vin02t:1461_8": "pabbājetu maṃ, bhante,",
  "tika-vin02t:1461_9": "ayyo mahākaccāno”ti.",
  "tika-vin02t:1462_0": "Tattha yathā yathātiādipadānaṃ ayaṃ saṅkhepattho –",
  "tika-vin02t:1462_1": "yena yena ākārena ayyo mahākaccāno dhammaṃ deseti ācikkhati paññapeti paṭṭhapeti vivarati vibhajati uttāniṃ karoti pakāseti,",
  "tika-vin02t:1462_2": "tena tena me upaparikkhato evaṃ hoti “yadetaṃ sikkhattayabrahmacariyaṃ ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ,",
  "tika-vin02t:1462_3": "ekadivasampi kilesamalena amalīnaṃ katvā carimakacittaṃ pāpetabbatāya ekantaparisuddhaṃ,",
  "tika-vin02t:1462_4": "saṅkhalikhitaṃ likhitasaṅkhasadisaṃ dhotasaṅkhasappaṭibhāgaṃ caritabbaṃ,",
  "tika-vin02t:1462_5": "idaṃ na sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe…",
  "tika-vin02t:1462_6": "caritu”nti.",
  "tika-vin02t:1463_0": "Evaṃ attano parivitakkitaṃ soṇo upāsako therassa ārocetvā taṃ paṭipajjitukāmo “icchāmahaṃ bhante”tiādimāha.",
  "tika-vin02t:1463_1": "Thero pana “na tāvassa ñāṇaṃ paripākaṃ gata”nti upadhāretvā ñāṇaparipākaṃ āgamayamāno “dukkaraṃ kho”tiādinā pabbajjāchandaṃ nivāresi.",
  "tika-vin02t:1463_2": "Tattha ekaseyyanti adutiyaseyyaṃ.",
  "tika-vin02t:1463_3": "Ettha ca seyyāsīsena “eko tiṭṭhati,",
  "tika-vin02t:1463_4": "eko gacchati,",
  "tika-vin02t:1463_5": "eko nisīdatī”tiādinā nayena vuttaṃ catūsu iriyāpathesu kāyavivekaṃ dīpeti,",
  "tika-vin02t:1463_6": "na ekikā hutvā sayanamattaṃ.",
  "tika-vin02t:1463_7": "Ekabhattanti “ekabhattiko hoti rattūparato virato vikālabhojanā”ti evaṃ vuttaṃ vikālabhojanā viratiṃ sandhāya vadati.",
  "tika-vin02t:1463_8": "Brahmacariyanti methunaviratibrahmacariyaṃ,",
  "tika-vin02t:1463_9": "sikkhattayānuyogasaṅkhātaṃ sāsanabrahmacariyaṃ vā.",
  "tika-vin02t:1463_10": "Iṅghāti codanatthe nipāto.",
  "tika-vin02t:1463_11": "Tatthevāti geheyeva.",
  "tika-vin02t:1463_12": "Buddhānaṃ sāsanaṃ anuyuñjāti niccasīlauposathasīlaniyamādibhedaṃ pañcaṅgaṃ aṭṭhaṅgaṃ dasaṅgañca sīlaṃ tadanurūpañca samādhipaññābhāvanaṃ anuyuñja.",
  "tika-vin02t:1463_13": "Etañhi upāsakena pubbabhāge anuyuñjitabbaṃ buddhasāsanaṃ nāma.",
  "tika-vin02t:1463_14": "Tenāha “kālayuttaṃ ekaseyyaṃ ekabhattaṃ brahmacariya”nti.",
  "tika-vin02t:1464_0": "Tattha kālayuttanti cātuddasīpañcaddasīaṭṭhamīpāṭihārikapakkhasaṅkhātena kālena yuttaṃ,",
  "tika-vin02t:1464_1": "yathāvuttakāle vā tuyhaṃ anuyuñjantassa yuttaṃ patirūpaṃ sakkuṇeyyaṃ,",
  "tika-vin02t:1464_2": "na sabbakālaṃ sabbanti adhippāyo.",
  "tika-vin02t:1464_3": "Sabbametaṃ ñāṇassa aparipakkattā tassa kāmānaṃ duppahānatāya sammā paṭipattiyaṃ yogyaṃ kārāpetuṃ vadati,",
  "tika-vin02t:1464_4": "na pabbajjāchandaṃ nivāretuṃ.",
  "tika-vin02t:1464_5": "Pabbajjābhisaṅkhāroti pabbajituṃ ārambho ussāho.",
  "tika-vin02t:1464_6": "Paṭippassambhīti indriyānaṃ aparipakkattā saṃvegassa ca nātitikkhabhāvato vūpasami.",
  "tika-vin02t:1464_7": "Kiñcāpi paṭippassambhi,",
  "tika-vin02t:1464_8": "therena vuttavidhiṃ pana anutiṭṭhanto kālena kālaṃ theraṃ upasaṅkamitvā payirupāsanto dhammaṃ suṇāti.",
  "tika-vin02t:1464_9": "Tassa vuttanayeneva dutiyampi pabbajjāya cittaṃ uppajji,",
  "tika-vin02t:1464_10": "therassa ca ārocesi,",
  "tika-vin02t:1464_11": "dutiyampi thero paṭikkhipi.",
  "tika-vin02t:1464_12": "Tatiyavāre pana ñāṇassa paripakkabhāvaṃ ñatvā “idāni naṃ pabbājetuṃ kālo”ti thero pabbājesi,",
  "tika-vin02t:1464_13": "pabbajitañca taṃ tīṇi saṃvaccharāni atikkamitvā gaṇaṃ pariyesitvā upasampādesi.",
  "tika-vin02t:1464_14": "Taṃ sandhāya vuttaṃ “dutiyampi kho soṇo…pe…",
  "tika-vin02t:1464_15": "upasampādesī”ti.",
  "tika-vin02t:1465_0": "Tattha appabhikkhukoti katipayabhikkhuko.",
  "tika-vin02t:1465_1": "Tadā kira bhikkhū yebhuyyena majjhimadeseyeva vasiṃsu,",
  "tika-vin02t:1465_2": "tasmā tattha katipayā eva ahesuṃ.",
  "tika-vin02t:1465_3": "Te ca ekasmiṃ gāme eko,",
  "tika-vin02t:1465_4": "ekasmiṃ nigame dveti evaṃ visuṃ visuṃ vasiṃsu.",
  "tika-vin02t:1465_5": "Kicchenāti dukkhena.",
  "tika-vin02t:1465_6": "Kasirenāti āyāsena.",
  "tika-vin02t:1465_7": "Tato tatoti tasmā tasmā gāmanigamādito.",
  "tika-vin02t:1465_8": "Therena hi katipaye bhikkhū ānetvā aññesu ānīyamānesu pubbe ānītā kenacideva karaṇīyena pakkamiṃsu,",
  "tika-vin02t:1465_9": "kañci kālaṃ āgametvā puna tesu ānīyamānesu itare pakkamiṃsu.",
  "tika-vin02t:1465_10": "Evaṃ punappunaṃ ānayanena sannipāto cireneva ahosi.",
  "tika-vin02t:1465_11": "Theropi tadā ekavihārī ahosi.",
  "tika-vin02t:1465_12": "Tena vuttaṃ “tiṇṇaṃ vassānaṃ…pe…",
  "tika-vin02t:1465_13": "sannipātāpetvā”ti.",
  "tika-vin02t:1466_0": "Vassaṃvutthassāti vassaṃ upagantvā vusitavato.",
  "tika-vin02t:1466_1": "Ediso ca ediso cāti evarūpo ca evarūpo ca.",
  "tika-vin02t:1466_2": "“Evarūpāya nāma rūpakāyasampattiyā samannāgato,",
  "tika-vin02t:1466_3": "evarūpāya dhammakāyasampattiyā samannāgato”ti sutoyeva me so bhagavā.",
  "tika-vin02t:1466_4": "Na ca mayā sammukhā diṭṭhoti ettha pana puthujjanasaddhāya eva āyasmā soṇo bhagavantaṃ daṭṭhukāmo ahosi.",
  "tika-vin02t:1466_5": "Aparabhāge pana satthārā saddhiṃ ekagandhakuṭiyaṃ vasitvā paccūsasamayaṃ ajjhiṭṭho soḷasa aṭṭhakavaggiyāni",
  "tika-vin02t:1466_6": "satthu sammukhā aṭṭhiṃ katvā manasi katvā sabbaṃ cetasā samannāharitvā atthadhammapaṭisaṃvedī hutvā bhaṇanto",
  "tika-vin02t:1466_7": "dhammupasañhitapāmojjādimukhena samāhito sarabhaññapariyosāne vipassanaṃ paṭṭhapetvā saṅkhāre sammasanto",
  "tika-vin02t:1466_8": "anupubbena arahattaṃ pāpuṇi.",
  "tika-vin02t:1466_9": "Etadatthameva hissa bhagavatā attanā saddhiṃ ekagandhakuṭiyaṃ vāso āṇattoti vadanti.",
  "tika-vin02t:1467_0": "Keci panāhu “na ca mayā sammukhā diṭṭhoti idaṃ rūpakāyadassanameva sandhāya vuttaṃ.",
  "tika-vin02t:1467_1": "Āyasmā hi soṇo pabbajitvā therassa santike kammaṭṭhānaṃ gahetvā ghaṭento vāyamanto anupasampannova sotāpanno",
  "tika-vin02t:1467_2": "hutvā upasampajjitvā ‘upāsakāpi sotāpannā honti,",
  "tika-vin02t:1467_3": "ahampi sotāpanno,",
  "tika-vin02t:1467_4": "kimettha citta’nti uparimaggatthāya vipassanaṃ vaḍḍhetvā antovasseyeva chaḷabhiñño hutvā visuddhipavāraṇāya pavāresi.",
  "tika-vin02t:1467_5": "Ariyasaccadassanena bhagavato dhammakāyo diṭṭho nāma hoti.",
  "tika-vin02t:1467_6": "Vuttañhetaṃ ‘yo kho, vakkali,",
  "tika-vin02t:1467_7": "dhammaṃ passati,",
  "tika-vin02t:1467_8": "so maṃ passatī’ti.",
  "tika-vin02t:1467_9": "Tasmāssa dhammakāyadassanaṃ pageva siddhaṃ,",
  "tika-vin02t:1467_10": "pavāretvā pana rūpakāyaṃ daṭṭhukāmo ahosī”ti.",
  "tika-vin02t:1468_0": "Pāsādikantiādipadānaṃ attho aṭṭhakathāyameva vutto.",
  "tika-vin02t:1468_1": "Tattha visūkāyikavipphanditānanti paṭipakkhabhūtānaṃ diṭṭhicittavipphanditānanti attho.",
  "tika-vin02t:1468_2": "Pāsādikanti vā dvattiṃsamahāpurisalakkhaṇaasītianubyañjanabyāmappabhāketumālālaṅkatāya samantapāsādikāya",
  "tika-vin02t:1468_3": "attano sarīrappabhāya sampattiyā rūpakāyadassanabyāvaṭassa janassa sabbabhāgato pasādāvahaṃ.",
  "tika-vin02t:1468_4": "Pasādanīyanti dasabalacatuvesārajjachaasādhāraṇañāṇaaṭṭhārasaāveṇikabuddhadhammappabhutiaparimāṇaguṇagaṇasamannāgatāya",
  "tika-vin02t:1468_5": "dhammakāyasampattiyā parikkhakajanassa pasādanīyaṃ pasīditabbayuttaṃ pasādakaṃ vā.",
  "tika-vin02t:1468_6": "Santindriyanti cakkhādipañcindriyalolatāvigamena vūpasantapañcindriyaṃ.",
  "tika-vin02t:1468_7": "Santamānasanti chaṭṭhassa manindriyassa nibbisevanabhāvūpagamanena vūpasantamānasaṃ.",
  "tika-vin02t:1468_8": "Uttamadamathasamathaṃ anuppattanti lokuttarapaññāvimutticetovimuttisaṅkhātaṃ uttamaṃ damathaṃ samathañca anuppatvā adhigantvā ṭhitaṃ.",
  "tika-vin02t:1468_9": "Dantanti suparisuddhakāyasamācāratāya hatthapādakukkuccābhāvato davādiabhāvato ca kāyena dantaṃ.",
  "tika-vin02t:1468_10": "Guttanti suparisuddhavacīsamācāratāya niratthakavācābhāvato ravādiabhāvato ca vācāya guttaṃ.",
  "tika-vin02t:1468_11": "Yatindriyanti suparisuddhamanosamācāratāya ariyiddhiyogena abyāvaṭaappaṭisaṅkhupekkhābhāvato ca manindriyavasena yatindriyaṃ.",
  "tika-vin02t:1468_12": "Nāganti chandādivasena agamanato,",
  "tika-vin02t:1468_13": "pahīnānaṃ rāgādikilesānaṃ apunāgamanato apaccāgamanato kassacipi āgussa sabbathāpi akaraṇato,",
  "tika-vin02t:1468_14": "punabbhavassa ca agamanatoti imehi kāraṇehi nāgaṃ.",
  "tika-vin02t:1468_15": "Ettha ca “pāsādika”nti iminā rūpakāyena bhagavato pamāṇabhūtataṃ dīpeti,",
  "tika-vin02t:1468_16": "“pasādanīya”nti iminā dhammakāyena.",
  "tika-vin02t:1468_17": "“Santindriya”ntiādinā sesehi pamāṇabhūtataṃ dīpeti,",
  "tika-vin02t:1468_18": "tena catuppamāṇike lokasannivāse anavasesato sattānaṃ bhagavato pamāṇabhāvo pakāsitoti veditabbo.",
  "tika-vin02t:1468_19": "Ekavihāreti ekagandhakuṭiyaṃ.",
  "tika-vin02t:1468_20": "Gandhakuṭi hi idha “vihāro”ti adhippeto.",
  "tika-vin02t:1468_21": "Vatthunti vasituṃ.",
  "tika-vin02t:1469_0": "258.",
  "tika-vin02t:1469_1": "Ajjhokāse vītināmetvāti ajjhokāse nisajjāya vītināmetvā.",
  "tika-vin02t:1469_2": "“Yasmā bhagavā āyasmato soṇassa samāpattisamāpajjanena paṭisanthāraṃ karonto sāvakasādhāraṇā sabbā samāpattiyo",
  "tika-vin02t:1469_3": "anulomapaṭilomaṃ samāpajjanto bahudeva rattiṃ ajjhokāse nisajjāya vītināmetvā pāde pakkhāletvā vihāraṃ pāvisi,",
  "tika-vin02t:1469_4": "tasmā āyasmāpi soṇo bhagavato adhippāyaṃ ñatvā tadanurūpaṃ sabbā tā samāpattiyo samāpajjanto bahudeva",
  "tika-vin02t:1469_5": "rattiṃ ajjhokāse nisajjāya vītināmetvā pāde pakkhāletvā vihāraṃ pāvisī”ti keci vadanti.",
  "tika-vin02t:1469_6": "Pavisitvā ca bhagavatā anuññāto cīvaraṃ tirokaraṇīyaṃ katvāpi bhagavato pādapasse nisajjāya vītināmesi.",
  "tika-vin02t:1469_7": "Ajjhesīti āṇāpesi.",
  "tika-vin02t:1469_8": "Paṭibhātu taṃ bhikkhu dhammo bhāsitunti bhikkhu tuyhaṃ dhammo bhāsituṃ upaṭṭhātu ñāṇamukhaṃ āgacchatu,",
  "tika-vin02t:1469_9": "yathāsutaṃ yathāpariyattaṃ dhammaṃ bhaṇāhīti attho.",
  "tika-vin02t:1470_0": "Sabbāneva aṭṭhakavaggikānīti aṭṭhakavaggabhūtāni kāmasuttādīni soḷasa suttāni.",
  "tika-vin02t:1470_1": "Sarena abhāsīti suttussāraṇasarena abhāsi,",
  "tika-vin02t:1470_2": "sarabhaññavasena kathesīti attho.",
  "tika-vin02t:1470_3": "Sarabhaññapariyosāneti ussāraṇāvasāne.",
  "tika-vin02t:1470_4": "Suggahitānīti sammā uggahitāni.",
  "tika-vin02t:1470_5": "Sumanasikatānīti suṭṭhu manasi katāni.",
  "tika-vin02t:1470_6": "Ekacco uggahaṇakāle sammā uggahetvāpi pacchā sajjhāyādivasena manasikaraṇakāle byañjanāni vā micchā ropeti,",
  "tika-vin02t:1470_7": "padapaccābhaṭṭhaṃ vā karoti,",
  "tika-vin02t:1470_8": "na evamayaṃ.",
  "tika-vin02t:1470_9": "Iminā pana sammadeva yathuggahitaṃ manasi katāni.",
  "tika-vin02t:1470_10": "Tena vuttaṃ “sumanasikatānīti suṭṭhu manasi katānī”ti.",
  "tika-vin02t:1470_11": "Sūpadhāritānīti atthatopi suṭṭhu upadhāritāni.",
  "tika-vin02t:1470_12": "Atthe hi suṭṭhu upadhārite sakkā pāḷi sammā ussāretuṃ.",
  "tika-vin02t:1470_13": "Kalyāṇiyāpi vācāya samannāgatoti sithiladhanitādīnaṃ yathāvidhānaṃ vacanena parimaṇḍalapadabyañjanāya poriyā vācāya samannāgato.",
  "tika-vin02t:1470_14": "Vissaṭṭhāyāti vimuttāya.",
  "tika-vin02t:1470_15": "Etenassa vimuttavāditaṃ dasseti.",
  "tika-vin02t:1470_16": "Anelagalāyāti elaṃ vuccati doso,",
  "tika-vin02t:1470_17": "taṃ na paggharatīti anelagalā,",
  "tika-vin02t:1470_18": "tāya niddosāyāti attho.",
  "tika-vin02t:1470_19": "Atha vā anelagalāyāti anelāya ca agalāya ca,",
  "tika-vin02t:1470_20": "niddosāya agalitapadabyañjanāya aparihīnapadabyañjanāyāti attho.",
  "tika-vin02t:1470_21": "Tathā hi naṃ bhagavā “etadaggaṃ,",
  "tika-vin02t:1470_22": "bhikkhave,",
  "tika-vin02t:1470_23": "mama sāvakānaṃ bhikkhūnaṃ kalyāṇavākkaraṇānaṃ yadidaṃ soṇo kuṭikaṇṇo”ti etadagge ṭhapesi.",
  "tika-vin02t:1470_24": "Atthassa viññāpaniyāti yathādhippetaṃ atthaṃ ñāpetuṃ samatthāya.",
  "tika-vin02t:1471_0": "Kativassoti so kira majjhimavayassa tatiye koṭṭhāse ṭhito ākappasampanno ca paresaṃ ciratarapabbajito viya khāyati.",
  "tika-vin02t:1471_1": "Taṃ sandhāya bhagavā pucchīti keci,",
  "tika-vin02t:1471_2": "taṃ akāraṇaṃ.",
  "tika-vin02t:1471_3": "Evaṃ santaṃ samādhisukhaṃ anubhavituṃ yutto,",
  "tika-vin02t:1471_4": "ettakaṃ kālaṃ kasmā pamādaṃ āpannosīti pana anuyuñjituṃ satthā “kativassosī”ti taṃ pucchi.",
  "tika-vin02t:1471_5": "Tenevāha “kissa pana tvaṃ bhikkhu evaṃ ciraṃ akāsī”ti.",
  "tika-vin02t:1471_6": "Tattha kissāti kiṃkāraṇā.",
  "tika-vin02t:1471_7": "Evaṃ ciraṃ akāsīti evaṃ cirāyi,",
  "tika-vin02t:1471_8": "kena kāraṇena evaṃ cirakālaṃ pabbajjaṃ anupagantvā agāramajjhe vasīti attho.",
  "tika-vin02t:1471_9": "Ciraṃ diṭṭho meti cirena cirakālena mayā diṭṭho.",
  "tika-vin02t:1471_10": "Kāmesūti vatthukāmesu kilesakāmesu ca.",
  "tika-vin02t:1471_11": "Ādīnavoti doso.",
  "tika-vin02t:1471_12": "Apicāti kāmesu ādīnave kenaci pakārena diṭṭhepi na tāvāhaṃ gharāvāsato nikkhamituṃ asakkhiṃ. Kasmā?",
  "tika-vin02t:1471_13": "Sambādho gharāvāso,",
  "tika-vin02t:1471_14": "uccāvacehi kiccakaraṇīyehi samupabyūḷho agāriyabhāvo.",
  "tika-vin02t:1471_15": "Tenevāha “bahukicco bahukaraṇīyo”ti.",
  "tika-vin02t:1472_0": "Etamatthaṃ viditvāti kāmesu yathābhūtaṃ ādīnavadassino cittaṃ cirāyitvāpi gharāvāse na pakkhandati,",
  "tika-vin02t:1472_1": "aññadatthu padumapalāse udakabindu viya vinivattatiyevāti etamatthaṃ sabbākārato viditvā.",
  "tika-vin02t:1472_2": "Imaṃ udānanti pavattiṃ nivattiñca sammadeva jānanto pavattiyaṃ taṃnimitte ca na kadācipi ramatīti idamatthadīpakaṃ imaṃ udānaṃ udānesi.",
  "tika-vin02t:1473_0": "Tattha disvā ādīnavaṃ loketi sabbasmimpi saṅkhāraloke “anicco dukkho vipariṇāmadhammo”tiādīnavaṃ dosaṃ paññācakkhunā passitvā.",
  "tika-vin02t:1473_1": "Etena vipassanācāro kathito.",
  "tika-vin02t:1473_2": "Ñatvā dhammaṃ nirūpadhinti sabbūpadhipaṭinissaggattā nirupadhiṃ nibbānadhammaṃ yathābhūtaṃ ñatvā,",
  "tika-vin02t:1473_3": "nissaraṇavivekāsaṅkhatāmatasabhāvato maggañāṇena paṭivijjhitvā.",
  "tika-vin02t:1473_4": "“Disvā ñatvā”ti imesaṃ padānaṃ “ghataṃ pivitvā balaṃ hoti,",
  "tika-vin02t:1473_5": "sīhaṃ disvā bhayaṃ hoti,",
  "tika-vin02t:1473_6": "paññāya cassa disvā āsavā parikkhīṇā hontī”tiādīsu viya hetuatthatā daṭṭhabbā.",
  "tika-vin02t:1473_7": "Ariyo na ramatī pāpeti kilesehi ārakattā ariyo sappuriso aṇumattepi pāpe na ramati. Kasmā?",
  "tika-vin02t:1473_8": "Pāpe na ramatī sucīti suvisuddhakāyasamācārāditāya suci suddhapuggalo rājahaṃso viya uccāraṭṭhāne pāpe saṃkiliṭṭhadhamme na ramati nābhinandati.",
  "tika-vin02t:1473_9": "“Pāpo na ramatī suci”ntipi pāṭho,",
  "tika-vin02t:1473_10": "tassattho –",
  "tika-vin02t:1473_11": "pāpo puggalo suciṃ anavajjaṃ vodānadhammaṃ na ramati,",
  "tika-vin02t:1473_12": "aññadatthu gāmasūkarādayo viya uccāraṭṭhānaṃ asuciṃ saṃkilesadhammaṃyeva ramatīti paṭipakkhato desanaṃ parivatteti.",
  "tika-vin02t:1474_0": "Soṇakuṭikaṇṇavatthukathāvaṇṇanā niṭṭhitā.",
  "tika-vin02t:1475_0": "259. Kāḷasīhoti kāḷamukhavānarajāti. Sesamettha pāḷito aṭṭhakathāto ca suviññeyyamevāti.",
  "tika-vin02t:1476_0": "Cammakkhandhakavaṇṇanā niṭṭhitā.",
  "tika-vin02t:1477_0": "6. Bhesajjakkhandhakaṃ",
  "tika-vin02t:1478_0": "Pañcabhesajjādikathāvaṇṇanā",
  "tika-vin02t:1479_0": "261. Bhesajjakkhandhake nacchādentīti ruciṃ na uppādenti.",
  "tika-vin02t:1480_0": "262.",
  "tika-vin02t:1480_1": "Susukāti samudde bhavā ekā macchajāti.",
  "tika-vin02t:1480_2": "Kumbhīlātipi vadanti.",
  "tika-vin02t:1480_3": "Saṃsaṭṭhanti parissāvitaṃ.",
  "tika-vin02t:1480_4": "Telaparibhogenāti sattāhakālikaparibhogaṃ sandhāya vuttaṃ.",
  "tika-vin02t:1481_0": "263. Piṭṭhehīti pisitehi. Ubbhidaṃ nāma ūsarapaṃsumayaṃ.",
  "tika-vin02t:1482_0": "264.",
  "tika-vin02t:1482_1": "Chakaṇanti gomayaṃ.",
  "tika-vin02t:1482_2": "Pākatikacuṇṇaṃ nāma apakkakasāvacuṇṇaṃ.",
  "tika-vin02t:1482_3": "Tena ṭhapetvā gandhacuṇṇaṃ sabbaṃ vaṭṭatīti vadanti.",
  "tika-vin02t:1483_0": "265.",
  "tika-vin02t:1483_1": "Suvaṇṇagerukoti suvaṇṇatutthādi.",
  "tika-vin02t:1483_2": "Añjanūpapisananti añjanatthāya upapisitabbaṃ yaṃ kiñci cuṇṇajātaṃ.",
  "tika-vin02t:1484_0": "268.",
  "tika-vin02t:1484_1": "Sāmaṃ gahetvāti ettha sappadaṭṭhassa atthāya aññena bhikkhunā gahitampi sāmaṃ gahitasaṅkhameva gacchatīti veditabbaṃ.",
  "tika-vin02t:1485_0": "269.",
  "tika-vin02t:1485_1": "Gharadinnakābādho nāma vasīkaraṇatthāya gharaṇiyā dinnabhesajjasamuṭṭhito ābādho.",
  "tika-vin02t:1485_2": "Tenāha “vasīkaraṇapāṇakasamuṭṭhitarogo”ti. Ghara-",
  "tika-vin02t:1485_3": "saddo cettha abhedena gharaṇiyā vattamāno adhippeto.",
  "tika-vin02t:1485_4": "“Akaṭayūsenāti anabhisaṅkhatena muggayūsena.",
  "tika-vin02t:1485_5": "Kaṭākaṭenāti mugge pacitvā acāletvāva parissāvitena muggasūpenā”ti gaṇṭhipadesu vuttaṃ.",
  "tika-vin02t:1486_0": "Guḷādianujānanakathāvaṇṇanā",
  "tika-vin02t:1487_0": "272. Guḷakaraṇanti guḷakaraṇaṭṭhānaṃ, ucchusālanti vuttaṃ hoti.",
  "tika-vin02t:1488_0": "274. Avissatthāti sāsaṅkā.",
  "tika-vin02t:1489_0": "276.",
  "tika-vin02t:1489_1": "Appamattakepi pavārentīti appamattakepi gahite pavārenti,",
  "tika-vin02t:1489_2": "“bahumhi gahite aññesaṃ nappahotī”ti maññamānā appamattakaṃ gahetvā pavārentīti adhippāyo.",
  "tika-vin02t:1489_3": "Paṭisaṅkhāpi paṭikkhipantīti “divā bhojanatthāya bhavissatī”ti sallakkhetvāpi paṭikkhipanti.",
  "tika-vin02t:1490_0": "279. Sambādhe dahanakammaṃ paṭikkhepābhāvo vaṭṭati.",
  "tika-vin02t:1491_0": "280. Ubhatopasannāti ubhayato pasannā. Māghātoti “mā ghātetha pāṇino”ti evaṃ māghātaghositadivaso.",
  "tika-vin02t:1492_0": "Yāgumadhugoḷakādikathāvaṇṇanā",
  "tika-vin02t:1493_0": "282.",
  "tika-vin02t:1493_1": "Madhugoḷakanti sakkarādisaṃyuttapūvaṃ.",
  "tika-vin02t:1493_2": "Āyuṃ detīti āyudānaṃ deti.",
  "tika-vin02t:1493_3": "Vaṇṇanti sarīravaṇṇaṃ.",
  "tika-vin02t:1493_4": "Sukhanti kāyikacetasikasukhaṃ.",
  "tika-vin02t:1493_5": "Balanti sarīrathāmaṃ.",
  "tika-vin02t:1493_6": "Paṭibhānanti yuttamuttapaṭibhānaṃ.",
  "tika-vin02t:1493_7": "Vātaṃ anulometīti vātaṃ anulometvā harati.",
  "tika-vin02t:1493_8": "Vatthiṃ sodhetīti dhamaniyo suddhaṃ karoti.",
  "tika-vin02t:1493_9": "Āmāvasesaṃ pācetīti sace āmāvasesakaṃ hoti,",
  "tika-vin02t:1493_10": "taṃ pāceti.",
  "tika-vin02t:1493_11": "Anuppavecchatīti deti.",
  "tika-vin02t:1493_12": "Vātañca byapanetīti sambandhitabbaṃ.",
  "tika-vin02t:1494_0": "283.",
  "tika-vin02t:1494_1": "Nanu ca “paramparabhojanena kāretabbo”ti kasmā vuttaṃ.",
  "tika-vin02t:1494_2": "Paramparabhojanañhi pañcannaṃ bhojanānaṃ aññatarena nimantitassa taṃ ṭhapetvā aññaṃ pañcannaṃ bhojanānaṃ aññataraṃ bhuñjantassa hoti,",
  "tika-vin02t:1494_3": "ime ca bhikkhū bhojjayāguṃ paribhuñjiṃsu,",
  "tika-vin02t:1494_4": "pañcasu bhojanesu aññataranti āha “bhojjayāguyā hi pavāraṇā hotī”ti.",
  "tika-vin02t:1494_5": "Yasmā pañcannaṃ bhojanānaṃ aññataraṃ paṭikkhipantassa vuttā pavāraṇā bhojjayāguṃ paṭikkhipantassapi hotiyeva,",
  "tika-vin02t:1494_6": "tasmā bhojjayāgupi odanagatikāyevāti adhippāyo.",
  "tika-vin02t:1495_0": "284. Sukhumojaṃ pakkhipiṃsūti “bhagavā paribhuñjissatī”ti maññamānā pakkhipiṃsu.",
  "tika-vin02t:1496_0": "Pāṭaligāmavatthukathāvaṇṇanā",
  "tika-vin02t:1497_0": "285.",
  "tika-vin02t:1497_1": "Pāṭaligāmoti evaṃnāmako magadharaṭṭhe eko gāmo.",
  "tika-vin02t:1497_2": "Tassa kira gāmassa māpanadivase gāmaṅgaṇaṭṭhāne dve tayo pāṭalaṅkurā pathavito ubbhijjitvā nikkhamiṃsu.",
  "tika-vin02t:1497_3": "Tena taṃ “pāṭaligāmo” tveva vohariṃsu.",
  "tika-vin02t:1497_4": "Tadavasarīti taṃ pāṭaligāmaṃ avasari anupāpuṇi.",
  "tika-vin02t:1497_5": "Pāṭaligāmikāti pāṭaligāmavāsino.",
  "tika-vin02t:1497_6": "Upāsakāti te kira bhagavato paṭhamadassanena keci saraṇesu ca sīlesu ca patiṭṭhitā.",
  "tika-vin02t:1497_7": "Tena vuttaṃ “upāsakā”ti.",
  "tika-vin02t:1497_8": "Yena bhagavā tenupasaṅkamiṃsūti pāṭaligāme kira ajātasattuno licchavirājūnañca manussā kālena kālaṃ gantvā",
  "tika-vin02t:1497_9": "gehasāmike gehato nīharitvā māsampi aḍḍhamāsampi vasanti.",
  "tika-vin02t:1497_10": "Tena pāṭaligāmavāsino manussā niccupaddutā “etesañceva āgatakāle vasanaṭṭhānaṃ bhavissatīti ekapasse issarānaṃ bhaṇḍapaṭisāmanaṭṭhānaṃ,",
  "tika-vin02t:1497_11": "ekapasse vasanaṭṭhānaṃ,",
  "tika-vin02t:1497_12": "ekapasse āgantukānaṃ addhikamanussānaṃ,",
  "tika-vin02t:1497_13": "ekapasse daliddānaṃ kapaṇamanussānaṃ,",
  "tika-vin02t:1497_14": "ekapasse gilānānaṃ vasanaṭṭhānaṃ bhavissatī”ti sabbesaṃ aññamaññaṃ aghaṭṭetvā vasanappahonakaṃ nagaramajjhe mahatiṃ sālaṃ kāresuṃ,",
  "tika-vin02t:1497_15": "tassa nāmaṃ āvasathāgāranti.",
  "tika-vin02t:1497_16": "Āgantvā vasanti ettha āgantukāti āvasatho,",
  "tika-vin02t:1497_17": "tadeva āgāraṃ āvasathāgāraṃ.",
  "tika-vin02t:1498_0": "Taṃ divasañca taṃ niṭṭhānaṃ agamāsi.",
  "tika-vin02t:1498_1": "Te tattha gantvā iṭṭhakakammasudhākammacittakammādivasena supariniṭṭhitaṃ susajjitaṃ devavimānasadisaṃ",
  "tika-vin02t:1498_2": "dvārakoṭṭhakato paṭṭhāya oloketvā “idaṃ āvasathāgāraṃ ativiya manoramaṃ sassirikaṃ,",
  "tika-vin02t:1498_3": "kena nu kho paṭhamaṃ paribhuttaṃ amhākaṃ dīgharattaṃ hitāya sukhāya assā”ti cintesuṃ,",
  "tika-vin02t:1498_4": "tasmiṃyeva ca khaṇe “bhagavā taṃ gāmaṃ anuppatto”ti assosuṃ,",
  "tika-vin02t:1498_5": "tena te uppannapītisomanassā “amhehi bhagavā gantvāpi ānetabbo siyā,",
  "tika-vin02t:1498_6": "so sayameva amhākaṃ vasanaṭṭhānaṃ sampatto,",
  "tika-vin02t:1498_7": "ajja mayaṃ bhagavantaṃ idha vasāpetvā paṭhamaṃ paribhuñjāpessāma,",
  "tika-vin02t:1498_8": "tathā bhikkhusaṅghaṃ,",
  "tika-vin02t:1498_9": "bhikkhusaṅghe āgate tepiṭakaṃ buddhavacanaṃ āgatameva bhavissati,",
  "tika-vin02t:1498_10": "satthāraṃ maṅgalaṃ vadāpessāma,",
  "tika-vin02t:1498_11": "dhammaṃ kathāpessāma,",
  "tika-vin02t:1498_12": "iti tīhi ratanehi paribhutte pacchā amhākaṃ paresañca paribhogo bhavissati,",
  "tika-vin02t:1498_13": "evaṃ no dīgharattaṃ hitāya sukhāya bhavissatī”ti sanniṭṭhānaṃ katvā etadatthameva bhagavantaṃ upasaṅkamiṃsu.",
  "tika-vin02t:1498_14": "Tasmā evamāhaṃsu “adhivāsetu no, bhante,",
  "tika-vin02t:1498_15": "bhagavā āvasathāgāra”nti.",
  "tika-vin02t:1498_16": "Tenupasaṅkamiṃsūti kiñcāpi taṃ divasameva pariniṭṭhitattā devavimānaṃ viya susajjitaṃ supaṭijaggitaṃ,",
  "tika-vin02t:1498_17": "buddhārahaṃ pana katvā na paññattaṃ.",
  "tika-vin02t:1498_18": "Buddhā hi nāma araññajjhāsayā araññārāmā,",
  "tika-vin02t:1498_19": "antogāme vaseyyuṃ vā no vā,",
  "tika-vin02t:1498_20": "tasmā bhagavato ruciṃ jānitvāva paññapessāmāti cintetvā te bhagavantaṃ upasaṅkamiṃsu,",
  "tika-vin02t:1498_21": "idāni bhagavato ruciṃ jānitvā tathā paññāpetukāmā yenāvasathāgāraṃ tenupasaṅkamiṃsu.",
  "tika-vin02t:1498_22": "Sabbasanthariṃ āvasathāgāraṃ santharitvāti ettha santharaṇaṃ santhari,",
  "tika-vin02t:1498_23": "sabbo sakalo santhari etthāti sabbasanthari.",
  "tika-vin02t:1498_24": "Atha vā santhatanti santhari,",
  "tika-vin02t:1498_25": "sabbaṃ santhari sabbasanthari,",
  "tika-vin02t:1498_26": "taṃ sabbasanthariṃ.",
  "tika-vin02t:1498_27": "Bhāvanapuṃsakaniddesovāyaṃ,",
  "tika-vin02t:1498_28": "yathā sabbameva santhataṃ hoti,",
  "tika-vin02t:1498_29": "evaṃ santharitvāti attho.",
  "tika-vin02t:1498_30": "Sabbapaṭhamaṃ tāva “gomayaṃ nāma sabbamaṅgalesu vaṭṭatī”ti sudhāparikammakatampi bhūmiṃ allagomayena",
  "tika-vin02t:1498_31": "opuñjāpetvā parisukkhabhāvaṃ ñatvā yathā akkantaṭṭhāne padaṃ paññāyati,",
  "tika-vin02t:1498_32": "evaṃ cātujjātiyagandhehi limpetvā upari nānāvaṇṇakaṭasārake santharitvā tesaṃ upari mahāpiṭṭhikakojave",
  "tika-vin02t:1498_33": "ādiṃ katvā hatthattharaṇādīhi nānāvaṇṇehi attharaṇehi santharitabbayuttakaṃ sabbokāsaṃ santharāpesuṃ.",
  "tika-vin02t:1498_34": "Tena vuttaṃ “sabbasanthariṃ āvasathāgāraṃ santharitvā”ti.",
  "tika-vin02t:1499_0": "Āsanānīti majjhaṭṭhāne tāva maṅgalatthambhaṃ nissāya mahārahaṃ buddhāsanaṃ paññapetvā tattha yaṃ yaṃ mudukañca manoramañca paccattharaṇaṃ,",
  "tika-vin02t:1499_1": "taṃ taṃ attharitvā ubhatolohitakaṃ manuññadassanaṃ upadhānaṃ upadahitvā upari suvaṇṇarajatatārakavicittavitānaṃ",
  "tika-vin02t:1499_2": "bandhitvā gandhadāmapupphadāmapattādāmādīhi alaṅkaritvā samantā dvādasahatthe ṭhāne pupphajālaṃ kāretvā",
  "tika-vin02t:1499_3": "tiṃsahatthamattaṃ ṭhānaṃ paṭasāṇiyā parikkhipāpetvā pacchimabhittiṃ nissāya bhikkhusaṅghassa pallaṅkapīṭhaapassayapīṭhamuṇḍapīṭhādīni",
  "tika-vin02t:1499_4": "paññapāpetvā upari setapaccattharaṇehi paccattharāpetvā sālāya pācīnapassaṃ attano nisajjāyoggaṃ kāresuṃ.",
  "tika-vin02t:1499_5": "Taṃ sandhāya vuttaṃ “āsanāni paññapetvā”ti.",
  "tika-vin02t:1500_0": "Udakamaṇikanti mahākucchikaṃ samekhalaṃ udakacāṭiṃ.",
  "tika-vin02t:1500_1": "Evaṃ bhagavā bhikkhusaṅgho ca yathāruciyā hatthapāde dhovissanti,",
  "tika-vin02t:1500_2": "mukhaṃ vikkhālessantīti tesu tesu ṭhānesu maṇivaṇṇassa udakassa pūretvā vāsatthāya nānāpupphāni ceva",
  "tika-vin02t:1500_3": "udakavāsacuṇṇāni ca pakkhipitvā kadalipaṇṇehi pidahitvā patiṭṭhapesuṃ.",
  "tika-vin02t:1500_4": "Tena vuttaṃ “udakamaṇikaṃ patiṭṭhāpetvā”ti.",
  "tika-vin02t:1501_0": "Telapadīpaṃ āropetvāti rajatasuvaṇṇādimayadaṇḍāsu daṇḍadīpikāsu yonakarūpakādīnaṃ hatthe ṭhapitasuvaṇṇarajatādimayakapallikāsu",
  "tika-vin02t:1501_1": "ca telapadīpe jalayitvā.",
  "tika-vin02t:1501_2": "Yena bhagavā tenupasaṅkamiṃsūti ettha pana te pāṭaligāmikaupāsakā na kevalaṃ āvasathāgārameva,",
  "tika-vin02t:1501_3": "atha kho sakalasmimpi gāme vīthiyo sajjāpetvā dhaje ussāpetvā gehadvāresu puṇṇaghaṭe ca kadaliādayo ca",
  "tika-vin02t:1501_4": "ṭhapāpetvā sakalagāmaṃ dīpamālāhi vippakiṇṇatārakaṃ viya katvā “khīrapake dārake khīraṃ pāyetha,",
  "tika-vin02t:1501_5": "daharakumāre lahuṃ lahuṃ bhojetvā sayāpetha,",
  "tika-vin02t:1501_6": "uccāsaddaṃ mā karittha,",
  "tika-vin02t:1501_7": "ajja ekarattiṃ satthā antogāme vasissati,",
  "tika-vin02t:1501_8": "buddhā nāma appasaddakāmā hontī”ti bheriṃ carāpetvā sayaṃ daṇḍadīpikā ādāya yena bhagavā tenupasaṅkamiṃsu.",
  "tika-vin02t:1502_0": "Atha kho bhagavā nivāsetvā pattacīvaramādāya saddhiṃ bhikkhusaṅghena yena āvasathāgāraṃ tenupasaṅkamīti “yassa dāni, bhante,",
  "tika-vin02t:1502_1": "bhagavā kālaṃ maññatī”ti evaṃ kira tehi kāle ārocite bhagavā lākhārasena tintarattakoviḷārapupphavaṇṇaṃ",
  "tika-vin02t:1502_2": "surattaṃ dupaṭṭaṃ kattariyā padumaṃ kantento viya,",
  "tika-vin02t:1502_3": "saṃvidhāya timaṇḍalaṃ paṭicchādento nivāsetvā suvaṇṇapāmaṅgena padumakalāpaṃ parikkhipanto viya,",
  "tika-vin02t:1502_4": "vijjulatāsassirikaṃ kāyabandhanaṃ bandhitvā rattakambalena gajakumbhaṃ pariyonandhanto viya,",
  "tika-vin02t:1502_5": "ratanasatubbedhe suvaṇṇagghike pavāḷajālaṃ khipamāno viya,",
  "tika-vin02t:1502_6": "mahati suvaṇṇacetiye rattakambalakañcukaṃ paṭimuñcanto viya,",
  "tika-vin02t:1502_7": "gacchantaṃ puṇṇacandaṃ rattavalāhakena paṭicchādayamāno viya,",
  "tika-vin02t:1502_8": "kañcanagirimatthake supakkalākhārasaṃ parisiñcanto viya,",
  "tika-vin02t:1502_9": "cittakūṭapabbatamatthakaṃ vijjulatājālena parikkhipanto viya ca sacakkavāḷasineruyugandharamahāpathaviṃ",
  "tika-vin02t:1502_10": "cāletvā gahitanigrodhapallavasamānavaṇṇaṃ rattavarapaṃsukūlaṃ pārupitvā vanagahanato kesarasīho viya,",
  "tika-vin02t:1502_11": "udayapabbatakūṭato puṇṇacando viya,",
  "tika-vin02t:1502_12": "bālasūriyo viya ca attanā nisinnatarusaṇḍato nikkhami.",
  "tika-vin02t:1503_0": "Athassa kāyato meghamukhato vijjukalāpā viya rasmiyo nikkhamitvā suvaṇṇarasadhārāparisekapiñjarapattapupphaphalasākhāviṭape",
  "tika-vin02t:1503_1": "viya samantato rukkhe kariṃsu.",
  "tika-vin02t:1503_2": "Tāvadeva attano attano pattacīvaramādāya mahābhikkhusaṅgho bhagavantaṃ parivāresi.",
  "tika-vin02t:1503_3": "Te ca naṃ parivāretvā ṭhitabhikkhū evarūpā ahesuṃ appicchā santuṭṭhā pavivittā asaṃsaṭṭhā āraddhavīriyā",
  "tika-vin02t:1503_4": "vattāro vacanakkhamā codakā pāpagarahino sīlasampannā samādhisampannā paññāsampannā vimuttisampannā vimuttiñāṇadassanasampannā.",
  "tika-vin02t:1503_5": "Tehi parivārito bhagavā rattakambalaparikkhitto viya suvaṇṇakkhandho,",
  "tika-vin02t:1503_6": "rattapadumasaṇḍamajjhagatā viya suvaṇṇanāvā,",
  "tika-vin02t:1503_7": "pavāḷavedikāparikkhitto viya suvaṇṇapāsādo virocittha.",
  "tika-vin02t:1503_8": "Mahākassapappamukhā pana mahātherā meghavaṇṇaṃ paṃsukūlacīvaraṃ pārupitvā maṇivammavammitā viya mahānāgā",
  "tika-vin02t:1503_9": "parivārayiṃsu vītarāgā bhinnakilesā vijaṭitajaṭā chinnabandhanā kule vā gaṇe vā alaggā.",
  "tika-vin02t:1504_0": "Iti bhagavā sayaṃ vītarāgo vītarāgehi,",
  "tika-vin02t:1504_1": "vītadoso vītadosehi,",
  "tika-vin02t:1504_2": "vītamoho vītamohehi,",
  "tika-vin02t:1504_3": "nittaṇho nittaṇhehi,",
  "tika-vin02t:1504_4": "nikkileso nikkilesehi,",
  "tika-vin02t:1504_5": "sayaṃ buddho anubuddhehi parivārito pattaparivāritaṃ viya kesaraṃ,",
  "tika-vin02t:1504_6": "kesaraparivāritā viya kaṇṇikā,",
  "tika-vin02t:1504_7": "aṭṭhanāgasahassaparivārito viya chaddanto nāgarājā,",
  "tika-vin02t:1504_8": "navutihaṃsasahassaparivārito viya dhataraṭṭho haṃsarājā,",
  "tika-vin02t:1504_9": "senaṅgaparivārito viya cakkavattī,",
  "tika-vin02t:1504_10": "marugaṇaparivārito viya sakko devarājā,",
  "tika-vin02t:1504_11": "brahmagaṇaparivārito viya hāritamahābrahmā,",
  "tika-vin02t:1504_12": "tārāgaṇaparivuto viya puṇṇacando asamena buddhavesena aparimāṇena buddhavilāsena pāṭaligāmīnaṃ maggaṃ paṭipajji.",
  "tika-vin02t:1505_0": "Athassa puratthimakāyato suvaṇṇavaṇṇā ghanabuddharasmiyo uṭṭhahitvā asītihatthaṃ ṭhānaṃ aggahesuṃ,",
  "tika-vin02t:1505_1": "pacchimakāyato dakkhiṇapassato vāmapassato suvaṇṇavaṇṇā ghanarasmiyo uṭṭhahitvā asītihatthaṃ ṭhānaṃ aggahesuṃ,",
  "tika-vin02t:1505_2": "uparikesantato paṭṭhāya sabbakesāvattehi moragīvavaṇṇā ghanabuddharasmiyo uṭṭhahitvā gaganatale asītihatthaṃ ṭhānaṃ aggahesuṃ,",
  "tika-vin02t:1505_3": "heṭṭhāpādatalehi pavāḷavaṇṇā rasmiyo uṭṭhahitvā ghanapathaviyaṃ asītihatthaṃ ṭhānaṃ aggahesuṃ,",
  "tika-vin02t:1505_4": "dantato akkhīnaṃ setaṭṭhānato,",
  "tika-vin02t:1505_5": "nakhānañca maṃsavinimuttaṭṭhānato odātā ghanabuddharasmiyo uṭṭhahitvā asītihatthaṃ ṭhānaṃ aggahesuṃ,",
  "tika-vin02t:1505_6": "rattapītavaṇṇānaṃ sambhinnaṭṭhānato mañjiṭṭhavaṇṇā rasmiyo uṭṭhahitvā asītihatthaṃ ṭhānaṃ aggahesuṃ,",
  "tika-vin02t:1505_7": "sabbatthakameva pabhassarā rasmiyo uṭṭhahiṃsu.",
  "tika-vin02t:1505_8": "Evaṃ samantā asītihatthamattaṃ ṭhānaṃ chabbaṇṇā buddharasmiyo vijjotamānā vipphandamānā vidhāvamānā kañcanadaṇḍadīpikāhi",
  "tika-vin02t:1505_9": "niccharitvā ākāsaṃ pakkhandamānā mahāpadīpajālā viya,",
  "tika-vin02t:1505_10": "cātuddīpikamahāmeghato nikkhantavijjulatā viya ca disodisaṃ pakkhandiṃsu.",
  "tika-vin02t:1505_11": "Yāhi sabbadisābhāgā suvaṇṇacampakapupphehi vikiriyamānā viya,",
  "tika-vin02t:1505_12": "suvaṇṇaghaṭato nikkhantasuvaṇṇarasadhārāhi āsiñciyamānā viya,",
  "tika-vin02t:1505_13": "pasāritasuvaṇṇapaṭṭaparikkhittā viya,",
  "tika-vin02t:1505_14": "verambhavātasamuddhatakiṃsukakaṇikārakikirātapupphacuṇṇasamokiṇṇā viya cīnapiṭṭhacuṇṇasamparirañjitā viya ca virociṃsu.",
  "tika-vin02t:1506_0": "Bhagavatopi asītianubyañjanabyāmappabhāparikkhepasamujjalaṃ dvattiṃsamahāpurisalakkhaṇapaṭimaṇḍitaṃ sarīraṃ",
  "tika-vin02t:1506_1": "abbhamahikādiupakkilesavimuttaṃ samujjalatārakapabhāsitaṃ viya gaganatalaṃ,",
  "tika-vin02t:1506_2": "vikasitaṃ viya padumavanaṃ,",
  "tika-vin02t:1506_3": "sabbapāliphullo viya yojanasatiko pāricchattako,",
  "tika-vin02t:1506_4": "paṭipāṭiyā ṭhapitānaṃ dvattiṃsacandānaṃ dvattiṃsasūriyānaṃ dvattiṃsacakkavattīnaṃ dvattiṃsadevarājānaṃ",
  "tika-vin02t:1506_5": "dvattiṃsamahābrahmānaṃ siriyā siriṃ abhibhavamānaṃ viya virocittha,",
  "tika-vin02t:1506_6": "yathā taṃ dasahi pāramīhi dasahi upapāramīhi dasahi paramatthapāramīhīti sammadeva paripūritāhi samatiṃsāya",
  "tika-vin02t:1506_7": "pāramīhi alaṅkataṃ kappasatasahassādhikāni cattāri asaṅkhyeyyāni dinnena dānena rakkhitena sīlena katena",
  "tika-vin02t:1506_8": "kalyāṇakammena ekasmiṃ attabhāve samosaritvā vipākaṃ dātuṃ okāsaṃ alabhamānena sambādhappattena viya",
  "tika-vin02t:1506_9": "nibbattitaṃ nāvāsahassassa bhaṇḍaṃ ekaṃ nāvaṃ āropanakālo viya,",
  "tika-vin02t:1506_10": "sakaṭasahassassa bhaṇḍaṃ ekaṃ sakaṭaṃ āropanakālo viya,",
  "tika-vin02t:1506_11": "pañcavīsatiyā gaṅgānaṃ sambhijja mukhadvāre ekato rāsībhūtakālo viya ca ahosi.",
  "tika-vin02t:1507_0": "Imāya buddharasmiyā obhāsamānassapi bhagavato purato anekāni daṇḍadīpikāsahassāni ukkhipiṃsu,",
  "tika-vin02t:1507_1": "tathā pacchato vāmapasse dakkhiṇapasse.",
  "tika-vin02t:1507_2": "Jātisumanacampakavanamālikārattuppalanīluppalabakulasinduvārādipupphāni ceva nīlapītādivaṇṇasugandhagandhacuṇṇāni",
  "tika-vin02t:1507_3": "ca cātuddīpikamahaāmeghavissaṭṭhā salilavuṭṭhiyo viya vippakiriṃsu.",
  "tika-vin02t:1507_4": "Pañcaṅgikatūriyanigghosā ceva buddhadhammasaṅghaguṇapaṭisaṃyuttā thutighosā ca sabbā disā pūrayamānā mukharā viya akaṃsu.",
  "tika-vin02t:1507_5": "Devasupaṇṇanāgayakkhagandhabbamanussānaṃ akkhīni amatapānaṃ viya labhiṃsu.",
  "tika-vin02t:1507_6": "Imasmiṃ pana ṭhāne ṭhatvā padasahassehi gamanavaṇṇaṃ vattuṃ vaṭṭati.",
  "tika-vin02t:1507_7": "Tatridaṃ mukhamattaṃ –",
  "tika-vin02t:1508_0": "“Evaṃ sabbaṅgasampanno, kampayanto vasundharaṃ;",
  "tika-vin02t:1509_0": "Aheṭhayanto pāṇāni, yāti lokavināyako.",
  "tika-vin02t:1510_0": "“Dakkhiṇaṃ paṭhamaṃ pādaṃ, uddharanto narāsabho;",
  "tika-vin02t:1511_0": "Gacchanto sirisampanno, sobhate dvipaduttamo.",
  "tika-vin02t:1512_0": "“Gacchato buddhaseṭṭhassa, heṭṭhāpādatalaṃ mudu;",
  "tika-vin02t:1513_0": "Samaṃ samphusate bhūmiṃ, rajasānupalimpati.",
  "tika-vin02t:1514_0": "“Ninnaṃ ṭhānaṃ unnamati, gacchante lokanāyake;",
  "tika-vin02t:1515_0": "Unnatañca samaṃ hoti, pathavī ca acetanā.",
  "tika-vin02t:1516_0": "“Pāsāṇā sakkharā ceva, kathalā khāṇukaṇṭakā;",
  "tika-vin02t:1517_0": "Sabbe maggā vivajjanti, gacchante lokanāyake.",
  "tika-vin02t:1518_0": "“Nātidūre uddharati, nāccāsanne ca nikkhipaṃ;",
  "tika-vin02t:1519_0": "Aghaṭṭayanto niyyāti, ubho jāṇū ca gopphake.",
  "tika-vin02t:1520_0": "“Nātisīghaṃ pakkamati, sampannacaraṇo muni;",
  "tika-vin02t:1521_0": "Na cātisaṇikaṃ yāti, gacchamāno samāhito.",
  "tika-vin02t:1522_0": "“Uddhaṃ adho tiriyañca, disañca vidisaṃ tathā;",
  "tika-vin02t:1523_0": "Na pekkhamāno so yāti, yugamattañhi pekkhati.",
  "tika-vin02t:1524_0": "“Nāgavikkantacāro so, gamane sobhate jino;",
  "tika-vin02t:1525_0": "Cāru gacchati lokaggo, hāsayanto sadevake.",
  "tika-vin02t:1526_0": "“Usabharājāva sobhanto, cātucārīva kesarī;",
  "tika-vin02t:1527_0": "Tosayanto bahū satte, gāmaseṭṭhaṃ upāgamī”ti. ;",
  "tika-vin02t:1528_0": "Vaṇṇakālo nāma kiresa.",
  "tika-vin02t:1528_1": "Evaṃvidhesu kālesu bhagavato sarīravaṇṇe vā guṇavaṇṇe vā dhammakathikassa thāmoyeva pamāṇaṃ.",
  "tika-vin02t:1528_2": "Cuṇṇiyapadehi gāthābandhehi vā yattakaṃ sakkoti,",
  "tika-vin02t:1528_3": "tattakaṃ vattabbaṃ,",
  "tika-vin02t:1528_4": "“dukkathita”nti vā “atitthena pakkhando”ti vā na vattabbo.",
  "tika-vin02t:1528_5": "Aparimāṇavaṇṇā hi buddhā bhagavanto,",
  "tika-vin02t:1528_6": "tesaṃ buddhāpi anavasesato vaṇṇaṃ vattuṃ asamatthā.",
  "tika-vin02t:1528_7": "Sakalampi hi kappaṃ vadantā pariyosāpetuṃ na sakkonti,",
  "tika-vin02t:1528_8": "pageva itarā pajāti.",
  "tika-vin02t:1528_9": "Iminā sirivilāsena alaṅkatapaṭiyattaṃ pāṭaligāmaṃ pavisitvā bhagavā pasannacittena janena pupphagandhadhūmavāsacuṇṇādīhi",
  "tika-vin02t:1528_10": "pūjiyamāno āvasathāgāraṃ pāvisi.",
  "tika-vin02t:1528_11": "Tena vuttaṃ “atha kho bhagavā nivāsetvā pattacīvaramādāya saddhiṃ bhikkhusaṅghena yena āvasathāgāraṃ tenupasaṅkamī”ti.",
  "tika-vin02t:1529_0": "Pāde pakkhāletvāti yadipi bhagavato pāde rajojallaṃ na upalimpati,",
  "tika-vin02t:1529_1": "tesaṃ pana upāsakānaṃ kusalābhivuddhiṃ ākaṅkhanto paresaṃ diṭṭhānugatiṃ āpajjanatthaṃ bhagavā pāde pakkhālesi.",
  "tika-vin02t:1529_2": "Apica upādinnakasarīraṃ nāma sītikātabbampi hotīti tadatthampi bhagavā nahānapādadhovanāni karotiyeva.",
  "tika-vin02t:1529_3": "Bhagavantaṃyeva purakkhatvāti bhagavantaṃ purato katvā.",
  "tika-vin02t:1529_4": "Tattha bhagavā bhikkhūnañceva upāsakānañca majjhe nisinno gandhodakena nahāpetvā dukūlacumbaṭena vodakaṃ",
  "tika-vin02t:1529_5": "katvā jātihiṅgulakena majjitvā rattakambalapaliveṭhite pīṭhe ṭhapitā rattasuvaṇṇaghanapaṭimā viya ativiya",
  "tika-vin02t:1529_6": "virocittha.",
  "tika-vin02t:1529_7": "Ayaṃ panettha porāṇānaṃ vaṇṇabhaṇanamaggo –",
  "tika-vin02t:1530_0": "“Gantvāna maṇḍalamāḷaṃ, nāgavikkantacāraṇo;",
  "tika-vin02t:1531_0": "Obhāsayanto lokaggo, nisīdi varamāsane.",
  "tika-vin02t:1532_0": "“Tahiṃ nisinno naradammasārathi,",
  "tika-vin02t:1533_0": "Devātidevo satapuññalakkhaṇo;",
  "tika-vin02t:1534_0": "Buddhāsane majjhagato virocati,",
  "tika-vin02t:1535_0": "Suvaṇṇanekkhaṃ viya paṇḍukambale.",
  "tika-vin02t:1536_0": "“Nekkhaṃ jambonadasseva, nikkhittaṃ paṇḍukambale;",
  "tika-vin02t:1537_0": "Virocati vītamalo, maṇi verocano yathā.",
  "tika-vin02t:1538_0": "“Mahāsālova samphullo, merurājāvalaṅkato;",
  "tika-vin02t:1539_0": "Suvaṇṇathūpasaṅkāso, padumo kosako yathā.",
  "tika-vin02t:1540_0": "“Jalanto dīparukkhova, pabbatagge yathā sikhī;",
  "tika-vin02t:1541_0": "Devānaṃ pāricchattova, sabbaphullo virocathā”ti. ;",
  "tika-vin02t:1542_0": "Pāṭaligāmike upāsake āmantesīti yasmā tesu upāsakesu bahū janā sīle patiṭṭhitā,",
  "tika-vin02t:1542_1": "tasmā paṭhamaṃ tāva sīlavipattiyā ādīnavaṃ pakāsetvā pacchā sīlasampadāya ānisaṃsaṃ dassetuṃ “pañcime gahapatayo”tiādinā dhammadesanatthaṃ āmantesi.",
  "tika-vin02t:1542_2": "Tattha dussīloti nissīlo.",
  "tika-vin02t:1542_3": "Abhāvattho hettha du-",
  "tika-vin02t:1542_4": "saddo “duppañño”tiādīsu viya.",
  "tika-vin02t:1542_5": "Sīlavipannoti vipannasīlo bhinnasaṃvaro.",
  "tika-vin02t:1542_6": "Ettha ca “dussīlo”ti padena puggalassa sīlābhāvo vutto.",
  "tika-vin02t:1542_7": "So panassa sīlābhāvo duvidho asamādānena vā samādinnassa bhedena vāti.",
  "tika-vin02t:1542_8": "Tesu purimo na tathā sāvajjo,",
  "tika-vin02t:1542_9": "yathā dutiyo sāvajjataro.",
  "tika-vin02t:1542_10": "Yathādhippetādīnavanimittaṃ sīlābhāvaṃ puggalādhiṭṭhānāya desanāya dassetuṃ “sīlavipanno”ti vuttaṃ,",
  "tika-vin02t:1542_11": "tena “dussīlo”ti padassa atthaṃ dasseti.",
  "tika-vin02t:1542_12": "Pamādādhikaraṇanti pamādakāraṇā.",
  "tika-vin02t:1542_13": "Idañca suttaṃ gahaṭṭhānaṃ vasena āgataṃ,",
  "tika-vin02t:1542_14": "pabbajitānampi pana labbhateva.",
  "tika-vin02t:1542_15": "Gahaṭṭho hi yena yena sippaṭṭhānena jīvikaṃ kappeti yadi kasiyā yadi vaṇijjāya yadi gorakkhena.",
  "tika-vin02t:1542_16": "Pāṇātipātādivasena pamatto taṃ taṃ yathākālaṃ sampādetuṃ na sakkoti,",
  "tika-vin02t:1542_17": "athassa kammaṃ vinassati.",
  "tika-vin02t:1542_18": "Māghātakāle pāṇātipātaṃ pana adinnādānādīni ca karonto daṇḍavasena mahatiṃ bhogajāniṃ nigacchati.",
  "tika-vin02t:1542_19": "Pabbajito dussīlo pamādakāraṇā sīlato buddhavacanato jhānato sattaariyadhanato ca jāniṃ nigacchati.",
  "tika-vin02t:1543_0": "Pāpako kittisaddoti gahaṭṭhassa “asuko asukakule jāto dussīlo pāpadhammo pariccattaidhalokaparaloko salākabhattamattampi",
  "tika-vin02t:1543_1": "na detī”ti catuparisamajjhe pāpako kittisaddo abbhuggacchati.",
  "tika-vin02t:1543_2": "Pabbajitassa “asuko nāma satthusāsane pabbajitvā nāsakkhi sīlāni rakkhituṃ,",
  "tika-vin02t:1543_3": "na buddhavacanaṃ uggahetuṃ,",
  "tika-vin02t:1543_4": "vejjakammādīhi jīvati,",
  "tika-vin02t:1543_5": "chahi agāravehi samannāgato”ti evaṃ pāpako kittisaddo abbhuggacchati.",
  "tika-vin02t:1544_0": "Avisāradoti gahaṭṭho tāva “avassaṃ bahūnaṃ sannipātaṭṭhāne koci mama kammaṃ jānissati,",
  "tika-vin02t:1544_1": "atha maṃ niggaṇhissantī”ti vā,",
  "tika-vin02t:1544_2": "“rājakulassa vā dassantī”ti sabhayo upasaṅkamati,",
  "tika-vin02t:1544_3": "maṅkubhūto pattakkhandho adhomukho nisīdati,",
  "tika-vin02t:1544_4": "visārado hutvā kathetuṃ na sakkoti.",
  "tika-vin02t:1544_5": "Pabbajitopi “bahū bhikkhū sannipatitā,",
  "tika-vin02t:1544_6": "avassaṃ koci mama kammaṃ jānissati,",
  "tika-vin02t:1544_7": "atha me uposathampi pavāraṇampi ṭhapetvā sāmaññato cāvetvā nikkaḍḍhissantī”ti sabhayo upasaṅkamati,",
  "tika-vin02t:1544_8": "visārado hutvā kathetuṃ na sakkoti.",
  "tika-vin02t:1544_9": "Ekacco pana dussīlopi samāno dappito viya vadati,",
  "tika-vin02t:1544_10": "sopi ajjhāsayena maṅku hotiyeva vippaṭisārībhāvato.",
  "tika-vin02t:1545_0": "Sammūḷho kālaṃ karotīti dussīlassa hi maraṇamañce nipannassa dussīlyakammānaṃ samādāya vattitaṭṭhānāni āpāthamāgacchanti.",
  "tika-vin02t:1545_1": "So ummīletvā attano puttadārādidassanavasena idhalokaṃ passati,",
  "tika-vin02t:1545_2": "nimīletvā gatinimittupaṭṭhānavasena paralokaṃ passati,",
  "tika-vin02t:1545_3": "tassa cattāro apāyā kammānurūpaṃ upaṭṭhahanti.",
  "tika-vin02t:1545_4": "Sattisatena pahariyamāno viya aggijālāya āliṅgiyamāno viya ca hoti.",
  "tika-vin02t:1545_5": "So “vāretha vārethā”ti viravantova marati.",
  "tika-vin02t:1545_6": "Tena vuttaṃ “sammūḷho kālaṃ karotī”ti.",
  "tika-vin02t:1546_0": "Kāyassa bhedāti upādinnakakkhandhapariccāgā.",
  "tika-vin02t:1546_1": "Paraṃ maraṇāti tadanantaraṃ abhinibbattakkhandhaggahaṇe.",
  "tika-vin02t:1546_2": "Atha vā kāyassa bhedāti jīvitindriyassa upacchedā.",
  "tika-vin02t:1546_3": "Paraṃ maraṇāti cutito uddhaṃ.",
  "tika-vin02t:1546_4": "Apāyantiādi sabbaṃ nirayavevacanaṃ.",
  "tika-vin02t:1546_5": "Nirayo hi saggamokkhahetubhūtā puññasaṅkhātā ayā apetattā,",
  "tika-vin02t:1546_6": "sukhānaṃ vā āyassa āgamanassa abhāvā apāyo.",
  "tika-vin02t:1546_7": "Dukkhassa gati paṭisaraṇanti duggati,",
  "tika-vin02t:1546_8": "dosabahulatāya vā duṭṭhena kammunā nibbattā gatīti duggati.",
  "tika-vin02t:1546_9": "Vivasā nipatanti ettha dukkaṭakārinoti vinipāto,",
  "tika-vin02t:1546_10": "vinassantā vā ettha nipatanti saṃbhijjamānaṅgapaccaṅgāti vinipāto.",
  "tika-vin02t:1546_11": "Natthi ettha assādasaññito ayoti nirayo.",
  "tika-vin02t:1547_0": "Atha vā apāyaggahaṇena tiracchānayoniṃ dīpeti.",
  "tika-vin02t:1547_1": "Tiracchānayoni hi apāyo sugatito apetattā,",
  "tika-vin02t:1547_2": "na duggati mahesakkhānaṃ nāgarājādīnaṃ sambhavato.",
  "tika-vin02t:1547_3": "Duggatiggahaṇena pettivisayaṃ dīpeti.",
  "tika-vin02t:1547_4": "So hi apāyo ceva duggati ca sugatito apetattā dukkhassa ca gatibhūtattā,",
  "tika-vin02t:1547_5": "na tu vinipāto asurasadisaṃ avinipatitattā.",
  "tika-vin02t:1547_6": "Petamahiddhikānaṃ vimānānipi nibbattanti.",
  "tika-vin02t:1547_7": "Vinipātaggahaṇena asurakāyaṃ dīpeti.",
  "tika-vin02t:1547_8": "So hi yathāvuttenatthena apāyo ceva duggati ca sabbasampattisamussayehi vinipātattā vinipātoti ca vuccati.",
  "tika-vin02t:1547_9": "Nirayaggahaṇena pana avīciādikaṃ anekappakāraṃ nirayameva dīpeti.",
  "tika-vin02t:1547_10": "Upapajjatīti nibbattati.",
  "tika-vin02t:1548_0": "Ānisaṃsakathā vuttavipariyāyena veditabbā.",
  "tika-vin02t:1548_1": "Ayaṃ pana viseso –",
  "tika-vin02t:1548_2": "sīlavāti samādānavasena sīlavā.",
  "tika-vin02t:1548_3": "Sīlasampannoti parisuddhaṃ paripuṇṇañca katvā sīlassa sampādanena sīlasampanno.",
  "tika-vin02t:1548_4": "Bhogakkhandhanti bhogarāsiṃ.",
  "tika-vin02t:1548_5": "Sugatiṃ saggaṃ lokanti ettha sugatiggahaṇena manussagatipi saṅgayhati,",
  "tika-vin02t:1548_6": "saggaggahaṇena devagati eva.",
  "tika-vin02t:1548_7": "Tattha sundarā gatīti sugati,",
  "tika-vin02t:1548_8": "rūpādīhi visayehi suṭṭhu aggoti saggo,",
  "tika-vin02t:1548_9": "so sabbopi lujjanapalujjanaṭṭhena lokoti.",
  "tika-vin02t:1549_0": "Pāṭaligāmike upāsake bahudeva rattiṃ dhammiyā kathāyāti aññāyapi pāḷimuttāya dhammakathāya ceva āvasathānumodanakathāya ca.",
  "tika-vin02t:1549_1": "Tadā hi bhagavā yasmā ajātasattunā tattha pāṭaliputtanagaraṃ māpentena aññāsu gāmanigamarājadhānīsu ye sīlācārasampannā kuṭumbikā,",
  "tika-vin02t:1549_2": "te ānetvā dhanadhaññāni gharavatthukhettavatthādīni ceva parihārañca dāpetvā nivesiyanti,",
  "tika-vin02t:1549_3": "tasmā pāṭaligāmikā upāsakā ānisaṃsadassāvitāya visesato sīlagarukāti sabbaguṇānañca sīlassa adhiṭṭhānabhāvato",
  "tika-vin02t:1549_4": "tesaṃ paṭhamaṃ sīlānisaṃse pakāsetvā tato paraṃ ākāsagaṅgaṃ otārento viya pathavojaṃ ākaḍḍhanto viya",
  "tika-vin02t:1549_5": "mahājambuṃ matthake gahetvā cālento viya yojanappamāṇaṃ mahāmadhuṃ cakkayantena pīḷetvā sumadhurarasaṃ",
  "tika-vin02t:1549_6": "pāyamāno viya ca pāṭaligāmikānaṃ upāsakānaṃ hitasukhāvahaṃ pakiṇṇakakathaṃ kathentopi “āvāsadānaṃ nāmetaṃ",
  "tika-vin02t:1549_7": "gahapatayo mahantaṃ puññaṃ,",
  "tika-vin02t:1549_8": "tumhākaṃ āvāso mayā paribhutto,",
  "tika-vin02t:1549_9": "bhikkhusaṅghena paribhutto,",
  "tika-vin02t:1549_10": "mayā ca bhikkhusaṅghena ca paribhutte dhammaratanenapi paribhuttoyeva hoti,",
  "tika-vin02t:1549_11": "evaṃ tīhi ratanehi paribhutte aparimeyyova vipāko,",
  "tika-vin02t:1549_12": "apica āvāsadānasmiṃ dinne sabbadānaṃ dinnameva hoti,",
  "tika-vin02t:1549_13": "bhūmaṭṭhakapaṇṇasālāya vā sākhāmaṇḍapassa vā saṅghaṃ uddissa katassa ānisaṃso paricchindituṃ na sakkā.",
  "tika-vin02t:1549_14": "Āvāsadānānubhāvena hi bhave nibbattamānassapi sampīḷitagabbhavāso nāma na hoti,",
  "tika-vin02t:1549_15": "dvādasahattho ovarako viyassa mātukucchi asambādhova hotī”ti evaṃ nānānayavicittaṃ bahuṃ dhammakathaṃ kathetvā –",
  "tika-vin02t:1550_0": "“Sītaṃ uṇhaṃ paṭihanti, tato vāḷamigāni ca;",
  "tika-vin02t:1551_0": "Sarīsape ca makase, sisire cāpi vuṭṭhiyo.",
  "tika-vin02t:1552_0": "“Tato vātātapo ghoro, sañjāto paṭihaññati;",
  "tika-vin02t:1553_0": "Leṇatthañca sukhatthañca, jhāyituñca vipassituṃ.",
  "tika-vin02t:1554_0": "“Vihāradānaṃ saṅghassa, aggaṃ buddhena vaṇṇitaṃ;",
  "tika-vin02t:1555_0": "Tasmā hi paṇḍito poso, sampassaṃ atthamattano.",
  "tika-vin02t:1556_0": "“Vihāre kāraye ramme, vāsayettha bahussute;",
  "tika-vin02t:1557_0": "Tesaṃ annañca pānañca, vatthasenāsanāni ca.",
  "tika-vin02t:1558_0": "“Dadeyya ujubhūtesu, vippasannena cetasā;",
  "tika-vin02t:1559_0": "Te tassa dhammaṃ desenti, sabbadukkhāpanūdanaṃ;",
  "tika-vin02t:1560_0": "Yaṃ so dhammaṃ idhaññāya, parinibbāti anāsavo”ti. –",
  "tika-vin02t:1561_0": "Evaṃ ayampi āvāsadāne ānisaṃso ayampi āvāsadāne ānisaṃsoti bahudeva rattiṃ atirekadiyaḍḍhayāmaṃ āvāsadānānisaṃsaṃ kathesi.",
  "tika-vin02t:1561_1": "Tattha imā gāthāva saṅgahaṃ āruḷhā,",
  "tika-vin02t:1561_2": "pakiṇṇakadhammadesanā pana saṅgahaṃ na ārohati.",
  "tika-vin02t:1561_3": "Sandassetvātiādīni vuttatthāneva.",
  "tika-vin02t:1562_0": "Abhikkantāti atikkantā dve yāmā gatā.",
  "tika-vin02t:1562_1": "Yassadāni tumhe kālaṃ maññathāti yassa gamanassa tumhe kālaṃ maññatha,",
  "tika-vin02t:1562_2": "gamanakālo tumhākaṃ,",
  "tika-vin02t:1562_3": "gacchathāti vuttaṃ hoti.",
  "tika-vin02t:1562_4": "Kasmā pana bhagavā te uyyojesīti?",
  "tika-vin02t:1562_5": "Anukampāya.",
  "tika-vin02t:1562_6": "Tiyāmarattiñhi nisīditvā vītināmentānaṃ tesaṃ sarīre ābādho uppajjeyya,",
  "tika-vin02t:1562_7": "bhikkhusaṅghopi ca mahā,",
  "tika-vin02t:1562_8": "tassa sayananisajjānaṃ okāsaṃ laddhuṃ vaṭṭati,",
  "tika-vin02t:1562_9": "iti ubhayānukampāya uyyojesi.",
  "tika-vin02t:1563_0": "Suññāgāranti pāṭiyekkaṃ suññāgāraṃ nāma tattha natthi.",
  "tika-vin02t:1563_1": "Te kira gahapatayo tasseva āvasathāgārassa ekapasse paṭasāṇiṃ parikkhipāpetvā kappiyamañcaṃ paññapetvā",
  "tika-vin02t:1563_2": "tattha kappiyapaccattharaṇāni attharitvā upari suvaṇṇarajatatārakagandhamālādidāmapaṭimaṇḍitaṃ vitānaṃ",
  "tika-vin02t:1563_3": "bandhitvā gandhatelapadīpaṃ āropayiṃsu “appeva nāma satthā dhammāsanato vuṭṭhāya thokaṃ vissametukāmo",
  "tika-vin02t:1563_4": "idha nipajjeyya,",
  "tika-vin02t:1563_5": "evaṃ no idaṃ āvasathāgāraṃ bhagavatā catūhi iriyāpathehi paribhuttaṃ dīgharattaṃ hitāya sukhāya bhavissatī”ti.",
  "tika-vin02t:1563_6": "Satthāpi tadeva sandhāya tattha saṅghāṭiṃ paññapetvā sīhaseyyaṃ kappesi.",
  "tika-vin02t:1563_7": "Taṃ sandhāya vuttaṃ “suññāgāraṃ pāvisī”ti.",
  "tika-vin02t:1563_8": "Tattha pādadhovanaṭṭhānato paṭṭhāya yāva dhammāsanā agamāsi,",
  "tika-vin02t:1563_9": "ettake ṭhāne gamanaṃ nipphannaṃ.",
  "tika-vin02t:1563_10": "Dhammāsanaṃ patvā thokaṃ aṭṭhāsi,",
  "tika-vin02t:1563_11": "idaṃ tattha ṭhānaṃ.",
  "tika-vin02t:1563_12": "Dve yāme dhammāsane nisīdi,",
  "tika-vin02t:1563_13": "ettake ṭhāne nisajjā nipphannā.",
  "tika-vin02t:1563_14": "Upāsake uyyojetvā dhammāsanato oruyha yathāvutte ṭhāne sīhaseyyaṃ kappesi.",
  "tika-vin02t:1563_15": "Etaṃ ṭhānaṃ bhagavatā catūhi iriyāpathehi paribhuttaṃ ahosīti.",
  "tika-vin02t:1564_0": "Pāṭaligāmavatthukathāvaṇṇanā niṭṭhitā.",
  "tika-vin02t:1565_0": "Sunidhavassakāravatthukathāvaṇṇanā",
  "tika-vin02t:1566_0": "286.",
  "tika-vin02t:1566_1": "Sunidhavassakārāti sunidho ca vassakāro ca dve brāhmaṇā.",
  "tika-vin02t:1566_2": "Magadhamahāmattāti magadharañño mahāamaccā,",
  "tika-vin02t:1566_3": "magadharaṭṭhe vā mahāmattā,",
  "tika-vin02t:1566_4": "mahatiyā issariyamattāya samannāgatāti magadhamahāmattā.",
  "tika-vin02t:1566_5": "Pāṭaligāme nagaraṃ māpentīti pāṭaligāmantasaṅkhāte bhūmippadese nagaraṃ māpenti,",
  "tika-vin02t:1566_6": "pubbe “pāṭaligāmo”ti laddhanāmaṃ ṭhānaṃ idāni nagaraṃ katvā māpentīti attho.",
  "tika-vin02t:1566_7": "Vajjīnaṃ paṭibāhāyāti licchavirājūnaṃ āyamukhapacchindanatthaṃ.",
  "tika-vin02t:1566_8": "Vatthūnīti gharavatthūni gharapatiṭṭhāpanaṭṭhānāni.",
  "tika-vin02t:1566_9": "Cittāni namanti nivesanāni māpetunti rañño rājamahāmattānañca nivesanāni māpetuṃ vatthuvijjāpāṭhakānaṃ cittāni namanti.",
  "tika-vin02t:1566_10": "Te kira attano sippānubhāvena heṭṭhāpathaviyaṃ tiṃsahatthamatte ṭhāne “idha nāgānaṃ nivāsapariggaho,",
  "tika-vin02t:1566_11": "idha yakkhānaṃ,",
  "tika-vin02t:1566_12": "idha bhūtānaṃ nivāsapariggaho,",
  "tika-vin02t:1566_13": "idha pāsāṇo vā khāṇuko vā atthī”ti jānanti,",
  "tika-vin02t:1566_14": "te tadā sippaṃ jappitvā tādisaṃ sārambhaṭṭhānaṃ pariharitvā anārambhe ṭhāne tāhi vatthupariggāhikāhi",
  "tika-vin02t:1566_15": "devatāhi saddhiṃ mantayamānā viya taṃtaṃgehāni māpenti.",
  "tika-vin02t:1567_0": "Atha vā nesaṃ sarīre devatā adhimuccitvā tattha tattha nivesanāni māpetuṃ cittaṃ nāmenti.",
  "tika-vin02t:1567_1": "Tā catūsu koṇesu khāṇuke koṭṭetvā vatthumhi gahitamatte paṭivigacchanti.",
  "tika-vin02t:1567_2": "Saddhānaṃ kulānaṃ saddhā devatā tathā karonti,",
  "tika-vin02t:1567_3": "assaddhānaṃ kulānaṃ assaddhā devatā ca.",
  "tika-vin02t:1567_4": "Kiṃ kāraṇā?",
  "tika-vin02t:1567_5": "Saddhānañhi evaṃ hoti “idha manussā nivesanaṃ māpentā paṭhamaṃ bhikkhusaṅghaṃ nisīdāpetvā maṅgalaṃ vadāpessanti,",
  "tika-vin02t:1567_6": "atha mayaṃ sīlavantānaṃ dassanaṃ dhammakathaṃ pañhavissajjanaṃ anumodanañca sotuṃ labhissāma,",
  "tika-vin02t:1567_7": "manussādānaṃ datvā amhākaṃ pattiṃ dassantī”ti.",
  "tika-vin02t:1567_8": "Assaddhā devatāpi “attano icchānurūpaṃ tesaṃ paṭipattiṃ passituṃ kathañca sotuṃ labhissāmā”ti tathā karonti.",
  "tika-vin02t:1568_0": "Tāvatiṃsehīti yathā hi ekasmiṃ kule ekaṃ paṇḍitaṃ manussaṃ,",
  "tika-vin02t:1568_1": "ekasmiñca vihāre ekaṃ bahussutaṃ bhikkhuṃ upādāya “asukakule manussā paṇḍitā,",
  "tika-vin02t:1568_2": "asukavihāre bhikkhū bahussutā”ti saddo abbhuggacchati,",
  "tika-vin02t:1568_3": "evamevaṃ sakkaṃ devarājānaṃ vissakammañca devaputtaṃ upādāya “tāvatiṃsā paṇḍitā”ti saddo abbhuggato.",
  "tika-vin02t:1568_4": "Tenāha “tāvatiṃsehī”ti.",
  "tika-vin02t:1568_5": "Seyyathāpītiādinā devehi tāvatiṃsehi saddhiṃ mantetvā viya sunidhavassakārā nagaraṃ māpentīti dasseti.",
  "tika-vin02t:1569_0": "Yāvatā ariyaṃ āyatananti yattakaṃ ariyamanussānaṃ osaraṇaṭṭhānaṃ nāma atthi.",
  "tika-vin02t:1569_1": "Yāvatā vaṇippathoti yattakaṃ vāṇijānaṃ āhaṭabhaṇḍassa rāsivaseneva kayavikkayaṭṭhānaṃ nāma,",
  "tika-vin02t:1569_2": "vāṇijānaṃ vasanaṭṭhānaṃ vā atthi.",
  "tika-vin02t:1569_3": "Idaṃ agganagaranti tesaṃ ariyāyatanavaṇippathānaṃ idaṃ nagaraṃ aggaṃ bhavissati jeṭṭhakaṃ pāmokkhaṃ.",
  "tika-vin02t:1569_4": "Puṭabhedananti bhaṇḍapuṭabhedanaṭṭhānaṃ,",
  "tika-vin02t:1569_5": "bhaṇḍaganthikānaṃ mocanaṭṭhānanti vuttaṃ hoti.",
  "tika-vin02t:1569_6": "Sakalajambudīpe aladdhabhaṇḍampi hi idheva labhissati,",
  "tika-vin02t:1569_7": "aññattha vikkayaṃ agacchantampi idha vikkayaṃ gacchissati,",
  "tika-vin02t:1569_8": "tasmā idheva puṭaṃ bhindissatīti attho.",
  "tika-vin02t:1569_9": "Āyanti yāni catūsu dvāresu cattāri,",
  "tika-vin02t:1569_10": "sabhāyaṃ ekanti evaṃ divase divase pañcasatasahassāni tattha uṭṭhahissanti,",
  "tika-vin02t:1569_11": "tānissa bhāvīni āyāni dasseti.",
  "tika-vin02t:1569_12": "Aggito vātiādīsu ca-",
  "tika-vin02t:1569_13": "kārattho vā- saddo,",
  "tika-vin02t:1569_14": "agginā ca udakena ca mithubhedena ca nassissatīti attho.",
  "tika-vin02t:1569_15": "Tassa hi eko koṭṭhāso agginā nassissati,",
  "tika-vin02t:1569_16": "nibbāpetumpi naṃ na sakkhissati,",
  "tika-vin02t:1569_17": "ekaṃ koṭṭhāsaṃ gaṅgā gahetvā gamissati,",
  "tika-vin02t:1569_18": "eko iminā akathitaṃ amussa,",
  "tika-vin02t:1569_19": "amunā akathitaṃ imassa vadantānaṃ pisuṇavācānaṃ vasena bhinnānaṃ manussānaṃ aññamaññabhedena vinassissati.",
  "tika-vin02t:1570_0": "Evaṃ vatvā bhagavā paccūsakāle gaṅgātīraṃ gantvā katamukhadhovano bhikkhācārakālaṃ āgamayamāno nisīdi.",
  "tika-vin02t:1570_1": "Sunidhavassakārāpi “amhākaṃ rājā samaṇassa gotamassa upaṭṭhāko,",
  "tika-vin02t:1570_2": "so amhe upagate pucchissati ‘satthā kira pāṭaligāmaṃ agamāsi,",
  "tika-vin02t:1570_3": "kiṃ tassa santikaṃ upasaṅkamittha,",
  "tika-vin02t:1570_4": "na upasaṅkamitthā’ti,",
  "tika-vin02t:1570_5": "‘upasaṅkamimhā’ti ca vutte ‘nimantayittha,",
  "tika-vin02t:1570_6": "na nimantayitthā’ti pucchissati,",
  "tika-vin02t:1570_7": "‘na nimantayimhā’ti ca vutte amhākaṃ dosaṃ āropetvā niggaṇhissati,",
  "tika-vin02t:1570_8": "idañcāpi mayaṃ akataṭṭhāne nagaraṃ māpema,",
  "tika-vin02t:1570_9": "samaṇassa kho pana gotamassa gatagataṭṭhāne kāḷakaṇṇisattā paṭikkamanti,",
  "tika-vin02t:1570_10": "taṃ mayaṃ nagaramaṅgalaṃ vācāpessāmā”ti cintetvā satthāraṃ upasaṅkamitvā nimantayiṃsu.",
  "tika-vin02t:1570_11": "Tena vuttaṃ “atha kho sunidhavassakārā”tiādi.",
  "tika-vin02t:1570_12": "Pubbaṇhasamayanti pubbaṇhakāle.",
  "tika-vin02t:1570_13": "Nivāsetvāti gāmappavesananīhārena nivāsanaṃ nivāsetvā kāyabandhanaṃ bandhitvā.",
  "tika-vin02t:1570_14": "Pattacīvaramādāyāti pattañca cīvarañca ādiyitvā kāyapaṭibaddhaṃ katvā,",
  "tika-vin02t:1570_15": "cīvaraṃ pārupitvā pattaṃ hatthena gahetvāti attho.",
  "tika-vin02t:1571_0": "Sīlavantetthāti sīlavante ettha attano vasanaṭṭhāne.",
  "tika-vin02t:1571_1": "Saññateti kāyavācācittehi saññate.",
  "tika-vin02t:1571_2": "Tāsaṃ dakkhiṇamādiseti saṅghassa dinne cattāro paccaye tāsaṃ gharadevatānaṃ ādiseyyapattiṃ dadeyya.",
  "tika-vin02t:1571_3": "Pūjitā pūjayantīti “ime manussā amhākaṃ ñātakāpi na honti,",
  "tika-vin02t:1571_4": "tathāpi no pattiṃ dentīti ārakkhaṃ susaṃvihitaṃ karothā”ti suṭṭhu ārakkhaṃ karonti.",
  "tika-vin02t:1571_5": "Mānitā mānayantīti kālānukālaṃ balikammakaraṇena mānitā “ete manussā amhākaṃ ñātakāpi na honti,",
  "tika-vin02t:1571_6": "tathāpi catumāsachamāsantare no balikammaṃ karontī”ti mānenti uppannaparissayaṃ haranti.",
  "tika-vin02t:1571_7": "Tato nanti tato naṃ paṇḍitajātikaṃ manussaṃ.",
  "tika-vin02t:1571_8": "Orasanti ure ṭhapetvā saṃvaḍḍhitaṃ,",
  "tika-vin02t:1571_9": "yathā mātā orasaṃ puttaṃ anukampati,",
  "tika-vin02t:1571_10": "uppannaparissayaharaṇatthamevassa vāyamati,",
  "tika-vin02t:1571_11": "evaṃ anukampantīti attho.",
  "tika-vin02t:1571_12": "Bhadrāni passatīti sundarāni passati.",
  "tika-vin02t:1572_0": "Anumoditvāti tehi tadā pasutapuññassa anumodanavasena tesaṃ dhammakathaṃ katvā.",
  "tika-vin02t:1572_1": "Sunidhavassakārāpi “yā tattha devatā āsuṃ,",
  "tika-vin02t:1572_2": "tāsaṃ dakkhiṇamādise”ti bhagavato vacanaṃ sutvā devatānaṃ pattiṃ adaṃsu.",
  "tika-vin02t:1572_3": "Taṃ gotamadvāraṃ nāma ahosīti tassa nagarassa yena dvārena bhagavā nikkhami,",
  "tika-vin02t:1572_4": "taṃ gotamadvāraṃ nāma ahosi.",
  "tika-vin02t:1572_5": "Gaṅgāya pana uttaraṇatthaṃ anotiṇṇattā gotamatitthaṃ nāma nāhosi.",
  "tika-vin02t:1572_6": "Pūrāti puṇṇā.",
  "tika-vin02t:1572_7": "Samatittikāti tīrasamaṃ udakassa tittā bharitā.",
  "tika-vin02t:1572_8": "Kākapeyyāti tīre ṭhitakākehi pātuṃ sakkuṇeyyaudakā.",
  "tika-vin02t:1572_9": "Tīhipi padehi ubhatokūlasamaṃ paripuṇṇabhāvameva vadati.",
  "tika-vin02t:1572_10": "Uḷumpanti pāragamanatthāya lahuke dārudaṇḍe gahetvā kavāṭaphalake viya aññamaññasambandhe kātuṃ āṇiyo koṭṭetvā nāvāsaṅkhepena kataṃ.",
  "tika-vin02t:1572_11": "Kullanti veḷunaḷādike saṅgharitvā valliādīhi kalāpavasena bandhitvā kataṃ.",
  "tika-vin02t:1573_0": "Etamatthaṃ viditvāti etaṃ mahājanassa gaṅgudakamattassapi kevalaṃ tarituṃ asamatthataṃ,",
  "tika-vin02t:1573_1": "attano pana bhikkhusaṅghassa ca atigambhīravitthataṃ saṃsāramahaṇṇavaṃ taritvā ṭhitabhāvañca sabbākārato",
  "tika-vin02t:1573_2": "viditvā tadatthaparidīpanaṃ imaṃ udānaṃ udānesi.",
  "tika-vin02t:1573_3": "Udānagāthāya attho pana aṭṭhakathāyaṃ dassitoyeva.",
  "tika-vin02t:1573_4": "Tattha udakaṭṭhānassetaṃ adhivacananti yathāvuttassa yassa kassaci udakaṭṭhānassa etaṃ aṇṇavanti adhivacanaṃ,",
  "tika-vin02t:1573_5": "na samuddassevāti adhippāyo.",
  "tika-vin02t:1573_6": "Saranti idha nadī adhippetā sarati sandatīti katvā.",
  "tika-vin02t:1573_7": "Gambhīraṃ vitthatanti agādhaṭṭhena gambhīraṃ,",
  "tika-vin02t:1573_8": "sakalalokattayabyāpitāya vitthataṃ.",
  "tika-vin02t:1573_9": "Visajjāti anāsajja appatvā eva pallalāni tesaṃ ataraṇato.",
  "tika-vin02t:1573_10": "Kullañhi jano bandhatīti kullaṃ bandhituṃ āyāsaṃ āpajjati.",
  "tika-vin02t:1573_11": "Vinā eva kullenāti īdisaṃ udakaṃ kullena īdisena vinā eva.",
  "tika-vin02t:1573_12": "Tiṇṇā medhāvino janāti ariyamaggañāṇasaṅkhātāya medhāya samannāgatattā medhāvino buddhā ca buddhasāvakā ca tiṇṇā paratīre patiṭṭhitā.",
  "tika-vin02t:1574_0": "Sunidhavassakāravatthukathāvaṇṇanā niṭṭhitā.",
  "tika-vin02t:1575_0": "Koṭigāme saccakathāvaṇṇanā",
  "tika-vin02t:1576_0": "287.",
  "tika-vin02t:1576_1": "Koṭigāmoti mahāpanādassa rañño pāsādakoṭiyaṃ katagāmo,",
  "tika-vin02t:1576_2": "patitassa pāsādassa thupikāya patiṭṭhitaṭṭhāne niviṭṭhagāmoti attho.",
  "tika-vin02t:1576_3": "Ariyasaccānanti ye paṭivijjhanti,",
  "tika-vin02t:1576_4": "tesaṃ ariyabhāvakarānaṃ saccānaṃ.",
  "tika-vin02t:1576_5": "Ananubodhāti abujjhanena ajānanena.",
  "tika-vin02t:1576_6": "Appaṭivedhāti appaṭivijjhanena.",
  "tika-vin02t:1576_7": "Anubodho cettha pubbabhāgiyañāṇaṃ,",
  "tika-vin02t:1576_8": "paṭivedho maggañāṇena abhisamayo.",
  "tika-vin02t:1576_9": "Tattha yasmā anubodhapubbako paṭivedho anubodhena vinā na hoti,",
  "tika-vin02t:1576_10": "anubodhopi ekacco paṭivedhasambandho tadubhayābhāvahetukañca vaṭṭe saṃsaraṇaṃ,",
  "tika-vin02t:1576_11": "tasmā vuttaṃ “ananubodhā…pe…",
  "tika-vin02t:1576_12": "tumhākañcā”ti.",
  "tika-vin02t:1576_13": "Tattha sandhāvitanti paṭisandhiggahaṇavasena bhavato bhavantarupagamanena sandhāvitaṃ.",
  "tika-vin02t:1576_14": "Saṃsaritanti aparāparaṃ cavanupapajjanavasena saṃsaritaṃ.",
  "tika-vin02t:1576_15": "Mamañceva tumhākañcāti mayā ca tumhehi ca.",
  "tika-vin02t:1576_16": "Atha vā sandhāvitaṃ saṃsaritanti sandhāvanaṃ saṃsaraṇaṃ mamañceva tumhākañca ahosīti evamettha attho veditabbo.",
  "tika-vin02t:1577_0": "Saṃsitanti saṃsaritaṃ.",
  "tika-vin02t:1577_1": "Bhavanetti samūhatāti dīgharajjuyā baddhasakuṇaṃ viya rajjuhattho puriso desantaraṃ,",
  "tika-vin02t:1577_2": "taṇhārajjuyā baddhasattasantānaṃ abhisaṅkhāro bhavantaraṃ neti etāyāti bhavanetti,",
  "tika-vin02t:1577_3": "sā bhavato bhavaṃ nayanasamatthā taṇhārajju ariyamaggasatthena suṭṭhu hatā chinnā appavattikatāti bhavanetti samūhatā.",
  "tika-vin02t:1578_0": "Ambapālīvatthukathāvaṇṇanā",
  "tika-vin02t:1579_0": "288.",
  "tika-vin02t:1579_1": "Yānassa bhūmīti yattha sakkā hoti yānaṃ āruyha yānena gantuṃ,",
  "tika-vin02t:1579_2": "ayaṃ yānassa bhūmi nāma.",
  "tika-vin02t:1579_3": "Yānā paccorohitvāti vihārassa bahidvārakoṭṭhake yānato orohitvā.",
  "tika-vin02t:1580_0": "Licchavīvatthukathāvaṇṇanā",
  "tika-vin02t:1581_0": "289.",
  "tika-vin02t:1581_1": "Nīlāti idaṃ sabbasaṅgāhakavacanaṃ.",
  "tika-vin02t:1581_2": "Nīlavaṇṇātiādi tasseva vibhāgadassanatthaṃ.",
  "tika-vin02t:1581_3": "Tattha na tesaṃ pakativaṇṇo nīlo,",
  "tika-vin02t:1581_4": "nīlavilepanavilittattā panetaṃ vuttaṃ.",
  "tika-vin02t:1581_5": "Nīlavatthāti paṭadukūlakoseyyādīnipi nesaṃ nīlāneva honti.",
  "tika-vin02t:1581_6": "Nīlālaṅkārāti nīlamaṇialaṅkārehi nīlapupphehi ca alaṅkatā.",
  "tika-vin02t:1581_7": "Te kira alaṅkārā suvaṇṇavicittāpi indanīlamaṇiobhāsehi ekanīlā viya khāyanti,",
  "tika-vin02t:1581_8": "rathāpi nesaṃ nīlamaṇikhacitā nīlavatthaparikkhittā nīladhajanīlavammikehi nīlābharaṇehi nīlaassehi yuttā,",
  "tika-vin02t:1581_9": "patodayaṭṭhiyopi nīlāyevāti iminā nayena sabbapadesu attho veditabbo.",
  "tika-vin02t:1581_10": "Paṭivaṭṭesīti pahari.",
  "tika-vin02t:1581_11": "Kissa je ambapālīti je-",
  "tika-vin02t:1581_12": "ti ālapanaṃ,",
  "tika-vin02t:1581_13": "bhoti ambapāli kiṃkāraṇāti vuttaṃ hoti.",
  "tika-vin02t:1581_14": "Sāhāranti ettha āharanti imasmā rājapurisā balinti āhāro,",
  "tika-vin02t:1581_15": "tabbhuttajanapado.",
  "tika-vin02t:1581_16": "Tena sahitaṃ sāhāraṃ,",
  "tika-vin02t:1581_17": "sajanapadanti attho.",
  "tika-vin02t:1581_18": "Aṅguliṃ phoṭesunti aṅguliṃ cālesuṃ.",
  "tika-vin02t:1581_19": "Ambakāyāti mātugāmena.",
  "tika-vin02t:1581_20": "Upacāravacanañhetaṃ,",
  "tika-vin02t:1581_21": "itthīsu yadidaṃ ambakā mātugāmo jananikāti.",
  "tika-vin02t:1581_22": "Olokethāti passatha.",
  "tika-vin02t:1581_23": "Apalokethāti apavattitvā oloketha,",
  "tika-vin02t:1581_24": "punappunaṃ passathāti attho.",
  "tika-vin02t:1581_25": "Upasaṃharathāti upanetha,",
  "tika-vin02t:1581_26": "imaṃ licchavīparisaṃ tumhākaṃ cittena tāvatiṃsasadisaṃ upasaṃharatha upanetha allīyāpetha.",
  "tika-vin02t:1581_27": "Yatheva tāvatiṃsā abhirūpā pāsādikā nīlādinānāvaṇṇā,",
  "tika-vin02t:1581_28": "evamime licchavīrājānopīti tāvatiṃsehi samake katvā passathāti attho.",
  "tika-vin02t:1582_0": "Kasmā pana bhagavā anekasatehi suttehi cakkhādīnaṃ rūpādīsu nimittaggāhaṃ paṭisedhetvā idha mahantena ussāhena nimittaggāhe niyojetīti?",
  "tika-vin02t:1582_1": "Hitakāmatāya tesaṃ bhikkhūnaṃ yathā āyasmato nandassa hitakāmatāya saggasampattidassanatthaṃ.",
  "tika-vin02t:1582_2": "Tatra kira ekacce bhikkhū osannavīriyā,",
  "tika-vin02t:1582_3": "te sampattiyā palobhento “appamādena samaṇadhammaṃ karontānaṃ evarūpā issariyasampatti sulabhā”ti samaṇadhamme ussāhajananatthaṃ āha.",
  "tika-vin02t:1582_4": "Atha vā nayidaṃ nimittaggāhe niyojanaṃ,",
  "tika-vin02t:1582_5": "kevalaṃ pana “dibbasampattisadisā etesaṃ rājūnaṃ issariyasampattī”ti anupubbikathāya sampattikathanaṃ viya daṭṭhabbaṃ.",
  "tika-vin02t:1582_6": "Aniccalakkhaṇavibhāvanatthañcāpi evamāha.",
  "tika-vin02t:1582_7": "Na cirasseva hi sabbepime ajātasattussa vasena vināsaṃ pāpuṇissanti,",
  "tika-vin02t:1582_8": "atha nesaṃ rajjasirisampattiṃ disvā ṭhitabhikkhū “tathārūpāyapi nāma sirisampattiyā vināso paññāyissatī”ti",
  "tika-vin02t:1582_9": "aniccalakkhaṇaṃ bhāvetvā saha paṭisambhidāhi arahattaṃ pāpuṇissantīti aniccalakkhaṇavibhāvanatthaṃ āha.",
  "tika-vin02t:1583_0": "Adhivāsetūti ambapāliyā nimantitabhāvaṃ ñatvāpi kasmā nimantentīti?",
  "tika-vin02t:1583_1": "Asaddahanatāya ca vattasīsena ca.",
  "tika-vin02t:1583_2": "Sā hi dhuttā itthī animantetvāpi “nimantesi”nti vadeyyāti tesaṃ ahosi.",
  "tika-vin02t:1583_3": "Dhammaṃ sutvā gamanakāle ca nimantetvā gamanaṃ nāma manussānaṃ vattameva.",
  "tika-vin02t:1584_0": "Licchavīvatthukathāvaṇṇanā niṭṭhitā.",
  "tika-vin02t:1585_0": "Sīhasenāpativatthukathāvaṇṇanā",
  "tika-vin02t:1586_0": "290.",
  "tika-vin02t:1586_1": "Abhiññātāti ñātā paññātā pākaṭā.",
  "tika-vin02t:1586_2": "Santhāgāreti mahājanassa santhambhanāgāre vissamanatthāya kate agāre.",
  "tika-vin02t:1586_3": "Sā kira santhāgārasālā nagaramajjhe ahosi,",
  "tika-vin02t:1586_4": "catūsu dvāresu ṭhitānaṃ paññāyati,",
  "tika-vin02t:1586_5": "catūhi disāhi āgatamanussā paṭhamaṃ tattha vissamitvā pacchā attano attano phāsukaṭṭhānaṃ gacchanti.",
  "tika-vin02t:1586_6": "Rājakulānaṃ rajjakiccasantharaṇatthaṃ kataṃ agārantipi vadantiyeva.",
  "tika-vin02t:1586_7": "Tattha hi nisīditvā licchavīrājāno rajjakiccaṃ santharanti karonti vicārenti.",
  "tika-vin02t:1586_8": "Sannisinnāti tesaṃ nisīdanatthaṃyeva paññattesu mahārahapaccattharaṇesu samussitasetacchattesu āsanesu sannisinnā.",
  "tika-vin02t:1586_9": "Anekapariyāyena buddhassa vaṇṇaṃ bhāsantīti rājakulakiccañceva lokatthakiriyañca vicāretvā anekehi kāraṇehi buddhassa vaṇṇaṃ bhāsanti.",
  "tika-vin02t:1586_10": "Paṇḍitā hi te rājāno saddhāsampannā sotāpannāpi sakadāgāminopi anāgāminopi ariyasāvakā,",
  "tika-vin02t:1586_11": "te sabbepi lokiyajaṭaṃ bhinditvā buddhādīnaṃ tiṇṇaṃ ratanānaṃ vaṇṇaṃ bhāsanti.",
  "tika-vin02t:1587_0": "Tattha tividho buddhavaṇṇo nāma cariyavaṇṇo sarīravaṇṇo guṇavaṇṇoti.",
  "tika-vin02t:1587_1": "Tatrime rājāno cariyāya vaṇṇaṃ ārabhiṃsu –",
  "tika-vin02t:1587_2": "“dukkaraṃ vata kataṃ sammāsambuddhena kappasatasahassādhikāni cattāri asaṅkhyeyyāni dasa pāramiyo dasa",
  "tika-vin02t:1587_3": "upapāramiyo dasa paramatthapāramiyoti samatiṃsa pāramiyo pūrentena ñātatthacariyaṃ lokatthacariyaṃ buddhatthacariyaṃ",
  "tika-vin02t:1587_4": "matthakaṃ pāpetvā pañca mahāpariccāge pariccajantenā”ti aḍḍhacchakkehi jātakasatehi buddhavaṇṇaṃ kathentā",
  "tika-vin02t:1587_5": "tusitabhavanaṃ pāpetvā ṭhapayiṃsu.",
  "tika-vin02t:1587_6": "Dhammassa vaṇṇaṃ bhāsantā panete “bhagavatā dhammo desito,",
  "tika-vin02t:1587_7": "nikāyato pañca nikāyā honti,",
  "tika-vin02t:1587_8": "piṭakato tīṇi piṭakāni,",
  "tika-vin02t:1587_9": "aṅgato nava aṅgāni,",
  "tika-vin02t:1587_10": "khandhato caturāsītidhammakkhandhasahassānī”ti koṭṭhāsavasena dhammaguṇaṃ kathayiṃsu.",
  "tika-vin02t:1587_11": "Saṅghassa vaṇṇaṃ bhāsantā “satthu dhammadesanaṃ sutvā paṭiladdhasaddhā kulaputtā bhogakkhandhañceva ñātiparivaṭṭañca",
  "tika-vin02t:1587_12": "pahāya setacchattauparajjasenāpatiseṭṭhibhaṇḍāgārikaṭṭhānantarādīni agaṇayitvā nikkhamma satthu varasāsane",
  "tika-vin02t:1587_13": "pabbajanti,",
  "tika-vin02t:1587_14": "setacchattaṃ pahāya pabbajitānaṃ bhaddiyamahārājamahākappinapukkusātiādirājapabbajitānaṃyeva buddhakāle asīti sahassāni ahesuṃ,",
  "tika-vin02t:1587_15": "anekakoṭidhanaṃ pahāya pabbajitānaṃ pana yasakulaputtasoṇaseṭṭhiputtaraṭṭhapālaputtādīnaṃ paricchedo natthi,",
  "tika-vin02t:1587_16": "evarūpā ca evarūpā ca kulaputtā satthu sāsane pabbajantī”ti pabbajjāsaṅkhepavasena saṅghaguṇaṃ kathayiṃsu.",
  "tika-vin02t:1588_0": "Sīho senāpatīti evaṃnāmako senāya adhipati.",
  "tika-vin02t:1588_1": "Vesāliyañhi satta sahassāni satta satāni satta ca rājāno,",
  "tika-vin02t:1588_2": "te sabbepi sannipatitvā sabbesaṃ manaṃ gahetvā “raṭṭhaṃ vicāretuṃ samatthaṃ ekaṃ vicinathā”ti vicinantā",
  "tika-vin02t:1588_3": "sīharājakumāraṃ disvā “ayaṃ sakkhissatī”ti sanniṭṭhānaṃ katvā tassa rattamaṇivaṇṇakambalapariyonaddhaṃ",
  "tika-vin02t:1588_4": "senāpaticchattaṃ adaṃsu.",
  "tika-vin02t:1588_5": "Taṃ sandhāya vuttaṃ “sīho senāpatī”ti.",
  "tika-vin02t:1588_6": "Nigaṇṭhasāvakoti nigaṇṭhassa nāṭaputtassa paccayadāyako upaṭṭhāko.",
  "tika-vin02t:1588_7": "Jambudīpatalasmiñhi tayo janā nigaṇṭhānaṃ aggupaṭṭhākā –",
  "tika-vin02t:1588_8": "nāḷandāyaṃ upāli gahapati,",
  "tika-vin02t:1588_9": "kapilapure vappo sakko,",
  "tika-vin02t:1588_10": "vesāliyaṃ ayaṃ sīho senāpatīti.",
  "tika-vin02t:1588_11": "Nisinno hotīti sesarājūnampi parisāya antare āsanāni paññāpayiṃsu,",
  "tika-vin02t:1588_12": "sīhassa pana majjhe ṭhāneti tasmiṃ paññatte mahārahe rājāsane nisinno hoti.",
  "tika-vin02t:1588_13": "Nissaṃsayanti nibbicikicchaṃ addhā ekaṃsena.",
  "tika-vin02t:1588_14": "Na hete yassa vā tassa vā appesakkhassa evaṃ anekasatehi kāraṇehi vaṇṇaṃ bhāsanti.",
  "tika-vin02t:1589_0": "Yena nigaṇṭho nāṭaputto tenupasaṅkamīti nigaṇṭho kira nāṭaputto “sacāyaṃ sīho kassacideva samaṇassa gotamassa",
  "tika-vin02t:1589_1": "vaṇṇaṃ kathentassa sutvā samaṇaṃ gotamaṃ dassanāya upasaṅkamissati,",
  "tika-vin02t:1589_2": "mayhaṃ parihāni bhavissatī”ti cintetvā paṭhamataraṃyeva sīhaṃ senāpatiṃ etadavoca “senāpati imasmiṃ loke ‘ahaṃ buddho ahaṃ buddho’ti bahū vadanti,",
  "tika-vin02t:1589_3": "sace tvaṃ kañci dassanāya upasaṅkamitukāmo ahosi,",
  "tika-vin02t:1589_4": "maṃ puccheyyāsi,",
  "tika-vin02t:1589_5": "ahaṃ te yuttaṭṭhānaññeva pesessāmi,",
  "tika-vin02t:1589_6": "ayuttaṭṭhānato nivāressāmī”ti.",
  "tika-vin02t:1589_7": "So taṃ kathaṃ anussaritvā “sace maṃ pesessati,",
  "tika-vin02t:1589_8": "gamissāmi. No ce,",
  "tika-vin02t:1589_9": "na gamissāmī”ti cintetvā yena nigaṇṭho nāṭaputto tenupasaṅkami.",
  "tika-vin02t:1590_0": "Athassa vacanaṃ sutvā nigaṇṭho mahāpabbatena viya balavasokena otthaṭo “yattha dānissāhaṃ gamanaṃ na icchāmi,",
  "tika-vin02t:1590_1": "tattheva gantukāmo jāto,",
  "tika-vin02t:1590_2": "hatohamasmī”ti anattamano hutvā “paṭibāhanupāyamassa karissāmī”ti cintetvā “kiṃ pana tva”ntiādimāha.",
  "tika-vin02t:1590_3": "Evaṃ vadanto carantaṃ goṇaṃ tuṇḍe paharanto viya jalamānaṃ padīpaṃ nibbāpento viya bhattabharitaṃ pattaṃ",
  "tika-vin02t:1590_4": "nikujjanto viya ca sīhassa uppannaṃ pītiṃ vināsesi.",
  "tika-vin02t:1590_5": "Gamikābhisaṅkhāroti hatthiyānādīnaṃ yojāpanagandhamālādiggahaṇavasena pavatto payogo.",
  "tika-vin02t:1590_6": "So paṭippassambhīti so vūpasanto.",
  "tika-vin02t:1591_0": "Dutiyampi khoti dutiyavārampi.",
  "tika-vin02t:1591_1": "Imasmiñca vāre buddhassa vaṇṇaṃ bhāsantā tusitabhavanato paṭṭhāya yāva mahābodhipallaṅkā dasabalassa",
  "tika-vin02t:1591_2": "heṭṭhā pādatalehi upari kesaggehi paricchinditvā dvattiṃsamahāpurisalakkhaṇaasītianubyañjanabyāmappabhāvasena",
  "tika-vin02t:1591_3": "sarīravaṇṇaṃ kathayiṃsu.",
  "tika-vin02t:1591_4": "Dhammassa vaṇṇaṃ bhāsantā “ekapadepi ekabyañjanepi avakkhalitaṃ nāma natthī”ti sukathitavaseneva dhammaguṇaṃ kathayiṃsu.",
  "tika-vin02t:1591_5": "Saṅghassa vaṇṇaṃ bhāsantā “evarūpaṃ yasasirivibhavaṃ pahāya satthu sāsane pabbajitā na kosajjapakatikā honti,",
  "tika-vin02t:1591_6": "terasasu pana dhutaguṇesu paripūrakārino hutvā sattasu anupassanāsu kammaṃ karonti,",
  "tika-vin02t:1591_7": "aṭṭhatiṃsa ārammaṇavibhattiyo vaḷañjentī”ti paṭipadāvasena saṅghaguṇe kathayiṃsu.",
  "tika-vin02t:1592_0": "Tatiyavāre pana buddhassa vaṇṇaṃ bhāsamānā “itipi so bhagavā”ti suttantapariyāyeneva buddhaguṇe kathayiṃsu,",
  "tika-vin02t:1592_1": "“svākkhāto bhagavatā dhammo”tiādinā suttantapariyāyeneva dhammaguṇe,",
  "tika-vin02t:1592_2": "“suppaṭipanno bhagavato sāvakasaṅgho”tiādinā suttantapariyāyeneva saṅghaguṇe ca kathayiṃsu.",
  "tika-vin02t:1592_3": "Tato sīho cintesi “imesaṃ licchavīrājakulānaṃ tatiyadivasato paṭṭhāya buddhadhammasaṅghaguṇe kathentānaṃ mukhaṃ nappahoti,",
  "tika-vin02t:1592_4": "addhā anomaguṇasamannāgato so bhagavā,",
  "tika-vin02t:1592_5": "imaṃ dāni uppannaṃ pītiṃ avijahitvāva ahaṃ ajja sammāsambuddhaṃ passissāmī”ti.",
  "tika-vin02t:1592_6": "Athassa “kiñhi me karissanti nigaṇṭhā”ti vitakko udapādi.",
  "tika-vin02t:1592_7": "Tattha kiñhi me karissantīti kiṃ nāma mayhaṃ nigaṇṭhā karissanti.",
  "tika-vin02t:1592_8": "Apalokitā vā anapalokitā vāti āpucchitā vā anāpucchitā vā.",
  "tika-vin02t:1592_9": "Na hi me te āpucchitā yānavāhanasampattiissariyayasavisesaṃ dassanti,",
  "tika-vin02t:1592_10": "nāpi anāpucchitā māressanti,",
  "tika-vin02t:1592_11": "aphalaṃ etesaṃ āpucchananti adhippāyo.",
  "tika-vin02t:1593_0": "Divā divassāti divassa divā majjhanhike atikkantamatte.",
  "tika-vin02t:1593_1": "Vesāliyā niyyāsīti yathā hi gimhakāle deve vuṭṭhe udakaṃ sandamānaṃ nadiṃ otaritvā thokameva gantvā tiṭṭhati nappavattati,",
  "tika-vin02t:1593_2": "evaṃ sīhassa paṭhamadivase “dasabalaṃ passissāmī”ti uppannāya pītiyā nigaṇṭhena paṭibāhitakālo,",
  "tika-vin02t:1593_3": "yathā dutiyadivase deve vuṭṭhe udakaṃ sandamānaṃ nadiṃ otaritvā thokaṃ gantvā vālikāpuñjaṃ paharitvā appavattaṃ hoti,",
  "tika-vin02t:1593_4": "evaṃ sīhassa dutiyadivase “dasabalaṃ passissāmī”ti uppannāya pītiyā nigaṇṭhena paṭibāhitakālo,",
  "tika-vin02t:1593_5": "yathā tatiyadivase deve vuṭṭhe udakaṃ sandamānaṃ nadiṃ otaritvā purāṇapaṇṇasukkhadaṇḍakanaḷakacavarādīni",
  "tika-vin02t:1593_6": "parikaḍḍhantaṃ vālikāpuñjaṃ bhinditvā samuddaninnameva hoti,",
  "tika-vin02t:1593_7": "evaṃ sīho tatiyadivase tiṇṇaṃ vatthūnaṃ guṇakathaṃ sutvā uppanne pītipāmojje “aphalā nigaṇṭhā,",
  "tika-vin02t:1593_8": "nipphalā nigaṇṭhā,",
  "tika-vin02t:1593_9": "kiṃ me ime karissanti,",
  "tika-vin02t:1593_10": "gamissāmahaṃ satthu santika”nti gamanaṃ abhinīharitvā vesāliyā niyyāsi.",
  "tika-vin02t:1593_11": "Niyyanto ca “cirassāhaṃ dasabalassa santikaṃ gantukāmo jāto,",
  "tika-vin02t:1593_12": "na kho pana me yuttaṃ aññātakavesena gantu”nti “ye keci dasabalassa santikaṃ gantukāmo,",
  "tika-vin02t:1593_13": "sabbe nikkhamantū”ti ghosanaṃ kāretvā pañca rathasatāni yojāpetvā uttamarathe ṭhito tehi ceva pañcahi",
  "tika-vin02t:1593_14": "rathasatehi mahatiyā ca parisāya parivuto gandhapupphacuṇṇavāsādīni gāhāpetvā niyyāsi.",
  "tika-vin02t:1594_0": "Yena bhagavā tenupasaṅkamīti ārāmaṃ pavisanto dūratova asītianubyañjanabyāmappabhādvattiṃsamahāpurisalakkhaṇāni",
  "tika-vin02t:1594_1": "chabbaṇṇā ghanabuddharasmiyo disvā “evarūpaṃ nāma purisaṃ evaṃ āsanne vasantaṃ ettakaṃ kālaṃ nāddasaṃ,",
  "tika-vin02t:1594_2": "vañcito vatamhi,",
  "tika-vin02t:1594_3": "alābhā vata me”ti cintetvā mahānidhiṃ disvā daliddapuriso viya sañjātapītipāmojjo yena bhagavā tenupasaṅkami.",
  "tika-vin02t:1594_4": "Dhammassa cānudhammaṃ byākarontīti bhotā gotamena vuttakāraṇassa anukāraṇaṃ kathenti.",
  "tika-vin02t:1594_5": "Kāraṇavacano hettha dhamma-",
  "tika-vin02t:1594_6": "saddo “hetumhi ñāṇaṃ dhammapaṭisambhidā”tiādīsu viya.",
  "tika-vin02t:1594_7": "Kāraṇanti cettha tathāpavattassa saddassa attho adhippeto tassa pavattihetubhāvato.",
  "tika-vin02t:1594_8": "Atthappayutto hi saddappayogo.",
  "tika-vin02t:1594_9": "Anukāraṇanti ca so evaṃ parehi tathā vuccamāno.",
  "tika-vin02t:1594_10": "Sahadhammiko vādānuvādoti parehi vuttakāraṇena sakāraṇo hutvā tumhākaṃ vādo vā tato paraṃ tassa anuvādo",
  "tika-vin02t:1594_11": "vā koci appamattakopi viññūhi garahitabbaṃ ṭhānaṃ kāraṇaṃ na āgacchati.",
  "tika-vin02t:1594_12": "Idaṃ vuttaṃ hoti –",
  "tika-vin02t:1594_13": "kiṃ sabbākārenapi tava vāde gārayhakāraṇaṃ natthīti.",
  "tika-vin02t:1594_14": "Anabbhakkhātukāmāti na abhūtena vattukāmā.",
  "tika-vin02t:1595_0": "291- 292.",
  "tika-vin02t:1595_1": "Atthi sīha pariyāyotiādīnaṃ attho verañjakaṇḍe āgatanayeneva veditabbo.",
  "tika-vin02t:1595_2": "Paramena assāsenāti catumaggacatuphalasaṅkhātena uttamaassāsena.",
  "tika-vin02t:1595_3": "Assāsāya dhammaṃ desetīti assāsanatthāya santhambhanatthāya dhammaṃ deseti.",
  "tika-vin02t:1595_4": "Iti bhagavā aṭṭhahaṅgehi sīhasenāpatissa dhammaṃ deseti.",
  "tika-vin02t:1596_0": "293.",
  "tika-vin02t:1596_1": "Anuviccakāranti anuviditvā cintetvā tulayitvā kātabbaṃ karohīti vutta hoti.",
  "tika-vin02t:1596_2": "Sādhu hotīti sundaro hoti.",
  "tika-vin02t:1596_3": "Tumhādisasmiñhi maṃ disvā maṃ saraṇaṃ gacchante nigaṇṭhaṃ disvā nigaṇṭhaṃ saraṇaṃ gacchante “kiṃ ayaṃ",
  "tika-vin02t:1596_4": "sīho diṭṭhadiṭṭhameva saraṇaṃ gacchatī”ti garahā uppajjati,",
  "tika-vin02t:1596_5": "tasmā anuviccakāro tumhādisānaṃ sādhūti dasseti.",
  "tika-vin02t:1596_6": "Paṭākaṃ parihareyyunti te kira evarūpaṃ sāvakaṃ labhitvā “asuko nāma rājā vā rājamahāmatto vā seṭṭhi",
  "tika-vin02t:1596_7": "vā amhākaṃ saraṇaṃ gato sāvako jāto”ti paṭākaṃ ukkhipitvā nagare ghosentā āhiṇḍanti. Kasmā?",
  "tika-vin02t:1596_8": "“Evaṃ no mahantabhāvo āvi bhavissatī”ti ca,",
  "tika-vin02t:1596_9": "sace panassa “kimahaṃ ete saraṇaṃ gato”ti vippaṭisāro uppajjeyya,",
  "tika-vin02t:1596_10": "tampi so “etesaṃ me saraṇagatabhāvaṃ bahū jānanti,",
  "tika-vin02t:1596_11": "dukkaraṃ dāni paṭinivattitu”nti vinodetvā na paṭikkamissatīti ca.",
  "tika-vin02t:1596_12": "Tenāha “paṭākaṃ parihareyyu”nti.",
  "tika-vin02t:1596_13": "Opānabhūtanti paṭiyattaudapāno viya ṭhitaṃ.",
  "tika-vin02t:1596_14": "Kulanti tava nivesanaṃ.",
  "tika-vin02t:1596_15": "Dātabbaṃ maññeyyāsīti pubbepi dasapi vīsatipi saṭṭhipi jane āgate disvā natthīti avatvā desi,",
  "tika-vin02t:1596_16": "idāni maṃ saraṇaṃ gatakāraṇamatteneva mā imesaṃ deyyadhammaṃ upacchindittha,",
  "tika-vin02t:1596_17": "sampattānañhi dātabbamevāti ovadati.",
  "tika-vin02t:1596_18": "Sutaṃ me taṃ bhanteti kuto sutaṃ?",
  "tika-vin02t:1596_19": "Nigaṇṭhānaṃ santikā.",
  "tika-vin02t:1596_20": "Te kira kulagharesu evaṃ pakāsenti “mayaṃ yassa kassaci sampattassa dātabbanti vadāma,",
  "tika-vin02t:1596_21": "samaṇo pana gotamo ‘mayhameva dānaṃ dātabbaṃ…pe…",
  "tika-vin02t:1596_22": "na aññesaṃ sāvakānaṃ dinnaṃ mahapphala’nti evaṃ vadatī”ti.",
  "tika-vin02t:1596_23": "Taṃ sandhāya ayaṃ “sutaṃ me ta”ntiādimāha.",
  "tika-vin02t:1597_0": "294.",
  "tika-vin02t:1597_1": "Pavattamaṃsanti pakatiyā pavattaṃ kappiyamaṃsaṃ,",
  "tika-vin02t:1597_2": "mūlaṃ gahetvā antarāpaṇe pariyesāhīti adhippāyo.",
  "tika-vin02t:1597_3": "Sambahulā nigaṇṭhāti pañcasatamattā nigaṇṭhā.",
  "tika-vin02t:1597_4": "Thūlaṃ pasunti thūlaṃ mahāsarīraṃ gokaṇṇamahiṃsasūkarasaṅkhātaṃ pasuṃ.",
  "tika-vin02t:1597_5": "Uddissakatanti attānaṃ uddisitvā kataṃ,",
  "tika-vin02t:1597_6": "māritanti attho.",
  "tika-vin02t:1597_7": "Paṭiccakammanti ettha kamma-",
  "tika-vin02t:1597_8": "saddo kammasādhano atītakālikoti āha “attānaṃ paṭicca kata”nti.",
  "tika-vin02t:1597_9": "Nimittakammassetaṃ adhivacanaṃ “paṭicca kammaṃ phusatī”tiādīsu viya.",
  "tika-vin02t:1597_10": "Nimittakammassāti nimittabhāvena laddhabbakammassa,",
  "tika-vin02t:1597_11": "na karaṇakārāpanavasena.",
  "tika-vin02t:1597_12": "Paṭiccakammaṃ ettha atthīti maṃsaṃ paṭiccakammaṃ yathā “buddhaṃ etassa atthīti buddho”ti.",
  "tika-vin02t:1597_13": "Atha vā paṭicca kammaṃ phusatīti pāṭhaseso daṭṭhabbo,",
  "tika-vin02t:1597_14": "svāyaṃ etaṃ maṃsaṃ paṭicca taṃ pāṇavadhakakammaṃ phusatīti attho.",
  "tika-vin02t:1597_15": "Tañhi akusalaṃ upaḍḍhaṃ dāyakassa,",
  "tika-vin02t:1597_16": "upaḍḍhaṃ paṭiggāhakassa hotīti nesaṃ laddhi.",
  "tika-vin02t:1597_17": "Upakaṇṇaketi kaṇṇamūle.",
  "tika-vin02t:1597_18": "Alanti paṭikkhepavacanaṃ,",
  "tika-vin02t:1597_19": "hotu kiṃ imināti attho.",
  "tika-vin02t:1597_20": "Na ca pana teti ete āyasmantā dīgharattaṃ avaṇṇakāmā hutvā avaṇṇaṃ bhāsantāpi abbhācikkhantā na jiridanti,",
  "tika-vin02t:1597_21": "abbhakkhānassa antaṃ na gacchantīti attho.",
  "tika-vin02t:1597_22": "Atha vā lajjanatthe idaṃ jiridantīti padaṃ daṭṭhabbaṃ,",
  "tika-vin02t:1597_23": "na lajjantīti attho.",
  "tika-vin02t:1598_0": "Sīhasenāpativatthukathāvaṇṇanā niṭṭhitā.",
  "tika-vin02t:1599_0": "Kappiyabhūmianujānanakathāvaṇṇanā",
  "tika-vin02t:1600_0": "295.",
  "tika-vin02t:1600_1": "Abhilāpamattanti desanāmattaṃ.",
  "tika-vin02t:1600_2": "Āmisakhādanatthāyāti tattha tattha chaḍḍitassa āmisassa khādanatthāya.",
  "tika-vin02t:1600_3": "Anuppageyevāti pātoyeva.",
  "tika-vin02t:1600_4": "Oravasaddanti mahāsaddaṃ.",
  "tika-vin02t:1600_5": "Taṃ pana avatvāpīti andhakaṭṭhakathāyaṃvuttanayena avatvāpi. Pi-",
  "tika-vin02t:1600_6": "saddena tathā vacanampi anujānāti.",
  "tika-vin02t:1600_7": "Aṭṭhakathāsu vuttanayenāti sesaaṭṭhakathāsu vuttanayena.",
  "tika-vin02t:1600_8": "“Kappiyakuṭiṃ karomā’ti vā,",
  "tika-vin02t:1600_9": "‘kappiyakuṭī’ti vā vutte sādhāraṇalakkhaṇa”nti sabbaaṭṭhakathāsu vuttaussāvanantikākuṭikaraṇalakkhaṇaṃ.",
  "tika-vin02t:1600_10": "Cayanti adhiṭṭhānaṃ.",
  "tika-vin02t:1600_11": "Yato paṭṭhāyāti yato iṭṭhakato silato mattikāpiṇḍato vā paṭṭhāya.",
  "tika-vin02t:1600_12": "Paṭhamiṭṭhakādīnaṃ heṭṭhā na vaṭṭantīti bhittiyā paṭhamiṭṭhakādīnaṃ heṭṭhā bhūmiyaṃ patiṭṭhāpiyamānā",
  "tika-vin02t:1600_13": "iṭṭhakādayo bhūmigatikattā “kappiyakuṭiṃ karomā”ti vatvā patiṭṭhāpetuṃ na vaṭṭanti.",
  "tika-vin02t:1600_14": "Yadi evaṃ bhūmiyaṃ nikhaṇitvā patiṭṭhāpiyamānā thambhā kasmā tathā vatvā patiṭṭhāpetuṃ vaṭṭantīti āha “thambhā pana…pe…",
  "tika-vin02t:1600_15": "vaṭṭantī”ti.",
  "tika-vin02t:1600_16": "Saṅghasantakamevāti vāsatthāya kataṃ saṅghikasenāsanaṃ sandhāya vadati.",
  "tika-vin02t:1600_17": "Bhikkhusantakanti vāsatthāya eva kataṃ bhikkhussa puggalikasenāsanaṃ.",
  "tika-vin02t:1600_18": "Mukhasannidhīti iminā antovutthadukkaṭameva dīpitaṃ.",
  "tika-vin02t:1601_0": "Kappiyabhūmianujānanakathāvaṇṇanā niṭṭhitā.",
  "tika-vin02t:1602_0": "Keṇiyajaṭilavatthukathāvaṇṇanā",
  "tika-vin02t:1603_0": "300.",
  "tika-vin02t:1603_1": "Yena āpaṇaṃ tadavasarītiādīsu āpaṇanti ekassa nigamassetaṃ adhivacanaṃ.",
  "tika-vin02t:1603_2": "Tasmiṃ kira nigame vīsati āpaṇamukhasahassāni vibhattāni ahesuṃ.",
  "tika-vin02t:1603_3": "Iti so āpaṇānaṃ ussannattā “āpaṇa”ntveva saṅkhaṃ gato.",
  "tika-vin02t:1603_4": "Tassa pana nigamassa avidūre nadītīre ghanacchāyo ramaṇīyabhūmibhāgo mahāvanasaṇḍo,",
  "tika-vin02t:1603_5": "tasmiṃ bhagavā viharati.",
  "tika-vin02t:1603_6": "Keṇiyoti tassa nāmaṃ.",
  "tika-vin02t:1603_7": "Jaṭiloti āharimajaṭādharo tāpaso.",
  "tika-vin02t:1603_8": "So kira brāhmaṇamahāsālo,",
  "tika-vin02t:1603_9": "dhanarakkhaṇatthāya pana tāpasapabbajjaṃ samādāya rañño paṇṇākāraṃ datvā bhūmibhāgaṃ gahetvā tattha assamaṃ",
  "tika-vin02t:1603_10": "kāretvā pañcahi sakaṭasatehi vaṇijjaṃ payojetvā kulasahassassa nissayo hutvā vasati.",
  "tika-vin02t:1603_11": "Assamepi cassa eko tālarukkho divase divase ekaṃ sovaṇṇamayaṃ phalaṃ muñcatīti vadanti.",
  "tika-vin02t:1603_12": "So divā kāsāvāni dhāreti,",
  "tika-vin02t:1603_13": "jaṭā ca bandhati,",
  "tika-vin02t:1603_14": "rattiṃ kāmasampattiṃ anubhavati.",
  "tika-vin02t:1604_0": "Pavattāroti pavattayitāro,",
  "tika-vin02t:1604_1": "pāvacanavasena vattāroti attho.",
  "tika-vin02t:1604_2": "Yesanti yesaṃ santakaṃ.",
  "tika-vin02t:1604_3": "Mantapadanti mantasadde bahikatvā raho bhāsitabbaṭṭhena mantā eva taṃtaṃatthapaṭipattihetutāya padanti mantapadaṃ,",
  "tika-vin02t:1604_4": "vedavacanaṃ.",
  "tika-vin02t:1604_5": "Gītanti aṭṭhakādīhi dasahi porāṇabrāhmaṇehi udāttānudāttādisarasampattivasena sajjhāyitaṃ.",
  "tika-vin02t:1604_6": "Pavuttanti pāvacanavasena aññesaṃ vuttaṃ,",
  "tika-vin02t:1604_7": "vācitanti attho.",
  "tika-vin02t:1604_8": "Samihitanti samupabyūḷhaṃ rāsikataṃ,",
  "tika-vin02t:1604_9": "iruvedayajuvedasāmavedādivasena tatthāpi paccekaṃ mantabrāhmaṇādivasena sajjhāyanavācakādivasena ca piṇḍaṃ katvā ṭhapitanti attho.",
  "tika-vin02t:1604_10": "Tadanugāyantīti etarahi brāhmaṇā taṃ tehi pubbe gītaṃ anugāyanti anusajjhāyanti.",
  "tika-vin02t:1604_11": "Tadanubhāsantīti taṃ anubhāsanti,",
  "tika-vin02t:1604_12": "idaṃ purimasseva vevacanaṃ.",
  "tika-vin02t:1604_13": "Bhāsitamanubhāsantīti tehi bhāsitaṃ sajjhāyitaṃ anusajjhāyanti.",
  "tika-vin02t:1604_14": "Vācitamanuvācentīti tehi aññesaṃ vācitaṃ anuvācenti.",
  "tika-vin02t:1604_15": "Seyyathidanti te katameti attho.",
  "tika-vin02t:1604_16": "Aṭṭhakotiādīni tesaṃ nāmāni.",
  "tika-vin02t:1604_17": "Te kira dibbacakkhuparibhaṇḍena yathākammūpagañāṇena sattānaṃ kammassakatādiṃ pubbenivāsañāṇena atītakappe",
  "tika-vin02t:1604_18": "brāhmaṇānaṃ mantajjhenavidhiñca oloketvā parūpaghātaṃ akatvā kassapasammāsambuddhassa bhagavato vaṭṭasannissitena",
  "tika-vin02t:1604_19": "vacanena saha saṃsanditvā mante ganthesuṃ.",
  "tika-vin02t:1604_20": "Aparāpare pana okkākarājakālādīsu uppannabrāhmaṇā pāṇātipātādīni pakkhipitvā tayo vede bhinditvā buddhavacanena saddhiṃ viruddhe akaṃsu.",
  "tika-vin02t:1604_21": "Rattibhojanaṃ ratti,",
  "tika-vin02t:1604_22": "tato uparatāti rattūparatā.",
  "tika-vin02t:1604_23": "Atikkante majjhanhike yāva sūriyatthaṅgamanā bhojanaṃ vikālabhojanaṃ nāma,",
  "tika-vin02t:1604_24": "tato viratattā viratā vikālabhojanā.",
  "tika-vin02t:1604_25": "Paṭiyādāpetvāti sappimadhusakkarādīhi ceva maricehi ca susaṅkhataṃ pānaṃ paṭiyādāpetvā.",
  "tika-vin02t:1605_0": "“Mahā kho keṇiya bhikkhusaṅgho”ti kasmā bhagavā punappunaṃ paṭikkhipi?",
  "tika-vin02t:1605_1": "Titthiyānaṃ paṭikkhepapasannatāya.",
  "tika-vin02t:1605_2": "Titthiyā hi “aho vatāyaṃ appiccho,",
  "tika-vin02t:1605_3": "yo nimantiyamānopi na sādiyatī”ti upanimantiyamānassa paṭikkhepe pasīdantīti keci,",
  "tika-vin02t:1605_4": "akāraṇañcetaṃ.",
  "tika-vin02t:1605_5": "Natthi buddhānaṃ paccayahetu evarūpaṃ kohaññaṃ,",
  "tika-vin02t:1605_6": "ayaṃ pana aḍḍhatelasāni bhikkhusatāni disvā ettakānaṃyeva bhikkhaṃ paṭiyādessati,",
  "tika-vin02t:1605_7": "sveva selo brāhmaṇo tīhi purisasatehi saddhiṃ pabbajissati,",
  "tika-vin02t:1605_8": "ayuttaṃ kho pana navake aññato pesetvā imeheva saddhiṃ gantuṃ,",
  "tika-vin02t:1605_9": "ime vā aññato pesetvā navakehi saddhiṃ gantuṃ.",
  "tika-vin02t:1605_10": "Athāpi sabbeva gahetvā gamissāmi,",
  "tika-vin02t:1605_11": "bhikkhāhāro nappahossati.",
  "tika-vin02t:1605_12": "Tato bhikkhūsu piṇḍāya carantesu manussā ujjhāyissanti “cirassampi keṇiyo samaṇaṃ gotamaṃ nimantetvā yāpanamattaṃ dātuṃ nāsakkhī”ti,",
  "tika-vin02t:1605_13": "sayañca vippaṭisārī bhavissati.",
  "tika-vin02t:1605_14": "Paṭikkhepe pana kate “samaṇo gotamo punappunaṃ ‘tvañca brāhmaṇesu abhippasanno’ti brāhmaṇānaṃ nāmaṃ gaṇhātī”ti",
  "tika-vin02t:1605_15": "cintetvā brāhmaṇepi nimantetukāmo bhavissati,",
  "tika-vin02t:1605_16": "tato brāhmaṇe pāṭiyekkaṃ nimantessati,",
  "tika-vin02t:1605_17": "te tena nimantitā bhikkhū hutvā bhuñjissanti,",
  "tika-vin02t:1605_18": "evamassa saddhā anurakkhitā bhavissatīti punappunaṃ paṭikkhipi.",
  "tika-vin02t:1605_19": "Kiñcāpi kho bho gotamāti iminā idaṃ dīpeti “bho gotama,",
  "tika-vin02t:1605_20": "kiṃ jātaṃ,",
  "tika-vin02t:1605_21": "yadi ahaṃ brāhmaṇesu abhippasanno,",
  "tika-vin02t:1605_22": "adhivāsetu bhavaṃ gotamo,",
  "tika-vin02t:1605_23": "ahaṃ brāhmaṇānampi dātuṃ sakkomi tumhākampī”ti.",
  "tika-vin02t:1605_24": "Ṭhapetvā dhaññaphalarasanti ettha taṇḍuladhovanodakampi dhaññarasoyevāti vadanti.",
  "tika-vin02t:1605_25": "Anujānāmi,",
  "tika-vin02t:1605_26": "bhikkhave,",
  "tika-vin02t:1605_27": "ucchurasanti ettha nikkasaṭo ucchuraso sattāhakālikoti veditabbaṃ.",
  "tika-vin02t:1606_0": "Imāhi gāthāhīti imāhi keṇiyassa cittānukūlāhi gāthāhi.",
  "tika-vin02t:1606_1": "Tattha aggiparicariyaṃ vinā brāhmaṇānaṃ yaññābhāvato “aggihuttamukhā yaññā”ti vuttaṃ,",
  "tika-vin02t:1606_2": "aggihuttaseṭṭhā aggijuhanappadhānāti attho.",
  "tika-vin02t:1606_3": "Brāhmaṇā hi “aggimukhā devā”ti aggijuhanapubbakaṃ yaññaṃ vidahanti.",
  "tika-vin02t:1606_4": "Vede sajjhāyantehi paṭhamaṃ sajjhāyitabbato sāvittī “chandaso mukha”nti vuttā,",
  "tika-vin02t:1606_5": "sāvittī vedassa pubbaṅgamāti attho taṃpubbakattā vedasavanassa.",
  "tika-vin02t:1606_6": "Manussānaṃ seṭṭhabhāvato rājā “mukha”nti vutto.",
  "tika-vin02t:1606_7": "Ogāhantīnaṃ nadīnaṃ ādhārabhāvato gantabbaṭṭhānabhāvena paṭisaraṇato ca sāgaro “mukha”nti vutto.",
  "tika-vin02t:1606_8": "Candasamāyogena “ajja kattikā,",
  "tika-vin02t:1606_9": "ajja rohiṇī”ti saññāyanato nakkhattāni abhibhavitvā ālokakaraṇato nakkhattehi ativisesasommabhāvato ca “nakkhattānaṃ mukhaṃ cando”ti vuttaṃ.",
  "tika-vin02t:1606_10": "“Dīpasikhā aggijālā asanivicakka”nti evamādīnaṃ tapantānaṃ vijjulatānaṃ aggattā ādicco “tapataṃ mukha”nti vutto.",
  "tika-vin02t:1606_11": "Dakkhiṇeyyānaṃ pana aggattā visesena tasmiṃ samaye buddhappamukhaṃ saṅghaṃ sandhāya “puññaṃ ākaṅkhamānānaṃ,",
  "tika-vin02t:1606_12": "saṅgho ve yajataṃ mukha”nti vuttaṃ.",
  "tika-vin02t:1606_13": "Tena saṅgho puññassa āyamukhaṃ aggadakkhiṇeyyabhāvenāti dasseti.",
  "tika-vin02t:1607_0": "Keṇiyajaṭilavatthukathāvaṇṇanā niṭṭhitā.",
  "tika-vin02t:1608_0": "Rojamallavatthukathāvaṇṇanā",
  "tika-vin02t:1609_0": "301.",
  "tika-vin02t:1609_1": "Rojavatthumhi vihāroti gandhakuṭiṃ sandhāya āhaṃsu.",
  "tika-vin02t:1609_2": "Ataramānoti aturanto,",
  "tika-vin02t:1609_3": "saṇikaṃ padappamāṇaṭṭhāne padaṃ nikkhipanto vattaṃ katvā susammaṭṭhaṃ muttādalasinduvārasantharasadisaṃ vālikaṃ avināsentoti attho.",
  "tika-vin02t:1609_4": "Āḷindanti pamukhaṃ.",
  "tika-vin02t:1609_5": "Ukkāsitvāti ukkāsitasaddaṃ katvā.",
  "tika-vin02t:1609_6": "Aggaḷanti kavāṭaṃ.",
  "tika-vin02t:1609_7": "Ākoṭehīti agganakhena īsakaṃ kuñcikachiddasamīpe koṭehīti vuttaṃ hoti.",
  "tika-vin02t:1609_8": "Dvāraṃ kira atiupari amanussā,",
  "tika-vin02t:1609_9": "atiheṭṭhā tiracchānajātikā koṭenti,",
  "tika-vin02t:1609_10": "tathā akoṭetvā majjhe chiddasamīpe manussā koṭenti,",
  "tika-vin02t:1609_11": "idaṃ dvārakoṭakavattanti dīpentā vadanti.",
  "tika-vin02t:1609_12": "Vivari bhagavā dvāranti na bhagavā uṭṭhāya dvāraṃ vivari,",
  "tika-vin02t:1609_13": "vivaratūti pana hatthaṃ pasāresi.",
  "tika-vin02t:1609_14": "Tato “bhagavā tumhehi anekāsu kappakoṭīsu dānaṃ dadamānehi na sahatthā dvāravivaraṇakammaṃ kata”nti sayameva dvāraṃ vivaṭaṃ.",
  "tika-vin02t:1609_15": "Taṃ pana yasmā bhagavato manena vivaṭaṃ,",
  "tika-vin02t:1609_16": "tasmā “vivari bhagavā dvāra”nti vuttaṃ.",
  "tika-vin02t:1610_0": "Rojamallavatthukathāvaṇṇanā niṭṭhitā.",
  "tika-vin02t:1611_0": "Vuḍḍhapabbajitavatthukathāvaṇṇanā",
  "tika-vin02t:1612_0": "303.",
  "tika-vin02t:1612_1": "Ātumāvatthumhi aññataro vuḍḍhapabbajitoti subhaddo nāma aññataro bhikkhu vuḍḍhakāle pabbajitattā “vuḍḍhapabbajito”ti vutto.",
  "tika-vin02t:1612_2": "Dve dārakāti sāmaṇerabhūmiyaṃ ṭhitā dve puttā.",
  "tika-vin02t:1612_3": "Nāḷiyāvāpakenāti nāḷiyā ceva thavikāya ca.",
  "tika-vin02t:1612_4": "Saṃhariṃsūti yasmā manussā te dārake mañjubhāṇine paṭibhānavante disvā kāretukāmāpi akāretukāmāpi kārentiyeva,",
  "tika-vin02t:1612_5": "katakāle ca “kiṃ gaṇhissatha tātā”ti pucchanti.",
  "tika-vin02t:1612_6": "Te vadanti “na amhākaṃ aññena kenaci attho,",
  "tika-vin02t:1612_7": "pitā pana no bhagavato āgatakāle yāgudānaṃ kātukāmo”ti.",
  "tika-vin02t:1612_8": "Taṃ sutvā manussā aparigaṇetvāva yaṃ te sakkonti harituṃ,",
  "tika-vin02t:1612_9": "sabbaṃ denti.",
  "tika-vin02t:1612_10": "Yampi na sakkonti,",
  "tika-vin02t:1612_11": "manussehi pesenti.",
  "tika-vin02t:1612_12": "Tasmā te dārakā bahuṃ loṇampi telampi sappimpi taṇḍulampi khādanīyampi saṃhariṃsu.",
  "tika-vin02t:1613_0": "Ātumāyaṃ viharatīti ātumaṃ nissāya viharati.",
  "tika-vin02t:1613_1": "Bhusāgāreti bhusamaye agārake.",
  "tika-vin02t:1613_2": "Tattha kira mahantaṃ palālapuñjaṃ abbhantarato palālaṃ nikkaḍḍhitvā sālāsadisaṃ pabbajitānaṃ vasanayoggaṭṭhānasadisaṃ kataṃ,",
  "tika-vin02t:1613_3": "tadā bhagavā tattha vasi.",
  "tika-vin02t:1613_4": "Atha bhagavati ātumaṃ āgantvā bhusāgārakaṃ paviṭṭhe subhaddo sāyanhasamayaṃ gāmadvāraṃ gantvā manusse",
  "tika-vin02t:1613_5": "āmantesi “upāsakā nāhaṃ tumhākaṃ santikā aññaṃ kiñci paccāsīsāmi,",
  "tika-vin02t:1613_6": "mayhaṃ dārakehi ānītatelādīniyeva saṅghassa pahonti,",
  "tika-vin02t:1613_7": "hatthakammamattaṃ me dethā”ti. Kiṃ, bhante, karomāti?",
  "tika-vin02t:1613_8": "“Idañcidañca gaṇhathā”ti sabbūpakaraṇāni gāhetvā vihāre uddhanāni kāretvā ekaṃ kāḷakaṃ kāsāvaṃ nivāsetvā tādisameva pārupitvā “idaṃ karotha,",
  "tika-vin02t:1613_9": "idaṃ karothā”ti sabbarattiṃ vicārento satasahassaṃ vissajjetvā bhojjayāguñca madhugoḷakañca paṭiyādāpesi.",
  "tika-vin02t:1613_10": "Bhojjayāgu nāma paṭhamaṃ bhuñjitvā pātabbayāgu,",
  "tika-vin02t:1613_11": "tattha sappimadhuphāṇitamacchamaṃsapupphaphalarasādi yaṃkiñci khādanīyaṃ nāma,",
  "tika-vin02t:1613_12": "sabbaṃ pavisati,",
  "tika-vin02t:1613_13": "kīḷitukāmānaṃ sīsamakkhanayoggā hoti sugandhagandhā.",
  "tika-vin02t:1614_0": "Atha bhagavā kālasseva sarīrapaṭijagganaṃ katvā bhikkhusaṅghaparivuto piṇḍāya carituṃ ātumagāmanagarābhimukho pāyāsi.",
  "tika-vin02t:1614_1": "Manussā tassa ārocesuṃ “bhagavā piṇḍāya gāmaṃ pavisati,",
  "tika-vin02t:1614_2": "tayā kassa yāgu paṭiyāditā”ti.",
  "tika-vin02t:1614_3": "So yathānivatthapāruteheva tehi kāḷakakāsāvehi ekena hatthena dabbiñca kaṭacchuñca gahetvā brahmā viya",
  "tika-vin02t:1614_4": "dakkhiṇajāṇumaṇḍalaṃ bhūmiyaṃ patiṭṭhāpetvā vanditvā “paṭiggaṇhātu me, bhante,",
  "tika-vin02t:1614_5": "bhagavā yāgu”nti āha.",
  "tika-vin02t:1614_6": "Tena vuttaṃ “atha kho so vuḍḍhapabbajito tassā rattiyā accayena bahutaraṃ yāguṃ paṭiyādāpetvā bhagavato upanāmesī”ti.",
  "tika-vin02t:1614_7": "Jānantāpi tathāgatā pucchantītiādi vuttanayameva.",
  "tika-vin02t:1614_8": "Kutāyanti kuto ayaṃ.",
  "tika-vin02t:1614_9": "Sesamettha uttānameva.",
  "tika-vin02t:1615_0": "304.",
  "tika-vin02t:1615_1": "Dasabhāgaṃ datvāti dasamabhāgaṃ datvā.",
  "tika-vin02t:1615_2": "Tenevāha “dasa koṭṭhāse katvā eko koṭṭhāso bhūmisāmikānaṃ dātabbo”ti.",
  "tika-vin02t:1616_0": "Vuḍḍhapabbajitavatthukathāvaṇṇanā niṭṭhitā.",
  "tika-vin02t:1617_0": "Catumahāpadesakathāvaṇṇanā",
  "tika-vin02t:1618_0": "305.",
  "tika-vin02t:1618_1": "Parimaddantāti upaparikkhantā.",
  "tika-vin02t:1618_2": "Pattuṇṇadese sañjātavatthaṃ pattuṇṇaṃ.",
  "tika-vin02t:1618_3": "Koseyyavisesoti hi abhidhānakose vuttaṃ.",
  "tika-vin02t:1618_4": "Cīnadese somāradese ca sañjātavatthāni cīnasomārapaṭāni.",
  "tika-vin02t:1618_5": "Pattuṇṇādīni tīṇi koseyyassa anulomāni pāṇakehi katasuttamayattā.",
  "tika-vin02t:1618_6": "Iddhimayikaṃ ehibhikkhūnaṃ puññiddhiyā nibbattacīvaraṃ.",
  "tika-vin02t:1618_7": "Taṃ khomādīnaṃ aññataraṃ hotīti tesaṃyeva anulomaṃ.",
  "tika-vin02t:1618_8": "Devatāhi dinnacīvaraṃ devadattiyaṃ.",
  "tika-vin02t:1618_9": "Taṃ kapparukkhe nibbattaṃ jālinīdevakaññāya anuruddhattherassa dinnavatthasadisaṃ.",
  "tika-vin02t:1618_10": "Tampi khomādīnaññeva anulomaṃ hoti tesu aññatarabhāvato.",
  "tika-vin02t:1618_11": "Dve paṭā desanāmeneva vuttāti tesaṃ sarūpadassanaparametaṃ,",
  "tika-vin02t:1618_12": "nāññaṃ nivattanaparaṃ pattuṇṇapaṭassapi desanāmeneva vuttattā.",
  "tika-vin02t:1618_13": "Tumbāti bhājanāni.",
  "tika-vin02t:1618_14": "Phalatumboti lābuādi.",
  "tika-vin02t:1618_15": "Udakatumboti udakukkhipanakakuṭako.",
  "tika-vin02t:1618_16": "Kilañjacchattanti veḷuvilīvehi vāyitvā katachattaṃ.",
  "tika-vin02t:1618_17": "Sambhinnarasanti sammissitarasaṃ.",
  "tika-vin02t:1618_18": "Pānakaṃ paṭiggahitaṃ hotīti ambapānādipānakaṃ paṭiggahitaṃ hoti,",
  "tika-vin02t:1618_19": "taṃ vikālepi kappati asambhinnarasattā.",
  "tika-vin02t:1618_20": "Tena tadahupaṭiggahitena saddhinti tena sattāhakālikena tadahupaṭiggahitena saddhiṃ.",
  "tika-vin02t:1618_21": "Sesamettha suviññeyyameva.",
  "tika-vin02t:1619_0": "Catumahāpadesakathāvaṇṇanā niṭṭhitā.",
  "tika-vin02t:1620_0": "Bhesajjakkhandhakavaṇṇanā niṭṭhitā.",
  "tika-vin02t:1621_0": "7. Kathinakkhandhakaṃ",
  "tika-vin02t:1622_0": "Kathinānujānanakathāvaṇṇanā",
  "tika-vin02t:1623_0": "306.",
  "tika-vin02t:1623_1": "Kathinakkhandhake sīsavasenāti padhānaṅgavasena.",
  "tika-vin02t:1623_2": "“Kathinanti pañcānisaṃse antokaraṇasamatthatāya thiranti attho”ti gaṇṭhipadesu vuttaṃ.",
  "tika-vin02t:1623_3": "“So nesaṃ bhavissatī”ti yujjatīti “so tumhāka”nti avatvā “nesa”nti vacanaṃ yujjati.",
  "tika-vin02t:1623_4": "Ye atthatakathināti na kevalaṃ tumhākameva,",
  "tika-vin02t:1623_5": "ye aññepi atthatakathinā,",
  "tika-vin02t:1623_6": "tesampi bhavissatīti attho.",
  "tika-vin02t:1623_7": "Anāmantetvā caraṇanti cārittasikkhāpade vuttanayena anāpucchitvā kulesu caraṇaṃ.",
  "tika-vin02t:1623_8": "Matakacīvaranti matassa santakaṃ cīvaraṃ.",
  "tika-vin02t:1623_9": "Tatruppādena ābhatanti vihārasantakena khettavatthuādinā ānītaṃ.",
  "tika-vin02t:1624_0": "Paṭhamapavāraṇāya pavāritāti idaṃ vassacchedaṃ akatvā vassaṃvutthabhāvasandassanatthaṃ vuttaṃ antarāyena",
  "tika-vin02t:1624_1": "appavāritānampi vutthavassānaṃ kathinatthārasambhavato.",
  "tika-vin02t:1624_2": "Teneva “appavāritā vā”ti avatvā “chinnavassā vā pacchimikāya upagatā vā na labhantī”ti ettakameva vuttaṃ.",
  "tika-vin02t:1624_3": "Aññasmiṃ vihāre vutthavassāpi na labhantīti nānāsīmāya aññasmiṃ vihāre vutthavassā imasmiṃ vihāre kathinatthāraṃ na labhantīti attho.",
  "tika-vin02t:1624_4": "Khalimakkhitasāṭakoti ahatavatthaṃ sandhāya vuttaṃ.",
  "tika-vin02t:1624_5": "Dānakammavācāti kathinadussadānakammavācā.",
  "tika-vin02t:1624_6": "Akātuṃ na labbhatīti iminā anādariyena akarontassa dukkaṭanti dīpeti.",
  "tika-vin02t:1624_7": "Kammavācā pana ekāyeva vaṭṭatīti kathinatthārasāṭakassa dānakāle vuttā ekāyeva kammavācā vaṭṭati.",
  "tika-vin02t:1624_8": "Puna tassa aññasmiṃ vatthe diyyamāne kammavācāya dātabbakiccaṃ natthi,",
  "tika-vin02t:1624_9": "apalokanameva alanti adhippāyo.",
  "tika-vin02t:1625_0": "308.",
  "tika-vin02t:1625_1": "Mahābhūmikanti mahāvisayaṃ,",
  "tika-vin02t:1625_2": "catuvīsatiākāravantatāya mahāvitthārikanti vuttaṃ hoti.",
  "tika-vin02t:1625_3": "Pañcakanti pañcakhaṇḍaṃ.",
  "tika-vin02t:1625_4": "Esa nayo sesesupi.",
  "tika-vin02t:1625_5": "Paṭhamacimilikāti kathinavatthato aññā attano pakaticimilikā.",
  "tika-vin02t:1625_6": "“Kucchicimilikaṃ katvā sibbitamattenāti thirajiṇṇānaṃ cimilikānaṃ ekato katvā sibbanassetaṃ adhivacana”nti gaṇṭhipadesu vuttaṃ.",
  "tika-vin02t:1625_7": "Mahāpaccariyaṃ kurundiyañca “vuttavacananidassanaṃ byañjane eva bhedo,",
  "tika-vin02t:1625_8": "atthe natthīti dassanatthaṃ kata”nti vadanti.",
  "tika-vin02t:1625_9": "Piṭṭhianuvātāropanamattenāti dīghato anuvātassa āropanamattena.",
  "tika-vin02t:1625_10": "Kucchianuvātāropanamattenāti puthulato anuvātassa āropanamattena.",
  "tika-vin02t:1625_11": "Sāruppaṃ hotīti samaṇasāruppaṃ hoti.",
  "tika-vin02t:1625_12": "Rattinissaggiyenāti rattiatikkantena.",
  "tika-vin02t:1626_0": "Kathinānujānanakathāvaṇṇanā niṭṭhitā.",
  "tika-vin02t:1627_0": "Ādāyasattakādikathāvaṇṇanā",
  "tika-vin02t:1628_0": "311.",
  "tika-vin02t:1628_1": "Ayanti āsāvacchediko kathinuddhāro.",
  "tika-vin02t:1628_2": "Idha na vuttoti pāḷiyaṃ mātikāpadabhājane savanantikānantaraṃ na vutto.",
  "tika-vin02t:1628_3": "Tatthāti tasmiṃ sīmātikkantike kathinuddhāre.",
  "tika-vin02t:1628_4": "“Sīmātikkantiko nāma cīvarakālasīmātikkantiko”ti kenaci vuttaṃ.",
  "tika-vin02t:1628_5": "“Bahisīmāyaṃ cīvarakālasamayassa atikkantattā sīmātikkantiko”ti ayaṃ amhākaṃ khanti.",
  "tika-vin02t:1628_6": "Sahubbhāre “so katacīvaro”ti pāṭho dissati,",
  "tika-vin02t:1628_7": "evañca sati cīvarapalibodho paṭhamaṃ chijjatīti viññāyati,",
  "tika-vin02t:1628_8": "idha pana parivārapāḷiyañca “dve palibodhā apubbaṃ acarimaṃ chijjantī”ti vacanato taṃ na sameti,",
  "tika-vin02t:1628_9": "tasmā vīmaṃsitabbamettha kāraṇaṃ.",
  "tika-vin02t:1629_0": "312.",
  "tika-vin02t:1629_1": "“Samādāyavāro ādāyavārasadiso,",
  "tika-vin02t:1629_2": "upasaggamattamettha viseso”ti gaṇṭhipadesu vuttaṃ.",
  "tika-vin02t:1629_3": "Keci pana “sabbaṃ attano parikkhāraṃ anavasesetvā pakkamanto ‘samādāya pakkamatī’ti vuccatī”ti vadanti.",
  "tika-vin02t:1629_4": "Puna samādāyavārepi teyeva dassitāti sambandho.",
  "tika-vin02t:1629_5": "Vippakatacīvare pakkamanantikassa kathinuddhārassa asambhavato “yathāsambhava”nti vuttaṃ.",
  "tika-vin02t:1629_6": "Pakkamanantiko hi kathinuddhāro niṭṭhitacīvarasseva vasena vutto “bhikkhu atthatakathino katacīvaraṃ ādāya pakkamatī”ti vuttattā,",
  "tika-vin02t:1629_7": "tasmā so vippakatacīvaro na sambhavatīti chaḷeva ubbhārā tattha dassitā.",
  "tika-vin02t:1630_0": "Tatrāyaṃ ādito paṭṭhāya vāravibhāvanā –",
  "tika-vin02t:1630_1": "ādāyavārā satta,",
  "tika-vin02t:1630_2": "tathā samādāyavārāti dve sattakavārā,",
  "tika-vin02t:1630_3": "tato pakkamanantikaṃ vajjetvā vippakatacīvarassa ādāyasamādāyavāravasena dve chakkavārā,",
  "tika-vin02t:1630_4": "tato paraṃ niṭṭhānasanniṭṭhānanāsanantikānaṃ vasena tīṇi tikāni dassitāni.",
  "tika-vin02t:1630_5": "Tattha paṭhamattikaṃ antosīmāyaṃ “paccessaṃ na paccessa”nti imaṃ vidhiṃ anāmasitvā bahisīmāyameva “na paccessa”nti pavattaṃ,",
  "tika-vin02t:1630_6": "tasmā pakkamanantikasīmātikkantikasaubbhārā tattha na yujjanti.",
  "tika-vin02t:1630_7": "Dutiyattikaṃ antosīmāyaṃ “na paccessa”nti pavattaṃ.",
  "tika-vin02t:1630_8": "Tatiyattikaṃ anadhiṭṭhita-",
  "tika-vin02t:1630_9": "padena visesetvā pavattaṃ,",
  "tika-vin02t:1630_10": "atthato paṭhamattikena sameti.",
  "tika-vin02t:1630_11": "Anadhiṭṭhitenāti ca “paccessaṃ na paccessa”nti evaṃ anadhiṭṭhitena,",
  "tika-vin02t:1630_12": "aniyamitenāti attho.",
  "tika-vin02t:1630_13": "Tatiyattikānantaraṃ catutthattikaṃ sambhavantaṃ antosīmāyaṃ “paccessa”nti vacanavisesena sambhavati.",
  "tika-vin02t:1630_14": "Tathā ca yojiyamānaṃ itarehi savanantikādīhi aviruddhaṃ hotīti catutthattikaṃ ahutvā chakkaṃ jātanti veditabbaṃ.",
  "tika-vin02t:1630_15": "Evaṃ tīṇi tikāni ekaṃ chakkañcāti paṭhamaṃ pannarasakaṃ veditabbaṃ.",
  "tika-vin02t:1631_0": "316- 320.",
  "tika-vin02t:1631_1": "Tato idameva pannarasakaṃ upasaggavisesena dutiyaṃ samādāyapannarasakaṃ nāma kataṃ.",
  "tika-vin02t:1631_2": "Puna “vippakatacīvaraṃ ādāyā”ti tatiyaṃ pannarasakaṃ,",
  "tika-vin02t:1631_3": "“samādāyā”ti catutthaṃ pannarasakaṃ dassitanti evaṃ cattāri pannarasakāni veditabbāni.",
  "tika-vin02t:1631_4": "Tattha paṭhamadutiyesu pannarasakesu sabbena sabbaṃ akatacīvaraṃ adhippetaṃ,",
  "tika-vin02t:1631_5": "itaresu dvīsu vippakatanti veditabbaṃ.",
  "tika-vin02t:1631_6": "Tato paraṃ “cīvarāsāya pakkamatī”tiādinā nayena niṭṭhānasanniṭṭhānanāsanaāsāvacchedikavasena eko vāroti idamekaṃ catukkaṃ jātaṃ,",
  "tika-vin02t:1631_7": "tasmā pubbe vuttāni tikāni āsāvacchedikāni tīṇi ca tikānīti etaṃ anāsāyadvādasakanti veditabbaṃ.",
  "tika-vin02t:1631_8": "Tadanantare āsāyadvādasake kiñcāpi paṭhamaṃ dvādasakaṃ labbhati,",
  "tika-vin02t:1631_9": "tathāpi taṃ nibbisesanti tamekaṃ dvādasakaṃ avuttasiddhaṃ katvā visesato dassetuṃ ādito paṭṭhāya “antosīmāyaṃ paccessa”nti vuttaṃ.",
  "tika-vin02t:1631_10": "Taṃ dutiyacatukke “so bahisīmagato suṇātī”tiādivacanassa tatiyacatukke savanantikādīnañca okāsakaraṇatthanti veditabbaṃ.",
  "tika-vin02t:1631_11": "Idaṃ pana dvādasakaṃ anāsāyavasenapi labbhamānaṃ iminā avuttasiddhaṃ katvā na dassitanti veditabbaṃ.",
  "tika-vin02t:1631_12": "Evamettha dve dvādasakāni uddharitabbāni.",
  "tika-vin02t:1631_13": "Karaṇīyadvādasakepi yathādassitaṃ anāsāyadvādasakaṃ avuttasiddhaṃ āsāyadvādasakañcāti dve dvādasakāni uddharitabbāni.",
  "tika-vin02t:1632_0": "321- 322.",
  "tika-vin02t:1632_1": "Yasmā disaṃgamikanavake “disaṃgamiko pakkamatī”ti vacaneneva “na paccessa”nti idaṃ avuttasiddhameva,",
  "tika-vin02t:1632_2": "tasmā taṃ na vuttaṃ.",
  "tika-vin02t:1632_3": "Ettāvatā ca āvāsapalibodhābhāvo dassito.",
  "tika-vin02t:1632_4": "Cīvarapaṭivīsaṃ apavilāyamānoti iminā cīvarapalibodhasamaṅgitamassa dasseti.",
  "tika-vin02t:1632_5": "Tattha cīvarapaṭivīsanti attano pattabbacīvarabhāgaṃ.",
  "tika-vin02t:1632_6": "Apavilāyamānoti ākaṅkhamāno.",
  "tika-vin02t:1632_7": "Tassa cīvaralābhe sati vassaṃvutthāvāse niṭṭhānasanniṭṭhānanāsanantikānaṃ vasena ekaṃ tikaṃ,",
  "tika-vin02t:1632_8": "tesaṃyeva vasena antarāmagge ekaṃ,",
  "tika-vin02t:1632_9": "gataṭṭhāne ekanti tiṇṇaṃ tikānaṃ vasena ekaṃ navakaṃ veditabbaṃ.",
  "tika-vin02t:1633_0": "324.",
  "tika-vin02t:1633_1": "Tato paraṃ niṭṭhānasanniṭṭhānanāsanantikasīmātikkantikasaubbhārānaṃ vasena phāsuvihārapañcakaṃ vuttaṃ.",
  "tika-vin02t:1633_2": "Sesamettha pāḷito aṭṭhakathāto ca suviññeyyameva.",
  "tika-vin02t:1634_0": "Ādāyasattakādikathāvaṇṇanā niṭṭhitā.",
  "tika-vin02t:1635_0": "Kathinakkhandhakavaṇṇanā niṭṭhitā.",
  "tika-vin02t:1636_0": "8. Cīvarakkhandhakaṃ",
  "tika-vin02t:1637_0": "Jīvakavatthukathāvaṇṇanā",
  "tika-vin02t:1638_0": "329- 330.",
  "tika-vin02t:1638_1": "Cīvarakkhandhake kammavipākanti kammajarogaṃ.",
  "tika-vin02t:1638_2": "Saṃyamassāti ānisaṃsassa,",
  "tika-vin02t:1638_3": "upayogatthe cetaṃ sāmivacanaṃ.",
  "tika-vin02t:1639_0": "Pajjotarājavatthukathādivaṇṇanā",
  "tika-vin02t:1640_0": "334- 336.",
  "tika-vin02t:1640_1": "Vicchikassa jātoti tassa kira mātuyā utusamaye sayanagatāya vicchiko nābhippadesaṃ āruḷho,",
  "tika-vin02t:1640_2": "sā tassa samphassena gabbhaṃ gaṇhi.",
  "tika-vin02t:1640_3": "Taṃ sandhāya vuttaṃ “vicchikassa jāto”ti.",
  "tika-vin02t:1640_4": "Ussannadosoti sañcitapittādidoso.",
  "tika-vin02t:1641_0": "Varayācanakathāvaṇṇanā",
  "tika-vin02t:1642_0": "337.",
  "tika-vin02t:1642_1": "Itarītarenāti itarena itarena. Itara-",
  "tika-vin02t:1642_2": "saddo pana aniyamavacano dvikkhattuṃ vuccamāno yaṃkiñci-",
  "tika-vin02t:1642_3": "saddehi samānattho hotīti vuttaṃ “appagghenapi mahagghenapi yena kenacī”ti.",
  "tika-vin02t:1642_4": "Mahāpiṭṭhiyakojavanti hatthipiṭṭhīsu attharitabbatāya mahāpiṭṭhiyanti laddhasamaññaṃ caturaṅgulapupphaṃ kojavaṃ.",
  "tika-vin02t:1643_0": "Kambalānujānanādikathāvaṇṇanā",
  "tika-vin02t:1644_0": "340.",
  "tika-vin02t:1644_1": "Upacāreti susānassa āsanne padese.",
  "tika-vin02t:1644_2": "Chaḍḍetvā gatāti kiñci avatvāyeva chaḍḍetvā gatā.",
  "tika-vin02t:1644_3": "So eva sāmīti akatāya katikāya yena gahitaṃ,",
  "tika-vin02t:1644_4": "sova sāmī.",
  "tika-vin02t:1645_0": "Cīvarapaṭiggāhakasammutiādikathāvaṇṇanā",
  "tika-vin02t:1646_0": "342- 343.",
  "tika-vin02t:1646_1": "Dhuravihāraṭṭhāneti vihāradvārassa sammukhaṭṭhāne.",
  "tika-vin02t:1646_2": "Vihāramajjheyeva sammannitabbanti sabbesaṃ jānanatthāya vihāramajjheyeva nisinnehi sammannitabbaṃ.",
  "tika-vin02t:1646_3": "Tulābhūtoti tulāsadiso.",
  "tika-vin02t:1646_4": "Vaṇṇāvaṇṇaṃ katvāti sabbakoṭṭhāse agghato samake katvā.",
  "tika-vin02t:1646_5": "Tenevāha “same paṭivīse ṭhapetvā”ti.",
  "tika-vin02t:1646_6": "Idanti sāmaṇerānaṃ upaḍḍhapaṭivīsassa dānaṃ.",
  "tika-vin02t:1646_7": "Phātikammanti sammuñjanībandhanādihatthakammaṃ.",
  "tika-vin02t:1646_8": "Ukkuṭṭhiṃ karontīti mahāsaddaṃ karonti.",
  "tika-vin02t:1646_9": "Samapaṭivīso dātabboti karissāmāti yācantānaṃ paṭiññāmattenapi samakoṭṭhāso dātabbo.",
  "tika-vin02t:1647_0": "Cīvararajanakathāvaṇṇanā",
  "tika-vin02t:1648_0": "344.",
  "tika-vin02t:1648_1": "Rajanakumbhiyā majjhe ṭhapetvāti antorajanakumbhiyā majjhe ṭhapetvā evaṃ vaṭṭādhārake antorajanakumbhiyā pakkhitte majjhe udakaṃ tiṭṭhati,",
  "tika-vin02t:1648_2": "vaṭṭādhārakato bahi samantā antokumbhiyaṃ rajanacchalli.",
  "tika-vin02t:1648_3": "Rajanaṃ pakkhipitunti rajanacchalliṃ pakkhipituṃ.",
  "tika-vin02t:1649_0": "Ticīvarānujānanakathāvaṇṇanā",
  "tika-vin02t:1650_0": "346. Uddhaste aruṇeti uggate aruṇasīse. Nandimukhiyāti tuṭṭhamukhiyā.",
  "tika-vin02t:1651_0": "Atirekacīvarādikathāvaṇṇanā",
  "tika-vin02t:1652_0": "348.",
  "tika-vin02t:1652_1": "Acchupeyyanti patiṭṭhapeyyaṃ.",
  "tika-vin02t:1652_2": "Hatavatthakānanti kālātītavatthānaṃ.",
  "tika-vin02t:1652_3": "Uddharitvā allīyāpanakhaṇḍanti dubbalaṭṭhānaṃ apanetvā allīyāpanavatthakhaṇḍaṃ.",
  "tika-vin02t:1653_0": "Visākhāvatthukathāvaṇṇanā",
  "tika-vin02t:1654_0": "349- 351.",
  "tika-vin02t:1654_1": "Visākhāvatthumhi kallakāyāti akilantakāyā pītisomanassehi phuṭasarīrā.",
  "tika-vin02t:1654_2": "Gatīti ñāṇagati ñāṇādhigamo.",
  "tika-vin02t:1654_3": "Abhisamparāyoti ñāṇābhisamparāyo ñāṇasahito peccabhāvo.",
  "tika-vin02t:1655_0": "Taṃ bhagavā byākarissatīti “so bhikkhu sotāpanno sakadāgāmī”tiādinā tassa taṃ ñāṇagatiṃ,",
  "tika-vin02t:1655_1": "tato paraṃ “niyato sambodhiparāyaṇo sakideva imaṃ lokaṃ āgantvā dukkhassantaṃ karissatī”tiādinā ñāṇābhisamparāyañca āvi karissati.",
  "tika-vin02t:1655_2": "Sovaggikanti saggasaṃvattanikaṃ.",
  "tika-vin02t:1655_3": "Sokaṃ nudati vinodetīti sokanudaṃ.",
  "tika-vin02t:1656_0": "Nisīdanādianujānanakathāvaṇṇanā",
  "tika-vin02t:1657_0": "353.",
  "tika-vin02t:1657_1": "Dukkhaṃ supatīti nānāvidhasupinaṃ passanto dukkhaṃ supati.",
  "tika-vin02t:1657_2": "Dukkhaṃ paṭibujjhatīti paṭibujjhantopi uttasitvā salomahaṃso dukkhaṃ paṭibujjhati.",
  "tika-vin02t:1658_0": "Pacchimavikappanupagacīvarādikathāvaṇṇanā",
  "tika-vin02t:1659_0": "359- 362.",
  "tika-vin02t:1659_1": "Aṭṭhapadakacchannena pattamukhaṃ sibbitunti aṭṭhapadaphalakākārena pattamukhe tattha tattha gabbhaṃ dassetvā sibbituṃ.",
  "tika-vin02t:1659_2": "Aggaḷaguttiyeva pamāṇanti imehi catūhi nikkhepakāraṇehi ṭhapentenapi aggaḷaguttivihāreyeva ṭhapetuṃ vaṭṭatīti adhippāyo.",
  "tika-vin02t:1660_0": "Saṅghikacīvaruppādakathāvaṇṇanā",
  "tika-vin02t:1661_0": "363.",
  "tika-vin02t:1661_1": "Pañca māseti accantasaṃyoge upayogavacanaṃ.",
  "tika-vin02t:1661_2": "Vaḍḍhiṃ payojetvā ṭhapitaupanikkhepatoti vassāvāsikatthāya veyyāvaccakarehi vaḍḍhiṃ payojetvā ṭhapitaupanikkhepato.",
  "tika-vin02t:1661_3": "Tatruppādatoti nāḷikeraārāmāditatruppādato.",
  "tika-vin02t:1661_4": "“Vassāvāsikalābhavasena vā matakacīvaravasena vā tatruppādavasena vā aññena vā kenaci ākārena saṅghaṃ uddissa uppannacīvaraṃ,",
  "tika-vin02t:1661_5": "sabbaṃ tasseva atthatakathinassa pañca māse,",
  "tika-vin02t:1661_6": "anatthatakathinassa ekaṃ cīvaramāsaṃ pāpuṇātī”ti avisesato vatvāpi puna vassāvāsikalābhavasena uppanne",
  "tika-vin02t:1661_7": "labbhamānavisesaṃ dassetuṃ “yaṃ pana ida”ntiādi āraddhaṃ.",
  "tika-vin02t:1661_8": "Tattha idhāti abhilāpamattametaṃ.",
  "tika-vin02t:1661_9": "“Vassaṃvutthasaṅghassa demā”ti vuttepi soyeva nayo.",
  "tika-vin02t:1661_10": "Anatthatakathinassapi pañca māse pāpuṇātīti vassāvāsikalābhavasena uppannattā anatthatakathinassapi vutthavassassa pañca māse pāpuṇāti.",
  "tika-vin02t:1661_11": "Kenaci pana “idha-",
  "tika-vin02t:1661_12": "saddena niyamitattā”ti kāraṇaṃ vuttaṃ,",
  "tika-vin02t:1661_13": "taṃ akāraṇaṃ.",
  "tika-vin02t:1661_14": "Tathā hi idha-",
  "tika-vin02t:1661_15": "saddena aniyametvāpi “vassaṃvutthasaṅghassa demā”ti vā “vassāvāsikaṃ demā”ti vā antohemante vassāvāsikalābhavasena",
  "tika-vin02t:1661_16": "dinnaṃ cīvaraṃ anatthatakathinassapi vutthavassassa pañca māse pāpuṇāti,",
  "tika-vin02t:1661_17": "teneva parato aṭṭhasu mātikāsu “vassaṃvutthasaṅghassa detī”ti imassa mātikāpadassa vinicchaye “cīvaramāsato paṭṭhāya yāva hemantassa pacchimo divaso,",
  "tika-vin02t:1661_18": "tāva vassāvāsikaṃ demāti vutte kathinaṃ atthataṃ vā hotu anatthataṃ vā,",
  "tika-vin02t:1661_19": "atītavassaṃvutthānameva pāpuṇātī”ti vuttaṃ.",
  "tika-vin02t:1661_20": "Tato paranti pañcamāsato paraṃ,",
  "tika-vin02t:1661_21": "gimhānassa paṭhamadivasato paṭṭhāyāti attho.",
  "tika-vin02t:1662_0": "“Kasmā?",
  "tika-vin02t:1662_1": "Piṭṭhisamaye uppannattā”ti idaṃ “udāhu anāgatavasse”ti imassānantaraṃ daṭṭhabbaṃ.",
  "tika-vin02t:1662_2": "Gimhānassa paṭhamadivasato paṭṭhāya uppannameva hi piṭṭhisamaye uppannattā “kiṃ atītavasse idaṃ vassāvāsika”ntiādinā pucchitabbaṃ,",
  "tika-vin02t:1662_3": "teneva paratopi vakkhati “gimhānaṃ paṭhamadivasato paṭṭhāya vutte pana mātikā āropetabbā ‘atītavassāvāsassa pañca māsā atikkantā,",
  "tika-vin02t:1662_4": "anāgato cātumāsaccayena bhavissati,",
  "tika-vin02t:1662_5": "kataravassāvāsassa desī’ti.",
  "tika-vin02t:1662_6": "Sace ‘atītavassaṃvutthānaṃ dammī’ti vadati,",
  "tika-vin02t:1662_7": "taṃantovassaṃvutthānameva pāpuṇātī”ti.",
  "tika-vin02t:1662_8": "Potthakesu pana “anatthatakathinassapi pañca māse pāpuṇātī”ti imassānantaraṃ “kasmā?",
  "tika-vin02t:1662_9": "Piṭṭhisamaye uppannattā”ti idaṃ likhanti,",
  "tika-vin02t:1662_10": "taṃ na yujjati.",
  "tika-vin02t:1662_11": "Na hi piṭṭhisamaye uppannaṃ sandhāya “anatthatakathinassapi pañca māse pāpuṇātī”ti vuttaṃ,",
  "tika-vin02t:1662_12": "na ca piṭṭhisamaye uppannaṃ vutthavassasseva pāpuṇāti,",
  "tika-vin02t:1662_13": "sammukhībhūtānaṃ sabbesaṃ pāpuṇāti,",
  "tika-vin02t:1662_14": "teneva parato vakkhati “asukavihāre vassaṃvutthasaṅghassāti vadati,",
  "tika-vin02t:1662_15": "tatra vassaṃvutthānameva yāva kathinassubbhārā pāpuṇāti.",
  "tika-vin02t:1662_16": "Sace pana gimhānaṃ paṭhamadivasato paṭṭhāya evaṃ vadati,",
  "tika-vin02t:1662_17": "tatra sammukhībhūtānaṃ sabbesaṃ pāpuṇāti. Kasmā?",
  "tika-vin02t:1662_18": "Piṭṭhisamaye uppannattā”ti.",
  "tika-vin02t:1663_0": "Ṭhitikā pana na tiṭṭhatīti ettha aṭṭhitāya ṭhitikāya puna aññasmiṃ cīvare uppanne sace eko bhikkhu āgacchati,",
  "tika-vin02t:1663_1": "majjhe chinditvā dvīhipi gahetabbaṃ.",
  "tika-vin02t:1663_2": "Ṭhitāya pana ṭhitikāya puna aññasmiṃ cīvare uppanne sace navakataro āgacchati,",
  "tika-vin02t:1663_3": "ṭhitikā heṭṭhā gacchati.",
  "tika-vin02t:1663_4": "Sace vuḍḍhataro āgacchati,",
  "tika-vin02t:1663_5": "ṭhitikā uddhamārohati.",
  "tika-vin02t:1663_6": "Atha añño natthi,",
  "tika-vin02t:1663_7": "puna attano pāpetvā gahetabbaṃ.",
  "tika-vin02t:1663_8": "Duggahitāni hontīti ettha saṅghikāneva hontīti adhippāyo.",
  "tika-vin02t:1663_9": "Gahitameva nāmāti “imassa idaṃ patta”nti kiñcāpi na viditaṃ,",
  "tika-vin02t:1663_10": "te pana bhāgā atthato tesaṃ pattāyevāti adhippāyo.",
  "tika-vin02t:1663_11": "Itovāti therānaṃ dātabbatoyeva.",
  "tika-vin02t:1664_0": "Saṅghikacīvaruppādakathāvaṇṇanā niṭṭhitā.",
  "tika-vin02t:1665_0": "Upanandasakyaputtavatthukathāvaṇṇanā",
  "tika-vin02t:1666_0": "364.",
  "tika-vin02t:1666_1": "Sattāhavārena aruṇameva uṭṭhāpetīti etaṃ vacanamattameva ekasmiṃ vihāre sattāhakiccābhāvato.",
  "tika-vin02t:1666_2": "Idanti ekādhippāyadānaṃ.",
  "tika-vin02t:1666_3": "Nānālābhehītiādīsu nānā visuṃ visuṃ lābho etesūti nānālābhā,",
  "tika-vin02t:1666_4": "dve vihārā,",
  "tika-vin02t:1666_5": "tehi nānālābhehi.",
  "tika-vin02t:1666_6": "Nānā visuṃ visuṃ pākārādīhi paricchinno upacāro etesanti nānūpacārā,",
  "tika-vin02t:1666_7": "tehi nānūpacārehi.",
  "tika-vin02t:1666_8": "Ekasīmavihārehīti ekūpacārasīmāyaṃ dvīhi vihārehi.",
  "tika-vin02t:1667_0": "Gilānavatthukathāvaṇṇanā",
  "tika-vin02t:1668_0": "365.",
  "tika-vin02t:1668_1": "Palipannoti nimuggo,",
  "tika-vin02t:1668_2": "makkhitoti attho.",
  "tika-vin02t:1668_3": "Uccāretvāti ukkhipitvā.",
  "tika-vin02t:1668_4": "Samānācariyakoti ettha sacepi ekassa ācariyassa eko antevāsiko hoti,",
  "tika-vin02t:1668_5": "eko saddhivihāriko,",
  "tika-vin02t:1668_6": "etepi aññamaññaṃ samānācariyakā evāti vadanti.",
  "tika-vin02t:1669_0": "366.",
  "tika-vin02t:1669_1": "Bhesajjaṃ yojetuṃ asamattho hotīti vejjena “idañcidañca bhesajjaṃ gahetvā iminā yojetvā dātabba”nti vutte tathā kātuṃ asamatthoti attho.",
  "tika-vin02t:1669_2": "Nīhātunti nīharituṃ,",
  "tika-vin02t:1669_3": "chaḍḍetunti attho.",
  "tika-vin02t:1670_0": "Matasantakakathāvaṇṇanā",
  "tika-vin02t:1671_0": "367- 369.",
  "tika-vin02t:1671_1": "Bhikkhussa kālakateti ettha kālakata-",
  "tika-vin02t:1671_2": "saddo bhāvasādhanoti āha “kālakiriyāyā”ti.",
  "tika-vin02t:1671_3": "Tattha tattha saṅghassāti tasmiṃ tasmiṃ vihāre saṅghassa.",
  "tika-vin02t:1672_0": "Saṅghe bhinne cīvaruppādakathāvaṇṇanā",
  "tika-vin02t:1673_0": "376.",
  "tika-vin02t:1673_1": "Yattha pana dakkhiṇodakaṃ pamāṇanti bhikkhū yasmiṃ raṭṭhe dakkhiṇodakapaaggahaṇamattenapi deyyadhammassa sāmino hontīti adhippāyo.",
  "tika-vin02t:1673_2": "Parasamuddeti jambudīpe.",
  "tika-vin02t:1674_0": "378.",
  "tika-vin02t:1674_1": "Matakacīvaraṃ adhiṭṭhātīti ettha maggaṃ gacchanto tassa kālakiriyaṃ sutvā avihāraṭṭhāne ce dvādasaratanabbhantare",
  "tika-vin02t:1674_2": "aññesaṃ bhikkhūnaṃ abhāvaṃ ñatvā “idaṃ cīvaraṃ mayhaṃ pāpuṇātī”ti adhiṭṭhāti,",
  "tika-vin02t:1674_3": "svādhiṭṭhitaṃ.",
  "tika-vin02t:1675_0": "Aṭṭhacīvaramātikākathāvaṇṇanā",
  "tika-vin02t:1676_0": "379.",
  "tika-vin02t:1676_1": "Puggalādhiṭṭhānanayena vuttanti “sīmāyadāna”ntiādinā vattabbe “sīmāya detī”tiādi puggalādhiṭṭhānanayena vuttaṃ.",
  "tika-vin02t:1676_2": "Parikkhepārahaṭṭhānena paricchinnāti iminā aparikkhittassa vihārassa dhuvasannipātaṭṭhānādito paṭhamaleḍḍupātassa anto upacārasīmāti dasseti.",
  "tika-vin02t:1676_3": "Idāni dutiyaleḍḍupātassa antopi upacārasīmāyevāti dassetuṃ “apicā”tiādi āraddhaṃ.",
  "tika-vin02t:1676_4": "Dhuvasannipātaṭṭhānampi pariyantagatameva gahetabbaṃ.",
  "tika-vin02t:1676_5": "Bhikkhunīnaṃ ārāmappavesanasenāsanāpucchanādi parivāsamānattārocanavassacchedanissayasenāsanaggāhādi",
  "tika-vin02t:1676_6": "vidhānanti idaṃ sabbaṃ imissāyeva upacārasīmāya vasena veditabbaṃ.",
  "tika-vin02t:1676_7": "Lābhatthāya ṭhapitasīmā lābhasīmā.",
  "tika-vin02t:1676_8": "Samānasaṃvāsaavippavāsasīmāsu dinnassa idaṃ nānattaṃ –",
  "tika-vin02t:1676_9": "“avippavāsasīmāya dammī”ti dinnaṃ gāmaṭṭhānaṃ na pāpuṇāti. Kasmā?",
  "tika-vin02t:1676_10": "“Ṭhapetvā gāmañca gāmūpacārañcā”ti vuttattā.",
  "tika-vin02t:1676_11": "“Samānasaṃvāsakasīmāya dammī”ti dinnaṃ pana gāme ṭhitānampi pāpuṇātīti.",
  "tika-vin02t:1677_0": "Buddhādhivutthoti buddhena bhagavatā adhivuttho.",
  "tika-vin02t:1677_1": "Ekasminti ekasmiṃ vihāre.",
  "tika-vin02t:1677_2": "Pākavaṭṭanti dānavaṭṭaṃ.",
  "tika-vin02t:1677_3": "Vattatīti pavattati.",
  "tika-vin02t:1677_4": "Paṃsukūlikānampi vaṭṭatīti “tuyhaṃ demā”ti avatvā “bhikkhūnaṃ dema,",
  "tika-vin02t:1677_5": "therānaṃ demā”ti vuttattā paṃsukūlikānaṃ vaṭṭati.",
  "tika-vin02t:1677_6": "Vicāritamevāti upāhanatthavikādīnamatthāya vicāritameva.",
  "tika-vin02t:1678_0": "Upaḍḍhaṃ dātabbanti yaṃ ubhatosaṅghassa dinnaṃ,",
  "tika-vin02t:1678_1": "tato upaḍḍhaṃ bhikkhūnaṃ,",
  "tika-vin02t:1678_2": "upaḍḍhaṃ bhikkhunīnaṃ dātabbaṃ.",
  "tika-vin02t:1678_3": "Sacepi eko bhikkhu hoti ekā vā bhikkhunī,",
  "tika-vin02t:1678_4": "antamaso anupasampannassapi upaḍḍhameva dātabbaṃ.",
  "tika-vin02t:1678_5": "“Bhikkhusaṅghassa ca bhikkhunīnañca tuyhañcā”ti vutte pana puggalo visuṃ na labhatīti idaṃ aṭṭhakathāpamāṇeneva gahetabbaṃ.",
  "tika-vin02t:1678_6": "Na hettha visesakāraṇaṃ upalabbhati.",
  "tika-vin02t:1678_7": "Tathā hi “ubhatosaṅghassa ca tuyhañca dammī”ti vutte sāmaññavisesavacanehi saṅgahitattā yathā puggalo visuṃ labhati,",
  "tika-vin02t:1678_8": "evamidhāpi “bhikkhusaṅghassa ca tuyhañcā”ti sāmaññavisesavacanasabbhāvato bhavitabbameva visuṃ puggalapaṭivīsenāti viññāyati,",
  "tika-vin02t:1678_9": "tasmā aṭṭhakathāvacanamevettha pamāṇaṃ.",
  "tika-vin02t:1678_10": "Pāpuṇanaṭṭhānato ekameva labhatīti attano vassaggena pattaṭṭhānato ekameva koṭṭhāsaṃ labhati.",
  "tika-vin02t:1678_11": "Tattha kāraṇamāha “kasmā?",
  "tika-vin02t:1678_12": "Bhikkhusaṅghaggahaṇena gahitattā”ti,",
  "tika-vin02t:1678_13": "bhikkhusaṅghaggahaṇeneva puggalassapi gahitattāti adhippāyo.",
  "tika-vin02t:1678_14": "Bhikkhusaṅghassa harāti vuttepi haritabbanti īdisaṃ gihiveyyāvaccaṃ na hotīti katvā vuttaṃ.",
  "tika-vin02t:1679_0": "Lakkhaṇaññū vadantīti idaṃ sanniṭṭhānavacanaṃ,",
  "tika-vin02t:1679_1": "aṭṭhakathāsu anāgatattā pana evaṃ vuttaṃ.",
  "tika-vin02t:1679_2": "Bahiupacārasīmāyaṃ…pe…",
  "tika-vin02t:1679_3": "sabbesaṃ pāpuṇātīti yattha katthaci vutthavassānaṃ sabbesaṃ pāpuṇātīti adhippāyo.",
  "tika-vin02t:1679_4": "Teneva mātikāṭṭhakathāyampi “sace pana bahiupacārasīmāyaṃ ṭhito ‘vassaṃvutthasaṅghassā’ti vadati,",
  "tika-vin02t:1679_5": "yattha katthaci vutthavassānaṃ sabbesaṃ sampattānaṃ pāpuṇātī”ti vuttaṃ.",
  "tika-vin02t:1679_6": "Gaṇṭhipadesu pana “vassāvāsassa ananurūpe padese ṭhatvā vuttattā vassaṃvutthānaṃ avutthānañca sabbesaṃ pāpuṇātī”ti vuttaṃ,",
  "tika-vin02t:1679_7": "taṃ na gahetabbaṃ.",
  "tika-vin02t:1679_8": "Na hi “vassaṃvutthasaṅghassa dammī”ti vutte avutthavassānaṃ pāpuṇāti.",
  "tika-vin02t:1679_9": "Evaṃ vadatīti “vassaṃvutthasaṅghassa dammī”ti vadati.",
  "tika-vin02t:1679_10": "Uddesaṃ gahetuṃ āgatoti tassa santike uddesaṃ agahitapubbassapi uddesaṃ gaṇhissāmīti āgatakālato paṭṭhāya antevāsikabhāvūpagamanato vuttaṃ.",
  "tika-vin02t:1679_11": "Sesamettha suviññeyyameva.",
  "tika-vin02t:1680_0": "Aṭṭhacīvaramātikākathāvaṇṇanā niṭṭhitā.",
  "tika-vin02t:1681_0": "Cīvarakkhandhakavaṇṇanā niṭṭhitā.",
  "tika-vin02t:1682_0": "9. Campeyyakkhandhakaṃ",
  "tika-vin02t:1683_0": "Kassapagottabhikkhuvatthukathāvaṇṇanā",
  "tika-vin02t:1684_0": "380.",
  "tika-vin02t:1684_1": "Campeyyakkhandhake campāyanti evaṃnāmake nagare.",
  "tika-vin02t:1684_2": "Tassa hi nagarassa ārāmapokkharaṇīādīsu tesu tesu ṭhānesu campakarukkhāva ussannā ahesuṃ,",
  "tika-vin02t:1684_3": "tasmā “campā”ti saṅkhaṃ agamāsi.",
  "tika-vin02t:1684_4": "Gaggarāya pokkharaṇiyā tīreti tassa campānagarassa avidūre gaggarāya nāma rājamahesiyā khaṇitattā “gaggarā”ti laddhavohārā pokkharaṇī atthi,",
  "tika-vin02t:1684_5": "tassā tīre samantato nīlādipañcavaṇṇakusumapaṭimaṇḍitaṃ mahantaṃ campakavanaṃ,",
  "tika-vin02t:1684_6": "tasmiṃ bhagavā kusumagandhasugandhe campakavane viharati.",
  "tika-vin02t:1684_7": "Taṃ sandhāya “gaggarāya pokkharaṇiyā tīre”ti vuttaṃ.",
  "tika-vin02t:1684_8": "Tantibaddhoti tanti vuccati byāpāro,",
  "tika-vin02t:1684_9": "tattha baddho pasuto ussukkaṃ āpannoti attho,",
  "tika-vin02t:1684_10": "tasmiṃ āvāse akataṃ senāsanaṃ karoti,",
  "tika-vin02t:1684_11": "jiṇṇaṃ paṭisaṅkharoti,",
  "tika-vin02t:1684_12": "kate issaro hotīti adhippāyo.",
  "tika-vin02t:1684_13": "Tenāha “tasmiṃ āvāse kattabbattā tantipaṭibaddho”ti,",
  "tika-vin02t:1684_14": "kattabbakamme ussāhamāpannoti attho.",
  "tika-vin02t:1685_0": "Ñattivipannakammādikathāvaṇṇanā",
  "tika-vin02t:1686_0": "385- 387.",
  "tika-vin02t:1686_1": "Paṭikkosantesūti nivārentesu.",
  "tika-vin02t:1686_2": "Hāpanaṃ vā aññathā karaṇaṃ vā natthīti ñattikammassa ekāya eva ñattiyā kattabbattā tato hāpanaṃ na sambhavati,",
  "tika-vin02t:1686_3": "anussāvanāya abhāvato pacchā ñattiṭhapanavasena dvīhi ñattīhi karaṇavasena ca aññathā karaṇaṃ natthi.",
  "tika-vin02t:1687_0": "Catuvaggakaraṇādikathāvaṇṇanā",
  "tika-vin02t:1688_0": "389. Ukkhepanīyakammakato kammanānāsaṃvāsako, ukkhittānuvattako laddhinānāsaṃvāsako.",
  "tika-vin02t:1689_0": "Dvenissāraṇādikathāvaṇṇanā",
  "tika-vin02t:1690_0": "395.",
  "tika-vin02t:1690_1": "Appatto nissāraṇanti ettha nissāraṇakammaṃ nāma kuladūsakānaññeva anuññātaṃ,",
  "tika-vin02t:1690_2": "ayañca “bālo hoti abyatto”tiādinā niddiṭṭho kuladūsako na hoti,",
  "tika-vin02t:1690_3": "tasmā “appatto”ti vutto.",
  "tika-vin02t:1690_4": "Yadi evaṃ kathaṃ sunissārito hotīti?",
  "tika-vin02t:1690_5": "Bālaabyattatādiyuttassapi kammakkhandhake “ākaṅkhamāno saṅgho pabbājanīyakammaṃ kareyyā”ti vuttattā.",
  "tika-vin02t:1690_6": "Tenevāha “tañcesa…pe…",
  "tika-vin02t:1690_7": "tasmā sunissārito hotī”ti.",
  "tika-vin02t:1690_8": "Tattha tanti pabbājanīyakammaṃ.",
  "tika-vin02t:1690_9": "Esoti “bālo”tiādinā niddiṭṭho.",
  "tika-vin02t:1690_10": "Āveṇikena lakkhaṇenāti pabbājanīyakammassa āveṇikabhūtena kuladūsakabhāvalakkhaṇena.",
  "tika-vin02t:1691_0": "Tañce saṅgho nissāreti,",
  "tika-vin02t:1691_1": "sunissāritoti ettha adhippetassa pabbājanīyakammassa vasena atthaṃ dassetvā idāni yadi “tañce saṅgho",
  "tika-vin02t:1691_2": "nissāretī”ti tajjanīyādikammavasena nissāraṇā adhippetā,",
  "tika-vin02t:1691_3": "tadā nissāraṇaṃ sampattoyeva tajjanīyādivasena sunissāritoti byatirekamukhena atthaṃ dassetuṃ puna “tañce",
  "tika-vin02t:1691_4": "saṅgho nissāretī”ti ulliṅgetvā attho kathito.",
  "tika-vin02t:1691_5": "Natthi etassa apadānaṃ avakhaṇḍanaṃ āpattipariyantoti anapadāno.",
  "tika-vin02t:1691_6": "Ekekenapi aṅgena nissāraṇā anuññātāti kammakkhandhake anuññātā.",
  "tika-vin02t:1691_7": "Sesamettha pāḷito aṭṭhakathāto ca suviññeyyameva.",
  "tika-vin02t:1692_0": "Dvenissāraṇādikathāvaṇṇanā niṭṭhitā.",
  "tika-vin02t:1693_0": "Campeyyakkhandhakavaṇṇanā niṭṭhitā.",
  "tika-vin02t:1694_0": "10. Kosambakakkhandhakaṃ",
  "tika-vin02t:1695_0": "Kosambakavivādakathāvaṇṇanā",
  "tika-vin02t:1696_0": "451.",
  "tika-vin02t:1696_1": "Kosambakakkhandhake sace hoti,",
  "tika-vin02t:1696_2": "desessāmīti subbacatāya sikkhākāmatāya ca āpattiṃ passi.",
  "tika-vin02t:1696_3": "Natthi āpattīti anāpattipakkhopi ettha sambhavatīti adhippāyenāha.",
  "tika-vin02t:1696_4": "Sā panāpatti eva.",
  "tika-vin02t:1696_5": "Tenāha “so tassā āpattiyā anāpattidiṭṭhi ahosī”ti.",
  "tika-vin02t:1697_0": "453- 454.",
  "tika-vin02t:1697_1": "Sambhamaatthavasenāti turitatthavasena.",
  "tika-vin02t:1697_2": "“Akāraṇe tumhehi so bhikkhu ukkhitto”ti vadeyyāti yasmā pubbe vinayadharassa vacanena “sace āpatti hoti,",
  "tika-vin02t:1697_3": "desessāmī”ti anena paṭiññātaṃ,",
  "tika-vin02t:1697_4": "idānipi tasseva vacanena “asañcicca assatiyā katattā natthettha āpattī”ti anāpattisaññī,",
  "tika-vin02t:1697_5": "tasmā “akāraṇe tumhehi so bhikkhu ukkhitto”ti ukkhepake bhikkhū yadi vadeyyāti adhippāyo.",
  "tika-vin02t:1697_6": "Ukkhittānuvattake vā “tumhe āpattiṃ āpannā”ti vadeyyāti yasmā vatthujānanacittenāyaṃ sacittakā āpatti,",
  "tika-vin02t:1697_7": "ayañca udakāvasese udakāvasesasaññī,",
  "tika-vin02t:1697_8": "tasmā sāpattikasseva “tumhe chandāgatiṃ gacchathā”ti adhippāyena “tumhe āpattiṃ āpannā”ti ukkhittānuvattake vadeyya.",
  "tika-vin02t:1698_0": "455- 456.",
  "tika-vin02t:1698_1": "Kammaṃ kopetīti “nānāsaṃvāsakacatuttho ce,",
  "tika-vin02t:1698_2": "bhikkhave,",
  "tika-vin02t:1698_3": "kammaṃ kareyya,",
  "tika-vin02t:1698_4": "akammaṃ na ca karaṇīya”ntiādivacanato sace saṅgho taṃ gaṇapūrakaṃ katvā kammaṃ kareyya,",
  "tika-vin02t:1698_5": "ayaṃ tattha nisinnopi taṃ kammaṃ kopetīti adhippāyo.",
  "tika-vin02t:1698_6": "Upacāraṃ muñcitvāti ettha upacāro nāma aññamaññaṃ hatthena pāpuṇanaṭṭhānaṃ.",
  "tika-vin02t:1699_0": "457.",
  "tika-vin02t:1699_1": "Bhaṇḍanajātātiādīsu kalahassa pubbabhāgo bhaṇḍanaṃ nāma,",
  "tika-vin02t:1699_2": "taṃ jātaṃ etesanti bhaṇḍanajātā,",
  "tika-vin02t:1699_3": "hatthaparāmāsādivasena matthakaṃ patto kalaho jāto etesanti kalahajātā,",
  "tika-vin02t:1699_4": "viruddhavādabhūtaṃ vādaṃ āpannāti vivādāpannā.",
  "tika-vin02t:1699_5": "Mukhasattīhīti vācāsattīhi.",
  "tika-vin02t:1699_6": "Vitudantāti vijjhantā.",
  "tika-vin02t:1699_7": "Bhagavantaṃ etadavocāti “idha, bhante,",
  "tika-vin02t:1699_8": "kosambiyaṃ bhikkhū bhaṇḍanajātā”tiādivacanaṃ avoca,",
  "tika-vin02t:1699_9": "tañca kho neva piyakamyatāya,",
  "tika-vin02t:1699_10": "na bhedādhippāyena,",
  "tika-vin02t:1699_11": "atha kho atthakāmatāya hitakāmatāya.",
  "tika-vin02t:1699_12": "Sāmaggīkārako kiresa bhikkhu,",
  "tika-vin02t:1699_13": "tasmāssa etadahosi “yathā ime bhikkhū vivādaṃ āraddhā,",
  "tika-vin02t:1699_14": "na sakkā mayā,",
  "tika-vin02t:1699_15": "nāpi aññena bhikkhunā samagge kātuṃ,",
  "tika-vin02t:1699_16": "appeva nāma sadevake loke aggapuggalo bhagavā sayaṃ vā gantvā attano vā santikaṃ pakkosāpetvā etesaṃ",
  "tika-vin02t:1699_17": "bhikkhūnaṃ khantimettāpaṭisaṃyuttaṃ sāraṇīyadhammadesanaṃ kathetvā sāmaggiṃ kareyyā”ti atthakāmatāya",
  "tika-vin02t:1699_18": "hitakāmatāya gantvā avoca.",
  "tika-vin02t:1699_19": "Tasmā evamāhāti atthakāmattā evamāha,",
  "tika-vin02t:1699_20": "na bhagavato vacanaṃ anādiyanto.",
  "tika-vin02t:1699_21": "Ye pana tadā satthu vacanaṃ na gaṇhiṃsu,",
  "tika-vin02t:1699_22": "te kiñci avatvā tuṇhībhūtā maṅkubhūtā aṭṭhaṃsu,",
  "tika-vin02t:1699_23": "tasmā ubhayesampi satthari agāravapaṭipatti nāhosi.",
  "tika-vin02t:1700_0": "Kosambakavivādakathāvaṇṇanā niṭṭhitā.",
  "tika-vin02t:1701_0": "Dīghāvuvatthukathāvaṇṇanā",
  "tika-vin02t:1702_0": "458.",
  "tika-vin02t:1702_1": "Atha kho bhagavā bhikkhū āmantesītiādīsu bhūtapubbanti idaṃ bhagavā pathavīgataṃ nidhiṃ uddharitvā purato",
  "tika-vin02t:1702_2": "rāsiṃ karonto viya bhavapaṭicchannaṃ purāvutthaṃ dassento āha.",
  "tika-vin02t:1702_3": "Aḍḍhoti issaro.",
  "tika-vin02t:1702_4": "Yo koci attano santakena vibhavena aḍḍho hoti,",
  "tika-vin02t:1702_5": "ayaṃ pana na kevalaṃ aḍḍhoyeva,",
  "tika-vin02t:1702_6": "mahaddhano mahatā aparimāṇasaṅkhena dhanena samannāgatoti āha “mahaddhano”ti.",
  "tika-vin02t:1702_7": "Bhuñjitabbato paribhuñjitabbato visesato kāmā bhogā nāma,",
  "tika-vin02t:1702_8": "tasmā pañcakāmaguṇavasena mahantā uḷārā bhogā assāti mahābhogo.",
  "tika-vin02t:1702_9": "Mahantaṃ senābalañceva thāmabalañca etassāti mahabbalo.",
  "tika-vin02t:1702_10": "Mahanto hatthiassādivāhano etassāti mahāvāhano.",
  "tika-vin02t:1702_11": "Mahantaṃ vijitaṃ raṭṭhaṃ etassāti mahāvijito.",
  "tika-vin02t:1702_12": "Paripuṇṇakosakoṭṭhāgāroti koso vuccati bhaṇḍāgārasāragabbho,",
  "tika-vin02t:1702_13": "koṭṭhaṃ vuccati dhaññassa āṭhapanaṭṭhānaṃ,",
  "tika-vin02t:1702_14": "koṭṭhabhūtaṃ agāraṃ koṭṭhāgāraṃ,",
  "tika-vin02t:1702_15": "nidahitvā ṭhapitena dhanena paripuṇṇakoso dhaññānañca paripuṇṇakoṭṭhāgāroti attho.",
  "tika-vin02t:1703_0": "Atha vā catubbidho koso hatthī assā rathā pattīti.",
  "tika-vin02t:1703_1": "Yathā hi asino tikkhabhāvaparipālako paricchado “koso”ti vuccati,",
  "tika-vin02t:1703_2": "evaṃ rañño tikkhabhāvaparipālakattā caturaṅginī senā “koso”ti vuccati.",
  "tika-vin02t:1703_3": "Tividhaṃ koṭṭhāgāraṃ dhanakoṭṭhāgāraṃ dhaññakoṭṭhāgāraṃ vatthakoṭṭhāgāranti.",
  "tika-vin02t:1703_4": "Taṃ sabbampi paripuṇṇamassāti paripuṇṇakosakoṭṭhāgāro.",
  "tika-vin02t:1703_5": "Caturaṅginiṃ senanti hatthiassarathapattisaṅkhātehi catūhi aṅgehi samannāgataṃ senaṃ.",
  "tika-vin02t:1703_6": "Sannayhitvāti cammapaṭimuñcanādīhi sannāhaṃ kāretvā.",
  "tika-vin02t:1703_7": "Abbhuyyāsīti abhiuyyāsi,",
  "tika-vin02t:1703_8": "abhimukho hutvā nikkhamīti attho.",
  "tika-vin02t:1703_9": "Ekasaṅghātampīti ekappahārampi.",
  "tika-vin02t:1703_10": "Dhovananti dhovanudakaṃ.",
  "tika-vin02t:1703_11": "Parinetvāti nīharitvā.",
  "tika-vin02t:1703_12": "“Anatthado”ti vattabbe da-",
  "tika-vin02t:1703_13": "kārassa ta-",
  "tika-vin02t:1703_14": "kāraṃ katvā “anatthato”ti vuttanti āha “atha vā”tiādi.",
  "tika-vin02t:1704_0": "464.",
  "tika-vin02t:1704_1": "Vaggabhāvena vā puthu nānā saddo assāti puthusaddo.",
  "tika-vin02t:1704_2": "Samajanoti bhaṇḍane samajjhāsayo jano.",
  "tika-vin02t:1704_3": "Tatthāti tasmiṃ janakāye.",
  "tika-vin02t:1704_4": "Ahaṃ bāloti na maññitthāti bālalakkhaṇe ṭhitopi “ahaṃ bālo”ti na maññi.",
  "tika-vin02t:1704_5": "Bhiyyo cāti attano bālabhāvassa ajānanato bhiyyo ca bhaṇḍanassa upariphoṭo viya saṅghabhedassa attano",
  "tika-vin02t:1704_6": "kāraṇabhāvampi uppajjamānaṃ na maññittha nāññāsi.",
  "tika-vin02t:1705_0": "Kalahavasena pavattavācāyeva gocarā etesanti vācāgocarā.",
  "tika-vin02t:1705_1": "Mukhāyāmanti vivadanavasena mukhaṃ āyāmetvā bhāṇino.",
  "tika-vin02t:1705_2": "Na taṃ jānantīti taṃ kalahaṃ na jānanti.",
  "tika-vin02t:1705_3": "Kalahaṃ karonto ca taṃ na jānanto nāma natthi.",
  "tika-vin02t:1705_4": "Yathā pana na jānanti,",
  "tika-vin02t:1705_5": "taṃ dassetuṃ āha “evaṃ sādīnavo aya”nti,",
  "tika-vin02t:1705_6": "ayaṃ kalaho nāma attano paresañca atthahāpanato anatthuppādanato diṭṭheva dhamme samparāye ca sādīnavo sadosoti attho.",
  "tika-vin02t:1705_7": "Taṃ na jānantīti taṃ kalahaṃ na jānanti.",
  "tika-vin02t:1705_8": "Kathaṃ na jānantīti āha “evaṃ sādīnavo aya”nti,",
  "tika-vin02t:1705_9": "“evaṃ sādīnavo ayaṃ kalaho”ti evaṃ taṃ kalahaṃ na jānantīti attho.",
  "tika-vin02t:1706_0": "Akkocchi mantiādīsu akkocchīti akkosi.",
  "tika-vin02t:1706_1": "Avadhīti pahari.",
  "tika-vin02t:1706_2": "Ajinīti kūṭasakkhiotāraṇena vā vādapaṭivādena vā karaṇuttariyakaraṇena vā ajesi.",
  "tika-vin02t:1706_3": "Ahāsīti mama santakaṃ pattādīsu kiñcideva avahari.",
  "tika-vin02t:1706_4": "Ye ca tanti ye keci devā vā manussā vā gahaṭṭhā vā pabbajitā vā taṃ “akkocchi ma”ntiādivatthukaṃ kodhaṃ",
  "tika-vin02t:1706_5": "sakaṭadhuraṃ viya naddhinā pūtimacchādīni viya ca kusādīhi punappunaṃ veṭhentā upanayhanti upanāhavasena",
  "tika-vin02t:1706_6": "anubandhanti,",
  "tika-vin02t:1706_7": "tesaṃ sakiṃ uppannaṃ veraṃ na sammatīti attho.",
  "tika-vin02t:1707_0": "Ye ca taṃ nupanayhantīti assatiyā amanasikāravasena vā kammapaccavekkhaṇādivasena vā ye taṃ akkosādivatthukaṃ",
  "tika-vin02t:1707_1": "kodhaṃ “tayāpi koci niddoso purimabhave akkuṭṭho bhavissati,",
  "tika-vin02t:1707_2": "pahaṭo bhavissati,",
  "tika-vin02t:1707_3": "kūṭasakkhiṃ otāretvā jito bhavissati,",
  "tika-vin02t:1707_4": "kassaci te pasayha kiñci acchinnaṃ bhavissati,",
  "tika-vin02t:1707_5": "tasmā niddoso hutvāpi akkosādīni pāpuṇāsī”ti evaṃ na upanayhanti,",
  "tika-vin02t:1707_6": "tesu pamādena uppannampi veraṃ iminā anupanayhanena nirindhano viya jātavedo upasammati.",
  "tika-vin02t:1708_0": "Na hi verena verānīti yathā hi kheḷasiṅghāṇikādiasucimakkhitaṃ ṭhānaṃ teheva asucīhi dhovanto suddhaṃ niggandhaṃ kātuṃ na sakkoti,",
  "tika-vin02t:1708_1": "atha kho taṃ ṭhānaṃ bhiyyoso mattāya asuddhatarañca duggandhatarañca hoti,",
  "tika-vin02t:1708_2": "evameva akkosantaṃ paccakkosanto paharantaṃ paṭipaharanto verena veraṃ vūpasametuṃ na sakkoti,",
  "tika-vin02t:1708_3": "atha kho bhiyyo verameva karoti.",
  "tika-vin02t:1708_4": "Iti verāni nāma verena kismiñcipi kāle na sammanti,",
  "tika-vin02t:1708_5": "atha kho vaḍḍhantiyeva.",
  "tika-vin02t:1708_6": "Averena ca sammantīti yathā pana tāni kheḷādīni asucīni vippasannena udakena dhoviyamānāni nassanti,",
  "tika-vin02t:1708_7": "taṃ ṭhānaṃ suddhaṃ hoti niggandhaṃ,",
  "tika-vin02t:1708_8": "evameva averena khantimettodakena yonisomanasikārena paṭisaṅkhānena paccavekkhaṇena verāni vūpasammanti paṭippassambhanti abhāvaṃ gacchanti.",
  "tika-vin02t:1708_9": "Esa dhammo sanantanoti esa averena verūpasamanasaṅkhāto porāṇako dhammo sabbesaṃ buddhapaccekabuddhakhīṇāsavānaṃ gatamaggo.",
  "tika-vin02t:1709_0": "Na jānantīti aniccasaññaṃ na paccupaṭṭhāpentīti adhippāyo.",
  "tika-vin02t:1709_1": "Tato sammanti medhagāti tato tasmā kāraṇā medhagā kalahā sammanti vūpasamaṃ gacchanti.",
  "tika-vin02t:1709_2": "Kathaṃ te sammantīti āha “evañhī”tiādi.",
  "tika-vin02t:1709_3": "Tattha evañhi te jānantāti te paṇḍitā “mayaṃ maccusamīpaṃ gacchāmā”ti evaṃ jānantā yonisomanasikāraṃ",
  "tika-vin02t:1709_4": "uppādetvā medhagānaṃ kalahānaṃ vūpasamāya paṭipajjanti,",
  "tika-vin02t:1709_5": "atha nesaṃ tāya paṭipattiyā te medhagā sammantīti adhippāyo.",
  "tika-vin02t:1710_0": "Tesampi hoti saṅgatīti ye mātāpitūnaṃ aṭṭhīni chindanti,",
  "tika-vin02t:1710_1": "pāṇe haranti,",
  "tika-vin02t:1710_2": "gavādīni ca pasayha gaṇhanti,",
  "tika-vin02t:1710_3": "evaṃ raṭṭhaṃ vilumpamānānaṃ tesampi saṅgati hoti,",
  "tika-vin02t:1710_4": "kimaṅgaṃ pana tumhākaṃ na siyāti adhippāyo.",
  "tika-vin02t:1711_0": "Vaṇṇāvaṇṇadīpanatthaṃ vuttāti “bālasahāyatāya ime bhikkhū kalahapasutā,",
  "tika-vin02t:1711_1": "paṇḍitasahāyānaṃ pana idaṃ na siyā”ti paṇḍitasahāyassa bālasahāyassa ca vaṇṇāvaṇṇadīpanatthaṃ vuttā.",
  "tika-vin02t:1711_2": "Nipakanti nepakkapaññāya samannāgataṃ.",
  "tika-vin02t:1711_3": "Sādhuvihāri dhīranti bhaddakavihāriṃ paṇḍitaṃ.",
  "tika-vin02t:1711_4": "Pākaṭaparissaye ca paṭicchannaparissaye ca abhibhavitvāti sīhabyagghādayo pākaṭaparissaye ca rāgabhayadosabhayādayo",
  "tika-vin02t:1711_5": "paṭicchannaparissaye cāti sabbeva parissaye abhibhavitvā.",
  "tika-vin02t:1712_0": "Ekakā cariṃsūti “idaṃ rajjaṃ nāma mahantaṃ pamādaṭṭhānaṃ,",
  "tika-vin02t:1712_1": "kiṃ amhākaṃ rajjena kāritenā”ti raṭṭhaṃ pahāya tato mahāaraññaṃ pavisitvā tāpasapabbajjaṃ pabbajitvā catūsu iriyāpathesu ekakā cariṃsūti attho.",
  "tika-vin02t:1713_0": "Ekassa caritaṃ seyyoti pabbajitassa pabbajitakālato paṭṭhāya ekībhāvābhiratassa ekakasseva caritaṃ seyyoti attho.",
  "tika-vin02t:1713_1": "Natthi bāle sahāyatāti cūḷasīlaṃ majjhimasīlaṃ mahāsīlaṃ dasa kathāvatthūni terasa dhutaguṇā vipassanāñāṇaṃ",
  "tika-vin02t:1713_2": "cattāro maggā cattāri phalāni tisso vijjā cha abhiññā amatamahānibbānanti ayaṃ sahāyatā nāma,",
  "tika-vin02t:1713_3": "sā bālaṃ nissāya adhigantuṃ na sakkāti natthi bāle sahāyatā.",
  "tika-vin02t:1713_4": "Mātaṅgo araññe mātaṅgaraññeti saralopena sandhi.",
  "tika-vin02t:1713_5": "“Mātaṅgarañño”tipi pāṭho,",
  "tika-vin02t:1713_6": "araññako mātaṅgo viyāti attho. Mātaṅga-",
  "tika-vin02t:1713_7": "saddeneva hatthibhāvassa vuttattā nāgavacanaṃ tassa mahattavibhāvanatthanti āha “nāgoti mahantādhivacanameta”nti.",
  "tika-vin02t:1713_8": "Mahantapariyāyo hi nāga-",
  "tika-vin02t:1713_9": "saddo hoti “etaṃ nāgassa nāgena,",
  "tika-vin02t:1713_10": "īsādantassa hatthino”tiādīsu.",
  "tika-vin02t:1714_0": "Dīghāvuvatthukathāvaṇṇanā niṭṭhitā.",
  "tika-vin02t:1715_0": "Bālakaloṇakagamanakathāvaṇṇanā",
  "tika-vin02t:1716_0": "465.",
  "tika-vin02t:1716_1": "Bālakaloṇakāragāmoti upāligahapatissa evaṃnāmako bhogagāmo.",
  "tika-vin02t:1716_2": "Tenupasaṅkamīti dhammasenāpatimahāmoggallānattheresu vā asītimahāsāvakesu vā antamaso dhammabhaṇḍāgārikaṃ",
  "tika-vin02t:1716_3": "ānandattherampi kañci anāmantetvā sayameva pattacīvaramādāya anīkanissaṭo hatthī viya yūthanissaṭo kāḷasīho",
  "tika-vin02t:1716_4": "viya vātacchinno valāhako viya ca ekakova upasaṅkami.",
  "tika-vin02t:1716_5": "Kasmā upasaṅkami?",
  "tika-vin02t:1716_6": "Gaṇe kirassa ādīnavaṃ disvā ekavihāriṃ bhikkhuṃ passitukāmatā udapādi,",
  "tika-vin02t:1716_7": "tasmā sītādipīḷito uṇhādiṃ patthayamāno viya upasaṅkami.",
  "tika-vin02t:1716_8": "Atha vā bhagavatā so ādīnavo pageva pariññāto,",
  "tika-vin02t:1716_9": "na tena satthā nibbinno,",
  "tika-vin02t:1716_10": "tasmiṃ pana antovasse keci buddhaveneyyā nāhesuṃ,",
  "tika-vin02t:1716_11": "tena aññattha gamanaṃ tesaṃ bhikkhūnaṃ damanupāyoti pālileyyakaṃ uddissa gacchanto ekavihāriṃ āyasmantaṃ bhaguṃ sampahaṃsetuṃ tattha gato.",
  "tika-vin02t:1716_12": "Evaṃ gate ca satthari pañcasatā bhikkhū āyasmantaṃ ānandaṃ āhaṃsu “āvuso ānanda satthā ekakova gato,",
  "tika-vin02t:1716_13": "mayaṃ anubandhissāmā”ti. “Āvuso,",
  "tika-vin02t:1716_14": "yadā bhagavā sāmaṃ senāsanaṃ saṃsāmetvā pattacīvaramādāya anāmantetvā upaṭṭhāke anapaloketvā bhikkhusaṅghaṃ adutiyo gacchati,",
  "tika-vin02t:1716_15": "tadā ekacārikaṃ carituṃ bhagavato ajjhāsayo,",
  "tika-vin02t:1716_16": "sāvakena nāma satthu ajjhāsayānurūpaṃ paṭipajjitabbaṃ,",
  "tika-vin02t:1716_17": "tasmā na imesu divasesu bhagavā anugantabbo”ti nivāresi,",
  "tika-vin02t:1716_18": "sayampi nānugañchi.",
  "tika-vin02t:1716_19": "Dhammiyā kathāyāti ekībhāve ānisaṃsapaṭisaṃyuttāya dhammakathāya.",
  "tika-vin02t:1717_0": "Bālakaloṇakagamanakathāvaṇṇanā niṭṭhitā.",
  "tika-vin02t:1718_0": "Pācīnavaṃsadāyagamanakathāvaṇṇanā",
  "tika-vin02t:1719_0": "466.",
  "tika-vin02t:1719_1": "Yena pācīnavaṃsadāyoti tattha kasmā upasaṅkami?",
  "tika-vin02t:1719_2": "Yathā nāma jighacchitassa bhojane,",
  "tika-vin02t:1719_3": "pipāsitassa pānīye,",
  "tika-vin02t:1719_4": "sītena phuṭṭhassa uṇhe,",
  "tika-vin02t:1719_5": "uṇhena phuṭṭhassa sīte,",
  "tika-vin02t:1719_6": "dukkhitassa sukhe abhiruci uppajjati,",
  "tika-vin02t:1719_7": "evameva bhagavato kosambake bhikkhū aññamaññaṃ vivādāpanne asamaggavāsaṃ vasante,",
  "tika-vin02t:1719_8": "samaggavāsaṃ vasante āvajjentassa ime tayo kulaputtā āpāthamāgamiṃsu,",
  "tika-vin02t:1719_9": "atha nesaṃ paggaṇhitukāmo upasaṅkami “evāyaṃ paṭipattianukkamena kosambakānaṃ bhikkhūnaṃ vinayanūpāyo hotī”ti.",
  "tika-vin02t:1719_10": "Viharantīti sāmaggirasaṃ anubhavamānā viharanti.",
  "tika-vin02t:1720_0": "Dāyapāloti araññapālo.",
  "tika-vin02t:1720_1": "So araññaṃ yathā icchiticchitappadesena manussā pavisitvā tattha pupphaṃ vā phalaṃ vā niyyāsaṃ vā dabbasambhāraṃ vā na haranti,",
  "tika-vin02t:1720_2": "evaṃ vatiyā parikkhittassa araññassa yojite dvāre nisīditvā araññaṃ rakkhati,",
  "tika-vin02t:1720_3": "tasmā “dāyapālo”ti vutto.",
  "tika-vin02t:1720_4": "Attakāmarūpā viharantīti attano hitaṃ kāmayamānasabhāvā hutvā viharanti.",
  "tika-vin02t:1720_5": "Yo hi imasmiṃ sāsane pabbajitvāpi vejjakammadūtakammapahiṇagamanādīnaṃ vasena ekavīsatianesanāhi jīvikaṃ kappeti,",
  "tika-vin02t:1720_6": "ayaṃ na attakāmarūpo nāma.",
  "tika-vin02t:1720_7": "Yo pana imasmiṃ sāsane pabbajitvā ekavīsatianesanaṃ pahāya catupārisuddhisīle patiṭṭhāya buddhavacanaṃ",
  "tika-vin02t:1720_8": "uggaṇhitvā sappāyadhutaṅgaṃ adhiṭṭhāya aṭṭhatiṃsāya ārammaṇesu cittaruciyaṃ kammaṭṭhānaṃ gahetvā gāmantaṃ",
  "tika-vin02t:1720_9": "pahāya araññaṃ pavisitvā samāpattiyo nibbattetvā vipassanāya kammaṃ kurumāno vicarati,",
  "tika-vin02t:1720_10": "ayaṃ attakāmo nāma.",
  "tika-vin02t:1720_11": "Tepi tayo kulaputtā evarūpā ahesuṃ.",
  "tika-vin02t:1720_12": "Tena vuttaṃ “attakāmarūpā viharantī”ti.",
  "tika-vin02t:1721_0": "Mā tesaṃ aphāsumakāsīti tesaṃ aphāsukaṃ mā akāsīti bhagavantaṃ vāresi.",
  "tika-vin02t:1721_1": "Evaṃ kirassa ahosi “ime kulaputtā samaggā viharanti,",
  "tika-vin02t:1721_2": "ekaccassa ca gataṭṭhāne bhaṇḍanakalahavivādā vattanti,",
  "tika-vin02t:1721_3": "tikhiṇasiṅgo caṇḍagoṇo viya ovijjhanto vicarati,",
  "tika-vin02t:1721_4": "athekamaggena dvinnaṃ gamanaṃ na hoti,",
  "tika-vin02t:1721_5": "kadāci ayampi evaṃ karonto imesaṃ kulaputtānaṃ samaggavāsaṃ bhindeyya,",
  "tika-vin02t:1721_6": "pāsādiko ca panesa suvaṇṇavaṇṇo rasagiddho maññe,",
  "tika-vin02t:1721_7": "gatakālato paṭṭhāya paṇītadāyakānaṃ attano upaṭṭhākānaṃ vaṇṇakathanādīhi imesaṃ kulaputtānaṃ appamādavihāraṃ bhindeyya,",
  "tika-vin02t:1721_8": "vasanaṭṭhānāni cāpi etesaṃ kulaputtānaṃ nibaddhāni paricchinnāni tissova paṇṇasālā tayo caṅkamā tīṇi divāṭṭhānāni tīṇi mañcapīṭhāni,",
  "tika-vin02t:1721_9": "ayaṃ pana samaṇo mahākāyo vuḍḍhataro maññe bhavissati,",
  "tika-vin02t:1721_10": "so akāle ime kulaputte senāsanā vuṭṭhapessati,",
  "tika-vin02t:1721_11": "evaṃ sabbathāpi etesaṃ aphāsu bhavissatī”ti.",
  "tika-vin02t:1721_12": "Taṃ anicchanto “mā tesaṃ aphāsumakāsī”ti bhagavantaṃ vāreti.",
  "tika-vin02t:1722_0": "Kiṃ panesa jānanto vāresi ajānantoti? Ajānanto.",
  "tika-vin02t:1722_1": "Sammāsambuddho hi nāma yadā anekabhikkhusahassaparivāro byāmappabhāya asītianubyañjanehi dvattiṃsamahāpurisalakkhaṇasiriyā",
  "tika-vin02t:1722_2": "ca buddhānubhāvaṃ dassento vicarati,",
  "tika-vin02t:1722_3": "tadā “ko eso”ti apucchitvāva jānitabbo hoti.",
  "tika-vin02t:1722_4": "Tadā pana bhagavā “māssu koci mama buddhānubhāvaṃ aññāsī”ti tathārūpena iddhābhisaṅkhārena sabbampi taṃ",
  "tika-vin02t:1722_5": "buddhānubhāvaṃ cīvaragabbhena viya paṭicchādetvā valāhakagabbhena paṭicchanno puṇṇacando viya sayameva",
  "tika-vin02t:1722_6": "pattacīvaramādāya aññātakavesena agamāsi.",
  "tika-vin02t:1722_7": "Iti taṃ ajānantova dāyapālo vāresi.",
  "tika-vin02t:1723_0": "Etadavocāti thero kira “mā samaṇā”ti dāyapālassa kathaṃ sutvā cintesi “mayaṃ tayo janā idha viharāma,",
  "tika-vin02t:1723_1": "añño pabbajito nāma natthi,",
  "tika-vin02t:1723_2": "ayañca dāyapālo pabbajitena viya saddhiṃ katheti,",
  "tika-vin02t:1723_3": "ko nu kho bhavissatī”ti divāṭṭhānato uṭṭhāya dvāre ṭhatvā maggaṃ olokento bhagavantaṃ addasa.",
  "tika-vin02t:1723_4": "Bhagavāpi therassa saha dassaneneva sarīrobhāsaṃ muñci,",
  "tika-vin02t:1723_5": "asītianubyañjanavirājitā byāmappabhā pasāritasuvaṇṇapaṭo viya virocittha.",
  "tika-vin02t:1723_6": "Thero “ayaṃ dāyapālo phaṇakataāsīvisaṃ gīvāya gahetuṃ hatthaṃ pasārento viya loke aggapuggalena saddhiṃ kathentova na jānāti,",
  "tika-vin02t:1723_7": "aññatarabhikkhunā viya saddhiṃ kathetī”ti nivārento etaṃ “māvuso,",
  "tika-vin02t:1723_8": "dāyapālā”tiādivacanaṃ avoca.",
  "tika-vin02t:1724_0": "Tenupasaṅkamīti kasmā bhagavato paccuggamanaṃ akatvāva upasaṅkami?",
  "tika-vin02t:1724_1": "Evaṃ kirassa ahosi “mayaṃ tayo janā samaggavāsaṃ vasāma,",
  "tika-vin02t:1724_2": "sacāhaṃ ekakova paccuggamanaṃ karissāmi,",
  "tika-vin02t:1724_3": "samaggavāso nāma na bhavissati,",
  "tika-vin02t:1724_4": "piyamitte gahetvāva paccuggamanaṃ karissāmi.",
  "tika-vin02t:1724_5": "Yathā ca bhagavā mayhaṃ piyo,",
  "tika-vin02t:1724_6": "evaṃ sahāyānampi me piyo”ti tehi saddhiṃ paccuggamanaṃ kātukāmo sayaṃ akatvā upasaṅkami.",
  "tika-vin02t:1724_7": "Keci pana “tesaṃ therānaṃ paṇṇasāladvāre caṅkamanakoṭiyā bhagavato āgamanamaggo hoti,",
  "tika-vin02t:1724_8": "tasmā thero tesaṃ saññaṃ dadamānova gato”ti vadanti.",
  "tika-vin02t:1724_9": "Abhikkamathāti ito āgacchatha.",
  "tika-vin02t:1724_10": "Pāde pakkhālesīti vikasitapadumasannibhehi jālahatthehi maṇivaṇṇaṃ udakaṃ gahetvā suvaṇṇavaṇṇesu piṭṭhipādesu",
  "tika-vin02t:1724_11": "udakaṃ āsiñcitvā pādena pādaṃ ghaṃsento pakkhālesi.",
  "tika-vin02t:1724_12": "Buddhānaṃ kāye rajojallaṃ nāma na upalimpati,",
  "tika-vin02t:1724_13": "kasmā pakkhālesīti?",
  "tika-vin02t:1724_14": "Sarīrassa utuggahaṇatthaṃ tesañca cittasampahaṃsanatthaṃ.",
  "tika-vin02t:1724_15": "Amhehi abhihaṭena udakena bhagavā pāde pakkhālesi,",
  "tika-vin02t:1724_16": "paribhogaṃ akāsīti tesaṃ bhikkhūnaṃ balavasomanassavasena cittaṃ pīṇitaṃ hoti,",
  "tika-vin02t:1724_17": "tasmā pakkhālesi.",
  "tika-vin02t:1725_0": "Āyasmantaṃ anuruddhaṃ bhagavā etadavocāti so kira tesaṃ vuḍḍhataro,",
  "tika-vin02t:1725_1": "tassa saṅgahe kate sesānaṃ katova hotīti theraññeva etaṃ “kacci vo anuruddhā”tiādivacanaṃ avoca.",
  "tika-vin02t:1725_2": "Anuruddhāti vā ekasesanayena vuttaṃ virūpekasesassapi icchitabbattā,",
  "tika-vin02t:1725_3": "evañca katvā bahuvacananiddeso ca samatthito hoti.",
  "tika-vin02t:1725_4": "Kaccīti pucchanatthe nipāto.",
  "tika-vin02t:1725_5": "Voti sāmivacanaṃ.",
  "tika-vin02t:1725_6": "Idaṃ vuttaṃ hoti –",
  "tika-vin02t:1725_7": "kacci anuruddhā tumhākaṃ khamanīyaṃ,",
  "tika-vin02t:1725_8": "iriyāpatho vo khamati,",
  "tika-vin02t:1725_9": "kacci yāpanīyaṃ,",
  "tika-vin02t:1725_10": "kacci vo jīvitaṃ yāpeti ghaṭiyati,",
  "tika-vin02t:1725_11": "kacci piṇḍakena na kilamatha,",
  "tika-vin02t:1725_12": "kacci tumhākaṃ sulabhapiṇḍaṃ,",
  "tika-vin02t:1725_13": "sampatte vo disvā manussā uḷuṅkayāguṃ vā kaṭacchubhikkhaṃ vā dātabbaṃ maññantīti bhikkhācāravattaṃ pucchati. Kasmā?",
  "tika-vin02t:1725_14": "Yasmā paccayena akilamantena sakkā samaṇadhammo kātuṃ,",
  "tika-vin02t:1725_15": "vattameva vā etaṃ pabbajitānaṃ.",
  "tika-vin02t:1726_0": "Atha tena paṭivacane dinne “anuruddhā tumhe rājapabbajitā mahāpuññā,",
  "tika-vin02t:1726_1": "manussā tumhākaṃ araññe vasantānaṃ adatvā kassa aññassa dātabbaṃ maññissanti,",
  "tika-vin02t:1726_2": "tumhe pana etaṃ bhuñjitvā kiṃ nu kho migapotakā viya aññamaññaṃ ghaṭṭentā viharatha,",
  "tika-vin02t:1726_3": "udāhu sāmaggibhāvo vo atthī”ti sāmaggirasaṃ pucchanto “kacci pana vo anuruddhā samaggā”tiādimāha.",
  "tika-vin02t:1726_4": "Tattha khīrodakībhūtāti yathā khīrañca udakañca aññamaññaṃ saṃsandati,",
  "tika-vin02t:1726_5": "visuṃ na hoti,",
  "tika-vin02t:1726_6": "ekattaṃ viya upeti,",
  "tika-vin02t:1726_7": "kacci evaṃ sāmaggivasena ekattupagatacittuppādā viharathāti pucchati.",
  "tika-vin02t:1726_8": "Piyacakkhūhīti mettacittaṃ paccupaṭṭhāpetvā olokanato piyabhāvadīpakāni cakkhūni piyacakkhūni nāma,",
  "tika-vin02t:1726_9": "“kacci tathārūpehi cakkhūhi aññamaññaṃ passantā viharathā”ti pucchati.",
  "tika-vin02t:1726_10": "Tagghāti ekaṃsatthe nipāto,",
  "tika-vin02t:1726_11": "ekaṃsena mayaṃ bhanteti vuttaṃ hoti.",
  "tika-vin02t:1726_12": "Yathā kathaṃ panāti ettha yathāti nipātamattaṃ,",
  "tika-vin02t:1726_13": "kathanti kāraṇapucchā,",
  "tika-vin02t:1726_14": "kathaṃ pana tumhe evaṃ viharatha,",
  "tika-vin02t:1726_15": "kena kāraṇena viharatha,",
  "tika-vin02t:1726_16": "taṃ me kāraṇaṃ brūhīti vuttaṃ hoti.",
  "tika-vin02t:1727_0": "Mettaṃ kāyakammanti mettacittavasena pavattaṃ kāyakammaṃ.",
  "tika-vin02t:1727_1": "Āvi ceva raho cāti sammukhā ceva parammukhā ca.",
  "tika-vin02t:1727_2": "Itaresupi eseva nayo.",
  "tika-vin02t:1727_3": "Tattha sammukhā kāyavacīkammāni sahavāse labbhanti,",
  "tika-vin02t:1727_4": "itarāni vippavāse,",
  "tika-vin02t:1727_5": "manokammaṃ sabbattha labbhati.",
  "tika-vin02t:1727_6": "Yañhi saheva vasantesu ekena mañcapīṭhaṃ vā dārubhaṇḍaṃ vā mattikābhaṇḍaṃ vā bahi dunnikkhittaṃ hoti,",
  "tika-vin02t:1727_7": "taṃ disvā “kenidaṃ vaḷañjita”nti avaññaṃ akatvā attanā dunnikkhittaṃ viya gahetvā paṭisāmentassa paṭijaggitabbayuttaṃ",
  "tika-vin02t:1727_8": "vā pana ṭhānaṃ paṭijaggantassa sammukhā mettaṃ kāyakammaṃ nāma hoti.",
  "tika-vin02t:1727_9": "Ekasmiṃ pakkante tena dunnikkhittaṃ senāsanaparikkhāraṃ tatheva nikkhipantassa paṭijaggitabbayuttaṃ vā",
  "tika-vin02t:1727_10": "pana ṭhānaṃ paṭijaggantassa parammukhā mettaṃ kāyakammaṃ nāma hoti.",
  "tika-vin02t:1727_11": "Sahavasantassa pana therehi saddhiṃ madhuraṃ sammodanīyakathaṃ paṭisanthārakathaṃ sāraṇīyakathaṃ dhammakathaṃ",
  "tika-vin02t:1727_12": "sarabhaññaṃ sākacchaṃ pañhapucchanaṃ pañhavissajjananti evamādikaraṇe sammukhā mettaṃ vacīkammaṃ nāma hoti.",
  "tika-vin02t:1727_13": "Theresu pana pakkantesu “mayhaṃ piyasahāyo nandiyatthero kimilatthero evaṃ sīlasampanno evaṃ ācārasampanno”tiādiguṇakathane",
  "tika-vin02t:1727_14": "parammukhā mettaṃ vacīkammaṃ nāma hoti.",
  "tika-vin02t:1727_15": "“Mayhaṃ piyamitto nandiyatthero kimilatthero avero hotu abyāpajjo sukhī”ti evaṃ samannāharato pana sammukhāpi parammukhāpi mettaṃ manokammaṃ hotiyeva.",
  "tika-vin02t:1728_0": "Nānā hi kho no bhante kāyāti ayañhi kāyo piṭṭhaṃ viya mattikā viya ca omadditvā ekato kātuṃ na sakkā.",
  "tika-vin02t:1728_1": "Ekañca pana maññe cittanti cittaṃ pana no attano viya aññamaññassa hitabhāvena avirodhabhāvena bhedābhāvena samaggabhāvena ekamevāti dasseti.",
  "tika-vin02t:1728_2": "Kathaṃ panete sakaṃ cittaṃ nikkhipitvā itaresaṃ cittavasena vattiṃsūti?",
  "tika-vin02t:1728_3": "Ekassa patte malaṃ uṭṭhahati,",
  "tika-vin02t:1728_4": "ekassa cīvaraṃ kiliṭṭhaṃ hoti,",
  "tika-vin02t:1728_5": "ekassa paribhaṇḍakammaṃ hoti.",
  "tika-vin02t:1728_6": "Tattha yassa patte malaṃ uṭṭhitaṃ,",
  "tika-vin02t:1728_7": "tena “mamāvuso patte malaṃ uṭṭhitaṃ,",
  "tika-vin02t:1728_8": "pacituṃ vaṭṭatī”ti vutte itare “mayhaṃ cīvaraṃ kiliṭṭhaṃ dhovitabbaṃ,",
  "tika-vin02t:1728_9": "mayhaṃ paribhaṇḍaṃ kātabba”nti avatvā araññaṃ pavisitvā dārūni āharitvā bhinditvā pattakaṭāhe bahalatanumattikāhi",
  "tika-vin02t:1728_10": "lepaṃ katvā pattaṃ pacitvā tato paraṃ cīvaraṃ vā dhovanti,",
  "tika-vin02t:1728_11": "paribhaṇḍaṃ vā karonti.",
  "tika-vin02t:1728_12": "“Mamāvuso cīvaraṃ kiliṭṭhaṃ,",
  "tika-vin02t:1728_13": "dhovituṃ vaṭṭatī”ti “mama paṇṇasālā uklāpā,",
  "tika-vin02t:1728_14": "paribhaṇḍaṃ kātuṃ vaṭṭatī”ti paṭhamataraṃ ārocitepi eseva nayo.",
  "tika-vin02t:1729_0": "Idāni tesaṃ appamādalakkhaṇaṃ pucchanto “kacci pana vo anuruddhā”tiādimāha.",
  "tika-vin02t:1729_1": "Tattha voti nipātamattaṃ,",
  "tika-vin02t:1729_2": "paccattavacanaṃ vā,",
  "tika-vin02t:1729_3": "kacci tumheti attho.",
  "tika-vin02t:1729_4": "Amhākanti amhesu tīsu janesu.",
  "tika-vin02t:1729_5": "Piṇḍāya paṭikkamatīti gāme piṇḍāya caritvā paccāgacchati.",
  "tika-vin02t:1729_6": "Avakkārapātinti atirekapiṇḍapātaṃ apanetvā ṭhapanatthāya ekaṃ samuggapātiṃ dhovitvā ṭhapeti.",
  "tika-vin02t:1729_7": "Yo pacchāti te kira therā na ekatova bhikkhācāraṃ pavisanti.",
  "tika-vin02t:1729_8": "Phalasamāpattiratā hete pātova sarīrapaṭijagganaṃ katvā vattapaṭipattiṃ pūretvā senāsanaṃ pavisitvā kālaparicchedaṃ",
  "tika-vin02t:1729_9": "katvā phalasamāpattiṃ appetvā nisīdanti.",
  "tika-vin02t:1729_10": "Tesu yo paṭhamataraṃ nisinno attano kālaparicchedavasena paṭhamataraṃ uṭṭhāti,",
  "tika-vin02t:1729_11": "so piṇḍāya caritvā paṭinivatto bhattakiccaṭṭhānaṃ āgantvā jānāti “dve bhikkhū pacchato,",
  "tika-vin02t:1729_12": "ahaṃ paṭhamataraṃ āgato”ti.",
  "tika-vin02t:1729_13": "Atha pattaṃ pidahitvā āsanapaññāpanādīni katvā yadi patte paṭivīsamattameva hoti,",
  "tika-vin02t:1729_14": "nisīditvā bhuñjati,",
  "tika-vin02t:1729_15": "yadi atirekaṃ hoti,",
  "tika-vin02t:1729_16": "avakkārapātiyaṃ pakkhipitvā pātiṃ pidhāya bhuñjati,",
  "tika-vin02t:1729_17": "katabhattakicco pattaṃ dhovitvā vodakaṃ katvā thavikāya osāpetvā pattacīvaraṃ gahetvā attano vasanaṭṭhānaṃ pavisati.",
  "tika-vin02t:1730_0": "Dutiyopi āgantvāva jānāti “eko paṭhamaṃ āgato,",
  "tika-vin02t:1730_1": "eko pacchato”ti.",
  "tika-vin02t:1730_2": "So sace patte bhattaṃ pamāṇameva hoti, bhuñjati.",
  "tika-vin02t:1730_3": "Sace mandaṃ,",
  "tika-vin02t:1730_4": "avakkārapātito gahetvā bhuñjati.",
  "tika-vin02t:1730_5": "Sace atirekaṃ hoti,",
  "tika-vin02t:1730_6": "avakkārapātiyaṃ pakkhipitvā pamāṇameva bhuñjitvā purimatthero viya vasanaṭṭhānaṃ pavisati.",
  "tika-vin02t:1730_7": "Tatiyopi āgantvāva jānāti “dve paṭhamaṃ āgatā,",
  "tika-vin02t:1730_8": "ahaṃ pacchimo”ti.",
  "tika-vin02t:1730_9": "Sopi dutiyatthero viya bhuñjitvā katabhattakicco pattaṃ dhovitvā vodakaṃ katvā thavikāya osāpetvā āsanāni ukkhipitvā paṭisāmeti,",
  "tika-vin02t:1730_10": "pānīyaghaṭe vā paribhojanīyaghaṭe vā avasesaudakaṃ chaḍḍetvā ghaṭe nikujjitvā avakkārapātiyaṃ sace avasesabhattaṃ hoti,",
  "tika-vin02t:1730_11": "taṃ vuttanayena jahitvā pātiṃ dhovitvā paṭisāmeti,",
  "tika-vin02t:1730_12": "bhattaggaṃ sammajjati,",
  "tika-vin02t:1730_13": "so kacavaraṃ chaḍḍetvā sammajjaniṃ ukkhipitvā upacikāhi muttaṭṭhāne ṭhapetvā pattacīvaramādāya vasanaṭṭhānaṃ pavisati.",
  "tika-vin02t:1730_14": "Idaṃ therānaṃ bahivihāre araññe bhattakiccakaraṇaṭṭhāne bhojanasālāya vattaṃ.",
  "tika-vin02t:1730_15": "Idaṃ sandhāya “yo pacchā”tiādi vuttaṃ.",
  "tika-vin02t:1731_0": "Yo passatītiādi pana nesaṃ antovihāre vattanti veditabbaṃ.",
  "tika-vin02t:1731_1": "Tattha vaccaghaṭanti ācamanakumbhiṃ.",
  "tika-vin02t:1731_2": "Rittanti rittakaṃ.",
  "tika-vin02t:1731_3": "Tucchanti tasseva vevacanaṃ.",
  "tika-vin02t:1731_4": "Avisayhanti ukkhipituṃ asakkuṇeyyaṃ atibhāriyaṃ.",
  "tika-vin02t:1731_5": "Hatthavikārenāti hatthasaññāya.",
  "tika-vin02t:1731_6": "Te kira pānīyaghaṭādīsu yaṃkiñci tucchakaṃ gahetvā pokkharaṇiṃ gantvā anto ca bahi ca dhovitvā udakaṃ",
  "tika-vin02t:1731_7": "parissāvetvā tīre ṭhapetvā aññaṃ bhikkhuṃ hatthavikārena āmantenti,",
  "tika-vin02t:1731_8": "odissa vā anodissa vā saddaṃ na karonti.",
  "tika-vin02t:1731_9": "Kasmā odissa na karonti?",
  "tika-vin02t:1731_10": "Tañhi bhikkhuṃ saddo bādheyyāti.",
  "tika-vin02t:1731_11": "Kasmā anodissa na karonti?",
  "tika-vin02t:1731_12": "Anodissa sadde dinne “ahaṃ pure,",
  "tika-vin02t:1731_13": "ahaṃ pure”ti dvepi nikkhameyyuṃ.",
  "tika-vin02t:1731_14": "Tato dvīhi kattabbakamme tatiyassa kammacchedo bhaveyya.",
  "tika-vin02t:1731_15": "Saṃyatapadasaddo pana hutvā aparassa bhikkhuno divāṭṭhānasantikaṃ gantvā tena diṭṭhabhāvaṃ ñatvā hatthasaññaṃ karoti,",
  "tika-vin02t:1731_16": "tāya saññāya itaro āgacchati,",
  "tika-vin02t:1731_17": "tato dve janā hatthena hatthaṃ saṃsibbantā dvīsu hatthesu ṭhapetvā uṭṭhāpenti.",
  "tika-vin02t:1731_18": "Taṃ sandhāyāha “hatthavikārena dutiyaṃ āmantetvā hatthavilaṅghakena upaṭṭhāpemā”ti.",
  "tika-vin02t:1732_0": "Pañcāhikaṃ kho panāti cātuddase pannarase aṭṭhamiyanti idaṃ tāva pakatidhammassavanameva,",
  "tika-vin02t:1732_1": "taṃ akhaṇḍaṃ katvā pañcame pañcame divase dve therā nātivikāle nahāyitvā anuruddhattherassa vasanaṭṭhānaṃ gacchanti.",
  "tika-vin02t:1732_2": "Tattha tayopi nisīditvā tiṇṇaṃ piṭakānaṃ aññatarasmiṃ aññamaññaṃ pañhaṃ pucchanti,",
  "tika-vin02t:1732_3": "aññamaññaṃ vissajjenti.",
  "tika-vin02t:1732_4": "Tesaṃ evaṃ karontānaṃyeva aruṇaṃ uggacchati.",
  "tika-vin02t:1732_5": "Taṃ sandhāyetaṃ vuttaṃ.",
  "tika-vin02t:1732_6": "Ettāvatā therena bhagavatā appamādalakkhaṇaṃ pucchitena pamādaṭṭhānesuyeva appamādalakkhaṇaṃ vissajjitaṃ hoti.",
  "tika-vin02t:1732_7": "Aññesañhi bhikkhūnaṃ bhikkhācārapavisanakālo nikkhamanakālo nivāsanaparivattanaṃ cīvarapārupanaṃ antogāme",
  "tika-vin02t:1732_8": "piṇḍāya caraṇaṃ dhammakathanaṃ anumodanaṃ antogāmato nikkhamitvā bhattakiccakaraṇaṃ pattadhovanaṃ pattaosāpanaṃ",
  "tika-vin02t:1732_9": "pattacīvarapaṭisāmananti papañcakaraṇaṭṭhānāni etāni.",
  "tika-vin02t:1732_10": "Tasmā thero “amhākaṃ ettakaṃ ṭhānaṃ muñcitvā vissaṭṭhakathāpavattanena kammaṭṭhāne pamajjanaṭṭhānāni,",
  "tika-vin02t:1732_11": "tatthāpi mayaṃ, bhante,",
  "tika-vin02t:1732_12": "kammaṭṭhānaviruddhaṃ na paṭipajjāmā”ti aññesaṃ pamādaṭṭhānesuyeva sikhāppattaṃ attano appamādalakkhaṇaṃ vissajjesi.",
  "tika-vin02t:1732_13": "Imināva etāni ṭhānāni muñcitvā aññattha vihārasamāpattīnaṃ avaḷañjanavasena pamādakālo nāma amhākaṃ natthīti dīpeti.",
  "tika-vin02t:1733_0": "Pācīnavaṃsadāyagamanakathāvaṇṇanā niṭṭhitā.",
  "tika-vin02t:1734_0": "Pālileyyakagamanakathāvaṇṇanā",
  "tika-vin02t:1735_0": "467.",
  "tika-vin02t:1735_1": "Dhammiyā kathāyāti samaggavāse ānisaṃsapaṭisaṃyuttāya dhammakathāya.",
  "tika-vin02t:1735_2": "Anupubbena cārikaṃ caramānoti anukkamena gāmanigamapaṭipāṭiyā cārikaṃ caramāno.",
  "tika-vin02t:1735_3": "Yena pālileyyakaṃ tadavasarīti ekakova yena pālileyyakagāmo,",
  "tika-vin02t:1735_4": "taṃ avasari.",
  "tika-vin02t:1735_5": "Pālileyyakagāmavāsinopi paccuggantvā bhagavato dānaṃ datvā pālileyyakagāmassa avidūre rakkhitavanasaṇḍo nāma atthi,",
  "tika-vin02t:1735_6": "tattha bhagavato paṇṇasālaṃ katvā “ettha bhagavā vasatū”ti yācitvā vāsayiṃsu.",
  "tika-vin02t:1735_7": "Bhaddasāloti pana tattheko manāpo laṭṭhiko sālarukkho.",
  "tika-vin02t:1735_8": "Bhagavā taṃ gāmaṃ upanissāya vanasaṇḍe paṇṇasālāya samīpe tasmiṃ rukkhamūle vihāsi.",
  "tika-vin02t:1735_9": "Tena vuttaṃ “pālileyyake viharati rakkhitavanasaṇḍe bhaddasālamūle”ti.",
  "tika-vin02t:1736_0": "Atha kho bhagavato rahogatassātiādi bhagavato vivekasukhapaccavekkhaṇadassanaṃ.",
  "tika-vin02t:1736_1": "Ākiṇṇo na phāsu vihāsinti sambādhappatto ākiṇṇo vihāsiṃ.",
  "tika-vin02t:1736_2": "Kiṃ pana bhagavato sambādho atthi saṃsaggo vāti? Natthi.",
  "tika-vin02t:1736_3": "Na hi koci bhagavantaṃ anicchāya upasaṅkamituṃ sakkoti.",
  "tika-vin02t:1736_4": "Durāsadā hi buddhā bhagavanto sabbattha ca anupalittā,",
  "tika-vin02t:1736_5": "hitesitāya pana sattesu anukampaṃ upādāya “mutto mocessāmī”ti paṭiññānurūpaṃ caturoghanittharaṇatthaṃ",
  "tika-vin02t:1736_6": "aṭṭhannaṃ parisānaṃ attano santikaṃ kālena kālaṃ upasaṅkamanaṃ adhivāseti,",
  "tika-vin02t:1736_7": "sayañca mahākaruṇāsamussāhito kālaññū hutvā tattha upasaṅkamīti idaṃ sabbabuddhānaṃ āciṇṇaṃ.",
  "tika-vin02t:1736_8": "Nāyamidha ākiṇṇavihāro adhippeto,",
  "tika-vin02t:1736_9": "idha pana tehi kalahakārakehi kosambakabhikkhūhi saddhiṃ ekavihāre vāsaṃ vihāsi,",
  "tika-vin02t:1736_10": "tadā vinetabbābhāvato ākiṇṇavihāraṃ katvā vuttaṃ “ahaṃ kho pubbe ākiṇṇo na phāsu vihāsi”nti.",
  "tika-vin02t:1736_11": "Tenevāha “tehi kosambakehi bhikkhūhi bhaṇḍanakārakehī”tiādi.",
  "tika-vin02t:1737_0": "Daharapotakehīti daharehi hatthipotakehi,",
  "tika-vin02t:1737_1": "ye bhiṅkātipi vuccanti.",
  "tika-vin02t:1737_2": "Tehīti hatthiādīhi.",
  "tika-vin02t:1737_3": "Kaddamodakānīti kaddamamissāni udakāni.",
  "tika-vin02t:1737_4": "Ogāhāti ettha “ogāha”ntipi pāḷi.",
  "tika-vin02t:1737_5": "Assāti hatthināgassa.",
  "tika-vin02t:1737_6": "Upanighaṃsantiyoti ghaṭṭentiyo.",
  "tika-vin02t:1737_7": "Upanighaṃsiyamānopi attano uḷārabhāvena na kujjhati,",
  "tika-vin02t:1737_8": "tena tā ghaṃsantiyeva.",
  "tika-vin02t:1737_9": "Vūpakaṭṭhoti vūpakaṭṭho dūrībhūto.",
  "tika-vin02t:1738_0": "Yūthāti hatthighaṭāya.",
  "tika-vin02t:1738_1": "Yena bhagavā tenupasaṅkamīti so kira hatthināgo yūthavāse ukkaṇṭhito taṃ vanasaṇḍaṃ paviṭṭho.",
  "tika-vin02t:1738_2": "Tattha bhagavantaṃ disvā ghaṭasahassena nibbāpitasantāpo viya nibbuto hutvā pasannacitto bhagavato santike aṭṭhāsi,",
  "tika-vin02t:1738_3": "tato paṭṭhāya vattasīse ṭhatvā bhaddasālassa paṇṇasālāya ca samantato appaharitaṃ katvā sākhābhaṅgena sammajjati,",
  "tika-vin02t:1738_4": "bhagavato mukhadhovanaṃ deti,",
  "tika-vin02t:1738_5": "nahānodakaṃ āharati,",
  "tika-vin02t:1738_6": "dantakaṭṭhaṃ deti,",
  "tika-vin02t:1738_7": "araññato madhurāni phalāphalāni āharitvā satthu upaneti.",
  "tika-vin02t:1738_8": "Satthā tāni paribhuñjati.",
  "tika-vin02t:1738_9": "Tena vuttaṃ “soṇḍāya bhagavato pānīyaṃ paribhojanīyaṃ upaṭṭhāpetī”tiādi.",
  "tika-vin02t:1738_10": "So kira soṇḍāya dārūni āharitvā aññamaññaṃ ghaṃsitvā aggiṃ uṭṭhāpetvā dārūni jālāpetvā tattha pāsāṇakhaṇḍāni",
  "tika-vin02t:1738_11": "tāpetvā tāni daṇḍakehi vaṭṭetvā soṇḍiyaṃ khipitvā udakassa tattabhāvaṃ ñatvā bhagavato santikaṃ upagantvā tiṭṭhati.",
  "tika-vin02t:1738_12": "Bhagavā “hatthināgo mama nahānaṃ icchatī”ti tattha gantvā nahānakiccaṃ karoti.",
  "tika-vin02t:1738_13": "Pānīyepi eseva nayo.",
  "tika-vin02t:1738_14": "Tasmiṃ pana sītale jāte upasaṅkamati.",
  "tika-vin02t:1738_15": "Taṃ sandhāya vuttaṃ “soṇḍāya bhagavato pānīyaṃ paribhojanīyaṃ upaṭṭhāpetī”ti.",
  "tika-vin02t:1739_0": "Attano ca pavivekaṃ viditvāti kehici anākiṇṇabhāvaladdhaṃ kāyavivekaṃ jānitvā.",
  "tika-vin02t:1739_1": "Itare pana vivekā bhagavato sabbakālaṃ vijjantiyeva.",
  "tika-vin02t:1739_2": "Imaṃ udānaṃ udānesīti imaṃ attano hatthināgassa ca vivekābhiratiyā samānajjhāsayabhāvadīpanaṃ udānaṃ udānesi.",
  "tika-vin02t:1740_0": "Gāthāya pana evamatthayojanā veditabbā –",
  "tika-vin02t:1740_1": "etaṃ īsādantassa rathaīsāsadisadantassa hatthināgassa cittaṃ nāgena buddhanāgassa cittena sameti saṃsandati.",
  "tika-vin02t:1740_2": "Kathaṃ sameti ce?",
  "tika-vin02t:1740_3": "Yadeko ramatī vane,",
  "tika-vin02t:1740_4": "yasmā buddhanāgo “ahaṃ kho pubbe ākiṇṇo vihāsi”nti purimaṃ ākiṇṇavihāraṃ jigucchitvā vivekaṃ upabrūhayamāno",
  "tika-vin02t:1740_5": "idāni yathā eko adutiyo vane araññe ramati abhiramati,",
  "tika-vin02t:1740_6": "evaṃ ayampi hatthināgo pubbe attano hatthiādīhi ākiṇṇavihāraṃ jigucchitvā idāni eko asahāyo vane ekavihāraṃ ramati abhinandati,",
  "tika-vin02t:1740_7": "tasmāssa cittaṃ nāgena sameti,",
  "tika-vin02t:1740_8": "tassa cittena sametīti katvā ekībhāvaratiyā ekasadisaṃ hotīti attho.",
  "tika-vin02t:1741_0": "Pālileyyakagamanakathāvaṇṇanā niṭṭhitā.",
  "tika-vin02t:1742_0": "Aṭṭhārasavatthukathāvaṇṇanā",
  "tika-vin02t:1743_0": "473.",
  "tika-vin02t:1743_1": "Yo paṭibāheyya,",
  "tika-vin02t:1743_2": "āpatti dukkaṭassāti ettha yo senāsanārahassa senāsanaṃ paṭibāhati,",
  "tika-vin02t:1743_3": "tasseva āpatti.",
  "tika-vin02t:1743_4": "Kalahakārakādīnaṃ panettha “okāso natthī”tiādikaṃ saṅghassa katikaṃ ārocetvā na paññapentassa “ahaṃ vuḍḍho”ti",
  "tika-vin02t:1743_5": "pasayha attanāva attano paññapetvā gaṇhantaṃ “yuttiyā gaṇhathā”ti vatvā vārentassa ca natthi āpatti.",
  "tika-vin02t:1743_6": "“Bhaṇḍanakārakaṃ nikkaḍḍhatīti vacanato kuladūsakassa pabbājanīyakammānuññāya ca idha kalahavūpasamanatthaṃ",
  "tika-vin02t:1743_7": "āgatānaṃ kosambakānampi ‘yathāvuḍḍha’nti avatvā ‘vivitte asati vivittaṃ katvāpi dātabba’nti vuttattā",
  "tika-vin02t:1743_8": "vivittaṃ katvā dentaṃ paṭibāhantasseva āpattī”ti gaṇṭhipadesu vuttaṃ.",
  "tika-vin02t:1744_0": "Upālisaṅghasāmaggīpucchāvaṇṇanā",
  "tika-vin02t:1745_0": "476. Na mūlā mūlaṃ gantvāti mūlato mūlaṃ agantvā. Atthato apagatāti sāmaggisaṅkhātaatthato apagatā.",
  "tika-vin02t:1746_0": "477.",
  "tika-vin02t:1746_1": "Yena naṃ paccatthikā vadeyyuṃ,",
  "tika-vin02t:1746_2": "taṃ na hi hotīti sambandho.",
  "tika-vin02t:1746_3": "Anapagatanti kāraṇato anapetaṃ,",
  "tika-vin02t:1746_4": "sakāraṇanti vuttaṃ hoti.",
  "tika-vin02t:1747_0": "Usūyāyāti iminā dosāgatigamanassa saṅgahitattā “agatigamanenā”ti avasesaagatigamanaṃ dassitanti veditabbaṃ.",
  "tika-vin02t:1747_1": "Aṭṭhahi dūtaṅgehīti “sotā ca hoti sāvetā ca uggahetā ca dhāretā ca viññāpetā ca kusalo ca sahitāsahitadassano",
  "tika-vin02t:1747_2": "ca akalahakārako cā”ti evaṃ vuttehi aṭṭhahi dūtaṅgehi.",
  "tika-vin02t:1747_3": "Sesamettha pāḷito aṭṭhakathāto ca suviññeyyameva.",
  "tika-vin02t:1748_0": "Kosambakakkhandhakavaṇṇanā niṭṭhitā.",
  "tika-vin02t:1749_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin02t:1750_0": "Mahāvaggavaṇṇanā niṭṭhitā.",
  "tika-vin02t:1751_0": "Namo tassa bhagavato arahato sammāsambuddhassa",
  "tika-vin02t:1752_0": "Cūḷavagga-ṭīkā",
  "tika-vin02t:1753_0": "1. Kammakkhandhakaṃ",
  "tika-vin02t:1754_0": "Tajjanīyakammakathāvaṇṇanā",
  "tika-vin02t:1755_0": "1.",
  "tika-vin02t:1755_1": "Cūḷavaggassa paṭhame kammakkhandhake tāva “yaṭṭhiṃ pavesaya,",
  "tika-vin02t:1755_2": "kunte pavesayā”tiādīsu viya sahacaraṇañāyena “mañcā ukkuṭṭhiṃ karontī”tiādīsu viya nissitesu nissayavohāravasena",
  "tika-vin02t:1755_3": "vā paṇḍukalohitakanissitā paṇḍukalohitakasaddena vuttāti āha “tesaṃ nissitakāpi paṇḍukalohitakātveva",
  "tika-vin02t:1755_4": "paññāyantī”ti.",
  "tika-vin02t:1755_5": "Paṭivadathāti paṭivacanaṃ detha.",
  "tika-vin02t:1756_0": "Adhammakammadvādasakakathāvaṇṇanā",
  "tika-vin02t:1757_0": "4.",
  "tika-vin02t:1757_1": "Tīhi aṅgehi samannāgatanti paccekaṃ samuditehi vā tīhi aṅgehi samannāgataṃ.",
  "tika-vin02t:1757_2": "Na hi tiṇṇaṃ eva aṅgānaṃ samodhānena adhammakammaṃ hoti,",
  "tika-vin02t:1757_3": "ekenapi hotiyeva.",
  "tika-vin02t:1757_4": "“Appaṭiññāya kataṃ hotīti lajjiṃ sandhāya vutta”nti gaṇṭhipadesu kathitaṃ.",
  "tika-vin02t:1758_0": "Nanu ca “adesanāgāminiyā āpattiyā kataṃ hotī”ti idaṃ parato “tīhi,",
  "tika-vin02t:1758_1": "bhikkhave,",
  "tika-vin02t:1758_2": "aṅgehi samannāgatassa bhikkhuno ākaṅkhamāno saṅgho tajjanīyakammaṃ kareyya,",
  "tika-vin02t:1758_3": "adhisīle sīlavipanno hotī”ti iminā virujjhati.",
  "tika-vin02t:1758_4": "Adesanāgāminiṃ āpanno hi “adhisīle sīlavipanno”ti vuccatīti?",
  "tika-vin02t:1758_5": "Tattha keci vadanti “tajjanīyakammassa hi visesena bhaṇḍanakārakattaṃ aṅga’nti aṭṭhakathāyaṃ vuttaṃ,",
  "tika-vin02t:1758_6": "taṃ pāḷiyā āgatanidānena sameti,",
  "tika-vin02t:1758_7": "tasmā sabbatikesupi bhaṇḍanaṃ āropetvā bhaṇḍanapaccayā āpannāpattivasena idaṃ kammaṃ kātabbaṃ.",
  "tika-vin02t:1758_8": "Tasmā ‘adhisīle sīlavipanno’ti etthāpi pubbabhāge vā parabhāge vā codanāsāraṇādikāle bhaṇḍanapaccayā āpannāpattivaseneva kātabbaṃ,",
  "tika-vin02t:1758_9": "na kevalaṃ saṅghādisesapaccayā kātabba”nti.",
  "tika-vin02t:1758_10": "Apare pana vadanti “adesanāgāminiyāti idaṃ pārājikāpattiṃyeva sandhāya vuttaṃ,",
  "tika-vin02t:1758_11": "na saṅghādisesaṃ.",
  "tika-vin02t:1758_12": "Aṭṭhakathāyaṃ pana ‘adesanāgāminiyāti pārājikāpattiyā vā saṅghādisesāpattiyā vā’ti vuttaṃ.",
  "tika-vin02t:1758_13": "Tattha saṅghādisesāpattiyā vāti atthuddhāravasena vuttaṃ,",
  "tika-vin02t:1758_14": "‘adhisīle sīlavipanno’ti ca idaṃ saṅghādisesaṃyeva sandhāya vuttaṃ,",
  "tika-vin02t:1758_15": "na pārājikaṃ.",
  "tika-vin02t:1758_16": "Tasmā pārājikāpattipaccayā na tajjanīyakammaṃ kātabbaṃ payojanābhāvā,",
  "tika-vin02t:1758_17": "saṅghādisesapaccayā kātabbanti ayamattho siddho hoti.",
  "tika-vin02t:1758_18": "Sukkapakkhe ‘desanāgāminiyā āpattiyā kataṃ hotī’ti iminā virujjhatīti ce?",
  "tika-vin02t:1758_19": "Na ekena pariyāyena saṅghādisesassapi desanāgāminīvohārasambhavato”ti,",
  "tika-vin02t:1758_20": "taṃ yuttaṃ viya dissati.",
  "tika-vin02t:1759_0": "Nappaṭippassambhetabbaaṭṭhārasakakathāvaṇṇanā",
  "tika-vin02t:1760_0": "8. Lomaṃ pātentītiādi sammāvattanāya pariyāyavacanaṃ.",
  "tika-vin02t:1761_0": "Niyassakammakathāvaṇṇanā",
  "tika-vin02t:1762_0": "11.",
  "tika-vin02t:1762_1": "Niyassakamme “nissāya te vatthabbanti garunissayaṃ sandhāya vuttaṃ,",
  "tika-vin02t:1762_2": "na itara”nti kenaci likhitaṃ.",
  "tika-vin02t:1762_3": "Gaṇṭhipade pana “niyassakammaṃ yasmā bālavasena karīyati,",
  "tika-vin02t:1762_4": "tasmā nissāya vatthabbanti nissayaṃ gāhāpetabbo”ti vuttaṃ,",
  "tika-vin02t:1762_5": "vīmaṃsitvā yuttataraṃ gahetabbaṃ.",
  "tika-vin02t:1762_6": "Apissūti ettha suiti nipātamattaṃ,",
  "tika-vin02t:1762_7": "bhikkhū api niccabyāvaṭā hontīti vuttaṃ hoti.",
  "tika-vin02t:1763_0": "Pabbājanīyakammakathāvaṇṇanā",
  "tika-vin02t:1764_0": "29.",
  "tika-vin02t:1764_1": "Pabbājanīyakamme tena hi,",
  "tika-vin02t:1764_2": "bhikkhave,",
  "tika-vin02t:1764_3": "saṅgho pabbājanīyakammaṃ paṭippassambhetūti idaṃ tesu vibbhamantesupi pakkamantesupi sammāvattanteyeva sandhāya vuttaṃ.",
  "tika-vin02t:1765_0": "Paṭisāraṇīyakammakathāvaṇṇanā",
  "tika-vin02t:1766_0": "33.",
  "tika-vin02t:1766_1": "Sudhammavatthusmiṃ macchikāsaṇḍeti evaṃnāmake nagare.",
  "tika-vin02t:1766_2": "Tattha kira citto gahapati pañcavaggiyānaṃ abbhantaraṃ mahānāmattheraṃ piṇḍāya caramānaṃ disvā tassa",
  "tika-vin02t:1766_3": "iriyāpathe pasīditvā pattaṃ ādāya gehaṃ pavesetvā bhojetvā bhattakiccāvasāne dhammakathaṃ suṇanto sotāpattiphalaṃ",
  "tika-vin02t:1766_4": "patvā acalasaddho hutvā ambāṭakavanaṃ nāma attano uyyānaṃ saṅghārāmaṃ kātukāmo therassa hatthe udakaṃ",
  "tika-vin02t:1766_5": "pātetvā niyyātesi.",
  "tika-vin02t:1766_6": "Tasmiṃ khaṇe “patiṭṭhitaṃ buddhasāsana”nti udakapariyantaṃ katvā mahāpathavī kampi,",
  "tika-vin02t:1766_7": "mahāseṭṭhi uyyāne mahāvihāraṃ kāresi.",
  "tika-vin02t:1766_8": "Tatthāyaṃ sudhammo bhikkhu āvāsiko ahosi.",
  "tika-vin02t:1766_9": "Taṃ sandhāya vuttaṃ “āyasmā sudhammo macchikāsaṇḍe cittassa gahapatino āvāsiko hotī”tiādi.",
  "tika-vin02t:1766_10": "Tattha dhuvabhattikoti niccabhattiko.",
  "tika-vin02t:1767_0": "Aparena samayena cittassa guṇakathaṃ sutvā bhikkhusahassena saddhiṃ dve aggasāvakā tassa saṅgahaṃ kattukāmā macchikāsaṇḍaṃ agamaṃsu.",
  "tika-vin02t:1767_1": "Taṃ sandhāya vuttaṃ “tena kho pana samayena sambahulā therā”tiādi.",
  "tika-vin02t:1767_2": "Citto gahapati tesaṃ āgamanaṃ sutvā addhayojanamattaṃ paccuggantvā te ādāya attano vihāraṃ pavesetvā āgantukavattaṃ katvā “bhante,",
  "tika-vin02t:1767_3": "thokaṃ dhammakathaṃ sotukāmomhī”ti dhammasenāpatiṃ yāci.",
  "tika-vin02t:1767_4": "Atha naṃ thero “upāsaka,",
  "tika-vin02t:1767_5": "addhānenāmhā kilantarūpā,",
  "tika-vin02t:1767_6": "apica thokaṃ suṇāhī”ti tassa dhammakathaṃ kathesi.",
  "tika-vin02t:1767_7": "Tena vuttaṃ “ekamantaṃ nisinnaṃ kho cittaṃ gahapatiṃ āyasmā sāriputto dhammiyā kathāya sandassesī”tiādi.",
  "tika-vin02t:1767_8": "So therassa dhammakathaṃ suṇantova anāgāmiphalaṃ pāpuṇi.",
  "tika-vin02t:1768_0": "41.",
  "tika-vin02t:1768_1": "Nāsakkhi cittaṃ gahapatiṃ khamāpetunti so tattha gantvā “gahapati,",
  "tika-vin02t:1768_2": "mayhameva so doso,",
  "tika-vin02t:1768_3": "khamāhi me”ti vatvāpi “nāhaṃ khamāmī”ti tena paṭikkhitto maṅkubhūto taṃ khamāpetuṃ nāsakkhi.",
  "tika-vin02t:1768_4": "Punadeva satthu santikaṃ paccāgamāsi.",
  "tika-vin02t:1768_5": "Satthā “nāssa upāsako khamissatī”ti jānantopi “mānathaddho esa tiṃsayojanaṃ gantvāva paccāgacchatū”ti khamanupāyaṃ anācikkhitvāva uyyojesi.",
  "tika-vin02t:1768_6": "Athassa puna āgatakāle nihatamānassa anudūtaṃ datvā “gaccha,",
  "tika-vin02t:1768_7": "iminā saddhiṃ gantvā upāsakaṃ khamāpehī”ti vatvā “samaṇena nāma ‘mayhaṃ vihāro,",
  "tika-vin02t:1768_8": "mayhaṃ nivāsaṭṭhānaṃ,",
  "tika-vin02t:1768_9": "mayhaṃ upāsako,",
  "tika-vin02t:1768_10": "mayhaṃ upāsikā’ti mānaṃ vā issaṃ vā kātuṃ na vaṭṭati.",
  "tika-vin02t:1768_11": "Evaṃ karontassa hi icchāmānādayo kilesā vaḍḍhantī”ti ovadanto –",
  "tika-vin02t:1769_0": "“Asantaṃ bhāvanamiccheyya, purekkhārañca bhikkhusu;",
  "tika-vin02t:1770_0": "Āvāsesu ca issariyaṃ, pūjā parakulesu ca.",
  "tika-vin02t:1771_0": "“Mameva kata maññantu, gihī pabbajitā ubho;",
  "tika-vin02t:1772_0": "Mamevātivasā assu, kiccākiccesu kismici;",
  "tika-vin02t:1773_0": "Iti bālassa saṅkappo, icchā māno ca vaḍḍhatī”ti. –",
  "tika-vin02t:1774_0": "Dhammapade imā gāthā abhāsi.",
  "tika-vin02t:1775_0": "Sudhammattheropi imaṃ ovādaṃ sutvā satthāraṃ vanditvā uṭṭhāyāsanā padakkhiṇaṃ katvā tena anudūtena bhikkhunā",
  "tika-vin02t:1775_1": "saddhiṃ gantvā upāsakassa cakkhupathe āpattiṃ paṭikaritvā upāsakaṃ khamāpesi.",
  "tika-vin02t:1775_2": "So upāsakena “khamāmahaṃ bhante,",
  "tika-vin02t:1775_3": "sace mayhaṃ doso atthi,",
  "tika-vin02t:1775_4": "khamatha me”ti paṭikhamāpito satthārā dinnaovāde ṭhatvā katipāheneva saha paṭisambhidāhi arahattaṃ pāpuṇi.",
  "tika-vin02t:1776_0": "Āpattiyā adassane ukkhepanīyakammakathāvaṇṇanā",
  "tika-vin02t:1777_0": "50.",
  "tika-vin02t:1777_1": "Tassā adassaneyeva kammaṃ kātabbanti tassā adassaneyeva ukkhepanīyakammaṃ kātabbaṃ.",
  "tika-vin02t:1777_2": "Tajjanīyādikammaṃ pana āpattiṃ āropetvā tassā adassane appaṭikamme vā bhaṇḍanakārakādiaṅgehi kātabbaṃ.",
  "tika-vin02t:1777_3": "Sesamettha uttānameva.",
  "tika-vin02t:1778_0": "Kammakkhandhakavaṇṇanā niṭṭhitā.",
  "tika-vin02t:1779_0": "2. Pārivāsikakkhandhakaṃ",
  "tika-vin02t:1780_0": "Pārivāsikavattakathāvaṇṇanā",
  "tika-vin02t:1781_0": "75.",
  "tika-vin02t:1781_1": "Pārivāsikakkhandhake navakataraṃ pārivāsikanti attano navakataraṃ pārivāsikaṃ.",
  "tika-vin02t:1781_2": "Pārivāsikassa hi attano navakataraṃ pārivāsikaṃ ṭhapetvā aññe mūlāyapaṭikassanārahamānattārahamānattacārikaabbhānārahāpi",
  "tika-vin02t:1781_3": "pakatattaṭṭhāneyeva tiṭṭhanti.",
  "tika-vin02t:1781_4": "Tenāha “antamaso mūlāyapaakassanārahādīnampī”ti.",
  "tika-vin02t:1781_5": "Pāde ghaṃsenti etenāti pādaghaṃsanaṃ,",
  "tika-vin02t:1781_6": "sakkharakathalādi.",
  "tika-vin02t:1781_7": "“Anujānāmi,",
  "tika-vin02t:1781_8": "bhikkhave,",
  "tika-vin02t:1781_9": "tisso pādaghaṃsaniyo sakkharaṃ kathalaṃ samuddapheṇaka”nti hi vuttaṃ.",
  "tika-vin02t:1781_10": "Saddhivihārikādīnampi sādiyantassāti saddhivihārikānampi abhivādanādiṃ sādiyantassa.",
  "tika-vin02t:1781_11": "“Mā maṃ gāmappavesanaṃ āpucchathā”ti vutte anāpucchāpi gāmaṃ pavisituṃ vaṭṭati.",
  "tika-vin02t:1781_12": "Yo yo vuḍḍhoti pārivāsikesu bhikkhūsu yo yo vuḍḍho.",
  "tika-vin02t:1781_13": "Navakatarassa sāditunti pārivāsikanavakatarassa abhivādanādiṃ sādituṃ.",
  "tika-vin02t:1782_0": "Tatthevāti saṅghanavakaṭṭhāneyeva.",
  "tika-vin02t:1782_1": "Attano pāḷiyā pavāretabbanti attano vassaggena pattapāḷiyā pavāretabbaṃ,",
  "tika-vin02t:1782_2": "na pana sabbesu pavāritesūti attho.",
  "tika-vin02t:1782_3": "Yadi pana na gaṇhāti na vissajjetīti yadi purimadivase attano na gaṇhāti gahetvā ca na vissajjeti.",
  "tika-vin02t:1782_4": "Catussālabhattanti bhojanasālāyaṃ paṭipāṭiyā diyyamānabhattaṃ.",
  "tika-vin02t:1782_5": "Hatthapāse ṭhitenāti dāyakassa hatthapāse ṭhitena.",
  "tika-vin02t:1783_0": "76.",
  "tika-vin02t:1783_1": "Añño sāmaṇero na gahetabboti upajjhāyena hutvā añño sāmaṇero na gahetabbo.",
  "tika-vin02t:1783_2": "Upajjhaṃ datvā gahitasāmaṇerāpīti pakatattakāle upajjhaṃ datvā gahitasāmaṇerāpi.",
  "tika-vin02t:1783_3": "Laddhasammutikena āṇattopi garudhammehi aññehi vā ovadituṃ labhatīti āha “paṭibalassa vā bhikkhussa bhāro kātabbo”ti.",
  "tika-vin02t:1783_4": "Āgatā bhikkhuniyo vattabbāti sambandho.",
  "tika-vin02t:1783_5": "Savacanīyanti sadosaṃ.",
  "tika-vin02t:1783_6": "Jeṭṭhakaṭṭhānaṃ na kātabbanti padhānaṭṭhānaṃ na kātabbaṃ.",
  "tika-vin02t:1783_7": "Kiṃ tanti āha “pātimokkhuddesakena vā”tiādi.",
  "tika-vin02t:1784_0": "Rajehi hatā upahatā bhūmi etissāti rajohatabhūmi,",
  "tika-vin02t:1784_1": "rajokiṇṇabhūmīti attho.",
  "tika-vin02t:1784_2": "Paccayanti vassāvāsikalābhaṃ sandhāya vuttaṃ.",
  "tika-vin02t:1784_3": "Ekapasse ṭhatvāti pāḷiṃ vihāya bhikkhūnaṃ pacchato ṭhatvā.",
  "tika-vin02t:1784_4": "Senāsanaṃ na labhatīti seyyāpariyantabhāgitāya vassaggena gaṇhituṃ na labhati.",
  "tika-vin02t:1784_5": "Assāti bhaveyya.",
  "tika-vin02t:1784_6": "“Āgantukena ārocetabbaṃ,",
  "tika-vin02t:1784_7": "āgantukassa ārocetabba”nti avisesena vuttattā sace dve pārivāsikā gataṭṭhāne aññamaññaṃ passanti,",
  "tika-vin02t:1784_8": "ubhohipi aññamaññassa ārocetabbaṃ.",
  "tika-vin02t:1784_9": "Yathā bahi disvā ārocitassa bhikkhuno vihāraṃ āgate puna ārocanakiccaṃ natthi,",
  "tika-vin02t:1784_10": "evaṃ aññaṃ vihāraṃ gatenapi tattha pubbe ārocitassa puna ārocanakiccaṃ natthīti vadanti.",
  "tika-vin02t:1785_0": "81. Avisesenāti pārivāsikassa ukkhittakassa ca avisesena. Obaddhanti palibuddhaṃ.",
  "tika-vin02t:1786_0": "83.",
  "tika-vin02t:1786_1": "Sahavāsoti vuttappakāre channe pakatattena bhikkhunā saddhiṃ sayanameva adhippetaṃ,",
  "tika-vin02t:1786_2": "na sesairiyāpathakappanaṃ.",
  "tika-vin02t:1786_3": "Sesamettha suviññeyyameva.",
  "tika-vin02t:1787_0": "Pārivāsikakkhandhakavaṇṇanā niṭṭhitā.",
  "tika-vin02t:1788_0": "3. Samuccayakkhandhakaṃ",
  "tika-vin02t:1789_0": "Sukkavissaṭṭhikathāvaṇṇanā",
  "tika-vin02t:1790_0": "97.",
  "tika-vin02t:1790_1": "Samuccayakkhandhake vuttanayena vattaṃ samādātabbanti pārivāsikakkhandhakavaṇṇanāyaṃ vuttanayena dvīhi padehi ekena vā samādātabbaṃ.",
  "tika-vin02t:1790_2": "Vediyāmīti cittena sampaṭicchitvā sukhaṃ anubhavāmi,",
  "tika-vin02t:1790_3": "na tappaccayā ahaṃ dukkhitoti adhippāyo.",
  "tika-vin02t:1790_4": "Vuttanayeneva saṅghamajjhe nikkhipitabbanti pārivāsikakkhandhake vuttanayena “mānattaṃ nikkhipāmi,",
  "tika-vin02t:1790_5": "vattaṃ nikkhipāmī”ti imehi dvīhi ekena vā nikkhipitabbaṃ.",
  "tika-vin02t:1790_6": "Tassa ārocetvā nikkhipitabbanti anārocanena vattabhedadukkaṭaparimocanatthaṃ vuttaṃ.",
  "tika-vin02t:1790_7": "Dve leḍḍupāte atikkamitvāti bhikkhūnaṃ sajjhāyanasaddasavanūpacāravijahanatthaṃ vuttaṃ,",
  "tika-vin02t:1790_8": "mahāmaggato okkammāti maggappaṭipannabhikkhūnaṃ upacāravijahanatthaṃ,",
  "tika-vin02t:1790_9": "gumbena vā vatiyā vā paṭicchannaṭṭhāneti dassanūpacāravijahanatthaṃ.",
  "tika-vin02t:1790_10": "Anikkhittavattena antoupacāragatānaṃ sabbesampi ārocetabbattā “ayaṃ nikkhittavattassa parihāro”ti vuttaṃ.",
  "tika-vin02t:1790_11": "Tattha nikkhittavattassāti vattaṃ nikkhipitvā parivasantassāti attho.",
  "tika-vin02t:1790_12": "Ayaṃ panettha therassa adhippāyo –",
  "tika-vin02t:1790_13": "vattaṃ nikkhipitvā parivasantassa upacāragatānaṃ sabbesaṃ ārocanakiccaṃ natthi,",
  "tika-vin02t:1790_14": "diṭṭharūpānaṃ sutasaddānaṃ ārocetabbaṃ,",
  "tika-vin02t:1790_15": "adiṭṭhaasutānampi antodvādasahatthagatānaṃ ārocetabbaṃ.",
  "tika-vin02t:1790_16": "Idaṃ vattaṃ nikkhipitvā parivasantassa lakkhaṇanti.",
  "tika-vin02t:1791_0": "Parivāsakathāvaṇṇanā",
  "tika-vin02t:1792_0": "102.",
  "tika-vin02t:1792_1": "“Satiyeva antarāye antarāyikasaññī chādeti,",
  "tika-vin02t:1792_2": "acchannā hoti.",
  "tika-vin02t:1792_3": "Antarāyikassa pana anantarāyikasaññāya chādayato acchannāvā”tipi pāṭho.",
  "tika-vin02t:1792_4": "Averīti hitakāmo.",
  "tika-vin02t:1792_5": "Uddhaste aruṇeti uṭṭhite aruṇe.",
  "tika-vin02t:1792_6": "Suddhassa santiketi sabhāgasaṅghādisesaṃ anāpannassa santike.",
  "tika-vin02t:1792_7": "Vatthunti asucimocanādivītikkamaṃ.",
  "tika-vin02t:1793_0": "Sukkavissaṭṭhīti vatthu ceva gottañcāti sukkavissaṭṭhīti idaṃ asucimocanalakkhaṇassa vītikkamassa pakāsanato vatthu ceva hoti,",
  "tika-vin02t:1793_1": "sajātiyasādhāraṇavijātiyavinivattasabhāvāya sukkavissaṭṭhiyā eva pakāsanato gottañca hotīti attho.",
  "tika-vin02t:1793_2": "Gaṃ tāyatīti hi gottaṃ.",
  "tika-vin02t:1793_3": "Saṅghādisesoti nāmañceva āpatti cāti saṅghādisesoti tena tena vītikkamena āpannassa āpattinikāyassa nāmappakāsanato",
  "tika-vin02t:1793_4": "nāmañceva hoti āpattisabhāgattā āpatti ca.",
  "tika-vin02t:1794_0": "Tadanurūpaṃ kammavācaṃ katvā mānattaṃ dātabbanti –",
  "tika-vin02t:1795_0": "“Suṇātu me, bhante, saṅgho,",
  "tika-vin02t:1795_1": "ayaṃ itthannāmo bhikkhu ekaṃ āpattiṃ āpajji sañcetanikaṃ sukkavissaṭṭhiṃ ekāhapaṭicchannaṃ,",
  "tika-vin02t:1795_2": "so saṅghaṃ ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ yāci.",
  "tika-vin02t:1795_3": "Saṅgho itthannāmassa bhikkhuno ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ adāsi.",
  "tika-vin02t:1795_4": "So parivutthaparivāso.",
  "tika-vin02t:1795_5": "Ayaṃ itthannāmo bhikkhu ekaṃ āpattiṃ āpajji sañcetanikaṃ sukkavissaṭṭhiṃ appaṭicchannaṃ,",
  "tika-vin02t:1795_6": "so saṅghaṃ tāsaṃ āpattīnaṃ sañcetanikānaṃ sukkavissaṭṭhīnaṃ paṭicchannāya ca appaṭicchannāya ca chārattaṃ mānattaṃ yācati.",
  "tika-vin02t:1795_7": "Yadi saṅghassa pattakallaṃ,",
  "tika-vin02t:1795_8": "saṅgho itthannāmassa bhikkhuno dvinnaṃ āpattīnaṃ sañcetanikānaṃ sukkavissaṭṭhīnaṃ paṭicchannāya ca appaṭicchannāya ca chārattaṃ mānattaṃ dadeyya,",
  "tika-vin02t:1795_9": "esā ñatti.",
  "tika-vin02t:1796_0": "Suṇātu me,",
  "tika-vin02t:1796_1": "bhante…pe…",
  "tika-vin02t:1796_2": "so parivutthaparivāso.",
  "tika-vin02t:1796_3": "Ayaṃ itthannāmo bhikkhu ekaṃ āpattiṃ āpajji sañcetanikaṃ sukkavissaṭṭhiṃ appaṭicchannaṃ,",
  "tika-vin02t:1796_4": "so saṅghaṃ tāsaṃ…pe… yācati.",
  "tika-vin02t:1796_5": "Saṅgho itthannāmassa bhikkhuno dvinnaṃ āpattīnaṃ sañcetanikānaṃ sukkavissaṭṭhīnaṃ paṭicchannāya ca appaṭicchannāya ca chārattaṃ mānattaṃ deti.",
  "tika-vin02t:1796_6": "Yassāyasmato khamati itthannāmassa bhikkhuno dvinnaṃ āpattīnaṃ sañcetanikānaṃ sukkavissaṭṭhīnaṃ paṭicchannāya",
  "tika-vin02t:1796_7": "ca appaṭicchannāya ca chārattaṃ mānattassa dānaṃ,",
  "tika-vin02t:1796_8": "so tuṇhassa.",
  "tika-vin02t:1796_9": "Yassa nakkhamati,",
  "tika-vin02t:1796_10": "so bhāseyya.",
  "tika-vin02t:1797_0": "Dutiyampi etamatthaṃ vadāmi…pe… tatiyampi etamatthaṃ vadāmi…pe…",
  "tika-vin02t:1798_0": "Dinnaṃ saṅghena itthannāmassa bhikkhuno dvinnaṃ āpattīnaṃ sañcetanikānaṃ sukkavissaṭṭhīnaṃ paṭicchannāya ca appaṭicchannāya ca chārattaṃ mānattaṃ,",
  "tika-vin02t:1798_1": "khamati saṅghassa,",
  "tika-vin02t:1798_2": "tasmā tuṇhī.",
  "tika-vin02t:1798_3": "Evametaṃ dhārayāmīti –",
  "tika-vin02t:1799_0": "Evaṃ kammavācaṃ katvā mānattaṃ dātabbaṃ.",
  "tika-vin02t:1799_1": "Ciṇṇamānattassa ca imināva nayena kammavācaṃ yojetvā abbhānaṃ kātabbaṃ.",
  "tika-vin02t:1800_0": "Aññasminti suddhantaparivāsavasena āpattivuṭṭhānato aññasmiṃ.",
  "tika-vin02t:1800_1": "Dasasataṃ āpattiyo rattisataṃ chādayitvāti yojetabbaṃ.",
  "tika-vin02t:1801_0": "Parivāsakathāvaṇṇanā niṭṭhitā.",
  "tika-vin02t:1802_0": "Attano sīmaṃ sodhetvā vihārasīmāyāti vihāre baddhasīmameva sandhāya vuttaṃ.",
  "tika-vin02t:1802_1": "Vihārūpacāratopi dve leḍḍupātā atikkamitabbāti bhikkhuvihāraṃ sandhāya vadati gāmūpacārātikkameneva bhikkhunīvihārūpacārātikkamassa siddhattā.",
  "tika-vin02t:1802_2": "Vihārassa cāti bhikkhuvihārassa.",
  "tika-vin02t:1802_3": "Gāmassāti na vuttanti gāmassa upacāraṃ muñcituṃ vaṭṭatīti na vuttaṃ,",
  "tika-vin02t:1802_4": "tasmā gāmūpacārepi vaṭṭatīti adhippāyo.",
  "tika-vin02t:1803_0": "Tattheva ṭhānaṃ paccāsīsantīti bhikkhūnaṃ ṭhānaṃ paccāsīsanti.",
  "tika-vin02t:1803_1": "Parivāsavattādīnanti parivāsanissayapaṭippassaddhiādīnaṃ.",
  "tika-vin02t:1803_2": "Yuttataraṃ dissatīti iminā anikkhittavattabhikkhunā viya bhikkhuniyāpi antoupacārasīmagatānaṃyeva ārocetabbaṃ,",
  "tika-vin02t:1803_3": "na gāme ṭhitānampi gantvā ārocetabbanti dīpeti.",
  "tika-vin02t:1803_4": "Tasmiṃ gāmeti yasmiṃ gāme bhikkhunupassayo hoti,",
  "tika-vin02t:1803_5": "tasmiṃ gāme.",
  "tika-vin02t:1803_6": "Bahi upacārasīmāya ṭhatvāti upacārasīmato bahi ṭhatvā.",
  "tika-vin02t:1803_7": "Sammannitvā dātabbāti ettha sammannitvā dinnāya sahavāsepi ratticchedo na hoti.",
  "tika-vin02t:1804_0": "Paṭicchannaparivāsakathāvaṇṇanā",
  "tika-vin02t:1805_0": "108.",
  "tika-vin02t:1805_1": "Visuṃ mānattaṃ caritabbanti mūlāyapaṭikassanaṃ akatvā visuṃ kammavācāya mānattaṃ gahetvā caritabbaṃ.",
  "tika-vin02t:1806_0": "Sukkavissaṭṭhikathāvaṇṇanā niṭṭhitā.",
  "tika-vin02t:1807_0": "Agghasamodhānaparivāsakathāvaṇṇanā",
  "tika-vin02t:1808_0": "134.",
  "tika-vin02t:1808_1": "Ekāpattimūlakanti “ekā āpatti ekāhappaṭicchannā,",
  "tika-vin02t:1808_2": "ekā āpatti dvīhappaṭicchannā”tiādinā vuttanayaṃ sandhāya vadati.",
  "tika-vin02t:1808_3": "Āpattivaḍḍhanakanti “ekā āpatti ekāhappaṭicchannā,",
  "tika-vin02t:1808_4": "dve āpattiyo dvīhappaṭicchannā”tiādinā vuttaṃ āpattivaḍḍhanakanayaṃ sandhāya.",
  "tika-vin02t:1809_0": "Dvebhikkhuvāraekādasakādikathāvaṇṇanā",
  "tika-vin02t:1810_0": "181.",
  "tika-vin02t:1810_1": "Thullaccayādīhi missakanti ekavatthumhi pubbabhāge āpannathullaccayadukkaṭehi missakaṃ.",
  "tika-vin02t:1810_2": "Makkhadhammo nāma chādetukāmatā.",
  "tika-vin02t:1811_0": "182.",
  "tika-vin02t:1811_1": "Sambahulā saṅghādisesā āpattiyo āpajjati parimāṇampītiādi jātivasenekavacanaṃ,",
  "tika-vin02t:1811_2": "bhāvanapuṃsakaniddeso vā.",
  "tika-vin02t:1811_3": "Sesamettha pāḷito aṭṭhakathāto ca suviññeyyameva.",
  "tika-vin02t:1812_0": "Samuccayakkhandhakavaṇṇanā niṭṭhitā.",
  "tika-vin02t:1813_0": "4. Samathakkhandhakaṃ",
  "tika-vin02t:1814_0": "Sammukhāvinayakathāvaṇṇanā",
  "tika-vin02t:1815_0": "187.",
  "tika-vin02t:1815_1": "Samathakkhandhake saññāpetīti ettha saṃ-",
  "tika-vin02t:1815_2": "saddūpapado ñā-",
  "tika-vin02t:1815_3": "saddo tosanavisiṭṭhe avabodhane vattatīti āha “paritosetvā jānāpetī”ti.",
  "tika-vin02t:1816_0": "Sativinayādikathāvaṇṇanā",
  "tika-vin02t:1817_0": "195- 200.",
  "tika-vin02t:1817_1": "Desanāmattamevetanti “pañcimānī”ti etaṃ desanāmattaṃ.",
  "tika-vin02t:1817_2": "Sativepullappattassa khīṇāsavassa dātabbo vinayo sativinayo.",
  "tika-vin02t:1817_3": "Amūḷhassa dātabbo vinayo amūḷhavinayo.",
  "tika-vin02t:1817_4": "Paṭiññātena karaṇaṃ paṭiññātakaraṇaṃ.",
  "tika-vin02t:1818_0": "212. Tiṇavatthārakasadisattāti taṃsadisatāya tabbohāroti dasseti yathā “esa brahmadatto”ti.",
  "tika-vin02t:1819_0": "Adhikaraṇakathāvaṇṇanā",
  "tika-vin02t:1820_0": "216.",
  "tika-vin02t:1820_1": "Vivādādhikaraṇassa kiṃ mūlantiādīsu vivādamūlānīti vivādassa mūlāni.",
  "tika-vin02t:1820_2": "Kodhanoti kujjhanalakkhaṇena kodhena samannāgato.",
  "tika-vin02t:1820_3": "Upanāhīti veraappaṭinissaggalakkhaṇena upanāhena samannāgato.",
  "tika-vin02t:1820_4": "Agāravoti gāravavirahito.",
  "tika-vin02t:1820_5": "Appatissoti appatissayo anīcavutti.",
  "tika-vin02t:1820_6": "Ettha pana yo bhikkhu satthari dharamāne tīsu kālesu upaṭṭhānaṃ na yāti,",
  "tika-vin02t:1820_7": "satthari anupāhane caṅkamante saupāhano caṅkamati,",
  "tika-vin02t:1820_8": "nīce caṅkame caṅkamante ucce caṅkamati,",
  "tika-vin02t:1820_9": "heṭṭhā vasante upari vasati,",
  "tika-vin02t:1820_10": "satthu dassanaṭṭhāne ubho aṃse pārupati,",
  "tika-vin02t:1820_11": "chattaṃ dhāreti,",
  "tika-vin02t:1820_12": "upāhanaṃ dhāreti, nahāyati,",
  "tika-vin02t:1820_13": "uccāraṃ vā passāvaṃ vā karoti,",
  "tika-vin02t:1820_14": "parinibbute vā pana cetiyaṃ vandituṃ na gacchati,",
  "tika-vin02t:1820_15": "cetiyassa paññāyanaṭṭhāne satthudassanaṭṭhāne vuttaṃ sabbaṃ karoti,",
  "tika-vin02t:1820_16": "aññehi ca bhikkhūhi “kasmā evaṃ karosi,",
  "tika-vin02t:1820_17": "na idaṃ vaṭṭati,",
  "tika-vin02t:1820_18": "sammāsambuddhassa nāma lajjituṃ vaṭṭatī”ti vutte “tuṇhī hohi,",
  "tika-vin02t:1820_19": "buddho buddhoti vadasi,",
  "tika-vin02t:1820_20": "kiṃ buddho nāmā”ti bhaṇati,",
  "tika-vin02t:1820_21": "ayaṃ satthari agāravo nāma.",
  "tika-vin02t:1821_0": "Yo pana dhammasavane saṅghuṭṭhe sakkaccaṃ na gacchati,",
  "tika-vin02t:1821_1": "sakkaccaṃ dhammaṃ na suṇāti,",
  "tika-vin02t:1821_2": "niddāyati vā sallapanto vā nisīdati,",
  "tika-vin02t:1821_3": "sakkaccaṃ na gaṇhāti na vāceti,",
  "tika-vin02t:1821_4": "“kiṃ dhamme agāravaṃ karosī”ti vutte “tuṇhī hohi,",
  "tika-vin02t:1821_5": "dhammo dhammoti vadasi,",
  "tika-vin02t:1821_6": "kiṃ dhammo nāmā”ti vadati,",
  "tika-vin02t:1821_7": "ayaṃ dhamme agāravo nāma.",
  "tika-vin02t:1821_8": "Yo pana therena bhikkhunā anajjhiṭṭho dhammaṃ deseti uddisati pañhaṃ katheti,",
  "tika-vin02t:1821_9": "vuḍḍhe bhikkhū ghaṭṭento gacchati tiṭṭhati nisīdati,",
  "tika-vin02t:1821_10": "dussapallatthikaṃ vā hatthapallatthikaṃ vā karoti,",
  "tika-vin02t:1821_11": "saṅghamajjhe ubho aṃse pārupati,",
  "tika-vin02t:1821_12": "chattupāhanaṃ dhāreti,",
  "tika-vin02t:1821_13": "“bhikkhusaṅghassa lajjituṃ vaṭṭatī”ti vuttepi “tuṇhī hohi,",
  "tika-vin02t:1821_14": "saṅgho saṅghoti vadasi,",
  "tika-vin02t:1821_15": "kiṃ saṅgho,",
  "tika-vin02t:1821_16": "migasaṅgho ajasaṅgho”tiādīni vadati,",
  "tika-vin02t:1821_17": "ayaṃ saṅghe agāravo nāma.",
  "tika-vin02t:1821_18": "Ekabhikkhusmimpi hi agārave kate saṅghe katoyeva hoti.",
  "tika-vin02t:1821_19": "Tisso sikkhā pana apūrayamāno sikkhāya na paripūrakārī nāma.",
  "tika-vin02t:1822_0": "Ahitāya dukkhāya devamanussānanti ekasmiṃ vihāre dvinnaṃ bhikkhūnaṃ uppannavivādo kathaṃ devamanussānaṃ ahitāya dukkhāya saṃvattati?",
  "tika-vin02t:1822_1": "Kosambakakkhandhake viya hi dvīsu bhikkhūsu vivādaṃ āpannesu tasmiṃ vihāre tesaṃ antevāsikā vivadanti,",
  "tika-vin02t:1822_2": "tesaṃ ovādaṃ gaṇhanto bhikkhunisaṅgho vivadati,",
  "tika-vin02t:1822_3": "tato tesaṃ upaṭṭhākā vivadanti,",
  "tika-vin02t:1822_4": "atha manussānaṃ ārakkhadevatā dve koṭṭhāsā honti.",
  "tika-vin02t:1822_5": "Tattha dhammavādīnaṃ ārakkhadevatā dhammavādiniyo honti,",
  "tika-vin02t:1822_6": "adhammavādīnaṃ adhammavādiniyo.",
  "tika-vin02t:1822_7": "Tato ārakkhadevatānaṃ mittā bhummadevatā bhijjanti.",
  "tika-vin02t:1822_8": "Evaṃ paramparāya yāva brahmalokā ṭhapetvā ariyasāvake sabbe devamanussā dve koṭṭhāsā honti.",
  "tika-vin02t:1822_9": "Dhammavādīhi pana adhammavādinova bahutarā honti.",
  "tika-vin02t:1822_10": "Tato “yaṃ bahukehi gahitaṃ,",
  "tika-vin02t:1822_11": "taṃ taccha”nti dhammaṃ vissajjetvā bahutarā adhammaṃ gaṇhanti.",
  "tika-vin02t:1822_12": "Te adhammaṃ purakkhatvā viharantā apāyesu nibbattanti.",
  "tika-vin02t:1822_13": "Evaṃ ekasmiṃ vihāre dvinnaṃ bhikkhūnaṃ uppanno vivādo bahūnaṃ ahitāya dukkhāya hoti.",
  "tika-vin02t:1822_14": "Ajjhattaṃ vāti attani vā attano parisāya vā.",
  "tika-vin02t:1822_15": "Bahiddhā vāti parasmiṃ vā parassa parisāya vā.",
  "tika-vin02t:1822_16": "Āyatiṃ anavassavāyāti āyatiṃ anuppādāya.",
  "tika-vin02t:1823_0": "Makkhīti paresaṃ guṇamakkhanalakkhaṇena makkhena samannāgato.",
  "tika-vin02t:1823_1": "Paḷāsīti yugaggāhalakkhaṇena paḷāsena samannāgato.",
  "tika-vin02t:1823_2": "Issukīti parasakkārādīnaṃ issāyanalakkhaṇāya issāya samannāgato.",
  "tika-vin02t:1823_3": "Maccharīti āvāsamacchariyādīhi samannāgato.",
  "tika-vin02t:1823_4": "Saṭhoti kerāṭiko.",
  "tika-vin02t:1823_5": "Māyāvīti katapāpapaṭicchādako.",
  "tika-vin02t:1823_6": "Pāpicchoti asantasambhāvanicchako dussīlo.",
  "tika-vin02t:1823_7": "Micchādiṭṭhīti natthikavādī ahetukavādī akiriyavādī.",
  "tika-vin02t:1823_8": "Sandiṭṭhiparāmāsīti sayaṃ diṭṭhameva parāmasati gaṇhāti.",
  "tika-vin02t:1823_9": "Ādhānaggāhīti daḷhaggāhī.",
  "tika-vin02t:1823_10": "Duppaṭinissaggīti na sakkā hoti gahitaṃ nissajjāpetuṃ.",
  "tika-vin02t:1823_11": "Ettha ca kodhano hoti upanāhītiādinā puggalādhiṭṭhānanayena kodhūpanāhādayo akusaladhammā vivādamūlānīti dassitāni,",
  "tika-vin02t:1823_12": "tathā duṭṭhacittā vivadantītiādinā lobhadosamohā.",
  "tika-vin02t:1823_13": "Aduṭṭhacittā vivadantītiādinā ca alobhādayo vivādamūlānīti dassitāni.",
  "tika-vin02t:1824_0": "217.",
  "tika-vin02t:1824_1": "Dubbaṇṇoti paṃsupisācako viya jhāmakhāṇuvaṇṇo.",
  "tika-vin02t:1824_2": "Duddassikoti vijātamātuyāpi amanāpadassano.",
  "tika-vin02t:1824_3": "Okoṭimakoti lakuṇḍako.",
  "tika-vin02t:1824_4": "Kāṇoti ekakkhikāṇo vā ubhayakkhikāṇo vā.",
  "tika-vin02t:1824_5": "Kuṇīti ekahatthakuṇī vā ubhayahatthakuṇī vā.",
  "tika-vin02t:1824_6": "Khañjoti ekapādakhañjo vā ubhayapādakhañjo vā.",
  "tika-vin02t:1824_7": "Pakkhahatoti hatapakkho pīṭhasappī.",
  "tika-vin02t:1825_0": "220.",
  "tika-vin02t:1825_1": "Vivādādhikaraṇaṃ kusalaṃ akusalaṃ abyākatanti vivādādhikaraṇaṃ kiṃ kusalaṃ akusalaṃ udāhu abyākatanti pucchati.",
  "tika-vin02t:1825_2": "Vivādādhikaraṇaṃ siyā kusalantiādi vissajjanaṃ.",
  "tika-vin02t:1825_3": "Esa nayo sesesupi.",
  "tika-vin02t:1825_4": "Vivadanti etenāti vivādoti āha “yena vivadanti,",
  "tika-vin02t:1825_5": "so cittuppādo vivādo”ti.",
  "tika-vin02t:1825_6": "Kathaṃ pana so cittuppādo adhikaraṇaṃ nāmāti āha “samathehi ca adhikaraṇīyatāya adhikaraṇa”nti,",
  "tika-vin02t:1825_7": "samathehi sametabbatāya adhikaraṇanti attho.",
  "tika-vin02t:1825_8": "Vivādahetubhūtassa hi cittuppādassa vūpasamena tappabhavassa saddassapi vūpasamo hotīti cittuppādassa samathehi adhikaraṇīyatā pariyāyo sambhavati.",
  "tika-vin02t:1826_0": "222.",
  "tika-vin02t:1826_1": "Āpattādhikaraṇaṃ siyā akusalaṃ siyā abyākatanti ayaṃ vikappo paññattivajjaṃyeva sandhāya vutto,",
  "tika-vin02t:1826_2": "na lokavajjanti dassetuṃ “sandhāyabhāsitavasenā”tiādimāha.",
  "tika-vin02t:1826_3": "Kasmā panettha sandhāyabhāsitavasena attho veditabboti āha “yasmiṃ hī”tiādi.",
  "tika-vin02t:1826_4": "Pathavīkhaṇanādiketi ettha ādi-",
  "tika-vin02t:1826_5": "saddena bhūtagāmapātabyatādipaññattivajjaṃ sikkhāpadaṃ saṅgaṇhāti.",
  "tika-vin02t:1826_6": "Yo vinaye apakataññutāya vattasīsena sammuñjaniādinā pathavīkhaṇanādīni karoti,",
  "tika-vin02t:1826_7": "tadā tassuppannacittaṃ sandhāya vuttaṃ “kusalacittaṃ aṅgaṃ hotī”ti.",
  "tika-vin02t:1826_8": "Aṅgaṃ hotīti ca vattasīsena karontassapi “imaṃ pathaviṃ khaṇāmī”tiādinā vītikkamajānanavasena pavattattā taṃ kusalacittaṃ āpattādhikaraṇaṃ,",
  "tika-vin02t:1826_9": "kusalacittaṃ āpattiyā kāraṇaṃ hotīti attho.",
  "tika-vin02t:1826_10": "Na hi vītikkamaṃ ajānantassa pathavīkhaṇanādīsu āpatti sambhavati.",
  "tika-vin02t:1826_11": "Tasmiṃ satīti tasmiṃ kusalacitte āpattibhāvena gahite satīti adhippāyo.",
  "tika-vin02t:1826_12": "Tasmāti yasmā kusalacitte āpattibhāvena gahite sati “natthi āpattādhikaraṇaṃ kusala”nti na sakkā vattuṃ, tasmā.",
  "tika-vin02t:1826_13": "Nayidaṃ aṅgappahonakacittaṃ sandhāya vuttanti “āpattādhikaraṇaṃ siyā akusalaṃ siyā abyākataṃ,",
  "tika-vin02t:1826_14": "natthi āpattādhikaraṇaṃ kusala”nti idaṃ āpattisamuṭṭhāpakabhāvena aṅgappahonakaṃ āpattiyā kāraṇabhūtaṃ cittaṃ sandhāya na vuttaṃ.",
  "tika-vin02t:1826_15": "Kiṃ pana sandhāya vuttanti āha “idaṃ panā”tiādi.",
  "tika-vin02t:1826_16": "Bhikkhumhi kammaṭṭhānagatacittena nipanne niddāyante vā mātugāmo ce seyyaṃ kappeti,",
  "tika-vin02t:1826_17": "tasmiṃ khaṇe seyyākārena vattamānarūpameva āpatti,",
  "tika-vin02t:1826_18": "na kusalādivasappavattaṃ cittanti āha “asañcicca…pe…",
  "tika-vin02t:1826_19": "sahaseyyādivasena āpajjato abyākataṃ hotī”ti.",
  "tika-vin02t:1826_20": "Tasmiñhi khaṇe uṭṭhātabbe jāte anuṭṭhānato tadākārapavatto rūpakkhandhova āpatti.",
  "tika-vin02t:1827_0": "“Āpattiṃ āpajjanto kusalacitto vā āpajjati akusalābyākatacitto vā”ti vacanato kusalampi āpattādhikaraṇaṃ siyāti ce? Na.",
  "tika-vin02t:1827_1": "Yo hi āpattiṃ āpajjatīti vuccati,",
  "tika-vin02t:1827_2": "so tīsu cittesu aññataracittasamaṅgī hutvā āpajjati,",
  "tika-vin02t:1827_3": "na aññathāti dassanatthaṃ “kusalacitto vā”tiādi vuttaṃ.",
  "tika-vin02t:1827_4": "Ayañhettha attho –",
  "tika-vin02t:1827_5": "pathavīkhaṇanādīsu kusalacittakkhaṇe vītikkamādivasena pavattarūpasambhavato kusalacitto vā tathāpavattarūpasaṅkhātaṃ abyākatāpattiṃ āpajjati,",
  "tika-vin02t:1827_6": "tathā abyākatacitto vā abyākatarūpasaṅkhātaṃ abyākatāpattiṃ āpajjati.",
  "tika-vin02t:1827_7": "Pāṇātipātādiṃ akusalacitto vā akusalāpattiṃ āpajjati,",
  "tika-vin02t:1827_8": "rūpaṃ panettha abbohārikaṃ.",
  "tika-vin02t:1827_9": "Supinante ca pāṇātipātādiṃ karonto sahaseyyādivasena āpajjitabbāpattiṃ āpajjanto akusalacitto abyākatāpattiṃ āpajjatīti.",
  "tika-vin02t:1828_0": "Kusalacittaṃ āpajjeyyāti eḷakalomaṃ gahetvā kammaṭṭhānamanasikārena tiyojanaṃ atikkamantassa paññattiṃ",
  "tika-vin02t:1828_1": "ajānitvā padaso dhammaṃ vācentassa ca āpajjitabbāpattiyā kusalacittaṃ āpajjeyya.",
  "tika-vin02t:1828_2": "Na ca tattha vijjamānampi kusalacittaṃ āpattiyā aṅganti tasmiṃ vijjamānampi kusalacittaṃ āpattiyā aṅgaṃ na hoti,",
  "tika-vin02t:1828_3": "sayaṃ āpatti na hotīti attho.",
  "tika-vin02t:1828_4": "Calitappavattānanti calitānaṃ pavattānañca.",
  "tika-vin02t:1828_5": "Calito kāyo,",
  "tika-vin02t:1828_6": "pavattā vācā.",
  "tika-vin02t:1828_7": "Aññatarameva aṅganti kāyavācānaṃ aññatarameva āpattīti attho.",
  "tika-vin02t:1828_8": "Tañca rūpakkhandhapariyāpannattā abyākatanti iminā abyākatamāpattādhikaraṇaṃ,",
  "tika-vin02t:1828_9": "nāññanti dasseti.",
  "tika-vin02t:1829_0": "Yadi evaṃ “sāpattikassa,",
  "tika-vin02t:1829_1": "bhikkhave,",
  "tika-vin02t:1829_2": "nirayaṃ vā vadāmi tiracchānayoniṃ vā”ti vacanato abyākatassapi vipākadhammatā āpajjeyyāti?",
  "tika-vin02t:1829_3": "Nāpajjeyya.",
  "tika-vin02t:1829_4": "Asañcicca āpannā hi āpattiyo yāva so na jānāti,",
  "tika-vin02t:1829_5": "tāva anantarāyakarā,",
  "tika-vin02t:1829_6": "jānitvā chādento pana chādanappaccayā aññaṃ dukkaṭasaṅkhātaṃ akusalamāpattādhikaraṇamāpajjati,",
  "tika-vin02t:1829_7": "tañca akusalasabhāvattā saggamokkhānaṃ antarāyakaraṇanti sāpattikassa apāyagāmitā vuttā.",
  "tika-vin02t:1829_8": "Abyākataṃ pana āpattādhikaraṇaṃ avipākadhammamevāti niṭṭhamettha gantabbaṃ.",
  "tika-vin02t:1829_9": "Teneva porāṇagaṇṭhipadesupi “puthujjano kalyāṇaputhujjano sekkho arahāti cattāro puggale dassetvā tesu arahato āpattādhikaraṇaṃ abyākatameva,",
  "tika-vin02t:1829_10": "tathā sekkhānaṃ,",
  "tika-vin02t:1829_11": "tathā kalyāṇaputhujjanassa asañcicca vītikkamakāle abyākatameva.",
  "tika-vin02t:1829_12": "Itarassa akusalampi hoti abyākatampi.",
  "tika-vin02t:1829_13": "Yasmā cassa sañcicca vītikkamakāle akusalameva hoti,",
  "tika-vin02t:1829_14": "tasmā vuttaṃ ‘natthi āpattādhikaraṇaṃ kusala’nti.",
  "tika-vin02t:1829_15": "Sabbattha evaṃ abyākatanti vipākābhāvamattaṃ sandhāya vutta”nti likhitaṃ.",
  "tika-vin02t:1829_16": "Yañca āpattādhikaraṇaṃ akusalaṃ,",
  "tika-vin02t:1829_17": "tampi desitaṃ vuṭṭhitaṃ vā anantarāyakaraṃ.",
  "tika-vin02t:1829_18": "Yathā hi ariyūpavādakammaṃ akusalampi samānaṃ accayaṃ desetvā khamāpanena payogasampattipaṭibāhitattā avipākadhammataṃ āpannaṃ ahosikammaṃ hoti,",
  "tika-vin02t:1829_19": "evamidampi desitaṃ vuṭṭhitaṃ vā payogasampattipaṭibāhitattā avipākadhammatāya ahosikammabhāvena anantarāyakaraṃ jātaṃ.",
  "tika-vin02t:1829_20": "Teneva “sāpattikassa,",
  "tika-vin02t:1829_21": "bhikkhave,",
  "tika-vin02t:1829_22": "nirayaṃ vā vadāmi tiracchānayoniṃ vā”ti sāpattikasseva apāyagāmitā vuttā.",
  "tika-vin02t:1830_0": "Adhikaraṇavūpasamanasamathakathāvaṇṇanā",
  "tika-vin02t:1831_0": "228. Vivādasaṅkhāte atthe paccatthikā atthapaccatthikā.",
  "tika-vin02t:1832_0": "229. Sammukhāvinayasminti sammukhāvinayabhāve.",
  "tika-vin02t:1833_0": "230. Antarenāti kāraṇena.",
  "tika-vin02t:1834_0": "231. Ubbāhikāya khīyanake pācitti na vuttā tattha chandadānassa natthitāya.",
  "tika-vin02t:1835_0": "236. Tassa kho tanti ettha kho tanti nipātamattaṃ.",
  "tika-vin02t:1836_0": "238.",
  "tika-vin02t:1836_1": "“Kā ca tattha tassapāpiyasikāyā”ti potthakesu likhanti.",
  "tika-vin02t:1836_2": "“Kā ca tassapāpiyasikā”ti evaṃ panettha pāṭho veditabbo.",
  "tika-vin02t:1837_0": "242.",
  "tika-vin02t:1837_1": "Kiccādhikaraṇaṃ ekena samathena sammatīti ettha “kiccameva kiccādhikaraṇa”nti vacanato apalokanakammādīnametaṃ adhivacanaṃ.",
  "tika-vin02t:1837_2": "Taṃ vivādādhikaraṇādīni viya samathehi sametabbaṃ na hoti,",
  "tika-vin02t:1837_3": "kintu sammukhāvinayena sampajjati,",
  "tika-vin02t:1837_4": "tasmā sammatīti ettha sampajjatīti attho gahetabbo.",
  "tika-vin02t:1837_5": "Sesamettha suviññeyyameva.",
  "tika-vin02t:1838_0": "Samathakkhandhakavaṇṇanā niṭṭhitā.",
  "tika-vin02t:1839_0": "5. Khuddakavatthukkhandhakaṃ",
  "tika-vin02t:1840_0": "Khuddakavatthukathāvaṇṇanā",
  "tika-vin02t:1841_0": "243.",
  "tika-vin02t:1841_1": "Khuddakavatthukkhandhake aṭṭhapadākārenāti aṭṭhapadaphalakākārena,",
  "tika-vin02t:1841_2": "jūtaphalakasadisanti vuttaṃ hoti.",
  "tika-vin02t:1841_3": "Mallakamūlasaṇṭhānenāti kheḷamallakamūlasaṇṭhānena.",
  "tika-vin02t:1842_0": "245.",
  "tika-vin02t:1842_1": "Muttolambakādīnanti ādi-",
  "tika-vin02t:1842_2": "saddena kuṇḍalādiṃ saṅgaṇhāti.",
  "tika-vin02t:1842_3": "Palambakasuttanti yaññopacitākārena olambakasuttaṃ.",
  "tika-vin02t:1843_0": "246. Cikkalenāti silesena.",
  "tika-vin02t:1844_0": "248. Sādhugītanti aniccatādipaṭisaṃyuttagītaṃ.",
  "tika-vin02t:1845_0": "249.",
  "tika-vin02t:1845_1": "Caturassena vattenāti paripuṇṇena uccāraṇavattena.",
  "tika-vin02t:1845_2": "Taraṅgavattādīnaṃ uccāraṇavidhānāni naṭṭhappayogāni.",
  "tika-vin02t:1845_3": "Bāhiralominti bhāvanapuṃsakaniddeso,",
  "tika-vin02t:1845_4": "yathā tassa uṇṇapāvārassa bahiddhā lomāni dissanti,",
  "tika-vin02t:1845_5": "tathā dhārentassa dukkaṭanti vuttaṃ hoti.",
  "tika-vin02t:1846_0": "251.",
  "tika-vin02t:1846_1": "Imāni cattāri ahirājakulānīti idaṃ daṭṭhavise sandhāya vuttaṃ.",
  "tika-vin02t:1846_2": "Ye hi keci daṭṭhavisā,",
  "tika-vin02t:1846_3": "sabbe te imesaṃ catunnaṃ ahirājakulānaṃ abbhantaragatāva honti.",
  "tika-vin02t:1846_4": "Attaguttiyāti attano guttatthāya.",
  "tika-vin02t:1846_5": "Attarakkhāyāti attano rakkhaṇatthāya.",
  "tika-vin02t:1846_6": "Attaparittaṃkātunti attano parittāṇatthāya attaparittaṃ nāma kātuṃ anujānāmīti attho.",
  "tika-vin02t:1847_0": "Idāni yathā taṃ parittaṃ kātabbaṃ,",
  "tika-vin02t:1847_1": "taṃ dassetuṃ “evañca pana bhikkhave”tiādimāha.",
  "tika-vin02t:1847_2": "Tattha virūpakkhehīti virūpakkhanāgakulehi.",
  "tika-vin02t:1847_3": "Sesesupi eseva nayo.",
  "tika-vin02t:1847_4": "Sahayoge cetaṃ karaṇavacanaṃ,",
  "tika-vin02t:1847_5": "etehi saha mayhaṃ mittabhāvoti vuttaṃ hoti apādakehīti apādakasattehi.",
  "tika-vin02t:1847_6": "Sesesupi eseva nayo.",
  "tika-vin02t:1847_7": "Sabbe sattāti ito pubbe ettakena ṭhānena odissakamettaṃ kathetvā idāni anodissakamettaṃ kathetuṃ idamāraddhaṃ.",
  "tika-vin02t:1847_8": "Tattha sattā pāṇā bhūtāti sabbānetāni puggalavevacanāneva.",
  "tika-vin02t:1847_9": "Bhadrāni passantūti bhadrāni ārammaṇāni passantu.",
  "tika-vin02t:1847_10": "Mā kañci pāpamāgamāti kañci sattaṃ pāpakaṃ lāmakaṃ mā āgacchatu.",
  "tika-vin02t:1848_0": "Appamāṇo buddhoti ettha buddhoti buddhaguṇā veditabbā,",
  "tika-vin02t:1848_1": "te hi appamāṇā nāma.",
  "tika-vin02t:1848_2": "Sesadvayesupi eseva nayo,",
  "tika-vin02t:1848_3": "pamāṇavantānīti guṇappamāṇena yuttāni.",
  "tika-vin02t:1848_4": "Uṇṇanābhīti lomasanābhiko makkaṭako.",
  "tika-vin02t:1848_5": "Sarabūti gharagoḷikā.",
  "tika-vin02t:1848_6": "Katā me rakkhā kataṃ me parittanti mayā ettakassa janassa rakkhā ca parittāṇañca kataṃ.",
  "tika-vin02t:1848_7": "Paṭikkamantu bhūtānīti sabbepi me kataparittāṇā sattā apagacchantu,",
  "tika-vin02t:1848_8": "mā maṃ viheṭhayiṃsūti attho.",
  "tika-vin02t:1848_9": "Sohanti yassa mama etehi sabbehipi mettaṃ,",
  "tika-vin02t:1848_10": "so ahaṃ bhagavato namo karomi,",
  "tika-vin02t:1848_11": "vipassīādīnañca sattannaṃ sammāsambuddhānaṃ namo karomīti sambandho.",
  "tika-vin02t:1849_0": "Aññamhi chetabbamhīti rāgānusayaṃ sandhāya vadati.",
  "tika-vin02t:1849_1": "Tādisaṃ vā dukkhanti muṭṭhiādīhi dukkhaṃ uppādentassa.",
  "tika-vin02t:1850_0": "252.",
  "tika-vin02t:1850_1": "Jālāni parikkhipāpetvāti parissayamocanatthañceva pamādena gaḷitānaṃ ābharaṇādīnaṃ rakkhaṇatthañca jālāni karaṇḍakākārena parikkhipāpetvā.",
  "tika-vin02t:1850_2": "Candanagaṇṭhi āgantvā jāle laggāti eko kira rattacandanarukkho gaṅgāya uparitīre jāto gaṅgodakena dhotamūlo",
  "tika-vin02t:1850_3": "patitvā tattha tattha pāsāṇesu sambhijjamāno vippakiri.",
  "tika-vin02t:1850_4": "Tato ekā ghaṭappamāṇā ghaṭikā pāsāṇesu ghaṃsiyamānā udakaūmīhi pothiyamānā maṭṭhā hutvā anupubbena vuyhamānā",
  "tika-vin02t:1850_5": "sevālapariyonaddhā āgantvā tasmiṃ jāle laggi.",
  "tika-vin02t:1850_6": "Taṃ sandhāyetaṃ vuttaṃ.",
  "tika-vin02t:1850_7": "Lekhanti likhitagahitaṃ cuṇṇaṃ.",
  "tika-vin02t:1850_8": "Uḍḍitvāti veḷuparamparāya uddhaṃ pāpetvā,",
  "tika-vin02t:1850_9": "uṭṭhāpetvāti vuttaṃ hoti.",
  "tika-vin02t:1850_10": "Oharatūti iddhiyā otāretvā gaṇhatu.",
  "tika-vin02t:1851_0": "Pūraṇakassapādayo cha satthāro.",
  "tika-vin02t:1851_1": "Tattha pūraṇoti tassa satthupaṭiññassa nāmaṃ.",
  "tika-vin02t:1851_2": "Kassapoti gottaṃ.",
  "tika-vin02t:1851_3": "So kira aññatarassa kulassa ekūnadāsasataṃ pūrayamāno jāto.",
  "tika-vin02t:1851_4": "Tenassa “pūraṇo”ti nāmaṃ akaṃsu.",
  "tika-vin02t:1851_5": "Maṅgaladāsattā cassa kataṃ “dukkaṭa”nti vattā natthi,",
  "tika-vin02t:1851_6": "akataṃ vā “na kata”nti.",
  "tika-vin02t:1851_7": "So “kimahaṃ ettha vasāmī”ti palāyi.",
  "tika-vin02t:1851_8": "Athassa corā vatthāni acchindiṃsu.",
  "tika-vin02t:1851_9": "So paṇṇena vā tiṇena vā paṭicchādetumpi ajānanto jātarūpeneva ekaṃ gāmaṃ pāvisi.",
  "tika-vin02t:1851_10": "Manussā taṃ disvā “ayaṃ samaṇo arahā appiccho,",
  "tika-vin02t:1851_11": "natthi iminā sadiso”ti pūvabhattādīni gahetvā upasaṅkamanti.",
  "tika-vin02t:1851_12": "So “mayhaṃ sāṭakaṃ anivatthabhāvena idaṃ uppanna”nti tato paṭṭhāya sāṭakaṃ labhitvāpi na nivāsesi,",
  "tika-vin02t:1851_13": "tadeva pabbajjaṃ aggahesi.",
  "tika-vin02t:1851_14": "Tassa santike aññepi aññepīti pañcasatā manussā pabbajiṃsu.",
  "tika-vin02t:1851_15": "Evamayaṃ gaṇācariyo hutvā “satthā”ti loke pākaṭo ahosi.",
  "tika-vin02t:1852_0": "Makkhalīti tassa nāmaṃ.",
  "tika-vin02t:1852_1": "Gosālāya jātattā gosāloti dutiyanāmaṃ.",
  "tika-vin02t:1852_2": "Taṃ kira sakaddamāya bhūmiyā telaghaṭaṃ gahetvā gacchantaṃ “tāta mā khalī”ti sāmiko āha.",
  "tika-vin02t:1852_3": "So pamādena khalitvā patitvā sāmikassa bhayena palāyituṃ āraddho.",
  "tika-vin02t:1852_4": "Sāmiko upadhāvitvā sāṭakakaṇṇe aggahesi,",
  "tika-vin02t:1852_5": "so sāṭakaṃ chaḍḍetvā acelako hutvā palāyi.",
  "tika-vin02t:1852_6": "Sesaṃ pūraṇasadisameva.",
  "tika-vin02t:1853_0": "Ajitoti tassa nāmaṃ.",
  "tika-vin02t:1853_1": "Kesakambalaṃ dhāretīti kesakambalo.",
  "tika-vin02t:1853_2": "Iti nāmadvayaṃ saṃsanditvā “ajito kesakambalo”ti vuccati.",
  "tika-vin02t:1853_3": "Tattha kesakambalo nāma manussānaṃ kesehi katakambalo.",
  "tika-vin02t:1853_4": "Tato paṭikiṭṭhataraṃ vatthaṃ nāma natthi.",
  "tika-vin02t:1853_5": "Yathāha “seyyathāpi,",
  "tika-vin02t:1853_6": "bhikkhave,",
  "tika-vin02t:1853_7": "yāni kānici tantāvutānaṃ vatthānaṃ,",
  "tika-vin02t:1853_8": "kesakambalo tesaṃ paṭikiṭṭho akkhāyati.",
  "tika-vin02t:1853_9": "Kesakambalo,",
  "tika-vin02t:1853_10": "bhikkhave,",
  "tika-vin02t:1853_11": "sīte sīto uṇhe uṇho dubbaṇṇo duggandho dukkhasamphasso”ti.",
  "tika-vin02t:1854_0": "Pakudhoti tassa nāmaṃ.",
  "tika-vin02t:1854_1": "Kaccāyanoti gottaṃ.",
  "tika-vin02t:1854_2": "Iti nāmagottaṃ saṃsanditvā “pakudho kaccāyano”ti vuccati.",
  "tika-vin02t:1854_3": "Sītūdakapaṭikkhittako esa,",
  "tika-vin02t:1854_4": "vaccaṃ katvāpi udakakiccaṃ na karoti,",
  "tika-vin02t:1854_5": "uṇhodakaṃ vā kañjiyaṃ vā labhitvā karoti,",
  "tika-vin02t:1854_6": "nadiṃ vā maggodakaṃ vā atikkamma “sīlaṃ me bhinna”nti vālikathūpaṃ katvā sīlaṃ adhiṭṭhāya gacchati.",
  "tika-vin02t:1854_7": "Evarūpanissirikaladdhiko esa.",
  "tika-vin02t:1855_0": "Sañcayoti tassa nāmaṃ.",
  "tika-vin02t:1855_1": "Belaṭṭhassa putto belaṭṭhaputto.",
  "tika-vin02t:1855_2": "“Amhākaṃ gaṇṭhanakileso palibundhanakileso natthi,",
  "tika-vin02t:1855_3": "kilesagaṇṭhirahitā maya”nti evaṃvāditāya laddhanāmavasena nigaṇṭho.",
  "tika-vin02t:1855_4": "Nāṭassa puttoti nāṭaputto.",
  "tika-vin02t:1856_0": "Piṇḍolabhāradvājoti piṇḍaṃ ulamāno pariyesamāno pabbajitoti piṇḍolo.",
  "tika-vin02t:1856_1": "So kira parijiṇṇabhogo brāhmaṇo hutvā mahantaṃ bhikkhusaṅghassa lābhasakkāraṃ disvā piṇḍatthāya nikkhamitvā pabbajito.",
  "tika-vin02t:1856_2": "So mahantaṃ kapallapattaṃ “patta”nti gahetvā carati,",
  "tika-vin02t:1856_3": "kapallapūraṃ yāguṃ pivati,",
  "tika-vin02t:1856_4": "bhattaṃ bhuñjati,",
  "tika-vin02t:1856_5": "pūvakhajjakañca khādati.",
  "tika-vin02t:1856_6": "Athassa mahagghasabhāvaṃ satthu ārocayiṃsu.",
  "tika-vin02t:1856_7": "Satthā tassa pattatthavikaṃ nānujāni.",
  "tika-vin02t:1856_8": "Thero heṭṭhāmañce pattaṃ nikujjitvā ṭhapeti.",
  "tika-vin02t:1856_9": "So ṭhapentopi ghaṃsentova paṇāmetvā ṭhapeti,",
  "tika-vin02t:1856_10": "gaṇhantopi ghaṃsentova ākaḍḍhitvā gaṇhāti.",
  "tika-vin02t:1856_11": "Taṃ gacchante gacchante kāle ghaṃsanena parikkhīṇaṃ nāḷikodanamattasseva gaṇhanakaṃ jātaṃ.",
  "tika-vin02t:1856_12": "Tato satthu ārocesuṃ.",
  "tika-vin02t:1856_13": "Athassa satthā pattatthavikaṃ anujāni.",
  "tika-vin02t:1856_14": "Thero aparena samayena indriyabhāvanaṃ bhāvento aggaphale arahatte patiṭṭhāsi.",
  "tika-vin02t:1856_15": "Iti so pubbe savisesaṃ piṇḍatthāya ulatīti piṇḍolo.",
  "tika-vin02t:1856_16": "Gottena pana bhāradvājoti ubhayaṃ ekato katvā “piṇḍolabhāradvājo”ti vuccati.",
  "tika-vin02t:1857_0": "“Atha kho āyasmā piṇḍolabhāradvājo…pe…",
  "tika-vin02t:1857_1": "etadavocā”ti kasmā evamāhaṃsu?",
  "tika-vin02t:1857_2": "So kira seṭṭhi neva sammādiṭṭhi,",
  "tika-vin02t:1857_3": "na micchādiṭṭhi,",
  "tika-vin02t:1857_4": "majjhattadhātuko.",
  "tika-vin02t:1857_5": "So cintesi “mayhaṃ gehe candanaṃ bahu,",
  "tika-vin02t:1857_6": "kiṃ nu kho iminā karissāmī”ti.",
  "tika-vin02t:1857_7": "Athassa etadahosi “imasmiṃ loke ‘mayaṃ arahanto,",
  "tika-vin02t:1857_8": "mayaṃ arahanto’ti vattāro bahū,",
  "tika-vin02t:1857_9": "ahaṃ ekaṃ arahantampi na jānāmi,",
  "tika-vin02t:1857_10": "gehe bhamaṃ yojetvā pattaṃ likhāpetvā sikkāya ṭhapetvā veḷuparamparāya saṭṭhihatthamatte ākāse olambāpetvā ‘sace arahā atthi,",
  "tika-vin02t:1857_11": "ākāsenāgantvā gaṇhātū’ti vakkhāmi.",
  "tika-vin02t:1857_12": "Yo taṃ gahessati,",
  "tika-vin02t:1857_13": "tassa saputtadāro saraṇaṃ gamissāmī”ti.",
  "tika-vin02t:1857_14": "So cintitaniyāmeneva pattaṃ likhāpetvā veḷuparamparāya ussāpetvā “yo imasmiṃ loke arahā,",
  "tika-vin02t:1857_15": "so ākāsena āgantvā imaṃ pattaṃ gaṇhātū”ti āha.",
  "tika-vin02t:1858_0": "Tadā cha satthāro “amhākaṃ esa anucchaviko,",
  "tika-vin02t:1858_1": "amhākameva naṃ dehī”ti vadiṃsu.",
  "tika-vin02t:1858_2": "So “ākāsenāgantvā gaṇhathā”ti āha.",
  "tika-vin02t:1858_3": "Chaṭṭhe divase nigaṇṭho nāṭaputto antevāsike pesesi “gacchatha seṭṭhiṃ evaṃ vadetha ‘amhākaṃ ācariyasseva anucchaviko,",
  "tika-vin02t:1858_4": "mā appamattakassa kāraṇā ākāsena āgamanaṃ kari,",
  "tika-vin02t:1858_5": "dehi kira te patta’nti”.",
  "tika-vin02t:1858_6": "Te gantvā seṭṭhiṃ tathā vadiṃsu.",
  "tika-vin02t:1858_7": "Seṭṭhi “ākāsenāgantvā gaṇhituṃ samatthova gaṇhātū”ti āha.",
  "tika-vin02t:1858_8": "Nāṭaputto sayaṃ gantukāmo hutvā antevāsikānaṃ saññaṃ adāsi “ahaṃ ekaṃ hatthañca pādañca ukkhipitvā uppatitukāmo viya bhavissāmi,",
  "tika-vin02t:1858_9": "tumhe maṃ ‘ācariya kiṃ karotha,",
  "tika-vin02t:1858_10": "dārumayapattassa kāraṇā paṭicchannaṃ arahattaguṇaṃ mahājanassa mā dassayitthā’ti vatvā maṃ hatthesu ca",
  "tika-vin02t:1858_11": "pādesu ca gahetvā ākaḍḍhantā bhūmiyaṃ pāteyyāthā”ti.",
  "tika-vin02t:1858_12": "So tattha gantvā seṭṭhiṃ āha “mahāseṭṭhi ayaṃ patto aññesaṃ nānucchaviko,",
  "tika-vin02t:1858_13": "mā te appamattakassa kāraṇā mama ākāse uppatanaṃ rucci,",
  "tika-vin02t:1858_14": "dehi me patta”nti. Bhante,",
  "tika-vin02t:1858_15": "ākāsena uppatitvāva gaṇhathāti.",
  "tika-vin02t:1858_16": "Tato nāṭaputto “tena hi apetha apethā”ti antevāsike apanetvā “ākāse uppatissāmī”ti ekaṃ hatthañca pādañca ukkhipi.",
  "tika-vin02t:1858_17": "Atha naṃ antevāsikā “ācariya,",
  "tika-vin02t:1858_18": "kiṃ nāmetaṃ karotha,",
  "tika-vin02t:1858_19": "chavassa dārumayapattassa kāraṇā paṭicchannaguṇena tumhehi mahājanassa dassitena ko attho”ti taṃ hatthapādesu gahetvā ākaḍḍhitvā bhūmiyaṃ pātesuṃ.",
  "tika-vin02t:1858_20": "So seṭṭhiṃ āha “mahāseṭṭhi,",
  "tika-vin02t:1858_21": "ime me uppatituṃ na denti,",
  "tika-vin02t:1858_22": "dehi me patta”nti.",
  "tika-vin02t:1858_23": "Uppatitvāva gaṇhatha bhanteti.",
  "tika-vin02t:1858_24": "Evaṃ titthiyā cha divasāni vāyamitvāpi pattaṃ na labhiṃsuyeva.",
  "tika-vin02t:1859_0": "Atha sattame divase āyasmato ca moggallānassa āyasmato ca piṇḍolabhāradvājassa “rājagahe piṇḍāya carissāmā”ti",
  "tika-vin02t:1859_1": "gantvā ekasmiṃ piṭṭhipāsāṇe ṭhatvā cīvaraṃ pārupanakāle dhuttakā kathaṃ samuṭṭhāpesuṃ “hambho pubbe cha",
  "tika-vin02t:1859_2": "satthāro ‘mayaṃ arahantāmhā’ti vicariṃsu,",
  "tika-vin02t:1859_3": "rājagahaseṭṭhino pana ajja sattamo divaso pattaṃ ussāpetvā ṭhapayato ‘sace arahā atthi,",
  "tika-vin02t:1859_4": "ākāsenāgantvā gaṇhātū’ti vadantassa,",
  "tika-vin02t:1859_5": "ekopi ‘ahaṃ arahā’ti ākāse uppatanto natthi,",
  "tika-vin02t:1859_6": "ajja no loke arahantānaṃ natthibhāvo ñāto”ti.",
  "tika-vin02t:1859_7": "Taṃ kathaṃ sutvā āyasmā mahāmoggallāno āyasmantaṃ piṇḍolabhāradvājaṃ āha “sutaṃ te,",
  "tika-vin02t:1859_8": "āvuso bhāradvāja,",
  "tika-vin02t:1859_9": "imesaṃ vacanaṃ,",
  "tika-vin02t:1859_10": "ime buddhasāsanaṃ pariggaṇhantā viya vadanti,",
  "tika-vin02t:1859_11": "tvañca mahiddhiko mahānubhāvo,",
  "tika-vin02t:1859_12": "gacchetaṃ pattaṃ ākāsena gantvā gaṇhāhī”ti.",
  "tika-vin02t:1859_13": "“Āvuso moggallāna,",
  "tika-vin02t:1859_14": "tvaṃ ‘iddhimantānaṃ aggo’ti pākaṭo,",
  "tika-vin02t:1859_15": "tvaṃ etaṃ gaṇha,",
  "tika-vin02t:1859_16": "tayi pana aggaṇhante ahaṃ gaṇhissāmī”ti āha.",
  "tika-vin02t:1859_17": "Atha āyasmā mahāmoggallāno “gaṇhāvuso”ti āha.",
  "tika-vin02t:1859_18": "Iti te lokassa arahantehi asuññabhāvadassanatthaṃ evamāhaṃsu.",
  "tika-vin02t:1860_0": "Tikkhattuṃ rājagahaṃ anupariyāyīti tikkhattuṃ rājagahaṃ anugantvā paribbhami.",
  "tika-vin02t:1860_1": "“Sattakkhattu”ntipi vadanti.",
  "tika-vin02t:1860_2": "Thero kira abhiññāpādakaṃ jhānaṃ samāpajjitvā uṭṭhāya tigāvutaṃ piṭṭhipāsāṇaṃ antantena paricchindanto",
  "tika-vin02t:1860_3": "tūlapicu viya ākāse uṭṭhāpetvā rājagahanagarassa upari sattakkhattuṃ anupariyāyi.",
  "tika-vin02t:1860_4": "So tigāvutappamāṇassa nagarassa apidhānaṃ viya paññāyi.",
  "tika-vin02t:1860_5": "Nagaravāsino “pāsāṇo no avattharitvā gaṇhātī”ti bhītā suppādīni matthake katvā tattha tattha nilīyiṃsu.",
  "tika-vin02t:1860_6": "Sattame vāre thero piṭṭhipāsāṇaṃ bhinditvā attānaṃ dasseti.",
  "tika-vin02t:1860_7": "Mahājano theraṃ disvā “bhante piṇḍolabhāradvāja,",
  "tika-vin02t:1860_8": "tava pāsāṇaṃ gāḷhaṃ katvā gaṇha,",
  "tika-vin02t:1860_9": "mā no sabbe nāsayī”ti āha.",
  "tika-vin02t:1860_10": "Thero pāsāṇaṃ pādantena khipitvā vissajjesi.",
  "tika-vin02t:1860_11": "So gantvā yathāṭhāneyeva patiṭṭhāsi.",
  "tika-vin02t:1860_12": "Thero seṭṭhissa gehamatthake aṭṭhāsi.",
  "tika-vin02t:1860_13": "Taṃ disvā seṭṭhi urena nipajjitvā “otara sāmī”ti vatvā ākāsato otiṇṇaṃ theraṃ nisīdāpetvā pattaṃ gahetvā catumadhurapuṇṇaṃ katvā therassa adāsi.",
  "tika-vin02t:1860_14": "Thero pattaṃ gahetvā vihārābhimukho pāyāsi.",
  "tika-vin02t:1860_15": "Athassa ye araññagatā pāṭihāriyaṃ nāddasaṃsu,",
  "tika-vin02t:1860_16": "te sannipatitvā “bhante,",
  "tika-vin02t:1860_17": "amhākampi pāṭihāriyaṃ dassehī”ti theraṃ anubandhiṃsu.",
  "tika-vin02t:1860_18": "So tesaṃ tesaṃ pāṭihāriyaṃ dassento vihāraṃ agamāsi.",
  "tika-vin02t:1860_19": "Satthā taṃ anubandhitvā unnādentassa mahājanassa saddaṃ sutvā “ānanda,",
  "tika-vin02t:1860_20": "kasseso saddo”ti pucchi.",
  "tika-vin02t:1860_21": "Tena vuttaṃ “assosi kho bhagavā…pe…",
  "tika-vin02t:1860_22": "kiṃ nu kho so, ānanda,",
  "tika-vin02t:1860_23": "uccāsaddo mahāsaddo”ti.",
  "tika-vin02t:1861_0": "Vikubbaniddhiyā pāṭihāriyaṃ paṭikkhittanti ettha vikubbaniddhi nāma “so pakativaṇṇaṃ vijahitvā kumārakavaṇṇaṃ vā dasseti nāgavaṇṇaṃ vā,",
  "tika-vin02t:1861_1": "vividhampi senābyūhaṃ dassetī”ti evamāgatā pakativaṇṇavijahanavikāravasena pavattā iddhi.",
  "tika-vin02t:1861_2": "Adhiṭṭhāniddhi pana “pakatiyā eko bahukaṃ āvajjati sataṃ vā sahassaṃ vā satasahassaṃ vā,",
  "tika-vin02t:1861_3": "āvajjitvā ñāṇena adhiṭṭhāti ‘bahuko homī”’ti evaṃ vibhajitvā dassitā adhiṭṭhānavasena nipphannā iddhi.",
  "tika-vin02t:1862_0": "253- 254.",
  "tika-vin02t:1862_1": "Na acchupiyantīti na suphassitāni honti.",
  "tika-vin02t:1862_2": "Rūpakākiṇṇānīti itthirūpādīhi ākiṇṇāni.",
  "tika-vin02t:1862_3": "Bhūmiādhāraketi valayādhārake.",
  "tika-vin02t:1862_4": "Dāruādhārakadaṇḍādhārakesūti ekadārunā kataādhārake bahūhi daṇḍakehi kataādhārake vāti attho,",
  "tika-vin02t:1862_5": "tīhi daṇḍehi kato pana na vaṭṭati.",
  "tika-vin02t:1862_6": "Bhūmiyaṃ pana nikkujjitvā ekameva ṭhapetabbanti ettha dve ṭhapentena upari ṭhapitapattaṃ ekena passena bhūmiyaṃ phusāpetvā ṭhapetuṃ vaṭṭatīti vadanti.",
  "tika-vin02t:1862_7": "Ālindakamiḍḍhikādīnanti pamukhamiḍḍhikānaṃ.",
  "tika-vin02t:1862_8": "Parivattitvā tattheva patiṭṭhātīti ettha “parivattitvā tatiyavāre tattheva miḍḍhiyā patiṭṭhātī”ti gaṇṭhipadesu vuttaṃ.",
  "tika-vin02t:1862_9": "Paribhaṇḍaṃ nāma gehassa bahi kuṭṭapādassa thirabhāvatthaṃ katā tanukamiḍḍhikā vuccati.",
  "tika-vin02t:1862_10": "Tanukamiḍḍhikāyāti khuddakamiḍḍhikāya.",
  "tika-vin02t:1862_11": "Miḍḍhantepi ādhārake ṭhapetuṃ vaṭṭati.",
  "tika-vin02t:1862_12": "“Anujānāmi,",
  "tika-vin02t:1862_13": "bhikkhave,",
  "tika-vin02t:1862_14": "ādhāraka”nti hi vacanato miḍḍhādīsu yattha katthaci ādhārakaṃ ṭhapetvā tattha pattaṃ ṭhapetuṃ vaṭṭati ādhārake ṭhapanokāsassa aniyamitattāti vadanti.",
  "tika-vin02t:1862_15": "“Pattamāḷo nāma vaṭṭetvā pattānaṃ agamanatthaṃ vaṭṭaṃ vā caturassaṃ vā iṭṭhakādīhi parikkhipitvā kato”ti gaṇṭhipadesu vuttaṃ.",
  "tika-vin02t:1863_0": "255.",
  "tika-vin02t:1863_1": "Ghaṭikanti upari yojitaṃ aggaḷaṃ.",
  "tika-vin02t:1863_2": "Tāvakālikaṃ paribhuñjituṃ vaṭṭatīti sakideva gahetvā tena āmisaṃ paribhuñjitvā chaḍḍetuṃ vaṭṭatīti adhippāyo.",
  "tika-vin02t:1863_3": "Ghaṭikaṭāheti bhājanakapāle.",
  "tika-vin02t:1863_4": "Abhuṃ meti ettha bhavatīti bhū, vaḍḍhi.",
  "tika-vin02t:1863_5": "Na bhūti abhū, avaḍḍhi.",
  "tika-vin02t:1863_6": "Bhayavasena pana sā itthī “abhu”nti āha,",
  "tika-vin02t:1863_7": "vināso mayhanti attho.",
  "tika-vin02t:1863_8": "Chavasīsassa pattanti chavasīsamayaṃ pattaṃ.",
  "tika-vin02t:1863_9": "Pakativikārasambandhe cetaṃ sāmivacanaṃ,",
  "tika-vin02t:1863_10": "abhedepi vā bhedūpacārenāyaṃ vohāro “silāputtakassa sarīra”ntiādīsu viya.",
  "tika-vin02t:1864_0": "Cabbetvāti khāditvā.",
  "tika-vin02t:1864_1": "Ekaṃ udakagaṇḍusaṃ gahetvāti vāmahattheneva pattaṃ ukkhipitvā mukhena gaṇḍusaṃ gahetvā.",
  "tika-vin02t:1864_2": "Ucchiṭṭhahatthenāti sāmisena hatthena.",
  "tika-vin02t:1864_3": "Ettāvatāti ekagaṇḍusagahaṇamattena.",
  "tika-vin02t:1864_4": "Luñcitvāti tato maṃsaṃ uddharitvā.",
  "tika-vin02t:1864_5": "Etesu sabbesu paṇṇattiṃ jānātu vā mā vā,",
  "tika-vin02t:1864_6": "āpattiyeva.",
  "tika-vin02t:1865_0": "256.",
  "tika-vin02t:1865_1": "Kiṇṇacuṇṇenāti surākiṇṇacuṇṇena.",
  "tika-vin02t:1865_2": "“Anuvātaṃ paribhaṇḍanti kilañjādīsu karontī”ti gaṇṭhipadesu vuttaṃ.",
  "tika-vin02t:1865_3": "Bidalakanti duguṇakaraṇasaṅkhātassa kiriyāvisesassa adhivacanaṃ.",
  "tika-vin02t:1865_4": "Kassa duguṇakaraṇaṃ?",
  "tika-vin02t:1865_5": "Yena kilañjādinā mahantaṃ kathinaṃ atthataṃ, tassa.",
  "tika-vin02t:1865_6": "Tañhi daṇḍakathinappamāṇena pariyante saṃharitvā duguṇaṃ kātabbaṃ.",
  "tika-vin02t:1865_7": "Paṭiggahanti aṅgulikañcukaṃ.",
  "tika-vin02t:1866_0": "257-259. Pāti nāma paṭiggahaṇasaṇṭhānena kato bhājanaviseso. Na sammatīti nappahoti.",
  "tika-vin02t:1867_0": "260- 262.",
  "tika-vin02t:1867_1": "Nīcavatthukaṃ cinitunti bahikuṭṭassa samantato nīcavatthukaṃ katvā cinituṃ.",
  "tika-vin02t:1867_2": "Arahaṭaghaṭiyantaṃ nāma sakaṭacakkasaṇṭhānaṃ are are ghaṭikāni bandhitvā ekena dvīhi vā paribbhamiyamānaṃ yantaṃ.",
  "tika-vin02t:1868_0": "263.",
  "tika-vin02t:1868_1": "Āviddhapakkhapāsakanti kaṇṇikamaṇḍalassa samantā ṭhapitapakkhapāsakaṃ.",
  "tika-vin02t:1868_2": "Maṇḍaleti kaṇṇikamaṇḍale.",
  "tika-vin02t:1868_3": "Pakkhapāsake ṭhapetvāti samantā pakkhapāsakaphalakāni ṭhapetvā.",
  "tika-vin02t:1869_0": "264.",
  "tika-vin02t:1869_1": "“Namatakaṃ santhatasadisa”nti gaṇṭhipadesu vuttaṃ.",
  "tika-vin02t:1869_2": "Cammakhaṇḍaparihārena paribhuñjitabbanti anadhiṭṭhahitvā paribhuñjitabbaṃ.",
  "tika-vin02t:1869_3": "Ettheva paviṭṭhānīti maḷorikāya eva antogadhāni.",
  "tika-vin02t:1869_4": "Pubbe pattasaṅgopanatthaṃ ādhārako anuññāto,",
  "tika-vin02t:1869_5": "idāni bhuñjanatthaṃ.",
  "tika-vin02t:1870_0": "265.",
  "tika-vin02t:1870_1": "Nikkujjitabboti tena dinnassa deyyadhammassa appaṭiggahaṇatthaṃ pattanikkujjanakammavācāya nikkujjitabbo,",
  "tika-vin02t:1870_2": "na adhomukhaṭhapanena.",
  "tika-vin02t:1870_3": "Tenevāha “evañca pana,",
  "tika-vin02t:1870_4": "bhikkhave,",
  "tika-vin02t:1870_5": "nikkujjitabbo”tiādi.",
  "tika-vin02t:1870_6": "Alābhāyāti catunnaṃ paccayānaṃ alābhatthāya.",
  "tika-vin02t:1870_7": "Anatthāyāti upaddavāya avaḍḍhiyā.",
  "tika-vin02t:1871_0": "266.",
  "tika-vin02t:1871_1": "Pasādessāmāti āyācissāma.",
  "tika-vin02t:1871_2": "Etadavocāti “appatirūpaṃ mayā kataṃ,",
  "tika-vin02t:1871_3": "bhagavā pana mahantepi aguṇe acintetvā mayhaṃ accayaṃ paṭiggaṇhissatī”ti maññamāno etaṃ “accayo maṃ bhante”tiādivacanaṃ avoca.",
  "tika-vin02t:1871_4": "Tattha ñāyapaṭipattiṃ aticca eti pavattatīti accayo, aparādho.",
  "tika-vin02t:1871_5": "Maṃ accagamāti maṃ atikkamma abhibhavitvā pavatto.",
  "tika-vin02t:1871_6": "Purisena madditvā abhibhavitvā pavattitopi hi aparādho atthato purisaṃ aticca abhibhavitvā pavatto nāma hoti.",
  "tika-vin02t:1871_7": "Paṭiggaṇhātūti khamatu.",
  "tika-vin02t:1871_8": "Āyatiṃ saṃvarāyāti anāgate saṃvaraṇatthāya puna evarūpassa aparādhassa dosassa khalitassa akaraṇatthāya.",
  "tika-vin02t:1871_9": "Tagghāti ekaṃsena.",
  "tika-vin02t:1871_10": "Yathādhammaṃ paṭikarosīti yathā dhammo ṭhito,",
  "tika-vin02t:1871_11": "tatheva karosi,",
  "tika-vin02t:1871_12": "khamāpesīti vuttaṃ hoti.",
  "tika-vin02t:1871_13": "Taṃ te mayaṃ paṭiggaṇhāmāti taṃ tava aparādhaṃ mayaṃ khamāma.",
  "tika-vin02t:1871_14": "Vuḍḍhi hesā,",
  "tika-vin02t:1871_15": "āvuso vaḍḍha,",
  "tika-vin02t:1871_16": "ariyassa vinayeti esā,",
  "tika-vin02t:1871_17": "āvuso vaḍḍha,",
  "tika-vin02t:1871_18": "ariyassa vinaye buddhassa bhagavato sāsane vuḍḍhi nāma. Katamā?",
  "tika-vin02t:1871_19": "Accayaṃ accayato disvā yathādhammaṃ paṭikaritvā āyatiṃ saṃvarāpajjanā.",
  "tika-vin02t:1871_20": "Desanaṃ pana puggalādhiṭṭhānaṃ karonto “yo accayaṃ accayato disvā yathādhammaṃ paṭikaroti,",
  "tika-vin02t:1871_21": "āyatiṃ saṃvaraṃ āpajjatī”ti āha.",
  "tika-vin02t:1872_0": "268.",
  "tika-vin02t:1872_1": "Bodhirājakumāravatthumhi kokanadoti kokanadaṃ vuccati padumaṃ,",
  "tika-vin02t:1872_2": "so ca maṅgalapāsādo olokanapadumaṃ dassetvā kato,",
  "tika-vin02t:1872_3": "tasmā “kokanado”ti saṅkhaṃ labhi.",
  "tika-vin02t:1872_4": "Yāva pacchimasopānakaḷevarāti ettha pacchimasopānakaḷevaranti paṭhamasopānaphalakaṃ vuttaṃ tassa sabbapacchā dussena santhatattā.",
  "tika-vin02t:1872_5": "Uparimasopānaphalakato paṭṭhāya hi sopānaṃ santhataṃ.",
  "tika-vin02t:1872_6": "Addasā khoti olokanatthaṃyeva dvārakoṭṭhake ṭhito addasa.",
  "tika-vin02t:1873_0": "Bhagavā tuṇhī ahosīti “kissa nu kho atthāya rājakumārena ayaṃ mahāsakkāro kato”ti āvajjento puttapatthanāya katabhāvaṃ aññāsi.",
  "tika-vin02t:1873_1": "So hi rājaputto aputtako.",
  "tika-vin02t:1873_2": "Sutañcānena ahosi “buddhānaṃ kira adhikāraṃ katvā manasā icchitaṃ labhantī”ti.",
  "tika-vin02t:1873_3": "So “sacāhaṃ puttaṃ labhissāmi,",
  "tika-vin02t:1873_4": "sammāsambuddho imaṃ celapaṭikaṃ akkamissati.",
  "tika-vin02t:1873_5": "No ce labhissāmi,",
  "tika-vin02t:1873_6": "na akkamissatī”ti patthanaṃ katvā santharāpesi.",
  "tika-vin02t:1873_7": "Atha bhagavā “nibbattissati nu kho etassa putto”ti āvajjetvā “na nibbattissatī”ti addasa.",
  "tika-vin02t:1873_8": "Pubbe kira so ekasmiṃ dīpe vasamāno samānacchandena sakuṇapotake khādi.",
  "tika-vin02t:1873_9": "Sacassa mātugāmo puññavā bhaveyya,",
  "tika-vin02t:1873_10": "puttaṃ labheyya.",
  "tika-vin02t:1873_11": "Ubhohi pana samānacchandehi hutvā pāpakammaṃ kataṃ,",
  "tika-vin02t:1873_12": "tenassa putto na nibbattissatīti aññāsi.",
  "tika-vin02t:1873_13": "Dusse pana akkante “buddhānaṃ adhikāraṃ katvā patthitaṃ labhantīti loke anussavo,",
  "tika-vin02t:1873_14": "mayā ca mahāadhikāro kato,",
  "tika-vin02t:1873_15": "na ca puttaṃ labhāmi,",
  "tika-vin02t:1873_16": "tucchaṃ idaṃ vacana”nti micchāgahaṇaṃ gaṇheyya.",
  "tika-vin02t:1873_17": "Titthiyāpi “natthi samaṇānaṃ akattabbaṃ nāma,",
  "tika-vin02t:1873_18": "celapaṭikaṃ maddantā āhiṇḍantī”ti ujjhāyeyyuṃ.",
  "tika-vin02t:1873_19": "Etarahi ca akkamantesu bahū bhikkhū paracittaviduno,",
  "tika-vin02t:1873_20": "te bhabbataṃ jānitvā akkamissanti,",
  "tika-vin02t:1873_21": "abhabbataṃ jānitvā na akkamissanti.",
  "tika-vin02t:1873_22": "Anāgate pana upanissayo mando bhavissati,",
  "tika-vin02t:1873_23": "anāgataṃ na jānissanti,",
  "tika-vin02t:1873_24": "tesu akkamantesu sace patthitaṃ ijjhissati,",
  "tika-vin02t:1873_25": "iccetaṃ kusalaṃ.",
  "tika-vin02t:1873_26": "No ce ijjhissati,",
  "tika-vin02t:1873_27": "“pubbe bhikkhusaṅghassa adhikāraṃ katvā icchiticchitaṃ labhanti,",
  "tika-vin02t:1873_28": "idāni na labhanti,",
  "tika-vin02t:1873_29": "teyeva maññe bhikkhū paṭipattipūrakā ahesuṃ,",
  "tika-vin02t:1873_30": "ime pana paṭipattiṃ pūretuṃ na sakkontī”ti manussā vippaṭisārino bhavissantīti imehi tīhi kāraṇehi bhagavā akkamituṃ anicchanto tuṇhī ahosi.",
  "tika-vin02t:1873_31": "Pacchimaṃ janataṃ tathāgato anukampatīti idaṃ pana thero vuttesu kāraṇesu tatiyaṃ kāraṇaṃ sandhāyāha.",
  "tika-vin02t:1873_32": "Maṅgalaṃ icchantīti maṅgalikā.",
  "tika-vin02t:1874_0": "269. Bījaninti caturassabījaniṃ. Tālavaṇṭanti tālapattādīhi kataṃ maṇḍalikabījaniṃ.",
  "tika-vin02t:1875_0": "270- 275.",
  "tika-vin02t:1875_1": "“Ekapaṇṇacchattaṃ nāma tālapatta”nti gaṇṭhipadesu vuttaṃ.",
  "tika-vin02t:1875_2": "Kammasatenāti ettha sata-",
  "tika-vin02t:1875_3": "saddo anekapariyāyo,",
  "tika-vin02t:1875_4": "anekena kammenāti attho,",
  "tika-vin02t:1875_5": "mahatā ussāhenāti vuttaṃ hoti.",
  "tika-vin02t:1875_6": "Rudhīti khuddakavaṇaṃ.",
  "tika-vin02t:1876_0": "278.",
  "tika-vin02t:1876_1": "“Akāyabandhanena sañcicca asañcicca vā gāmappavesane āpatti.",
  "tika-vin02t:1876_2": "Saritaṭṭhānato bandhitvā pavisitabbaṃ nivattitabbaṃ vā”ti gaṇṭhipadesu vuttaṃ.",
  "tika-vin02t:1876_3": "Murajavaṭṭisaṇṭhānaṃ veṭhetvā katanti bahū rajjuke ekato katvā nānāvaṇṇehi suttehi veṭhetvā murajavaṭṭisadisaṃ kataṃ.",
  "tika-vin02t:1876_4": "Teneva dutiyapārājikavaṇṇanāyaṃ vuttaṃ “bahū rajjuke ekato katvā ekena nirantaraṃ veṭhetvā kataṃ bahurajjukanti na vattabbaṃ,",
  "tika-vin02t:1876_5": "taṃ vaṭṭatī”ti.",
  "tika-vin02t:1876_6": "Tattha yaṃ vattabbaṃ,",
  "tika-vin02t:1876_7": "taṃ heṭṭhā vuttameva.",
  "tika-vin02t:1876_8": "Muddikakāyabandhanaṃ nāma caturassaṃ akatvā sajjitaṃ.",
  "tika-vin02t:1876_9": "Pāmaṅgadasā caturassā.",
  "tika-vin02t:1876_10": "Mudiṅgasaṇṭhānenāti varakasīsākārena.",
  "tika-vin02t:1876_11": "Pāsantoti dasāmūlaṃ.",
  "tika-vin02t:1877_0": "280- 282.",
  "tika-vin02t:1877_1": "Muṇḍavaṭṭīti mallakammakarādayo.",
  "tika-vin02t:1877_2": "Pamāṇaṅgulenāti vaḍḍhakīaṅgulaṃ sandhāya vuttaṃ.",
  "tika-vin02t:1877_3": "Sesamettha pāḷito aṭṭhakathāto ca suviññeyyameva.",
  "tika-vin02t:1878_0": "Khuddakavatthukkhandhakavaṇṇanā niṭṭhitā.",
  "tika-vin02t:1879_0": "6. Senāsanakkhandhakaṃ",
  "tika-vin02t:1880_0": "Vihārānujānanakathāvaṇṇanā",
  "tika-vin02t:1881_0": "294.",
  "tika-vin02t:1881_1": "Senāsanakkhandhake senāsanaṃ apaññattaṃ hotīti vihārasenāsanaṃ sandhāya vuttaṃ.",
  "tika-vin02t:1881_2": "Catubbidhañhi senāsanaṃ vihārasenāsanaṃ mañcapīṭhasenāsanaṃ santhatasenāsanaṃ okāsasenāsananti.",
  "tika-vin02t:1881_3": "Tattha “mañcopi senāsanaṃ,",
  "tika-vin02t:1881_4": "pīṭhampi bhisipi bimbohanampi vihāropi aḍḍhayogopi pāsādopi hammiyampi guhāpi aṭṭopi māḷopi leṇampi veḷugumbopi rukkhamūlampi maṇḍapopi senāsanaṃ.",
  "tika-vin02t:1881_5": "Yattha vā pana bhikkhū paṭikkamanti,",
  "tika-vin02t:1881_6": "sabbametaṃ senāsana”nti vacanato vihāro aḍḍhayogo pāsādo hammiyaṃ guhāti idaṃ vihārasenāsanaṃ nāma.",
  "tika-vin02t:1881_7": "Mañco pīṭhaṃ bhisi bimbohananti idaṃ mañcapīṭhasenāsanaṃ nāma.",
  "tika-vin02t:1881_8": "Cimilikā cammakhaṇḍo tiṇasanthāro paṇṇasanthāroti idaṃ santhatasenāsanaṃ nāma.",
  "tika-vin02t:1881_9": "Yattha vā pana bhikkhū paṭikkamantīti idaṃ okāsasenāsanaṃ nāma.",
  "tika-vin02t:1882_0": "Rukkhamūletiādīsu rukkhamūlasenāsanaṃ nāma yaṃkiñci sandacchāyaṃ vivittaṃ rukkhamūlaṃ.",
  "tika-vin02t:1882_1": "Pabbato nāma selo.",
  "tika-vin02t:1882_2": "Tattha hi udakasoṇḍīsu udakakiccaṃ katvā sītāya rukkhacchāyāya nisinnā nānādisāsu khāyamānāsu sītena vātena bījiyamānā samaṇadhammaṃ karonti.",
  "tika-vin02t:1882_3": "Kandareti kaṃ vuccati udakaṃ,",
  "tika-vin02t:1882_4": "tena dārito udakena bhinno pabbatappadeso kandaraṃ.",
  "tika-vin02t:1882_5": "Yaṃ “nitamba”ntipi “nadīkuñja”ntipi vadanti.",
  "tika-vin02t:1882_6": "Tattha hi rajatapaṭṭasadisā vālikā hoti,",
  "tika-vin02t:1882_7": "matthake maṇivitānaṃ viya vanagahanaṃ,",
  "tika-vin02t:1882_8": "maṇikkhandhasadisaṃ udakaṃ sandati,",
  "tika-vin02t:1882_9": "evarūpaṃ kandaraṃ oruyha pānīyaṃ pivitvā gattāni sītaṃ katvā vālikaṃ ussāpetvā paṃsukūlacīvaraṃ paññapetvā",
  "tika-vin02t:1882_10": "tattha nisinnā te bhikkhū samaṇadhammaṃ karonti.",
  "tika-vin02t:1882_11": "Giriguhā nāma dvinnaṃ pabbatānaṃ antarā,",
  "tika-vin02t:1882_12": "ekasmiṃyeva vā umaṅgasadisaṃ mahāvivaraṃ.",
  "tika-vin02t:1883_0": "“Vanapatthanti dūrānametaṃ senāsanānaṃ adhivacana”ntiādivacanato yattha na kasanti na vapanti,",
  "tika-vin02t:1883_1": "tādisaṃ manussānaṃ upacāraṭṭhānaṃ atikkamitvā ṭhitaṃ araññakasenāsanaṃ “vanapattha”nti vuccati.",
  "tika-vin02t:1883_2": "Ajjhokāso nāma kenaci acchanno padeso.",
  "tika-vin02t:1883_3": "Ākaṅkhamānā panettha cīvarakuṭiṃ katvā vasanti.",
  "tika-vin02t:1883_4": "Palālapuñjeti palālarāsimhi.",
  "tika-vin02t:1883_5": "Mahāpalālapuñjato hi palālaṃ nikkaḍḍhitvā pabbhāraleṇasadise ālaye karonti,",
  "tika-vin02t:1883_6": "gacchagumbādīnampi upari palālaṃ parikkhipitvā heṭṭhā nisinnā samaṇadhammaṃ karonti,",
  "tika-vin02t:1883_7": "taṃ sandhāyetaṃ vuttaṃ.",
  "tika-vin02t:1883_8": "Pañca leṇānīti pañca līyanaṭṭhānāni.",
  "tika-vin02t:1883_9": "Nilīyanti ettha bhikkhūti leṇāni,",
  "tika-vin02t:1883_10": "vihārādīnametaṃ adhivacanaṃ.",
  "tika-vin02t:1883_11": "Supaṇṇavaṅkagehanti garuḷapakkhasaṇṭhānena katagehaṃ.",
  "tika-vin02t:1884_0": "295.",
  "tika-vin02t:1884_1": "Anumodanagāthāsu sītanti ajjhattadhātukkhobhavasena vā bahiddhautuvipariṇāmavasaena vā uppajjanakasītaṃ.",
  "tika-vin02t:1884_2": "Uṇhanti aggisantāpaṃ,",
  "tika-vin02t:1884_3": "tassa vanadāhādīsu vā sambhavo daṭṭhabbo.",
  "tika-vin02t:1884_4": "Paṭihantīti bādhati.",
  "tika-vin02t:1884_5": "Yathā tadubhayavasena kāyacittānaṃ bādhanaṃ na hoti,",
  "tika-vin02t:1884_6": "evaṃ karoti.",
  "tika-vin02t:1884_7": "Sītuṇhabbhāhate hi sarīre vikkhittacitto bhikkhu yoniso padahituṃ na sakkoti.",
  "tika-vin02t:1884_8": "Vāḷamigānīti sīhabyagghādivāḷamige.",
  "tika-vin02t:1884_9": "Guttasenāsanañhi pavisitvā dvāraṃ pidhāya nisinnassa te parissayā na honti.",
  "tika-vin02t:1884_10": "Sarīsapeti ye keci sarante gacchante dīghajātike.",
  "tika-vin02t:1884_11": "Makaseti nidassanamattametaṃ,",
  "tika-vin02t:1884_12": "ḍaṃsādīnampi eteneva saṅgaho daṭṭhabbo.",
  "tika-vin02t:1884_13": "Sisireti sisirakālavasena sattāhavaddhalikādivasena ca uppanne sisirasamphasse.",
  "tika-vin02t:1884_14": "Vuṭṭhiyoti yadā tadā uppannā vassavuṭṭhiyo.",
  "tika-vin02t:1885_0": "Vātātapo ghoroti rukkhagacchādīnaṃ ummūlabhañjanādivasena pavattiyā ghoro sarajaarajādibhedo vāto ceva",
  "tika-vin02t:1885_1": "gimhapariḷāhasamayesu uppattiyā ghoro sūriyātapo ca paṭihaññati paṭibāhīyati.",
  "tika-vin02t:1885_2": "Leṇatthanti nānārammaṇato cittaṃ nivattetvā paṭisallānārāmatthaṃ.",
  "tika-vin02t:1885_3": "Sukhatthanti vuttaparissayābhāvena phāsuvihāratthaṃ.",
  "tika-vin02t:1885_4": "Jhāyitunti aṭṭhatiṃsārammaṇesu yattha katthaci cittaṃ upanijjhāyituṃ.",
  "tika-vin02t:1885_5": "Vipassitunti aniccādito saṅkhāre sammasituṃ.",
  "tika-vin02t:1886_0": "Vihāreti patissaye.",
  "tika-vin02t:1886_1": "Kārayeti kārāpeyya.",
  "tika-vin02t:1886_2": "Rammeti manorame nivāsasukhe.",
  "tika-vin02t:1886_3": "Vāsayettha bahussuteti kāretvā pana ettha vihāresu bahussute sīlavante kalyāṇadhamme nivāseyya.",
  "tika-vin02t:1886_4": "Te nivāsento pana tesaṃ bahussutānaṃ yathā paccayehi kilamatho na hoti,",
  "tika-vin02t:1886_5": "evaṃ annañca pānañca vatthasenāsanāni ca dadeyya ujubhūtesu ajjhāsayasampannesu kammaphalānaṃ ratanattayaguṇānañca saddahanena vippasannena cetasā.",
  "tika-vin02t:1887_0": "Idāni gahaṭṭhapabbajitānaṃ aññamaññupakāritaṃ dassetuṃ “te tassā”ti gāthamāha.",
  "tika-vin02t:1887_1": "Tattha teti te bahussutā.",
  "tika-vin02t:1887_2": "Tassāti upāsakassa.",
  "tika-vin02t:1887_3": "Dhammaṃ desentīti sakalavaṭṭadukkhāpanūdanaṃ saddhammaṃ desenti.",
  "tika-vin02t:1887_4": "Yaṃ so dhammaṃ idhaññāyāti so puggalo yaṃ saddhammaṃ imasmiṃ sāsane sammā paṭipajjanena jānitvā aggamaggādhigamena anāsavo hutvā parinibbāyati.",
  "tika-vin02t:1888_0": "So ca sabbadado hotīti āvāsadānasmiṃ dinne sabbadānaṃ dinnameva hotīti katvā vuttaṃ.",
  "tika-vin02t:1888_1": "Tathā hi dve tayo gāme piṇḍāya caritvā kiñci aladdhā āgatassapi chāyūdakasampannaṃ ārāmaṃ pavisitvā nahāyitvā",
  "tika-vin02t:1888_2": "patissaye muhuttaṃ nipajjitvā uṭṭhāya nisinnassa kāye balaṃ āharitvā pakkhittaṃ viya hoti,",
  "tika-vin02t:1888_3": "bahi vicarantassa ca kāye vaṇṇadhātu vātātapehi kilamati,",
  "tika-vin02t:1888_4": "patissayaṃ pavisitvā dvāraṃ pidhāya muhuttaṃ nipannassa visabhāgasantati vūpasammati,",
  "tika-vin02t:1888_5": "sabhāgasantati patiṭṭhāti,",
  "tika-vin02t:1888_6": "vaṇṇadhātu āharitvā pakkhittā viya hoti,",
  "tika-vin02t:1888_7": "bahi vicarantassa ca pāde kaṇṭako vijjhati,",
  "tika-vin02t:1888_8": "khāṇu paharati,",
  "tika-vin02t:1888_9": "sarīsapādiparissayā ceva corabhayañca uppajjati,",
  "tika-vin02t:1888_10": "patissayaṃ pavisitvā dvāraṃ pidhāya nipannassa sabbe parissayā na honti,",
  "tika-vin02t:1888_11": "sajjhāyantassa dhammapītisukhaṃ,",
  "tika-vin02t:1888_12": "kammaṭṭhānaṃ manasikarontassa upasamasukhañca uppajjati bahiddhāvikkhepābhāvato,",
  "tika-vin02t:1888_13": "bahi vicarantassa ca sedā muccanti,",
  "tika-vin02t:1888_14": "akkhīni phandanti,",
  "tika-vin02t:1888_15": "senāsanaṃ pavisanakkhaṇe mañcapīṭhāni na paññāyanti,",
  "tika-vin02t:1888_16": "muhuttaṃ nisinnassa pana akkhipasādo āharitvā pakkhitto viya hoti,",
  "tika-vin02t:1888_17": "dvāravātapānamañcapīṭhādīni paññāyanti,",
  "tika-vin02t:1888_18": "etasmiñca āvāse vasantaṃ disvā manussā catūhi paccayehi sakkaccaṃ upaṭṭhahanti.",
  "tika-vin02t:1888_19": "Tena vuttaṃ “so ca sabbadado hoti,",
  "tika-vin02t:1888_20": "yo dadāti upassaya”nti.",
  "tika-vin02t:1889_0": "296.",
  "tika-vin02t:1889_1": "Āviñchanacchiddanti yattha aṅguliṃ pavesetvā dvāraṃ ākaḍḍhantā dvārabāhaṃ phusāpenti,",
  "tika-vin02t:1889_2": "tassetaṃ adhivacanaṃ.",
  "tika-vin02t:1889_3": "Āviñchanarajjunti kavāṭeyeva chiddaṃ katvā tattha pavesetvā yena rajjukena kaḍḍhantā dvāraṃ phusāpenti,",
  "tika-vin02t:1889_4": "taṃ āviñchanarajjukaṃ.",
  "tika-vin02t:1889_5": "Senāsanaparibhoge akappiyacammaṃ nāma natthīti dassanatthaṃ “sacepi dīpinaṅguṭṭhena katā hoti,",
  "tika-vin02t:1889_6": "vaṭṭatiyevā”ti vuttaṃ.",
  "tika-vin02t:1889_7": "Cetiye vedikāsadisanti vātapānabāhāsu cetiye vedikāya viya paṭṭikādīhi dassetvā kataṃ.",
  "tika-vin02t:1889_8": "Thambhakavātapānaṃ nāma tiriyaṃ dārūni adatvā ujukaṃ ṭhitehi eva veṇusalākādīhi kataṃ.",
  "tika-vin02t:1890_0": "Vihārānujānanakathāvaṇṇanā niṭṭhitā.",
  "tika-vin02t:1891_0": "Mañcapīṭhādianujānanakathāvaṇṇanā",
  "tika-vin02t:1892_0": "297.",
  "tika-vin02t:1892_1": "Poṭakitūlanti erakatiṇatūlaṃ.",
  "tika-vin02t:1892_2": "Poṭakigahaṇañcettha tiṇajātīnaṃ nidassanamattanti āha “yesaṃ kesañci tiṇajātikāna”nti.",
  "tika-vin02t:1892_3": "Pañcavidhaṃ uṇṇāditūlampi vaṭṭatīti etthāpi “bimbohane”ti ānetvā sambandhitabbaṃ.",
  "tika-vin02t:1892_4": "“Tūlapūritaṃ bhisiṃ apassayituṃ na vaṭṭatī”ti keci vadanti,",
  "tika-vin02t:1892_5": "vaṭṭatīti apare.",
  "tika-vin02t:1892_6": "Upadahantīti ṭhapenti.",
  "tika-vin02t:1892_7": "Sīsappamāṇanti yattha galavāṭakato paṭṭhāya sabbasīsaṃ upadahanti,",
  "tika-vin02t:1892_8": "taṃ sīsappamāṇaṃ.",
  "tika-vin02t:1892_9": "Tañca ukkaṭṭhaparicchedato tiriyaṃ muṭṭhiratanaṃ hotīti dassetuṃ “yassa vitthārato tīsu kaṇṇesū”tiādimāha.",
  "tika-vin02t:1892_10": "Majjhaṭṭhānaṃ muṭṭhiratanaṃ hotīti bimbohanassa majjhaṭṭhānaṃ tiriyato muṭṭhiratanappamāṇaṃ hoti.",
  "tika-vin02t:1892_11": "Masūraketi cammamayabhisiyaṃ.",
  "tika-vin02t:1892_12": "Phusitāni dātunti saññākaraṇatthaṃ bindūni dātuṃ.",
  "tika-vin02t:1893_0": "298. Na nibandhatīti anibandhanīyo, na allīyatīti attho. Paṭibāhetvāti maṭṭhaṃ katvā.",
  "tika-vin02t:1894_0": "Iṭṭhakācayādianujānanakathāvaṇṇanā",
  "tika-vin02t:1895_0": "300.",
  "tika-vin02t:1895_1": "Rukkhaṃ vijjhitvāti rukkhadāruṃ vijjhitvā.",
  "tika-vin02t:1895_2": "Khāṇuke ākoṭetvāti dve dve khāṇuke ākoṭetvā.",
  "tika-vin02t:1895_3": "Taṃ āharimaṃ bhittipādanti vuttanayena khāṇuke ākoṭetvā kataṃyeva sandhāya vuttaṃ.",
  "tika-vin02t:1895_4": "Bhūmiyaṃ patiṭṭhāpetunti mūlena bhūmiyaṃ patiṭṭhāpetvā bhittipādassa upatthambhanavasena ussāpetvā khāṇukehi",
  "tika-vin02t:1895_5": "bhittipādaṃ ussāpetvā ṭhapetunti adhippāyo.",
  "tika-vin02t:1895_6": "Ubhato kuṭṭaṃ nīharitvā katapadesassāti yathā antodvārasamīpe nisinnehi ujukaṃ bahi oloketuṃ na sakkā hoti,",
  "tika-vin02t:1895_7": "evaṃ ubhohi passehi kuṭṭaṃ nīharitvā abhimukhe bhittiṃ upaṭṭhapetvā katapadesassa.",
  "tika-vin02t:1895_8": "Samantā pariyāgāroti samantato āviddhapamukhaṃ.",
  "tika-vin02t:1895_9": "Ugghāṭanakiṭikanti daṇḍehi ukkhipitvā ṭhapanakapadarakiṭikaṃ.",
  "tika-vin02t:1896_0": "Anāthapiṇḍikavatthukathāvaṇṇanā",
  "tika-vin02t:1897_0": "304.",
  "tika-vin02t:1897_1": "Anāthapiṇḍikaseṭṭhivatthumhi kenacideva karaṇīyenāti vāṇijjakammaṃ adhippetaṃ.",
  "tika-vin02t:1897_2": "Anāthapiṇḍiko kira rājagahaseṭṭhi ca aññamaññaṃ bhaginipatikā honti.",
  "tika-vin02t:1897_3": "Yadā rājagahe uṭṭhānakabhaṇḍaṃ samagghaṃ hoti,",
  "tika-vin02t:1897_4": "tadā rājagahaseṭṭhi taṃ gahetvā sakaṭasatehi sāvatthiṃ gantvā yojanamatte ṭhito attano āgatabhāvaṃ jānāpeti.",
  "tika-vin02t:1897_5": "Anāthapiṇḍiko paccuggantvā tassa mahāsakkāraṃ katvā ekaṃ yānaṃ āropetvā sāvatthiṃ pavisati.",
  "tika-vin02t:1897_6": "So sace bhaṇḍaṃ lahukaṃ vikkīyati,",
  "tika-vin02t:1897_7": "vikkiṇāti. No ce,",
  "tika-vin02t:1897_8": "bhaginighare ṭhapetvā pakkamati.",
  "tika-vin02t:1897_9": "Anāthapiṇḍikopi tatheva karoti.",
  "tika-vin02t:1897_10": "Svāyaṃ tadāpi teneva karaṇīyena agamāsi.",
  "tika-vin02t:1897_11": "Taṃ sandhāyetaṃ vuttaṃ.",
  "tika-vin02t:1898_0": "Taṃ divasaṃ pana rājagahaseṭṭhi yojanamatte ṭhitena anāthapiṇḍikena āgatabhāvajānanatthaṃ pesitaṃ paṇṇaṃ na suṇi,",
  "tika-vin02t:1898_1": "dhammassavanatthāya vihāraṃ agamāsi.",
  "tika-vin02t:1898_2": "So dhammakathaṃ sutvā svātanāya buddhappamukhaṃ bhikkhusaṅghaṃ nimantetvā attano ghare uddhanakhaṇāpanadāruphālanādīni kāresi.",
  "tika-vin02t:1898_3": "Anāthapiṇḍikopi “idāni mayhaṃ paccuggamanaṃ karissati,",
  "tika-vin02t:1898_4": "idāni karissatī”ti gharadvārepi paccuggamanaṃ alabhitvā antogharaṃ paviṭṭho paṭisanthārampi na bahuṃ alattha.",
  "tika-vin02t:1898_5": "“Kiṃ mahāseṭṭhi kusalaṃ dārakarūpānaṃ,",
  "tika-vin02t:1898_6": "nasi magge kilanto”ti ettakova paṭisanthāro ahosi.",
  "tika-vin02t:1898_7": "Tena vuttaṃ “atha kho anāthapiṇḍikassa gahapatissa etadahosī”tiādi.",
  "tika-vin02t:1899_0": "Buddhoti tvaṃ gahapati vadesīti tassa kira mukhato buddhasaddaṃ sutvā anāthapiṇḍiko pañcavaṇṇaṃ pītiṃ paṭilabhati,",
  "tika-vin02t:1899_1": "sā tassa sīse uṭṭhahitvā yāva pādapiṭṭhiyā,",
  "tika-vin02t:1899_2": "pādapiṭṭhiyā uṭṭhāya yāva sīsā gacchati,",
  "tika-vin02t:1899_3": "ubhato uṭṭhāya majjhe osarati,",
  "tika-vin02t:1899_4": "majjhe uṭṭhāya ubhato gacchati.",
  "tika-vin02t:1899_5": "So pītiyā nirantaraṃ phuṭo “buddhoti tvaṃ gahapati vadesī”ti evaṃ tikkhattuṃ pucchi.",
  "tika-vin02t:1899_6": "Akālo kho, gahapati,",
  "tika-vin02t:1899_7": "imaṃ kālaṃ taṃ bhagavantaṃ dassanāya upasaṅkamitunti “buddhā nāma durāsadā āsīvisasadisā honti,",
  "tika-vin02t:1899_8": "satthā ca sivathikāya samīpe vasati,",
  "tika-vin02t:1899_9": "na sakkā tattha imāya velāya iminā gantu”nti maññamāno evamāha.",
  "tika-vin02t:1899_10": "Buddhagatāya satiyā nipajjīti aññaṃ kiñci acintetvā buddhagatāya eva satiyā nipajji.",
  "tika-vin02t:1899_11": "Taṃ divasaṃ kirassa bhaṇḍasakaṭesu vā upaṭṭhākesu vā cittampi nuppajji,",
  "tika-vin02t:1899_12": "sāyamāsampi na akāsi.",
  "tika-vin02t:1899_13": "Sattabhūmikaṃ pana pāsādaṃ āruyha supaññattālaṅkatavarasayane “buddho buddho”ti sajjhāyaṃ karontova nipajjitvā niddaṃ okkami.",
  "tika-vin02t:1899_14": "Tikkhattuṃ vuṭṭhāsi pabhātaṃ maññamānoti paṭhamayāme tāva vītivatte uṭṭhāya buddhaṃ anussari,",
  "tika-vin02t:1899_15": "athassa balavappasādo udapādi,",
  "tika-vin02t:1899_16": "pītiāloko ahosi,",
  "tika-vin02t:1899_17": "sabbatamaṃ vigacchi,",
  "tika-vin02t:1899_18": "dīpasahassujjalanaṃ viya canduṭṭhānasūriyuṭṭhānaṃ viya ca jātaṃ.",
  "tika-vin02t:1899_19": "So “pamādaṃ āpannomhi,",
  "tika-vin02t:1899_20": "vañcitomhi,",
  "tika-vin02t:1899_21": "sūriyo uggato”ti uṭṭhāya ākāsatale ṭhatvā candaṃ oloketvā “ekova yāmo gato,",
  "tika-vin02t:1899_22": "aññe dve atthī”ti puna pavisitvā nipajji,",
  "tika-vin02t:1899_23": "etenupāyena majjhimayāmāvasānepi pacchimayāmāvasānepi tikkhattuṃ uṭṭhāsi.",
  "tika-vin02t:1899_24": "Pacchimayāmāvasāne pana balavapaccūseyeva uṭṭhāya ākāsatalaṃ āgantvā mahādvārābhimukho ahosi,",
  "tika-vin02t:1899_25": "sattabhūmikadvāraṃ sayameva vivaṭaṃ ahosi,",
  "tika-vin02t:1899_26": "pāsādā oruyha antaravīthiṃ paṭipajji.",
  "tika-vin02t:1900_0": "305.",
  "tika-vin02t:1900_1": "Amanussāti adhigatavisesā devatā.",
  "tika-vin02t:1900_2": "Tathā hi tā seṭṭhissa bhāvinisampattiṃ paccakkhato sampassamānā “ayaṃ mahāseṭṭhi ‘buddhupaṭṭhānaṃ gamissāmī’ti",
  "tika-vin02t:1900_3": "nikkhanto paṭhamadassaneneva sotāpattiphale patiṭṭhāya tiṇṇaṃ ratanānaṃ aggupaṭṭhāko hutvā asadisaṃ saṅghārāmaṃ",
  "tika-vin02t:1900_4": "katvā cātuddisassa ariyasaṅghassa anāvaṭadvāro bhavissati,",
  "tika-vin02t:1900_5": "na yuttamassa dvāraṃ pidahitu”nti cintetvā dvāraṃ vivariṃsu.",
  "tika-vin02t:1900_6": "Antaradhāyīti rājagahaṃ kira ākiṇṇamanussaṃ,",
  "tika-vin02t:1900_7": "antonagare nava koṭiyo bahinagare navāti taṃ upanissāya aṭṭhārasa manussakoṭiyo vasanti.",
  "tika-vin02t:1900_8": "Avelāya matamanusse bahi nīharituṃ asakkontā aṭṭālake ṭhatvā bahidvāre khipanti.",
  "tika-vin02t:1900_9": "Mahāseṭṭhi nagarato bahi nikkhantamattova allasarīraṃ pādena akkami,",
  "tika-vin02t:1900_10": "aparampi piṭṭhipādena pahari,",
  "tika-vin02t:1900_11": "makkhikā uppatitvā pakiriṃsu,",
  "tika-vin02t:1900_12": "duggandho nāsāpuṭaṃ abhihani,",
  "tika-vin02t:1900_13": "buddhappasādo tanuttaṃ gato.",
  "tika-vin02t:1900_14": "Tenassa āloko antaradhāyi andhakāro pāturahosi pītivegassa tanubhāve taṃsamuṭṭhitarūpānaṃ paridubbalabhāvato.",
  "tika-vin02t:1900_15": "Saddamanussāvesīti “seṭṭhissa ussāhaṃ janessāmī”ti suvaṇṇakiṅkiṇikaṃ ghaṭṭento viya madhurassarena saddaṃ anussāvesi.",
  "tika-vin02t:1901_0": "Sataṃ kaññāsahassānīti purimapadānipi imināva sahassa-",
  "tika-vin02t:1901_1": "padena saddhiṃ sambandhitabbāni.",
  "tika-vin02t:1901_2": "Yatheva hi sataṃ kaññāsahassāni,",
  "tika-vin02t:1901_3": "evaṃ sataṃ sahassāni hatthī,",
  "tika-vin02t:1901_4": "sataṃ sahassāni assā,",
  "tika-vin02t:1901_5": "sataṃ sahassāni rathāti ayamettha attho,",
  "tika-vin02t:1901_6": "iti ekekaṃ satasahassaṃ dīpitaṃ hoti.",
  "tika-vin02t:1901_7": "Padavītihārassāti padaṃ vītiharati etthāti padavītihāro.",
  "tika-vin02t:1901_8": "So dutavilambitaṃ akatvā samagamane dvinnaṃ padānaṃ antare muṭṭhiratanamattaṃ.",
  "tika-vin02t:1901_9": "Kalaṃ nāgghanti soḷasinti taṃ ekaṃ padavītihāraṃ soḷasa bhāge katvā tato eko koṭṭhāso puna soḷasadhā,",
  "tika-vin02t:1901_10": "tato eko soḷasadhāti evaṃ soḷasa vāre soḷasadhā bhinnassa eko koṭṭhāso soḷasī kalā nāma,",
  "tika-vin02t:1901_11": "taṃ soḷasiṃ kalaṃ etāni cattāri satasahassāni na agghanti.",
  "tika-vin02t:1901_12": "Idaṃ vuttaṃ hoti –",
  "tika-vin02t:1901_13": "sataṃ hatthisahassāni sataṃ assasahassāni sataṃ rathasahassāni sataṃ kaññāsahassāni,",
  "tika-vin02t:1901_14": "tā ca kho āmukkamaṇikuṇḍalā sakalajambudīparājadhītarovāti imasmā ettakā lābhā vihāraṃ gacchantassa tasmiṃ",
  "tika-vin02t:1901_15": "soḷasikalāsaṅkhāte padese laṅghanasādhanavasena pavattacetanāva uttaritarāti.",
  "tika-vin02t:1901_16": "Padaṃ vā vītiharati etenāti padavītihāro,",
  "tika-vin02t:1901_17": "tathāpavattā kusalacetanā,",
  "tika-vin02t:1901_18": "tassā phalaṃ soḷasadhā katvāti ca vadanti.",
  "tika-vin02t:1901_19": "Idaṃ pana vihāragamanaṃ kassa vasena gahitanti?",
  "tika-vin02t:1901_20": "Vihāraṃ gantvā anantarāyena sotāpattiphale patiṭṭhahantassa vasena gahitaṃ.",
  "tika-vin02t:1901_21": "“Gandhamālādīhi pūjaṃ karissāmi,",
  "tika-vin02t:1901_22": "cetiyaṃ vandissāmi,",
  "tika-vin02t:1901_23": "dhammaṃ sossāmi,",
  "tika-vin02t:1901_24": "dīpapūjaṃ karissāmi,",
  "tika-vin02t:1901_25": "saṅghaṃ nimantetvā dānaṃ dassāmi,",
  "tika-vin02t:1901_26": "sikkhāpadesu vā saraṇesu vā patiṭṭhahissāmī”ti gacchatopi vasena vaṭṭatiyeva.",
  "tika-vin02t:1902_0": "Andhakāro antaradhāyīti so kira cintesi “ahaṃ ekakoti saññaṃ karomi,",
  "tika-vin02t:1902_1": "amanussā ca me anugāmino sahāyā atthi,",
  "tika-vin02t:1902_2": "kasmā bhāyāmī”ti sūro ahosi.",
  "tika-vin02t:1902_3": "Athassa balavā buddhappasādo udapādi,",
  "tika-vin02t:1902_4": "tasmā andhakāro antaradhāyi.",
  "tika-vin02t:1902_5": "Sesavāresupi eseva nayo.",
  "tika-vin02t:1902_6": "Āloko pāturahosīti purimabuddhesu cirakālaparicayasambhūtassa balavato pasādassa vasena uppannāya uḷārāya",
  "tika-vin02t:1902_7": "buddhārammaṇāya pītiyā samuṭṭhāpito vipassanobhāsasadiso sātisayo cittapaccayautusamuṭṭhāno āloko pāturahosi.",
  "tika-vin02t:1902_8": "Devatāhi katotipi vadanti,",
  "tika-vin02t:1902_9": "purimoyevettha yuttataro.",
  "tika-vin02t:1902_10": "Ehi sudattāti so kira seṭṭhi gacchamānova cintesi “imasmiṃ loke bahū pūraṇakassapādayo titthiyā ‘mayaṃ buddhā,",
  "tika-vin02t:1902_11": "mayaṃ buddhā’ti vadanti,",
  "tika-vin02t:1902_12": "kathaṃ nu kho ahaṃ satthu buddhabhāvaṃ jāneyya”nti.",
  "tika-vin02t:1902_13": "Athassa etadahosi “mayhaṃ guṇavasena uppannaṃ nāmaṃ mahājano jānāti,",
  "tika-vin02t:1902_14": "kuladattiyaṃ pana me nāmaṃ aññatra mayā na koci jānāti,",
  "tika-vin02t:1902_15": "sace buddho bhavissati,",
  "tika-vin02t:1902_16": "kuladattikanāmena maṃ ālapissatī”ti.",
  "tika-vin02t:1902_17": "Satthā tassa cittaṃ ñatvā evamāha.",
  "tika-vin02t:1903_0": "Parinibbutoti kilesaparinibbānena parinibbuto.",
  "tika-vin02t:1903_1": "Āsattiyoti rūpādīsu āsañjanaṭṭhena āsattiyo, taṇhāyo.",
  "tika-vin02t:1903_2": "Santinti kilesavūpasamaṃ.",
  "tika-vin02t:1903_3": "Pappuyyāti aggamaggena patvā.",
  "tika-vin02t:1903_4": "Sesamettha pāḷianusāreneva veditabbaṃ.",
  "tika-vin02t:1903_5": "Yañcettha anuttānamatthaṃ,",
  "tika-vin02t:1903_6": "taṃ aṭṭhakathāyaṃ vuttameva.",
  "tika-vin02t:1904_0": "306. Vayameva veyyāyikanti āha “veyyāyikanti vayakaraṇaṃ vuccatī”ti.",
  "tika-vin02t:1905_0": "Anāthapiṇḍikavatthukathāvaṇṇanā niṭṭhitā.",
  "tika-vin02t:1906_0": "Aggāsanādianujānanakathāvaṇṇanā",
  "tika-vin02t:1907_0": "310- 311.",
  "tika-vin02t:1907_1": "Dakkhiṇodakanti aggato upanīyamānaṃ dakkhiṇodakaṃ.",
  "tika-vin02t:1907_2": "Atha kho bhagavā bhikkhū āmantesīti tehi bhikkhūhi attano attano rucivasena aggāsanādirahānaṃ kathitakāle “na,",
  "tika-vin02t:1907_3": "bhikkhave,",
  "tika-vin02t:1907_4": "mayhaṃ sāsane aggāsanādīni patvā khattiyakulā pabbajito pamāṇaṃ,",
  "tika-vin02t:1907_5": "na brāhmaṇakulā,",
  "tika-vin02t:1907_6": "na gahapatikulā pabbajito,",
  "tika-vin02t:1907_7": "na vinayadharo,",
  "tika-vin02t:1907_8": "na suttantiko,",
  "tika-vin02t:1907_9": "na ābhidhammiko,",
  "tika-vin02t:1907_10": "na paṭhamajjhānādilābhino,",
  "tika-vin02t:1907_11": "na sotāpannādayo pamāṇaṃ, atha kho,",
  "tika-vin02t:1907_12": "bhikkhave,",
  "tika-vin02t:1907_13": "imasmiṃ sāsane yathāvuḍḍhaṃ abhivādanaṃ paccuṭṭhānaṃ añjalikammaṃ sāmīcikammaṃ kattabbaṃ,",
  "tika-vin02t:1907_14": "aggāsanaṃ aggodakaṃ aggapiṇḍo laddhabbo,",
  "tika-vin02t:1907_15": "idamettha pamāṇaṃ,",
  "tika-vin02t:1907_16": "tasmā vuḍḍhataro bhikkhu etesaṃ anucchaviko.",
  "tika-vin02t:1907_17": "Idāni kho pana,",
  "tika-vin02t:1907_18": "bhikkhave,",
  "tika-vin02t:1907_19": "sāriputto mayhaṃ aggasāvako anudhammacakkappavattako mamānantarasenāsanaṃ laddhuṃ arahati.",
  "tika-vin02t:1907_20": "So imaṃ rattiṃ senāsanaṃ alabhanto rukkhamūle vītināmesi.",
  "tika-vin02t:1907_21": "Tumhe idāneva evaṃ agāravā appatissā,",
  "tika-vin02t:1907_22": "gacchante gacchante kāle kinti katvā viharissathā”ti vatvā atha nesaṃ ovādadānatthāya “pubbe,",
  "tika-vin02t:1907_23": "bhikkhave,",
  "tika-vin02t:1907_24": "tiracchānagatāpi ‘na kho panetaṃ amhākaṃ patirūpaṃ,",
  "tika-vin02t:1907_25": "yaṃ mayaṃ aññamaññaṃ agāravā appatissā asabhāgavuttino vihareyyāma,",
  "tika-vin02t:1907_26": "amhesu mahallakataraṃ jānitvā tassa abhivādanādīni karissāmā’ti sādhukaṃ vīmaṃsitvā ‘ayaṃ mahallako’ti",
  "tika-vin02t:1907_27": "ñatvā tassa abhivādanādīni katvā devapathaṃ pūrayamānā gatā”ti vatvā atītaṃ āharitvā dassetuṃ bhikkhū āmantesi.",
  "tika-vin02t:1908_0": "Ye vuḍḍhamapacāyantīti jātivuḍḍho vayovuḍḍho guṇavuḍḍhoti tayo vuḍḍhā.",
  "tika-vin02t:1908_1": "Tesu jātisampanno jātivuḍḍho nāma,",
  "tika-vin02t:1908_2": "vaye ṭhito vayovuḍḍho nāma,",
  "tika-vin02t:1908_3": "guṇasampanno guṇavuḍḍho nāma.",
  "tika-vin02t:1908_4": "Tesu guṇasampanno vayovuḍḍho imasmiṃ ṭhāne vuḍḍhoti adhippeto.",
  "tika-vin02t:1908_5": "Apacāyantīti jeṭṭhāpacāyikakammena pūjenti.",
  "tika-vin02t:1908_6": "Dhammassa kovidāti jeṭṭhāpacāyanadhammassa kovidā kusalā.",
  "tika-vin02t:1908_7": "Diṭṭheva dhammeti imasmiṃyeva attabhāve.",
  "tika-vin02t:1908_8": "Pāsaṃsāti pasaṃsārahā.",
  "tika-vin02t:1908_9": "Samparāye ca suggatīti samparetabbe imaṃ lokaṃ hitvā gantabbe paralokepi tesaṃ sugatiyeva hotīti attho.",
  "tika-vin02t:1908_10": "Ayaṃ panettha piṇḍattho –",
  "tika-vin02t:1908_11": "bhikkhave,",
  "tika-vin02t:1908_12": "khattiyā vā hontu brāhmaṇā vā vessā vā suddā vā gahaṭṭhā vā pabbajitā vā tiracchānagatā vā,",
  "tika-vin02t:1908_13": "ye keci sattā jeṭṭhāpacitikamme chekā kusalā guṇasampannānaṃ vayovuḍḍhānaṃ apacitiṃ karonti,",
  "tika-vin02t:1908_14": "te imasmiñca attabhāve jeṭṭhāpacitikārakāti pasaṃsaṃ vaṇṇanaṃ thomanaṃ labhanti,",
  "tika-vin02t:1908_15": "kāyassa ca bhedā sagge nibbattantīti.",
  "tika-vin02t:1909_0": "Aggāsanādianujānanakathāvaṇṇanā niṭṭhitā.",
  "tika-vin02t:1910_0": "Āsanappaṭibāhanādikathāvaṇṇanā",
  "tika-vin02t:1911_0": "313- 4.",
  "tika-vin02t:1911_1": "Uddissakatanti gihīhi saṅghaṃ uddissa kataṃ.",
  "tika-vin02t:1911_2": "Gihivikatanti gihīhi kataṃ paññattaṃ,",
  "tika-vin02t:1911_3": "gihisantakanti vuttaṃ hoti.",
  "tika-vin02t:1911_4": "Atisamīpaṃ agantvāti bhikkhūnaṃ āsannataraṃ ṭhānaṃ agantvā.",
  "tika-vin02t:1912_0": "Senāsanaggāhāpakasammutikathāvaṇṇanā",
  "tika-vin02t:1913_0": "318.",
  "tika-vin02t:1913_1": "Paccayeneva hi taṃ paṭijagganaṃ labhissatīti tasmiṃ senāsane mahātherā tassa paccayassa kāraṇā aññattha",
  "tika-vin02t:1913_2": "agantvā vasantāyeva naṃ paṭijaggissantīti attho.",
  "tika-vin02t:1913_3": "Ubbhaṇḍikā bhavissantīti ukkhittabhaṇḍā bhavissanti,",
  "tika-vin02t:1913_4": "attano attano parikkhāre gahetvā tattha tattha vicarissantīti attho.",
  "tika-vin02t:1913_5": "Dīghasālāti caṅkamanasālā.",
  "tika-vin02t:1913_6": "Maṇḍalamāḷo upaṭṭhānasālā.",
  "tika-vin02t:1913_7": "Anudahatīti pīḷeti.",
  "tika-vin02t:1913_8": "Jambudīpe panāti ariyadese bhikkhū sandhāya vuttaṃ.",
  "tika-vin02t:1913_9": "Te kira tathā paññāpenti.",
  "tika-vin02t:1913_10": "Na gocaragāmo ghaṭṭetabboti vuttamevatthaṃ vibhāveti “na tattha manussā vattabbā”tiādinā.",
  "tika-vin02t:1913_11": "Vitakkaṃ chinditvāti “iminā nīhārena gacchantaṃ disvā nivāretvā paccaye dassantī”ti evarūpaṃ vitakkaṃ anuppādetvā.",
  "tika-vin02t:1913_12": "Tesu ce ekoti tesu manussesu eko paṇḍitapuriso.",
  "tika-vin02t:1913_13": "Bhaṇḍapaṭicchādananti paṭicchādanakabhaṇḍaṃ,",
  "tika-vin02t:1913_14": "sarīrapaṭicchādanaṃ cīvaranti attho.",
  "tika-vin02t:1914_0": "Paṭijaggitabbānīti sammajjanādīhi paṭijaggitabbāni.",
  "tika-vin02t:1914_1": "Muṇḍavedikāyāti cetiyassa hammiyavedikāya.",
  "tika-vin02t:1914_2": "Hammiyavedikāti ca cetiyassa upari caturassavediyo vuccati.",
  "tika-vin02t:1914_3": "Paṭikkammāti vihārato apasakkitvā.",
  "tika-vin02t:1914_4": "Upanikkhepanti khettaṃ vā nāḷikerādiārāmaṃ vā kahāpaṇādīni vā ārāmikādīnaṃ niyyātetvā “ito uppannā vaḍḍhi vassāvāsikatthāya hotū”ti dinnaṃ.",
  "tika-vin02t:1914_5": "Vattaṃ katvāti tasmiṃ senāsane kattabbavattaṃ katvā.",
  "tika-vin02t:1915_0": "Puggalavaseneva kātabbanti parato vakkhamānanayena “bhikkhū cīvarena kilamanti,",
  "tika-vin02t:1915_1": "ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccatī”tiādinā puggalaparāmāsavaseneva kātabbaṃ,",
  "tika-vin02t:1915_2": "“saṅgho cīvarena kilamatī”tiādinā pana saṅghaparāmāsavasena na kātabbaṃ.",
  "tika-vin02t:1915_3": "Cīvarapaccayanti cīvarasaṅkhātaṃ paccayaṃ.",
  "tika-vin02t:1915_4": "Vuttanti mahāaṭṭhakathāyaṃvuttaṃ.",
  "tika-vin02t:1915_5": "Kasmā evaṃ vuttanti āha “evañhi navako vuḍḍhatarassa,",
  "tika-vin02t:1915_6": "vuḍḍho ca navakassa gāhessatī”ti,",
  "tika-vin02t:1915_7": "yasmā attanāva attano pāpetuṃ na sakkā,",
  "tika-vin02t:1915_8": "tasmā dvīsu sammatesu navako vuḍḍhatarassa,",
  "tika-vin02t:1915_9": "vuḍḍho ca navakassāti ubho aññamaññaṃ gāhessantīti adhippāyo.",
  "tika-vin02t:1915_10": "Sammatasenāsanaggāhāpakassa āṇattiyā aññena gāhitepi gāho ruhatiyevāti veditabbaṃ.",
  "tika-vin02t:1915_11": "Aṭṭhapi soḷasapi jane sammannituṃ vaṭṭatīti kiṃ visuṃ visuṃ sammannituṃ vaṭṭati,",
  "tika-vin02t:1915_12": "udāhu ekatoti?",
  "tika-vin02t:1915_13": "Ekatopi vaṭṭati.",
  "tika-vin02t:1915_14": "Niggahakammameva hi saṅgho saṅghassa na karoti,",
  "tika-vin02t:1915_15": "sammutidānaṃ pana bahūnampi ekato kātuṃ vaṭṭati,",
  "tika-vin02t:1915_16": "teneva sattasatikakkhandhake ubbāhikasammutiyaṃ aṭṭhapi janā ekato sammatāti.",
  "tika-vin02t:1916_0": "Maggoti magge katadīghasālā.",
  "tika-vin02t:1916_1": "Pokkharaṇīti nahāyantānaṃ pokkharaṇiyaṃ katasālā.",
  "tika-vin02t:1916_2": "Rukkhamūlādayo channā kavāṭabaddhāva senāsanaṃ.",
  "tika-vin02t:1916_3": "Vijaṭetvāti viyojetvā,",
  "tika-vin02t:1916_4": "visuṃ visuṃ katvāti attho.",
  "tika-vin02t:1916_5": "Āvāsesūti senāsanesu.",
  "tika-vin02t:1916_6": "Pakkhipitvāti ettha pakkhipanaṃ nāma tesu vasantānaṃ ito uppannavassāvāsikadānaṃ.",
  "tika-vin02t:1916_7": "Pavisitabbanti aññehi bhikkhūhi tasmiṃ mahālābhe pariveṇe vasitvā cetiye vattaṃ katvāva lābho gahetabboti adhippāyo.",
  "tika-vin02t:1917_0": "Paccayaṃ vissajjetīti cīvarapaccayaṃ nādhivāseti.",
  "tika-vin02t:1917_1": "Ayampīti tena vissaṭṭhapaccayopi.",
  "tika-vin02t:1917_2": "Upanibandhitvā gāhetabbanti “imasmiṃ rukkhe vā maṇḍape vā vasitvā cetiye vattaṃ katvā gaṇhathā”ti evaṃ upanibandhitvā gāhetabbaṃ.",
  "tika-vin02t:1917_3": "“Kattha nu kho vasissāmi,",
  "tika-vin02t:1917_4": "kattha vasantassa phāsu bhavissati,",
  "tika-vin02t:1917_5": "kattha vā paccayo bhavissatī”ti evaṃ uppannena vitakkena caratīti vitakkacāriko.",
  "tika-vin02t:1917_6": "Araññavihāresu parissayavijānanatthaṃ icchitabbattā “pañca pañca ukkā koṭṭetabbā”ti vuttaṃ.",
  "tika-vin02t:1918_0": "Vattanti katikavattaṃ.",
  "tika-vin02t:1918_1": "Tividhampīti pariyattipaṭipattipaṭivedhavasena tividhampi.",
  "tika-vin02t:1918_2": "Sodhetvā pabbājethāti bhabbe ācārakulaputte upaparikkhitvā pabbājetha.",
  "tika-vin02t:1918_3": "Dasavatthukakathā nāma appicchakathā santuṭṭhikathā pavivekakathā asaṃsaggakathā vīriyārambhakathā sīlakathā",
  "tika-vin02t:1918_4": "samādhikathā paññākathā vimuttikathā vimuttiñāṇadassanakathā.",
  "tika-vin02t:1919_0": "Viggahasaṃvattanikavacanaṃ viggāhikaṃ.",
  "tika-vin02t:1919_1": "Caturārakkhaṃ ahāpentāti buddhānussati mettā asubhaṃ maraṇassatīti imaṃ caturārakkhaṃ aparihāpentā.",
  "tika-vin02t:1919_2": "Dantakaṭṭhakhādanavattaṃ ācikkhitabbanti ettha dantakaṭṭhakhādanavattaṃ yo devasikaṃ saṅghamajjhe osarati,",
  "tika-vin02t:1919_3": "tena sāmaṇerādīhi āharitvā bhikkhūnaṃ yathāsukhaṃ paribhuñjanatthāya dantakaṭṭhamāḷake nikkhittesu dantakaṭṭhesu",
  "tika-vin02t:1919_4": "divase divase ekameva dantakaṭṭhaṃ gahetabbaṃ.",
  "tika-vin02t:1919_5": "Yo pana devasikaṃ na osarati,",
  "tika-vin02t:1919_6": "padhānaghare vasitvā dhammassavane vā uposathagge vā dissati,",
  "tika-vin02t:1919_7": "tena pamāṇaṃ sallakkhetvā cattāri pañca dantakaṭṭhāni attano vasanaṭṭhāne ṭhapetvā khāditabbāni.",
  "tika-vin02t:1919_8": "Tesu khīṇesu sace punapi dantakaṭṭhamāḷake bahūni hontiyeva,",
  "tika-vin02t:1919_9": "punapi āharitvā khāditabbāni.",
  "tika-vin02t:1919_10": "Yadi pana pamāṇaṃ asallakkhetvā āharati,",
  "tika-vin02t:1919_11": "tesu akhīṇesuyeva māḷake khīyati,",
  "tika-vin02t:1919_12": "tato keci therā “yehi gahitāni,",
  "tika-vin02t:1919_13": "te paṭiharantū”ti vadeyyuṃ,",
  "tika-vin02t:1919_14": "keci “khādantu,",
  "tika-vin02t:1919_15": "puna sāmaṇerā āharissantī”ti.",
  "tika-vin02t:1919_16": "Tasmā vivādaparihāratthaṃ pamāṇaṃ sallakkhetabbaṃ.",
  "tika-vin02t:1919_17": "Gahaṇe pana doso natthi,",
  "tika-vin02t:1919_18": "maggaṃ gacchantenapi ekaṃ vā dve vā thavikāya pakkhipitvā gantabbanti.",
  "tika-vin02t:1919_19": "Bhikkhācāravattaṃ vattakkhandhake piṇḍacārikavatte āvi bhavissati.",
  "tika-vin02t:1920_0": "Pattaṭṭhāneti vassaggena āgantukabhikkhuno pattaṭṭhāne.",
  "tika-vin02t:1920_1": "Tesaṃ chinnavassattā “sādiyantāpi hi te neva vassāvāsikassa sāmino”ti vuttaṃ,",
  "tika-vin02t:1920_2": "paṭhamaṃyeva katikāya katattā khīyantāpi ca āvāsikā neva adātuṃ labhantīti vuttaṃ.",
  "tika-vin02t:1920_3": "Bhatiniviṭṭhanti bhatiṃ katvā viya niviṭṭhaṃ pariyiṭṭhaṃ.",
  "tika-vin02t:1920_4": "Saṅghikaṃ pana apalokanakammaṃ katvā gāhitanti tatruppādaṃ sandhāya vuttaṃ.",
  "tika-vin02t:1920_5": "Paccayavasena gāhitanti dāyakānaṃ vassāvāsikapaccayavasena gāhitaṃ sandhāya vuttaṃ. “Idha,",
  "tika-vin02t:1920_6": "bhikkhave,",
  "tika-vin02t:1920_7": "vassaṃvuttho bhikkhu vibbhamati,",
  "tika-vin02t:1920_8": "saṅghasseveta”nti vacanato “gataṭṭhāne…pe…",
  "tika-vin02t:1920_9": "saṅghikaṃ hotī”ti vuttaṃ.",
  "tika-vin02t:1920_10": "Manusseti dāyakamanusse.",
  "tika-vin02t:1920_11": "Varabhāgaṃ sāmaṇerassāti paṭhamabhāgassa gāhitattā vuttaṃ.",
  "tika-vin02t:1921_0": "Senāsanaggāhāpakasammutikathāvaṇṇanā niṭṭhitā.",
  "tika-vin02t:1922_0": "Upanandavatthukathāvaṇṇanā",
  "tika-vin02t:1923_0": "319.",
  "tika-vin02t:1923_1": "Yaṃ tayā tattha senāsanaṃ gahitaṃ…pe…",
  "tika-vin02t:1923_2": "idha muttaṃ hotīti yaṃ tayā tattha gāmakāvāse pacchā senāsanaṃ gahitaṃ,",
  "tika-vin02t:1923_3": "taṃ te gaṇhanteneva idha sāvatthiyaṃ paṭhamagahitasenāsanaṃ muttaṃ hoti.",
  "tika-vin02t:1923_4": "Idha dānāhaṃ …pe…",
  "tika-vin02t:1923_5": "tatrāpi muttanti “idānāhaṃ, āvuso,",
  "tika-vin02t:1923_6": "imasmiṃ gāmakāvāse gahitasenāsanaṃ muñcāmī”ti vadantena tatrāpi gāmakāvāse gahitasenāsanaṃ muttaṃ.",
  "tika-vin02t:1924_0": "320.",
  "tika-vin02t:1924_1": "Dīghāsanaṃ nāma mañcapīṭhavinimuttaṃ yaṃ kiñci ekato sukhaṃ nisīdituṃ pahoti.",
  "tika-vin02t:1924_2": "Hatthimhi nakho assāti hatthinakho.",
  "tika-vin02t:1924_3": "“Pāsādassa nakho nāma heṭṭhimaparicchedo,",
  "tika-vin02t:1924_4": "so ca hatthikumbhe patiṭṭhito”ti gaṇṭhipadesu vuttaṃ.",
  "tika-vin02t:1924_5": "Gihivikatanīhārena labbhantīti gihivikatanīhārena paribhuñjituṃ labbhanti,",
  "tika-vin02t:1924_6": "tehi attharitvā dinnāneva nisīdituṃ labbhanti,",
  "tika-vin02t:1924_7": "na sayaṃ atthatāni attharāpitāni vā.",
  "tika-vin02t:1925_0": "Avissajjiyavatthukathāvaṇṇanā",
  "tika-vin02t:1926_0": "321.",
  "tika-vin02t:1926_1": "Arañjaroti bahuudakagaṇhanakā mahācāṭi.",
  "tika-vin02t:1926_2": "Jalaṃ gaṇhituṃ alanti arañjaro.",
  "tika-vin02t:1926_3": "“Vaṭṭacāṭi viya hutvā thokaṃ dīghamukho majjhe paricchedaṃ dassetvā kato”ti gaṇṭhipadesu vuttaṃ.",
  "tika-vin02t:1926_4": "Pañcanimmalalocanoti maṃsadibbadhammabuddhasamantacakkhuvasena pañcalocano.",
  "tika-vin02t:1927_0": "Thāvarena ca thāvaraṃ garubhaṇḍena ca garubhaṇḍanti ettha pañcasu koṭṭhāsesu purimadvayaṃ thāvaraṃ,",
  "tika-vin02t:1927_1": "pacchimattayaṃ garubhaṇḍanti veditabbaṃ.",
  "tika-vin02t:1927_2": "Jānāpetvāti bhikkhusaṅghaṃ jānāpetvā.",
  "tika-vin02t:1927_3": "Kappiyamañcā sampaṭicchitabbāti “saṅghassa demā”ti dinnaṃ sandhāya vuttaṃ.",
  "tika-vin02t:1927_4": "Sace pana “vihārassa demā”ti vadanti,",
  "tika-vin02t:1927_5": "suvaṇṇarajatamayādiakappiyamañcepi sampaṭicchituṃ vaṭṭati.",
  "tika-vin02t:1927_6": "Na kevalaṃ…pe…",
  "tika-vin02t:1927_7": "parivattetuṃ vaṭṭantīti iminā athāvarena thāvarampi athāvarampi parivattetuṃ vaṭṭatīti dasseti.",
  "tika-vin02t:1927_8": "Thāvarena athāvarameva hi parivattetuṃ na vaṭṭati.",
  "tika-vin02t:1927_9": "Akappiyaṃ vā mahagghaṃ kappiyaṃ vāti ettha akappiyaṃ nāma suvaṇṇamayamañcādi akappiyabhisibimbohanāni ca.",
  "tika-vin02t:1927_10": "Mahagghaṃ kappiyaṃ nāma dantamayamañcādi pāvārādikappiyaattharaṇādīni ca.",
  "tika-vin02t:1928_0": "Pārihāriyaṃ na vaṭṭatīti attano santakaṃ viya gahetvā pariharituṃ na vaṭṭati.",
  "tika-vin02t:1928_1": "“Gihivikatanīhāreneva paribhuñjitabba”nti iminā sace ārāmikādayo paṭisāmetvā paṭidenti,",
  "tika-vin02t:1928_2": "paribhuñjituṃ vaṭṭatīti dasseti.",
  "tika-vin02t:1928_3": "“Paṇṇasūci nāma lekhanī”ti mahāgaṇṭhipade vuttaṃ.",
  "tika-vin02t:1929_0": "“Aḍḍhabāhūti kapparato paṭṭhāya yāva aṃsakūṭa”nti gaṇṭhipadesu vuttaṃ.",
  "tika-vin02t:1929_1": "Aḍḍhabāhu nāma vidatthicaturaṅgulantipi vadanti.",
  "tika-vin02t:1929_2": "Tatthajātakāti saṅghikabhūmiyaṃ jātā.",
  "tika-vin02t:1929_3": "Aṭṭhaṅgulasūcidaṇḍamattoti dīghato aṭṭhaṅgulamatto pariṇāhato paṇṇasūcidaṇḍamatto.",
  "tika-vin02t:1929_4": "Muñjapabbajānaṃyeva pāḷiyaṃ visuṃ āgatattā “muñjaṃ pabbajañca ṭhapetvā”ti vuttaṃ.",
  "tika-vin02t:1929_5": "Aṭṭhaṅgulappamāṇoti dīghato aṭṭhaṅgulappamāṇo.",
  "tika-vin02t:1929_6": "Ghaṭṭanaphalakaṃ nāma yattha ṭhapetvā rajitacīvaraṃ hatthena ghaṭṭenti.",
  "tika-vin02t:1929_7": "Ghaṭṭanamuggaro nāma anuvātādighaṭṭanatthaṃ katoti vadanti.",
  "tika-vin02t:1929_8": "Ambaṇanti phalakehi pokkharaṇīsadisaṃ katapānīyabhājanaṃ.",
  "tika-vin02t:1929_9": "Rajanadoṇīti yattha pakkarajanaṃ ākiritvā ṭhapenti.",
  "tika-vin02t:1929_10": "Bhūmattharaṇaṃ kātuṃ vaṭṭatīti akappiyacammaṃ sandhāya vuttaṃ.",
  "tika-vin02t:1929_11": "Paccattharaṇagatikanti iminā mañcapīṭhepi attharituṃ vaṭṭatīti dīpeti.",
  "tika-vin02t:1929_12": "Pāvārādipaccattharaṇampi garubhaṇḍanti eke,",
  "tika-vin02t:1929_13": "noti apare,",
  "tika-vin02t:1929_14": "vīmaṃsitvā gahetabbaṃ.",
  "tika-vin02t:1929_15": "Muṭṭhipaṇṇanti tālapaṇṇaṃ sandhāya vuttaṃ.",
  "tika-vin02t:1930_0": "Navakammadānakathāvaṇṇanā",
  "tika-vin02t:1931_0": "323.",
  "tika-vin02t:1931_1": "Kiñcideva samādapetvā kāressatīti sāmikoyeva kañci bhikkhuṃ samādapetvā kāressati.",
  "tika-vin02t:1931_2": "Utukāle paṭibāhituṃ na labhatīti hemantagimhesu aññe sampattabhikkhū paṭibāhituṃ na labhati.",
  "tika-vin02t:1931_3": "Tibhāganti tatiyabhāgaṃ.",
  "tika-vin02t:1931_4": "Sace saddhivihārikānaṃ dātukāmo hotīti sace so saṅghassa bhaṇḍakaṭhapanaṭṭhānaṃ vā navakānaṃ vā vasanaṭṭhānaṃ dātuṃ na icchati,",
  "tika-vin02t:1931_5": "attano saddhivihārikānaññeva dātukāmo hotīti attho.",
  "tika-vin02t:1931_6": "Etañhi saddhivihārikānaṃ dātuṃ labhatīti etaṃ tatiyabhāgaṃ upaḍḍhabhāgaṃ vā dātuṃ labhati.",
  "tika-vin02t:1931_7": "Akataṭṭhāneti senāsanato bahi cayādīnaṃ akataṭṭhāne.",
  "tika-vin02t:1931_8": "Bahikuṭṭeti kuṭṭato bahi.",
  "tika-vin02t:1932_0": "Aññatraparibhogapaṭikkhepādikathāvaṇṇanā",
  "tika-vin02t:1933_0": "324.",
  "tika-vin02t:1933_1": "Cakkalikanti kambalādīhi veṭhetvā cakkasaṇṭhānena pādapuñchanayoggaṃ kataṃ.",
  "tika-vin02t:1933_2": "Paribhaṇḍakatā bhūmi nāma saṇhamattikāhi katā kāḷavaṇṇādibhūmi.",
  "tika-vin02t:1933_3": "Senāsanaṃ mañcapīṭhādi.",
  "tika-vin02t:1933_4": "Tatheva vaḷañjetuṃ vaṭṭatīti aññehi āvāsikabhikkhūhi paribhuttanīhārena paribhuñjituṃ vaṭṭati.",
  "tika-vin02t:1933_5": "“Nevāsikā pakatiyā anatthatāya bhūmiyā ṭhapenti ce,",
  "tika-vin02t:1933_6": "tesampi anāpattiyevā”ti gaṇṭhipadesu vuttaṃ.",
  "tika-vin02t:1933_7": "Dvārampītiādinā vuttadvāravātapānādayo aparikammakatāpi na apassayitabbā.",
  "tika-vin02t:1933_8": "Lomesūti lomesu phusantesu.",
  "tika-vin02t:1934_0": "Saṅghabhattādianujānanakathāvaṇṇanā",
  "tika-vin02t:1935_0": "325.",
  "tika-vin02t:1935_1": "Uddesabhattaṃ nimantananti imaṃ vohāraṃ pattānīti ettha iti-",
  "tika-vin02t:1935_2": "saddo ādiattho,",
  "tika-vin02t:1935_3": "“uddesabhattaṃ nimantana”ntiādivohāraṃ pattānīti ayamettha attho.",
  "tika-vin02t:1935_4": "Tampi anto katvāti āyatiṃ bhikkhūnaṃ kukkuccavinodanatthāya tampi saṅghabhattaṃ anto katvā.",
  "tika-vin02t:1936_0": "Uddesabhattakathāvaṇṇanā",
  "tika-vin02t:1937_0": "Attano vihāradvāreti vihārassa dvārakoṭṭhakasamīpaṃ sandhāya vuttaṃ.",
  "tika-vin02t:1937_1": "Bhojanasālāyāti bhattuddesaṭṭhānabhūtāya bhojanasālāya.",
  "tika-vin02t:1937_2": "“Dinnaṃ panā”ti vatvā yathā so dāyako deti,",
  "tika-vin02t:1937_3": "taṃ vidhiṃ dassetuṃ “saṅghato bhante”tiādimāha.",
  "tika-vin02t:1937_4": "Antaraghareti antogehe.",
  "tika-vin02t:1937_5": "Antoupacāragatānanti ettha gāmadvāravīthicatukkesu dvādasahatthabbhantaraṃ antoupacāro nāma.",
  "tika-vin02t:1937_6": "Antaragharassa upacāre pana labbhamānavisesaṃ dassetuṃ “gharūpacāro cetthā”tiādimāha.",
  "tika-vin02t:1937_7": "Ekavaḷañjanti ekena dvārena vaḷañjitabbaṃ.",
  "tika-vin02t:1937_8": "Nānānivesanesūti nānākulassa nivesanesu.",
  "tika-vin02t:1937_9": "Lajjī pesalo agatigamanaṃ vajjetvā medhāvī ca upaparikkhitvā uddisissatīti āha “pesalo lajjī medhāvī icchitabbo”ti.",
  "tika-vin02t:1937_10": "Nisinnassapi niddāyantassapīti anādare sāmivacanaṃ.",
  "tika-vin02t:1937_11": "Ticīvaraparivāranti ettha “udakapattalābhī viya aññopi uddesabhattaṃ alabhitvā vatthādimanekappakārakaṃ labhati ce,",
  "tika-vin02t:1937_12": "tasseva ta”nti gaṇṭhipadesu vuttaṃ.",
  "tika-vin02t:1937_13": "Attano rucivasena yaṃ kiñci vatvā āharituṃ vissajjitattā vissaṭṭhadūto nāma.",
  "tika-vin02t:1937_14": "Yaṃ icchatīti “uddesapattaṃ dethā”tiādīni vadanto yaṃ icchati.",
  "tika-vin02t:1937_15": "Pucchāsabhāgenāti pucchāsadisena.",
  "tika-vin02t:1938_0": "“Ekā kūṭaṭṭhitikā nāma hotī”ti vatvā tameva ṭhitikaṃ vibhāvento “rañño vā hī”tiādimāha.",
  "tika-vin02t:1938_1": "Aññehi uddesabhattehi amissetvā visuṃyeva ṭhitikāya gahetabbattā “ekacārikabhattānī”ti vuttaṃ.",
  "tika-vin02t:1938_2": "Theyyāya harantīti pattahārakā haranti.",
  "tika-vin02t:1938_3": "Gīvā hotīti āṇāpakassa gīvā hoti.",
  "tika-vin02t:1938_4": "“Manussānaṃ vacanaṃ kātuṃ vaṭṭatī”ti gacchantīti “manussānaṃ vacanaṃ kātuṃ vaṭṭatī”ti tena bhikkhunā vuttā gacchanti.",
  "tika-vin02t:1938_5": "Akatabhāgo nāmāti āgantukabhāgo nāma.",
  "tika-vin02t:1938_6": "“Sabbo saṅgho paribhuñjatū”ti vutteti ettha “paṭhamameva ‘sabbaṃ saṅghikaṃ pattaṃ dethā’ti vatvā pacchā",
  "tika-vin02t:1938_7": "‘sabbo saṅgho paribhuñjatū’ti avuttepi bhājetvāva paribhuñjitabba”nti gaṇṭhipadesu vuttaṃ.",
  "tika-vin02t:1939_0": "Nimantanabhattakathāvaṇṇanā",
  "tika-vin02t:1940_0": "“Ettake bhikkhū saṅghato uddisitvā dethā”tiādīni avatvā “ettakānaṃ bhikkhūnaṃ bhattaṃ gaṇhathā”ti vatvā dinnaṃ saṅghikaṃ nimantanaṃ nāma.",
  "tika-vin02t:1940_1": "Piṇḍapātikānampi vaṭṭatīti bhikkhāpariyāyena vuttattā vaṭṭati.",
  "tika-vin02t:1940_2": "Paṭipāṭiyāti laddhapaṭipāṭiyā.",
  "tika-vin02t:1940_3": "Vicchinditvāti “bhattaṃ gaṇhathā”ti padaṃ avatvā.",
  "tika-vin02t:1940_4": "Tenevāha “bhattanti avadantenā”ti.",
  "tika-vin02t:1940_5": "Ālopasaṅkhepenāti ekekapiṇḍavasena.",
  "tika-vin02t:1940_6": "Ayañca nayo nimantaneyeva,",
  "tika-vin02t:1940_7": "na uddesabhatte.",
  "tika-vin02t:1940_8": "Tattha hi ekassa pahonakappamāṇaṃyeva bhājetabbaṃ,",
  "tika-vin02t:1940_9": "tasmā uddesabhatte ālopaṭṭhitikā nāma natthi.",
  "tika-vin02t:1940_10": "Acchatīti tiṭṭhati.",
  "tika-vin02t:1940_11": "“Ekavāranti yāva tasmiṃ āvāse vasanti bhikkhū,",
  "tika-vin02t:1940_12": "sabbe labhantī”ti gaṇṭhipadesu vuttaṃ.",
  "tika-vin02t:1940_13": "Ayaṃ panettha adhippāyo –",
  "tika-vin02t:1940_14": "ekavāranti na ekadivasaṃ sandhāya vuttaṃ,",
  "tika-vin02t:1940_15": "yattakā pana bhikkhū tasmiṃ āvāse vasanti, te sabbe.",
  "tika-vin02t:1940_16": "Ekasmiṃ divase gahitabhikkhū aññadā aggahetvā yāva ekavāraṃ sabbe bhikkhū bhojitā honti,",
  "tika-vin02t:1940_17": "tāva ye jānanti,",
  "tika-vin02t:1940_18": "te gahetvā gantabbanti.",
  "tika-vin02t:1941_0": "Salākabhattakathāvaṇṇanā",
  "tika-vin02t:1942_0": "Upanibandhitvāti likhitvā.",
  "tika-vin02t:1942_1": "Niggahena datvāti anicchantampi niggahena sampaṭicchāpetvā.",
  "tika-vin02t:1942_2": "Ekagehavasenāti ekāya gharapāḷiyā vasena.",
  "tika-vin02t:1942_3": "Uddisitvāti “tuyhañca tuyhañca pāpuṇātī”ti vatvā.",
  "tika-vin02t:1942_4": "Dūrattā niggahetvāpi vārena gāhetabbagāmo vāragāmo.",
  "tika-vin02t:1942_5": "Vihāravāre niyuttā vihāravārikā,",
  "tika-vin02t:1942_6": "vārena vihārarakkhaṇakā.",
  "tika-vin02t:1942_7": "Aññathattanti pasādaññathattaṃ.",
  "tika-vin02t:1942_8": "Phātikammameva bhavantīti vihārarakkhaṇatthāya saṅghena dātabbaatirekalābhā honti.",
  "tika-vin02t:1942_9": "Saṅghanavakena laddhakāleti divase divase ekekassa pāpitāni dve tīṇi ekacārikabhattāni teneva niyāmena",
  "tika-vin02t:1942_10": "attano pāpuṇanaṭṭhāne saṅghanavakena laddhakāle.",
  "tika-vin02t:1942_11": "Yassa kassaci sammukhībhūtassa pāpetvāti ettha “yebhuyyena ce bhikkhū bahisīmagatā honti,",
  "tika-vin02t:1942_12": "sammukhībhūtassa yassa kassaci pāpetabbaṃ sabhāgattā ekena laddhaṃ sabbesaṃ hoti,",
  "tika-vin02t:1942_13": "tasmimpi asati attano pāpetvā dātabba”nti gaṇṭhipadesu vuttaṃ.",
  "tika-vin02t:1942_14": "Rasasalākanti ucchurasasalākaṃ.",
  "tika-vin02t:1943_0": "“Saṅghato nirāmisasalākāpi vihāre pakkabhattampi vaṭṭatiyevā”ti sādhāraṇaṃ katvā visuddhimagge vuttattā “evaṃ gāhite sāditabbaṃ,",
  "tika-vin02t:1943_1": "evaṃ na sāditabba”nti visesetvā avuttattā ca bhesajjādisalākāyo cettha kiñcāpi piṇḍapātikānampi vaṭṭanti,",
  "tika-vin02t:1943_2": "salākavasena gāhitattā pana na sāditabbāti ettha adhippāyo vīmaṃsitabbo.",
  "tika-vin02t:1943_3": "Yadi hi bhesajjādisalākā salākavasena gāhitā na sāditabbā siyā,",
  "tika-vin02t:1943_4": "saṅghato nirāmisasalākā vaṭṭatiyevāti na vadeyya,",
  "tika-vin02t:1943_5": "“atirekalābho saṅghabhattaṃ uddesabhatta”ntiādivacanato “atirekalābhaṃ paṭikkhipāmī”ti salākavasena gāhetabbaṃ bhattameva paṭikkhittaṃ,",
  "tika-vin02t:1943_6": "na bhesajjaṃ.",
  "tika-vin02t:1943_7": "Saṅghabhattādīni hi cuddasa bhattāniyeva tena na sāditabbānīti vuttāni,",
  "tika-vin02t:1943_8": "khandhakabhāṇakānaṃ vā matena idha evaṃ vuttanti gahetabbaṃ.",
  "tika-vin02t:1943_9": "Aggato dātabbabhikkhā aggabhikkhā.",
  "tika-vin02t:1943_10": "Laddhā vā aladdhā vāti labhitvā vā alabhitvā vā.",
  "tika-vin02t:1943_11": "Nibaddhāya aggabhikkhāya appamattikāya eva sambhavato labhitvāpi punadivase gaṇhituṃ vuttaṃ.",
  "tika-vin02t:1943_12": "Aggabhikkhāmattanti hi ettha matta-",
  "tika-vin02t:1943_13": "saddo bahubhāvaṃ nivatteti.",
  "tika-vin02t:1944_0": "Salākabhattaṃ nāma vihāreyeva uddisīyati vihārameva sandhāya diyyamānattāti āha “vihāre apāpitaṃ panā”tiādi.",
  "tika-vin02t:1944_1": "Tatra āsanasālāyāti tasmiṃ gāme āsanasālāya.",
  "tika-vin02t:1944_2": "Vihāraṃ ānetvā gāhetabbanti tathā vatvā tasmiṃ divase dinnabhattaṃ vihārameva ānetvā ṭhitikāya gāhetabbaṃ.",
  "tika-vin02t:1944_3": "Tatthāti tasmiṃ disābhāge.",
  "tika-vin02t:1944_4": "Taṃ gahetvāti taṃ vāragāmasalākaṃ attanā gahetvā.",
  "tika-vin02t:1944_5": "Tenāti yo attano pattaṃ vāragāmasalākaṃ disaṃgamikassa adāsi, tena.",
  "tika-vin02t:1944_6": "Anatikkanteyeva tasmiṃ tassa salākā gāhetabbāti yasmā upacārasīmaṭṭhasseva salākā pāpuṇāti,",
  "tika-vin02t:1944_7": "tasmā tasmiṃ disaṃgamike upacārasīmaṃ anatikkanteyeva tassa disaṃgamikassa pattasalākā attano pāpetvā gahetabbā.",
  "tika-vin02t:1945_0": "Anāgatadivaseti ettha kathaṃ tesaṃ bhikkhūnaṃ āgatānāgatabhāvo viññāyatīti ce?",
  "tika-vin02t:1945_1": "Yasmā tato tato āgatā bhikkhū tasmiṃ gāme āsanasālāya sannipatanti,",
  "tika-vin02t:1945_2": "tasmā tesaṃ āgatānāgatabhāvo sakkā viññātuṃ.",
  "tika-vin02t:1945_3": "Amhākaṃ gocaragāmeti salākabhattadāyakānaṃ gāme.",
  "tika-vin02t:1945_4": "Bhuñjituṃ āgacchantīti “mahāthero ekakova vihāre ohīno avassaṃ sabbasalākā attano pāpetvā ṭhito”ti maññamānā āgacchanti.",
  "tika-vin02t:1946_0": "Pakkhikabhattādikathāvaṇṇanā",
  "tika-vin02t:1947_0": "Abhilakkhitesu catūsu pakkhadivasesu dātabbabhattaṃ pakkhikaṃ.",
  "tika-vin02t:1947_1": "Abhilakkhitesūti ettha abhīti upasaggamattaṃ,",
  "tika-vin02t:1947_2": "lakkhaṇīyesu icceva attho,",
  "tika-vin02t:1947_3": "uposathasamādānadhammassavanapūjāsakkārādikaraṇatthaṃ lakkhitabbesu sallakkhetabbesu upalakkhetabbesūti vuttaṃ hoti.",
  "tika-vin02t:1947_4": "Sve pakkhoti “ajja pakkhikaṃ na gāhetabba”nti pakkhikassa aniyamattā vuttaṃ.",
  "tika-vin02t:1947_5": "“Sve amhākaṃ ghare lūkhabhattaṃ bhavissatī”ti potthakesu likhanti,",
  "tika-vin02t:1947_6": "“pakkhabhattaṃ bhavissatī”ti pāṭhena bhavitabbaṃ.",
  "tika-vin02t:1947_7": "Uposathe dātabbaṃ bhattaṃ uposathikaṃ.",
  "tika-vin02t:1947_8": "Nibandhāpitanti “asukavihārassā”ti niyamitaṃ.",
  "tika-vin02t:1947_9": "Gāhetvā bhuñjitabbanti tasmiṃ senāsane vasantehi ṭhitikāya gāhetvā bhuñjitabbaṃ.",
  "tika-vin02t:1947_10": "Taṇḍulādīnipesenti…pe…",
  "tika-vin02t:1947_11": "vaṭṭatīti abhihaṭabhikkhattā vaṭṭati.",
  "tika-vin02t:1947_12": "Tathā paṭiggahitattāti bhikkhānāmena paṭiggahitattā.",
  "tika-vin02t:1947_13": "Pattaṃ pūretvā thaketvā dinnanti “guḷakabhattaṃ demā”ti dinnaṃ.",
  "tika-vin02t:1947_14": "Guḷapiṇḍepi…pe…",
  "tika-vin02t:1947_15": "dātabboti ettha guḷapiṇḍaṃ tālapakkappamāṇanti veditabbaṃ.",
  "tika-vin02t:1947_16": "Sesamettha suviññeyyamevāti.",
  "tika-vin02t:1948_0": "Senāsanakkhandhakavaṇṇanā niṭṭhitā.",
  "tika-vin02t:1949_0": "7. Saṅghabhedakakkhandhakaṃ",
  "tika-vin02t:1950_0": "Chasakyapabbajjākathāvaṇṇanā",
  "tika-vin02t:1951_0": "330.",
  "tika-vin02t:1951_1": "Saṅghabhedakakkhandhake anupiyāyantiādīsu “anupiyā nāmā”ti vattabbe ākārassa rassattaṃ anunāsikassa ca āgamaṃ katvā “anupiyaṃ nāmā”ti vuttaṃ.",
  "tika-vin02t:1951_2": "Mallānanti mallarājūnaṃ.",
  "tika-vin02t:1951_3": "Na heṭṭhā pāsādā orohatīti uparipāsādato heṭṭhimatalaṃ na orohati,",
  "tika-vin02t:1951_4": "“heṭṭhāpāsāda”ntipi paṭhanti.",
  "tika-vin02t:1951_5": "Anuruddho vā pabbājeyyāti yojetabbaṃ.",
  "tika-vin02t:1951_6": "Gharāvāsatthanti gharāvāsassa anucchavikaṃ kammaṃ.",
  "tika-vin02t:1951_7": "Udakaṃ abhinetabbanti udakaṃ āharitabbaṃ.",
  "tika-vin02t:1951_8": "Ninnetabbanti ābhatamudakaṃ puna nīharitabbaṃ.",
  "tika-vin02t:1951_9": "Niddhāpetabbanti antarantarā uṭṭhitatiṇāni uddharitvā apanetabbaṃ.",
  "tika-vin02t:1951_10": "Lavāpetabbanti paripakkakāle lavāpetabbaṃ.",
  "tika-vin02t:1951_11": "Ubbāhāpetabbanti khalamaṇḍalaṃ harāpetabbaṃ.",
  "tika-vin02t:1951_12": "Ujuṃ kārāpetabbanti puñjaṃ kārāpetabbaṃ.",
  "tika-vin02t:1951_13": "Palālāni uddharāpetabbānīti palālāni apanetabbāni.",
  "tika-vin02t:1951_14": "Bhusikā uddharāpetabbāti gunnaṃ khuraggehi sañchinnā bhusasaṅkhātā nāḷadaṇḍā apanetabbā.",
  "tika-vin02t:1951_15": "Opunāpetabbanti vātamukhe opunāpetvā palālaṃ apanetabbaṃ.",
  "tika-vin02t:1951_16": "Atiharāpetabbanti antokoṭṭhāgāraṃ upanetabbaṃ.",
  "tika-vin02t:1951_17": "Na kammāti na kammāni.",
  "tika-vin02t:1951_18": "Gharāvāsatthenāti upayogatthe karaṇavacanaṃ.",
  "tika-vin02t:1951_19": "Upajānāhīti ca upasaggamatto upa- saddo.",
  "tika-vin02t:1951_20": "Tenāha “gharāvāsatthaṃ jānāhī”ti.",
  "tika-vin02t:1951_21": "Jānāhīti cettha paṭipajjāti attho veditabbo.",
  "tika-vin02t:1951_22": "Akāmakāti anicchamānā.",
  "tika-vin02t:1952_0": "331- 332.",
  "tika-vin02t:1952_1": "Yaṃ na nivattoti yasmā na nivatto.",
  "tika-vin02t:1952_2": "Suññāgāragatoti “ṭhapetvā gāmañca gāmūpacārañca avasesaṃ arañña”nti (pārā.92) vuttaṃ araññaṃ rukkhamūlañca",
  "tika-vin02t:1952_3": "ṭhapetvā aññaṃ pabbatakandarādi pabbajitasāruppaṃ nivāsaṭṭhānaṃ janasambādhābhāvato idha “suññāgāra”nti",
  "tika-vin02t:1952_4": "adhippetaṃ.",
  "tika-vin02t:1952_5": "Atha vā jhānakaṇṭakānaṃ saddānaṃ abhāvato vivittaṃ yaṃ kiñci agārampi “suññāgāra”nti veditabbaṃ.",
  "tika-vin02t:1952_6": "Taṃ suññāgāraṃ upagato.",
  "tika-vin02t:1952_7": "Abhikkhaṇanti bahulaṃ.",
  "tika-vin02t:1952_8": "Udānaṃ udānesīti so hi āyasmā araññe divāvihāraṃ upagatopi rattivāsūpagatopi yebhuyyena phalasamāpattisukhena nirodhasamāpattisukhena ca vītināmesi,",
  "tika-vin02t:1952_9": "tasmā taṃ sukhaṃ sandhāya pubbe attanā anubhūtaṃ sabhayaṃ sapariḷāhaṃ rajjasukhaṃ jigucchitvā “aho sukhaṃ",
  "tika-vin02t:1952_10": "aho sukha”nti somanassasahitañāṇasamuṭṭhānaṃ pītisamuggāraṃ samuggirati.",
  "tika-vin02t:1952_11": "Te bhikkhū bhagavantaṃ etadavocunti te sambahulā bhikkhū ullumpanasabhāvasaṇṭhitā tassa anuggaṇhanādhippāyena bhagavantaṃ etadavocuṃ,",
  "tika-vin02t:1952_12": "na ujjhānavasena.",
  "tika-vin02t:1952_13": "Nissaṃsayanti asandehena,",
  "tika-vin02t:1952_14": "ekantenāti attho.",
  "tika-vin02t:1952_15": "Te kira bhikkhū puthujjanā tassa āyasmato vivekasukhaṃ sandhāya udānaṃ ajānantā evamāhaṃsu.",
  "tika-vin02t:1952_16": "Samanussarantoti ukkaṇṭhanavasena anussaranto.",
  "tika-vin02t:1953_0": "Aññataranti nāmagottena apākaṭaṃ ekaṃ bhikkhuṃ.",
  "tika-vin02t:1953_1": "Āmantesīti āṇāpesi te bhikkhū saññāpetukāmo.",
  "tika-vin02t:1953_2": "Evanti vacanasampaṭiggahe,",
  "tika-vin02t:1953_3": "sādhūti attho.",
  "tika-vin02t:1953_4": "Evaṃ bhanteti ettha pana evaṃ-",
  "tika-vin02t:1953_5": "saddo paṭiññāyaṃ.",
  "tika-vin02t:1953_6": "“Abhikkhaṇaṃ ‘aho sukhaṃ aho sukha’nti imaṃ udānaṃ udānesī”ti yathā te bhikkhū vadanti,",
  "tika-vin02t:1953_7": "taṃ evaṃ tathevāti attano udānaṃ paṭijānāti.",
  "tika-vin02t:1953_8": "“Kiṃ pana tvaṃ bhaddiyā”ti kasmā bhagavā pucchati,",
  "tika-vin02t:1953_9": "kiṃ tassa cittaṃ na jānātīti?",
  "tika-vin02t:1953_10": "No na jānāti,",
  "tika-vin02t:1953_11": "teneva pana tamatthaṃ vadāpetvā te bhikkhū saññāpetuṃ pucchati.",
  "tika-vin02t:1953_12": "Vuttañhetaṃ “jānantāpi tathāgatā pucchanti,",
  "tika-vin02t:1953_13": "jānantāpi na pucchantī”tiādi.",
  "tika-vin02t:1953_14": "Atthavasanti kāraṇaṃ.",
  "tika-vin02t:1954_0": "Antopi antepureti itthāgārassa sañcaraṇaṭṭhānabhūte rājagehassa abbhantare,",
  "tika-vin02t:1954_1": "yattha rājā nahānabhojanasayanādiṃ kappeti.",
  "tika-vin02t:1954_2": "Rakkhā susaṃvihitāti ārakkhādikatapurisehi gutti suṭṭhu samantato vihitā.",
  "tika-vin02t:1954_3": "Bahipi antepureti aṭṭakaraṇaṭṭhānādike antepurato bahibhūte rājagehe.",
  "tika-vin02t:1954_4": "Evaṃ rakkhito gopito santoti evaṃ rājageharājadhānīrajjadesesu anto bahi ca anekesu ṭhānesu anekasatehi",
  "tika-vin02t:1954_5": "susaṃvihitarakkhāvaraṇaguttiyā mameva nibbhayatthaṃ phāsuvihāratthaṃ rakkhito gopito samāno.",
  "tika-vin02t:1954_6": "Bhītotiādīni padāni aññamaññavevacanāni.",
  "tika-vin02t:1954_7": "Atha vā bhītoti pararājūhi bhāyamāno.",
  "tika-vin02t:1954_8": "Ubbiggoti sakarajjepi pakatikkhobhato uppajjanakabhayubbegena ubbiggo calito.",
  "tika-vin02t:1954_9": "Ussaṅkīti “raññā nāma sabbakālaṃ avissatthena bhavitabba”nti vacanato sabbattha avissāsanavasena tesaṃ",
  "tika-vin02t:1954_10": "tesaṃ kiccakaraṇīyānaṃ accayato uppajjanakaparisaṅkāya ca uddhamuddhaṃ saṅkamāno.",
  "tika-vin02t:1954_11": "Utrāsīti “santikāvacarehipi ajānantasseva me kadāci anattho bhaveyyā”ti uppannena sarīrakampampi uppādanasamatthena tāsena utrāsi.",
  "tika-vin02t:1954_12": "“Utrasto”tipi paṭhanti.",
  "tika-vin02t:1954_13": "Viharāmīti evaṃbhūto hutvā viharāmi.",
  "tika-vin02t:1955_0": "Etarahīti idāni pabbajitakālato paṭṭhāya.",
  "tika-vin02t:1955_1": "Ekoti asahāyo.",
  "tika-vin02t:1955_2": "Tena vivekaṭṭhakāyataṃ dasseti.",
  "tika-vin02t:1955_3": "Abhītotiādīnaṃ padānaṃ vuttavipariyāyena attho veditabbo.",
  "tika-vin02t:1955_4": "Bhayādinimittassa pariggahassa taṃnimittassa ca kilesagahanassa abhāvenevassa abhītāditāti etena cittavivekaṃ dasseti.",
  "tika-vin02t:1955_5": "Appossukkoti sarīraguttiyaṃ nirussukko.",
  "tika-vin02t:1955_6": "Pannalomoti lomahaṃsuppādakassa chambhitattassa abhāvena anuggatalomo.",
  "tika-vin02t:1955_7": "Padadvayenapi serivihāraṃ dasseti.",
  "tika-vin02t:1955_8": "Paradattavuttoti parehi dinnena cīvarādinā vattamāno.",
  "tika-vin02t:1955_9": "Etena sabbaso saṅgābhāvadīpanamukhena anavasesabhayahetuvirahaṃ dasseti.",
  "tika-vin02t:1955_10": "Migabhūtena cetasāti vissatthavihāritāya migassa viya jātena cittena.",
  "tika-vin02t:1955_11": "Migo hi amanussapathe araññe vasamāno vissattho tiṭṭhati nisīdati nipajjati yenakāmañca pakkamati appaṭihatacāro,",
  "tika-vin02t:1955_12": "evaṃ ahampi viharāmīti dasseti.",
  "tika-vin02t:1955_13": "Vuttañhetaṃ paccekasambuddhena –",
  "tika-vin02t:1956_0": "“Migo araññamhi yathā abaddho;",
  "tika-vin02t:1957_0": "Yenicchakaṃ gacchati gocarāya;",
  "tika-vin02t:1958_0": "Viññū naro serita pekkhamāno;",
  "tika-vin02t:1959_0": "Eko care khaggavisāṇakappo”ti. ;",
  "tika-vin02t:1960_0": "Imaṃ kho ahaṃ, bhante,",
  "tika-vin02t:1960_1": "atthavasanti bhagavā yadidaṃ mama etarahi paramaṃ vivekasukhaṃ phalasamāpattisukhaṃ,",
  "tika-vin02t:1960_2": "idameva kāraṇaṃ sampassamāno “aho sukhaṃ,",
  "tika-vin02t:1960_3": "aho sukha”nti udānemi.",
  "tika-vin02t:1960_4": "Etamatthanti etaṃ bhaddiyattherassa puthujjanavisayātītaṃ vivekasukhasaṅkhātaṃ atthaṃ sabbākārato viditvā.",
  "tika-vin02t:1960_5": "Imaṃ udānanti imaṃ sahetukabhayasokavigamānubhāvadīpakaṃ udānaṃ udānesi.",
  "tika-vin02t:1961_0": "Yassantarato na santi kopāti yassa ariyapuggalassa antarato abbhantare attano citte cittakālussiyakaraṇato",
  "tika-vin02t:1961_1": "cittappakopā rāgādayo āghātavatthuādikāraṇabhedato anekabhedā dosakopā eva vā na santi,",
  "tika-vin02t:1961_2": "maggena pahīnattā na vijjanti.",
  "tika-vin02t:1961_3": "Ayañhi antara-",
  "tika-vin02t:1961_4": "saddo kiñcāpi “mañca tvañca kimantara”ntiādīsu kāraṇe dissati,",
  "tika-vin02t:1961_5": "“antaraṭṭhake himapātasamaye”tiādīsu vemajjhe,",
  "tika-vin02t:1961_6": "“antarā ca jetavanaṃ antarā ca sāvatthi”ntiādīsu vivare,",
  "tika-vin02t:1961_7": "“bhayamantarato jāta”ntiādīsu citte,",
  "tika-vin02t:1961_8": "idhāpi citte eva daṭṭhabbo.",
  "tika-vin02t:1961_9": "Tenevāha “yassa citte kopā na santī”ti.",
  "tika-vin02t:1962_0": "Abhava-",
  "tika-vin02t:1962_1": "saddassa vibhava-",
  "tika-vin02t:1962_2": "saddena atthuddhāre kāraṇamāha “vibhavoti ca abhavoti ca atthato eka”nti. Iti-",
  "tika-vin02t:1962_3": "saddo pakāravacanoti āha “iti anekappakārā bhavābhavatā”ti.",
  "tika-vin02t:1962_4": "Vītivattoti atikkanto.",
  "tika-vin02t:1962_5": "Ettha ca “yassā”ti idaṃ yo vītivattoti vibhattivipariṇāmavasena yojetabbaṃ.",
  "tika-vin02t:1962_6": "Taṃ vigatabhayanti taṃ evarūpaṃ yathāvuttaguṇasamannāgataṃ khīṇāsavaṃ cittakopābhāvato itibhavābhavasamatikkamanato ca bhayahetuvigamena vigatabhayaṃ.",
  "tika-vin02t:1962_7": "Vivekasukhena aggaphalasukhena ca sukhiṃ,",
  "tika-vin02t:1962_8": "vigatabhayattā eva asokaṃ.",
  "tika-vin02t:1962_9": "Devā nānubhavanti dassanāyāti adhigatamagge ṭhapetvā sabbepi upapattidevā vāyamantāpi cittacāradassanavasena",
  "tika-vin02t:1962_10": "dassanāya daṭṭhuṃ nānubhavanti na abhisambhuṇanti na sakkonti,",
  "tika-vin02t:1962_11": "pageva manussā.",
  "tika-vin02t:1962_12": "Sekkhāpi hi puthujjanā viya arahato cittappavattiṃ na jānanti.",
  "tika-vin02t:1962_13": "Tassa dassanaṃ devānampi dullabhanti etthāpi cittacāradassanavasena tassa dassanaṃ devānampi dullabhaṃ alabbhanīyaṃ,",
  "tika-vin02t:1962_14": "devehipi taṃ dassanaṃ na sakkā pāpuṇitunti evamattho gahetabbo.",
  "tika-vin02t:1962_15": "Abhāvattho hettha du-",
  "tika-vin02t:1962_16": "saddo “duppañño”tiādīsu viya.",
  "tika-vin02t:1963_0": "333.",
  "tika-vin02t:1963_1": "Bhattābhihāroti abhiharitabbabhattaṃ.",
  "tika-vin02t:1963_2": "Tassa pana pamāṇaṃ dassetuṃ “pañca ca thālipākasatānī”ti vuttaṃ.",
  "tika-vin02t:1963_3": "Tattha eko thālipāko dasannaṃ purisānaṃ bhattaṃ gaṇhāti.",
  "tika-vin02t:1963_4": "Lābhasakkārasilokenāti ettha lābho nāma catupaccayalābho.",
  "tika-vin02t:1963_5": "Sakkāroti tesaṃyeva sukatānaṃ susaṅkhatānaṃ lābho.",
  "tika-vin02t:1963_6": "Silokoti vaṇṇaghoso.",
  "tika-vin02t:1963_7": "Manomayaṃ kāyanti jhānamanena nibbattaṃ brahmakāyaṃ.",
  "tika-vin02t:1963_8": "Upapannoti upagato.",
  "tika-vin02t:1963_9": "Attabhāvappaṭilābhoti sarīrapaṭilābho.",
  "tika-vin02t:1963_10": "Dve vā tīṇi vā māgadhakāni gāmakhettānīti ettha māgadhakaṃ gāmakhettaṃ atthi khuddakaṃ,",
  "tika-vin02t:1963_11": "atthi majjhimaṃ,",
  "tika-vin02t:1963_12": "atthi mahantaṃ.",
  "tika-vin02t:1963_13": "Khuddakaṃ gāmakhettaṃ ito cattālīsa usabhāni,",
  "tika-vin02t:1963_14": "etto cattālīsa usabhānīti gāvutaṃ hoti.",
  "tika-vin02t:1963_15": "Majjhimaṃ ito gāvutaṃ,",
  "tika-vin02t:1963_16": "etto gāvutanti aḍḍhayojanaṃ hoti.",
  "tika-vin02t:1963_17": "Mahantaṃ ito diyaḍḍhagāvutaṃ,",
  "tika-vin02t:1963_18": "etto diyaḍḍhagāvutanti tigāvutaṃ hoti.",
  "tika-vin02t:1963_19": "Tesu khuddakena gāmakhettena tīṇi,",
  "tika-vin02t:1963_20": "khuddakena ca majjhimena ca dve gāmakhettāni tassa attabhāvo.",
  "tika-vin02t:1963_21": "Tigāvutañhissa sarīraṃ.",
  "tika-vin02t:1963_22": "Pariharissāmīti paṭijaggissāmi gopayissāmi.",
  "tika-vin02t:1963_23": "Rakkhassetanti rakkhassu etaṃ.",
  "tika-vin02t:1964_0": "Pañcasatthukathāvaṇṇanā",
  "tika-vin02t:1965_0": "334.",
  "tika-vin02t:1965_1": "Satthāroti gaṇasatthāro.",
  "tika-vin02t:1965_2": "Nāssassāti na etassa bhaveyya.",
  "tika-vin02t:1965_3": "Tanti taṃ satthāraṃ.",
  "tika-vin02t:1965_4": "Tenāti amanāpena.",
  "tika-vin02t:1965_5": "Samudācareyyāmāti katheyyāma.",
  "tika-vin02t:1965_6": "Sammannatīti amhākaṃ sammānaṃ karoti.",
  "tika-vin02t:1965_7": "Tenāha “sammānetī”ti,",
  "tika-vin02t:1965_8": "sammannatīti vā parehi sammānīyatīti attho.",
  "tika-vin02t:1966_0": "335.",
  "tika-vin02t:1966_1": "Nāsāya pittaṃ bhindeyyunti acchapittaṃ vā macchapittaṃ vā nāsāpuṭe pakkhipeyyuṃ.",
  "tika-vin02t:1966_2": "Parābhavāyāti avaḍḍhiyā vināsāya.",
  "tika-vin02t:1966_3": "Assatarīti vaḷavāya kucchismiṃ gadrabhassajātā,",
  "tika-vin02t:1966_4": "taṃ assena saddhiṃ sampayojenti,",
  "tika-vin02t:1966_5": "sā gabbhaṃ gaṇhitvā kāle sampatte vijāyituṃ na sakkoti,",
  "tika-vin02t:1966_6": "pādehi bhūmiṃ paharantī tiṭṭhati,",
  "tika-vin02t:1966_7": "athassā cattāro pāde catūsu khāṇukesu bandhitvā kucchiṃ phāletvā potakaṃ nīharanti,",
  "tika-vin02t:1966_8": "sā tattheva marati.",
  "tika-vin02t:1966_9": "Tena vuttaṃ “attavadhāya gabbhaṃ gaṇhātī”ti.",
  "tika-vin02t:1967_0": "339. Potthanikanti churikaṃ, yaṃ kharantipi vuccati.",
  "tika-vin02t:1968_0": "Nāḷāgiripesanakathāvaṇṇanā",
  "tika-vin02t:1969_0": "342.",
  "tika-vin02t:1969_1": "Mā kuñjara nāgamāsadoti bho, kuñjara,",
  "tika-vin02t:1969_2": "buddhanāgaṃ vadhakacittena mā upagaccha.",
  "tika-vin02t:1969_3": "Dukkhanti dukkhakāraṇattā dukkhaṃ.",
  "tika-vin02t:1969_4": "Kathaṃ taṃ dukkhanti āha “na hi nāgahatassā”tiādi.",
  "tika-vin02t:1969_5": "Nāgahatassa sugatipaṭikkhepena buddhanāgassa ghāto duggatidukkhakāraṇanti dasseti.",
  "tika-vin02t:1969_6": "Itoti ito jātito.",
  "tika-vin02t:1969_7": "Yatoti yasmā.",
  "tika-vin02t:1969_8": "Ito paraṃ yatoti ito paraṃ gacchantassāti vā attho.",
  "tika-vin02t:1969_9": "Madoti mānamado.",
  "tika-vin02t:1969_10": "Pamādoti pamattabhāvo.",
  "tika-vin02t:1969_11": "Paṭikuṭitoti saṅkuṭito.",
  "tika-vin02t:1969_12": "Alakkhikoti ahiriko.",
  "tika-vin02t:1969_13": "Yatra hi nāmāti yo nāma.",
  "tika-vin02t:1970_0": "Pañcavatthuyācanakathāvaṇṇanā",
  "tika-vin02t:1971_0": "343.",
  "tika-vin02t:1971_1": "Tikabhojananti tīhi bhuñjitabbabhojanaṃ,",
  "tika-vin02t:1971_2": "tiṇṇaṃ ekato paṭiggahetvā bhuñjituṃ paññapessāmīti attho.",
  "tika-vin02t:1971_3": "Kokālikotiādīni catunnaṃ devadattapakkhiyānaṃ gaṇapāmokkhānaṃ nāmāni.",
  "tika-vin02t:1971_4": "Āyukappanti ekaṃ mahākappaṃ asītibhāgaṃ katvā tato ekabhāgamattaṃ kālaṃ antarakappasaññitaṃ kālaṃ.",
  "tika-vin02t:1972_0": "Āyasmantaṃ ānandaṃ etadavocāti devadatto sabbaṃ saṅghabhedassa pubbabhāgaṃ nipphādetvā “ekaṃseneva ajja",
  "tika-vin02t:1972_1": "āveṇikaṃ uposathaṃ saṅghakammañca karissāmī”ti cintetvā etaṃ “ajjatagge”tiādivacanaṃ avoca.",
  "tika-vin02t:1972_2": "Tattha aññatreva bhagavatāti vinā eva bhagavantaṃ,",
  "tika-vin02t:1972_3": "taṃ satthāraṃ akatvāti attho.",
  "tika-vin02t:1972_4": "Aññatra bhikkhusaṅghā uposathaṃ karissāmi saṅghakammāni cāti bhagavato ovādakārakaṃ bhikkhusaṅghaṃ vinā",
  "tika-vin02t:1972_5": "maṃ anuvattantehi bhikkhūhi saddhiṃ āveṇikaṃ uposathaṃ saṅghakammāni ca karissāmi.",
  "tika-vin02t:1972_6": "Ajjatagge, bhante,",
  "tika-vin02t:1972_7": "devadatto saṅghaṃ bhindissatīti bhedakārakānaṃ sabbesaṃ devadattena sajjitattā “ekaṃseneva devadatto ajja saṅghaṃ bhindissatī”ti maññamāno evamāha.",
  "tika-vin02t:1972_8": "Bhindissatīti dvidhā karissati.",
  "tika-vin02t:1973_0": "Etamatthaṃ viditvāti etaṃ avīcimahānirayuppattisaṃvattaniyaṃ kappaṭṭhiyaṃ atekicchaṃ devadattena nibbattiyamānaṃ",
  "tika-vin02t:1973_1": "saṅghabhedakammaṃ sabbākārato viditvā.",
  "tika-vin02t:1973_2": "Imaṃ udānanti kusalākusalesu yathākkamaṃ sappurisāsappurisānaṃ sukarā paṭipatti,",
  "tika-vin02t:1973_3": "na pana nesaṃ akusalakusalesūti idamatthavibhāvanaṃ udānaṃ udānesi.",
  "tika-vin02t:1974_0": "Tattha sukaraṃ sādhunā sādhūti attano paresañca hitaṃ sādhetīti sādhu,",
  "tika-vin02t:1974_1": "sammāpaṭipanno.",
  "tika-vin02t:1974_2": "Tena sādhunā sāriputtādinā sāvakena paccekasambuddhena sammāsambuddhena aññena vā lokiyasādhunā sādhu",
  "tika-vin02t:1974_3": "sundaraṃ bhaddakaṃ attano paresañca hitasukhāvahaṃ sukaraṃ sukhena kātuṃ sakkā.",
  "tika-vin02t:1974_4": "Sādhu pāpena dukkaranti tadeva pana vuttalakkhaṇaṃ sādhu pāpena devadattādinā pāpapuggalena dukkaraṃ kātuṃ na sakkā,",
  "tika-vin02t:1974_5": "na so taṃ kātuṃ sakkotīti attho.",
  "tika-vin02t:1974_6": "Pāpaṃ pāpena sukaranti pāpaṃ asundaraṃ attano paresañca anatthāvahaṃ pāpena yathāvuttapāpapuggalena sukaraṃ sukhena kātuṃ sakkuṇeyyaṃ.",
  "tika-vin02t:1974_7": "Pāpamariyehi dukkaranti ariyehi pana buddhādīhi taṃ pāpaṃ dukkaraṃ durabhisambhavaṃ.",
  "tika-vin02t:1974_8": "Setughātoyeva hi tesaṃ tatthāti dīpeti.",
  "tika-vin02t:1975_0": "Saṅghabhedakathāvaṇṇanā",
  "tika-vin02t:1976_0": "345.",
  "tika-vin02t:1976_1": "Atha kho āyasmā sāriputto ādesanāpāṭihāriyānusāsaniyātiādīsu parassa cittaṃ ñatvā kathanaṃ ādesanāpāṭihāriyaṃ,",
  "tika-vin02t:1976_2": "sāvakānañca buddhānañca satataṃ dhammadesanaṃ anusāsanīpāṭihāriyaṃ,",
  "tika-vin02t:1976_3": "iddhividhaṃ iddhipāṭihāriyaṃ.",
  "tika-vin02t:1976_4": "Tattha iddhipāṭihāriyena saddhiṃ anusāsanīpāṭihāriyaṃ mahāmoggallānattherassa āciṇṇaṃ,",
  "tika-vin02t:1976_5": "ādesanāpāṭihāriyena saddhiṃ anusāsanīpāṭihāriyaṃ dhammasenāpatissa.",
  "tika-vin02t:1976_6": "Tena vuttaṃ “āyasmā sāriputto ādesanāpāṭihāriyānusāsaniyā bhikkhū dhammiyā kathāya ovadī”tiādi.",
  "tika-vin02t:1976_7": "Tadā hi dvīsu aggasāvakesu dhammasenāpati tesaṃ bhikkhūnaṃ cittacāraṃ ñatvā dhammaṃ desesi,",
  "tika-vin02t:1976_8": "mahāmoggallānatthero vikubbanaṃ dassetvā dhammaṃ desesi,",
  "tika-vin02t:1976_9": "pāḷiyañcettha dvinnampi therānaṃ desanāya dhammacakkhupaṭilābhova dassito.",
  "tika-vin02t:1976_10": "Dīghabhāṇakā pana evaṃ vadanti “bhagavatā pesitesu dvīsu aggasāvakesu dhammasenāpati tesaṃ cittacāraṃ ñatvā dhammaṃ desesi,",
  "tika-vin02t:1976_11": "therassa dhammadesanaṃ sutvā pañcasatāpi bhikkhū sotāpattiphale patiṭṭhahiṃsu.",
  "tika-vin02t:1976_12": "Atha nesaṃ mahāmoggallānatthero vikubbanaṃ dassetvā dhammaṃ desesi,",
  "tika-vin02t:1976_13": "taṃ sutvā sabbe arahattaphale patiṭṭhahiṃsū”ti.",
  "tika-vin02t:1976_14": "Devadattaṃ uṭṭhāpesīti jaṇṇukena hadayamajjhe paharitvā uṭṭhāpesi.",
  "tika-vin02t:1977_0": "346.",
  "tika-vin02t:1977_1": "Sarasīti saro.",
  "tika-vin02t:1977_2": "Suvikkhālitanti suṭṭhu vikkhālitaṃ,",
  "tika-vin02t:1977_3": "suvisodhitaṃ katvāti attho.",
  "tika-vin02t:1977_4": "Saṃkhāditvāti suṭṭhu khāditvā.",
  "tika-vin02t:1977_5": "Mahiṃ vikubbatoti mahiṃ dantehi vilikhantassa.",
  "tika-vin02t:1977_6": "Nadīsu bhisaṃ ghasānassāti yojetabbaṃ.",
  "tika-vin02t:1977_7": "Nadīti cettha mahāsaro adhippeto.",
  "tika-vin02t:1977_8": "Jaggatoti hatthiyūthaṃ pālentassa.",
  "tika-vin02t:1977_9": "Bhiṅkovāti hatthipotako viya.",
  "tika-vin02t:1977_10": "Mamānukubbanti maṃ anukaronto.",
  "tika-vin02t:1978_0": "347.",
  "tika-vin02t:1978_1": "Dūteyyanti dūtakammaṃ.",
  "tika-vin02t:1978_2": "Gantumarahatīti dūteyyasaṅkhātaṃ sāsanaṃ harituṃ dhāretvā harituṃ arahati.",
  "tika-vin02t:1978_3": "Sotāti yaṃ assa sāsanaṃ denti,",
  "tika-vin02t:1978_4": "tassa sotā.",
  "tika-vin02t:1978_5": "Sāvetāti taṃ uggaṇhitvā “idaṃ nāma tumhehi vutta”nti paṭisāvetā.",
  "tika-vin02t:1978_6": "Uggahetāti suuggahitaṃ katvā uggahetā.",
  "tika-vin02t:1978_7": "Dhāretāti sudhāritaṃ katvā dhāretā.",
  "tika-vin02t:1978_8": "Viññātāti attanā tassa atthaṃ jānitā.",
  "tika-vin02t:1978_9": "Viññāpetāti paraṃ vijānāpetā.",
  "tika-vin02t:1978_10": "Sahitāsahitassāti “idaṃ sahitaṃ,",
  "tika-vin02t:1978_11": "idaṃ asahita”nti evaṃ sahitāsahitassa kusalo upagatānupagatesu cheko sāsanaṃ ārocento sahitāsahitaṃ sallakkhetvā āroceti.",
  "tika-vin02t:1978_12": "Na byathatīti na vedhati na chambhati.",
  "tika-vin02t:1978_13": "Uggavādininti pharusavacanena samannāgataṃ.",
  "tika-vin02t:1978_14": "Pucchitoti paṭiññatthāya pucchito.",
  "tika-vin02t:1979_0": "348. Aṭṭhahi,",
  "tika-vin02t:1979_1": "bhikkhave,",
  "tika-vin02t:1979_2": "asaddhammehītiādīsu asaddhammehīti asataṃ dhammehi,",
  "tika-vin02t:1979_3": "asantehi vā asobhanehi vā dhammehi.",
  "tika-vin02t:1979_4": "Abhibhūtoti ajjhotthaṭo.",
  "tika-vin02t:1979_5": "Pariyādinnacittoti khepitacitto lābhādihetukena icchācārena mānamadādinā ca khayaṃ pāpitakusalacitto.",
  "tika-vin02t:1979_6": "Atha vā pariyādinnacittoti parito ādinnacitto,",
  "tika-vin02t:1979_7": "vuttappakārena akusalakoṭṭhāsena yathā kusalacittassa uppattivāro na hoti,",
  "tika-vin02t:1979_8": "evaṃ samantato gahitacittasantānoti attho.",
  "tika-vin02t:1979_9": "Apāye nibbattanārahatāya āpāyiko.",
  "tika-vin02t:1979_10": "Tatthapi avīcisaṅkhāte mahāniraye uppajjatīti nerayiko.",
  "tika-vin02t:1979_11": "Ekaṃ antarakappaṃ paripuṇṇameva katvā tattha tiṭṭhatīti kappaṭṭho.",
  "tika-vin02t:1979_12": "Atekicchoti buddhehipi anivattanīyattā avīcinibbattiyā tikicchābhāvato atekiccho,",
  "tika-vin02t:1979_13": "atikicchanīyoti attho.",
  "tika-vin02t:1979_14": "Lābhenāti lābhena hetubhūtena.",
  "tika-vin02t:1979_15": "Atha vā lābhahetukena mānādinā.",
  "tika-vin02t:1979_16": "Lābhañhi nissāya idhekacce puggalā pāpicchā icchāpakatā icchācāre ṭhatvā “lābhaṃ nibbattessāmā”ti anekavihitaṃ",
  "tika-vin02t:1979_17": "anesanaṃ appatirūpaṃ āpajjitvā ito cutā apāyesu nibbattanti.",
  "tika-vin02t:1979_18": "Apare yathālābhaṃ labhitvā taṃnimittaṃ mānātimānamadamacchariyādivasena pamādaṃ āpajjitvā ito cutā apāyesu nibbattanti,",
  "tika-vin02t:1979_19": "ayañca tādiso.",
  "tika-vin02t:1979_20": "Tena vuttaṃ “lābhena,",
  "tika-vin02t:1979_21": "bhikkhave,",
  "tika-vin02t:1979_22": "abhibhūto pariyādinnacitto devadatto āpāyiko”tiādi.",
  "tika-vin02t:1979_23": "Asakkārenāti hīḷetvā paribhavitvā parehi attani pavattitena asakkārena,",
  "tika-vin02t:1979_24": "asakkārahetukena vā mānādinā.",
  "tika-vin02t:1979_25": "Asantaguṇasambhāvanādhippāyena pavattā pāpā icchā etassāti pāpiccho,",
  "tika-vin02t:1979_26": "tassa bhāvo pāpicchatā, tāya.",
  "tika-vin02t:1979_27": "“Ahaṃ buddho bhavissāmi,",
  "tika-vin02t:1979_28": "bhikkhusaṅghaṃ pariharissāmī”ti hi tassa icchā uppannā.",
  "tika-vin02t:1979_29": "Kokālikādayo pāpā lāmakā mittā etassāti pāpamitto,",
  "tika-vin02t:1979_30": "tassa bhāvo pāpamittatā, tāya.",
  "tika-vin02t:1980_0": "349. Abhibhuyyāti abhibhavitvā madditvā.",
  "tika-vin02t:1981_0": "350. Tīhi,",
  "tika-vin02t:1981_1": "bhikkhave,",
  "tika-vin02t:1981_2": "asaddhammehītiādi vuttanayameva.",
  "tika-vin02t:1981_3": "Oramattakena visesādhigamena antarā vosānaṃ āpādīti ettha pana ayamattho.",
  "tika-vin02t:1981_4": "Oramattakenāti appamattakena jhānābhiññāmattena.",
  "tika-vin02t:1981_5": "Visesādhigamenāti uttarimanussadhammādhigamena.",
  "tika-vin02t:1981_6": "Antarāti vemajjhe.",
  "tika-vin02t:1981_7": "Vosānaṃ āpādīti akatakiccova samāno “katakiccomhī”ti maññamāno samaṇadhammato vigamaṃ āpajji.",
  "tika-vin02t:1981_8": "Idaṃ vuttaṃ hoti –",
  "tika-vin02t:1981_9": "jhānābhiññāhi uttarikaraṇīye adhigantabbe maggaphale anadhigate satiyeva taṃ anadhigantvā samaṇadhammato vigamaṃ āpajjīti.",
  "tika-vin02t:1981_10": "Iti bhagavā iminā suttena visesato puthujjanabhāve ādīnavaṃ pakāseti “bhāriyo puthujjanabhāvo,",
  "tika-vin02t:1981_11": "yatra hi nāma jhānābhiññāpariyosānā sampattiyo nibbattetvāpi anekānatthāvahaṃ nānāvidhadukkhahetuasantaguṇasambhāvanaṃ",
  "tika-vin02t:1981_12": "asappurisasaṃsaggaṃ ālasiyānuyogañca avijahanto avīcisaṃvattanikaṃ kappaṭṭhiyaṃ atekicchaṃ kibbisaṃ pasavatī”ti.",
  "tika-vin02t:1982_0": "Gāthāsu māti paṭisedhe nipāto.",
  "tika-vin02t:1982_1": "Jātūti ekaṃsena.",
  "tika-vin02t:1982_2": "Kocīti sabbasaṅgāhakavacanaṃ.",
  "tika-vin02t:1982_3": "Lokasminti sattaloke.",
  "tika-vin02t:1982_4": "Idaṃ vuttaṃ hoti –",
  "tika-vin02t:1982_5": "imasmiṃ sattaloke koci puggalo ekaṃsena pāpiccho mā hotūti.",
  "tika-vin02t:1982_6": "Tadamināpi jānātha,",
  "tika-vin02t:1982_7": "pāpicchānaṃ yathā gatīti pāpicchānaṃ puggalānaṃ yathāgati yādisī nibbatti yādiso abhisamparāyoti imināpi",
  "tika-vin02t:1982_8": "kāraṇena jānāthāti devadattaṃ nidassento evamāha.",
  "tika-vin02t:1983_0": "Paṇḍitoti samaññātoti pariyattibāhusaccena paṇḍitoti ñāto.",
  "tika-vin02t:1983_1": "Bhāvitattoti sammatoti jhānābhiññāhi bhāvitacittoti sambhāvito.",
  "tika-vin02t:1983_2": "Tathā hi so “mahiddhiko godhiputto,",
  "tika-vin02t:1983_3": "mahānubhāvo godhiputto”ti dhammasenāpatināpi pasaṃsito ahosi.",
  "tika-vin02t:1983_4": "Jalaṃva yasasā aṭṭhā,",
  "tika-vin02t:1983_5": "devadattoti vissutoti attano kittiyā parivārena ca jalanto viya obhāsanto viya ṭhito devadattoti evaṃ vissuto pākaṭo ahosi.",
  "tika-vin02t:1983_6": "“Me suta”ntipi pāṭho,",
  "tika-vin02t:1983_7": "mayā sutaṃ sutamattaṃ,",
  "tika-vin02t:1983_8": "katipāheneva atathābhūtattā tassa taṃ paṇḍiccādisavanamattamevāti attho.",
  "tika-vin02t:1984_0": "So pamādaṃ anuciṇṇo,",
  "tika-vin02t:1984_1": "āsajja naṃ tathāgatanti so evaṃbhūto devadatto “buddhopi sākiyaputto,",
  "tika-vin02t:1984_2": "ahampi sākiyaputto,",
  "tika-vin02t:1984_3": "buddhopi samaṇo,",
  "tika-vin02t:1984_4": "ahampi samaṇo,",
  "tika-vin02t:1984_5": "buddhopi iddhimā,",
  "tika-vin02t:1984_6": "ahampi iddhimā,",
  "tika-vin02t:1984_7": "buddhopi dibbacakkhuko,",
  "tika-vin02t:1984_8": "dibbasotacetopariyañāṇalābhī,",
  "tika-vin02t:1984_9": "buddhopi atītānāgatapaccuppanne dhamme jānāti,",
  "tika-vin02t:1984_10": "ahampi te jānāmī”ti attano pamāṇaṃ ajānitvā sammāsambuddhaṃ attanā samasamaṭṭhapanena pamādaṃ āpajjanto “idānāhaṃ buddho bhavissāmi,",
  "tika-vin02t:1984_11": "bhikkhusaṅghaṃ pariharissāmī”ti abhimārapayojanādinā tathāgataṃ āsajja āsādetvā viheṭhetvā.",
  "tika-vin02t:1984_12": "“Pamādamanujiṇṇo”tipi paṭhanti.",
  "tika-vin02t:1984_13": "Tassattho –",
  "tika-vin02t:1984_14": "pamādaṃ vuttanayena pamajjanto pamādaṃ nissāya bhagavatā saddhiṃ yugaggāhacittuppādena saheva jhānābhiññāhi anujiṇṇo parihīnoti.",
  "tika-vin02t:1984_15": "Avīcinirayaṃ patto,",
  "tika-vin02t:1984_16": "catudvāraṃ bhayānakanti jālānaṃ tattha uppannasattānaṃ vā nirantaratāya “avīcī”ti laddhanāmaṃ catūsu",
  "tika-vin02t:1984_17": "passesu catumahādvārayogena catudvāraṃ atibhayānakaṃ mahānirayaṃ paṭisandhiggahaṇavasena patto.",
  "tika-vin02t:1984_18": "Tathā hi vuttaṃ –",
  "tika-vin02t:1985_0": "“Catukkaṇṇo catudvāro, vibhatto bhāgaso mito;",
  "tika-vin02t:1986_0": "Ayopākārapariyanto, ayasā paṭikujjito.",
  "tika-vin02t:1987_0": "“Tassa ayomayā bhūmi, jalitā tejasā yutā;",
  "tika-vin02t:1988_0": "Samantā yojanasataṃ, pharitvā tiṭṭhati sabbadā”ti. ;",
  "tika-vin02t:1989_0": "Aduṭṭhassāti aduṭṭhacittassa.",
  "tika-vin02t:1989_1": "Dubbheti dusseyya.",
  "tika-vin02t:1989_2": "Tameva pāpaṃ phusatīti tameva aduṭṭhadubbhiṃ pāpapuggalaṃ pāpaṃ nihīnaṃ pāpaphalaṃ phusati pāpuṇāti abhibhavati.",
  "tika-vin02t:1989_3": "Bhesmāti vipulabhāvena gambhīrabhāvena ca bhiṃsāpano,",
  "tika-vin02t:1989_4": "bhiṃsāpento viya vipulagambhīroti attho.",
  "tika-vin02t:1989_5": "Vādenāti dosena.",
  "tika-vin02t:1989_6": "Upahiṃsatīti bādhati āsādeti.",
  "tika-vin02t:1989_7": "Vādo tamhi na rūhatīti tasmiṃ tathāgate parena āropiyamāno doso na ruhati na tiṭṭhati,",
  "tika-vin02t:1989_8": "visakumbho viya samuddassa na tassa vikāraṃ janetīti attho.",
  "tika-vin02t:1990_0": "Evaṃ chahi gāthāhi pāpicchatādisamannāgatassa nirayūpagabhāvadassanena dukkhato aparimuttiṃ dassetvā",
  "tika-vin02t:1990_1": "idāni tappaṭipakkhadhammasamannāgatassa dukkhakkhayaṃ dassento “tādisaṃ mitta”nti osānagāthamāha.",
  "tika-vin02t:1990_2": "Tassattho –",
  "tika-vin02t:1990_3": "yassa sammā paṭipannassa maggānugo paṭipattimaggaṃ anugato sammā paṭipanno appicchatādiguṇasamannāgamena",
  "tika-vin02t:1990_4": "sakalassa vaṭṭadukkhassa khayaṃ pariyosānaṃ pāpuṇeyya,",
  "tika-vin02t:1990_5": "tādisaṃ buddhaṃ buddhasāvakaṃ vā paṇḍito sappañño attano mittaṃ kubbetha tena mettiṃ kareyya,",
  "tika-vin02t:1990_6": "tañca sevetha tameva payirupāseyyāti.",
  "tika-vin02t:1991_0": "Kiṃ panetaṃ suttaṃ devadattassa nirayūpapattito pubbe bhāsitaṃ,",
  "tika-vin02t:1991_1": "udāhu pacchāti?",
  "tika-vin02t:1991_2": "Itivuttakaṭṭhakathāyaṃ tāva –",
  "tika-vin02t:1992_0": "“Devadatte hi avīcimahānirayaṃ paviṭṭhe devadattapakkhikā aññatitthiyā ‘samaṇena gotamena abhisapito devadatto pathaviṃ paviṭṭho’ti abbhācikkhiṃsu.",
  "tika-vin02t:1992_1": "Taṃ sutvā sāsane anabhippasannā manussā ‘siyā nu kho etadevaṃ,",
  "tika-vin02t:1992_2": "yathā ime bhaṇantī’ti āsaṅkaṃ uppādesuṃ.",
  "tika-vin02t:1992_3": "Taṃ pavattiṃ bhikkhū bhagavato ārocesuṃ.",
  "tika-vin02t:1992_4": "Atha kho bhagavā ‘na,",
  "tika-vin02t:1992_5": "bhikkhave,",
  "tika-vin02t:1992_6": "tathāgatā kassaci abhisapaṃ denti,",
  "tika-vin02t:1992_7": "tasmā na devadatto mayā abhisapito,",
  "tika-vin02t:1992_8": "attano kammeneva nirayaṃ paviṭṭho’ti vatvā tesaṃ micchāgāhaṃ paṭisedhento imāya aṭṭhuppattiyā idaṃ suttaṃ abhāsī”ti –",
  "tika-vin02t:1993_0": "Vuttaṃ,",
  "tika-vin02t:1993_1": "tasmā tesaṃ matena tassa nirayūpapattito pacchāpi bhagavā idaṃ suttamabhāsīti veditabbaṃ.",
  "tika-vin02t:1993_2": "Idha pana tassa nirayūpapattito paṭhamameva uppanne vatthumhi bhāsitaṃ pāḷiāruḷhanti daṭṭhabbaṃ.",
  "tika-vin02t:1993_3": "Teneva “avīcinirayaṃ patto”ti idaṃ pana āsaṃsāyaṃ atītavacananti vuttaṃ,",
  "tika-vin02t:1993_4": "āsaṃsāti cettha avassambhāvinī atthasiddhi adhippetā.",
  "tika-vin02t:1993_5": "Avassambhāviniñhi atthasiddhimapekkhitvā anāgatampi bhūtaṃ viya voharanti,",
  "tika-vin02t:1993_6": "tañca saddalakkhaṇānusārena veditabbaṃ.",
  "tika-vin02t:1994_0": "Saṅghabhedakathāvaṇṇanā niṭṭhitā.",
  "tika-vin02t:1995_0": "Upālipañhakathāvaṇṇanā",
  "tika-vin02t:1996_0": "351.",
  "tika-vin02t:1996_1": "Upālipañhe yaṃ vattabbaṃ,",
  "tika-vin02t:1996_2": "taṃ aṭṭhakathāyaṃ dassitameva.",
  "tika-vin02t:1996_3": "Tattha anunayantoti anujānāpento,",
  "tika-vin02t:1996_4": "bhedassa anurūpaṃ vā bodhento,",
  "tika-vin02t:1996_5": "yathā bhedo hoti,",
  "tika-vin02t:1996_6": "evaṃ bhinditabbe bhikkhū viññāpentoti attho.",
  "tika-vin02t:1996_7": "Tenāha “na tumhāka”ntiādi.",
  "tika-vin02t:1997_0": "352.",
  "tika-vin02t:1997_1": "Aṭṭhārasabhedakaravatthumhi dasa akusalakammapathā saṃkiliṭṭhadhammatāya vodānadhammapaapakkhattā “adhammo”ti dassitā,",
  "tika-vin02t:1997_2": "tathā upādānādayo,",
  "tika-vin02t:1997_3": "bodhipakkhiyadhammānaṃ ekantānavajjabhāvato natthi adhammabhāvo,",
  "tika-vin02t:1997_4": "bhagavatā pana desitākārena hāpetvā vaḍḍhetvā vā kathanaṃ yathādhammaṃ akathananti katvā adhammabhāvoti dassento āha “tayo satipaṭṭhānā”tiādi.",
  "tika-vin02t:1997_5": "Niyyānikanti sapāṭihīraṃ appaṭihataṃ hutvā pavattatīti attho.",
  "tika-vin02t:1997_6": "Tathevāti iminā “evaṃ amhāka”ntiādinā vuttamatthaṃ ākaḍḍhati.",
  "tika-vin02t:1997_7": "Kātabbaṃ kammaṃ dhammo nāmāti yathādhammaṃ karaṇato dhammo nāma,",
  "tika-vin02t:1997_8": "itaraṃ vuttavipariyāyato adhammo nāma.",
  "tika-vin02t:1998_0": "Rāgavinayo…pe…",
  "tika-vin02t:1998_1": "ayaṃ vinayo nāmāti rāgādīnaṃ vinayanato saṃvaraṇato pajahanato paṭisaṅkhānato ca vinayo nāma,",
  "tika-vin02t:1998_2": "vuttavipariyāyena itaro avinayo.",
  "tika-vin02t:1998_3": "Vatthusampattiādivasena sabbesaṃ vinayakammānaṃ akuppatāti āha “vatthusampatti…pe…",
  "tika-vin02t:1998_4": "ayaṃ vinayo nāmā”ti.",
  "tika-vin02t:1998_5": "Tappaṭipakkhato avinayo veditabbo.",
  "tika-vin02t:1998_6": "Tenāha “vatthuvipattī”tiādi.",
  "tika-vin02t:1998_7": "Yāsaṃ āpannassa pabbajjā sāvasesā,",
  "tika-vin02t:1998_8": "tā āpattiyo sāvasesā.",
  "tika-vin02t:1999_0": "354.",
  "tika-vin02t:1999_1": "Āpāyikotiādigāthāsu saṅghassa bhedasaṅkhāte vagge ratoti vaggarato.",
  "tika-vin02t:1999_2": "Adhammikatāya adhamme bhedakaravatthumhi saṅghabhedasaṅkhāte eva ca adhamme ṭhitoti adhammaṭṭho.",
  "tika-vin02t:1999_3": "Yogakkhemā padhaṃsatīti hitato parihāyati,",
  "tika-vin02t:1999_4": "catūhipi yogehi anupaddutattā yogakkhemaṃ nāma arahattaṃ nibbānañca,",
  "tika-vin02t:1999_5": "tato panassa dhaṃsane vattabbameva natthi.",
  "tika-vin02t:1999_6": "Diṭṭhisīlasāmaññato saṅghataṭṭhena saṅghaṃ,",
  "tika-vin02t:1999_7": "tato eva ekakammādividhānayogena samaggaṃ sahitaṃ bhinditvā pubbe vuttalakkhaṇena saṅghabhedena bhinditvā.",
  "tika-vin02t:1999_8": "Kappanti antarakappasaṅkhātaṃ āyukappaṃ.",
  "tika-vin02t:1999_9": "Nirayamhīti avīcimahānirayamhi.",
  "tika-vin02t:2000_0": "Sukhā saṅghassa sāmaggīti sukhassa paccayabhāvato sāmaggī “sukhā”ti vuttā yathā “sukho buddhānamuppādo”ti.",
  "tika-vin02t:2000_1": "Samaggānañcanuggahoti samaggānaṃ sāmaggianumodanena anuggaṇhanaṃ sāmaggianurūpaṃ vā,",
  "tika-vin02t:2000_2": "yathā te sāmaggiṃ na vijahanti,",
  "tika-vin02t:2000_3": "tathā gahaṇaṃ ṭhapanaṃ anubalappadānanti attho.",
  "tika-vin02t:2000_4": "Samaggaṃ katvānāti bhinnaṃ saṅghaṃ saṅgharājippattaṃ vā samaggaṃ sahitaṃ katvā.",
  "tika-vin02t:2000_5": "Kappanti āyukappameva.",
  "tika-vin02t:2000_6": "Saggamhi modatīti kāmāvacaradevaloke aññe deve dasahi ṭhānehi abhibhavitvā dibbasukhaṃ anubhavanto icchitanibbattiyā ca modati pamodati laḷati kīḷati.",
  "tika-vin02t:2001_0": "355.",
  "tika-vin02t:2001_1": "Siyā nu kho, bhante,",
  "tika-vin02t:2001_2": "saṅghabhedakotiādi pāḷianusāreneva veditabbaṃ. “Pañcahi, upāli,",
  "tika-vin02t:2001_3": "ākārehi saṅgho bhijjati kammena uddesena voharanto anussāvanena salākaggāhenā”ti evaṃ parivāre āgatampi",
  "tika-vin02t:2001_4": "saṅghabhedalakkhaṇaṃ idha vuttena kiṃ nānākaraṇanti dassetuṃ “parivāre panā”tiādimāha.",
  "tika-vin02t:2001_5": "Ettha ca sīmaṭṭhakasaṅghe asannipatite visuṃ parisaṃ gahetvā katavohārānussāvanasalākaggāhassa kammaṃ",
  "tika-vin02t:2001_6": "vā karontassa uddesaṃ vā uddisantassa bhedo ca hoti ānantariyakammañca.",
  "tika-vin02t:2001_7": "Samaggasaññāya pana “vaṭṭatī”ti saññāya vā karontassa bhedova hoti,",
  "tika-vin02t:2001_8": "na ānantariyakammaṃ.",
  "tika-vin02t:2001_9": "Tato ūnaparisāya karontassa neva saṅghabhedo na ānantariyaṃ.",
  "tika-vin02t:2001_10": "Sabbantimena hi paricchedena navannaṃ janānaṃ yo saṅghaṃ bhindati,",
  "tika-vin02t:2001_11": "tassa ānantariyakammaṃ hoti,",
  "tika-vin02t:2001_12": "anuvattakānaṃ adhammavādīnaṃ mahāsāvajjaṃ kammaṃ,",
  "tika-vin02t:2001_13": "dhammavādino anavajjā.",
  "tika-vin02t:2001_14": "Sesamettha uttānamevāti.",
  "tika-vin02t:2002_0": "Upālipañhakathāvaṇṇanā niṭṭhitā.",
  "tika-vin02t:2003_0": "Saṅghabhedakakkhandhakavaṇṇanā niṭṭhitā.",
  "tika-vin02t:2004_0": "8. Vattakkhandhakaṃ",
  "tika-vin02t:2005_0": "Āgantukavattakathāvaṇṇanā",
  "tika-vin02t:2006_0": "356- 357.",
  "tika-vin02t:2006_1": "Vattakkhandhake uparipiṭṭhitoti piṭṭhisaṅghāṭassa uparibhāgato,",
  "tika-vin02t:2006_2": "dvārabāhassa uparipadesatoti attho.",
  "tika-vin02t:2006_3": "Vissajjetabbanti sukkhāpanatthaṃ ātape vissajjitabbaṃ.",
  "tika-vin02t:2006_4": "Abhivādāpetabboti tassa vasse pucchite yadi daharo hoti,",
  "tika-vin02t:2006_5": "sayameva vandissati,",
  "tika-vin02t:2006_6": "tadā imināva vandāpito nāma hoti.",
  "tika-vin02t:2006_7": "Nilloketabboti oloketabbo.",
  "tika-vin02t:2006_8": "Yathābhāganti pubbe paññattaṃ padesabhāgaṃ anatikkamitvā.",
  "tika-vin02t:2006_9": "Santānakanti uṇṇanābhisuttaṃ.",
  "tika-vin02t:2006_10": "Ullokāti gehassa uparibhāgato paṭṭhāya,",
  "tika-vin02t:2006_11": "paṭhamaṃ uparibhāgo sammajjitabboti vuttaṃ hoti.",
  "tika-vin02t:2007_0": "Āvāsikavattakathāvaṇṇanā",
  "tika-vin02t:2008_0": "359. Mahāāvāseti mahāvihārasadise mahāāvāse.",
  "tika-vin02t:2009_0": "Anumodanavattakathāvaṇṇanā",
  "tika-vin02t:2010_0": "362.",
  "tika-vin02t:2010_1": "Pañcame nisinneti anumodanatthāya nisinne.",
  "tika-vin02t:2010_2": "Upanisinnakathā nāma bahūsu sannipatitesu parikathākathanaṃ.",
  "tika-vin02t:2011_0": "Bhattaggavattakathāvaṇṇanā",
  "tika-vin02t:2012_0": "364.",
  "tika-vin02t:2012_1": "Manussānaṃ parivisanaṭṭhānanti yattha manussā saputtadārā āvasitvā denti.",
  "tika-vin02t:2012_2": "Hatthadhovanaudakaṃ sandhāyāti bhuttāvissa bhojanāvasāne hatthadhovanaudakaṃ sandhāya.",
  "tika-vin02t:2012_3": "Tenevāha “antarā pipāsitena pana…pe…",
  "tika-vin02t:2012_4": "hatthā na dhovitabbā”ti.",
  "tika-vin02t:2012_5": "Potthakesu pana “pānīyaṃ pivitvā hatthā na dhovitabbā”ti likhanti,",
  "tika-vin02t:2012_6": "“hatthā dhovitabbā”ti pāṭhena bhavitabbanti amhākaṃ khanti.",
  "tika-vin02t:2012_7": "Aññathā “na tāva udakanti idaṃ hatthadhovanaudakaṃ sandhāya vutta”nti vatvā “antarā pipāsitena panā”tiādinā vuttaviseso na upalabbhati.",
  "tika-vin02t:2012_8": "Atha mataṃ “na tāva therena udakaṃ paṭiggahetabbanti idaṃ kiṃ pānīyapaṭiggahaṇaṃ sandhāya vuttaṃ,",
  "tika-vin02t:2012_9": "udāhu hatthadhovanaudakaggahaṇaṃ sandhāyāti āsaṅkānivattanatthaṃ ‘idaṃ hatthadhovanaudakaṃ sandhāya vutta’ntiādi kathita”nti, tañca na,",
  "tika-vin02t:2012_10": "tattha āsaṅkāya eva asambhavato.",
  "tika-vin02t:2012_11": "Na hi bhagavā “yāva aññe na bhuttāvino honti,",
  "tika-vin02t:2012_12": "tāva pānīyaṃ na pātabba”nti vakkhatīti sakkā viññātuṃ.",
  "tika-vin02t:2012_13": "Yadi cetaṃ pānīyapaṭiggahaṇaṃ sandhāya vuttaṃ,",
  "tika-vin02t:2012_14": "“na tāva therena udakaṃ paṭiggahetabba”nti udakasaddappayogo ca na kattabbo siyā,",
  "tika-vin02t:2012_15": "aṭṭhakathāyañca “idaṃ hatthadhovanaudakaṃ sandhāya vutta”nti vatvā tena nivattitabbamatthaṃ dassentena",
  "tika-vin02t:2012_16": "“antarā pipāsitena pana gale vilaggāmisena vā pānīyaṃ pivitabba”nti ettakameva vattabbaṃ,",
  "tika-vin02t:2012_17": "“pānīyaṃ pivitvā hatthā na dhovitabbā”ti evaṃ pana na vattabbanti.",
  "tika-vin02t:2012_18": "Dhure nisinnā hontīti dvārasamīpe nisinnā honti.",
  "tika-vin02t:2013_0": "Piṇḍacārikavattakathāvaṇṇanā",
  "tika-vin02t:2014_0": "366. Parāmasatīti gaṇhāti. Ṭhapeti vāti “tiṭṭhatha, bhante”ti vadantī ṭhapeti nāma.",
  "tika-vin02t:2015_0": "Āraññikavattakathāvaṇṇanā",
  "tika-vin02t:2016_0": "367. Kenajja, bhante,",
  "tika-vin02t:2016_1": "yuttanti kena nakkhattena ajja cando yuttoti evaṃ vadantena nakkhattaṃ pucchitaṃ hoti.",
  "tika-vin02t:2017_0": "Senāsanavattakathāvaṇṇanā",
  "tika-vin02t:2018_0": "369- 370.",
  "tika-vin02t:2018_1": "Aṅgaṇeti abbhokāse.",
  "tika-vin02t:2018_2": "Na vuḍḍhaṃ anāpucchāti ettha tassa ovarake tadupacāre ca āpucchitabbanti vadanti.",
  "tika-vin02t:2018_3": "Bhojanasālādīsupi evameva paṭipajjitabbanti bhojanasālādīsupi uddesadānādi āpucchitvāva kātabbanti attho.",
  "tika-vin02t:2019_0": "Vaccakuṭivattakathāvaṇṇanā",
  "tika-vin02t:2020_0": "373- 374.",
  "tika-vin02t:2020_1": "Idaṃ ativivaṭanti idaṃ ṭhānaṃ gumbādīhi appaṭicchannattā ativiya pakāsanaṃ.",
  "tika-vin02t:2020_2": "Nibaddhagamanatthāyāti attano nibaddhagamanatthāya.",
  "tika-vin02t:2020_3": "Puggalikaṭṭhānaṃ vāti attano vihāraṃ sandhāya vuttaṃ.",
  "tika-vin02t:2020_4": "Sesamettha suviññeyyameva.",
  "tika-vin02t:2021_0": "Imasmiṃ vattakkhandhake āgatāni āgantukāvāsikagamiyānumodanabhattaggapiṇḍacārikāraññika senāsana jantāghara",
  "tika-vin02t:2021_1": "vaccakuṭi upajjhācariya saddhivihārika antevāsikavattāni cuddasa mahāvattāni nāma,",
  "tika-vin02t:2021_2": "ito aññāni pana kadāci tajjanīyakammakatādikāleyeva caritabbāni asīti khandhakavattānīti veditabbāni.",
  "tika-vin02t:2021_3": "Gaṇṭhipadesu pana “imāniyeva cuddasa mahāvattāni aggahitaggahaṇena gahiyamānāni asīti khandhakavattāānī”ti vuttaṃ,",
  "tika-vin02t:2021_4": "taṃ na gahetabbaṃ.",
  "tika-vin02t:2022_0": "Vattakkhandhakavaṇṇanā niṭṭhitā.",
  "tika-vin02t:2023_0": "9. Pātimokkhaṭṭhapanakkhandhakaṃ",
  "tika-vin02t:2024_0": "Pātimokkhuddesayācanakathāvaṇṇanā",
  "tika-vin02t:2025_0": "383.",
  "tika-vin02t:2025_1": "Pātimokkhaṭṭhapanakkhandhake tadahūti tasmiṃ ahani tasmiṃ divase.",
  "tika-vin02t:2025_2": "Uposatheti ettha upavasanti etthāti uposatho,",
  "tika-vin02t:2025_3": "upavasantīti sīlena vā anasanena vā upetā hutvā vasantīti attho.",
  "tika-vin02t:2025_4": "Ayañhi uposatha-",
  "tika-vin02t:2025_5": "saddo “aṭṭhaṅgasamannāgataṃ uposathaṃ upavasāmī”tiādīsu sīle āgato.",
  "tika-vin02t:2025_6": "“Uposatho vā pavāraṇā vā”tiādīsu pātimokkhuddesādivinayakamme.",
  "tika-vin02t:2025_7": "“Gopālakūposatho nigaṇṭhūposatho”tiādīsu upavāse.",
  "tika-vin02t:2025_8": "“Uposatho nāma nāgarājā”tiādīsu paññattiyaṃ.",
  "tika-vin02t:2025_9": "“Ajjuposatho pannaraso”tiādīsu divase.",
  "tika-vin02t:2025_10": "Idhāpi divaseyeva daṭṭhabbo.",
  "tika-vin02t:2025_11": "Tasmā tadahuposatheti tasmiṃ uposathadivasabhūte ahanīti attho.",
  "tika-vin02t:2025_12": "Nisinno hotīti mahābhikkhusaṅghaparivuto ovādapātimokkhaṃ uddisituṃ upāsikāya ratanapāsāde nisinno hoti.",
  "tika-vin02t:2025_13": "Nisajja pana bhikkhūnaṃ cittāni olokento ekaṃ dussīlapuggalaṃ disvā “sacāhaṃ imasmiṃ puggale idha nisinneyeva pātimokkhaṃ uddisissāmi,",
  "tika-vin02t:2025_14": "sattadhāvassa muddhā phalissatī”ti tasmiṃ anukampāya tuṇhīyeva ahosi.",
  "tika-vin02t:2026_0": "Abhikkantāti atikkantā parikkhīṇā.",
  "tika-vin02t:2026_1": "Uddhaste aruṇeti uggate aruṇasīse.",
  "tika-vin02t:2026_2": "Nandimukhiyāti tuṭṭhimukhiyā.",
  "tika-vin02t:2026_3": "Uddhastaṃ aruṇanti aruṇuggamanaṃ patvāpi “uddisatu, bhante,",
  "tika-vin02t:2026_4": "bhagavā bhikkhūnaṃ pātimokkha”nti thero bhagavantaṃ pātimokkhuddesaṃ yāci tasmiṃ kāle “na,",
  "tika-vin02t:2026_5": "bhikkhave,",
  "tika-vin02t:2026_6": "anuposathe uposatho kātabbo”ti sikkhāpadassa apaññattattā.",
  "tika-vin02t:2026_7": "Aparisuddhā, ānanda,",
  "tika-vin02t:2026_8": "parisāti tikkhattuṃ therena pātimokkhuddesassa yācitattā anuddesassa kāraṇaṃ kathento “asukapuggalo aparisuddho”ti avatvā “aparisuddhā, ānanda,",
  "tika-vin02t:2026_9": "parisā”ti āha.",
  "tika-vin02t:2026_10": "Kasmā pana bhagavā tiyāmarattiṃ tathā vītināmesi?",
  "tika-vin02t:2026_11": "Tato paṭṭhāya ovādapātimokkhaṃ anuddisitukāmo tassa vatthuṃ pākaṭaṃ kātuṃ.",
  "tika-vin02t:2027_0": "Addasāti kathaṃ addasa.",
  "tika-vin02t:2027_1": "Attano cetopariyañāṇena tassaṃ parisati bhikkhūnaṃ cittāni parijānanto tassa purisassa dussīlyacittaṃ passi.",
  "tika-vin02t:2027_2": "Yasmā pana citte diṭṭhe taṃsamaṅgīpuggalo diṭṭho nāma hoti,",
  "tika-vin02t:2027_3": "tasmā “addasā kho āyasmā mahāmoggallāno taṃ puggalaṃ dussīla”nti vuttaṃ.",
  "tika-vin02t:2027_4": "Yatheva hi anāgate sattasu divasesu pavattaṃ paresaṃ cittaṃ cetopariyañāṇalābhī pajānāti,",
  "tika-vin02t:2027_5": "evaṃ atītepīti.",
  "tika-vin02t:2027_6": "Dussīlanti nissīlaṃ,",
  "tika-vin02t:2027_7": "sīlavirahitanti attho.",
  "tika-vin02t:2027_8": "Pāpadhammanti dussīlattā eva hīnajjhāsayatāya lāmakasabhāvaṃ.",
  "tika-vin02t:2027_9": "Asucinti aparisuddhehi kāyakammādīhi samannāgatattā na suciṃ.",
  "tika-vin02t:2027_10": "Saṅkassarasamācāranti kiñcideva asāruppaṃ disvā “idaṃ iminā kataṃ bhavissatī”ti evaṃ paresaṃ āsaṅkanīyatāya saṅkāya saritabbasamācāraṃ.",
  "tika-vin02t:2027_11": "Atha vā kenacideva karaṇīyena mantayante bhikkhū disvā “kacci nu kho ime mayā katakammaṃ jānitvā mantentī”ti attanoyeva saṅkāya saritabbasamācāraṃ.",
  "tika-vin02t:2027_12": "Lajjitabbatāya paṭicchādetabbassa karaṇato paṭicchannaṃ kammantaṃ etassāti paṭicchannakammantaṃ.",
  "tika-vin02t:2027_13": "Kucchitasamaṇavesadhāritāya na samaṇanti assamaṇaṃ.",
  "tika-vin02t:2027_14": "Salākaggahaṇādīsu “kittakā samaṇā”ti gaṇanāya “ahampi samaṇomhī”ti micchāpaṭiññāya samaṇapaṭiññaṃ.",
  "tika-vin02t:2027_15": "Aseṭṭhacāritāya abrahmacāriṃ.",
  "tika-vin02t:2027_16": "Aññe brahmacārino sunivatthe supārute kusumbhakapaṭadhare gāmanigamādīsu piṇḍāya caritvā jīvikaṃ kappente",
  "tika-vin02t:2027_17": "disvā abrahmacārī samāno sayampi tādisena ākārena paṭipajjanto uposathādīsu ca sandissanto “ahampi brahmacārī”ti",
  "tika-vin02t:2027_18": "paṭiññaṃ dento viya hotīti brahmacāripaṭiññaṃ.",
  "tika-vin02t:2027_19": "Pūtinā kammena sīlavipattiyā anto anupaviṭṭhattā antopūtiṃ.",
  "tika-vin02t:2027_20": "Chahi dvārehi rāgādikilesāvassavena tintattā avassutaṃ.",
  "tika-vin02t:2027_21": "Sañjātarāgādikacavarattā sīlavantehi chaḍḍetabbattā ca kasambujātaṃ.",
  "tika-vin02t:2027_22": "Majjhe bhikkhusaṅghassa nisinnanti saṅghapariyāpanno viya bhikkhusaṅghassa anto nisinnaṃ.",
  "tika-vin02t:2028_0": "Diṭṭhosīti “ayaṃ na pakatatto”ti bhagavatā diṭṭho asi.",
  "tika-vin02t:2028_1": "Yasmā ca evaṃ diṭṭho,",
  "tika-vin02t:2028_2": "tasmā natthi te tava bhikkhūhi saddhiṃ ekakammādisaṃvāso.",
  "tika-vin02t:2028_3": "Yasmā pana so saṃvāso tava natthi,",
  "tika-vin02t:2028_4": "tasmā uṭṭhehi āvusoti evamettha padayojanā veditabbā.",
  "tika-vin02t:2028_5": "Tatiyampi kho so puggalo tuṇhī ahosīti anekavāraṃ vatvāpi “thero sayameva nibbinno oramissati,",
  "tika-vin02t:2028_6": "idāni imesaṃ paṭipattiṃ jānissāmī”ti vā adhippāyena tuṇhī ahosi.",
  "tika-vin02t:2028_7": "Bāhāyaṃ gahetvāti “bhagavatā mayā ca yāthāvato diṭṭho,",
  "tika-vin02t:2028_8": "yāvatatiyaṃ ‘uṭṭhehī’ti ca vutto na uṭṭhāti,",
  "tika-vin02t:2028_9": "idānissa nikkaḍḍhanakālo,",
  "tika-vin02t:2028_10": "mā saṅghassa uposathantarāyo ahosī”ti bāhāyaṃ aggahesi.",
  "tika-vin02t:2028_11": "Bahi dvārakoṭṭhakā nikkhāmetvāti dvārakoṭṭhakā dvārasālato nikkhāmetvā,",
  "tika-vin02t:2028_12": "bahīti pana nikkhāmitaṭṭhānadassanaṃ.",
  "tika-vin02t:2028_13": "Atha vā bahidvārakoṭṭhakāti bahidvārakoṭṭhakatopi nikkhāmetvā,",
  "tika-vin02t:2028_14": "na antodvārakoṭṭhakato eva.",
  "tika-vin02t:2028_15": "Ubhayathāpi vihārato bahikatvāti attho.",
  "tika-vin02t:2028_16": "Sūcighaṭikaṃ datvāti aggaḷasūciñca uparighaṭikañca ādahitvā,",
  "tika-vin02t:2028_17": "suṭṭhu kavāṭaṃ thaketvāti attho.",
  "tika-vin02t:2028_18": "Yāva bāhāgahaṇāpi nāmāti “aparisuddhā, ānanda,",
  "tika-vin02t:2028_19": "parisā”ti vacanaṃ sutvā eva hi tena pakkamitabbaṃ siyā,",
  "tika-vin02t:2028_20": "evaṃ apakkamitvā yāva bāhāgahaṇāpi nāma so moghapuriso āgamissati,",
  "tika-vin02t:2028_21": "acchariyamidanti dasseti.",
  "tika-vin02t:2028_22": "Idañca garahaṇacchariyamevāti veditabbaṃ.",
  "tika-vin02t:2029_0": "Mahāsamudde aṭṭhacchariyakathāvaṇṇanā",
  "tika-vin02t:2030_0": "384. Aṭṭhime,",
  "tika-vin02t:2030_1": "bhikkhave,",
  "tika-vin02t:2030_2": "mahāsamuddeti ko anusandhi?",
  "tika-vin02t:2030_3": "Yvāyaṃ aparisuddhāya parisāya pātimokkhassa anuddeso,",
  "tika-vin02t:2030_4": "so imasmiṃ dhammavinaye acchariyo abbhuto dhammoti taṃ aparehi sattahi acchariyaabbhutadhammehi saddhiṃ",
  "tika-vin02t:2030_5": "vibhajitvā dassetukāmo paṭhamaṃ tāva tesaṃ upamābhāvena mahāsamudde acchariyaabbhutadhamme dassento satthā “aṭṭhime,",
  "tika-vin02t:2030_6": "bhikkhave,",
  "tika-vin02t:2030_7": "mahāsamudde”tiādimāha.",
  "tika-vin02t:2030_8": "Asurāti devā viya na suranti na īsanti na virocantīti asurā.",
  "tika-vin02t:2030_9": "Surā nāma devā,",
  "tika-vin02t:2030_10": "tesaṃ paṭipakkhāti vā asurā,",
  "tika-vin02t:2030_11": "vepacittipahārādādayo.",
  "tika-vin02t:2030_12": "Tesaṃ bhavanaṃ sinerussa heṭṭhābhāge,",
  "tika-vin02t:2030_13": "te tattha pavisantā nikkhamantā sinerupāde maṇḍapādīni nimminitvā kīḷantāva abhiramanti.",
  "tika-vin02t:2030_14": "Sā tattha tesaṃ abhirati ime guṇe disvāti āha “ye disvā disvā asurā mahāsamudde abhiramantī”ti.",
  "tika-vin02t:2030_15": "Tattha abhiramantīti ratiṃ vindanti,",
  "tika-vin02t:2030_16": "anukkaṇṭhamānā vasantīti attho.",
  "tika-vin02t:2031_0": "Anupubbaninnotiādīni sabbāni anupaṭipāṭiyā ninnabhāvasseva vevacanāni.",
  "tika-vin02t:2031_1": "Na āyatakeneva papātoti nacchinnataṭamahāsobbho viya ādito eva papāto.",
  "tika-vin02t:2031_2": "So hi tīradesato paṭṭhāya ekaṅguladvaṅgulavidatthiratanayaṭṭhiusabhaaḍḍhagāvutagāvutaaḍḍhayojanayojanādivasena",
  "tika-vin02t:2031_3": "gambhīro hutvā gacchanto gacchanto sinerupādamūle caturāsītiyojanasahassagambhīro hutvā ṭhitoti dasseti.",
  "tika-vin02t:2032_0": "Ṭhitadhammoti ṭhitasabhāvo avaṭṭhitasabhāvo.",
  "tika-vin02t:2032_1": "Kuṇapenāti yena kenaci hatthiassādikaḷevarena.",
  "tika-vin02t:2032_2": "Vāhetīti hatthena gahetvā viya vīcippahāreneva thale khipati.",
  "tika-vin02t:2032_3": "Gaṅgā yamunāti anotattadahassa dakkhiṇamukhato nikkhantanadī pañcadhārā hutvā pavattaṭṭhāne gaṅgātiādinā pañcadhā saṅkhaṃ gatā.",
  "tika-vin02t:2032_4": "Tattha nadī ninnagātiādikaṃ gottaṃ,",
  "tika-vin02t:2032_5": "gaṅgā yamunātiādikaṃ nāmaṃ.",
  "tika-vin02t:2032_6": "Savantiyoti yā kāci savamānā sandamānā gacchantiyo mahānadiyo vā kunnadiyo vā.",
  "tika-vin02t:2032_7": "Appentīti allīyanti osaranti.",
  "tika-vin02t:2032_8": "Dhārāti vuṭṭhidhārā.",
  "tika-vin02t:2032_9": "Pūrattanti puṇṇabhāvo.",
  "tika-vin02t:2032_10": "Mahāsamuddassa hi ayaṃ dhammatā –",
  "tika-vin02t:2032_11": "“imasmiṃ kāle devo mando jāto,",
  "tika-vin02t:2032_12": "jālakkhipādīni ādāya macchakacchape gaṇhissāmī”ti vā “imasmiṃ kāle atimahantā vuṭṭhi,",
  "tika-vin02t:2032_13": "labhissāma nu kho piṭṭhipasāraṇaṭṭhāna”nti vā na sakkā vattuṃ.",
  "tika-vin02t:2032_14": "Paṭhamakappikakālato paṭṭhāya hi tīraṃ bhassitvā sinerumekhalaṃ āhacca udakaṃ ṭhitaṃ,",
  "tika-vin02t:2032_15": "tato ekaṅgulamattampi udakaṃ neva heṭṭhā otarati,",
  "tika-vin02t:2032_16": "na uddhaṃ uttarati.",
  "tika-vin02t:2032_17": "Ekarasoti asambhinnaraso.",
  "tika-vin02t:2033_0": "Muttāti khuddakamahantavaṭṭadīghādibhedā anekavidhamuttā.",
  "tika-vin02t:2033_1": "Maṇīti rattanīlādibhedo anekavidho maṇi.",
  "tika-vin02t:2033_2": "Veḷuriyoti vaṃsavaṇṇasirīsapupphavaṇṇādisaṇṭhānato anekavidho.",
  "tika-vin02t:2033_3": "Saṅkhoti dakkhiṇāvaṭṭakatumbakucchidhamanasaṅkhādibhedo anekavidho.",
  "tika-vin02t:2033_4": "Silāti setakāḷamuggavaṇṇādibhedā anekavidhā.",
  "tika-vin02t:2033_5": "Pavāḷampi khuddakamahantarattaghanarattādibhedaṃ anekavidhaṃ.",
  "tika-vin02t:2033_6": "Lohitako padumarāgādibhedo anekavidho.",
  "tika-vin02t:2033_7": "Masāragallaṃ kabaramaṇi.",
  "tika-vin02t:2033_8": "Cittaphalikantipi vadanti.",
  "tika-vin02t:2033_9": "Mahataṃ bhūtānanti mahantānaṃ sattānaṃ.",
  "tika-vin02t:2033_10": "Timi timiṅgalo timitimiṅgaloti tisso macchajātiyo.",
  "tika-vin02t:2033_11": "Timiṃ gilanasamattho timiṅgalo,",
  "tika-vin02t:2033_12": "timiñca timiṅgalañca gilanasamattho timitimiṅgaloti vadanti.",
  "tika-vin02t:2033_13": "Nāgāti ūmipiṭṭhivāsinopi vimānaṭṭhakanāgāpi.",
  "tika-vin02t:2034_0": "Imasmiṃ dhammavinaye aṭṭhacchariyakathāvaṇṇanā",
  "tika-vin02t:2035_0": "385.",
  "tika-vin02t:2035_1": "Evameva khoti kiñcāpi satthā imasmiṃ dhammavinaye soḷasapi bāttiṃsapi tato bhiyyopi acchariyabbhutadhamme vibhajitvā dassetuṃ sakkoti,",
  "tika-vin02t:2035_2": "upamābhāvena pana gahitānaṃ aṭṭhannaṃ anurūpavasena aṭṭheva te upametabbadhamme vibhajitvā dassanto “evameva kho,",
  "tika-vin02t:2035_3": "bhikkhave,",
  "tika-vin02t:2035_4": "imasmiṃ dhammavinaye aṭṭha acchariyā abbhutā dhammā”ti āha.",
  "tika-vin02t:2035_5": "Tattha anupubbasikkhāya tisso sikkhā gahitā,",
  "tika-vin02t:2035_6": "anupubbakiriyāya terasa dhutadhammā,",
  "tika-vin02t:2035_7": "anupubbapaṭipadāya satta anupassanā aṭṭhārasa mahāvipassanā aṭṭhatiṃsa ārammaṇavibhattiyo sattatiṃsa bodhipakkhiyadhammā ca gahitā.",
  "tika-vin02t:2035_8": "Na āyatakeneva aññāpaṭivedhoti maṇḍūkassa uppatitvā gamanaṃ viya āditova sīlapūraṇādīni akatvā arahattapaṭivedho nāma natthi,",
  "tika-vin02t:2035_9": "paṭipāṭiyā pana sīlasamādhipaññāyo pūretvāva arahattappattīti attho.",
  "tika-vin02t:2036_0": "Mama sāvakāti sotāpannādike ariyapuggale sandhāya vadati.",
  "tika-vin02t:2036_1": "Na saṃvasatīti uposathakammādivasena saṃvāsaṃ na karoti.",
  "tika-vin02t:2036_2": "Ukkhipatīti apaneti.",
  "tika-vin02t:2036_3": "Ārakāvāti dūre eva.",
  "tika-vin02t:2036_4": "Tathāgatappavediteti tathāgatena bhagavatā sāvakesu desite akkhāte pakāsite.",
  "tika-vin02t:2036_5": "Na tena nibbānadhātuyā ūnattaṃ vā pūrattaṃ vāti asaṅkhyeyyepi mahākappe buddhesu anuppajjantesu ekasattopi parinibbātuṃ na sakkoti,",
  "tika-vin02t:2036_6": "tadāpi “tucchā nibbānadhātū”ti na sakkā vattuṃ,",
  "tika-vin02t:2036_7": "buddhakāle pana ekekasmiṃ samāgame asaṅkhyeyyāpi sattā amataṃ ārādhenti,",
  "tika-vin02t:2036_8": "tadāpi na sakkā vattuṃ “pūrā nibbānadhātū”ti.",
  "tika-vin02t:2036_9": "Vimuttirasoti kilesehi vimuccanaraso.",
  "tika-vin02t:2036_10": "Sabbā hi sāsanasampatti yāvadeva anupādāya āsavehi cittassa vimuttīti attho.",
  "tika-vin02t:2037_0": "Ratanānīti ratijananaṭṭhena ratanāni.",
  "tika-vin02t:2037_1": "Satipaṭṭhānādayo hi bhāviyamānā pubbabhāgepi anekavidhaṃ pītipāmojjaṃ nibbattenti,",
  "tika-vin02t:2037_2": "pageva aparabhāge.",
  "tika-vin02t:2037_3": "Vuttañhetaṃ –",
  "tika-vin02t:2038_0": "“Yato yato sammasati, khandhānaṃ udayabbayaṃ;",
  "tika-vin02t:2039_0": "Labhatī pītipāmojjaṃ, amataṃ taṃ vijānata”nti. ;",
  "tika-vin02t:2040_0": "Lokiyaratananimittaṃ pana pītipāmojjaṃ na tassa kalabhāgampi agghati. Apica –",
  "tika-vin02t:2041_0": "Cittīkataṃ mahagghañca, atulaṃ dullabhadassanaṃ;",
  "tika-vin02t:2042_0": "Anomasattaparibhogaṃ, ratananti pavuccati. ;",
  "tika-vin02t:2043_0": "Yadi ca cittīkatādibhāvena ratanaṃ nāma hoti,",
  "tika-vin02t:2043_1": "satipaṭṭhānādīnaññeva bhūto ratanabhāvo.",
  "tika-vin02t:2043_2": "Bodhipakkhiyadhammānañhi so ānubhāvo,",
  "tika-vin02t:2043_3": "yaṃ sāvakā sāvakapāramīñāṇaṃ,",
  "tika-vin02t:2043_4": "paccekasambuddhā paccekabodhiñāṇaṃ,",
  "tika-vin02t:2043_5": "sammāsambuddhā sammāsambodhiṃ adhigacchanti āsannakāraṇattā.",
  "tika-vin02t:2043_6": "Paramparakāraṇañhi dānādiupanissayoti evaṃ ratijananaṭṭhena cittīkatādiatthena ca ratanabhāvo bodhipakkhiyadhammānaṃ sātisayo.",
  "tika-vin02t:2043_7": "Tena vuttaṃ “tatrimāni ratanāni,",
  "tika-vin02t:2043_8": "seyyathidaṃ –",
  "tika-vin02t:2043_9": "cattāro satipaṭṭhānā”tiādi.",
  "tika-vin02t:2044_0": "Ārammaṇe okkanditvā upaṭṭhānaṭṭhena paṭṭhānaṃ,",
  "tika-vin02t:2044_1": "satiyeva paṭṭhānaṃ satipaṭṭhānaṃ.",
  "tika-vin02t:2044_2": "Ārammaṇassa pana kāyādivasena catubbidhattā vuttaṃ “cattāro satipaṭṭhānā”ti.",
  "tika-vin02t:2044_3": "Tathā hi kāyavedanācittadhammesu subhasukhaniccaattasaññānaṃ pahānato asubhadukkhāniccānattabhāvaggahaṇato ca nesaṃ kāyānupassanādibhāvo vibhatto.",
  "tika-vin02t:2045_0": "Sammā padahanti etena,",
  "tika-vin02t:2045_1": "sayaṃ vā sammā padahati,",
  "tika-vin02t:2045_2": "pasatthaṃ sundaraṃ vā padahananti sammappadhānaṃ,",
  "tika-vin02t:2045_3": "puggalassa vā sammadeva padhānabhāvakaraṇato sammappadhānaṃ,",
  "tika-vin02t:2045_4": "vīriyassetaṃ adhivacanaṃ.",
  "tika-vin02t:2045_5": "Tampi anuppannuppannānaṃ akusalānaṃ anuppādanapahānavasena anuppannuppannānaṃ kusalānaṃ uppādanaṭhāpanavasena",
  "tika-vin02t:2045_6": "ca catukiccasādhakattā vuttaṃ “cattāro sammappadhānā”ti.",
  "tika-vin02t:2046_0": "Ijjhatīti iddhi,",
  "tika-vin02t:2046_1": "samijjhati nipphajjatīti attho.",
  "tika-vin02t:2046_2": "Ijjhanti tāya vā sattā iddhā vuddhā ukkaṃsagatā hontīti iddhi.",
  "tika-vin02t:2046_3": "Paṭhamena atthena iddhi eva pādo iddhipādo,",
  "tika-vin02t:2046_4": "iddhikoṭṭhāsoti attho.",
  "tika-vin02t:2046_5": "Dutiyena atthena iddhiyā pādo patiṭṭhā adhigamupāyoti iddhipādo.",
  "tika-vin02t:2046_6": "Tena hi uparūparivisesasaṅkhātaṃ iddhiṃ pajjanti pāpuṇanti.",
  "tika-vin02t:2046_7": "Svāyaṃ iddhipādo yasmā chandādike cattāro adhipatidhamme dhure jeṭṭhake katvā nibbattīyati,",
  "tika-vin02t:2046_8": "tasmā vuttaṃ “cattāro iddhipādo”ti.",
  "tika-vin02t:2047_0": "Pañcindriyānīti saddhādīni pañca indriyāni.",
  "tika-vin02t:2047_1": "Tattha assaddhiyaṃ abhibhavitvā adhimokkhalakkhaṇe indaṭṭhaṃ kāretīti saddhā indriyaṃ.",
  "tika-vin02t:2047_2": "Kosajjaṃ abhibhavitvā paggahalakkhaṇe,",
  "tika-vin02t:2047_3": "pamādaṃ abhibhavitvā upaṭṭhānalakkhaṇe,",
  "tika-vin02t:2047_4": "vikkhepaṃ abhibhavitvā avikkhepalakkhaṇe,",
  "tika-vin02t:2047_5": "aññāṇaṃ abhibhavitvā dassanalakkhaṇe indaṭṭhaṃ kāretīti paññā indriyaṃ.",
  "tika-vin02t:2048_0": "Tāniyeva assaddhiyādīhi anabhibhavanīyato akampiyaṭṭhena sampayuttadhammesu thirabhāvena ca balāni veditabbāni.",
  "tika-vin02t:2049_0": "Satta bojjhaṅgāti bodhiyā,",
  "tika-vin02t:2049_1": "bodhissa vā aṅgāti bojjhaṅgā.",
  "tika-vin02t:2049_2": "Yā hi esā dhammasāmaggī,",
  "tika-vin02t:2049_3": "yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "tika-vin02t:2049_4": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya dhammasāmaggiyā",
  "tika-vin02t:2049_5": "ariyasāvako bujjhati kilesaniddāya uṭṭhahati,",
  "tika-vin02t:2049_6": "cattāri vā ariyasaccāni paṭivijjhati,",
  "tika-vin02t:2049_7": "nibbānameva vā sacchikarotīti “bodhī”ti vuccati,",
  "tika-vin02t:2049_8": "tassā dhammasāmaggisaṅkhātāya bodhiyā aṅgāti bojjhaṅgā jhānaṅgamaggaṅgādayo viya.",
  "tika-vin02t:2049_9": "Yopesa vuttappakārāya dhammasāmaggiyā bujjhatīti katvā ariyasāvako “bodhī”ti vuccati,",
  "tika-vin02t:2049_10": "tassa bodhissa vā aṅgātipi bojjhaṅgā senaṅgarathaṅgādayo viya.",
  "tika-vin02t:2049_11": "Tenāhu porāṇā “bujjhanakassa puggalassa aṅgāti bojjhaṅgā”ti,",
  "tika-vin02t:2049_12": "“bodhāya saṃvattantīti bojjhaṅgā”tiādinā nayenapi bojjhaṅgaṭṭho veditabbo.",
  "tika-vin02t:2050_0": "Ariyo aṭṭhaṅgiko maggoti taṃtaṃmaggavajjhehi kilesehi ārakattā ariyabhāvakarattā ariyaphalapaṭilābhakarattā ca ariyo.",
  "tika-vin02t:2050_1": "Sammādiṭṭhiādīni aṭṭhaṅgāni assa atthi,",
  "tika-vin02t:2050_2": "aṭṭhaṅgāniyeva vā aṭṭhaṅgiko.",
  "tika-vin02t:2050_3": "Mārento kilese gacchati,",
  "tika-vin02t:2050_4": "nibbānatthikehi vā maggīyati,",
  "tika-vin02t:2050_5": "sayaṃ vā nibbānaṃ maggatīti maggoti evametesaṃ satipaṭṭhānādīnaṃ atthavibhāgo veditabbo.",
  "tika-vin02t:2051_0": "Sotāpannoti maggasaṅkhātaṃ sotaṃ āpajjitvā pāpuṇitvā ṭhito,",
  "tika-vin02t:2051_1": "sotāpattiphalaṭṭhoti attho.",
  "tika-vin02t:2051_2": "Sotāpattiphalasacchikiriyāya paṭipannoti sotāpattiphalassa attapaccakkhakaraṇatthāya paṭipajjamāno paṭhamamaggaṭṭho,",
  "tika-vin02t:2051_3": "yo aṭṭhamakotipi vuccati.",
  "tika-vin02t:2051_4": "Sakadāgāmīti sakideva imaṃ lokaṃ paṭisandhiggahaṇavasena āgamanasīlo dutiyaphalaṭṭho.",
  "tika-vin02t:2051_5": "Anāgāmīti paṭisandhiggahaṇavasena kāmalokaṃ anāgamanasīlo tatiyaphalaṭṭho.",
  "tika-vin02t:2051_6": "Yo pana saddhānusārī dhammānusārī ekabījīti evamādiko ariyapuggalavibhāgo,",
  "tika-vin02t:2051_7": "so tesaṃyeva bhedoti.",
  "tika-vin02t:2051_8": "Sesaṃ vuttanayameva.",
  "tika-vin02t:2052_0": "Etamatthaṃ viditvāti etaṃ attano dhammavinaye matakuṇapasadisena dussīlapuggalena saddhiṃ saṃvāsābhāvasaṅkhātaṃ atthaṃ viditvā.",
  "tika-vin02t:2052_1": "Imaṃ udānanti imaṃ asaṃvāsārahasaṃvāsārahabhāvānaṃ kāraṇaparidīpanaṃ udānaṃ udānesi.",
  "tika-vin02t:2053_0": "Tattha channamativassatīti āpattiṃ āpajjitvā paṭicchādento aññaṃ navaṃ āpattiṃ",
  "tika-vin02t:2054_0": "Āpajjati,",
  "tika-vin02t:2054_1": "tato aparanti evaṃ āpattivassaṃ kilesavassaṃ ativiya vassati.",
  "tika-vin02t:2054_2": "Vivaṭaṃ nātivassatīti āpattiṃ āpanno taṃ appaṭicchādetvā vivaranto sabrahmacārīnaṃ pakāsento yathādhammaṃ",
  "tika-vin02t:2054_3": "yathāvinayaṃ paṭikaronto desento vuṭṭhahanto aññaṃ navaṃ āpattiṃ nāpajjati,",
  "tika-vin02t:2054_4": "tenassa taṃ vivaṭaṃ puna āpattivassaṃ kilesavassaṃ na vassati.",
  "tika-vin02t:2054_5": "Yasmā ca etadeva,",
  "tika-vin02t:2054_6": "tasmā channaṃ chāditaṃ āpattiṃ vivaretha.",
  "tika-vin02t:2054_7": "Evaṃ taṃ nātivassatīti evaṃ sante taṃ āpattiṃ āpajjanapuggalānaṃ attabhāvaṃ ativijjhitvā kilesavassanena na vassati na temeti,",
  "tika-vin02t:2054_8": "evaṃ so kilesehi anavassuto parisuddhasīlo samāhito hutvā vipassanaṃ paṭṭhapetvā sammasanto anukkamena nibbānaṃ pāpuṇātīti adhippāyo.",
  "tika-vin02t:2055_0": "Imasmiṃ dhammavinaye aṭṭhacchariyakathāvaṇṇanā niṭṭhitā.",
  "tika-vin02t:2056_0": "Pātimokkhasavanārahakathāvaṇṇanā",
  "tika-vin02t:2057_0": "386.",
  "tika-vin02t:2057_1": "Atha bhagavā cintesi “idāni bhikkhusaṅghe abbudo jāto,",
  "tika-vin02t:2057_2": "aparisuddhā puggalā uposathaṃ āgacchanti,",
  "tika-vin02t:2057_3": "na ca tathāgato aparisuddhāya parisāya uposathaṃ uddisati,",
  "tika-vin02t:2057_4": "anuddisante ca bhikkhusaṅghassa uposatho pacchijjati,",
  "tika-vin02t:2057_5": "yannūnāhaṃ ito paṭṭhāya bhikkhūnaññeva pātimokkhuddesaṃ anujāneyya”nti,",
  "tika-vin02t:2057_6": "evaṃ pana cintetvā bhikkhūnaññeva pātimokkhuddesaṃ anujāni.",
  "tika-vin02t:2057_7": "Tena vuttaṃ “atha kho bhagavā…pe…",
  "tika-vin02t:2057_8": "pātimokkhaṃ uddiseyyāthā”ti.",
  "tika-vin02t:2057_9": "Tattha nadānāhanti na idāni ahaṃ.",
  "tika-vin02t:2057_10": "Uposathaṃ na karissāmi,",
  "tika-vin02t:2057_11": "pātimokkhaṃ na uddisissāmīti paccekaṃ na-",
  "tika-vin02t:2057_12": "kārena sambandho.",
  "tika-vin02t:2057_13": "Duvidhaṃ pātimokkhaṃ āṇāpātimokkhaṃ ovādapātimokkhanti.",
  "tika-vin02t:2057_14": "Tesu “suṇātu me bhante”tiādikaṃ āṇāpātimokkhaṃ,",
  "tika-vin02t:2057_15": "taṃ sāvakāva uddisanti,",
  "tika-vin02t:2057_16": "na buddhā,",
  "tika-vin02t:2057_17": "yaṃ anvaddhamāsaṃ uddisīyati.",
  "tika-vin02t:2057_18": "“Khantī paramaṃ…pe…",
  "tika-vin02t:2057_19": "sabbapāpassa akaraṇaṃ…pe…",
  "tika-vin02t:2057_20": "anupavādo anupaghāto…pe…",
  "tika-vin02t:2057_21": "etaṃ buddhāna sāsana”nti imā pana tisso gāthā ovādapātimokkhaṃ nāma,",
  "tika-vin02t:2057_22": "taṃ buddhāva uddisanti,",
  "tika-vin02t:2057_23": "na sāvakā.",
  "tika-vin02t:2057_24": "Channampi vassānaṃ accayena uddisanti.",
  "tika-vin02t:2057_25": "Dīghāyukabuddhānañhi dharamānakāle ayameva pātimokkhuddeso,",
  "tika-vin02t:2057_26": "appāyukabuddhānaṃ pana paṭhamabodhiyaṃyeva,",
  "tika-vin02t:2057_27": "tato paraṃ itaro,",
  "tika-vin02t:2057_28": "tañca kho bhikkhū eva uddisanti,",
  "tika-vin02t:2057_29": "na buddhā.",
  "tika-vin02t:2057_30": "Tasmā amhākampi bhagavā vīsativassamattaṃ imaṃ ovādapātimokkhaṃ uddisitvā imaṃ antarāyaṃ disvā tato paraṃ na uddisi.",
  "tika-vin02t:2058_0": "Aṭṭhānanti akāraṇaṃ.",
  "tika-vin02t:2058_1": "Anavakāsoti tasseva vevacanaṃ.",
  "tika-vin02t:2058_2": "Kāraṇañhi tiṭṭhati ettha phalaṃ tadāyattavuttitāyāti “ṭhāna”nti vuccati,",
  "tika-vin02t:2058_3": "evaṃ “avakāso”tipi vuccati.",
  "tika-vin02t:2058_4": "Yanti kiriyāparāmasanaṃ. Na ca,",
  "tika-vin02t:2058_5": "bhikkhave,",
  "tika-vin02t:2058_6": "sāpattikena pātimokkhaṃ sotabbantiādi padatthato suviññeyyaṃ.",
  "tika-vin02t:2058_7": "Vinicchayato panettha yaṃ vattabbaṃ,",
  "tika-vin02t:2058_8": "taṃ aṭṭhakathāya vuttameva.",
  "tika-vin02t:2058_9": "Tattha pure vā pacchā vāti ñattito pubbe vā pacchā vā.",
  "tika-vin02t:2059_0": "Dhammikādhammikapātimokkhaṭṭhapanakathāvaṇṇanā",
  "tika-vin02t:2060_0": "387.",
  "tika-vin02t:2060_1": "Katañca akatañca ubhayaṃ gahetvāti yassa ekantena katāpi atthi,",
  "tika-vin02t:2060_2": "akatāpi atthi,",
  "tika-vin02t:2060_3": "tassa tadubhayaṃ gahetvā.",
  "tika-vin02t:2061_0": "Dhammikapātimokkhaṭṭhapanakathāvaṇṇanā",
  "tika-vin02t:2062_0": "389.",
  "tika-vin02t:2062_1": "Parisā vuṭṭhātīti yasmiṃ vatthusmiṃ pātimokkhaṃ ṭhapitaṃ,",
  "tika-vin02t:2062_2": "taṃ vatthuṃ avinicchinitvā kenaci antarāyena vuṭṭhāti.",
  "tika-vin02t:2063_0": "393. Paccādiyatīti pati ādiyati, “akataṃ kamma”ntiādinā puna ārabhatīti attho.",
  "tika-vin02t:2064_0": "Attādānaaṅgakathāvaṇṇanā",
  "tika-vin02t:2065_0": "398.",
  "tika-vin02t:2065_1": "Paraṃ codetuṃ attanā ādātabbaṃ gahetabbaṃ adhikaraṇaṃ attādānaṃ.",
  "tika-vin02t:2065_2": "Tenāha “sāsanaṃ sodhetukāmo”tiādi.",
  "tika-vin02t:2065_3": "Vassārattoti vassakālo.",
  "tika-vin02t:2066_0": "Codakena paccavekkhitabbadhammakathāvaṇṇanā",
  "tika-vin02t:2067_0": "399.",
  "tika-vin02t:2067_1": "Paṭimāsitunti parāmasituṃ.",
  "tika-vin02t:2067_2": "Palibodhe chinditvā…pe…",
  "tika-vin02t:2067_3": "adhigataṃ mettacittanti iminā appanāppattaṃ mettābhāvanaṃ dasseti.",
  "tika-vin02t:2067_4": "Tenevāha “vikkhambhanavasena vihatāghāta”nti.",
  "tika-vin02t:2068_0": "Codakena upaṭṭhāpetabbadhammakathāvaṇṇanā",
  "tika-vin02t:2069_0": "400. No dosantaroti ettha cittapariyāyo antara-saddoti āha “na duṭṭhacitto hutvā”ti.",
  "tika-vin02t:2070_0": "Codakacuditakapaṭisaṃyuttakathāvaṇṇanā",
  "tika-vin02t:2071_0": "401.",
  "tika-vin02t:2071_1": "Karuṇanti appanāppattaṃ karuṇajjhānaṃ.",
  "tika-vin02t:2071_2": "Karuṇāpubbabhāganti parikammupacāravasappavattaṃ karuṇaṃ.",
  "tika-vin02t:2071_3": "Mettañca mettāpubbabhāgañcāti etthāpi eseva nayo.",
  "tika-vin02t:2071_4": "Sesamettha suviññeyyamevāti.",
  "tika-vin02t:2072_0": "Pātimokkhaṭṭhapanakkhandhakavaṇṇanā niṭṭhitā.",
  "tika-vin02t:2073_0": "10. Bhikkhunikkhandhakaṃ",
  "tika-vin02t:2074_0": "Mahāpajāpatigotamīvatthukathāvaṇṇanā",
  "tika-vin02t:2075_0": "402.",
  "tika-vin02t:2075_1": "Bhikkhunikkhandhake sakkesu viharatīti paṭhamagamanena gantvā viharati.",
  "tika-vin02t:2075_2": "Mahāpajāpati gotamīti ettha gotamīti gottaṃ.",
  "tika-vin02t:2075_3": "Nāmakaraṇadivase panassā laddhasakkārā brāhmaṇā lakkhaṇasampattiṃ disvā “sace ayaṃ dhītaraṃ labhissati,",
  "tika-vin02t:2075_4": "cakkavattirañño mahesī bhavissati.",
  "tika-vin02t:2075_5": "Sace puttaṃ labhissati,",
  "tika-vin02t:2075_6": "cakkavattirājā bhavissatīti ubhayathāpi mahatīyevassā pajā bhavissatī”ti byākariṃsu,",
  "tika-vin02t:2075_7": "tasmā puttapajāya ceva dhītupajāya ca mahantatāya “mahāpajāpatī”ti nāmaṃ akaṃsu,",
  "tika-vin02t:2075_8": "idha pana gottena saddhiṃ saṃsanditvā “mahāpajāpati gotamī”ti vuttaṃ.",
  "tika-vin02t:2075_9": "Yena bhagavā tenupasaṅkamīti bhagavā kapilapuraṃ gantvā paṭhamameva nandaṃ pabbājesi,",
  "tika-vin02t:2075_10": "sattame divase rāhulakumāraṃ.",
  "tika-vin02t:2075_11": "Cumbaṭakakalahe pana ubhayanagaravāsikesu yuddhatthāya nikkhantesu satthā gantvā te rājāno saññāpetvā attadaṇḍasuttaṃ kathesi.",
  "tika-vin02t:2075_12": "Rājāno pasīditvā aḍḍhateyyasate aḍḍhateyyasate dārake adaṃsu.",
  "tika-vin02t:2075_13": "Tāni pañca kumārasatāni satthu santike pabbajiṃsu.",
  "tika-vin02t:2075_14": "Atha nesaṃ pajāpatiyo sāsanaṃ pesetvā anabhiratiṃ uppādayiṃsu.",
  "tika-vin02t:2075_15": "Satthā tesaṃ anabhiratiyā uppannabhāvaṃ ñatvā te pañcasate daharabhikkhū kuṇāladahaṃ netvā attano kuṇālakāle",
  "tika-vin02t:2075_16": "nisinnapubbe pāsāṇatale nisīditvā kuṇālajātakakathāya tesaṃ anabhiratiṃ vinodetvā sabbepi te sotāpattiphale",
  "tika-vin02t:2075_17": "patiṭṭhāpesi,",
  "tika-vin02t:2075_18": "puna mahāvanaṃ ānetvā arahattaphale.",
  "tika-vin02t:2075_19": "Tesaṃ cittajānanatthaṃ punapi pajāpatiyo sāsanaṃ pahiṇiṃsu.",
  "tika-vin02t:2075_20": "Te “abhabbā mayaṃ gharāvāsassā”ti paṭisāsanaṃ pahiṇiṃsu.",
  "tika-vin02t:2075_21": "Tā “na dāni amhākaṃ paragharaṃ gantuṃ yuttaṃ,",
  "tika-vin02t:2075_22": "mahāpajāpatiyā santikaṃ gantvā pabbajjaṃ anujānāpetvā pabbajissāmā”ti pañcasatāpi mahāpajāpatiṃ upasaṅkamitvā “ayye,",
  "tika-vin02t:2075_23": "amhākaṃ pabbajjaṃ anujānāpethā”ti āhaṃsu.",
  "tika-vin02t:2075_24": "Mahāpajāpati ca tā itthiyo gahetvā yena bhagavā tenupasaṅkami,",
  "tika-vin02t:2075_25": "setacchattassa heṭṭhā rañño parinibbutakāle upasaṅkamītipi vadantiyeva.",
  "tika-vin02t:2075_26": "Pakkāmīti puna kapilapurameva pāvisi.",
  "tika-vin02t:2076_0": "Yathābhirantaṃ viharitvāti bodhaneyyasattānaṃ upanissayaṃ olokento yathājjhāsayena viharitvā.",
  "tika-vin02t:2076_1": "Cārikaṃ pakkāmīti mahājanasaṅgahaṃ karonto uttamāya buddhasiriyā anopamena buddhavilāsena aturitacārikaṃ pakkāmi.",
  "tika-vin02t:2076_2": "Sambahulāhi sākiyānīhi saddhinti antonivesanasmiṃyeva dasabalaṃ uddissa pabbajjāvesaṃ gahetvā tāpi pañcasatā",
  "tika-vin02t:2076_3": "sākiyāniyo pabbajjāvesaṃyeva gāhāpetvā sabbāhipi tāhi sambahulāhi sākiyānīhi saddhiṃ.",
  "tika-vin02t:2076_4": "Pakkāmīti gamanaṃ abhinīhari.",
  "tika-vin02t:2076_5": "Gamanābhinīharaṇakāle panassā “sukumārā rājitthiyo padasā gantuṃ na sakkhissantī”ti sākiyakoliyarājāno suvaṇṇasivikāyo upaṭṭhāpayiṃsu,",
  "tika-vin02t:2076_6": "tā pana “yāne āruyha gacchantīhi satthari agāravo kato hotī”ti ekapaṇṇāsayojanikaṃ maggaṃ padasāva paṭipajjiṃsu.",
  "tika-vin02t:2076_7": "Rājānopi purato ca pacchato ca ārakkhaṃ saṃvidahāpetvā taṇḍulasappitelādīnaṃ sakaṭāni pūretvā “gatagataṭṭhāne āhāraṃ paṭiyādethā”ti purise pesayiṃsu.",
  "tika-vin02t:2076_8": "Sūnehi pādehīti tāsañhi sukhumālattā pādesu eko phoṭo uṭṭheti,",
  "tika-vin02t:2076_9": "eko bhijjati,",
  "tika-vin02t:2076_10": "ubho pādā kaṭakaṭṭhisamparikiṇṇā viya hutvā uddhumātā.",
  "tika-vin02t:2076_11": "Tena vuttaṃ “sūnehi pādehī”ti.",
  "tika-vin02t:2076_12": "Bahidvārakoṭṭhaketi dvārakoṭṭhakassa bahi.",
  "tika-vin02t:2076_13": "Kasmā panevaṃ ṭhitāti?",
  "tika-vin02t:2076_14": "Evaṃ kirassā ahosi “ahaṃ tathāgatena anuññātā sayameva pabbajjāvesaṃ aggahesiṃ,",
  "tika-vin02t:2076_15": "evaṃ gahitabhāvo ca pana me sakalajambudīpe pākaṭo jāto,",
  "tika-vin02t:2076_16": "sace satthā pabbajjaṃ anujānissati,",
  "tika-vin02t:2076_17": "iccetaṃ kusalaṃ.",
  "tika-vin02t:2076_18": "Sace nānujānissati,",
  "tika-vin02t:2076_19": "mahatī garahā bhavissatī”ti vihāraṃ pavisituṃ asakkontī rodamānā aṭṭhāsi.",
  "tika-vin02t:2076_20": "Kiṃ nu tvaṃ gotamīti kiṃ nu rājakulānaṃ vipatti uppannā,",
  "tika-vin02t:2076_21": "kena nu tvaṃ kāraṇena evaṃ vivaṇṇabhāvaṃ pattā sūnehi pādehi…pe… ṭhitāti.",
  "tika-vin02t:2077_0": "Aññenapi pariyāyenāti aññenapi kāraṇena.",
  "tika-vin02t:2077_1": "Āpādikāti saṃvaḍḍhikā,",
  "tika-vin02t:2077_2": "tumhākaṃ hatthapādesu hatthapādakiccaṃ asādhentesu hatthe ca pāde ca vaḍḍhetvā paṭijaggikāti attho.",
  "tika-vin02t:2077_3": "Posikāti divasassa dve tayo vāre nahāpetvā bhojetvā pāyetvā tumhe posesi.",
  "tika-vin02t:2077_4": "Thaññaṃ pāyesīti nandakumāro kira bodhisattato katipāheneva daharataro.",
  "tika-vin02t:2077_5": "Tasmiṃ jāte mahāpajāpati attano puttaṃ dhātīnaṃ datvā sayaṃ bodhisattassa dhātikiccaṃ sādhayamānā attano thaññaṃ pāyesi.",
  "tika-vin02t:2077_6": "Taṃ sandhāya thero evamāha.",
  "tika-vin02t:2077_7": "Sādhu bhanteti “bahukārā”tiādīhi tassā guṇaṃ kathetvā puna pabbajjaṃ yācanto evamāha.",
  "tika-vin02t:2078_0": "Mahāpajāpatigotamīvatthukathāvaṇṇanā niṭṭhitā.",
  "tika-vin02t:2079_0": "Aṭṭhagarudhammakathāvaṇṇanā",
  "tika-vin02t:2080_0": "403.",
  "tika-vin02t:2080_1": "Satthāpi “itthiyo nāma parittasaddhā,",
  "tika-vin02t:2080_2": "ekāyācitamatteyeva pabbajjāya anuññātāya na mama sāsanaṃ garuṃ katvā gaṇhissantī”ti tikkhattuṃ paṭikkhipitvā",
  "tika-vin02t:2080_3": "idāni garuṃ katvā gāhāpetukāmatāya “sace, ānanda,",
  "tika-vin02t:2080_4": "mahāpajāpati gotamī aṭṭha garudhamme paṭiggaṇhāti,",
  "tika-vin02t:2080_5": "sāvassā hotu upasampadā”tiādimāha.",
  "tika-vin02t:2080_6": "Tattha sāvassāti sā eva assā pabbajjāpi upasampadāpi hotu.",
  "tika-vin02t:2081_0": "Tadahupasampannassāti taṃ divasampi upasampannassa.",
  "tika-vin02t:2081_1": "Abhivādanaṃ paccuṭṭhānaṃ añjalikammaṃ sāmīcikammaṃ kātabbanti mānātimānaṃ akatvā pañcapatiṭṭhitena abhivādanaṃ,",
  "tika-vin02t:2081_2": "āsanā uṭṭhāya paccuggamanavasena paccuṭṭhānaṃ,",
  "tika-vin02t:2081_3": "dasanakhe samodhānetvā añjalikammaṃ,",
  "tika-vin02t:2081_4": "āsanapaññāpanabījanādikaṃ anucchavikakammasaṅkhātaṃ sāmīcikammañca kattabbaṃ.",
  "tika-vin02t:2081_5": "Abhikkhuke āvāseti yattha vasantiyā anantarāyena ovādatthāya upasaṅkamanārahe ṭhāne ovādadāyako ācariyo natthi,",
  "tika-vin02t:2081_6": "ayaṃ abhikkhuko āvāso nāma,",
  "tika-vin02t:2081_7": "evarūpe āvāse vassaṃ na upagantabbaṃ.",
  "tika-vin02t:2081_8": "Anvaddhamāsanti anuposathikaṃ.",
  "tika-vin02t:2081_9": "Ovādūpasaṅkamananti ovādatthāya upasaṅkamanaṃ.",
  "tika-vin02t:2081_10": "Diṭṭhenāti cakkhunā diṭṭhena.",
  "tika-vin02t:2081_11": "Sutenāti sotena sutena.",
  "tika-vin02t:2081_12": "Parisaṅkāyāti diṭṭhasutavasena parisaṅkitena.",
  "tika-vin02t:2081_13": "Garudhammanti garukaṃ saṅghādisesāpattiṃ.",
  "tika-vin02t:2081_14": "Pakkhamānattanti anūnāni pannarasa divasāni mānattaṃ.",
  "tika-vin02t:2081_15": "Chasu dhammesūti vikālabhojanacchaṭṭhesu sikkhāpadesu.",
  "tika-vin02t:2081_16": "Sikkhitasikkhāyāti ekasikkhampi akhaṇḍaṃ katvā pūritasikkhāya.",
  "tika-vin02t:2082_0": "Na akkositabbo na paribhāsitabboti dasannaṃ akkosavatthūnaṃ aññatarena akkosavatthunā na akkositabbo,",
  "tika-vin02t:2082_1": "bhayupadaṃsanāya kāyaci paribhāsāya na paribhāsitabbo.",
  "tika-vin02t:2082_2": "Ovaṭo bhikkhunīnaṃ bhikkhūsu vacanapathoti ovādānusāsanidhammakathāsaṅkhāto vacanapatho bhikkhunīnaṃ bhikkhūsu ovaṭo pihito,",
  "tika-vin02t:2082_3": "na bhikkhuniyā koci bhikkhu ovaditabbo vā anusāsitabbo vā,",
  "tika-vin02t:2082_4": "“bhante porāṇakattherā idañcidañca vattaṃ pūrayiṃsū”ti evaṃ pana paveṇivasena kathetuṃ vaṭṭati.",
  "tika-vin02t:2082_5": "Anovaṭo bhikkhūnaṃ bhikkhunīsūti bhikkhūnaṃ pana bhikkhunīsu vacanapatho anivārito,",
  "tika-vin02t:2082_6": "yathāruciyā ovadantu anusāsantu dhammakathaṃ kathentūti ayamettha saṅkhepo,",
  "tika-vin02t:2082_7": "vitthārato panesā garudhammakathā mahāvibhaṅge vuttanayeneva veditabbā.",
  "tika-vin02t:2083_0": "Ime pana aṭṭha garudhamme satthu santike uggahetvā therena attano ārociyamāne sutvā mahāpajāpatiyā tāvamahantaṃ domanassaṃ khaṇena paṭippassambhi.",
  "tika-vin02t:2083_1": "Anotattadahato āhaṭena sītudakassa ghaṭasatena matthake parisittā viya vigatapariḷāhā attamanā hutvā",
  "tika-vin02t:2083_2": "garudhammapaṭiggahaṇena uppannapītipāmojjaṃ āvi karontī “seyyathāpi,",
  "tika-vin02t:2083_3": "bhante”tiādikaṃ udānaṃ udānesi.",
  "tika-vin02t:2083_4": "Tattha daharoti taruṇo.",
  "tika-vin02t:2083_5": "Yuvāti yobbaññabhāve ṭhito.",
  "tika-vin02t:2083_6": "Maṇḍanakajātikoti alaṅkārasabhāvo.",
  "tika-vin02t:2083_7": "Tattha koci taruṇopi yuvā na hoti yathā atitaruṇo.",
  "tika-vin02t:2083_8": "Koci yuvāpi maṇḍanakajātiko na hoti yathā upasantasabhāvo ālasiyabyasanādīhi vā abhibhūto,",
  "tika-vin02t:2083_9": "idha pana daharo ceva yuvā ca maṇḍanakajātiko ca adhippeto,",
  "tika-vin02t:2083_10": "tasmā evamāha.",
  "tika-vin02t:2083_11": "Uppalādīni lokasammatattā vuttāni.",
  "tika-vin02t:2083_12": "Ito paraṃ yaṃ yaṃ vattabbaṃ,",
  "tika-vin02t:2083_13": "taṃ taṃ aṭṭhakathāyaṃ dassitameva.",
  "tika-vin02t:2084_0": "Tattha mātugāmassa pabbajitattāti idaṃ pañcavassasatato uddhaṃ aṭṭhatvā pañcasuyeva vassasatesu saddhammaṭṭhitiyā kāraṇanidassanaṃ.",
  "tika-vin02t:2084_1": "Paṭisambhidāpabhedappattakhīṇāsavavaseneva vuttanti ettha “paṭisambhidāpattakhīṇāsavaggahaṇena jhānānipi gahitāneva honti.",
  "tika-vin02t:2084_2": "Na hi nijjhānakānaṃ sabbappakārasampatti ijjhatī”ti gaṇṭhipadesu vuttaṃ.",
  "tika-vin02t:2084_3": "Sukkhavipassakakhīṇāsavavasena vassasahassantiādinā ca yaṃ vuttaṃ.",
  "tika-vin02t:2084_4": "Taṃ khandhakabhāṇakānaṃ matena vuttanti veditabbaṃ.",
  "tika-vin02t:2084_5": "Dīghanikāyaṭṭhakathāyaṃ pana evaṃ vuttaṃ –",
  "tika-vin02t:2085_0": "“Paṭisambhidāpattehi vassasahassaṃ aṭṭhāsi,",
  "tika-vin02t:2085_1": "chaḷabhiññehi vassasahassaṃ,",
  "tika-vin02t:2085_2": "tevijjehi vassasahassaṃ,",
  "tika-vin02t:2085_3": "sukkhavipassakehi vassasahassaṃ,",
  "tika-vin02t:2085_4": "pātimokkhena vassasahassaṃ aṭṭhāsī”ti.",
  "tika-vin02t:2086_0": "Aṅguttaranikāyaṭṭhakathāyampi –",
  "tika-vin02t:2087_0": "“Buddhānañhi parinibbānato vassasahassameva paṭisambhidā nibbattetuṃ sakkonti,",
  "tika-vin02t:2087_1": "tato paraṃ cha abhiññā,",
  "tika-vin02t:2087_2": "tato tāpi nibbattetuṃ asakkontā tisso vijjā nibbattenti,",
  "tika-vin02t:2087_3": "gacchante gacchante kāle tāpi nibbattetuṃ asakkontā sukkhavipassakā honti.",
  "tika-vin02t:2087_4": "Eteneva upāyena anāgāmino sakadāgāmino sotāpannā”ti –",
  "tika-vin02t:2088_0": "Vuttaṃ.",
  "tika-vin02t:2089_0": "Saṃyuttanikāyaṭṭhakathāyaṃ pana –",
  "tika-vin02t:2090_0": "“Paṭhamabodhiyañhi bhikkhū paṭisambhidāpattā ahesuṃ.",
  "tika-vin02t:2090_1": "Atha kāle gacchante paṭisambhidā pāpuṇituṃ na sakkhiṃsu,",
  "tika-vin02t:2090_2": "chaḷabhiññā ahesuṃ,",
  "tika-vin02t:2090_3": "tato cha abhiññā pattuṃ asakkontā tisso vijjā pāpuṇiṃsu.",
  "tika-vin02t:2090_4": "Idāni kāle gacchante tisso vijjā pāpuṇituṃ asakkontā āsavakkhayamattaṃ pāpuṇissanti,",
  "tika-vin02t:2090_5": "tampi asakkontā anāgāmiphalaṃ,",
  "tika-vin02t:2090_6": "tampi asakkontā sakadāgāmiphalaṃ,",
  "tika-vin02t:2090_7": "tampi asakkontā sotāpattiphalaṃ,",
  "tika-vin02t:2090_8": "gacchante kāle sotāpattiphalampi pattuṃ na sakkhissantī”ti –",
  "tika-vin02t:2091_0": "Vuttaṃ.",
  "tika-vin02t:2092_0": "Yasmā cetaṃ sabbaṃ aññamaññapaṭiviruddhaṃ,",
  "tika-vin02t:2092_1": "tasmā tesaṃ tesaṃ bhāṇakānaṃ matameva ācariyena tattha tattha dassitanti gahetabbaṃ.",
  "tika-vin02t:2092_2": "Aññathā hi ācariyasseva pubbāparavirodhappasaṅgo siyāti.",
  "tika-vin02t:2093_0": "Tāniyevāti tāniyeva pañca vassasahassāni.",
  "tika-vin02t:2093_1": "Pariyattimūlakaṃ sāsananti āha “na hi pariyattiyā asati paṭivedho atthī”tiādi.",
  "tika-vin02t:2093_2": "Pariyattiyā hi antarahitāya paṭipatti antaradhāyati,",
  "tika-vin02t:2093_3": "paṭipattiyā antarahitāya adhigamo antaradhāyati.",
  "tika-vin02t:2093_4": "Kiṃkāraṇā?",
  "tika-vin02t:2093_5": "Ayañhi pariyatti paṭipattiyā paccayo hoti,",
  "tika-vin02t:2093_6": "paṭipatti adhigamassa,",
  "tika-vin02t:2093_7": "iti paṭipattitopi pariyattiyeva pamāṇaṃ.",
  "tika-vin02t:2093_8": "Tattha paṭivedho ca paṭipatti ca hotipi na hotipi.",
  "tika-vin02t:2093_9": "Ekasmiñhi kāle paṭivedhakarā bhikkhū bahū honti,",
  "tika-vin02t:2093_10": "“esa bhikkhu puthujjano”ti aṅguliṃ pasāretvā dassetabbo hoti,",
  "tika-vin02t:2093_11": "imasmiṃyeva dīpe ekavāraṃ puthujjanabhikkhu nāma nāhosi.",
  "tika-vin02t:2093_12": "Paṭipattipūrakāpi kadāci bahū honti,",
  "tika-vin02t:2093_13": "kadāci appā,",
  "tika-vin02t:2093_14": "iti paṭivedho ca paṭipatti ca hotipi na hotipi.",
  "tika-vin02t:2093_15": "Sāsanaṭṭhitiyā pana pariyattiyeva pamāṇaṃ.",
  "tika-vin02t:2093_16": "Paṇḍito hi tepiṭakaṃ sutvā dvepi pūreti.",
  "tika-vin02t:2093_17": "Yathā amhākaṃ bodhisatto āḷārassa santike pañcābhiññā satta ca samāpattiyo nibbattetvā nevasaññānāsaññāyatanasamāpattiyā parikammaṃ pucchi,",
  "tika-vin02t:2093_18": "so “na jānāmī”ti āha,",
  "tika-vin02t:2093_19": "tato udakassa santikaṃ gantvā adhigatavisesaṃ saṃsanditvā nevasaññānāsaññāyatanassa parikammaṃ pucchi,",
  "tika-vin02t:2093_20": "so ācikkhi,",
  "tika-vin02t:2093_21": "tassa vacanasamanantarameva mahāsatto taṃ sampādesi,",
  "tika-vin02t:2093_22": "evameva paññavā bhikkhu pariyattiṃ sutvā dvepi pūreti,",
  "tika-vin02t:2093_23": "tasmā pariyattiyā ṭhitāya sāsanaṃ ṭhitaṃ hoti.",
  "tika-vin02t:2093_24": "Yathāpi mahato taḷākassa pāḷiyā thirāya udakaṃ na ṭhassatīti na vattabbaṃ,",
  "tika-vin02t:2093_25": "udake sati padumādīni pupphāni na pupphissantīti na vattabbaṃ,",
  "tika-vin02t:2093_26": "evameva mahātaḷākassa thirapāḷisadise tepiṭake buddhavacane sati mahātaḷāke udakasadisā paṭipattipūrakā kulaputtā natthīti na vattabbaṃ,",
  "tika-vin02t:2093_27": "tesu sati mahātaḷāke padumādīni pupphāni viya sotāpannādayo ariyapuggalā natthīti na vattabbaṃ.",
  "tika-vin02t:2093_28": "Evaṃ ekantato pariyattiyeva pamāṇaṃ.",
  "tika-vin02t:2094_0": "Pariyattiyā antarahitāyāti ettha pariyattīti tepiṭakaṃ buddhavacanaṃ sāṭṭhakathā pāḷi.",
  "tika-vin02t:2094_1": "Yāva sā tiṭṭhati,",
  "tika-vin02t:2094_2": "tāva pariyatti paripuṇṇā nāma hoti.",
  "tika-vin02t:2094_3": "Gacchante gacchante kāle kaliyugarājāno adhammikā honti,",
  "tika-vin02t:2094_4": "tesu adhammikesu tesampi amaccādayo adhammikā honti,",
  "tika-vin02t:2094_5": "tato raṭṭhajanapadavāsinoti tesaṃ adhammikatāya na devo sammā vassati,",
  "tika-vin02t:2094_6": "tato sassāni na sampajjanti,",
  "tika-vin02t:2094_7": "tesu asampajjantesu paccayadāyakā bhikkhusaṅghassa paccaye dātuṃ na sakkonti,",
  "tika-vin02t:2094_8": "bhikkhū paccayehi kilamantā antevāsike saṅgahetuṃ na sakkonti.",
  "tika-vin02t:2094_9": "Gacchante gacchante kāle pariyatti parihāyati,",
  "tika-vin02t:2094_10": "atthavasena dhāretuṃ na sakkonti,",
  "tika-vin02t:2094_11": "pāḷivaseneva dhārenti.",
  "tika-vin02t:2094_12": "Tato kāle gacchante pāḷimpi sakalaṃ dhāretuṃ na sakkonti,",
  "tika-vin02t:2094_13": "paṭhamaṃ abhidhammapiṭakaṃ parihāyati,",
  "tika-vin02t:2094_14": "parihāyamānaṃ matthakato paṭṭhāya parihāyati.",
  "tika-vin02t:2094_15": "Paṭhamameva hi mahāpakaraṇaṃ parihāyati,",
  "tika-vin02t:2094_16": "tasmiṃ parihīne yamakaṃ,",
  "tika-vin02t:2094_17": "kathāvatthu,",
  "tika-vin02t:2094_18": "puggalapaññatti,",
  "tika-vin02t:2094_19": "dhātukathā, vibhaṅgo,",
  "tika-vin02t:2094_20": "dhammasaṅgahoti.",
  "tika-vin02t:2095_0": "Evaṃ abhidhammapiṭake parihīne matthakato paṭṭhāya suttantapiṭakaṃ parihāyati.",
  "tika-vin02t:2095_1": "Paṭhamañhi aṅguttaranikāyo parihāyati,",
  "tika-vin02t:2095_2": "tasmimpi paṭhamaṃ ekādasakanipāto…pe…",
  "tika-vin02t:2095_3": "tato ekakanipātoti.",
  "tika-vin02t:2095_4": "Evaṃ aṅguttaranikāye parihīne matthakato paṭṭhāya saṃyuttanikāyo parihāyati.",
  "tika-vin02t:2095_5": "Paṭhamañhi mahāvaggo parihāyati,",
  "tika-vin02t:2095_6": "tato saḷāyatanavaggo,",
  "tika-vin02t:2095_7": "khandhakavaggo,",
  "tika-vin02t:2095_8": "nidānavaggo,",
  "tika-vin02t:2095_9": "sagāthāvaggoti.",
  "tika-vin02t:2095_10": "Evaṃ saṃyuttanikāye parihīne matthakato paṭṭhāya majjhimanikāyo parihāyati.",
  "tika-vin02t:2095_11": "Paṭhamañhi uparipaṇṇāsako parihāyati,",
  "tika-vin02t:2095_12": "tato majjhimapaṇṇāsako,",
  "tika-vin02t:2095_13": "tato mūlapaṇṇāsakoti.",
  "tika-vin02t:2095_14": "Evaṃ majjhimanikāye parihīne matthakato paṭṭhāya dīghanikāyo parihāyati.",
  "tika-vin02t:2095_15": "Paṭhamañhi pāthikavaggo parihāyati,",
  "tika-vin02t:2095_16": "tato mahāvaggo,",
  "tika-vin02t:2095_17": "tato sīlakkhandhavaggoti.",
  "tika-vin02t:2095_18": "Evaṃ dīghanikāye parihīne suttantapiṭakaṃ parihīnaṃ nāma hoti.",
  "tika-vin02t:2095_19": "Vinayapiṭakena saddhiṃ jātakameva dhārenti.",
  "tika-vin02t:2095_20": "Vinayapiṭakañhi lajjino dhārenti,",
  "tika-vin02t:2095_21": "lābhakāmā pana “suttante kathitepi sallakkhentā natthī”ti jātakameva dhārenti.",
  "tika-vin02t:2095_22": "Gacchante kāle jātakampi dhāretuṃ na sakkonti.",
  "tika-vin02t:2095_23": "Atha nesaṃ paṭhamaṃ vessantarajātakaṃ parihāyati,",
  "tika-vin02t:2095_24": "tato paṭilomakkamena puṇṇakajātakaṃ,",
  "tika-vin02t:2095_25": "mahānāradajātakanti pariyosāne apaṇṇakajātakaṃ parihāyati,",
  "tika-vin02t:2095_26": "vinayapiṭakameva dhārenti.",
  "tika-vin02t:2096_0": "Gacchante kāle tampi matthakato paṭṭhāya parihāyati.",
  "tika-vin02t:2096_1": "Paṭhamañhi parivāro parihāyati,",
  "tika-vin02t:2096_2": "tato khandhako,",
  "tika-vin02t:2096_3": "bhikkhunīvibhaṅgo,",
  "tika-vin02t:2096_4": "mahāvibhaṅgoti anukkamena uposathakkhandhakamattameva dhārenti.",
  "tika-vin02t:2096_5": "Tadāpi pariyatti anantarahitāva hoti.",
  "tika-vin02t:2096_6": "Yāva pana manussesu catuppadikagāthāpi pavattati,",
  "tika-vin02t:2096_7": "tāva pariyatti anantarahitāva hoti.",
  "tika-vin02t:2096_8": "Yadā saddho pasanno rājā hatthikkhandhe suvaṇṇacaṅkoṭakamhi sahassatthavikaṃ ṭhapāpetvā “buddhehi kathitaṃ",
  "tika-vin02t:2096_9": "catuppadikaṃ gāthaṃ jānanto imaṃ sahassaṃ gaṇhatū”ti nagare bheriṃ carāpetvā gaṇhanakaṃ alabhitvā “ekavāraṃ",
  "tika-vin02t:2096_10": "carāpite nāmaṃ suṇantāpi honti asuṇantāpī”ti yāvatatiyaṃ carāpetvā gaṇhanakaṃ alabhitvā rājapurisā sahassatthavikaṃ",
  "tika-vin02t:2096_11": "puna rājakulaṃ pavesenti,",
  "tika-vin02t:2096_12": "tadā pariyatti antarahitā nāma hoti.",
  "tika-vin02t:2097_0": "Ciraṃ pavattissatīti pariyattiyā antarahitāyapi liṅgamattaṃ addhānaṃ pavattissati. Kathaṃ?",
  "tika-vin02t:2097_1": "Gacchante gacchante hi kāle cīvaraggahaṇaṃ pattaggahaṇaṃ samiñjanapasāraṇaṃ ālokitavilokitaṃ na pāsādikaṃ hoti,",
  "tika-vin02t:2097_2": "nigaṇṭhasamaṇā viya alābupattaṃ bhikkhū pattaṃ aggabāhāya parikkhipitvā ādāya vicaranti,",
  "tika-vin02t:2097_3": "ettāvatāpi liṅgaṃ anantarahitameva hoti.",
  "tika-vin02t:2097_4": "Gacchante pana kāle aggabāhato otāretvā hatthena vā sikkāya vā olambetvā vicaranti,",
  "tika-vin02t:2097_5": "cīvarampi rajanasāruppaṃ akatvā oṭṭhaṭṭhivaṇṇaṃ katvā rajanti.",
  "tika-vin02t:2097_6": "Gacchante kāle rajanampi na hoti,",
  "tika-vin02t:2097_7": "dasacchindanaṃ ovaṭṭikāvijjhanaṃ kappamattañca katvā vaḷañjanti,",
  "tika-vin02t:2097_8": "puna ovaṭṭikaṃ vijjhitvā kappaṃ na karonti.",
  "tika-vin02t:2097_9": "Tato ubhayampi akatvā dasā chetvā paribbājakā viya caranti.",
  "tika-vin02t:2097_10": "Gacchante kāle “ko iminā amhākaṃ attho”ti khuddakaṃ kāsāvakhaṇḍaṃ hatthe vā gīvāyaṃ vā bandhanti,",
  "tika-vin02t:2097_11": "kesesu vā allīyāpenti,",
  "tika-vin02t:2097_12": "dārabharaṇaṃ karontā kasitvā vapitvā jīvikaṃ kappetvā vicaranti,",
  "tika-vin02t:2097_13": "tadā dakkhiṇaṃ dento jano saṅghaṃ uddissa etesampi deti.",
  "tika-vin02t:2097_14": "Idaṃ sandhāya bhagavatā vuttaṃ “bhavissanti kho panānanda,",
  "tika-vin02t:2097_15": "anāgatamaddhānaṃ gotrabhuno kāsāvakaṇṭhā dussīlā pāpadhammā,",
  "tika-vin02t:2097_16": "tesu dussīlesu saṅghaṃ uddissa dānaṃ dassanti,",
  "tika-vin02t:2097_17": "tadāpāhaṃ, ānanda,",
  "tika-vin02t:2097_18": "saṅghagataṃ dakkhiṇaṃ asaṅkhyeyyaṃ appameyyaṃ vadāmī”ti.",
  "tika-vin02t:2097_19": "Tato gacchante kāle nānāvidhāni kammāni karontā “papañco esa,",
  "tika-vin02t:2097_20": "kiṃ iminā amhāka”nti kāsāvakhaṇḍaṃ chinditvā araññe khipanti,",
  "tika-vin02t:2097_21": "tasmiṃ kāle liṅgaṃ antarahitaṃ nāma hoti.",
  "tika-vin02t:2097_22": "Kassapadasabalassa kira kālato paṭṭhāya yonakānaṃ setavatthāni pārupitvā caraṇacārittaṃ jātaṃ.",
  "tika-vin02t:2097_23": "Evaṃ pariyattiyā antarahitāyapi liṅgamattaṃ ciraṃ pavattissatīti veditabbaṃ.",
  "tika-vin02t:2098_0": "Aṭṭhagarudhammakathāvaṇṇanā niṭṭhitā.",
  "tika-vin02t:2099_0": "Bhikkhunīupasampannānujānanakathāvaṇṇanā",
  "tika-vin02t:2100_0": "404- 405.",
  "tika-vin02t:2100_1": "Yadaggenāti yaṃ divasaṃ ādiṃ katvā.",
  "tika-vin02t:2100_2": "Tadevāti tasmiññeva divase.",
  "tika-vin02t:2100_3": "Anuññattiyāti anuññāya. Ekāhaṃ,",
  "tika-vin02t:2100_4": "bhante ānanda,",
  "tika-vin02t:2100_5": "bhagavantaṃ varaṃ yācāmīti “evameva kho ahaṃ,",
  "tika-vin02t:2100_6": "bhante ānanda,",
  "tika-vin02t:2100_7": "ime aṭṭha garudhamme paṭiggaṇhāmi yāvajīvaṃ anatikkamanīye”ti paṭijānitvā idāni kasmā varaṃ yācatīti ce?",
  "tika-vin02t:2100_8": "Parūpavādavivajjanatthaṃ.",
  "tika-vin02t:2100_9": "Evañhi keci vadeyyuṃ “mahāpajāpatiyā paṭhamaṃ sampaṭicchitattā bhikkhūnaṃ bhikkhunīnañca yathāvuḍḍhaṃ abhivādanaṃ nāhosi,",
  "tika-vin02t:2100_10": "sā ce varaṃ yāceyya,",
  "tika-vin02t:2100_11": "bhagavā anujāneyyā”ti.",
  "tika-vin02t:2101_0": "406.",
  "tika-vin02t:2101_1": "Sarāgāyāti sarāgabhāvāya kāmarāgabhavarāgaparibrūhanāya.",
  "tika-vin02t:2101_2": "Saññogāyāti vaṭṭe saṃyojanatthāya.",
  "tika-vin02t:2101_3": "Ācayāyāti vaṭṭassa vaḍḍhanatthāya.",
  "tika-vin02t:2101_4": "Mahicchatāyāti mahicchabhāvāya.",
  "tika-vin02t:2101_5": "Asantuṭṭhiyāti asantuṭṭhibhāvāya.",
  "tika-vin02t:2101_6": "Saṅgaṇikāyāti kilesasaṅgaṇagaṇasaṅgaṇavihārāya.",
  "tika-vin02t:2101_7": "Kosajjāyāti kusītabhāvāya.",
  "tika-vin02t:2101_8": "Dubbharatāyāti dupposatāya.",
  "tika-vin02t:2101_9": "Virāgāyāti sakalavaṭṭato virajjanatthāya.",
  "tika-vin02t:2101_10": "Visaññogāyāti kāmarāgādīhi visaṃyujjanatthāya.",
  "tika-vin02t:2101_11": "Apacayāyāti sabbassapi vaṭṭassa apacayatthāya,",
  "tika-vin02t:2101_12": "nibbānāyāti attho.",
  "tika-vin02t:2101_13": "Appicchatāyāti paccayappicchatādivasena sabbaso icchāpagamāya.",
  "tika-vin02t:2101_14": "Santuṭṭhiyāti dvādasavidhasantuṭṭhibhāvāya.",
  "tika-vin02t:2101_15": "Pavivekāyāti pavivittabhāvāya kāyavivekāditadaṅgavivekādivivekasiddhiyā.",
  "tika-vin02t:2101_16": "Vīriyārambhāyāti kāyikassa ceva cetasikassa ca vīriyassa paggaṇhanatthāya.",
  "tika-vin02t:2101_17": "Subharatāyāti sukhaposanatthāya.",
  "tika-vin02t:2101_18": "Evaṃ yo pariyattidhammo uggahaṇadhāraṇaparipucchāmanasikāravasena yoniso paṭipajjantassa sarāgādibhāvaparivajjanassa",
  "tika-vin02t:2101_19": "kāraṇaṃ hutvā virāgādibhāvāya saṃvattati,",
  "tika-vin02t:2101_20": "ekaṃsato eso dhammo,",
  "tika-vin02t:2101_21": "eso vinayo sammadeva apāyādīsu apatanavasena dhāraṇato kilesānaṃ vinayanato,",
  "tika-vin02t:2101_22": "satthu sammāsambuddhassa ovādānusiṭṭhibhāvato etaṃ satthusāsananti dhāreyyāsi jāneyyāsi,",
  "tika-vin02t:2101_23": "avabujjheyyāsīti attho.",
  "tika-vin02t:2101_24": "Imasmiṃ sutte paṭhamavārena vaṭṭaṃ,",
  "tika-vin02t:2101_25": "dutiyavārena vivaṭṭaṃ kathitaṃ.",
  "tika-vin02t:2102_0": "409- 410.",
  "tika-vin02t:2102_1": "Vimānetvāti aparajjhitvā.",
  "tika-vin02t:2102_2": "Kammappattāyopīti kammārahāpi.",
  "tika-vin02t:2102_3": "Āpattigāminiyopīti āpattiāpannāyopi.",
  "tika-vin02t:2102_4": "Vuttanayeneva kāretabbataṃ āpajjantīti tathākaraṇassa paṭikkhittattā dukkaṭena kāretabbataṃ āpajjanti.",
  "tika-vin02t:2103_0": "413- 5.",
  "tika-vin02t:2103_1": "Dve tisso bhikkhuniyoti dvīhi tīhi bhikkhunīhi.",
  "tika-vin02t:2103_2": "Na ārocentīti pātimokkhuddesakassa na ārocenti.",
  "tika-vin02t:2103_3": "Na paccāharantīti bhikkhunīnaṃ na paccāharanti.",
  "tika-vin02t:2103_4": "Visesakanti vattabhaṅgaṃ.",
  "tika-vin02t:2104_0": "420. Tena ca bhikkhu nimantetabboti sāmīcidassanametaṃ, na pana animantiyā āpatti.",
  "tika-vin02t:2105_0": "425.",
  "tika-vin02t:2105_1": "Tayo nissayeti senāsananissayaṃ apanetvā apare tayo nissaye.",
  "tika-vin02t:2105_2": "Rukkhamūlasenāsanañhi sā na labhati.",
  "tika-vin02t:2106_0": "428. Anuvādaṃ paṭṭhapentīti issariyaṃ pavattenti.",
  "tika-vin02t:2107_0": "430.",
  "tika-vin02t:2107_1": "Bhikkhudūtena upasampādentīti bhikkhuyeva dūto bhikkhudūto,",
  "tika-vin02t:2107_2": "tena bhikkhudūtena,",
  "tika-vin02t:2107_3": "bhikkhudūtaṃ katvā upasampādentīti attho.",
  "tika-vin02t:2108_0": "431.",
  "tika-vin02t:2108_1": "Na sammatīti nappahoti.",
  "tika-vin02t:2108_2": "Navakammanti navakammaṃ katvā “ettakāni vassāni vasatū”ti apaloketvā saṅghikabhūmidānaṃ.",
  "tika-vin02t:2109_0": "432. Sannisinnagabbhāti patiṭṭhitagabbhā.",
  "tika-vin02t:2110_0": "434.",
  "tika-vin02t:2110_1": "Pabbajjampi na labhatīti titthāyatanasaṅkantāya abhabbabhāvūpagamanato na labhati.",
  "tika-vin02t:2110_2": "Idaṃ odissa anuññātaṃ vaṭṭatīti ekato vā ubhato vā avassave satipi odissa anuññātattā vaṭṭati.",
  "tika-vin02t:2110_3": "Sesamettha pāḷito aṭṭhakathāto ca suviññeyyamevāti.",
  "tika-vin02t:2111_0": "Bhikkhunīupasampannānujānanakathāvaṇṇanā niṭṭhitā.",
  "tika-vin02t:2112_0": "Bhikkhunikkhandhakavaṇṇanā niṭṭhitā.",
  "tika-vin02t:2113_0": "11. Pañcasatikakkhandhakaṃ",
  "tika-vin02t:2114_0": "Saṅgītinidānakathāvaṇṇanā",
  "tika-vin02t:2115_0": "437.",
  "tika-vin02t:2115_1": "Pañcasatikakkhandhake pāvāya kusināranti pāvānagare piṇḍāya caritvā kusināraṃ gamissāmīti addhānamaggappaṭipanno.",
  "tika-vin02t:2115_2": "Mandāravapupphaṃ gahetvāti mahācāṭippamāṇaṃ pupphaṃ āgantukadaṇḍake ṭhapetvā chattaṃ viya gahetvā.",
  "tika-vin02t:2115_3": "Addasaṃ khoti āgacchantaṃ dūratova addasaṃ.",
  "tika-vin02t:2115_4": "Disvā ca pana “pucchissāmi naṃ bhagavato pavatti”nti cittaṃ uppādetvā “sace kho pana nisinnakova pucchissāmi,",
  "tika-vin02t:2115_5": "satthari agāravo kato bhavissatī”ti uṭṭhahitvā ṭhitaṭṭhānato apakkamma chaddanto nāgarājā maṇicammaṃ",
  "tika-vin02t:2115_6": "viya dasabaladattiyaṃ meghavaṇṇapaṃsukūlacīvaraṃ pārupitvā dasanakhasamodhānasamujjalaṃ añjaliṃ sirasmiṃ",
  "tika-vin02t:2115_7": "patiṭṭhāpetvā satthari katena gāravena ājīvakassa abhimukho hutvā “apāvuso amhākaṃ satthāraṃ jānāsī”ti āha.",
  "tika-vin02t:2115_8": "Kiṃ pana satthu parinibbānaṃ jānanto pucchi ajānantoti?",
  "tika-vin02t:2115_9": "Āvajjanappaṭibaddhaṃ khīṇāsavānaṃ jānanaṃ.",
  "tika-vin02t:2115_10": "Anāvajjitattā panesa ajānanto pucchīti eke.",
  "tika-vin02t:2115_11": "Thero samāpattibahulo rattiṭṭhānadivāṭṭhānaleṇamaṇḍapādīsu niccaṃ samāpattiphaleneva yāpeti.",
  "tika-vin02t:2115_12": "Kulasantakampi gāmaṃ pavisitvā dvāre samāpajjitvā samāpattito vuṭṭhitova bhikkhaṃ gaṇhāti.",
  "tika-vin02t:2115_13": "Thero kira “iminā me pacchimena attabhāvena mahājanānuggahaṃ karissāmi,",
  "tika-vin02t:2115_14": "ye mayhaṃ bhikkhaṃ vā denti,",
  "tika-vin02t:2115_15": "gandhamālādīhi vā sakkāraṃ karonti,",
  "tika-vin02t:2115_16": "tesaṃ taṃ mahapphalaṃ hotū”ti evaṃ karoti.",
  "tika-vin02t:2115_17": "Tasmā samāpattibahulatāya na jāni.",
  "tika-vin02t:2115_18": "Iti ajānantova pucchīti vadanti,",
  "tika-vin02t:2115_19": "taṃ na gahetabbaṃ.",
  "tika-vin02t:2115_20": "Na hettha ajānanakāraṇaṃ atthi.",
  "tika-vin02t:2115_21": "Abhilakkhitaṃ satthu parinibbānaṃ ahosi dasasahassilokadhātukampanādīhi nimittehi.",
  "tika-vin02t:2115_22": "Therassa pana parisāya kehici bhikkhūhi bhagavā diṭṭhapubbo,",
  "tika-vin02t:2115_23": "kehici na diṭṭhapubbo.",
  "tika-vin02t:2115_24": "Tattha yehi diṭṭhapubbo,",
  "tika-vin02t:2115_25": "tepi passitukāmāva.",
  "tika-vin02t:2115_26": "Yehipi adiṭṭhapubbo,",
  "tika-vin02t:2115_27": "tepi passitukāmāva.",
  "tika-vin02t:2115_28": "Tattha yehi na diṭṭhapubbo,",
  "tika-vin02t:2115_29": "te abhidassanakāmatāya gantvā “kuhiṃ bhagavā”ti pucchantā “parinibbuto”ti sutvā sandhāretuṃ na sakkhissanti.",
  "tika-vin02t:2115_30": "Cīvaraṃ chaḍḍetvā ekavatthā vā dunnivatthā vā urāni paṭipisantā parodissanti.",
  "tika-vin02t:2115_31": "Tattha manussā “mahākassapena saddhiṃ āgatapaṃsukūlikā sayampi itthiyo viya parodanti,",
  "tika-vin02t:2115_32": "te kiṃ amhe samassāsentī”ti mayhaṃ dosaṃ dassanti.",
  "tika-vin02t:2115_33": "Idaṃ pana suññaṃ mahāraññaṃ,",
  "tika-vin02t:2115_34": "idha yathā tathā rodantesu doso natthi.",
  "tika-vin02t:2115_35": "Purimataraṃ sutvā nāma sokopi tanuko hotīti bhikkhūnaṃ satuppādalābhatthaṃ jānantova pucchi.",
  "tika-vin02t:2116_0": "Ajja sattāhaparinibbutoti ajja divasato paṭilomato sattame ahani parinibbuto.",
  "tika-vin02t:2116_1": "Tato me idanti tato samaṇassa gotamassa parinibbutaṭṭhānato.",
  "tika-vin02t:2116_2": "Avītarāgāti puthujjanā ceva sotāpannasakadāgāmino ca.",
  "tika-vin02t:2116_3": "Tesañhi domanassaṃ appahīnaṃ,",
  "tika-vin02t:2116_4": "tasmā tepi bāhā paggayha kandanti,",
  "tika-vin02t:2116_5": "ubho hatthe sīse ṭhapetvā rodanti.",
  "tika-vin02t:2116_6": "Chinnapātaṃ papatantīti chinnānaṃ pāto viya chinnapāto,",
  "tika-vin02t:2116_7": "taṃ chinnapātaṃ,",
  "tika-vin02t:2116_8": "bhāvanapuṃsakaniddesoyaṃ,",
  "tika-vin02t:2116_9": "majjhe chinnā viya hutvā yato vā tato vā patantīti attho.",
  "tika-vin02t:2116_10": "Āvaṭṭantīti abhimukhabhāvena vaṭṭanti.",
  "tika-vin02t:2116_11": "Yattha patitā,",
  "tika-vin02t:2116_12": "tato katipayaratanaṭṭhānaṃ vaṭṭanavaseneva gantvā puna yathāpatitameva ṭhānaṃ vaṭṭanavasena āgacchanti.",
  "tika-vin02t:2116_13": "Vivaṭṭantīti yattha patitā,",
  "tika-vin02t:2116_14": "tato nivaṭṭanti,",
  "tika-vin02t:2116_15": "patitaṭṭhānato parabhāgaṃ vaṭṭamānā gacchantīti attho.",
  "tika-vin02t:2116_16": "Apica purato vaṭṭanaṃ āvaṭṭanaṃ,",
  "tika-vin02t:2116_17": "passato pacchato ca vaṭṭanaṃ vivaṭṭanaṃ.",
  "tika-vin02t:2116_18": "Tasmā dve pāde pasāretvā sakiṃ purato sakiṃ pacchato sakiṃ vāmato sakiṃ dakkhiṇato samparivaṭṭamānāpi āvaṭṭanti vivaṭṭantīti vuccanti.",
  "tika-vin02t:2116_19": "Vītarāgāti pahīnadomanassā iṭṭhāniṭṭhesu nibbikāratāya silāthambhasadisā anāgāmikhīṇāsavā.",
  "tika-vin02t:2116_20": "Kāmañhi domanasse asatipi ekacco rāgo hotiyeva,",
  "tika-vin02t:2116_21": "rāge pana asati domanassassa asambhavoyeva.",
  "tika-vin02t:2116_22": "Tadekaṭṭhabhāvato hi rāgappahānena pahīnadomanassā vuttā,",
  "tika-vin02t:2116_23": "na khīṇāsavā eva.",
  "tika-vin02t:2117_0": "Sabbeheva piyehītiādīsu piyāyitabbato piyehi manavaḍḍhanato manāpehi mātāpitābhātābhaginīādikehi.",
  "tika-vin02t:2117_1": "Nānābhāvoti jātiyā nānābhāvo,",
  "tika-vin02t:2117_2": "jātianurūpagamanena visuṃ bhāvo,",
  "tika-vin02t:2117_3": "asambaddhabhāvoti attho.",
  "tika-vin02t:2117_4": "Vinābhāvoti maraṇena vinābhāvo,",
  "tika-vin02t:2117_5": "cutiyā tenattabhāvena apunapavattanato vippayogoti attho.",
  "tika-vin02t:2117_6": "Aññathābhāvoti bhavena aññathābhāvo,",
  "tika-vin02t:2117_7": "bhavantaraggahaṇena “kāmāvacarasatto rūpāvacaro hotī”tiādinā tatthāpi “manusso devo hotī”tiādinā ca purimākārato aññākāratāti attho.",
  "tika-vin02t:2117_8": "Tanti tasmā.",
  "tika-vin02t:2117_9": "Kutettha labbhāti kuto kuhiṃ kasmiṃ nāma ṭhāne ettha etasmiṃ khandhappavatte yaṃ taṃ jātaṃ…pe…",
  "tika-vin02t:2117_10": "mā palujjīti laddhuṃ sakkā,",
  "tika-vin02t:2117_11": "na sakkā eva tādisassa kāraṇassa abhāvato.",
  "tika-vin02t:2117_12": "Idaṃ vuttaṃ hoti –",
  "tika-vin02t:2117_13": "yasmā sabbeheva piyehi manāpehi nānābhāvo,",
  "tika-vin02t:2117_14": "tasmā dasa pāramiyo pūretvāpi sambodhiṃ patvāpi dhammacakkaṃ pavattetvāpi yamakapāṭihāriyaṃ dassetvāpi",
  "tika-vin02t:2117_15": "devorohaṇaṃ katvāpi yaṃ taṃ jātaṃ bhūtaṃ saṅkhataṃ palokadhammaṃ,",
  "tika-vin02t:2117_16": "tañca tathāgatassapi sarīraṃ mā palujjīti netaṃ ṭhānaṃ vijjati,",
  "tika-vin02t:2117_17": "rodantenapi kandantenapi na sakkā taṃ kāraṇaṃ laddhunti.",
  "tika-vin02t:2118_0": "Tena kho panāvuso,",
  "tika-vin02t:2118_1": "samayena subhaddo nāma vuḍḍhapabbajitotiādīsu yaṃ vattabbaṃ,",
  "tika-vin02t:2118_2": "taṃ nidānavaṇṇanāyaṃ vuttanayameva.",
  "tika-vin02t:2119_0": "Saṅgītinidānakathāvaṇṇanā niṭṭhitā.",
  "tika-vin02t:2120_0": "Khuddānukhuddakasikkhāpadakathāvaṇṇanā",
  "tika-vin02t:2121_0": "441.",
  "tika-vin02t:2121_1": "Samūhaneyyāti ākaṅkhamāno samūhanatu,",
  "tika-vin02t:2121_2": "yadi icchati,",
  "tika-vin02t:2121_3": "samūhaneyyāti attho.",
  "tika-vin02t:2121_4": "Kasmā pana “samūhanathā”ti ekaṃseneva avatvā “ākaṅkhamāno samūhaneyyā”ti vikappavacaneneva bhagavā ṭhapesīti?",
  "tika-vin02t:2121_5": "Mahākassapassa ñāṇabalassa diṭṭhattā.",
  "tika-vin02t:2121_6": "Passati hi bhagavā “samūhanathāti vuttepi saṅgītikāle kassapo na samūhanissatī”ti,",
  "tika-vin02t:2121_7": "tasmā vikappeneva ṭhapesi.",
  "tika-vin02t:2121_8": "Yadi asamūhananaṃ diṭṭhaṃ,",
  "tika-vin02t:2121_9": "tadeva ca icchitaṃ,",
  "tika-vin02t:2121_10": "atha kasmā bhagavā “ākaṅkhamāno samūhanatū”ti avocāti?",
  "tika-vin02t:2121_11": "Tathārūpapuggalajjhāsayavasena.",
  "tika-vin02t:2121_12": "Santi hi keci khuddānukhuddakāni sikkhāpadāni samādāya vattituṃ anicchantā,",
  "tika-vin02t:2121_13": "tesaṃ tathā avuccamāne bhagavati vighāto uppajjeyya,",
  "tika-vin02t:2121_14": "taṃ tesaṃ bhavissati dīgharattaṃ ahitāya dukkhāya.",
  "tika-vin02t:2121_15": "Tathā pana vutte tesaṃ vighāto na uppajjeyya,",
  "tika-vin02t:2121_16": "amhākamevāyaṃ doso,",
  "tika-vin02t:2121_17": "yato amhesuyeva keci samūhananaṃ na icchantīti.",
  "tika-vin02t:2121_18": "Keci “sakalassa pana sāsanassa saṅghāyattabhāvakaraṇatthaṃ tathā vutta”nti vadanti.",
  "tika-vin02t:2121_19": "Yaṃ kiñci satthārā sikkhāpadaṃ paññattaṃ,",
  "tika-vin02t:2121_20": "taṃ samaṇā sakyaputtiyā sirasā sampaṭicchitvā jīvitaṃ viya rakkhanti.",
  "tika-vin02t:2121_21": "Tathā hi te “khuddānukhuddakāni sikkhāpadāni ākaṅkhamāno saṅgho samūhanatū”ti vuttepi na samūhaniṃsu.",
  "tika-vin02t:2121_22": "Aññadatthu purato viya tassa accayepi rakkhiṃsuyevāti satthu sāsanassa saṅghassa ca mahantabhāvadassanatthampi tathā vuttanti daṭṭhabbaṃ.",
  "tika-vin02t:2121_23": "Tathā hi āyasmā ānando aññepi vā bhikkhū “katamaṃ pana, bhante,",
  "tika-vin02t:2121_24": "khuddakaṃ,",
  "tika-vin02t:2121_25": "katamaṃ anukhuddaka”nti na pucchiṃsu samūhanajjhāsayasseva abhāvato,",
  "tika-vin02t:2121_26": "teneva ekasikkhāpadampi apariccajitvā sabbesaṃ anuggahetabbabhāvadassanatthaṃ “cattāri pārājikāni ṭhapetvā avasesāni khuddānukhuddakānī”tiādimāhaṃsu.",
  "tika-vin02t:2121_27": "Evañhi vadantehi “khuddānukhuddakā ime nāmā”ti avinicchitattā sabbesaṃ anuggahetabbabhāvo dassito hoti.",
  "tika-vin02t:2122_0": "442.",
  "tika-vin02t:2122_1": "Atha kho āyasmā mahākassapo saṅghaṃ ñāpesīti ettha pana keci vadanti “bhante nāgasena,",
  "tika-vin02t:2122_2": "katamaṃ khuddakaṃ,",
  "tika-vin02t:2122_3": "katamaṃ anukhuddakanti milindaraññā pucchite ‘dukkaṭaṃ mahārāja,",
  "tika-vin02t:2122_4": "khuddakaṃ,",
  "tika-vin02t:2122_5": "dubbhāsitaṃ anukhuddaka’nti vuttattā nāgasenatthero khuddānukhuddakaṃ jāni,",
  "tika-vin02t:2122_6": "mahākassapatthero pana taṃ ajānanto ‘suṇātu me āvuso’tiādinā kammavācaṃ sāvesī”ti,",
  "tika-vin02t:2122_7": "na taṃ evaṃ gahetabbaṃ.",
  "tika-vin02t:2122_8": "Nāgasenatthero hi paresaṃ vādapathopacchedanatthaṃ saṅgītikāle dhammasaṅgāhakamahātherehi gahitakoṭṭhāsesu",
  "tika-vin02t:2122_9": "antimakoṭṭhāsameva gahetvā milindarājānaṃ saññāpesi,",
  "tika-vin02t:2122_10": "mahākassapatthero pana ekasikkhāpadampi asamūhanitukāmatāya tathā kammavācaṃ sāvesi.",
  "tika-vin02t:2123_0": "Tattha gihigatānīti gihipaṭisaṃyuttānīti vadanti.",
  "tika-vin02t:2123_1": "Gihīsu gatāni,",
  "tika-vin02t:2123_2": "tehi ñātāni gihigatānīti evaṃ panettha attho daṭṭhabbo.",
  "tika-vin02t:2123_3": "Dhūmakālo etassāti dhūmakālikaṃ citakadhūmavūpasamato paraṃ appavattanato.",
  "tika-vin02t:2123_4": "Appaññattantiādīsu navaṃ adhammikaṃ katikavattaṃ vā sikkhāpadaṃ vā bandhantā appaññattaṃ paññapenti nāma",
  "tika-vin02t:2123_5": "purāṇasanthatavatthusmiṃ sāvatthiyaṃ bhikkhū viya.",
  "tika-vin02t:2123_6": "Uddhammaṃ ubbinayaṃ sāsanaṃ dīpentā paññattaṃ samucchindanti nāma vassasataparinibbute bhagavati vesālikā vajjiputtakā viya.",
  "tika-vin02t:2123_7": "Khuddānukhuddakā pana āpattiyo sañcicca vītikkamantā yathāpaññattesu sikkhāpadesu samādāya na vattanti nāma assajipunabbasukā viya.",
  "tika-vin02t:2123_8": "Navaṃ pana katikavattaṃ vā sikkhāpadaṃ vā abandhantā,",
  "tika-vin02t:2123_9": "dhammato vinayato sāsanaṃ dīpentā,",
  "tika-vin02t:2123_10": "khuddānukhuddakampi ca sikkhāpadaṃ asamūhanantā appaññattaṃ na paññapenti,",
  "tika-vin02t:2123_11": "paññattaṃ na samucchindanti,",
  "tika-vin02t:2123_12": "yathāpaññattesu sikkhāpadesu samādāya vattanti nāma āyasmā upaseno viya āyasmā yaso kākaṇḍakaputto viya ca.",
  "tika-vin02t:2124_0": "443. Bhagavatā oḷārike nimitte kayiramāneti vesāliṃ nissāya cāpāle cetiye viharantena bhagavatā –",
  "tika-vin02t:2125_0": "“Ramaṇīyā, ānanda, vesālī,",
  "tika-vin02t:2125_1": "ramaṇīyaṃ udenacetiyaṃ,",
  "tika-vin02t:2125_2": "ramaṇīyaṃ gotamakacetiyaṃ,",
  "tika-vin02t:2125_3": "ramaṇīyaṃ sattambacetiyaṃ,",
  "tika-vin02t:2125_4": "ramaṇīyaṃ bahuputtacetiyaṃ,",
  "tika-vin02t:2125_5": "ramaṇīyaṃ sārandadacetiyaṃ,",
  "tika-vin02t:2125_6": "ramaṇīyaṃ cāpālacetiyaṃ.",
  "tika-vin02t:2125_7": "Yassa kassaci, ānanda,",
  "tika-vin02t:2125_8": "cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā,",
  "tika-vin02t:2125_9": "so ākaṅkhamāno kappaṃ vā tiṭṭheyya kappāvasesaṃ vā.",
  "tika-vin02t:2125_10": "Tathāgatassa kho pana, ānanda,",
  "tika-vin02t:2125_11": "cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā,",
  "tika-vin02t:2125_12": "so ākaṅkhamāno, ānanda,",
  "tika-vin02t:2125_13": "tathāgato kappaṃ vā tiṭṭheyya kappāvasesaṃ vā”ti –",
  "tika-vin02t:2126_0": "Evaṃ oḷārike nimitte kayiramāne.",
  "tika-vin02t:2127_0": "Mārena pariyuṭṭhitacittoti mārena ajjhotthaṭacitto.",
  "tika-vin02t:2127_1": "Māro hi yassa sabbena sabbaṃ dvādasa vipallāsā appahīnā,",
  "tika-vin02t:2127_2": "tassa cittaṃ pariyuṭṭhāti.",
  "tika-vin02t:2127_3": "Therassa ca cattāro vipallāsā appahīnā,",
  "tika-vin02t:2127_4": "tenassa māro cittaṃ pariyuṭṭhāsi.",
  "tika-vin02t:2127_5": "So pana cittapariyuṭṭhānaṃ karonto kiṃ karotīti?",
  "tika-vin02t:2127_6": "Bheravaṃ rūpārammaṇaṃ vā dasseti,",
  "tika-vin02t:2127_7": "saddārammaṇaṃ vā sāveti,",
  "tika-vin02t:2127_8": "tato sattā taṃ disvā vā sutvā vā satiṃ vissajjetvā vivaṭamukhā honti,",
  "tika-vin02t:2127_9": "tesaṃ mukhena hatthaṃ pavesetvā hadayaṃ maddati,",
  "tika-vin02t:2127_10": "tato visaññāva hutvā tiṭṭhanti.",
  "tika-vin02t:2127_11": "Therassa panesa mukhena hatthaṃ pavesetuṃ kiṃ sakkhissati,",
  "tika-vin02t:2127_12": "bheravārammaṇaṃ pana dassesi,",
  "tika-vin02t:2127_13": "taṃ disvā thero nimittobhāsaṃ na paṭivijjhi.",
  "tika-vin02t:2128_0": "Khuddānukhuddakasikkhāpadakathāvaṇṇanā niṭṭhitā.",
  "tika-vin02t:2129_0": "Brahmadaṇḍakathāvaṇṇanā",
  "tika-vin02t:2130_0": "445.",
  "tika-vin02t:2130_1": "Ujjavanikāyāti paṭisotagāminiyā.",
  "tika-vin02t:2130_2": "Rajoharaṇanti rajopuñchanī.",
  "tika-vin02t:2130_3": "Na kulavaṃ gamentīti niratthakavināsanaṃ na gamenti.",
  "tika-vin02t:2130_4": "Kucchito lavo kulavo,",
  "tika-vin02t:2130_5": "anayavināsoti vuttaṃ hoti.",
  "tika-vin02t:2130_6": "“Dhammavinayasaṅgītiyā”ti vattabbe saṅgītiyā vinayappadhānattā “vinayasaṅgītiyā”ti vuttaṃ.",
  "tika-vin02t:2130_7": "Vinayappadhānā saṅgīti vinayasaṅgīti.",
  "tika-vin02t:2130_8": "Sesamettha suviññeyyamevāti.",
  "tika-vin02t:2131_0": "Pañcasatikakkhandhakavaṇṇanā niṭṭhitā.",
  "tika-vin02t:2132_0": "12. Sattasatikakkhandhakaṃ",
  "tika-vin02t:2133_0": "Dasavatthukathāvaṇṇanā",
  "tika-vin02t:2134_0": "446.",
  "tika-vin02t:2134_1": "Sattasatikakkhandhake nikkhittamaṇisuvaṇṇāti rūpiyasikkhāpadeneva paṭikkhittamaṇisuvaṇṇā.",
  "tika-vin02t:2134_2": "Tattha maṇiggahaṇena sabbaṃ dukkaṭavatthu,",
  "tika-vin02t:2134_3": "suvaṇṇaggahaṇena sabbaṃ pācittiyavatthu gahitaṃ hoti.",
  "tika-vin02t:2134_4": "Bhikkhaggenāti bhikkhugaṇanāya.",
  "tika-vin02t:2135_0": "447.",
  "tika-vin02t:2135_1": "Upakkilesāti virocituṃ adatvā upakkiliṭṭhabhāvakaraṇena upakkilesā.",
  "tika-vin02t:2135_2": "Mahikāti himaṃ.",
  "tika-vin02t:2135_3": "Dhūmo ca rajo ca dhūmarajo.",
  "tika-vin02t:2135_4": "Ettha purimā tayo asampattaupakkilesā,",
  "tika-vin02t:2135_5": "rāhu pana sampattaupakkilesavasena kathitoti veditabbo.",
  "tika-vin02t:2135_6": "Samaṇabrāhmaṇā na tapanti na bhāsanti na virocantīti guṇapatāpena na tapanti guṇobhāsena na bhāsanti guṇavirocanena na virocanti.",
  "tika-vin02t:2135_7": "Surāmerayapānā appaṭiviratāti pañcavidhāya surāya catubbidhassa ca merayassa pānato aviratā.",
  "tika-vin02t:2136_0": "Avijjānivuṭāti avijjāya nivāritā pihitā.",
  "tika-vin02t:2136_1": "Piyarūpābhinandinoti piyarūpaṃ sātarūpaṃ abhinandamānā tussamānā.",
  "tika-vin02t:2136_2": "Sādiyantīti gaṇhanti.",
  "tika-vin02t:2136_3": "Aviddasūti andhabālā.",
  "tika-vin02t:2136_4": "Sarajāti sakilesarajā.",
  "tika-vin02t:2136_5": "Magāti migasadisā.",
  "tika-vin02t:2136_6": "Tasmiṃ tasmiṃ visaye bhave vā netīti netti,",
  "tika-vin02t:2136_7": "taṇhāyetaṃ adhivacanaṃ.",
  "tika-vin02t:2136_8": "Tāya saha vattantīti sanettikā.",
  "tika-vin02t:2137_0": "448.",
  "tika-vin02t:2137_1": "Taṃ parisaṃ etadavocāti tassa kira evaṃ ahosi “kulaputtā pabbajantā puttadārañceva jātarūparajatañca pahāyeva pabbajanti,",
  "tika-vin02t:2137_2": "na ca sakkā yaṃ pahāya pabbajitā taṃ etehi gāhetu”nti nayaggāhe ṭhatvā etaṃ “mā ayyā”tiādivacanaṃ avoca.",
  "tika-vin02t:2137_3": "Ekaṃsenetanti etaṃ pañcakāmaguṇakappanaṃ “assamaṇadhammo asakyaputtiyadhammo”ti ekaṃsena dhāreyyāsi.",
  "tika-vin02t:2138_0": "Tiṇanti senāsanacchadanatiṇaṃ.",
  "tika-vin02t:2138_1": "Pariyesitabbanti tiṇacchadane vā iṭṭhakacchadane vā gehe palujjante yehi taṃ kāritaṃ,",
  "tika-vin02t:2138_2": "tesaṃ santikaṃ gantvā “tumhehi kāritaṃ senāsanaṃ ovassati,",
  "tika-vin02t:2138_3": "na sakkā tattha vasitu”nti ācikkhitabbaṃ.",
  "tika-vin02t:2138_4": "Manussā sakkontā karissanti,",
  "tika-vin02t:2138_5": "asakkontā “tumhe vaḍḍhakī gahetvā kārāpetha,",
  "tika-vin02t:2138_6": "mayaṃ te saññāpessāmā”ti vakkhanti.",
  "tika-vin02t:2138_7": "Evaṃ vutte kāretvā tesaṃ ācikkhitabbaṃ,",
  "tika-vin02t:2138_8": "manussā vaḍḍhakīnaṃ dātabbaṃ dassanti.",
  "tika-vin02t:2138_9": "Sace āvāsasāmikā natthi,",
  "tika-vin02t:2138_10": "aññesampi bhikkhācāravattena ārocetvā kāretuṃ vaṭṭati.",
  "tika-vin02t:2138_11": "Imaṃ sandhāya “pariyesitabba”nti vuttaṃ.",
  "tika-vin02t:2139_0": "Dārūti senāsane gopānasiādīsu palujjamānesu tadatthāya dāru pariyesitabbaṃ.",
  "tika-vin02t:2139_1": "Sakaṭanti gihivikaṭaṃ vā tāvakālikaṃ vā katvā sakaṭaṃ pariyesitabbaṃ.",
  "tika-vin02t:2139_2": "Na kevalañca sakaṭameva,",
  "tika-vin02t:2139_3": "aññampi vāsipharasukudālādiupakaraṇaṃ evaṃ pariyesituṃ vaṭṭati.",
  "tika-vin02t:2139_4": "Purisoti hatthakammavasena puriso pariyesitabbo.",
  "tika-vin02t:2139_5": "Yaṃ kañci hi purisaṃ “hatthakammaṃ āvuso dassasī”ti vatvā “dassāmi bhante”ti vutte “imasmiṃ idañcidañca karohī”ti yaṃ icchati,",
  "tika-vin02t:2139_6": "taṃ kāretuṃ vaṭṭati.",
  "tika-vin02t:2139_7": "Na tvevāhaṃ gāmaṇi kenaci pariyāyenāti jātarūparajataṃ panāhaṃ kenacipi kāraṇena pariyesitabbanti na vadāmi.",
  "tika-vin02t:2140_0": "449. Pāpakaṃ katanti asundaraṃ kataṃ.",
  "tika-vin02t:2141_0": "450. Ahogaṅgoti tassa pabbatassa nāmaṃ.",
  "tika-vin02t:2142_0": "451.",
  "tika-vin02t:2142_1": "Paṭikacceva gaccheyyanti yattha taṃ adhikaraṇaṃ vūpasametuṃ bhikkhū sannipatanti,",
  "tika-vin02t:2142_2": "tattha paṭhamameva gaccheyyaṃ.",
  "tika-vin02t:2142_3": "Sambhāvesunti pāpuṇiṃsu.",
  "tika-vin02t:2143_0": "452.",
  "tika-vin02t:2143_1": "Aloṇakaṃ bhavissatīti aloṇakaṃ bhattaṃ vā byañjanaṃ vā bhavissati.",
  "tika-vin02t:2143_2": "Āsutāti sabbasambhārasajjitā.",
  "tika-vin02t:2143_3": "“Asuttā”ti vā pāṭho.",
  "tika-vin02t:2144_0": "453. Ujjaviṃsūti nāvaṃ āruyha paṭisotena gacchiṃsu. Pācīnakāti pācīnadesavāsino.",
  "tika-vin02t:2145_0": "454.",
  "tika-vin02t:2145_1": "Nanu tvaṃ āvuso vuḍḍho vīsativassosīti nanu tvaṃ āvuso vīsativasso,",
  "tika-vin02t:2145_2": "na nissayapaṭibaddho,",
  "tika-vin02t:2145_3": "kasmā taṃ thero paṇāmetīti dīpenti.",
  "tika-vin02t:2145_4": "Garunissayaṃ gaṇhāmāti kiñcāpi mayaṃ mahallakā,",
  "tika-vin02t:2145_5": "etaṃ pana theraṃ garuṃ katvā vasissāmāti adhippāyo.",
  "tika-vin02t:2146_0": "455.",
  "tika-vin02t:2146_1": "Mettāya rūpāvacarasamādhimattabhāvato “kullakavihārenā”ti vuttaṃ,",
  "tika-vin02t:2146_2": "khuddakena vihārenāti attho,",
  "tika-vin02t:2146_3": "khuddakatā cassa agambhīrabhāvatoti āha “uttānavihārenā”ti.",
  "tika-vin02t:2146_4": "Suññatāvihārenāti suññatāmukhena adhigataphalasamāpattiṃ sandhāya vuttaṃ.",
  "tika-vin02t:2147_0": "457.",
  "tika-vin02t:2147_1": "Suttavibhaṅgeti padabhājanīye.",
  "tika-vin02t:2147_2": "Tena saddhinti purepaṭiggahitaloṇena saddhiṃ.",
  "tika-vin02t:2147_3": "Na hi ettha yāvajīvikaṃ tadahupaṭiggahitanti “kappati siṅgiloṇakappo”ti ettha vuttasiṅgiloṇaṃ sandhāya vuttaṃ.",
  "tika-vin02t:2147_4": "Tañhi pure paṭiggahetvā siṅgena parihaṭaṃ na tadahupaṭiggahitaṃ.",
  "tika-vin02t:2147_5": "Yāvakālikameva tadahupaṭiggahitanti siṅgiloṇena missetvā bhuñjitabbaṃ aloṇāmisaṃ sandhāya vuttaṃ.",
  "tika-vin02t:2147_6": "Uposathasaṃyutteti uposathapaṭisaṃyutte,",
  "tika-vin02t:2147_7": "uposathakkhandhaketi vuttaṃ hoti.",
  "tika-vin02t:2147_8": "Atisaraṇaṃ atisāro, atikkamo.",
  "tika-vin02t:2147_9": "Vinayassa atisāro vinayātisāro.",
  "tika-vin02t:2147_10": "Taṃ pamāṇaṃ karontassāti dasāya saddhiṃ nisīdane yaṃ pamāṇaṃ vuttaṃ,",
  "tika-vin02t:2147_11": "dasāya vinā taṃ pamāṇaṃ karontassa.",
  "tika-vin02t:2147_12": "Sesamettha suviññeyyameva.",
  "tika-vin02t:2148_0": "Sattasatikakkhandhakavaṇṇanā niṭṭhitā.",
  "tika-vin02t:2149_0": "Dvivaggasaṅgahāti cūḷavaggamahāvaggasaṅkhātehi dvīhi vaggehi saṅgahitā.",
  "tika-vin02t:2149_1": "Dvāvīsatipabhedanāti mahāvagge dasa,",
  "tika-vin02t:2149_2": "cūḷavagge dvādasāti evaṃ dvāvīsatippabhedā.",
  "tika-vin02t:2149_3": "Sāsaneti satthusāsane.",
  "tika-vin02t:2149_4": "Ye khandhakā vuttāti yojetabbaṃ.",
  "tika-vin02t:2150_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin02t:2151_0": "Cūḷavaggavaṇṇanā niṭṭhitā.",
  "tika-vin02t:2152_0": "Namo tassa bhagavato arahato sammāsambuddhassa",
  "tika-vin02t:2153_0": "Parivāra-ṭīkā",
  "tika-vin02t:2154_0": "Soḷasamahāvāro",
  "tika-vin02t:2155_0": "Paññattivāravaṇṇanā",
  "tika-vin02t:2156_0": "Visuddhaparivārassāti sabbaso parisuddhakhīṇāsavaparivārassa.",
  "tika-vin02t:2156_1": "Dhammakkhandhasarīrassāti sīlasamādhipaññāvimuttivimuttiñāṇadassanasaṅkhātadhammakkhandhasarīrassa sāsaneti sambandho.",
  "tika-vin02t:2156_2": "Tassāti “parivāro”ti yo saṅgahaṃ āruḷho, tassa.",
  "tika-vin02t:2156_3": "Pubbāgataṃ nayanti pubbe āgataṃ vinicchayaṃ.",
  "tika-vin02t:2157_0": "1.",
  "tika-vin02t:2157_1": "Pakatatthapaṭiniddeso ta-",
  "tika-vin02t:2157_2": "saddoti tassa “bhagavatā”tiādīhi padehi samānādhikaraṇabhāvena vuttatthassa yāya vinayapaññattiyā bhagavā pakato adhikato supākaṭo ca,",
  "tika-vin02t:2157_3": "taṃ vinayapaññattiṃ saddhiṃ yācanāya atthabhāvena dassento “yo so…pe…",
  "tika-vin02t:2157_4": "vinayapaññattiṃ paññapesī”ti āha.",
  "tika-vin02t:2157_5": "Tattha vinayapaññattinti vinayabhūtaṃ paññattiṃ.",
  "tika-vin02t:2158_0": "“Jānatā passatā”ti imesaṃ padānaṃ vinayassa adhikatattā tattha vuttanayena tāva atthaṃ yojetvā idāni suttantanayena dassento satipi ñāṇadassana-",
  "tika-vin02t:2158_1": "saddānaṃ paññāvevacanabhāve tena tena visesena tesaṃ visayavisesapavattidassanatthaṃ vijjattayavasena",
  "tika-vin02t:2158_2": "abhiññānāvaraṇañāṇavasena sabbaññutaññāṇamaṃsacakkhuvasena paṭivedhadesanāñāṇavasena ca atthaṃ yojetvā",
  "tika-vin02t:2158_3": "dassento “apicā”tiādimāha.",
  "tika-vin02t:2158_4": "Tattha pubbenivāsādīhīti pubbenivāsāsavakkhayañāṇehi.",
  "tika-vin02t:2158_5": "Paṭivedhapaññāyāti ariyamaggapaññāya.",
  "tika-vin02t:2158_6": "Desanāpaññāya passatāti desetabbadhammānaṃ desetabbappakāraṃ bodhaneyyapuggalānañca āsayānusayacaritādhimuttiādibhedaṃ",
  "tika-vin02t:2158_7": "dhammaṃ desanāpaññāya yāthāvato passatā.",
  "tika-vin02t:2158_8": "Arahatāti arīnaṃ,",
  "tika-vin02t:2158_9": "arānañca hatattā,",
  "tika-vin02t:2158_10": "paccayādīnañca arahattā arahatā.",
  "tika-vin02t:2158_11": "Sammāsambuddhenāti sammā sāmañca saccānaṃ buddhattā sammāsambuddhena.",
  "tika-vin02t:2158_12": "Atha vā antarāyikadhamme jānatā,",
  "tika-vin02t:2158_13": "niyyānikadhamme passatā,",
  "tika-vin02t:2158_14": "kilesārīnaṃ hatattā arahatā,",
  "tika-vin02t:2158_15": "sammā sāmaṃ sabbadhammānaṃ buddhattā sammāsambuddhenāti evaṃ catuvesārajjavasenapettha yojanā veditabbā.",
  "tika-vin02t:2159_0": "Apica ṭhānāṭṭhānādivibhāgaṃ jānatā,",
  "tika-vin02t:2159_1": "yathākammūpage satte passatā,",
  "tika-vin02t:2159_2": "savāsanaāsavānaṃ chinnattā arahatā,",
  "tika-vin02t:2159_3": "abhiññeyyādibhede dhamme abhiññeyyādito aviparītāvabodhato sammāsambuddhena.",
  "tika-vin02t:2159_4": "Atha vā tīsu kālesu appaṭihatañāṇatāya jānatā,",
  "tika-vin02t:2159_5": "kāyakammādivasena tiṇṇampi kammānaṃ ñāṇānuparivattito sammā kāritāya passatā,",
  "tika-vin02t:2159_6": "davādīnaṃ abhāvasādhikāya pahānasampadāya arahatā,",
  "tika-vin02t:2159_7": "chandādīnaṃ ahānihetubhūtāya akkhayapaṭibhānasādhikāya sabbaññutāya sammāsambuddhenāti evaṃ dasabalaaṭṭhārasāveṇikabuddhadhammavasenapi",
  "tika-vin02t:2159_8": "yojanā kātabbā.",
  "tika-vin02t:2160_0": "2.",
  "tika-vin02t:2160_1": "Pucchāvissajjaneti pucchāya vissajjane.",
  "tika-vin02t:2160_2": "Etthāti etasmiṃ pucchāvissajjane.",
  "tika-vin02t:2160_3": "Majjhimadeseyeva paññattīti tasmiṃyeva dese yathāvuttavatthuvītikkame āpattisambhavato.",
  "tika-vin02t:2160_4": "Vinītakathāti vinītavatthukathā,",
  "tika-vin02t:2160_5": "ayameva vā pāṭho.",
  "tika-vin02t:2161_0": "Kāyena pana āpattiṃ āpajjatīti pubbabhāge sevanacittaṃ aṅgaṃ katvā kāyadvārasaṅkhātaviññattiṃ janayitvā pavattacittuppādasaṅkhātaṃ āpattiṃ āpajjati.",
  "tika-vin02t:2161_1": "Kiñcāpi hi cittena samuṭṭhāpitā viññatti,",
  "tika-vin02t:2161_2": "tathāpi cittena adhippetassa atthassa kāyaviññattiyā sādhitattā “kāyadvārena āpattiṃ āpajjatī”ti vuccati.",
  "tika-vin02t:2161_3": "Imamatthaṃ sandhāyāti āpannāya āpattiyā anāpattibhāvāpādanassa asakkuṇeyyatāsaṅkhātamatthaṃ sandhāya,",
  "tika-vin02t:2161_4": "na bhaṇḍanādivūpasamaṃ.",
  "tika-vin02t:2162_0": "3.",
  "tika-vin02t:2162_1": "Porāṇakehi mahātherehīti sīhaḷadīpavāsīhi mahātherehi.",
  "tika-vin02t:2162_2": "Ṭhapitāti potthakasaṅgahārohanakāle ṭhapitā.",
  "tika-vin02t:2162_3": "Catutthasaṅgītisadisā hi potthakārohasaṅgīti.",
  "tika-vin02t:2162_4": "Ubhatovibhaṅge dvattiṃsa vārā suviññeyyāva.",
  "tika-vin02t:2163_0": "Samuṭṭhānasīsavaṇṇanā",
  "tika-vin02t:2164_0": "257.",
  "tika-vin02t:2164_1": "Samuṭṭhānakathāya pana karuṇāsītalabhāvena candasadisattā “buddhacande”ti vuttaṃ,",
  "tika-vin02t:2164_2": "kilesatimirapahānato “buddhādicce”ti vuttaṃ.",
  "tika-vin02t:2164_3": "Piṭake tīṇi desayīti yasmā te desayanti,",
  "tika-vin02t:2164_4": "tasmā aṅgirasopi piṭakāni tīṇi desayi.",
  "tika-vin02t:2164_5": "Tāni katamānīti āha “suttanta”ntiādi.",
  "tika-vin02t:2164_6": "Mahāguṇanti mahānisaṃsaṃ.",
  "tika-vin02t:2164_7": "Evaṃ nīyati saddhammo,",
  "tika-vin02t:2164_8": "vinayo yadi tiṭṭhatīti yadi vinayapariyatti anantarahitā tiṭṭhati pavattati,",
  "tika-vin02t:2164_9": "evaṃ sati paṭipattipaṭivedhasaddhammo nīyati pavattati.",
  "tika-vin02t:2164_10": "Vinayapariyatti pana kathaṃ tiṭṭhatīti āha “ubhatocā”tiādi.",
  "tika-vin02t:2164_11": "Parivārena ganthitā tiṭṭhantīti yojetabbaṃ.",
  "tika-vin02t:2164_12": "Tasseva parivārassāti tasmiṃyeva parivāre.",
  "tika-vin02t:2165_0": "Niyatakatanti kataniyataṃ,",
  "tika-vin02t:2165_1": "niyamitanti attho.",
  "tika-vin02t:2165_2": "Aññehi saddhinti sesasikkhāpadehi saddhiṃ.",
  "tika-vin02t:2165_3": "Asambhinnasamuṭṭhānānīti asaṅkarasamuṭṭhānāni.",
  "tika-vin02t:2166_0": "Tasmā sikkheti yasmā vinaye sati saddhammo tiṭṭhati,",
  "tika-vin02t:2166_1": "vinayo ca parivārena ganthito tiṭṭhati,",
  "tika-vin02t:2166_2": "parivāre ca samuṭṭhānādīni dissanti,",
  "tika-vin02t:2166_3": "tasmā sikkheyya parivāraṃ,",
  "tika-vin02t:2166_4": "uggaṇheyyāti attho.",
  "tika-vin02t:2167_0": "Ādimhi tāva purimanayeti “channaṃ āpattisamuṭṭhānānaṃ katihi samuṭṭhānehi samuṭṭhātīti ekena samuṭṭhānena samuṭṭhāti,",
  "tika-vin02t:2167_1": "kāyato ca cittato ca samuṭṭhātī”tiādinā paññattivāre sakiṃ āgatanayaṃ sandhāyetaṃ vuttaṃ.",
  "tika-vin02t:2168_0": "258.",
  "tika-vin02t:2168_1": "Nānubandhe pavattininti “yā pana bhikkhunī vuṭṭhāpitaṃ pavattiniṃ dve vassāni nānubandheyyā”ti vuttasikkhāpadaṃ.",
  "tika-vin02t:2169_0": "270. Akatanti aññehi amissīkataṃ, niyatasamuṭṭhānanti vuttaṃ hoti.",
  "tika-vin02t:2170_0": "Antarapeyyālaṃ",
  "tika-vin02t:2171_0": "Katipucchāvāravaṇṇanā",
  "tika-vin02t:2172_0": "271.",
  "tika-vin02t:2172_1": "Veraṃ maṇatīti rāgādiveraṃ maṇati vināseti.",
  "tika-vin02t:2172_2": "Etāyāti viratiyā.",
  "tika-vin02t:2172_3": "Niyyānanti maggaṃ.",
  "tika-vin02t:2172_4": "Kāyapāgabbiyanti kāyapāgabbiyavasena pavattaṃ kāyaduccaritaṃ.",
  "tika-vin02t:2173_0": "274.",
  "tika-vin02t:2173_1": "Sāraṇīyāti saritabbayuttā anussaraṇārahā addhāne atikkantepi na sammussitabbā.",
  "tika-vin02t:2173_2": "Mijjati siniyhati etāyāti mettā,",
  "tika-vin02t:2173_3": "mittabhāvo.",
  "tika-vin02t:2173_4": "Mettā etassa atthīti mettaṃ kāyakammaṃ,",
  "tika-vin02t:2173_5": "taṃ pana yasmā mettāsahagatacittasamuṭṭhānaṃ,",
  "tika-vin02t:2173_6": "tasmā vuttaṃ “mettacittena kataṃ kāyakamma”nti.",
  "tika-vin02t:2173_7": "Āvīti pakāsaṃ.",
  "tika-vin02t:2173_8": "Pakāsabhāvo cettha yaṃ uddissa taṃ kāyakammaṃ karīyati,",
  "tika-vin02t:2173_9": "tassa sammukhabhāvatoti āha “sammukhā”ti.",
  "tika-vin02t:2173_10": "Rahoti apakāsaṃ.",
  "tika-vin02t:2173_11": "Apakāsatā ca yaṃ uddissa taṃ kammaṃ karīyati,",
  "tika-vin02t:2173_12": "tassa apaccakkhabhāvatoti āha “parammukhā”ti.",
  "tika-vin02t:2173_13": "Ubhayehīti navakehi therehi ca.",
  "tika-vin02t:2173_14": "Piyaṃ piyāyitabbaṃ karotīti piyakaraṇo.",
  "tika-vin02t:2173_15": "Garuṃ garuṭṭhāniyaṃ karotīti garukaraṇo.",
  "tika-vin02t:2173_16": "Saṅgahāyāti saṅgahavatthuvisesabhāvato sabrahmacārīnaṃ saṅgahaṇatthāya.",
  "tika-vin02t:2173_17": "Avivādāyāti saṅgahavatthubhāvato eva na vivādāya.",
  "tika-vin02t:2173_18": "Sati ca avivādahetubhūtasaṅgahakatte tesaṃ vasena sabrahmacārīnaṃ samaggabhāvo bhedābhāvo siddhoyevāti āha “samaggabhāvāyā”tiādi.",
  "tika-vin02t:2174_0": "Paggayha vacananti kevalaṃ “devo”ti avatvā “devatthero”ti guṇehi thirabhāvajotanaṃ paggaṇhitvā uccaṃ katvā vacanaṃ.",
  "tika-vin02t:2174_1": "Mamattabodhanavacanaṃ mamāyanavacanaṃ.",
  "tika-vin02t:2174_2": "Ekantatirokkhassa manokammassa sammukhatā nāma viññattisamuṭṭhāpanavaseneva hoti,",
  "tika-vin02t:2174_3": "tañca kho loke kāyakammanti pākaṭaṃ paññātaṃ hatthavikārādiṃ anāmasitvāyeva dassento “nayanāni ummīletvā”tiādimāha.",
  "tika-vin02t:2174_4": "Kāmañcettha mettāsinehasiniddhānaṃ nayanānaṃ ummīlanā pasannena mukhena olokanañca mettaṃ kāyakammameva,",
  "tika-vin02t:2174_5": "yassa pana cittassa vasena nayanānaṃ mettāsinehasiniddhatā mukhassa ca pasannatā,",
  "tika-vin02t:2174_6": "taṃ sandhāya vuttaṃ “mettaṃ manokammaṃ nāmā”ti.",
  "tika-vin02t:2175_0": "Imāni ca mettakāyakammādīni pāḷiyaṃ bhikkhūnaṃ vasena āgatāni gihīsupi labbhantiyeva.",
  "tika-vin02t:2175_1": "Bhikkhūnañhi mettacittena ācariyupajjhāyavattādiābhisamācārikadhammapūraṇaṃ mettaṃ kāyakammaṃ nāma.",
  "tika-vin02t:2175_2": "Sabbañca anavajjakāyakammaṃ ābhisamācārikakammantogadhamevāti veditabbaṃ.",
  "tika-vin02t:2175_3": "Gihīnaṃ cetiyavandanatthāya bodhivandanatthāya saṅghanimantanatthāya gamanaṃ,",
  "tika-vin02t:2175_4": "gāmaṃ vā piṇḍāya paviṭṭhe bhikkhū disvā paccuggamanaṃ,",
  "tika-vin02t:2175_5": "pattapaṭiggahaṇaṃ,",
  "tika-vin02t:2175_6": "āsanapaññāpanaṃ,",
  "tika-vin02t:2175_7": "anugamananti evamādikaṃ mettaṃ kāyakammaṃ nāma.",
  "tika-vin02t:2175_8": "Bhikkhūnaṃ mettacittena ācārapaññattisikkhāpana kammaṭṭhānakathana dhammadesanā paripucchana aṭṭhakathākathanavasena",
  "tika-vin02t:2175_9": "pavattiyamānaṃ tepiṭakampi buddhavacanaṃ mettaṃ vacīkammaṃ nāma.",
  "tika-vin02t:2175_10": "Gihīnaṃ “cetiyavandanatthāya gacchāma,",
  "tika-vin02t:2175_11": "bodhivandanatthāya gacchāma,",
  "tika-vin02t:2175_12": "dhammassavanaṃ karissāma,",
  "tika-vin02t:2175_13": "dīpamālāpupphapūjaṃ karissāma,",
  "tika-vin02t:2175_14": "tīṇi sucaritāni samādāya vattissāma,",
  "tika-vin02t:2175_15": "salākabhattādīni dassāma,",
  "tika-vin02t:2175_16": "vassāvāsikaṃ dassāma,",
  "tika-vin02t:2175_17": "ajja saṅghassa cattāro paccaye dassāma,",
  "tika-vin02t:2175_18": "saṅghaṃ nimantetvā khādanīyādīni saṃvidahatha,",
  "tika-vin02t:2175_19": "āsanāni paññapetha,",
  "tika-vin02t:2175_20": "pānīyaṃ upaṭṭhāpetha,",
  "tika-vin02t:2175_21": "saṅghaṃ paccuggantvā ānetha,",
  "tika-vin02t:2175_22": "paññattāsane nisīdāpetha,",
  "tika-vin02t:2175_23": "chandajātā ussāhajātā veyyāvaccaṃ karothā”tiādikathanakāle mettaṃ vacīkammaṃ nāma.",
  "tika-vin02t:2175_24": "Bhikkhūnaṃ pātova uṭṭhāya sarīrapaṭijagganaṃ cetiyaṅgaṇavattādīni ca katvā vivittāsane nisīditvā “imasmiṃ",
  "tika-vin02t:2175_25": "vihāre bhikkhū sukhī hontu averā abyāpajjā”ti cintanaṃ mettaṃ manokammaṃ nāma.",
  "tika-vin02t:2175_26": "Gihīnaṃ “ayyā sukhī hontu averā abyāpajjā”ti cintanaṃ mettaṃ manokammaṃ nāma.",
  "tika-vin02t:2176_0": "Lābhāti cīvarādayo laddhapaccayā.",
  "tika-vin02t:2176_1": "Dhammikāti kuhanādibhedaṃ micchājīvaṃ vajjetvā dhammena samena bhikkhācariyavattena uppannā.",
  "tika-vin02t:2176_2": "Antamaso pattapariyāpannamattampīti pacchimakoṭiyā patte pariyāpannaṃ pattassa antogataṃ dvattikaṭacchubhikkhāmattampi.",
  "tika-vin02t:2176_3": "Deyyaṃ dakkhiṇeyyañca appaṭivibhattaṃ katvā bhuñjatīti appaṭivibhattabhogī.",
  "tika-vin02t:2176_4": "Ettha hi dve paṭivibhattāni nāma āmisapaṭivibhattaṃ puggalapaṭivibhattañca.",
  "tika-vin02t:2176_5": "Tattha “ettakaṃ dassāmi,",
  "tika-vin02t:2176_6": "ettakaṃ na dassāmī”ti evaṃ cittena vibhajanaṃ āmisapaṭivibhattaṃ nāma.",
  "tika-vin02t:2176_7": "“Asukassa dassāmi,",
  "tika-vin02t:2176_8": "asukassa na dassāmī”ti evaṃ cittena vibhajanaṃ pana puggalapaṭivibhattaṃ nāma.",
  "tika-vin02t:2176_9": "Tadubhayampi akatvā yo appaṭivibhattaṃ bhuñjati,",
  "tika-vin02t:2176_10": "ayaṃ appaṭivibhattabhogī nāma.",
  "tika-vin02t:2176_11": "Tenāha “neva āmisaṃ paṭivibhajitvā bhuñjatī”tiādi.",
  "tika-vin02t:2176_12": "Adātumpīti pi-",
  "tika-vin02t:2176_13": "saddena dātumpi vaṭṭatīti dasseti.",
  "tika-vin02t:2176_14": "Dānañhi nāma na kassaci nivāritaṃ,",
  "tika-vin02t:2176_15": "tena dussīlassapi atthikassa sati sambhave dātabbaṃ,",
  "tika-vin02t:2176_16": "tañca kho karuṇāyanavasena,",
  "tika-vin02t:2176_17": "na vattapūraṇavasena.",
  "tika-vin02t:2176_18": "Sāraṇīyadhammapūrakassa appaṭivibhattabhogitāya “sabbesaṃ dātabbamevā”ti vuttaṃ.",
  "tika-vin02t:2176_19": "Gilānādīnaṃ pana odissakaṃ katvā dānaṃ appaṭivibhāgapakkhikaṃ “asukassa na dassāmī”ti paṭikkhepassa abhāvato.",
  "tika-vin02t:2176_20": "Byatirekappadhāno hi paṭivibhāgo.",
  "tika-vin02t:2176_21": "Tenāha “gilānagilānupaṭṭhāka…pe…",
  "tika-vin02t:2176_22": "viceyya dātumpi vaṭṭatī”ti.",
  "tika-vin02t:2177_0": "Sādhāraṇabhogīti ettha sādhāraṇabhogino idaṃ lakkhaṇaṃ –",
  "tika-vin02t:2177_1": "yaṃ yaṃ paṇītaṃ labhati,",
  "tika-vin02t:2177_2": "taṃ taṃ neva lābhena lābhaṃ nijigīsanamukhena gihīnaṃ deti attano ājīvasuddhiṃ rakkhamāno,",
  "tika-vin02t:2177_3": "na attanāva paribhuñjati “mayhaṃ asādhāraṇabhogitā mā hotū”ti.",
  "tika-vin02t:2177_4": "Taṃ paṭiggaṇhanto ca “saṅghena sādhāraṇaṃ hotū”ti gahetvā ghaṇṭiṃ paharitvā paribhuñjitabbaṃ saṅghasantakaṃ viya passati.",
  "tika-vin02t:2177_5": "Iminā ca tassa lābhassa tīsupi kālesu sādhāraṇato ṭhapanaṃ dassitaṃ.",
  "tika-vin02t:2177_6": "“Taṃ paṭiggaṇhanto ca saṅghena sādhāraṇaṃ hotū”ti iminā paṭiggahaṇakālo dassito,",
  "tika-vin02t:2177_7": "“gahetvā…pe…",
  "tika-vin02t:2177_8": "passatī”ti iminā paṭiggahitakālo.",
  "tika-vin02t:2177_9": "Tadubhayaṃ pana tādisena pubbabhāgena vinā na hotīti atthasiddho purimakālo.",
  "tika-vin02t:2177_10": "Tayidampi paṭiggahaṇato pubbevassa hoti “saṅghena sādhāraṇaṃ hotūti paṭiggahessāmī”ti,",
  "tika-vin02t:2177_11": "paṭiggaṇhantassa hoti “saṅghena sādhāraṇaṃ hotūti paṭiggaṇhāmī”ti,",
  "tika-vin02t:2177_12": "paṭiggahetvā hoti “saṅghena sādhāraṇaṃ hotūti paṭiggahitaṃ mayā”ti evaṃ tilakkhaṇasampannaṃ katvā laddhalābhaṃ",
  "tika-vin02t:2177_13": "osānalakkhaṇaṃ avikopetvā paribhuñjanto sādhāraṇabhogī appaṭivibhattabhogī ca hoti.",
  "tika-vin02t:2178_0": "Imaṃ pana sāraṇīyadhammaṃ ko pūreti,",
  "tika-vin02t:2178_1": "ko na pūreti?",
  "tika-vin02t:2178_2": "Dussīlo tāva na pūreti.",
  "tika-vin02t:2178_3": "Na hi tassa santakaṃ sīlavanto gaṇhanti.",
  "tika-vin02t:2178_4": "Parisuddhasīlo pana vattaṃ akhaṇḍento pūreti.",
  "tika-vin02t:2178_5": "Tatridaṃ vattaṃ –",
  "tika-vin02t:2178_6": "yo odissakaṃ katvā mātu vā pitu vā ācariyupajjhāyādīnaṃ vā deti,",
  "tika-vin02t:2178_7": "so dātabbaṃ detu,",
  "tika-vin02t:2178_8": "sāraṇīyadhammo panassa na hoti,",
  "tika-vin02t:2178_9": "palibodhajagganaṃ nāma hoti.",
  "tika-vin02t:2178_10": "Sāraṇīyadhammo hi muttapalibodhasseva vaṭṭati.",
  "tika-vin02t:2178_11": "Tena pana odissakaṃ dentena gilānagilānupaṭṭhākaāgantukagamikānañceva navapabbajitassa ca saṅghāṭipattaggahaṇaṃ ajānantassa dātabbaṃ.",
  "tika-vin02t:2178_12": "Etesaṃ datvā avasesaṃ therāsanato paṭṭhāya thokaṃ thokaṃ adatvā yo yattakaṃ gaṇhāti,",
  "tika-vin02t:2178_13": "tassa tattakaṃ dātabbaṃ.",
  "tika-vin02t:2178_14": "Avasiṭṭhe asati puna piṇḍāya caritvā therāsanato paṭṭhāya yaṃ yaṃ paṇītaṃ,",
  "tika-vin02t:2178_15": "taṃ taṃ datvā sesaṃ bhuñjitabbaṃ.",
  "tika-vin02t:2179_0": "Ayaṃ pana sāraṇīyadhammo sāraṇīyadhammapūraṇavidhimhi susikkhitāya parisāya supūro hoti.",
  "tika-vin02t:2179_1": "Susikkhitāya hi parisāya yo aññato labhati,",
  "tika-vin02t:2179_2": "so na gaṇhāti.",
  "tika-vin02t:2179_3": "Aññato alabhantopi pamāṇayuttameva gaṇhāti,",
  "tika-vin02t:2179_4": "na atirekaṃ.",
  "tika-vin02t:2179_5": "Ayañca pana sāraṇīyadhammo evaṃ punappunaṃ piṇḍāya caritvā laddhaṃ laddhaṃ dentassapi dvādasahi vassehi pūrati,",
  "tika-vin02t:2179_6": "na tato oraṃ.",
  "tika-vin02t:2179_7": "Sace hi dvādasamepi vasse sāraṇīyadhammapūrako piṇḍapātapūraṃ pattaṃ āsanasālāyaṃ ṭhapetvā nahāyituṃ gacchati,",
  "tika-vin02t:2179_8": "saṅghatthero ca “kasseso patto”ti vatvā “sāraṇīyadhammapūrakassā”ti vutte “āharatha na”nti sabbaṃ piṇḍapātaṃ",
  "tika-vin02t:2179_9": "vicāretvā bhuñjitvāva rittapattaṃ ṭhapeti.",
  "tika-vin02t:2179_10": "Atha so bhikkhu rittapattaṃ disvā “mayhaṃ anavasesetvāva paribhuñjiṃsū”ti domanassaṃ uppādeti,",
  "tika-vin02t:2179_11": "sāraṇīyadhammo bhijjati,",
  "tika-vin02t:2179_12": "puna dvādasa vassāni pūretabbo hoti.",
  "tika-vin02t:2179_13": "Titthiyaparivāsasadiso hesa,",
  "tika-vin02t:2179_14": "sakiṃ khaṇḍe jāte puna pūretabbova.",
  "tika-vin02t:2179_15": "Yo pana “lābhā vata me,",
  "tika-vin02t:2179_16": "suladdhaṃ vata me,",
  "tika-vin02t:2179_17": "yassa me pattagataṃ anāpucchāva sabrahmacārino paribhuñjantī”ti somanassaṃ janeti,",
  "tika-vin02t:2179_18": "tassa puṇṇo nāma hoti.",
  "tika-vin02t:2180_0": "Evaṃ pūritasāraṇīyadhammassa pana neva issā,",
  "tika-vin02t:2180_1": "na macchariyaṃ hoti,",
  "tika-vin02t:2180_2": "manussānaṃ piyo hoti sulabhapaccayo,",
  "tika-vin02t:2180_3": "pattagatamassa diyyamānampi na khīyati,",
  "tika-vin02t:2180_4": "bhājanīyabhaṇḍaṭṭhāne aggabhaṇḍaṃ labhati,",
  "tika-vin02t:2180_5": "bhaye vā chātake vā sampatte devatā ussukkaṃ āpajjanti.",
  "tika-vin02t:2181_0": "Tatrimāni vatthūni –",
  "tika-vin02t:2181_1": "leṇagirivāsī tissatthero kira mahākhīragāmaṃ upanissāya vasati.",
  "tika-vin02t:2181_2": "Paññāsamattā therā nāgadīpaṃ cetiyavandanatthāya gacchantā khīragāme piṇḍāya caritvā kiñci aladdhā nikkhamiṃsu.",
  "tika-vin02t:2181_3": "Thero pavisanto te disvā pucchi “laddhaṃ,",
  "tika-vin02t:2181_4": "bhante”ti.",
  "tika-vin02t:2181_5": "Vicarimha, āvusoti.",
  "tika-vin02t:2181_6": "So aladdhabhāvaṃ ñatvā āha “bhante,",
  "tika-vin02t:2181_7": "yāvāhaṃ āgacchāmi,",
  "tika-vin02t:2181_8": "tāva idheva hothā”ti. Mayaṃ, āvuso,",
  "tika-vin02t:2181_9": "paññāsa janā pattatemanamattampi na labhimhāti. Bhante,",
  "tika-vin02t:2181_10": "nevāsikā nāma paṭibalā honti,",
  "tika-vin02t:2181_11": "alabhantāpi bhikkhācāramaggasabhāgaṃ jānantīti.",
  "tika-vin02t:2181_12": "Therā āgamiṃsu.",
  "tika-vin02t:2181_13": "Thero gāmaṃ pāvisi.",
  "tika-vin02t:2181_14": "Dhurageheyeva mahāupāsikā khīrabhattaṃ sajjetvā theraṃ olokayamānā ṭhitā therassa dvāraṃ sampattasseva pattaṃ pūretvā adāsi.",
  "tika-vin02t:2181_15": "So taṃ ādāya therānaṃ santikaṃ gantvā “gaṇhatha,",
  "tika-vin02t:2181_16": "bhante”ti saṅghattheraṃ āha.",
  "tika-vin02t:2181_17": "Thero “amhehi ettakehi kiñci na laddhaṃ,",
  "tika-vin02t:2181_18": "ayaṃ sīghameva gahetvā āgato,",
  "tika-vin02t:2181_19": "kiṃ nu kho”ti sesānaṃ mukhaṃ olokesi.",
  "tika-vin02t:2181_20": "Thero olokanākāreneva ñatvā “bhante,",
  "tika-vin02t:2181_21": "dhammena samena laddho piṇḍapāto,",
  "tika-vin02t:2181_22": "nikkukkuccā gaṇhathā”tiādito paṭṭhāya sabbesaṃ yāvadatthaṃ datvā attanāpi yāvadatthaṃ bhuñji.",
  "tika-vin02t:2181_23": "Atha naṃ bhattakiccāvasāne therā pucchiṃsu “kadā, āvuso,",
  "tika-vin02t:2181_24": "lokuttaradhammaṃ paṭivijjhī”ti?",
  "tika-vin02t:2181_25": "Natthi me, bhante,",
  "tika-vin02t:2181_26": "lokuttaradhammoti.",
  "tika-vin02t:2181_27": "Jhānalābhīsi āvusoti?",
  "tika-vin02t:2181_28": "Etampi me, bhante, natthīti. Nanu, āvuso,",
  "tika-vin02t:2181_29": "pāṭihāriyanti?",
  "tika-vin02t:2181_30": "Sāraṇīyadhammo me, bhante, pūrito,",
  "tika-vin02t:2181_31": "tassa me pūritakālato paṭṭhāya sacepi bhikkhusatasahassaṃ hoti,",
  "tika-vin02t:2181_32": "pattagataṃ na khīyatīti.",
  "tika-vin02t:2181_33": "Sādhu sādhu sappurisa anucchavikamidaṃ tuyhanti.",
  "tika-vin02t:2181_34": "Idaṃ tāva pattagataṃ na khīyatīti ettha vatthu.",
  "tika-vin02t:2182_0": "Ayameva pana thero cetiyapabbate giribhaṇḍamahāpūjāya dānaṭṭhānaṃ gantvā “imasmiṃ dāne kiṃ varabhaṇḍa”nti pucchi.",
  "tika-vin02t:2182_1": "Dve sāṭakā, bhanteti.",
  "tika-vin02t:2182_2": "Ete mayhaṃ pāpuṇissantīti.",
  "tika-vin02t:2182_3": "Taṃ sutvā amacco rañño ārocesi “eko daharo evaṃ vadatī”ti.",
  "tika-vin02t:2182_4": "“Daharassa evaṃ cittaṃ,",
  "tika-vin02t:2182_5": "mahātherānaṃ pana sukhumā sāṭakā vaṭṭantī”ti vatvā “mahātherānaṃ dassāmī”ti ṭhapesi.",
  "tika-vin02t:2182_6": "Tassa bhikkhusaṅghe paṭipāṭiyā ṭhite dentassa matthake ṭhapitāpi te sāṭakā hatthaṃ nārohanti,",
  "tika-vin02t:2182_7": "aññeva ārohanti.",
  "tika-vin02t:2182_8": "Daharassa dānakāle pana hatthaṃ āruḷhā.",
  "tika-vin02t:2182_9": "So tassa hatthe ṭhapetvā amaccassa mukhaṃ oloketvā daharaṃ nisīdāpetvā dānaṃ datvā saṅghaṃ vissajjetvā daharassa santike nisīditvā “bhante,",
  "tika-vin02t:2182_10": "imaṃ dhammaṃ kadā paṭivijjhitthā”ti āha.",
  "tika-vin02t:2182_11": "So pariyāyenapi asantaṃ avadanto “natthi mayhaṃ, mahārāja,",
  "tika-vin02t:2182_12": "lokuttaradhammo”ti āha. Nanu, bhante,",
  "tika-vin02t:2182_13": "pubbeva avacutthāti.",
  "tika-vin02t:2182_14": "Āma mahārāja,",
  "tika-vin02t:2182_15": "sāraṇīyadhammapūrako ahaṃ,",
  "tika-vin02t:2182_16": "tassa me dhammassa pūritakālato paṭṭhāya bhājanīyaṭṭhāne aggabhaṇḍaṃ pāpuṇātīti.",
  "tika-vin02t:2182_17": "“Sādhu sādhu bhante,",
  "tika-vin02t:2182_18": "anucchavikamidaṃ tumhāka”nti vanditvā pakkāmi.",
  "tika-vin02t:2182_19": "Idaṃ bhājanīyaṭṭhāne aggabhaṇḍaṃ pāpuṇātīti ettha vatthu.",
  "tika-vin02t:2183_0": "Caṇḍālatissabhayena pana bhātaragāmavāsino nāgattheriyā anārocetvāva palāyiṃsu.",
  "tika-vin02t:2183_1": "Therī paccūsasamaye “ati viya appanigghoso gāmo,",
  "tika-vin02t:2183_2": "upadhāretha tāvā”ti daharabhikkhuniyo āha.",
  "tika-vin02t:2183_3": "Tā gantvā sabbesaṃ gatabhāvaṃ ñatvā āgamma theriyā ārocesuṃ.",
  "tika-vin02t:2183_4": "Sā sutvā “mā tumhe tesaṃ gatabhāvaṃ cintayittha,",
  "tika-vin02t:2183_5": "attano uddesaparipucchāyonisomanasikāresuyeva yogaṃ karothā”ti vatvā bhikkhācāravelāyaṃ pārupitvā attadvādasamā gāmadvāre nigrodhamūle aṭṭhāsi.",
  "tika-vin02t:2183_6": "Rukkhe adhivatthā devatā dvādasannampi bhikkhunīnaṃ piṇḍapātaṃ datvā “ayye aññattha mā gacchatha,",
  "tika-vin02t:2183_7": "niccaṃ idheva ethā”ti āha.",
  "tika-vin02t:2183_8": "Theriyā pana kaniṭṭhabhātā nāgatthero nāma atthi,",
  "tika-vin02t:2183_9": "so “mahantaṃ bhayaṃ,",
  "tika-vin02t:2183_10": "na sakkā yāpetuṃ,",
  "tika-vin02t:2183_11": "paratīraṃ gamissāmī”ti attadvādasamo attano vasanaṭṭhānā nikkhanto “theriṃ disvā gamissāmī”ti bhātaragāmaṃ āgato.",
  "tika-vin02t:2183_12": "Therī “therā āgatā”ti sutvā tesaṃ santikaṃ gantvā “kiṃ ayyā”ti pucchi.",
  "tika-vin02t:2183_13": "So taṃ pavattiṃ ācikkhi.",
  "tika-vin02t:2183_14": "Sā “ajja ekadivasaṃ vihāre vasitvā sveva gamissathā”ti āha.",
  "tika-vin02t:2183_15": "Therā vihāraṃ āgamaṃsu.",
  "tika-vin02t:2184_0": "Therī punadivase rukkhamūle piṇḍāya caritvā theraṃ upasaṅkamitvā “imaṃ piṇḍapātaṃ paribhuñjathā”ti āha.",
  "tika-vin02t:2184_1": "Thero “vaṭṭissati therī”ti vatvā tuṇhī aṭṭhāsi.",
  "tika-vin02t:2184_2": "Dhammiko tāta piṇḍapāto,",
  "tika-vin02t:2184_3": "kukkuccaṃ akatvā paribhuñjathāti.",
  "tika-vin02t:2184_4": "Vaṭṭissati therīti.",
  "tika-vin02t:2184_5": "Sā pattaṃ gahetvā ākāse khipi.",
  "tika-vin02t:2184_6": "Patto ākāse aṭṭhāsi.",
  "tika-vin02t:2184_7": "Thero “sattatālamatte ṭhitampi bhikkhunībhattameva therī”ti vatvā “bhayaṃ nāma sabbakālaṃ na hoti,",
  "tika-vin02t:2184_8": "bhaye vūpasante ariyavaṃsaṃ kathayamāno ‘bho piṇḍapātika bhikkhunībhattaṃ bhuñjitvā vītināmayitthā’ti",
  "tika-vin02t:2184_9": "cittena anuvadiyamāno santhambhituṃ na sakkhissāmi,",
  "tika-vin02t:2184_10": "appamattā hotha theriyo”ti maggaṃ āruhi.",
  "tika-vin02t:2184_11": "Rukkhadevatāpi “sace thero theriyā hatthato piṇḍapātaṃ paribhuñjissati,",
  "tika-vin02t:2184_12": "na naṃ nivattessāmi,",
  "tika-vin02t:2184_13": "sace na paribhuñjissati,",
  "tika-vin02t:2184_14": "nivattessāmī”ti cintayamānā ṭhatvā therassa gamanaṃ disvā rukkhā oruyha “pattaṃ, bhante,",
  "tika-vin02t:2184_15": "dethā”ti pattaṃ gahetvā theraṃ rukkhamūlaṃyeva ānetvā āsanaṃ paññapetvā piṇḍapātaṃ datvā katabhattakiccaṃ",
  "tika-vin02t:2184_16": "paṭiññaṃ kāretvā dvādasa bhikkhuniyo dvādasa ca bhikkhū satta vassāni upaṭṭhahi.",
  "tika-vin02t:2184_17": "Idaṃ devatā ussukkaṃ āpajjantīti ettha vatthu.",
  "tika-vin02t:2184_18": "Tatra hi therī sāraṇīyadhammapūrikā ahosi.",
  "tika-vin02t:2185_0": "Natthi etesaṃ khaṇḍanti akhaṇḍāni,",
  "tika-vin02t:2185_1": "taṃ pana nesaṃ khaṇḍaṃ dassetuṃ “yassā”tiādi vuttaṃ.",
  "tika-vin02t:2185_2": "Tattha upasampannasīlānaṃ uddesakkamena ādiantā veditabbā.",
  "tika-vin02t:2185_3": "Tenāha “sattasū”tiādi.",
  "tika-vin02t:2185_4": "Anupasampannasīlānaṃ pana samādānakkamenapi ādiantā labbhanti.",
  "tika-vin02t:2185_5": "Pariyante chinnasāṭako viyāti vatthante dasante vā chinnavatthaṃ viya.",
  "tika-vin02t:2185_6": "Visadisudāharaṇañcetaṃ “akhaṇḍānī”ti imassa adhikatattā.",
  "tika-vin02t:2185_7": "Evaṃ sesānipi udāharaṇāni.",
  "tika-vin02t:2185_8": "Khaṇḍanti khaṇḍavantaṃ,",
  "tika-vin02t:2185_9": "khaṇḍitaṃ vā.",
  "tika-vin02t:2185_10": "Chiddantiādīsupi eseva nayo.",
  "tika-vin02t:2185_11": "Visabhāgavaṇṇena gāvī viyāti sambandho.",
  "tika-vin02t:2185_12": "Visabhāgavaṇṇena upaḍḍhaṃ tatiyabhāgaṃ vā sambhinnavaṇṇaṃ sabalaṃ,",
  "tika-vin02t:2185_13": "visabhāgavaṇṇeheva pana bindūhi antarantarā vimissaṃ kammāsaṃ.",
  "tika-vin02t:2185_14": "Ayaṃ imesaṃ viseso.",
  "tika-vin02t:2186_0": "Bhujissabhāvakaraṇatoti taṇhādāsabyato mocetvā bhujissabhāvakaraṇato.",
  "tika-vin02t:2186_1": "Sīlassa ca taṇhādāsabyato mocanaṃ vivaṭṭūpanissayabhāvāpādanaṃ,",
  "tika-vin02t:2186_2": "tenassa vivaṭṭūpanissayatā dassitā.",
  "tika-vin02t:2186_3": "“Bhujissabhāvakaraṇato”ti ca iminā bhujissakarāni bhujissānīti uttarapadalopenāyaṃ niddesoti dasseti.",
  "tika-vin02t:2186_4": "Yasmā ca taṃsamaṅgīpuggalo serī sayaṃvasī bhujisso nāma hoti,",
  "tika-vin02t:2186_5": "tasmāpi bhujissāni.",
  "tika-vin02t:2186_6": "Suparisuddhabhāvena pāsaṃsattā viññupasatthāni.",
  "tika-vin02t:2186_7": "Aviññūnaṃ pasaṃsāya appamāṇabhāvato viññūgahaṇaṃ kataṃ.",
  "tika-vin02t:2186_8": "Taṇhādiṭṭhīhi aparāmaṭṭhattāti “imināhaṃ sīlena devo vā bhavissāmi devaññataro vā”ti taṇhāparāmāsena",
  "tika-vin02t:2186_9": "“imināhaṃ sīlena devo hutvā tattha nicco dhuvo sassato bhavissāmī”ti diṭṭhiparāmāsena ca aparāmaṭṭhattā.",
  "tika-vin02t:2186_10": "Atha vā “ayaṃ te sīlesu dāso”ti catūsu vipattīsu yaṃ vā taṃ vā vipattiṃ dassetvā “imaṃ nāma tvaṃ āpannapubbo”ti",
  "tika-vin02t:2186_11": "kenaci parāmaṭṭhuṃ anuddhaṃsetuṃ asakkuṇeyyattā aparāmaṭṭhānīti evamettha attho daṭṭhabbo.",
  "tika-vin02t:2186_12": "Sīlaṃ nāma avippaṭisārādipārampariyena yāvadeva samādhisampādanatthanti āha “samādhisaṃvattanikānī”ti.",
  "tika-vin02t:2186_13": "Samādhisaṃvattanappayojanāni samādhisaṃvattanikāni.",
  "tika-vin02t:2187_0": "Samānabhāvo sāmaññaṃ,",
  "tika-vin02t:2187_1": "paripuṇṇacatupārisuddhibhāvena majjhe bhinnasuvaṇṇassa viya bhedābhāvato sīlena sāmaññaṃ sīlasāmaññaṃ,",
  "tika-vin02t:2187_2": "taṃ gato upagatoti sīlasāmaññagato.",
  "tika-vin02t:2187_3": "Tenāha “samānabhāvūpagatasīlo”ti,",
  "tika-vin02t:2187_4": "sīlasampattiyā samānabhāvaṃ upagatasīlo sabhāgavuttikoti attho.",
  "tika-vin02t:2187_5": "Sotāpannādīnañhi sīlaṃ samuddantarepi devalokepi vasantānaṃ aññesaṃ sotāpannādīnaṃ sīlena samānameva hoti,",
  "tika-vin02t:2187_6": "natthi maggasīle nānattaṃ.",
  "tika-vin02t:2187_7": "Kāmañhi puthujjanānampi catupārisuddhisīle nānattaṃ na siyā,",
  "tika-vin02t:2187_8": "taṃ pana na ekantikanti idha nādhippetaṃ,",
  "tika-vin02t:2187_9": "maggasīlaṃ pana ekantikaṃ niyatabhāvatoti tameva sandhāya “yāni tāni sīlānī”tiādi vuttaṃ.",
  "tika-vin02t:2188_0": "Yāyanti yā ayaṃ mayhañceva tumhākañca paccakkhabhūtā.",
  "tika-vin02t:2188_1": "Diṭṭhīti maggasammādiṭṭhi.",
  "tika-vin02t:2188_2": "Niddosāti niddhutadosā,",
  "tika-vin02t:2188_3": "samucchinnarāgādipāpadhammāti attho.",
  "tika-vin02t:2188_4": "Niyyātīti vaṭṭadukkhato nissarati nigacchati.",
  "tika-vin02t:2188_5": "Sayaṃ niyantīyeva hi taṃmaggasamaṅgīpuggalaṃ vaṭṭadukkhato niyyāpetīti vuccati.",
  "tika-vin02t:2188_6": "Yā satthu anusiṭṭhi,",
  "tika-vin02t:2188_7": "taṃ karotīti takkaro, tassa,",
  "tika-vin02t:2188_8": "yathānusiṭṭhaṃ paṭipajjanakassāti attho.",
  "tika-vin02t:2188_9": "Diṭṭhisāmaññagatoti saccasampaṭivedhena samānadiṭṭhibhāvaṃ upagato.",
  "tika-vin02t:2189_0": "Katipucchāvāravaṇṇanā niṭṭhitā.",
  "tika-vin02t:2190_0": "Chaāpattisamuṭṭhānavārakathāvaṇṇanā",
  "tika-vin02t:2191_0": "276.",
  "tika-vin02t:2191_1": "Paṭhamena āpattisamuṭṭhānenātiādi sabbaṃ uddesaniddesādivasena pavattapāḷiṃ anusāreneva sakkā viññātuṃ.",
  "tika-vin02t:2192_0": "Samathabhedaṃ",
  "tika-vin02t:2193_0": "Adhikaraṇapariyāyavārakathāvaṇṇanā",
  "tika-vin02t:2194_0": "293.",
  "tika-vin02t:2194_1": "Lobho pubbaṅgamotiādīsu pana lobhahetu vivadanato “lobho pubbaṅgamo”ti vuttaṃ.",
  "tika-vin02t:2194_2": "Evaṃ sesesupi.",
  "tika-vin02t:2194_3": "Ṭhānānīti kāraṇāni.",
  "tika-vin02t:2194_4": "Tiṭṭhanti etthāti ṭhānaṃ.",
  "tika-vin02t:2194_5": "Ke tiṭṭhanti?",
  "tika-vin02t:2194_6": "Vivādādhikaraṇādayo.",
  "tika-vin02t:2194_7": "Vasanti etthāti vatthu.",
  "tika-vin02t:2194_8": "Bhavanti etthāti bhūmi.",
  "tika-vin02t:2194_9": "Kusalākusalābyākatacittasamaṅgino vivadanato “nava hetū”ti vuttaṃ.",
  "tika-vin02t:2194_10": "Dvādasa mūlānīti “kodhano hoti upanāhī”tiādīni dvādasa mūlāni.",
  "tika-vin02t:2195_0": "294- 295.",
  "tika-vin02t:2195_1": "Imāneva dvādasa kāyavācāhi saddhiṃ “cuddasa mūlānī”ti vuttāni.",
  "tika-vin02t:2195_2": "Satta āpattikkhandhā ṭhānānīti ettha āpattiṃ āpajjitvā paṭicchādentassa yā āpatti,",
  "tika-vin02t:2195_3": "tassā pubbe āpannā āpattiyo ṭhānānīti veditabbaṃ.",
  "tika-vin02t:2195_4": "“Natthi āpattādhikaraṇaṃ kusala”nti vacanato āpattādhikaraṇe akusalābyākatavasena cha hetū vuttā.",
  "tika-vin02t:2195_5": "Kusalacittaṃ pana aṅgaṃ hoti, na hetu.",
  "tika-vin02t:2196_0": "296.",
  "tika-vin02t:2196_1": "Cattāri kammāni ṭhānānīti ettha “evaṃ kattabba”nti itikattabbatādassanavasena pavattapāḷi kammaṃ nāma,",
  "tika-vin02t:2196_2": "yathāṭhitapāḷivasena karontānaṃ kiriyā kiccādhikaraṇaṃ nāma.",
  "tika-vin02t:2196_3": "Ñattiñattidutiyañatticatutthakammāni ñattito jāyanti,",
  "tika-vin02t:2196_4": "apalokanakammaṃ apalokanatovāti āha “ñattito vā apalokanato vā”ti.",
  "tika-vin02t:2196_5": "Kiccādhikaraṇaṃ ekena samathena sammati,",
  "tika-vin02t:2196_6": "sampajjatīti attho.",
  "tika-vin02t:2196_7": "Tehi sametabbattā “vivādādhikaraṇassa sādhāraṇā”ti vuttaṃ.",
  "tika-vin02t:2197_0": "Tabbhāgiyavārakathāvaṇṇanā",
  "tika-vin02t:2198_0": "298. Vivādādhikaraṇassa tabbhāgiyāti vivādādhikaraṇassa vūpasamato tappakkhikā.",
  "tika-vin02t:2199_0": "Samathā samathassa sādhāraṇavārakathāvaṇṇanā",
  "tika-vin02t:2200_0": "299.",
  "tika-vin02t:2200_1": "Ekaṃ adhikaraṇaṃ sabbe samathā ekato hutvā sametuṃ sakkonti na sakkontīti pucchanto “samathā samathassa sādhāraṇā,",
  "tika-vin02t:2200_2": "samathā samathassa asādhāraṇā”ti āha.",
  "tika-vin02t:2200_3": "Yebhuyyasikāya samanaṃ sammukhāvinayaṃ vinā na hotīti āha “yebhuyyasikā sammukhāvinayassa sādhāraṇā”ti.",
  "tika-vin02t:2200_4": "Sativinayādīhi samanassa yebhuyyasikāya kiccaṃ natthīti āha “sativinayassa…pe…",
  "tika-vin02t:2200_5": "asādhāraṇā”ti.",
  "tika-vin02t:2200_6": "Evaṃ sesesupi.",
  "tika-vin02t:2200_7": "Tabbhāgiyavārepi eseva nayo.",
  "tika-vin02t:2201_0": "Vinayavārakathāvaṇṇanā",
  "tika-vin02t:2202_0": "302.",
  "tika-vin02t:2202_1": "Sabbesampi samathānaṃ vinayapariyāyo labbhatīti “vinayo sammukhāvinayo”tiādinā vinayavāro uddhaṭo.",
  "tika-vin02t:2202_2": "Siyā na sammukhāvinayoti ettha sammukhāvinayaṃ ṭhapetvā sativinayādayo sesasamathā adhippetā.",
  "tika-vin02t:2202_3": "Esa nayo sesesupi.",
  "tika-vin02t:2203_0": "Kusalavārakathāvaṇṇanā",
  "tika-vin02t:2204_0": "303.",
  "tika-vin02t:2204_1": "Saṅghassa sammukhā paṭiññāte taṃ paṭijānanaṃ saṅghasammukhatā nāma.",
  "tika-vin02t:2204_2": "Tassa paṭijānanacittaṃ sandhāya “sammukhāvinayo kusalo”tiādi vuttanti vadanti.",
  "tika-vin02t:2204_3": "Natthi sammukhāvinayo akusaloti dhammavinayapuggalasammukhatāhi tivaṅgiko sammukhāvinayo etehi vinā natthi.",
  "tika-vin02t:2204_4": "Tattha kusalacittehi karaṇakāle kusalo,",
  "tika-vin02t:2204_5": "arahantehi karaṇakāle abyākato.",
  "tika-vin02t:2204_6": "Etesaṃ saṅghasammukhatādīnaṃ akusalapaṭipakkhattā akusalassa sambhavo natthi,",
  "tika-vin02t:2204_7": "tasmā “natthi sammukhāvinayo akusalo”ti vuttaṃ.",
  "tika-vin02t:2204_8": "“Yebhuyyasikā adhammavādīhi vūpasamanakāle,",
  "tika-vin02t:2204_9": "dhammavādīnampi adhammavādimhi salākaggāhāpake jāte akusalā.",
  "tika-vin02t:2204_10": "Sativinayo anarahato sañcicca sativinayadāne akusalo.",
  "tika-vin02t:2204_11": "Amūḷhavinayo anummattakassa dāne,",
  "tika-vin02t:2204_12": "paṭiññātakaraṇaṃ mūḷhassa ajānato paṭiññāya karaṇe,",
  "tika-vin02t:2204_13": "tassapāpiyasikā suddhassa karaṇe,",
  "tika-vin02t:2204_14": "tiṇavatthārakaṃ mahākalahe sañcicca karaṇe ca akusalaṃ.",
  "tika-vin02t:2204_15": "Sabbattha arahato vaseneva abyākata”nti sabbametaṃ gaṇṭhipadesu vuttaṃ.",
  "tika-vin02t:2205_0": "Samathavāravissajjanāvārakathāvaṇṇanā",
  "tika-vin02t:2206_0": "304- 305.",
  "tika-vin02t:2206_1": "Yattha yebhuyyasikā labbhati,",
  "tika-vin02t:2206_2": "tattha sammukhāvinayo labbhatītiādi pucchā.",
  "tika-vin02t:2206_3": "Yasmiṃ samaye sammukhāvinayena cātiādi tassā vissajjanaṃ,",
  "tika-vin02t:2206_4": "yasmiṃ samaye sammukhāvinayena ca yebhuyyasikāya ca adhikaraṇaṃ vūpasammati,",
  "tika-vin02t:2206_5": "tasmiṃ samaye yattha yebhuyyasikā labbhati,",
  "tika-vin02t:2206_6": "tattha sammukhāvinayo labbhatīti evaṃ sabbattha sambandho.",
  "tika-vin02t:2206_7": "Yattha paṭiññātakaraṇaṃ labbhati,",
  "tika-vin02t:2206_8": "tattha sammukhāvinayo labbhatīti ettha ekaṃ vā dve vā bahū vā bhikkhū “imaṃ nāma āpattiṃ āpannosī”ti",
  "tika-vin02t:2206_9": "pucchite sati “āmā”ti paṭijānane dvepi paṭiññātakaraṇasammukhāvinayā labbhanti.",
  "tika-vin02t:2206_10": "Tattha “saṅghasammukhatā dhammavinayapuggalasammukhatā”ti evaṃ vuttasammukhāvinaye saṅghassa purato paṭiññātaṃ ce,",
  "tika-vin02t:2206_11": "saṅghasammukhatā.",
  "tika-vin02t:2206_12": "Tattheva desitaṃ ce,",
  "tika-vin02t:2206_13": "dhammavinayasammukhatāyopi laddhā honti.",
  "tika-vin02t:2206_14": "Atha vivadantā aññamaññaṃ paṭijānanti ce,",
  "tika-vin02t:2206_15": "puggalasammukhatā.",
  "tika-vin02t:2206_16": "Tasseva santike desitaṃ ce,",
  "tika-vin02t:2206_17": "dhammavinayasammukhatāyopi laddhā honti.",
  "tika-vin02t:2206_18": "Ekasseva vā ekassa santike āpattidesanakāle “passasi,",
  "tika-vin02t:2206_19": "passāmī”ti vutte tattha dhammavinayapuggalasammukhatāsaññito sammukhāvinayo ca paṭiññātakaraṇañca laddhaṃ hoti.",
  "tika-vin02t:2207_0": "Saṃsaṭṭhavārakathāvaṇṇanā",
  "tika-vin02t:2208_0": "306.",
  "tika-vin02t:2208_1": "Adhikaraṇānaṃ vūpasamova samatho nāma,",
  "tika-vin02t:2208_2": "tasmā adhikaraṇena vinā samathā natthīti āha “mā hevantissa vacanīyo…pe…",
  "tika-vin02t:2208_3": "vinibbhujitvā nānākaraṇaṃ paññāpetu”nti.",
  "tika-vin02t:2209_0": "Samathādhikaraṇavārakathāvaṇṇanā",
  "tika-vin02t:2210_0": "309- 310.",
  "tika-vin02t:2210_1": "Samathā samathehi sammantītiādi pucchā.",
  "tika-vin02t:2210_2": "Siyā samathā samathehi sammantītiādi vissajjanaṃ.",
  "tika-vin02t:2210_3": "Tattha samathā samathehi sammantīti ettha sammantīti sampajjanti,",
  "tika-vin02t:2210_4": "adhikaraṇā vā pana sammanti vūpasamaṃ gacchanti,",
  "tika-vin02t:2210_5": "tasmā yebhuyyasikā sammukhāvinayena sammatīti ettha sammukhāvinayena saddhiṃ yebhuyyasikā sampajjati,",
  "tika-vin02t:2210_6": "na sativinayādīhi saddhiṃ tesaṃ tassā anupakārattāti evamattho daṭṭhabbo.",
  "tika-vin02t:2211_0": "311.",
  "tika-vin02t:2211_1": "“Sammukhāvinayo vivādādhikaraṇena sammatī”ti pāṭho.",
  "tika-vin02t:2211_2": "“Sammukhāvinayo na kenaci sammatī”ti hi avasāne vuttattā sammukhāvinayo sayaṃ samathena vā adhikaraṇena vā sametabbo na hoti.",
  "tika-vin02t:2212_0": "313.",
  "tika-vin02t:2212_1": "Vivādādhikaraṇaṃ…pe…",
  "tika-vin02t:2212_2": "kiccādhikaraṇena sammatīti ettha “suṇātu me bhante …pe…",
  "tika-vin02t:2212_3": "paṭhamaṃ salākaṃ nikkhipāmī”ti evaṃ vivādādhikaraṇaṃ kiccādhikaraṇena sammatīti daṭṭhabbaṃ.",
  "tika-vin02t:2213_0": "Samuṭṭhāpanavārakathāvaṇṇanā",
  "tika-vin02t:2214_0": "314.",
  "tika-vin02t:2214_1": "Vivādādhikaraṇaṃ na katamaṃ adhikaraṇaṃ samuṭṭhāpetīti “nāyaṃ dhammo”ti vuttamatteneva kiñci adhikaraṇaṃ na samuṭṭhāpetīti attho.",
  "tika-vin02t:2215_0": "Bhajativārakathāvaṇṇanā",
  "tika-vin02t:2216_0": "318- 9.",
  "tika-vin02t:2216_1": "Katamaṃ adhikaraṇaṃ pariyāpannanti katamādhikaraṇapariyāpannaṃ,",
  "tika-vin02t:2216_2": "ayameva vā pāṭho.",
  "tika-vin02t:2216_3": "Vivādādhikaraṇaṃ vivādādhikaraṇaṃ bhajatīti paṭhamuppannavivādaṃ pacchā uppanno bhajati.",
  "tika-vin02t:2216_4": "Vivādādhikaraṇaṃ dve samathe bhajatīti “maṃ vūpasametuṃ samatthā tumhe”ti vadantaṃ viya bhajati.",
  "tika-vin02t:2216_5": "Dvīhi samathehi saṅgahitanti “mayaṃ taṃ vūpasamessāmā”ti vadantehi viya dvīhi samathehi saṅgahitaṃ.",
  "tika-vin02t:2217_0": "Khandhakapucchāvāro",
  "tika-vin02t:2218_0": "Pucchāvissajjanāvaṇṇanā",
  "tika-vin02t:2219_0": "320.",
  "tika-vin02t:2219_1": "Nidānena ca niddesena ca saddhinti ettha nidānenāti sikkhāpadapaññattidesasaṅkhātena nidānena.",
  "tika-vin02t:2219_2": "Niddesenāti puggalādiniddesena.",
  "tika-vin02t:2219_3": "Ubhayenapi tassa tassa sikkhāpadassa vatthu dassitaṃ,",
  "tika-vin02t:2219_4": "tasmā vatthunā saddhiṃ khandhakaṃ pucchissāmīti ayamettha attho.",
  "tika-vin02t:2219_5": "Tatthāti tasmiṃ upasampadakkhandhake.",
  "tika-vin02t:2219_6": "Uttamāni padāni vuttānīti “na,",
  "tika-vin02t:2219_7": "bhikkhave,",
  "tika-vin02t:2219_8": "ūnavīsativasso puggalo upasampādetabbo”tiādinā nayena uttamapadāni vuttāni.",
  "tika-vin02t:2219_9": "Cammasaṃyutteti cammakkhandhake.",
  "tika-vin02t:2220_0": "Ekuttarikanayo",
  "tika-vin02t:2221_0": "Ekakavāravaṇṇanā",
  "tika-vin02t:2222_0": "321.",
  "tika-vin02t:2222_1": "Mūlavisuddhiyā antarāpattīti antarāpattiṃ āpajjitvā mūlāyapaṭikassanaṃ katvā ṭhitena āpannā.",
  "tika-vin02t:2222_2": "“Agghavisuddhiyā antarāpattīti sambahulā āpattiyo āpajjitvā tāsu sabbacirapaṭicchannavasena agghasamodhānaṃ",
  "tika-vin02t:2222_3": "gahetvā vasantena āpannāpattī”ti gaṇṭhipadesu vuttaṃ.",
  "tika-vin02t:2222_4": "Saussāheneva cittenāti “punapi āpajjissāmī”ti saussāheneva cittena.",
  "tika-vin02t:2222_5": "Bhikkhunīnaṃ aṭṭhavatthukāya vasena cetaṃ vuttaṃ.",
  "tika-vin02t:2222_6": "Tenevāha “aṭṭhame vatthusmiṃ bhikkhuniyā pārājikameva hotī”ti.",
  "tika-vin02t:2222_7": "“Dhammikassa paṭissavassa asaccāpane”ti vuttattā adhammikapaṭissavassa visaṃvāde dukkaṭaṃ na hoti.",
  "tika-vin02t:2222_8": "“Tumhe vibbhamathā”ti hi vutte suddhacitto “sādhū”ti paṭissuṇitvā sace na vibbhamati, anāpatti.",
  "tika-vin02t:2222_9": "Evaṃ sabbattha.",
  "tika-vin02t:2222_10": "Pañcadasasu dhammesūti “kālena vakkhāmi,",
  "tika-vin02t:2222_11": "no akālenā”tiādinā vuttapañcadasadhammesu.",
  "tika-vin02t:2222_12": "Āpattiṃ āpajjituṃ bhabbatāya bhabbāpattikā.",
  "tika-vin02t:2223_0": "Ekakavāravaṇṇanā niṭṭhitā.",
  "tika-vin02t:2224_0": "Dukavāravaṇṇanā",
  "tika-vin02t:2225_0": "322.",
  "tika-vin02t:2225_1": "Dukesu nidahaneti ātape aticiraṃ ṭhapetvā nidahane.",
  "tika-vin02t:2225_2": "Vatthusabhāgaṃ desento desento āpajjati,",
  "tika-vin02t:2225_3": "āpannaṃ āpattiṃ na desessāmīti dhuraṃ nikkhipanto na desento āpajjati.",
  "tika-vin02t:2225_4": "Romajanapade jātaṃ romakaṃ.",
  "tika-vin02t:2225_5": "Pakkālakanti yavakkhāraṃ.",
  "tika-vin02t:2225_6": "Anuññātaloṇattā loṇānipi dukesu vuttāni.",
  "tika-vin02t:2226_0": "Dukavāravaṇṇanā niṭṭhitā.",
  "tika-vin02t:2227_0": "Tikavāravaṇṇanā",
  "tika-vin02t:2228_0": "323.",
  "tika-vin02t:2228_1": "Tikesu vacīsampayuttaṃ kāyakiriyaṃ katvāti kāyena nipaccakāraṃ katvā.",
  "tika-vin02t:2228_2": "Mukhālambarakaraṇādibhedoti mukhabherivādanādippabhedo.",
  "tika-vin02t:2228_3": "Yassa sikkhāpadassa vītikkame kāyasamuṭṭhānā āpattiyo,",
  "tika-vin02t:2228_4": "taṃ kāyadvāre paññattasikkhāpadaṃ.",
  "tika-vin02t:2228_5": "Upaghātetīti vināseti.",
  "tika-vin02t:2228_6": "Na ādātabbanti “imasmā vihārā parampi mā nikkhama,",
  "tika-vin02t:2228_7": "vinayadharānaṃ vā santikaṃ āgaccha vinicchayaṃ dātu”nti vutte tassa vacanaṃ na gahetabbanti attho.",
  "tika-vin02t:2229_0": "Akusalāni ceva mūlāni cāti akosallasambhūtaṭṭhena ekantākusalabhāvato akusalāni,",
  "tika-vin02t:2229_1": "attanā sampayuttadhammānaṃ suppatiṭṭhitabhāvasādhanato mūlāni,",
  "tika-vin02t:2229_2": "na akusalabhāvasādhanato.",
  "tika-vin02t:2229_3": "Na hi mūlato akusalānaṃ akusalabhāvo,",
  "tika-vin02t:2229_4": "kusalādīnaṃ vā kusalādibhāvo.",
  "tika-vin02t:2229_5": "Tathā ca sati momūhacittadvayamohassa akusalabhāvo na siyā.",
  "tika-vin02t:2230_0": "Duṭṭhu caritānīti paccayato sampayuttadhammato pavattiākārato ca na suṭṭhu asammāpavattitāni.",
  "tika-vin02t:2230_1": "Virūpānīti bībhacchāni sampati āyatiñca aniṭṭharūpattā.",
  "tika-vin02t:2230_2": "Suṭṭhu caritānītiādīsu vuttavipariyāyena attho veditabbo.",
  "tika-vin02t:2230_3": "Dvepi cete tikā paṇṇattiyā vā kammapathehi vā kathetabbā.",
  "tika-vin02t:2230_4": "Paṇṇattiyā tāva kāyadvāre paññattasikkhāpadassa vītikkamo kāyaduccaritaṃ,",
  "tika-vin02t:2230_5": "avītikkamo kāyasucaritaṃ.",
  "tika-vin02t:2230_6": "Vacīdvāre paññattasikkhāpadassa vītikkamo vacīduccaritaṃ,",
  "tika-vin02t:2230_7": "avītikkamo vacīsucaritaṃ.",
  "tika-vin02t:2230_8": "Ubhayattha paññattasikkhāpadassa vītikkamo manoduccaritaṃ manodvāre paññattasikkhāpadassa abhāvato.",
  "tika-vin02t:2230_9": "Tayidaṃ dvāradvaye akiriyasamuṭṭhānāya āpattiyā vasena veditabbaṃ.",
  "tika-vin02t:2230_10": "Yathāvuttāya āpattiyā avītikkamova manosucaritaṃ.",
  "tika-vin02t:2230_11": "Ayaṃ paṇṇattikathā.",
  "tika-vin02t:2231_0": "Pāṇātipātādayo pana tisso cetanā kāyadvāre vacīdvārepi uppannā kāyaduccaritaṃ dvārantare uppannassapi",
  "tika-vin02t:2231_1": "kammassa sanāmāpariccāgato yebhuyyavuttiyā tabbahulavuttiyā ca.",
  "tika-vin02t:2231_2": "Tenāhu aṭṭhakathācariyā –",
  "tika-vin02t:2232_0": "“Dvāre caranti kammāni, na dvārā dvāracārino;",
  "tika-vin02t:2233_0": "Tasmā dvārehi kammāni, aññamaññaṃ vavatthitā”ti. ;",
  "tika-vin02t:2234_0": "Tathā catasso musāvādādicetanā kāyadvārepi vacīdvārepi uppannā vacīduccaritaṃ,",
  "tika-vin02t:2234_1": "abhijjhā byāpādo micchādiṭṭhīti tayo manokammabhūtāya cetanāya sampayuttadhammā manoduccaritaṃ,",
  "tika-vin02t:2234_2": "kāyavacīkammabhūtāya pana cetanāya sampayuttā abhijjhādayo taṃtaṃpakkhikā vā honti abbohārikā vā.",
  "tika-vin02t:2234_3": "Pāṇātipātādīhi viramantassa uppannā tisso cetanāpi viratiyopi kāyasucaritaṃ kāyikassa vītikkamassa akaraṇavasena pavattanato.",
  "tika-vin02t:2234_4": "Kāyena pana sikkhāpadānaṃ samādiyamāne sīlassa kāyasucaritabhāve vattabbameva natthi.",
  "tika-vin02t:2234_5": "Musāvādādīhi viramantassa catasso cetanāpi viratiyopi vacīsucaritaṃ vācasikassa vītikkamassa akaraṇavasena pavattanato.",
  "tika-vin02t:2234_6": "Anabhijjhā abyāpādo sammādiṭṭhīti tayo cetanāsampayuttadhammā manosucaritanti ayaṃ kammapathakathā.",
  "tika-vin02t:2235_0": "Tikavāravaṇṇanā niṭṭhitā.",
  "tika-vin02t:2236_0": "Catukkavāravaṇṇanā",
  "tika-vin02t:2237_0": "324.",
  "tika-vin02t:2237_1": "Catukkesu anariyavohārāti anariyānaṃ lāmakānaṃ vohārā saṃvohārā abhilāpavācā.",
  "tika-vin02t:2237_2": "Ariyavohārāti ariyānaṃ sappurisānaṃ vohārā.",
  "tika-vin02t:2237_3": "Diṭṭhavāditāti “diṭṭhaṃ mayā”ti evaṃvāditā.",
  "tika-vin02t:2237_4": "Ettha ca taṃtaṃsamuṭṭhāpakacetanāvasena attho veditabbo.",
  "tika-vin02t:2238_0": "Paṭhamakappikesu paṭhamaṃ purisaliṅgameva uppajjatīti āha “paṭhamaṃ uppannavasenā”ti.",
  "tika-vin02t:2238_1": "Purimaṃ purisaliṅgaṃ pajahatīti yathāvuttenatthena pubbaṅgamabhāvato purimasaṅkhātaṃ purisaliṅgaṃ jahati.",
  "tika-vin02t:2238_2": "Sataṃ tiṃsañca sikkhāpadānīti tiṃsādhikāni sataṃ sikkhāpadāni.",
  "tika-vin02t:2239_0": "Bhikkhussa ca bhikkhuniyā ca catūsu pārājikesūti sādhāraṇesuyeva catūsu pārājikesu.",
  "tika-vin02t:2239_1": "Paṭhamo pañhoti “atthi vatthunānattatā,",
  "tika-vin02t:2239_2": "no āpattinānattatā”ti ayaṃ pañho.",
  "tika-vin02t:2239_3": "“Atthi āpattisabhāgatā,",
  "tika-vin02t:2239_4": "no vatthusabhāgatā”ti ayaṃ idha dutiyo nāma.",
  "tika-vin02t:2240_0": "Anāpattivassacchedassāti natthi etasmiṃ vassacchede āpattīti anāpattivassacchedo, tassa,",
  "tika-vin02t:2240_1": "anāpattikassa vassacchedassāti attho.",
  "tika-vin02t:2240_2": "Mantābhāsāti matiyā upaparikkhitvā bhāsanato asamphappalāpavācā idha “mantābhāsā”ti vuttā.",
  "tika-vin02t:2241_0": "Navamabhikkhunito paṭṭhāya upajjhāyāpi abhivādanārahā no paccuṭṭhānārahāti yasmā “anujānāmi,",
  "tika-vin02t:2241_1": "bhikkhave,",
  "tika-vin02t:2241_2": "bhattagge aṭṭhannaṃ bhikkhunīnaṃ yathāvuḍḍhaṃ avasesānaṃ yathāgatika”nti vadantena bhagavatā bhattagge",
  "tika-vin02t:2241_3": "ādito paṭṭhāya aṭṭhannaṃyeva bhikkhunīnaṃ yathāvuḍḍhaṃ anuññātaṃ,",
  "tika-vin02t:2241_4": "avasesānaṃ āgatapaṭipāṭiyā,",
  "tika-vin02t:2241_5": "tasmā navamabhikkhunito paṭṭhāya sace upajjhāyāpi bhikkhunī pacchā āgacchati,",
  "tika-vin02t:2241_6": "na paccuṭṭhānārahā,",
  "tika-vin02t:2241_7": "yathānisinnāhiyeva sīsaṃ ukkhipitvā abhivādetabbattā abhivādanārahā.",
  "tika-vin02t:2241_8": "Ādito nisinnāsu pana aṭṭhasu yā abbhantarimā aññā vuḍḍhatarā āgacchati,",
  "tika-vin02t:2241_9": "sā attano navakataraṃ vuṭṭhāpetvā nisīdituṃ labhati.",
  "tika-vin02t:2241_10": "Tasmā sā tāhi aṭṭhahi bhikkhunīhi paccuṭṭhānārahā.",
  "tika-vin02t:2241_11": "Yā pana aṭṭhahipi navakatarā,",
  "tika-vin02t:2241_12": "sā sacepi saṭṭhivassā hoti,",
  "tika-vin02t:2241_13": "āgatapaṭipāṭiyāva nisīdituṃ labhati.",
  "tika-vin02t:2242_0": "Idha na kappantīti vadantoti paccantimajanapadesu ṭhatvā “idha na kappantī”ti vadanto vinayātisāradukkaṭaṃ āpajjati.",
  "tika-vin02t:2242_1": "Kappiyañhi “na kappatī”ti vadanto paññattaṃ samucchindati nāma.",
  "tika-vin02t:2242_2": "Idha kappantītiādīsupi eseva nayo.",
  "tika-vin02t:2243_0": "Catukkavāravaṇṇanā niṭṭhitā.",
  "tika-vin02t:2244_0": "Pañcakavāravaṇṇanā",
  "tika-vin02t:2245_0": "325.",
  "tika-vin02t:2245_1": "Pañcakesu “nimantito sabhatto samāno santaṃ bhikkhuṃ anāpucchā”ti vacanato akappiyanimantanaṃ sādiyantasseva",
  "tika-vin02t:2245_2": "anāmantacāro na vaṭṭatīti “piṇḍapātikassa kappantī”ti vuttaṃ.",
  "tika-vin02t:2245_3": "Gaṇabhojanādīsupi eseva nayo.",
  "tika-vin02t:2245_4": "Adhiṭṭhahitvā bhojananti “gilānasamayo”tiādinā ābhogaṃ katvā bhojanaṃ.",
  "tika-vin02t:2245_5": "Avikappanāti “mayhaṃ bhattapaccāsaṃ itthannāmassa dammī”ti evaṃ avikappanā.",
  "tika-vin02t:2246_0": "Ayasato vā garahato vāti ettha parammukhā aguṇavacanaṃ ayaso.",
  "tika-vin02t:2246_1": "Sammukhā garahā.",
  "tika-vin02t:2246_2": "Viyasatīti byasanaṃ,",
  "tika-vin02t:2246_3": "hitasukhaṃ khipati viddhaṃsetīti attho.",
  "tika-vin02t:2246_4": "Ñātīnaṃ byasanaṃ ñātibyasanaṃ,",
  "tika-vin02t:2246_5": "corarogabhayādīhi ñātivināsoti attho.",
  "tika-vin02t:2246_6": "Bhogānaṃ byasanaṃ bhogabyasanaṃ,",
  "tika-vin02t:2246_7": "rājacorādivasena bhogavināsoti attho.",
  "tika-vin02t:2246_8": "Rogo eva byasanaṃ rogabyasanaṃ.",
  "tika-vin02t:2246_9": "Rogo hi ārogyaṃ byasati vināsetīti byasanaṃ.",
  "tika-vin02t:2246_10": "Sīlassa byasanaṃ sīlabyasanaṃ,",
  "tika-vin02t:2246_11": "dussīlyassetaṃ nāmaṃ.",
  "tika-vin02t:2246_12": "Sammādiṭṭhiṃ vināsayamānā uppannā diṭṭhiyeva byasanaṃ diṭṭhibyasanaṃ.",
  "tika-vin02t:2246_13": "Ñātisampadāti ñātīnaṃ sampadā pāripūri bahubhāvo.",
  "tika-vin02t:2246_14": "Bhogasampadāyapi eseva nayo.",
  "tika-vin02t:2246_15": "Ārogyassa sampadā ārogyasampadā.",
  "tika-vin02t:2246_16": "Pāripūri dīgharattaṃ arogatā.",
  "tika-vin02t:2246_17": "Sīladiṭṭhisampadāsupi eseva nayo.",
  "tika-vin02t:2247_0": "Vattaṃ paricchindīti tasmiṃ divase kātabbavattaṃ niṭṭhāpesi.",
  "tika-vin02t:2247_1": "Aṭṭha kappe anussarītiādinā tasmiṃ khaṇe jhānaṃ nibbattetvā pubbenivāsañāṇaṃ nibbattesīti dīpeti.",
  "tika-vin02t:2247_2": "Ñattiyā kammappatto hutvāti ñattiyā ṭhapitāya anussāvanakammappatto hutvāti attho.",
  "tika-vin02t:2248_0": "Mandattā momūhattāti neva samādānaṃ jānāti,",
  "tika-vin02t:2248_1": "na ānisaṃsaṃ,",
  "tika-vin02t:2248_2": "attano pana mandattā momūhattā aññāṇeneva āraññiko hoti.",
  "tika-vin02t:2248_3": "Pāpiccho icchāpakatoti “araññe me viharantassa ‘ayaṃ āraññiko’ti catuppaccayasakkāraṃ karissanti,",
  "tika-vin02t:2248_4": "‘ayaṃ bhikkhu lajjī pavivitto’tiādīhi ca guṇehi sambhāvessantī”ti evaṃ pāpikāya icchāya ṭhatvā tāya eva icchāya abhibhūto hutvā āraññiko hotīti attho.",
  "tika-vin02t:2248_5": "Tenāha “araññavāsena paccayalābhaṃ patthayamāno”ti.",
  "tika-vin02t:2248_6": "Ummādavasena araññaṃ pavisitvā viharanto ummādā cittakkhepā āraññiko nāma hoti.",
  "tika-vin02t:2248_7": "Vaṇṇitanti idaṃ āraññikaṅgaṃ nāma buddhehi buddhasāvakehi ca vaṇṇitaṃ pasatthanti āraññiko hoti.",
  "tika-vin02t:2249_0": "Pañcakavāravaṇṇanā niṭṭhitā.",
  "tika-vin02t:2250_0": "Chakkavāravaṇṇanā",
  "tika-vin02t:2251_0": "326. Chakkesu chabbassaparamatā dhāretabbanti padabhājanaṃ dassitaṃ. Sesaṃ uttānameva.",
  "tika-vin02t:2252_0": "Chakkavāravaṇṇanā niṭṭhitā.",
  "tika-vin02t:2253_0": "Sattakavāravaṇṇanā",
  "tika-vin02t:2254_0": "327.",
  "tika-vin02t:2254_1": "Sattakesu chakke vuttāniyeva sattakavasena yojetabbānīti chakke vuttacuddasaparamāni dvidhā katvā dvinnaṃ sattakānaṃ vasena yojetabbāni.",
  "tika-vin02t:2255_0": "Āpattiṃ jānātīti āpattiṃyeva “āpattī”ti jānāti.",
  "tika-vin02t:2255_1": "Sesapadesupi eseva nayo.",
  "tika-vin02t:2255_2": "Ābhicetasikānanti ettha abhicetoti pākatikakāmāvacaracittehi sundaratāya paṭipakkhato visuddhattā ca abhikkantaṃ visuddhacittaṃ vuccati,",
  "tika-vin02t:2255_3": "upacārajjhānacittassetaṃ adhivacanaṃ.",
  "tika-vin02t:2255_4": "Abhicetasi jātāni ābhicetasikāni,",
  "tika-vin02t:2255_5": "abhicetosannissitānīti vā ābhicetasikāni.",
  "tika-vin02t:2255_6": "Diṭṭhadhammasukhavihārānanti diṭṭhadhamme sukhavihārānaṃ.",
  "tika-vin02t:2255_7": "Diṭṭhadhammoti paccakkho attabhāvo vuccati,",
  "tika-vin02t:2255_8": "tattha sukhavihārabhūtānanti attho.",
  "tika-vin02t:2255_9": "Rūpāvacarajjhānānametaṃ adhivacanaṃ.",
  "tika-vin02t:2255_10": "Tāni hi appetvā nisinnā jhāyino imasmiññeva attabhāve asaṃkiliṭṭhaṃ nekkhammasukhaṃ vindanti,",
  "tika-vin02t:2255_11": "tasmā “diṭṭhadhammasukhavihārānī”ti vuccanti.",
  "tika-vin02t:2255_12": "Nikāmalābhīti nikāmena lābhī,",
  "tika-vin02t:2255_13": "attano icchāvasena lābhī,",
  "tika-vin02t:2255_14": "icchiticchitakkhaṇe samāpajjituṃ samatthoti vuttaṃ hoti.",
  "tika-vin02t:2255_15": "Akicchalābhīti sukheneva paccanīkadhamme vikkhambhetvā samāpajjituṃ samatthoti vuttaṃ hoti.",
  "tika-vin02t:2255_16": "Akasiralābhīti akasirānaṃ lābhī vipulānaṃ,",
  "tika-vin02t:2255_17": "yathāparicchedeneva vuṭṭhātuṃ samatthoti vuttaṃ hoti.",
  "tika-vin02t:2255_18": "Ekacco hi lābhīyeva hoti,",
  "tika-vin02t:2255_19": "na pana sakkoti icchiticchitakkhaṇe samāpajjituṃ.",
  "tika-vin02t:2255_20": "Ekacco sakkoti tathā samāpajjituṃ,",
  "tika-vin02t:2255_21": "pāripanthike pana kicchena vikkhambheti.",
  "tika-vin02t:2255_22": "Ekacco tathā ca samāpajjati,",
  "tika-vin02t:2255_23": "pāripanthike ca akiccheneva vikkhambheti,",
  "tika-vin02t:2255_24": "na sakkoti kālamānanāḷikayantaṃ viya yathāparicchedeyeva vuṭṭhātuṃ.",
  "tika-vin02t:2256_0": "Āsavānaṃ khayāti arahattamaggena sabbakilesānaṃ khayā.",
  "tika-vin02t:2256_1": "Anāsavanti āsavavirahitaṃ.",
  "tika-vin02t:2256_2": "Cetovimuttiṃ paññāvimuttinti ettha ceto-",
  "tika-vin02t:2256_3": "vacanena arahattaphalasampayutto samādhi, paññā-",
  "tika-vin02t:2256_4": "vacanena taṃsampayuttā ca paññā vuttā.",
  "tika-vin02t:2256_5": "Tattha ca samādhi rāgato vimuttattā cetovimutti,",
  "tika-vin02t:2256_6": "paññā avijjāya vimuttattā paññāvimuttīti veditabbā.",
  "tika-vin02t:2256_7": "Vuttañhetaṃ bhagavatā “yo hissa,",
  "tika-vin02t:2256_8": "bhikkhave, samādhi,",
  "tika-vin02t:2256_9": "tadassa samādhindriyaṃ. Yā hissa,",
  "tika-vin02t:2256_10": "bhikkhave, paññā,",
  "tika-vin02t:2256_11": "tadassa paññindriyaṃ. Iti kho,",
  "tika-vin02t:2256_12": "bhikkhave,",
  "tika-vin02t:2256_13": "rāgavirāgā cetovimutti avijjāvirāgā paññāvimuttī”ti.",
  "tika-vin02t:2256_14": "Apicettha samathaphalaṃ cetovimutti,",
  "tika-vin02t:2256_15": "vipassanāphalaṃ paññāvimuttīti veditabbāti.",
  "tika-vin02t:2256_16": "Diṭṭheva dhammeti imasmiṃyeva attabhāve.",
  "tika-vin02t:2256_17": "Sayaṃ abhiññā sacchikatvāti attanāyeva paññāya paccakkhaṃ katvā,",
  "tika-vin02t:2256_18": "aparappaccayena ñatvāti attho.",
  "tika-vin02t:2256_19": "Sutamayañāṇādinā viya parappaccayataṃ nayaggāhañca muñcitvā paratoghosānugatabhāvanādhigamabhūtāya attanoyeva paññāya paccakkhaṃ katvā,",
  "tika-vin02t:2256_20": "na sayambhūñāṇabhūtāyāti adhippāyo.",
  "tika-vin02t:2256_21": "Upasampajja viharatīti pāpuṇitvā sampādetvā viharati.",
  "tika-vin02t:2257_0": "Sattakavāravaṇṇanā niṭṭhitā.",
  "tika-vin02t:2258_0": "Aṭṭhakavāravaṇṇanā",
  "tika-vin02t:2259_0": "328. Aṭṭhakesu aṭṭhānisaṃse sampassamānenāti –",
  "tika-vin02t:2260_0": "“Idha pana,",
  "tika-vin02t:2260_1": "bhikkhave,",
  "tika-vin02t:2260_2": "bhikkhu āpattiṃ āpanno hoti,",
  "tika-vin02t:2260_3": "so tassā āpattiyā anāpattidiṭṭhi hoti,",
  "tika-vin02t:2260_4": "aññe bhikkhū tassā āpattiyā āpattidiṭṭhino honti, te ce,",
  "tika-vin02t:2260_5": "bhikkhave,",
  "tika-vin02t:2260_6": "bhikkhū taṃ bhikkhuṃ evaṃ jānanti ‘ayaṃ kho āyasmā bahussuto āgatāgamo dhammadharo vinayadharo mātikādharo",
  "tika-vin02t:2260_7": "paṇḍito byatto medhāvī lajjī kukkuccako sikkhākāmo,",
  "tika-vin02t:2260_8": "sace mayaṃ imaṃ bhikkhuṃ āpattiyā adassane ukkhipissāma,",
  "tika-vin02t:2260_9": "na mayaṃ iminā bhikkhunā saddhiṃ uposathaṃ karissāma,",
  "tika-vin02t:2260_10": "vinā iminā bhikkhunā uposathaṃ karissāma,",
  "tika-vin02t:2260_11": "bhavissati saṅghassa tatonidānaṃ bhaṇḍanaṃ kalaho viggaho vivādo saṅghabhedo saṅgharāji saṅghavavatthānaṃ saṅghanānākaraṇa’nti,",
  "tika-vin02t:2260_12": "bhedagarukehi,",
  "tika-vin02t:2260_13": "bhikkhave,",
  "tika-vin02t:2260_14": "bhikkhūhi na so bhikkhu āpattiyā adassane ukkhipitabbo”ti –",
  "tika-vin02t:2261_0": "Ādinā vuttaaṭṭhānisaṃse sampassamānena.",
  "tika-vin02t:2261_1": "Tena hi saddhiṃ uposathādiakaraṇaṃ ādīnavo bhedāya saṃvattanato,",
  "tika-vin02t:2261_2": "karaṇaṃ ānisaṃso sāmaggiyā saṃvattanato.",
  "tika-vin02t:2261_3": "Tasmā ete aṭṭhānisaṃse sampassamānena na so bhikkhu ukkhipitabboti attho.",
  "tika-vin02t:2262_0": "Dutiyaaṭṭhakepi aṭṭhānisaṃse sampassamānenāti –",
  "tika-vin02t:2263_0": "“Idha pana,",
  "tika-vin02t:2263_1": "bhikkhave,",
  "tika-vin02t:2263_2": "bhikkhu āpattiṃ āpanno hoti,",
  "tika-vin02t:2263_3": "so tassā āpattiyā anāpattidiṭṭhi hoti,",
  "tika-vin02t:2263_4": "aññe bhikkhū tassā āpattiyā āpattidiṭṭhino honti, so ce,",
  "tika-vin02t:2263_5": "bhikkhave,",
  "tika-vin02t:2263_6": "bhikkhu te bhikkhū evaṃ jānāti ‘ime kho āyasmanto bahussutā āgatāgamā dhammadharā vinayadharā mātikādharā",
  "tika-vin02t:2263_7": "paṇḍitā byattā medhāvino lajjino kukkuccakā sikkhākāmā,",
  "tika-vin02t:2263_8": "nālaṃ mamaṃ vā kāraṇā aññesaṃ vā kāraṇā chandā dosā mohā bhayā agatiṃ gantuṃ,",
  "tika-vin02t:2263_9": "sace maṃ ime bhikkhū āpattiyā adassane ukkhipissanti,",
  "tika-vin02t:2263_10": "na mayā saddhiṃ uposathaṃ karissanti,",
  "tika-vin02t:2263_11": "vinā mayā uposathaṃ karissanti,",
  "tika-vin02t:2263_12": "bhavissati saṅghassa tatonidānaṃ bhaṇḍanaṃ kalaho viggaho vivādo saṅghabhedo saṅgharāji saṅghavavatthānaṃ saṅghanānākaraṇa’nti,",
  "tika-vin02t:2263_13": "bhedagarukena,",
  "tika-vin02t:2263_14": "bhikkhave,",
  "tika-vin02t:2263_15": "bhikkhunā paresampi saddhāya sā āpatti desetabbā”ti –",
  "tika-vin02t:2264_0": "Ādinā vuttaaṭṭhānisaṃse sampassamānenāti attho.",
  "tika-vin02t:2265_0": "Pāḷiyaṃ āgatehi sattahīti “pubbevassa hoti ‘musā bhaṇissa’nti,",
  "tika-vin02t:2265_1": "bhaṇantassa hoti ‘musā bhaṇāmī’ti,",
  "tika-vin02t:2265_2": "bhaṇitassa hoti ‘musā mayā bhaṇita’nti vinidhāya diṭṭhiṃ,",
  "tika-vin02t:2265_3": "vinidhāya khantiṃ,",
  "tika-vin02t:2265_4": "vinidhāya ruciṃ,",
  "tika-vin02t:2265_5": "vinidhāya bhāva”nti evamāgatehi sattahi.",
  "tika-vin02t:2266_0": "Abrahmacariyāti aseṭṭhacariyato.",
  "tika-vin02t:2266_1": "Rattiṃ na bhuñjeyya vikālabhojananti uposathaṃ upavuttho rattibhojanañca divāvikālabhojanañca na bhuñjeyya.",
  "tika-vin02t:2266_2": "Mañce chamāyaṃva sayetha santhateti kappiyamañce vā sudhādiparikammakatāya bhūmiyaṃ vā tiṇapaṇṇapalālādīni",
  "tika-vin02t:2266_3": "santharitvā kate santhate vā sayethāti attho.",
  "tika-vin02t:2266_4": "Etañhi aṭṭhaṅgīkamāhuposathanti etaṃ pāṇātipātādīni asamācarantena upavutthauposathaṃ aṭṭhahi aṅgehi samannāgatattā “aṭṭhaṅgika”nti vadanti.",
  "tika-vin02t:2267_0": "“Akappiyakataṃ hoti appaṭiggahitaka”ntiādayo aṭṭha anatirittā nāma.",
  "tika-vin02t:2267_1": "Sappiādi aṭṭhame aruṇuggamane nissaggiyaṃ hoti.",
  "tika-vin02t:2267_2": "Aṭṭhakavasena yojetvā veditabbānīti purimāni aṭṭha ekaṃ aṭṭhakaṃ,",
  "tika-vin02t:2267_3": "tato ekaṃ apanetvā sesesupi ekekaṃ pakkhipitvāti evamādinā nayena aññānipi aṭṭhakāni kātabbānīti attho.",
  "tika-vin02t:2268_0": "Aṭṭhakavāravaṇṇanā niṭṭhitā.",
  "tika-vin02t:2269_0": "Navakavāravaṇṇanā",
  "tika-vin02t:2270_0": "329.",
  "tika-vin02t:2270_1": "Navakesu āghātavatthūnīti āghātakāraṇāni.",
  "tika-vin02t:2270_2": "Āghātapaṭivinayānīti āghātassa paṭivinayakāraṇāni.",
  "tika-vin02t:2270_3": "Taṃ kutettha labbhāti “taṃ anatthacaraṇaṃ mā ahosī”ti etasmiṃ puggale kuto labbhā kena kāraṇena sakkā laddhuṃ.",
  "tika-vin02t:2270_4": "“Paro nāma parassa attano cittaruciyā anatthaṃ karotī”ti evaṃ cintetvā āghātaṃ paṭivinodeti.",
  "tika-vin02t:2270_5": "Atha vā sacāhaṃ paṭikkopaṃ kareyyaṃ,",
  "tika-vin02t:2270_6": "taṃ kopakaraṇaṃ ettha puggale kuto labbhā,",
  "tika-vin02t:2270_7": "kena kāraṇena laddhabbaṃ niratthakabhāvatoti attho.",
  "tika-vin02t:2270_8": "Kammassakā hi sattā,",
  "tika-vin02t:2270_9": "te kassa ruciyā dukkhitā sukhitā vā bhavanti,",
  "tika-vin02t:2270_10": "tasmā kevalaṃ tasmiṃ mayhaṃ kujjhanamattamevāti adhippāyo.",
  "tika-vin02t:2270_11": "Atha vā taṃ kopakaraṇaṃ ettha puggale kuto labbhā paramatthato kujjhitabbassa kujjhanakassa ca abhāvato.",
  "tika-vin02t:2270_12": "Saṅkhāramattañhetaṃ yadidaṃ khandhapañcakaṃ yaṃ “satto”ti vuccati,",
  "tika-vin02t:2270_13": "te ca saṅkhārā ittarakālā khaṇikā,",
  "tika-vin02t:2270_14": "kassa ko kujjhatīti attho.",
  "tika-vin02t:2270_15": "“Kuto lābhā”tipi pāṭho,",
  "tika-vin02t:2270_16": "sacāhaṃ ettha kopaṃ kareyyaṃ,",
  "tika-vin02t:2270_17": "tasmiṃ me kopakaraṇe kuto lābhā,",
  "tika-vin02t:2270_18": "lābhā nāma ke siyuṃ aññatra anatthuppattitoti attho.",
  "tika-vin02t:2270_19": "Imasmiñca atthe tanti nipātamattameva hoti.",
  "tika-vin02t:2271_0": "Taṇhaṃ paṭiccāti dve taṇhā esanataṇhā esitataṇhā ca.",
  "tika-vin02t:2271_1": "Yāya taṇhāya ajapathasaṅkupathādīni paṭipajjitvā bhoge esati gavesati,",
  "tika-vin02t:2271_2": "ayaṃ esanataṇhā nāma.",
  "tika-vin02t:2271_3": "Yā tesu esitesu gavesitesu paṭiladdhesu taṇhā,",
  "tika-vin02t:2271_4": "ayaṃ esitataṇhā nāma.",
  "tika-vin02t:2271_5": "Idha esitataṇhā daṭṭhabbā.",
  "tika-vin02t:2271_6": "Pariyesanāti rūpādiārammaṇapariyesanā.",
  "tika-vin02t:2271_7": "Sā hi esanataṇhāya sati hoti.",
  "tika-vin02t:2271_8": "Lābhoti rūpādiārammaṇappaṭilābho.",
  "tika-vin02t:2271_9": "So hi pariyesanāya sati hoti.",
  "tika-vin02t:2271_10": "Vinicchayo pana ñāṇataṇhādiṭṭhivitakkavasena catubbidho.",
  "tika-vin02t:2271_11": "Tattha “sukhavinicchayaṃ jaññā,",
  "tika-vin02t:2271_12": "sukhavinicchayaṃ ñatvā ajjhattaṃ sukhamanuyuñjeyyā”ti ayaṃ ñāṇavinicchayo.",
  "tika-vin02t:2271_13": "“Vinicchayoti dve vinicchayā taṇhāvinicchayo ca diṭṭhivinicchayo cā”ti evaṃ āgatāni aṭṭhasatataṇhāvicaritāni taṇhāvinicchayo.",
  "tika-vin02t:2271_14": "Dvāsaṭṭhi diṭṭhiyo diṭṭhivinicchayo.",
  "tika-vin02t:2271_15": "“Chando kho,",
  "tika-vin02t:2271_16": "devānaminda,",
  "tika-vin02t:2271_17": "vitakkanidāno”ti imasmiṃ pana sutte idha vinicchayoti vutto vitakkoyeva āgato.",
  "tika-vin02t:2271_18": "Lābhaṃ labhitvā hi iṭṭhāniṭṭhaṃ sundarāsundarañca vitakkena vinicchināti “ettakaṃ me rūpārammaṇatthāya bhavissati,",
  "tika-vin02t:2271_19": "ettakaṃ saddārammaṇatthāya,",
  "tika-vin02t:2271_20": "ettakaṃ mayhaṃ bhavissati,",
  "tika-vin02t:2271_21": "ettakaṃ parassa,",
  "tika-vin02t:2271_22": "ettakaṃ paribhuñjissāmi,",
  "tika-vin02t:2271_23": "ettakaṃ nidahissāmī”ti.",
  "tika-vin02t:2271_24": "Tena vuttaṃ “lābhaṃ paṭicca vinicchayo”ti.",
  "tika-vin02t:2272_0": "Chandarāgoti evaṃ akusalavitakkena vitakkite vatthusmiṃ dubbalarāgo ca balavarāgo ca uppajjati.",
  "tika-vin02t:2272_1": "Ajjhosānanti “ahaṃ,",
  "tika-vin02t:2272_2": "mama”nti balavasanniṭṭhānaṃ.",
  "tika-vin02t:2272_3": "Pariggahoti taṇhādiṭṭhivasena pariggahakaraṇaṃ.",
  "tika-vin02t:2272_4": "Macchariyanti parehi sādhāraṇabhāvassa asahanatā.",
  "tika-vin02t:2272_5": "Tenevassa porāṇā evaṃ vacanatthaṃ vadanti “idaṃ acchariyaṃ mayheva hotu,",
  "tika-vin02t:2272_6": "mā aññassa acchariyaṃ hotūti pavattattā macchariyanti vuccatī”ti.",
  "tika-vin02t:2272_7": "Ārakkhoti dvārapidahanamañjūsāgopanādivasena suṭṭhu rakkhaṇaṃ.",
  "tika-vin02t:2272_8": "Adhi karotīti adhikaraṇaṃ,",
  "tika-vin02t:2272_9": "kāraṇassetaṃ nāmaṃ.",
  "tika-vin02t:2272_10": "Ārakkhādhikaraṇanti bhāvanapuṃsakaṃ,",
  "tika-vin02t:2272_11": "ārakkhahetūti attho.",
  "tika-vin02t:2272_12": "Daṇḍādānādīsu paranisedhanatthaṃ daṇḍassa ādānaṃ daṇḍādānaṃ.",
  "tika-vin02t:2272_13": "Ekatodhārādino satthassa ādānaṃ satthādānaṃ.",
  "tika-vin02t:2272_14": "Kalahoti kāyakalahopi vācākalahopi.",
  "tika-vin02t:2272_15": "Purimo purimo virodho viggaho,",
  "tika-vin02t:2272_16": "pacchimo pacchimo vivādo.",
  "tika-vin02t:2272_17": "Tuvaṃ tuvanti agāravavasena “tuvaṃ tuva”nti vacanaṃ.",
  "tika-vin02t:2273_0": "Adhiṭṭhitakālato paṭṭhāya na vikappetabbānīti vikappentena adhiṭṭhānato pubbe vā",
  "tika-vin02t:2274_0": "Vikappetabbaṃ,",
  "tika-vin02t:2274_1": "vijahitādhiṭṭhānaṃ vā pacchāvikappetabbaṃ.",
  "tika-vin02t:2274_2": "Avijahitādhiṭṭhānaṃ pana na vikappetabbanti adhippāyo.",
  "tika-vin02t:2274_3": "Dukkaṭavasena vuttānīti “vaggaṃ bhikkhunisaṅghaṃ vaggasaññī ovadatī”tiādinā nayena adhammakamme dve navakāni dukkaṭavasena vuttāni.",
  "tika-vin02t:2275_0": "Navakavāravaṇṇanā niṭṭhitā.",
  "tika-vin02t:2276_0": "Dasakavāravaṇṇanā",
  "tika-vin02t:2277_0": "330.",
  "tika-vin02t:2277_1": "Dasakesu natthi dinnantiādivasena veditabbāti “natthi dinnaṃ,",
  "tika-vin02t:2277_2": "natthi yiṭṭhaṃ,",
  "tika-vin02t:2277_3": "natthi hutaṃ,",
  "tika-vin02t:2277_4": "natthi sukatadukkaṭānaṃ kammānaṃ phalaṃ vipāko,",
  "tika-vin02t:2277_5": "natthi ayaṃ loko,",
  "tika-vin02t:2277_6": "natthi paro loko,",
  "tika-vin02t:2277_7": "natthi mātā,",
  "tika-vin02t:2277_8": "natthi pitā,",
  "tika-vin02t:2277_9": "natthi sattā opapātikā,",
  "tika-vin02t:2277_10": "natthi loke samaṇabrāhmaṇā sammaggatā sammāpaṭipannā,",
  "tika-vin02t:2277_11": "ye imañca lokaṃ parañca lokaṃ sayaṃ abhiññā sacchikatvā pavedentī”ti evamāgataṃ sandhāya vuttaṃ.",
  "tika-vin02t:2277_12": "Sassato lokotiādivasenāti “sassato lokoti vā,",
  "tika-vin02t:2277_13": "asassato lokoti vā,",
  "tika-vin02t:2277_14": "antavā lokoti vā,",
  "tika-vin02t:2277_15": "anantavā lokoti vā,",
  "tika-vin02t:2277_16": "taṃ jīvaṃ taṃ sarīranti vā,",
  "tika-vin02t:2277_17": "aññaṃ jīvaṃ aññaṃ sarīranti vā,",
  "tika-vin02t:2277_18": "hoti tathāgato paraṃ maraṇāti vā,",
  "tika-vin02t:2277_19": "na hoti tathāgato paraṃ maraṇāti vā,",
  "tika-vin02t:2277_20": "hoti ca na ca hoti tathāgato paraṃ maraṇāti vā,",
  "tika-vin02t:2277_21": "neva hoti na na hoti tathāgato paraṃ maraṇāti vā”ti evamāgataṃ saṅgaṇhāti.",
  "tika-vin02t:2278_0": "Micchādiṭṭhiādayo micchāvimuttipariyosānāti “micchādiṭṭhi micchāsaṅkappo micchāvācā micchākammanto micchāājīvo",
  "tika-vin02t:2278_1": "micchāvāyāmo micchāsati micchāsamādhi micchāñāṇaṃ micchāvimuttī”ti evamāgataṃ sandhāya vadati.",
  "tika-vin02t:2278_2": "Tattha micchāñāṇanti pāpakiriyāsu upāyacintāvasena pāpakaṃ katvā “sukataṃ mayā”ti paccavekkhaṇākārena ca uppanno moho.",
  "tika-vin02t:2278_3": "Micchāvimuttīti avimuttasseva sato vimuttisaññitā.",
  "tika-vin02t:2278_4": "Samathakkhandhake niddiṭṭhāti “oramattakaṃ adhikaraṇaṃ hoti,",
  "tika-vin02t:2278_5": "na ca gatigataṃ,",
  "tika-vin02t:2278_6": "na ca saritasārita”ntiādinā niddiṭṭhā.",
  "tika-vin02t:2278_7": "Samathakkhandhake vuttehi samannāgato hotīti sambandho.",
  "tika-vin02t:2278_8": "Māturakkhitādayo dasa itthiyo.",
  "tika-vin02t:2278_9": "Dhanakkītādayo dasa bhariyāyo.",
  "tika-vin02t:2279_0": "Dasakavāravaṇṇanā niṭṭhitā.",
  "tika-vin02t:2280_0": "Ekādasakavāravaṇṇanā",
  "tika-vin02t:2281_0": "331.",
  "tika-vin02t:2281_1": "Ekādasakesu na vodāyantīti na pakāsanti.",
  "tika-vin02t:2281_2": "Suyuttayānasadisāya katāyāti icchiticchitakāle sukhena pavattetabbattā yuttayānaṃ viya katāya.",
  "tika-vin02t:2281_3": "Yathā patiṭṭhā hotīti sampattīnaṃ yathā patiṭṭhā hoti.",
  "tika-vin02t:2281_4": "Anu anu pavattitāyāti bhāvanābahulīkārehi anu anu pavattitāya.",
  "tika-vin02t:2282_0": "Sukhaṃ supatītiādīsu yathā sesajanā samparivattamānā kākacchamānā dukkhaṃ supanti,",
  "tika-vin02t:2282_1": "evaṃ asupitvā sukhaṃ supati,",
  "tika-vin02t:2282_2": "niddaṃ okkantopi samāpattiṃ samāpanno viya hoti.",
  "tika-vin02t:2282_3": "Sukhaṃ paṭibujjhatīti yathā aññe nitthunantā vijambhantā samparivattantā dukkhaṃ paṭibujjhanti,",
  "tika-vin02t:2282_4": "evaṃ appaṭibujjhitvā vikasamānamiva padumaṃ sukhaṃ nibbikāraṃ paṭibujjhati.",
  "tika-vin02t:2282_5": "Anubhūtapubbavasena devatūpasaṃhāravasena cassa bhaddakameva supinaṃ hoti,",
  "tika-vin02t:2282_6": "na pāpakanti āha “pāpakameva na passatī”tiādi.",
  "tika-vin02t:2282_7": "Dhātukkhobhahetukampi cassa bahulaṃ bhaddakameva siyā yebhuyyena cittajarūpānuguṇatāya utuāhārajarūpānaṃ.",
  "tika-vin02t:2282_8": "Tattha pāpakameva na passatīti yathā aññe attānaṃ corehi samparivāritaṃ viya,",
  "tika-vin02t:2282_9": "vāḷehi upaddutaṃ viya,",
  "tika-vin02t:2282_10": "papāte patantaṃ viya ca passanti,",
  "tika-vin02t:2282_11": "evaṃ pāpakameva supinaṃ na passati.",
  "tika-vin02t:2282_12": "Bhadrakaṃ pana vuḍḍhikāraṇabhūtaṃ passatīti cetiyaṃ vandanto viya,",
  "tika-vin02t:2282_13": "pūjaṃ karonto viya,",
  "tika-vin02t:2282_14": "dhammaṃ suṇanto viya ca hoti.",
  "tika-vin02t:2283_0": "Manussānaṃ piyo hotīti ure āmukkamuttāhāro viya,",
  "tika-vin02t:2283_1": "sīse piḷandhamālā viya ca manussānaṃ piyo hoti manāpo.",
  "tika-vin02t:2283_2": "Amanussānaṃ piyo hotīti yatheva ca manussānaṃ piyo,",
  "tika-vin02t:2283_3": "evaṃ amanussānampi piyo hoti visākhatthero viya.",
  "tika-vin02t:2283_4": "Nāssa aggi vā visaṃ vā satthaṃ vā kamatīti mettāvihārissa kāye uttarāya upāsikāya viya aggi vā,",
  "tika-vin02t:2283_5": "saṃyuttabhāṇakacūḷasīvattherasseva visaṃ vā,",
  "tika-vin02t:2283_6": "saṃkiccasāmaṇerasseva satthaṃ vā na kamati na pavisati,",
  "tika-vin02t:2283_7": "nāssa kāyaṃ vikopetīti vuttaṃ hoti.",
  "tika-vin02t:2283_8": "Dhenuvatthumpi cettha kathayanti,",
  "tika-vin02t:2283_9": "ekā kira dhenu vacchakassa khīradhāraṃ muñcamānā aṭṭhāsi.",
  "tika-vin02t:2283_10": "Eko luddako “taṃ vijjhissāmī”ti hatthena samparivattetvā dīghadaṇḍakaṃ sattiṃ muñci.",
  "tika-vin02t:2283_11": "Sā tassā sarīraṃ āhacca tālapaṇṇaṃ viya vivaṭṭamānā gatā,",
  "tika-vin02t:2283_12": "neva upacārabalena na appanābalena,",
  "tika-vin02t:2283_13": "kevalaṃ pana vacchake balavahitacittatāya.",
  "tika-vin02t:2283_14": "Evaṃ mahānubhāvā mettā.",
  "tika-vin02t:2283_15": "Khippaṃ samādhiyatīti kenaci paripanthena parihīnajjhānassa byāpādassa dūrasamanussaritabhāvato khippameva samādhiyati.",
  "tika-vin02t:2283_16": "Mukhavaṇṇo vippasīdatīti bandhanā pamuttatālapakkaṃ viya cassa vippasannavaṇṇaṃ mukhaṃ hoti.",
  "tika-vin02t:2283_17": "Asammūḷho kālaṃ karotīti mettāvihārino sammohamaraṇaṃ nāma natthi,",
  "tika-vin02t:2283_18": "asammūḷhova niddaṃ okkamanto viya kālaṃ karoti.",
  "tika-vin02t:2284_0": "Ekādasakavāravaṇṇanā niṭṭhitā.",
  "tika-vin02t:2285_0": "Ekuttarikanayavaṇṇanā niṭṭhitā.",
  "tika-vin02t:2286_0": "Uposathādipucchāvissajjanāvaṇṇanā",
  "tika-vin02t:2287_0": "332. “Saṅghaṃ, bhante, pavāremītiādi pavāraṇākathā nāmā”ti gaṇṭhipadesu vuttaṃ.",
  "tika-vin02t:2288_0": "Atthavasapakaraṇavaṇṇanā",
  "tika-vin02t:2289_0": "334.",
  "tika-vin02t:2289_1": "Paṭhamapārājikavaṇṇanāyameva vuttanti “saṅghasuṭṭhutāyā”tiādīnaṃ atthavaṇṇanaṃ sandhāya vuttaṃ.",
  "tika-vin02t:2289_2": "Dasakkhattuṃ yojanāya padasataṃ vuttanti ekamūlakanaye dasakkhattuṃ yojanāya katāya saṅkhalikanaye vuttapadehi",
  "tika-vin02t:2289_3": "saddhiṃ padasataṃ vuttanti evamattho gahetabbo.",
  "tika-vin02t:2289_4": "Aññathā ekamūlake eva naye na sakkā padasataṃ laddhuṃ.",
  "tika-vin02t:2289_5": "Ekamūlakanayehi purimapacchimapadāni ekato katvā ekekasmiṃ vāre nava nava padāni vuttānīti dasakkhattuṃ yojanāya navuti padāniyeva labbhanti.",
  "tika-vin02t:2289_6": "Tasmā tāni navuti padāni saṅkhalikanaye baddhacakkavasena yojite dasa padāni labbhantīti tehi saddhiṃ padasatanti sakkā vattuṃ.",
  "tika-vin02t:2289_7": "Ito aññathā pana ubhosupi nayesu visuṃ visuṃ atthasataṃ dhammasatañca yathā labbhati,",
  "tika-vin02t:2289_8": "tathā paṭhamapārājikasaṃvaṇṇanāyameva amhehi dassitaṃ,",
  "tika-vin02t:2289_9": "taṃ tattha vuttanayeneva gahetabbaṃ.",
  "tika-vin02t:2289_10": "Purimapacchimapadāni ekattena gahetvā “padasata”nti vuttattā “tattha pacchimassa pacchimassa padassa vasena atthasataṃ,",
  "tika-vin02t:2289_11": "purimassa purimassa vasena dhammasata”nti vuttaṃ.",
  "tika-vin02t:2289_12": "Tasmiṃ padasate “saṅghasuṭṭhū”tiādinā vuttapurimapadānaṃ vasena dhammasataṃ,",
  "tika-vin02t:2289_13": "“saṅghaphāsū”tiādinā vuttapacchimapadānaṃ vasena atthasatanti adhippāyo.",
  "tika-vin02t:2290_0": "Mahāvaggavaṇṇanā niṭṭhitā.",
  "tika-vin02t:2291_0": "Paṭhamagāthāsaṅgaṇikaṃ",
  "tika-vin02t:2292_0": "Sattanagaresu paññattasikkhāpadavaṇṇanā",
  "tika-vin02t:2293_0": "335.",
  "tika-vin02t:2293_1": "Aḍḍhuḍḍhasatānīti tīṇi satāni paññāsañca sikkhāpadāni.",
  "tika-vin02t:2293_2": "Viggahanti manussaviggahaṃ.",
  "tika-vin02t:2293_3": "Atirekanti dasāhaparamaṃ atirekacīvaraṃ.",
  "tika-vin02t:2293_4": "Kāḷakanti “suddhakāḷakāna”nti vuttakāḷakaṃ.",
  "tika-vin02t:2293_5": "Bhūtanti bhūtārocanaṃ.",
  "tika-vin02t:2293_6": "Paramparabhattanti paramparabhojanaṃ.",
  "tika-vin02t:2293_7": "Bhikkhunīsu ca akkosoti “yā pana bhikkhunī bhikkhuṃ akkoseyya vā paribhāseyya vā”ti vuttasikkhāpadaṃ.",
  "tika-vin02t:2293_8": "Antaravāsakanti aññātikāya bhikkhuniyā cīvarapaṭiggaṇhanaṃ.",
  "tika-vin02t:2293_9": "Rūpiyanti rūpiyasaṃvohāraṃ.",
  "tika-vin02t:2293_10": "Suttanti “sāmaṃ suttaṃ viññāpetvā tantavāyehī”ti vuttasikkhāpadaṃ.",
  "tika-vin02t:2293_11": "Ujjhāpanaketi ujjhāpanake khiyyanake pācittiyaṃ.",
  "tika-vin02t:2293_12": "Pācitapiṇḍanti bhikkhunīparipācitaṃ.",
  "tika-vin02t:2293_13": "Cīvaraṃ datvāti “samaggena saṅghena cīvaraṃ datvā”ti vuttasikkhāpadaṃ.",
  "tika-vin02t:2293_14": "Vosāsantīti “bhikkhū paneva kulesu nimantitā bhuñjanti,",
  "tika-vin02t:2293_15": "tatra cesā bhikkhunī”ti vuttapāṭidesanīyaṃ.",
  "tika-vin02t:2293_16": "Giragganti “yā pana bhikkhunī naccaṃ vā gītaṃ vā”ti vuttasikkhāpadaṃ.",
  "tika-vin02t:2293_17": "Cariyāti “antovassaṃ cārikaṃ careyyā”ti ca,",
  "tika-vin02t:2293_18": "“vassaṃvutthā cārikaṃ na pakkameyyā”ti ca vuttasikkhāpadadvayaṃ.",
  "tika-vin02t:2293_19": "Chandadānenāti pārivāsikena chandadānena.",
  "tika-vin02t:2294_0": "Pārājikāni cattārīti bhikkhunīnaṃ cattāri pārājikāni.",
  "tika-vin02t:2294_1": "Kuṭīti kuṭikārasikkhāpadaṃ.",
  "tika-vin02t:2294_2": "Kosiyanti kosiyamissakasikkhāpadaṃ.",
  "tika-vin02t:2294_3": "Seyyāti anupasampannena sahaseyyasikkhāpadaṃ.",
  "tika-vin02t:2294_4": "Khaṇaneti pathavīkhaṇanaṃ.",
  "tika-vin02t:2294_5": "Gaccha devateti bhūtagāmasikkhāpadaṃ.",
  "tika-vin02t:2294_6": "Siñcanti sappāṇakaudakasiñcanaṃ.",
  "tika-vin02t:2294_7": "Mahāvihāroti mahallakavihāro.",
  "tika-vin02t:2294_8": "Aññanti aññavādakaṃ.",
  "tika-vin02t:2294_9": "Dvāranti yāva dvārakosā.",
  "tika-vin02t:2294_10": "Sahadhammoti sahadhammikaṃ vuccamāno.",
  "tika-vin02t:2294_11": "Payopānanti surusurukārakaṃ.",
  "tika-vin02t:2294_12": "Eḷakalomānīti eḷakalomadhovāpanaṃ.",
  "tika-vin02t:2294_13": "Pattoti ūnapañcabandhanapatto.",
  "tika-vin02t:2294_14": "Ovādoti bhikkhunupassayaṃ upasaṅkamitvā ovādo.",
  "tika-vin02t:2294_15": "Bhesajjanti taduttaribhesajjaviññāpanaṃ.",
  "tika-vin02t:2294_16": "Sūcīti aṭṭhimayādisūcigharaṃ.",
  "tika-vin02t:2294_17": "Āraññikoti “yāni kho pana tāni āraññakāni senāsanānī”tiādinā vuttapāṭidesanīyaṃ.",
  "tika-vin02t:2294_18": "Ovādoti “yā pana bhikkhunī ovādāya vā saṃvāsāya vā na gaccheyyā”ti vuttasikkhāpadaṃ.",
  "tika-vin02t:2295_0": "Pārājikāni cattārītiādinā chasu nagaresu paññattaṃ ekato sampiṇḍitvā sāvatthiyā paññattaṃ visuṃ gaṇetvā",
  "tika-vin02t:2295_1": "sabbāneva sikkhāpadāni dvīhi rāsīhi saṅgaṇhāti.",
  "tika-vin02t:2296_0": "Sattanagaresu paññattasikkhāpadavaṇṇanā niṭṭhitā.",
  "tika-vin02t:2297_0": "Catuvipattivaṇṇanā",
  "tika-vin02t:2298_0": "336.",
  "tika-vin02t:2298_1": "Ekatiṃsa garukā nāma ubhato aṭṭha pārājikā,",
  "tika-vin02t:2298_2": "bhikkhūnaṃ terasa,",
  "tika-vin02t:2298_3": "bhikkhunīnaṃ dasa saṅghādisesā.",
  "tika-vin02t:2298_4": "Aṭṭhettha anavasesāti etesu yathāvuttagarukesu sādhāraṇāsādhāraṇavasena aṭṭha pārājikā anavasesā nāma.",
  "tika-vin02t:2299_0": "Asādhāraṇādivaṇṇanā",
  "tika-vin02t:2300_0": "338.",
  "tika-vin02t:2300_1": "“Dhovanañca paṭiggaho”ti gāthā aṭṭhakathācariyānaṃ.",
  "tika-vin02t:2300_2": "Tattha dhovanañca paṭiggahoti aññātikāya bhikkhuniyā cīvaradhovāpanaṃ cīvarapaṭiggahaṇañca.",
  "tika-vin02t:2300_3": "Koseyya…pe…",
  "tika-vin02t:2300_4": "dve lomāti eḷakalomavagge ādito satta sikkhāpadāni vuttāni.",
  "tika-vin02t:2300_5": "Vassikāti vassikasāṭikasikkhāpadaṃ.",
  "tika-vin02t:2300_6": "Āraññakena cāti sāsaṅkasikkhāpadaṃ vuttaṃ.",
  "tika-vin02t:2300_7": "Paṇītanti paṇītabhojanaviññatti.",
  "tika-vin02t:2300_8": "Ūnanti ūnavīsativassasikkhāpadaṃ.",
  "tika-vin02t:2300_9": "Nisīdane ca yā sikkhā,",
  "tika-vin02t:2300_10": "vassikā yā ca sāṭikāti nisīdanavassikasāṭikānaṃ pamāṇātikkamo.",
  "tika-vin02t:2301_0": "Āpattikkhandhā ceva uposathādīni ca “pārājikasaṅghādisesā”tiādinā vibhattattā “vibhattiyo”ti vuttāni.",
  "tika-vin02t:2301_1": "Tevīsati saṅghādisesāti bhikkhunīnaṃ āgatāni dasa,",
  "tika-vin02t:2301_2": "bhikkhūnaṃ terasāti tevīsati.",
  "tika-vin02t:2301_3": "Dvecattālīsa nissaggiyātiādīsupi eseva nayo. Dvīhi…pe…",
  "tika-vin02t:2301_4": "kiccaṃ ekena sammatīti dvīhi vivādādhikaraṇaṃ,",
  "tika-vin02t:2301_5": "catūhi anuvādādhikaraṇaṃ,",
  "tika-vin02t:2301_6": "tīhi āpattādhikaraṇaṃ,",
  "tika-vin02t:2301_7": "ekena kiccādhikaraṇaṃ sammatīti attho.",
  "tika-vin02t:2302_0": "339. Niraṅkatoti saṅghamhā apasārito.",
  "tika-vin02t:2303_0": "Adhikaraṇabhedavaṇṇanā",
  "tika-vin02t:2304_0": "340.",
  "tika-vin02t:2304_1": "Yasmā adhikaraṇaṃ ukkoṭento samathappattameva ukkoṭeti,",
  "tika-vin02t:2304_2": "tasmā “vivādādhikaraṇaṃ ukkoṭento kati samathe ukkoṭetī”tiādi vuttaṃ.",
  "tika-vin02t:2305_0": "341.",
  "tika-vin02t:2305_1": "Pāḷimuttakavinicchayenevāti vinayalakkhaṇaṃ vinā kevalaṃ dhammadesanāmattavasenevāti attho.",
  "tika-vin02t:2305_2": "Yenāpi vinicchayenāti pāḷimuttakavinicchayameva sandhāya vuttaṃ.",
  "tika-vin02t:2305_3": "Khandhakato ca parivārato ca suttenāti khandhakaparivārato ānītasuttena.",
  "tika-vin02t:2305_4": "Nijjhāpentīti paññāpenti.",
  "tika-vin02t:2306_0": "342.",
  "tika-vin02t:2306_1": "Kiccaṃ nissāya uppajjanakakiccānanti pubbe kataukkhepanīyādikiccaṃ nissāya uppajjanakakiccānaṃ.",
  "tika-vin02t:2306_2": "Kīdisānaṃ?",
  "tika-vin02t:2306_3": "Yāvatatiyasamanubhāsanādīnaṃ.",
  "tika-vin02t:2307_0": "343. Taṃ hīti taṃ vivādādhikaraṇaṃ.",
  "tika-vin02t:2308_0": "344.",
  "tika-vin02t:2308_1": "Adhikaraṇesu yena adhikaraṇena sammanti,",
  "tika-vin02t:2308_2": "taṃ dassetuṃ vuttanti yadā adhikaraṇehi sammanti,",
  "tika-vin02t:2308_3": "tadā kiccādhikaraṇeneva sammanti,",
  "tika-vin02t:2308_4": "na aññehi adhikaraṇehīti dassanatthaṃ vuttanti adhippāyo.",
  "tika-vin02t:2309_0": "353.",
  "tika-vin02t:2309_1": "“Sattannaṃ samathānaṃ katame chattiṃsa samuṭṭhānā”ti pucchitvāpi “kammassa kiriyā karaṇa”ntiādinā sammukhāvinayassa",
  "tika-vin02t:2309_2": "samuṭṭhānāni avibhajitvāva sativinayādīnaṃ channaññeva cha samuṭṭhānāni vibhattāni,",
  "tika-vin02t:2309_3": "taṃ kasmāti āha “kiñcāpi sattannaṃ samathāna”ntiādi.",
  "tika-vin02t:2309_4": "Sativinayādīnaṃ viya saṅghasammukhatādīnaṃ kiccayatā nāma natthīti āha “kammasaṅgahābhāvenā”ti.",
  "tika-vin02t:2310_0": "Dutiyagāthāsaṅgaṇikavaṇṇanā",
  "tika-vin02t:2311_0": "359.",
  "tika-vin02t:2311_1": "Mantaggahaṇanti aññamaññaṃ saṃsandanaṃ.",
  "tika-vin02t:2311_2": "Anu anu sandhānaṃ anusandhitanti bhāvasādhano anusandhitasaddoti āha “anusandhitanti kathānusandhī”ti.",
  "tika-vin02t:2312_0": "Saṅgāmadvayavaṇṇanā",
  "tika-vin02t:2313_0": "365.",
  "tika-vin02t:2313_1": "Ṭhānanisajjavattādinissitāti “evaṃ ṭhātabbaṃ,",
  "tika-vin02t:2313_2": "evaṃ nisīditabba”nti evamādikā.",
  "tika-vin02t:2313_3": "Saññājananatthanti cuditakacodakānaṃ saññuppādanatthaṃ.",
  "tika-vin02t:2313_4": "Anuyogavattaṃ kathāpetvāti “kiṃ anuyogavattaṃ jānāsī”ti pucchitvā teneva kathāpetvā.",
  "tika-vin02t:2314_0": "375. Nīlādivaṇṇāvaṇṇavasenāti nīlādivaṇṇavasena ārogyatthādiavaṇṇavasena ca.",
  "tika-vin02t:2315_0": "Kathinabhedavaṇṇanā",
  "tika-vin02t:2316_0": "404.",
  "tika-vin02t:2316_1": "Purejātapaccaye panesa uddiṭṭhadhammesu ekadhammampi na labhatīti esa udakāharaṇādipayogo attano purejātapaccayabhāve",
  "tika-vin02t:2316_2": "pubbakaraṇavasena uddiṭṭhesu dhovanādidhammesu ekadhammampi na labhati attano purejātassa pubbakaraṇasaṅgahitassa",
  "tika-vin02t:2316_3": "dhammassa natthitāya.",
  "tika-vin02t:2317_0": "412. Rūpādīsu dhammesūti vaṇṇagandhādīsu suddhaṭṭhakadhammesu.",
  "tika-vin02t:2318_0": "416.",
  "tika-vin02t:2318_1": "Purimā dveti imasmiṃ adhikāre paṭhamaṃ vuttā antarubbhārasahubbhārā,",
  "tika-vin02t:2318_2": "na pakkamanantikādayo dve uddhārā.",
  "tika-vin02t:2319_0": "Upālipañcakavaṇṇanā",
  "tika-vin02t:2320_0": "420- 421.",
  "tika-vin02t:2320_1": "Omaddakārakoti omadditvā abhibhavitvā kārako.",
  "tika-vin02t:2320_2": "Upatthambho na dātabboti sāmaggivināsāya anubalaṃ na dātabbaṃ.",
  "tika-vin02t:2320_3": "Diṭṭhāvikammampi katvāti “na metaṃ khamatī”ti diṭṭhiṃ āvi katvāpi.",
  "tika-vin02t:2321_0": "Vohāravaggavaṇṇanā",
  "tika-vin02t:2322_0": "424.",
  "tika-vin02t:2322_1": "Kāyappayogena āpajjitabbā kāyappayogā.",
  "tika-vin02t:2322_2": "Vacīpayogena āpajjitabbā vacīpayogā.",
  "tika-vin02t:2322_3": "Navasu ṭhānesūti osāraṇādīsu navasu ṭhānesu.",
  "tika-vin02t:2322_4": "Dvīsu ṭhānesūti ñattidutiyañatticatutthakammesu.",
  "tika-vin02t:2322_5": "Tasmāti yasmā mahāaṭṭhakathāyaṃ vuttanayena ubhatovibhaṅgā asaṅgahitā, tasmā.",
  "tika-vin02t:2322_6": "Yaṃ kurundiyaṃ vuttaṃ,",
  "tika-vin02t:2322_7": "taṃ gahetabbanti sambandho.",
  "tika-vin02t:2323_0": "Diṭṭhāvikammavaggavaṇṇanā",
  "tika-vin02t:2324_0": "425.",
  "tika-vin02t:2324_1": "“Catūhi pañcahī”ti vacanato dvīhi vā tīhi vā ekato desetuṃ vaṭṭati,",
  "tika-vin02t:2324_2": "tato paraṃ na vaṭṭati.",
  "tika-vin02t:2324_3": "Māḷakasīmāyāti khaṇḍasīmāya.",
  "tika-vin02t:2324_4": "Avippavāsasīmāyāti mahāsīmāya.",
  "tika-vin02t:2325_0": "Musāvādavaggavaṇṇanā",
  "tika-vin02t:2326_0": "444.",
  "tika-vin02t:2326_1": "Pariyāyena jānantassa vuttamusāvādoti yassa kassaci jānantassa pariyāyena vuttamusāvādoti attho.",
  "tika-vin02t:2327_0": "446. Anuyogo na dātabboti tena vuttaṃ anādiyitvā tuṇhī bhavitabbanti attho.",
  "tika-vin02t:2328_0": "Bhikkhunovādavaggavaṇṇanā",
  "tika-vin02t:2329_0": "454. Ekūnavīsatibhedāyāti maggapaccavekkhaṇādivasena ekūnavīsatibhedāya.",
  "tika-vin02t:2330_0": "Adhikaraṇavūpasamavaggavaṇṇanā",
  "tika-vin02t:2331_0": "458.",
  "tika-vin02t:2331_1": "Pañcahi kāraṇehīti idaṃ atthanipphādanakāni tesaṃ pubbabhāgāni ca kāraṇabhāvasāmaññena ekajjhaṃ gahetvā vuttaṃ,",
  "tika-vin02t:2331_2": "na pana sabbesaṃ pañcannaṃ samānayogakkhemattā.",
  "tika-vin02t:2331_3": "Anussāvanenāti bhedassa anurūpasāvanena.",
  "tika-vin02t:2331_4": "Yathā bhedo hoti,",
  "tika-vin02t:2331_5": "evaṃ bhinditabbānaṃ bhikkhūnaṃ attano vacanassa sāvanena viññāpanenāti attho.",
  "tika-vin02t:2331_6": "Tenāha “nanu tumhe”tiādi.",
  "tika-vin02t:2331_7": "Kaṇṇamūle vacībhedaṃ katvāti etena pākaṭaṃ katvā bhedakaravatthudīpanaṃ voharaṇaṃ.",
  "tika-vin02t:2331_8": "Tattha attanā vinicchitamattaṃ rahassavasena viññāpanaṃ anussāvananti dasseti.",
  "tika-vin02t:2331_9": "Kammameva uddeso vā pamāṇanti tehi saṅghabhedasiddhito pamāṇaṃ,",
  "tika-vin02t:2331_10": "itare pana tesaṃ sambhārabhūtā.",
  "tika-vin02t:2331_11": "Tenāha “vohārā”tiādi.",
  "tika-vin02t:2331_12": "Tatthāti voharaṇe.",
  "tika-vin02t:2332_0": "Kathinatthāravaggavaṇṇanā",
  "tika-vin02t:2333_0": "467.",
  "tika-vin02t:2333_1": "Antarā vuttakāraṇenāti “tañhi vandantassa mañcapādādīsupi nalāṭaṃ paṭihaññeyyā”tiādinā vuttakāraṇena.",
  "tika-vin02t:2334_0": "Samuṭṭhānavaṇṇanā",
  "tika-vin02t:2335_0": "470.",
  "tika-vin02t:2335_1": "Pubbe vuttamevāti sahaseyyādipaṇṇattivajjaṃ.",
  "tika-vin02t:2335_2": "Itaranti sacittakaṃ.",
  "tika-vin02t:2335_3": "Bhiṃsāpanādīni katvāti bhiṃsāpanādinā āpattiṃ āpajjitvāti adhippāyo.",
  "tika-vin02t:2336_0": "Aparadutiyagāthāsaṅgaṇikaṃ",
  "tika-vin02t:2337_0": "Kāyikādiāpattivaṇṇanā",
  "tika-vin02t:2338_0": "474.",
  "tika-vin02t:2338_1": "Vinaye garukā vinayagarukā.",
  "tika-vin02t:2338_2": "Kiñcāpi idaṃ dvīsu gāthāsu āgataṃ,",
  "tika-vin02t:2338_3": "aññehi pana missetvā vuttabhāvato nānākaraṇaṃ paccetabbaṃ.",
  "tika-vin02t:2339_0": "Desanāgāminiyādivaṇṇanā",
  "tika-vin02t:2340_0": "475.",
  "tika-vin02t:2340_1": "Dve saṃvāsakabhūmiyoti ettha bhūmīti avatthā.",
  "tika-vin02t:2340_2": "Aṅgahīnatā kāraṇavekallavasenapi veditabbāti āha “apicetthā”tiādi.",
  "tika-vin02t:2340_3": "Esa nayoti “apicetthā”tiādinā vuttanayo.",
  "tika-vin02t:2340_4": "Vanappatiṃ chindantassa pārājikanti adinnādāne vanappatikathāya āgataṃ parasantakaṃ sandhāya vuttaṃ.",
  "tika-vin02t:2340_5": "Vissaṭṭhichaḍḍaneti sukkavissaṭṭhiyā mocane.",
  "tika-vin02t:2340_6": "Dukkaṭā katāti dukkaṭaṃ vuttaṃ.",
  "tika-vin02t:2340_7": "Paṭhamasikkhāpadamhiyevāti bhikkhunovādakavaggassa paṭhamasikkhāpadeyeva.",
  "tika-vin02t:2340_8": "Āmakadhaññaṃ viññāpetvā bhuñjantiyā pubbapayoge dukkaṭaṃ,",
  "tika-vin02t:2340_9": "ajjhohāre pācittiyaṃ.",
  "tika-vin02t:2341_0": "Pācittiyavaṇṇanā",
  "tika-vin02t:2342_0": "476. Abbhuṇhasīloti abhinavasīlo.",
  "tika-vin02t:2343_0": "478. Asuttakanti suttavirahitaṃ, suttato apanītaṃ natthīti attho.",
  "tika-vin02t:2344_0": "Sedamocanagāthā",
  "tika-vin02t:2345_0": "Avippavāsādipañhavaṇṇanā",
  "tika-vin02t:2346_0": "479.",
  "tika-vin02t:2346_1": "Sedamocanagāthāsu tahinti tasmiṃ puggale.",
  "tika-vin02t:2346_2": "“Akappiyasambhogo nāma methunadhammādī”ti gaṇṭhipadesu vuttaṃ.",
  "tika-vin02t:2346_3": "Esā pañhā kusalehi cintitāti liṅgavipallāsavasenetaṃ vuttaṃ,",
  "tika-vin02t:2346_4": "eso pañho kusalehi cintitoti attho.",
  "tika-vin02t:2347_0": "Dasāti avandiye dasa.",
  "tika-vin02t:2347_1": "Ekādasāti paṇḍakādayo ekādasa.",
  "tika-vin02t:2347_2": "Ubbhakkhake na vadāmīti iminā mukhe methunadhammābhāvaṃ dīpeti.",
  "tika-vin02t:2347_3": "Adhonābhiṃ vivajjiyāti iminā vaccamaggapassāvamaggesu.",
  "tika-vin02t:2348_0": "Gāmantarapariyāpannaṃ nadīpāraṃ okkantabhikkhuniṃ sandhāyāti ettha nadī bhikkhuniyā gāmapariyāpannā,",
  "tika-vin02t:2348_1": "paratīraṃ gāmantarapariyāpannaṃ.",
  "tika-vin02t:2348_2": "Tattha paratīre paṭhamaleḍḍupātappamāṇo gāmūpacāro nadīpariyantena paricchinno,",
  "tika-vin02t:2348_3": "tasmā paratīre ratanamattampi araññaṃ natthi,",
  "tika-vin02t:2348_4": "paratīrañca tiṇādīhi paṭicchannattā dassanūpacāravirahitaṃ karoti.",
  "tika-vin02t:2348_5": "Tattha attano gāme āpatti natthi,",
  "tika-vin02t:2348_6": "paratīre pana paṭhamaleḍḍupātasaṅkhāte gāmūpacāreyeva pādaṃ ṭhapeti.",
  "tika-vin02t:2348_7": "Antare abhidhamme vuttanayena araññabhūtaṃ sakagāmaṃ atikkamati nāma,",
  "tika-vin02t:2348_8": "tasmā gaṇamhā ohīyanā nāma hotīti veditabbaṃ.",
  "tika-vin02t:2349_0": "Bhikkhūnaṃ santike ekatoupasampannā nāma mahāpajāpatipamukhā pañcasatasākiniyo bhikkhuniyo.",
  "tika-vin02t:2349_1": "Mahāpajāpatipi hi ānandattherena dinnaovādassa paṭiggahitattā bhikkhūnaṃ santike upasampannā nāma.",
  "tika-vin02t:2350_0": "Pārājikādipañhavaṇṇanā",
  "tika-vin02t:2351_0": "480.",
  "tika-vin02t:2351_1": "Saha dussena methunavītikkamassa sakkuṇeyyatāya “dussakuṭiādīni sandhāyā”ti vuttaṃ.",
  "tika-vin02t:2351_2": "Liṅgaparivattaṃ sandhāya vuttāti “liṅgaparivatte sati paṭiggahaṇassa vijahanato sāmaṃ gahetvā bhuñjituṃ",
  "tika-vin02t:2351_3": "na vaṭṭatī”ti liṅgaparivattanaṃ sandhāya vuttā.",
  "tika-vin02t:2352_0": "481. Suppatiṭṭhitanigrodhasadisanti yojanadviyojanādiparamaṃ mahānigrodhaṃ sandhāya vuttaṃ.",
  "tika-vin02t:2353_0": "Sedamocanagāthāvaṇṇanā niṭṭhitā.",
  "tika-vin02t:2354_0": "Pañcavaggo",
  "tika-vin02t:2355_0": "Kammavaggavaṇṇanā",
  "tika-vin02t:2356_0": "483.",
  "tika-vin02t:2356_1": "Kammavagge ummattakassa bhikkhuno ummattakasammuti ummattake yācitvā gate asammukhāpi dātuṃ vaṭṭati,",
  "tika-vin02t:2356_2": "tattha nisinnepi na kuppati niyamābhāvato.",
  "tika-vin02t:2356_3": "Asammukhā kate pana dosābhāvaṃ dassetuṃ “asammukhākataṃ sukataṃ hotī”ti vuttaṃ.",
  "tika-vin02t:2356_4": "Dūtena upasampadā pana sammukhā kātuṃ na sakkā kammavācānānattasambhavato.",
  "tika-vin02t:2356_5": "Pattanikkujjanādayo hatthapāsato apanītamattepi kātuṃ vaṭṭanti.",
  "tika-vin02t:2356_6": "Saṅghasammukhatātiādīsu yāvatikā bhikkhū kammappattā,",
  "tika-vin02t:2356_7": "te āgatā honti,",
  "tika-vin02t:2356_8": "chandārahānaṃ chando āhaṭo hoti,",
  "tika-vin02t:2356_9": "sammukhībhūtā na paṭikkosanti,",
  "tika-vin02t:2356_10": "ayaṃ saṅghasammukhatā.",
  "tika-vin02t:2356_11": "Yena dhammena yena vinayena yena satthusāsanena saṅgho kammaṃ karoti,",
  "tika-vin02t:2356_12": "ayaṃ dhammasammukhatā.",
  "tika-vin02t:2356_13": "Tattha dhammoti bhūtaṃ vatthu.",
  "tika-vin02t:2356_14": "Vinayoti codanā ceva sāraṇā ca.",
  "tika-vin02t:2356_15": "Satthusāsanaṃ nāma ñattisampadā ceva anussāvanasampadā ca.",
  "tika-vin02t:2356_16": "Yassa saṅgho kammaṃ karoti,",
  "tika-vin02t:2356_17": "tassa sammukhabhāvo puggalasammukhatā.",
  "tika-vin02t:2356_18": "Kattikamāsassa pavāraṇamāsattā “ṭhapetvā kattikamāsa”nti vuttaṃ.",
  "tika-vin02t:2356_19": "Paccukkaḍḍhitvā ṭhapitadivaso cāti kāḷapakkhe cātuddasiṃ vā pannarasiṃ vā sandhāya vuttaṃ.",
  "tika-vin02t:2356_20": "Dve ca puṇṇamāsiyoti paṭhamapacchimavassūpagatānaṃ vasena vuttaṃ.",
  "tika-vin02t:2357_0": "485.",
  "tika-vin02t:2357_1": "Ṭhānakaraṇāni sithilāni katvā uccāretabbaṃ akkharaṃ sithilaṃ,",
  "tika-vin02t:2357_2": "tāniyeva dhanitāni asithilāni katvā uccāretabbaṃ akkharaṃ dhanitaṃ.",
  "tika-vin02t:2357_3": "Dvimattakālaṃ dīghaṃ,",
  "tika-vin02t:2357_4": "ekamattakālaṃ rassaṃ.",
  "tika-vin02t:2357_5": "Dasadhā byañjanabuddhiyā pabhedoti evaṃ sithilādivasena byañjanabuddhiyā akkharuppādakacittassa dasappakārena pabhedo.",
  "tika-vin02t:2357_6": "Sabbāni hi akkharāni cittasamuṭṭhānāni yathādhippetatthabyañjanato byañjanāni ca.",
  "tika-vin02t:2357_7": "Saṃyogo paro etasmāti saṃyogaparo,",
  "tika-vin02t:2357_8": "na saṃyogaparo asaṃyogaparo.",
  "tika-vin02t:2357_9": "Āyasmato buddharakkhitatherassa yassa na khamatīti ettha ta- kāra na-",
  "tika-vin02t:2357_10": "kārasahitākāro asaṃyogaparo.",
  "tika-vin02t:2357_11": "Karaṇānīti kaṇṭhādīni.",
  "tika-vin02t:2358_0": "488.",
  "tika-vin02t:2358_1": "Anukkhittā pārājikaṃ anāpannā ca pakatattāti āha “pakatattā anukkhittā”tiādi.",
  "tika-vin02t:2358_2": "Tattha anissāritāti purimapadasseva vevacanaṃ.",
  "tika-vin02t:2358_3": "Parisuddhasīlāti pārājikaṃ anāpannā.",
  "tika-vin02t:2358_4": "Na tesaṃ chando vā pārisuddhi vā etīti tīsu dvīsu vā nisinnesu ekassa vā dvinnaṃ vā chandapārisuddhi āhaṭāpi anāhaṭāva hotīti adhippāyo.",
  "tika-vin02t:2359_0": "Apalokanakammakathāvaṇṇanā",
  "tika-vin02t:2360_0": "495- 496.",
  "tika-vin02t:2360_1": "Kāyasambhogasāmaggīti sahaseyyapaṭiggahaṇādi.",
  "tika-vin02t:2360_2": "So ratoti subhe rato.",
  "tika-vin02t:2360_3": "Suṭṭhu oratoti vā sorato.",
  "tika-vin02t:2360_4": "Nivātavuttīti nīcavutti.",
  "tika-vin02t:2360_5": "Paṭisaṅkhāti paṭisaṅkhāya ñāṇena upaparikkhitvā.",
  "tika-vin02t:2360_6": "Yaṃ taṃ avandiyakammaṃ anuññātanti sambandho.",
  "tika-vin02t:2360_7": "Imassa apalokanakammassa ṭhānaṃ hotīti evampi apalokanakammaṃ pavattatīti attho.",
  "tika-vin02t:2360_8": "Kammameva lakkhaṇanti kammalakkhaṇaṃ.",
  "tika-vin02t:2360_9": "Osāraṇanissāraṇabhaṇḍukammādayo viya kammañca hutvā aññañca nāmaṃ na labhati,",
  "tika-vin02t:2360_10": "kammameva hutvā upalakkhīyatīti “kammalakkhaṇa”nti vuccati.",
  "tika-vin02t:2360_11": "Etampi kammalakkhaṇamevāti vuttakammalakkhaṇaṃ dassetuṃ “acchinnacīvarajiṇṇacīvaranaṭṭhacīvarāna”ntiādi vuttaṃ.",
  "tika-vin02t:2360_12": "Iṇapalibodhampīti iṇameva palibodho iṇapalibodho,",
  "tika-vin02t:2360_13": "tampi dātuṃ vaṭṭati.",
  "tika-vin02t:2360_14": "Sace tādisaṃ bhikkhuṃ iṇāyikā palibundhanti,",
  "tika-vin02t:2360_15": "tatruppādatopi tassa iṇaṃ sodhetuṃ vaṭṭatīti adhippāyo.",
  "tika-vin02t:2361_0": "Chattaṃ vā vedikaṃ vāti ettha vedikāti cetiyassa upari caturassacayo vuccati.",
  "tika-vin02t:2361_1": "Chattanti tato uddhaṃ valayāni dassetvā kato aggacayo vuccati.",
  "tika-vin02t:2361_2": "Cetiyassa upanikkhepatoti cetiye navakammattāya upanikkhittato,",
  "tika-vin02t:2361_3": "cetiyasantakatoti vuttaṃ hoti.",
  "tika-vin02t:2361_4": "Aññā katikā kātabbāti purimakatikāya asaṅgahitattā vuttaṃ.",
  "tika-vin02t:2361_5": "Tehīti yesaṃ puggalikaṭṭhāne tiṭṭhanti, tehi.",
  "tika-vin02t:2361_6": "Dasabhāganti dasamabhāgaṃ.",
  "tika-vin02t:2361_7": "Tatthāti tasmiṃ vihāre.",
  "tika-vin02t:2361_8": "Mūleti pubbe.",
  "tika-vin02t:2361_9": "“Ito paṭṭhāya bhājetvā khādantū”ti vacaneneva yathāsukhaṃ paribhogo paṭikkhitto hotīti āha “purimakatikā paṭippassambhatī”ti.",
  "tika-vin02t:2362_0": "Anuvicaritvāti pacchato pacchato gantvā. Apaccāsīsantenāti tesaṃ santikā",
  "tika-vin02t:2363_0": "Paccayaṃ apaccāsīsantena.",
  "tika-vin02t:2363_1": "Mūlabhāganti vuttamevatthaṃ vibhāveti “dasabhāgamatta”nti.",
  "tika-vin02t:2363_2": "Akatāvāsaṃ vā katvāti tato uppannaāyena katvā.",
  "tika-vin02t:2363_3": "Jaggitakāle ca na vāretabbāti jaggitānaṃ pupphaphalabharitakāle na vāretabbā.",
  "tika-vin02t:2363_4": "Jagganakāleti jaggituṃ āraddhakāle.",
  "tika-vin02t:2363_5": "Ñattikammaṭṭhānabhedeti ñattikammassa ṭhānabhede.",
  "tika-vin02t:2364_0": "Kammavaggavaṇṇanā niṭṭhitā.",
  "tika-vin02t:2365_0": "Apaññatte paññattavaggavaṇṇanā",
  "tika-vin02t:2366_0": "500.",
  "tika-vin02t:2366_1": "Satta āpattikkhandhā paññattaṃ nāmāti sambandho.",
  "tika-vin02t:2366_2": "Kakusandhakoṇāgamanakassapā eva satta āpattikkhandhe paññapesuṃ,",
  "tika-vin02t:2366_3": "vipassīādayo pana ovādapātimokkhaṃ uddisiṃsu,",
  "tika-vin02t:2366_4": "na sikkhāpadaṃ paññapesunti āha “kakusandhañca…pe…",
  "tika-vin02t:2366_5": "antarā kenaci apaññatte sikkhāpade”ti.",
  "tika-vin02t:2366_6": "Sesamettha suviññeyyameva.",
  "tika-vin02t:2367_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin02t:2368_0": "Parivāraṭṭhakathāvaṇṇanā samattā.",
  "tika-vin02t:2369_0": "Nigamanakathāvaṇṇanā",
  "tika-vin02t:2370_0": "Avasānagāthāsu pana ayamattho.",
  "tika-vin02t:2370_1": "Vibhattadesananti ubhatovibhaṅgakhandhakaparivārehi vibhattadesanaṃ vinayapiṭakanti yojetabbaṃ.",
  "tika-vin02t:2370_2": "Tassāti tassa vinayassa.",
  "tika-vin02t:2371_0": "Tatridantiādi paṭhamapārājikavaṇṇanāyaṃ vuttanayameva.",
  "tika-vin02t:2372_0": "Satthumahābodhivibhūsitoti satthunā paribhuttamahābodhivibhūsito maṇḍito,",
  "tika-vin02t:2372_1": "tassa mahāvihārassa dakkhiṇabhāge uttamaṃ yaṃ padhānagharanti sambandho.",
  "tika-vin02t:2372_2": "Tattha padhānagharanti taṃnāmakaṃ pariveṇaṃ.",
  "tika-vin02t:2372_3": "Sucicārittasīlena,",
  "tika-vin02t:2372_4": "bhikkhusaṅghena sevitanti idampi padhānagharavisesanaṃ.",
  "tika-vin02t:2373_0": "Tatthāti tasmiṃ padhānaghare.",
  "tika-vin02t:2373_1": "Cārupākārasañcitanti manāpena pākārena parikkhittaṃ.",
  "tika-vin02t:2373_2": "Sītacchāyatarūpetanti ghananicitapattasañchannasākhāpasākhatāya sītacchāyehi rukkhehi upetaṃ.",
  "tika-vin02t:2373_3": "Vikasitakamalakuvalayapuṇḍarīkasogandhikādipupphasañchannamadhurasītaludakapuṇṇatāya sampannā salilāsayā assāti sampannasalilāsayo.",
  "tika-vin02t:2373_4": "Uddisitvāti buddhasiriṃ nāma theraṃ nissāya,",
  "tika-vin02t:2373_5": "tassa ajjhesanaṃ nissāyāti vuttaṃ hoti.",
  "tika-vin02t:2373_6": "Iddhāti atthavinicchayādīhi iddhā phītā paripuṇṇā.",
  "tika-vin02t:2374_0": "Sirinivāsassāti siriyā nivāsaṭṭhānabhūtassa.",
  "tika-vin02t:2374_1": "Jayasaṃvacchareti jayappattasaṃvacchare.",
  "tika-vin02t:2374_2": "Ayanti theraṃ buddhasiriṃ uddissa yā vinayavaṇṇanā āraddhā, ayaṃ.",
  "tika-vin02t:2374_3": "Dhammūpasaṃhitāti kusalasannissitā.",
  "tika-vin02t:2374_4": "Idāni sadevakassa lokassa accantasukhādhigamāya attano puññaṃ pariṇāmento “ciraṭṭhitattha dhammassā”tiādimāha.",
  "tika-vin02t:2374_5": "Tattha samācitanti upacitaṃ.",
  "tika-vin02t:2374_6": "Sabbassa ānubhāvenāti sabbassa tassa puññassa tejena.",
  "tika-vin02t:2374_7": "Sabbepi pāṇinoti kāmāvacarādibhedā sabbe sattā.",
  "tika-vin02t:2374_8": "Saddhammarasasevinoti yathārahaṃ bodhittayādhigamavasena saddhammarasasevino bhavantu.",
  "tika-vin02t:2374_9": "Sesamettha suviññeyyameva.",
  "tika-vin02t:2375_0": "Nigamanakathāvaṇṇanā niṭṭhitā.",
  "tika-vin02t:2376_0": "Nigamanakathā",
  "tika-vin02t:2377_0": "Ettāvatā ca –",
  "tika-vin02t:2378_0": "Vinaye pāṭavatthāya, sāsanassa ca vuḍḍhiyā;",
  "tika-vin02t:2379_0": "Vaṇṇanā yā samāraddhā, vinayaṭṭhakathāya sā.",
  "tika-vin02t:2380_0": "Sāratthadīpanī nāma, sabbaso pariniṭṭhitā;",
  "tika-vin02t:2381_0": "Tiṃsasahassamattehi, ganthehi parimāṇato.",
  "tika-vin02t:2382_0": "Ajjhesito narindena, sohaṃ parakkamabāhunā;",
  "tika-vin02t:2383_0": "Saddhammaṭṭhitikāmena, sāsanujjotakārinā.",
  "tika-vin02t:2384_0": "Teneva kārite ramme, pāsādasatamaṇḍite;",
  "tika-vin02t:2385_0": "Nānādumagaṇākiṇṇe, bhāvanābhiratālaye.",
  "tika-vin02t:2386_0": "Sītalūdakasampanne, vasaṃ jetavane imaṃ;",
  "tika-vin02t:2387_0": "Atthabyañjanasampannaṃ, akāsiṃ suvinicchayaṃ.",
  "tika-vin02t:2388_0": "Yaṃ siddhaṃ iminā puññaṃ, yaṃ caññaṃ pasutaṃ mayā;",
  "tika-vin02t:2389_0": "Etena puññakammena, dutiye attasambhave.",
  "tika-vin02t:2390_0": "Tāvatiṃse pamodento, sīlācāraguṇe rato;",
  "tika-vin02t:2391_0": "Alaggo pañcakāmesu, patvāna paṭhamaṃ phalaṃ.",
  "tika-vin02t:2392_0": "Antime attabhāvamhi, metteyyaṃ munipuṅgavaṃ;",
  "tika-vin02t:2393_0": "Lokaggapuggalaṃ nāthaṃ, sabbasattahite rataṃ.",
  "tika-vin02t:2394_0": "Disvāna tassa dhīrassa, sutvā saddhammadesanaṃ;",
  "tika-vin02t:2395_0": "Adhigantvā phalaṃ aggaṃ, sobheyyaṃ jinasāsanaṃ.",
  "tika-vin02t:2396_0": "Sadā rakkhantu rājāno, dhammeneva imaṃ pajaṃ;",
  "tika-vin02t:2397_0": "Niratā puññakammesu, jotentu jinasāsanaṃ.",
  "tika-vin02t:2398_0": "Ime ca pāṇino sabbe, sabbadā nirupaddavā;",
  "tika-vin02t:2399_0": "Niccaṃ kalyāṇasaṅkappā, pappontu amataṃ padanti.",
  "tika-vin02t:2400_0": "Sāratthadīpanī nāma vinayaṭīkā niṭṭhitā."
}