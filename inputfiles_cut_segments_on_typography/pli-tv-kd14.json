{
  "pli-tv-kd14:0.1_0": "Theravāda Vinayapiṭaka",
  "pli-tv-kd14:0.2_0": "Cūḷavagga",
  "pli-tv-kd14:0.3_0": "14. Samathakkhandhaka",
  "pli-tv-kd14:0.4_0": "1. Sammukhāvinaya",
  "pli-tv-kd14:1.1.1_0": "Tena samayena buddho bhagavā sāvatthiyaṁ viharati jetavane anāthapiṇḍikassa ārāme.",
  "pli-tv-kd14:1.1.2_0": "Tena kho pana samayena chabbaggiyā bhikkhū asammukhībhūtānaṁ bhikkhūnaṁ kammāni karonti—",
  "pli-tv-kd14:1.1.3_0": "tajjanīyampi, niyassampi, pabbājanīyampi, paṭisāraṇīyampi, ukkhepanīyampi.",
  "pli-tv-kd14:1.1.4_0": "Ye te bhikkhū appicchā …pe… te ujjhāyanti khiyyanti vipācenti—",
  "pli-tv-kd14:1.1.5_0": "“kathañhi nāma chabbaggiyā bhikkhū asammukhībhūtānaṁ bhikkhūnaṁ kammāni karissanti—",
  "pli-tv-kd14:1.1.6_0": "tajjanīyampi, niyassampi, pabbājanīyampi, paṭisāraṇīyampi, ukkhepanīyampī”ti.",
  "pli-tv-kd14:1.1.7_0": "Atha kho te bhikkhū bhagavato etamatthaṁ ārocesuṁ …pe…",
  "pli-tv-kd14:1.1.8_0": "“saccaṁ kira, bhikkhave, chabbaggiyā bhikkhū asammukhībhūtānaṁ bhikkhūnaṁ kammāni karonti—",
  "pli-tv-kd14:1.1.9_0": "tajjanīyampi, niyassampi, pabbājanīyampi, paṭisāraṇīyampi, ukkhepanīyampī”ti?",
  "pli-tv-kd14:1.1.10_0": "“Saccaṁ, bhagavā”ti.",
  "pli-tv-kd14:1.1.11_0": "Vigarahi buddho bhagavā—",
  "pli-tv-kd14:1.1.12_0": "“ananucchavikaṁ,",
  "pli-tv-kd14:1.1.12_1": "bhikkhave,",
  "pli-tv-kd14:1.1.12_2": "tesaṁ moghapurisānaṁ ananulomikaṁ appatirūpaṁ assāmaṇakaṁ akappiyaṁ akaraṇīyaṁ.",
  "pli-tv-kd14:1.1.13_0": "Kathañhi nāma te, bhikkhave, moghapurisā asammukhībhūtānaṁ bhikkhūnaṁ kammāni karissanti—",
  "pli-tv-kd14:1.1.14_0": "tajjanīyampi, niyassampi, pabbājanīyampi, paṭisāraṇīyampi, ukkhepanīyampi.",
  "pli-tv-kd14:1.1.15_0": "Netaṁ, bhikkhave, appasannānaṁ vā pasādāya …pe…",
  "pli-tv-kd14:1.1.16_0": "vigarahitvā …pe…",
  "pli-tv-kd14:1.1.17_0": "dhammiṁ kathaṁ katvā bhikkhū āmantesi—",
  "pli-tv-kd14:1.1.18_0": "“Na, bhikkhave, asammukhībhūtānaṁ bhikkhūnaṁ kammaṁ kātabbaṁ—",
  "pli-tv-kd14:1.1.19_0": "tajjanīyaṁ vā, niyassaṁ vā, pabbājanīyaṁ vā, paṭisāraṇīyaṁ vā, ukkhepanīyaṁ vā.",
  "pli-tv-kd14:1.1.20_0": "Yo kareyya, āpatti dukkaṭassa.",
  "pli-tv-kd14:1.1.21_0": "Adhammavādī puggalo adhammavādī sambahulā adhammavādī saṅgho.",
  "pli-tv-kd14:1.1.22_0": "Dhammavādī puggalo dhammavādī sambahulā dhammavādī saṅgho.",
  "pli-tv-kd14:2.1.0_0": "1.1. Kaṇhapakkhanavaka",
  "pli-tv-kd14:2.1.1_0": "Adhammavādī puggalo dhammavādiṁ puggalaṁ saññāpeti nijjhāpeti pekkheti anupekkheti dasseti anudasseti—",
  "pli-tv-kd14:2.1.2_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.",
  "pli-tv-kd14:2.1.3_0": "Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.",
  "pli-tv-kd14:2.1.4_0": "Adhammavādī puggalo dhammavādī sambahule saññāpeti nijjhāpeti pekkheti anupekkheti dasseti anudasseti—",
  "pli-tv-kd14:2.1.5_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhatha, imaṁ rocethā’ti.",
  "pli-tv-kd14:2.1.6_0": "Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.",
  "pli-tv-kd14:2.1.7_0": "Adhammavādī puggalo dhammavādiṁ saṅghaṁ saññāpeti nijjhāpeti pekkheti anupekkheti dasseti anudasseti—",
  "pli-tv-kd14:2.1.8_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.",
  "pli-tv-kd14:2.1.9_0": "Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.",
  "pli-tv-kd14:2.1.10_0": "Adhammavādī sambahulā dhammavādiṁ puggalaṁ saññāpenti nijjhāpenti pekkhenti anupekkhenti dassenti anudassenti—",
  "pli-tv-kd14:2.1.11_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.",
  "pli-tv-kd14:2.1.12_0": "Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.",
  "pli-tv-kd14:2.1.13_0": "Adhammavādī sambahulā dhammavādī sambahule saññāpenti nijjhāpenti pekkhenti anupekkhenti dassenti anudassenti—",
  "pli-tv-kd14:2.1.14_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhatha, imaṁ rocethā’ti.",
  "pli-tv-kd14:2.1.15_0": "Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.",
  "pli-tv-kd14:2.1.16_0": "Adhammavādī sambahulā dhammavādiṁ saṅghaṁ saññāpenti nijjhāpenti pekkhenti anupekkhenti dassenti anudassenti—",
  "pli-tv-kd14:2.1.17_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.",
  "pli-tv-kd14:2.1.18_0": "Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.",
  "pli-tv-kd14:2.1.19_0": "Adhammavādī saṅgho dhammavādiṁ puggalaṁ saññāpeti nijjhāpeti pekkheti anupekkheti dasseti anudasseti—",
  "pli-tv-kd14:2.1.20_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.",
  "pli-tv-kd14:2.1.21_0": "Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.",
  "pli-tv-kd14:2.1.22_0": "Adhammavādī saṅgho dhammavādī sambahule saññāpeti nijjhāpeti pekkheti anupekkheti dasseti anudasseti—",
  "pli-tv-kd14:2.1.23_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhatha, imaṁ rocethā’ti.",
  "pli-tv-kd14:2.1.24_0": "Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.",
  "pli-tv-kd14:2.1.25_0": "Adhammavādī saṅgho dhammavādiṁ saṅghaṁ saññāpeti nijjhāpeti pekkheti anupekkheti dasseti anudasseti—",
  "pli-tv-kd14:2.1.26_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.",
  "pli-tv-kd14:2.1.27_0": "Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.",
  "pli-tv-kd14:2.1.28_0": "Kaṇhapakkhanavakaṁ niṭṭhitaṁ.",
  "pli-tv-kd14:3.1.0_0": "1.2. Sukkapakkhanavaka",
  "pli-tv-kd14:3.1.1_0": "Dhammavādī puggalo adhammavādiṁ puggalaṁ saññāpeti nijjhāpeti pekkheti anupekkheti dasseti anudasseti—",
  "pli-tv-kd14:3.1.2_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.",
  "pli-tv-kd14:3.1.3_0": "Evañcetaṁ adhikaraṇaṁ vūpasammati, dhammena vūpasammati sammukhāvinayena.",
  "pli-tv-kd14:3.1.4_0": "Dhammavādī puggalo adhammavādī sambahule saññāpeti nijjhāpeti pekkheti anupekkheti dasseti anudasseti—",
  "pli-tv-kd14:3.1.5_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhatha, imaṁ rocethā’ti.",
  "pli-tv-kd14:3.1.6_0": "Evañcetaṁ adhikaraṇaṁ vūpasammati, dhammena vūpasammati sammukhāvinayena.",
  "pli-tv-kd14:3.1.7_0": "Dhammavādī puggalo adhammavādiṁ saṅghaṁ saññāpeti nijjhāpeti pekkheti anupekkheti dasseti anudasseti—",
  "pli-tv-kd14:3.1.8_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.",
  "pli-tv-kd14:3.1.9_0": "Evañcetaṁ adhikaraṇaṁ vūpasammati, dhammena vūpasammati sammukhāvinayena.",
  "pli-tv-kd14:3.1.10_0": "Dhammavādī sambahulā adhammavādiṁ puggalaṁ saññāpenti nijjhāpenti pekkhenti anupekkhenti dassenti anudassenti—",
  "pli-tv-kd14:3.1.11_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.",
  "pli-tv-kd14:3.1.12_0": "Evañcetaṁ adhikaraṇaṁ vūpasammati, dhammena vūpasammati sammukhāvinayena.",
  "pli-tv-kd14:3.1.13_0": "Dhammavādī sambahulā adhammavādī sambahule saññāpenti nijjhāpenti pekkhenti anupekkhenti dassenti anudassenti—",
  "pli-tv-kd14:3.1.14_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhatha, imaṁ rocethā’ti.",
  "pli-tv-kd14:3.1.15_0": "Evañcetaṁ adhikaraṇaṁ vūpasammati, dhammena vūpasammati sammukhāvinayena.",
  "pli-tv-kd14:3.1.16_0": "Dhammavādī sambahulā adhammavādiṁ saṅghaṁ saññāpenti nijjhāpenti pekkhenti anupekkhenti dassenti anudassenti—",
  "pli-tv-kd14:3.1.17_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.",
  "pli-tv-kd14:3.1.18_0": "Evañcetaṁ adhikaraṇaṁ vūpasammati, dhammena vūpasammati sammukhāvinayena.",
  "pli-tv-kd14:3.1.19_0": "Dhammavādī saṅgho adhammavādiṁ puggalaṁ saññāpeti nijjhāpeti pekkheti anupekkheti dasseti anudasseti—",
  "pli-tv-kd14:3.1.20_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.",
  "pli-tv-kd14:3.1.21_0": "Evañcetaṁ adhikaraṇaṁ vūpasammati, dhammena vūpasammati sammukhāvinayena.",
  "pli-tv-kd14:3.1.22_0": "Dhammavādī saṅgho adhammavādī sambahule saññāpeti nijjhāpeti pekkheti anupekkheti dasseti anudasseti—",
  "pli-tv-kd14:3.1.23_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhatha, imaṁ rocethā’ti.",
  "pli-tv-kd14:3.1.24_0": "Evañcetaṁ adhikaraṇaṁ vūpasammati, dhammena vūpasammati sammukhāvinayena.",
  "pli-tv-kd14:3.1.25_0": "Dhammavādī saṅgho adhammavādiṁ saṅghaṁ saññāpeti nijjhāpeti pekkheti anupekkheti dasseti anudasseti—",
  "pli-tv-kd14:3.1.26_0": "‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.",
  "pli-tv-kd14:3.1.27_0": "Evañcetaṁ adhikaraṇaṁ vūpasammati, dhammena vūpasammati sammukhāvinayenā”ti.",
  "pli-tv-kd14:3.1.28_0": "Sukkapakkhanavakaṁ niṭṭhitaṁ.",
  "pli-tv-kd14:4.1.0_0": "2. Sativinaya",
  "pli-tv-kd14:4.1.1_0": "Tena samayena buddho bhagavā rājagahe viharati veḷuvane kalandakanivāpe.",
  "pli-tv-kd14:4.1.2_0": "Tena kho pana samayena āyasmatā dabbena mallaputtena jātiyā sattavassena arahattaṁ sacchikataṁ hoti.",
  "pli-tv-kd14:4.1.3_0": "Yaṁ kiñci sāvakena pattabbaṁ sabbaṁ tena anuppattaṁ hoti.",
  "pli-tv-kd14:4.1.4_0": "Natthi cassa kiñci uttari karaṇīyaṁ, katassa vā paticayo.",
  "pli-tv-kd14:4.1.5_0": "Atha kho āyasmato dabbassa mallaputtassa rahogatassa paṭisallīnassa evaṁ cetaso parivitakko udapādi—",
  "pli-tv-kd14:4.1.6_0": "“mayā kho jātiyā sattavassena arahattaṁ sacchikataṁ.",
  "pli-tv-kd14:4.1.7_0": "Yaṁ kiñci sāvakena pattabbaṁ sabbaṁ mayā anuppattaṁ.",
  "pli-tv-kd14:4.1.8_0": "Natthi ca me kiñci uttarikaraṇīyaṁ, katassa vā paticayo.",
  "pli-tv-kd14:4.1.9_0": "Kiṁ nu kho ahaṁ saṅghassa veyyāvaccaṁ kareyyan”ti.",
  "pli-tv-kd14:4.1.10_0": "Atha kho āyasmato dabbassa mallaputtassa etadahosi—",
  "pli-tv-kd14:4.1.11_0": "“yannūnāhaṁ saṅghassa senāsanañca paññapeyyaṁ bhattāni ca uddiseyyan”ti.",
  "pli-tv-kd14:4.2.1_0": "Atha kho āyasmā dabbo mallaputto sāyanhasamayaṁ paṭisallānā vuṭṭhito yena bhagavā tenupasaṅkami,",
  "pli-tv-kd14:4.2.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "pli-tv-kd14:4.2.2_0": "Ekamantaṁ nisinno kho āyasmā dabbo mallaputto bhagavantaṁ etadavoca—",
  "pli-tv-kd14:4.2.3_0": "“idha mayhaṁ, bhante, rahogatassa paṭisallīnassa evaṁ cetaso parivitakko udapādi—",
  "pli-tv-kd14:4.2.4_0": "‘mayā kho jātiyā sattavassena arahattaṁ sacchikataṁ.",
  "pli-tv-kd14:4.2.5_0": "Yaṁ kiñci sāvakena pattabbaṁ, sabbaṁ mayā anuppattaṁ.",
  "pli-tv-kd14:4.2.6_0": "Natthi ca me kiñci uttarikaraṇīyaṁ, katassa vā paticayo.",
  "pli-tv-kd14:4.2.7_0": "Kiṁ nu kho ahaṁ saṅghassa veyyāvaccaṁ kareyyan’ti?",
  "pli-tv-kd14:4.2.8_0": "Tassa mayhaṁ, bhante, etadahosi—",
  "pli-tv-kd14:4.2.9_0": "‘yannūnāhaṁ saṅghassa senāsanañca paññapeyyaṁ bhattāni ca uddiseyyan’ti.",
  "pli-tv-kd14:4.2.10_0": "Icchāmahaṁ, bhante, saṅghassa senāsanañca paññāpetuṁ bhattāni ca uddisitun”ti.",
  "pli-tv-kd14:4.2.11_0": "“Sādhu sādhu, dabba.",
  "pli-tv-kd14:4.2.12_0": "Tena hi tvaṁ, dabba, saṅghassa senāsanañca paññapehi bhattāni ca uddisāhī”ti.",
  "pli-tv-kd14:4.2.13_0": "“Evaṁ, bhante”ti kho āyasmā dabbo mallaputto bhagavato paccassosi.",
  "pli-tv-kd14:4.3.1_0": "Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—",
  "pli-tv-kd14:4.3.2_0": "“tena hi, bhikkhave, saṅgho dabbaṁ mallaputtaṁ senāsanapaññāpakañca bhattuddesakañca sammannatu.",
  "pli-tv-kd14:4.3.3_0": "Evañca pana, bhikkhave, sammannitabbo.",
  "pli-tv-kd14:4.3.4_0": "Paṭhamaṁ dabbo mallaputto yācitabbo.",
  "pli-tv-kd14:4.3.5_0": "Yācitvā byattena bhikkhunā paṭibalena saṅgho ñāpetabbo—",
  "pli-tv-kd14:4.3.6_0": "‘Suṇātu me, bhante, saṅgho.",
  "pli-tv-kd14:4.3.7_0": "Yadi saṅghassa pattakallaṁ,",
  "pli-tv-kd14:4.3.7_1": "saṅgho āyasmantaṁ dabbaṁ mallaputtaṁ senāsanapaññāpakañca bhattuddesakañca sammanneyya.",
  "pli-tv-kd14:4.3.8_0": "Esā ñatti.",
  "pli-tv-kd14:4.3.9_0": "Suṇātu me, bhante, saṅgho.",
  "pli-tv-kd14:4.3.10_0": "Saṅgho āyasmantaṁ dabbaṁ mallaputtaṁ senāsanapaññāpakañca bhattuddesakañca sammannati.",
  "pli-tv-kd14:4.3.11_0": "Yassāyasmato khamati āyasmato dabbassa mallaputtassa senāsanapaññāpakassa ca bhattuddesakassa ca sammuti,",
  "pli-tv-kd14:4.3.11_1": "so tuṇhassa;",
  "pli-tv-kd14:4.3.12_0": "yassa nakkhamati, so bhāseyya.",
  "pli-tv-kd14:4.3.13_0": "Sammato saṅghena āyasmā dabbo mallaputto senāsanapaññāpako ca bhattuddesako ca.",
  "pli-tv-kd14:4.3.14_0": "Khamati saṅghassa, tasmā tuṇhī, evametaṁ dhārayāmī’”ti.",
  "pli-tv-kd14:4.4.1_0": "Sammato ca panāyasmā dabbo mallaputto sabhāgānaṁ bhikkhūnaṁ ekajjhaṁ senāsanaṁ paññapeti.",
  "pli-tv-kd14:4.4.2_0": "Ye te bhikkhū suttantikā tesaṁ ekajjhaṁ senāsanaṁ paññapeti—",
  "pli-tv-kd14:4.4.3_0": "“te aññamaññaṁ suttantaṁ saṅgāyissantī”ti.",
  "pli-tv-kd14:4.4.4_0": "Ye te bhikkhū vinayadharā tesaṁ ekajjhaṁ senāsanaṁ paññapeti—",
  "pli-tv-kd14:4.4.5_0": "“te aññamaññaṁ vinayaṁ vinicchinissantī”ti.",
  "pli-tv-kd14:4.4.6_0": "Ye te bhikkhū dhammakathikā tesaṁ ekajjhaṁ senāsanaṁ paññapeti—",
  "pli-tv-kd14:4.4.7_0": "“te aññamaññaṁ dhammaṁ sākacchissantī”ti.",
  "pli-tv-kd14:4.4.8_0": "Ye te bhikkhū jhāyino tesaṁ ekajjhaṁ senāsanaṁ paññapeti—",
  "pli-tv-kd14:4.4.9_0": "“te aññamaññaṁ na byābādhissantī”ti.",
  "pli-tv-kd14:4.4.10_0": "Ye te bhikkhū tiracchānakathikā kāyadaḷhibahulā viharanti tesampi ekajjhaṁ senāsanaṁ paññapeti—",
  "pli-tv-kd14:4.4.11_0": "“imāyapime āyasmanto ratiyā acchissantī”ti.",
  "pli-tv-kd14:4.4.12_0": "Yepi te bhikkhū vikāle āgacchanti tesampi tejodhātuṁ samāpajjitvā teneva ālokena senāsanaṁ paññapeti;",
  "pli-tv-kd14:4.4.13_0": "apissu bhikkhū sañcicca vikāle āgacchanti—",
  "pli-tv-kd14:4.4.14_0": "“mayaṁ āyasmato dabbassa mallaputtassa iddhipāṭihāriyaṁ passissāmā”ti.",
  "pli-tv-kd14:4.4.15_0": "Te āyasmantaṁ dabbaṁ mallaputtaṁ upasaṅkamitvā evaṁ vadanti—",
  "pli-tv-kd14:4.4.16_0": "“amhākaṁ, āvuso dabba, senāsanaṁ paññapehī”ti.",
  "pli-tv-kd14:4.4.17_0": "Te āyasmā dabbo mallaputto evaṁ vadeti—",
  "pli-tv-kd14:4.4.18_0": "“kattha āyasmantā icchanti kattha paññapemī”ti?",
  "pli-tv-kd14:4.4.19_0": "Te sañcicca dūre apadisanti—",
  "pli-tv-kd14:4.4.20_0": "“amhākaṁ, āvuso dabba, gijjhakūṭe pabbate senāsanaṁ paññapehi.",
  "pli-tv-kd14:4.4.21_0": "Amhākaṁ, āvuso, corapapāte senāsanaṁ paññapehi.",
  "pli-tv-kd14:4.4.22_0": "Amhākaṁ, āvuso, isigilipasse kāḷasilāyaṁ senāsanaṁ paññapehi.",
  "pli-tv-kd14:4.4.23_0": "Amhākaṁ, āvuso, vebhārapasse sattapaṇṇiguhāyaṁ senāsanaṁ paññapehi.",
  "pli-tv-kd14:4.4.24_0": "Amhākaṁ, āvuso, sītavane sappasoṇḍikapabbhāre senāsanaṁ paññapehi.",
  "pli-tv-kd14:4.4.25_0": "Amhākaṁ, āvuso, gotamakakandarāyaṁ senāsanaṁ paññapehi.",
  "pli-tv-kd14:4.4.26_0": "Amhākaṁ, āvuso, tindukakandarāyaṁ senāsanaṁ paññapehi.",
  "pli-tv-kd14:4.4.27_0": "Amhākaṁ, āvuso, tapodakandarāyaṁ senāsanaṁ paññapehi.",
  "pli-tv-kd14:4.4.28_0": "Amhākaṁ, āvuso, tapodārāme senāsanaṁ paññapehi.",
  "pli-tv-kd14:4.4.29_0": "Amhākaṁ, āvuso, jīvakambavane senāsanaṁ paññapehi.",
  "pli-tv-kd14:4.4.30_0": "Amhākaṁ, āvuso, maddakucchimhi migadāye senāsanaṁ paññapehī”ti.",
  "pli-tv-kd14:4.4.31_0": "Tesaṁ āyasmā dabbo mallaputto tejodhātuṁ samāpajjitvā aṅguliyā jalamānāya purato purato gacchati.",
  "pli-tv-kd14:4.4.32_0": "Tepi teneva ālokena āyasmato dabbassa mallaputtassa piṭṭhito piṭṭhito gacchanti.",
  "pli-tv-kd14:4.4.33_0": "Tesaṁ āyasmā dabbo mallaputto evaṁ senāsanaṁ paññapeti—",
  "pli-tv-kd14:4.4.34_0": "“ayaṁ mañco,",
  "pli-tv-kd14:4.4.34_1": "idaṁ pīṭhaṁ,",
  "pli-tv-kd14:4.4.34_2": "ayaṁ bhisi,",
  "pli-tv-kd14:4.4.34_3": "idaṁ bibbohanaṁ,",
  "pli-tv-kd14:4.4.34_4": "idaṁ vaccaṭṭhānaṁ,",
  "pli-tv-kd14:4.4.34_5": "idaṁ passāvaṭṭhānaṁ,",
  "pli-tv-kd14:4.4.34_6": "idaṁ pānīyaṁ,",
  "pli-tv-kd14:4.4.34_7": "idaṁ paribhojanīyaṁ,",
  "pli-tv-kd14:4.4.34_8": "ayaṁ kattaradaṇḍo,",
  "pli-tv-kd14:4.4.34_9": "idaṁ saṅghassa katikasaṇṭhānaṁ,",
  "pli-tv-kd14:4.4.34_10": "imaṁ kālaṁ pavisitabbaṁ,",
  "pli-tv-kd14:4.4.34_11": "imaṁ kālaṁ nikkhamitabban”ti.",
  "pli-tv-kd14:4.4.35_0": "Tesaṁ āyasmā dabbo mallaputto evaṁ senāsanaṁ paññapetvā punadeva veḷuvanaṁ paccāgacchati.",
  "pli-tv-kd14:4.5.1_0": "Tena kho pana samayena mettiyabhūmajakā bhikkhū navakā ceva honti appapuññā ca.",
  "pli-tv-kd14:4.5.2_0": "Yāni saṅghassa lāmakāni senāsanāni tāni tesaṁ pāpuṇanti lāmakāni ca bhattāni.",
  "pli-tv-kd14:4.5.3_0": "Tena kho pana samayena rājagahe manussā icchanti therānaṁ bhikkhūnaṁ abhisaṅkhārikaṁ piṇḍapātaṁ dātuṁ—",
  "pli-tv-kd14:4.5.4_0": "sappimpi, telampi, uttaribhaṅgampi.",
  "pli-tv-kd14:4.5.5_0": "Mettiyabhūmajakānaṁ pana bhikkhūnaṁ pākatikaṁ denti—",
  "pli-tv-kd14:4.5.6_0": "yathārandhaṁ kaṇājakaṁ bilaṅgadutiyaṁ.",
  "pli-tv-kd14:4.5.7_0": "Te pacchābhattaṁ piṇḍapātapaṭikkantā there bhikkhū pucchanti—",
  "pli-tv-kd14:4.5.8_0": "“tumhākaṁ, āvuso, bhattagge kiṁ ahosi, tumhākaṁ kiṁ ahosī”ti?",
  "pli-tv-kd14:4.5.9_0": "Ekacce therā evaṁ vadanti—",
  "pli-tv-kd14:4.5.10_0": "“amhākaṁ, āvuso, sappi ahosi, telaṁ ahosi, uttaribhaṅgaṁ ahosī”ti.",
  "pli-tv-kd14:4.5.11_0": "Mettiyabhūmajakā pana bhikkhū evaṁ vadanti—",
  "pli-tv-kd14:4.5.12_0": "“amhākaṁ, āvuso, na kiñci ahosi—",
  "pli-tv-kd14:4.5.13_0": "pākatikaṁ yathārandhaṁ kaṇājakaṁ bilaṅgadutiyan”ti.",
  "pli-tv-kd14:4.6.1_0": "Tena kho pana samayena kalyāṇabhattiko gahapati saṅghassa catukkabhattaṁ deti niccabhattaṁ.",
  "pli-tv-kd14:4.6.2_0": "So bhattagge saputtadāro upatiṭṭhitvā parivisati—",
  "pli-tv-kd14:4.6.3_0": "aññe odanena pucchanti, aññe sūpena pucchanti, aññe telena pucchanti, aññe uttaribhaṅgena pucchanti.",
  "pli-tv-kd14:4.6.4_0": "Tena kho pana samayena kalyāṇabhattikassa gahapatino bhattaṁ svātanāya mettiyabhūmajakānaṁ bhikkhūnaṁ uddiṭṭhaṁ hoti.",
  "pli-tv-kd14:4.6.5_0": "Atha kho kalyāṇabhattiko gahapati ārāmaṁ agamāsi kenacideva karaṇīyena.",
  "pli-tv-kd14:4.6.6_0": "So yenāyasmā dabbo mallaputto tenupasaṅkami,",
  "pli-tv-kd14:4.6.6_1": "upasaṅkamitvā āyasmantaṁ dabbaṁ mallaputtaṁ abhivādetvā ekamantaṁ nisīdi.",
  "pli-tv-kd14:4.6.7_0": "Ekamantaṁ nisinnaṁ kho kalyāṇabhattikaṁ gahapatiṁ āyasmā dabbo mallaputto dhammiyā kathāya sandassesi samādapesi samuttejesi sampahaṁsesi.",
  "pli-tv-kd14:4.6.8_0": "Atha kho kalyāṇabhattiko gahapati āyasmatā dabbena mallaputtena dhammiyā kathāya sandassito samādapito",
  "pli-tv-kd14:4.6.8_1": "samuttejito sampahaṁsito āyasmantaṁ dabbaṁ mallaputtaṁ etadavoca—",
  "pli-tv-kd14:4.6.9_0": "“kassa, bhante, amhākaṁ ghare svātanāya bhattaṁ uddiṭṭhan”ti?",
  "pli-tv-kd14:4.6.10_0": "“Mettiyabhūmajakānaṁ kho, gahapati, bhikkhūnaṁ tumhākaṁ ghare svātanāya bhattaṁ uddiṭṭhan”ti.",
  "pli-tv-kd14:4.6.11_0": "Atha kho kalyāṇabhattiko gahapati anattamano ahosi.",
  "pli-tv-kd14:4.6.12_0": "Kathañhi nāma pāpabhikkhū amhākaṁ ghare bhuñjissantīti gharaṁ gantvā dāsiṁ āṇāpesi—",
  "pli-tv-kd14:4.6.13_0": "“ye, je,",
  "pli-tv-kd14:4.6.13_1": "sve bhattikā āgacchanti te koṭṭhake āsanaṁ paññapetvā kaṇājakena bilaṅgadutiyena parivisā”ti.",
  "pli-tv-kd14:4.6.14_0": "“Evaṁ, ayyā”ti kho sā dāsī kalyāṇabhattikassa gahapatino paccassosi.",
  "pli-tv-kd14:4.7.1_0": "Atha kho mettiyabhūmajakā bhikkhū—",
  "pli-tv-kd14:4.7.2_0": "“hiyyo kho, āvuso, amhākaṁ kalyāṇabhattikassa gahapatino bhattaṁ uddiṭṭhaṁ;",
  "pli-tv-kd14:4.7.3_0": "sve amhe kalyāṇabhattiko gahapati saputtadāro upatiṭṭhitvā parivisissati;",
  "pli-tv-kd14:4.7.4_0": "aññe odanena pucchissanti,",
  "pli-tv-kd14:4.7.4_1": "aññe sūpena pucchissanti,",
  "pli-tv-kd14:4.7.4_2": "aññe telena pucchissanti,",
  "pli-tv-kd14:4.7.4_3": "aññe uttaribhaṅgena pucchissantī”ti.",
  "pli-tv-kd14:4.7.5_0": "Te teneva somanassena na cittarūpaṁ rattiyā supiṁsu.",
  "pli-tv-kd14:4.7.6_0": "Atha kho mettiyabhūmajakā bhikkhū pubbaṇhasamayaṁ nivāsetvā pattacīvaramādāya yena kalyāṇabhattikassa gahapatino nivesanaṁ tenupasaṅkamiṁsu.",
  "pli-tv-kd14:4.7.7_0": "Addasā kho sā dāsī mettiyabhūmajake bhikkhū dūratova āgacchante;",
  "pli-tv-kd14:4.7.8_0": "disvāna koṭṭhake āsanaṁ paññapetvā mettiyabhūmajake bhikkhū etadavoca—",
  "pli-tv-kd14:4.7.9_0": "“nisīdatha, bhante”ti.",
  "pli-tv-kd14:4.7.10_0": "Atha kho mettiyabhūmajakānaṁ bhikkhūnaṁ etadahosi—",
  "pli-tv-kd14:4.7.11_0": "“nissaṁsayaṁ kho na tāva bhattaṁ siddhaṁ bhavissati yathā mayaṁ koṭṭhake nisīdāpiyāmā”ti.",
  "pli-tv-kd14:4.7.12_0": "Atha kho sā dāsī kaṇājakena bilaṅgadutiyena upagañchi—",
  "pli-tv-kd14:4.7.13_0": "“bhuñjatha, bhante”ti.",
  "pli-tv-kd14:4.7.14_0": "“Mayaṁ kho, bhagini, niccabhattikā”ti.",
  "pli-tv-kd14:4.7.15_0": "“Jānāmi ayyā niccabhattikāti.",
  "pli-tv-kd14:4.7.16_0": "Api cāhaṁ hiyyova gahapatinā āṇattā—",
  "pli-tv-kd14:4.7.17_0": "‘ye, je,",
  "pli-tv-kd14:4.7.17_1": "sve bhattikā āgacchanti,",
  "pli-tv-kd14:4.7.17_2": "te koṭṭhake āsanaṁ paññapetvā kaṇājakena bilaṅgadutiyena parivisā’ti.",
  "pli-tv-kd14:4.7.18_0": "Bhuñjatha, bhante”ti.",
  "pli-tv-kd14:4.7.19_0": "Atha kho mettiyabhūmajakā bhikkhū—",
  "pli-tv-kd14:4.7.20_0": "“hiyyo kho, āvuso, kalyāṇabhattiko gahapati ārāmaṁ agamāsi dabbassa mallaputtassa santike.",
  "pli-tv-kd14:4.7.21_0": "Nissaṁsayaṁ kho mayaṁ dabbena mallaputtena gahapatino antare paribhinnā”ti.",
  "pli-tv-kd14:4.7.22_0": "Te teneva domanassena na cittarūpaṁ bhuñjiṁsu.",
  "pli-tv-kd14:4.7.23_0": "Atha kho mettiyabhūmajakā bhikkhū pacchābhattaṁ piṇḍapātapaṭikkantā ārāmaṁ gantvā pattacīvaraṁ paṭisāmetvā",
  "pli-tv-kd14:4.7.23_1": "bahārāmakoṭṭhake saṅghāṭipallatthikāya nisīdiṁsu tuṇhībhūtā maṅkubhūtā pattakkhandhā adhomukhā pajjhāyantā",
  "pli-tv-kd14:4.7.23_2": "appaṭibhānā.",
  "pli-tv-kd14:4.8.1_0": "Atha kho mettiyā bhikkhunī yena mettiyabhūmajakā bhikkhū tenupasaṅkami,",
  "pli-tv-kd14:4.8.1_1": "upasaṅkamitvā mettiyabhūmajake bhikkhū etadavoca—",
  "pli-tv-kd14:4.8.2_0": "“vandāmi, ayyā”ti.",
  "pli-tv-kd14:4.8.3_0": "Evaṁ vutte, mettiyabhūmajakā bhikkhū nālapiṁsu.",
  "pli-tv-kd14:4.8.4_0": "Dutiyampi kho …pe…",
  "pli-tv-kd14:4.8.5_0": "tatiyampi kho mettiyā bhikkhunī mettiyabhūmajake bhikkhū etadavoca—",
  "pli-tv-kd14:4.8.6_0": "“vandāmi, ayyā”ti.",
  "pli-tv-kd14:4.8.7_0": "Tatiyampi kho mettiyabhūmajakā bhikkhū nālapiṁsu.",
  "pli-tv-kd14:4.8.8_0": "“Kyāhaṁ ayyānaṁ aparajjhāmi?",
  "pli-tv-kd14:4.8.9_0": "Kissa maṁ ayyā nālapantī”ti?",
  "pli-tv-kd14:4.8.10_0": "“Tathā hi pana tvaṁ, bhagini, amhe dabbena mallaputtena viheṭhiyamāne ajjhupekkhasī”ti?",
  "pli-tv-kd14:4.8.11_0": "“Kyāhaṁ, ayyā, karomī”ti?",
  "pli-tv-kd14:4.8.12_0": "“Sace kho tvaṁ, bhagini, iccheyyāsi, ajjeva bhagavā āyasmantaṁ dabbaṁ mallaputtaṁ nāsāpeyyā”ti.",
  "pli-tv-kd14:4.8.13_0": "“Kyāhaṁ, ayyā, karomi?",
  "pli-tv-kd14:4.8.14_0": "Kiṁ mayā sakkā kātun”ti?",
  "pli-tv-kd14:4.8.15_0": "“Ehi tvaṁ, bhagini, yena bhagavā tenupasaṅkama, upasaṅkamitvā bhagavantaṁ evaṁ vadehi—",
  "pli-tv-kd14:4.8.16_0": "‘idaṁ, bhante,",
  "pli-tv-kd14:4.8.16_1": "nacchannaṁ nappatirūpaṁ, yāyaṁ, bhante,",
  "pli-tv-kd14:4.8.16_2": "disā abhayā anītikā anupaddavā sāyaṁ disā sabhayā saītikā saupaddavā;",
  "pli-tv-kd14:4.8.17_0": "yato nivātaṁ tato savātaṁ;",
  "pli-tv-kd14:4.8.18_0": "udakaṁ maññe ādittaṁ;",
  "pli-tv-kd14:4.8.19_0": "ayyenamhi dabbena mallaputtena dūsitā’”ti.",
  "pli-tv-kd14:4.8.20_0": "“Evaṁ,",
  "pli-tv-kd14:4.8.20_1": "ayyā”ti kho mettiyā bhikkhunī mettiyabhūmajakānaṁ bhikkhūnaṁ paṭissutvā yena bhagavā tenupasaṅkami,",
  "pli-tv-kd14:4.8.20_2": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "pli-tv-kd14:4.8.21_0": "Ekamantaṁ ṭhitā kho mettiyā bhikkhunī bhagavantaṁ etadavoca—",
  "pli-tv-kd14:4.8.22_0": "“idaṁ, bhante,",
  "pli-tv-kd14:4.8.22_1": "nacchannaṁ nappatirūpaṁ, yāyaṁ, bhante,",
  "pli-tv-kd14:4.8.22_2": "disā abhayā anītikā anupaddavā sāyaṁ disā sabhayā saītikā saupaddavā;",
  "pli-tv-kd14:4.8.23_0": "yato nivātaṁ tato savātaṁ;",
  "pli-tv-kd14:4.8.24_0": "udakaṁ maññe ādittaṁ;",
  "pli-tv-kd14:4.8.25_0": "ayyenamhi dabbena mallaputtena dūsitā”ti.",
  "pli-tv-kd14:4.9.1_0": "Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā āyasmantaṁ dabbaṁ mallaputtaṁ paṭipucchi—",
  "pli-tv-kd14:4.9.2_0": "“sarasi tvaṁ, dabba, evarūpaṁ kattā yathāyaṁ bhikkhunī āhā”ti?",
  "pli-tv-kd14:4.9.3_0": "“Yathā maṁ, bhante, bhagavā jānātī”ti.",
  "pli-tv-kd14:4.9.4_0": "Dutiyampi kho bhagavā āyasmantaṁ dabbaṁ mallaputtaṁ etadavoca—",
  "pli-tv-kd14:4.9.5_0": "“sarasi tvaṁ, dabba, evarūpaṁ kattā yathāyaṁ bhikkhunī āhā”ti?",
  "pli-tv-kd14:4.9.6_0": "“Yathā maṁ, bhante, bhagavā jānātī”ti.",
  "pli-tv-kd14:4.9.7_0": "Tatiyampi kho bhagavā āyasmantaṁ dabbaṁ mallaputtaṁ etadavoca—",
  "pli-tv-kd14:4.9.8_0": "“sarasi tvaṁ, dabba, evarūpaṁ kattā yathāyaṁ bhikkhunī āhā”ti?",
  "pli-tv-kd14:4.9.9_0": "“Yathā maṁ, bhante, bhagavā jānātī”ti.",
  "pli-tv-kd14:4.9.10_0": "“Na kho, dabba, dabbā evaṁ nibbeṭhenti.",
  "pli-tv-kd14:4.9.11_0": "Sace tayā kataṁ katanti vadehi.",
  "pli-tv-kd14:4.9.12_0": "Sace akataṁ akatanti vadehī”ti.",
  "pli-tv-kd14:4.9.13_0": "“Yatohaṁ, bhante, jāto nābhijānāmi supinantenapi methunaṁ dhammaṁ paṭisevitā, pageva jāgaro”ti.",
  "pli-tv-kd14:4.9.14_0": "Atha kho bhagavā bhikkhū āmantesi—",
  "pli-tv-kd14:4.9.15_0": "“tena hi, bhikkhave, mettiyaṁ bhikkhuniṁ nāsetha.",
  "pli-tv-kd14:4.9.16_0": "Ime ca bhikkhū anuyuñjathā”ti.",
  "pli-tv-kd14:4.9.17_0": "Idaṁ vatvā bhagavā uṭṭhāyāsanā vihāraṁ pāvisi.",
  "pli-tv-kd14:4.9.18_0": "Atha kho te bhikkhū mettiyaṁ bhikkhuniṁ nāsesuṁ.",
  "pli-tv-kd14:4.9.19_0": "Atha kho mettiyabhūmajakā bhikkhū te bhikkhū etadavocuṁ—",
  "pli-tv-kd14:4.9.20_0": "“māvuso, mettiyaṁ bhikkhuniṁ nāsetha, na sā kiñci aparajjhati;",
  "pli-tv-kd14:4.9.21_0": "amhehi sā ussāhitā kupitehi anattamanehi cāvanādhippāyehī”ti.",
  "pli-tv-kd14:4.9.22_0": "“Kiṁ pana tumhe, āvuso, āyasmantaṁ dabbaṁ mallaputtaṁ amūlikāya sīlavipattiyā anuddhaṁsethā”ti?",
  "pli-tv-kd14:4.9.23_0": "“Evamāvuso”ti.",
  "pli-tv-kd14:4.9.24_0": "Ye te bhikkhū appicchā …pe… te ujjhāyanti khiyyanti vipācenti—",
  "pli-tv-kd14:4.9.25_0": "“kathañhi nāma mettiyabhūmajakā bhikkhū āyasmantaṁ dabbaṁ mallaputtaṁ amūlikāya sīlavipattiyā anuddhaṁsessantī”ti.",
  "pli-tv-kd14:4.9.26_0": "Atha kho te bhikkhū bhagavato etamatthaṁ ārocesuṁ …pe…",
  "pli-tv-kd14:4.9.27_0": "“saccaṁ kira,",
  "pli-tv-kd14:4.9.27_1": "bhikkhave,",
  "pli-tv-kd14:4.9.27_2": "mettiyabhūmajakā bhikkhū dabbaṁ mallaputtaṁ amūlikāya sīlavipattiyā anuddhaṁsentī”ti?",
  "pli-tv-kd14:4.9.28_0": "“Saccaṁ, bhagavā”ti …pe…",
  "pli-tv-kd14:4.9.29_0": "vigarahitvā …pe…",
  "pli-tv-kd14:4.9.30_0": "dhammiṁ kathaṁ katvā bhikkhū āmantesi—",
  "pli-tv-kd14:4.10.1_0": "“Tena hi, bhikkhave, saṅgho dabbassa mallaputtassa sativepullappattassa sativinayaṁ detu.",
  "pli-tv-kd14:4.10.2_0": "Evañca pana, bhikkhave, dātabbo—",
  "pli-tv-kd14:4.10.3_0": "tena,",
  "pli-tv-kd14:4.10.3_1": "bhikkhave,",
  "pli-tv-kd14:4.10.3_2": "dabbena mallaputtena saṅghaṁ upasaṅkamitvā,",
  "pli-tv-kd14:4.10.3_3": "ekaṁsaṁ uttarāsaṅgaṁ karitvā,",
  "pli-tv-kd14:4.10.3_4": "vuḍḍhānaṁ bhikkhūnaṁ pāde vanditvā,",
  "pli-tv-kd14:4.10.3_5": "ukkuṭikaṁ nisīditvā,",
  "pli-tv-kd14:4.10.3_6": "añjaliṁ paggahetvā,",
  "pli-tv-kd14:4.10.3_7": "evamassa vacanīyo—",
  "pli-tv-kd14:4.10.4_0": "‘ime maṁ, bhante, mettiyabhūmajakā bhikkhū amūlikāya sīlavipattiyā anuddhaṁsenti.",
  "pli-tv-kd14:4.10.5_0": "Sohaṁ, bhante, sativepullappatto saṅghaṁ sativinayaṁ yācāmī’ti.",
  "pli-tv-kd14:4.10.6_0": "Dutiyampi yācitabbo.",
  "pli-tv-kd14:4.10.7_0": "Tatiyampi yācitabbo—",
  "pli-tv-kd14:4.10.8_0": "‘ime maṁ, bhante, mettiyabhūmajakā bhikkhū amūlikāya sīlavipattiyā anuddhaṁsenti.",
  "pli-tv-kd14:4.10.9_0": "Sohaṁ sativepullappatto tatiyampi, bhante, saṅghaṁ sativinayaṁ yācāmī’ti.",
  "pli-tv-kd14:4.10.10_0": "Byattena bhikkhunā paṭibalena saṅgho ñāpetabbo—",
  "pli-tv-kd14:4.10.11_0": "‘Suṇātu me, bhante, saṅgho.",
  "pli-tv-kd14:4.10.12_0": "Ime mettiyabhūmajakā bhikkhū āyasmantaṁ dabbaṁ mallaputtaṁ amūlikāya sīlavipattiyā anuddhaṁsenti.",
  "pli-tv-kd14:4.10.13_0": "Āyasmā dabbo mallaputto sativepullappatto saṅghaṁ sativinayaṁ yācati.",
  "pli-tv-kd14:4.10.14_0": "Yadi saṅghassa pattakallaṁ,",
  "pli-tv-kd14:4.10.14_1": "saṅgho āyasmato dabbassa mallaputtassa sativepullappattassa sativinayaṁ dadeyya.",
  "pli-tv-kd14:4.10.15_0": "Esā ñatti.",
  "pli-tv-kd14:4.10.16_0": "Suṇātu me, bhante, saṅgho.",
  "pli-tv-kd14:4.10.17_0": "Ime mettiyabhūmajakā bhikkhū āyasmantaṁ dabbaṁ mallaputtaṁ amūlikāya sīlavipattiyā anuddhaṁsenti.",
  "pli-tv-kd14:4.10.18_0": "Āyasmā dabbo mallaputto sativepullappatto saṅghaṁ sativinayaṁ yācati.",
  "pli-tv-kd14:4.10.19_0": "Saṅgho āyasmato dabbassa mallaputtassa sativepullappattassa sativinayaṁ deti.",
  "pli-tv-kd14:4.10.20_0": "Yassāyasmato khamati āyasmato dabbassa mallaputtassa sativepullappattassa sativinayassa dānaṁ,",
  "pli-tv-kd14:4.10.20_1": "so tuṇhassa;",
  "pli-tv-kd14:4.10.21_0": "yassa nakkhamati, so bhāseyya.",
  "pli-tv-kd14:4.10.22_0": "Dutiyampi etamatthaṁ vadāmi …pe…",
  "pli-tv-kd14:4.10.23_0": "tatiyampi etamatthaṁ vadāmi—",
  "pli-tv-kd14:4.10.24_0": "suṇātu me, bhante, saṅgho.",
  "pli-tv-kd14:4.10.25_0": "Ime mettiyabhūmajakā bhikkhū āyasmantaṁ dabbaṁ mallaputtaṁ amūlikāya sīlavipattiyā anuddhaṁsenti.",
  "pli-tv-kd14:4.10.26_0": "Āyasmā dabbo mallaputto sativepullappatto saṅghaṁ sativinayaṁ yācati.",
  "pli-tv-kd14:4.10.27_0": "Saṅgho āyasmato dabbassa mallaputtassa sativepullappattassa sativinayaṁ deti.",
  "pli-tv-kd14:4.10.28_0": "Yassāyasmato khamati āyasmato dabbassa mallaputtassa sativepullappattassa sativinayassa dānaṁ,",
  "pli-tv-kd14:4.10.28_1": "so tuṇhassa;",
  "pli-tv-kd14:4.10.29_0": "yassa nakkhamati, so bhāseyya.",
  "pli-tv-kd14:4.10.30_0": "Dinno saṅghena āyasmato dabbassa mallaputtassa sativepullappattassa sativinayo.",
  "pli-tv-kd14:4.10.31_0": "Khamati saṅghassa, tasmā tuṇhī, evametaṁ dhārayāmī’ti.",
  "pli-tv-kd14:4.11.1_0": "Pañcimāni, bhikkhave, dhammikāni sativinayassa dānāni.",
  "pli-tv-kd14:4.11.2_0": "Suddho hoti bhikkhu anāpattiko,",
  "pli-tv-kd14:4.11.2_1": "anuvadanti ca naṁ,",
  "pli-tv-kd14:4.11.2_2": "yācati ca,",
  "pli-tv-kd14:4.11.2_3": "tassa saṅgho sativinayaṁ deti dhammena samaggena—",
  "pli-tv-kd14:4.11.3_0": "imāni kho, bhikkhave, pañca dhammikāni sativinayassa dānānī”ti.",
  "pli-tv-kd14:5.1.0_0": "3. Amūḷhavinaya",
  "pli-tv-kd14:5.1.1_0": "Tena kho pana samayena gaggo bhikkhu ummattako hoti, cittavipariyāsakato.",
  "pli-tv-kd14:5.1.2_0": "Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ hoti bhāsitaparikkantaṁ.",
  "pli-tv-kd14:5.1.3_0": "Bhikkhū gaggaṁ bhikkhuṁ ummattakena cittavipariyāsakatena ajjhāciṇṇena āpattiyā codenti—",
  "pli-tv-kd14:5.1.4_0": "“saratāyasmā evarūpiṁ āpattiṁ āpajjitā”ti?",
  "pli-tv-kd14:5.1.5_0": "So evaṁ vadeti—",
  "pli-tv-kd14:5.1.6_0": "“ahaṁ kho, āvuso, ummattako ahosiṁ cittavipariyāsakato.",
  "pli-tv-kd14:5.1.7_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:5.1.8_0": "Nāhaṁ taṁ sarāmi.",
  "pli-tv-kd14:5.1.9_0": "Mūḷhena me etaṁ katan”ti.",
  "pli-tv-kd14:5.1.10_0": "Evampi naṁ vuccamānā codenteva—",
  "pli-tv-kd14:5.1.11_0": "“saratāyasmā evarūpiṁ āpattiṁ āpajjitā”ti?",
  "pli-tv-kd14:5.1.12_0": "Ye te bhikkhū appicchā …pe… te ujjhāyanti khiyyanti vipācenti—",
  "pli-tv-kd14:5.1.13_0": "“kathañhi nāma bhikkhū gaggaṁ bhikkhuṁ ummattakena cittavipariyāsakatena ajjhāciṇṇena āpattiyā codessanti—",
  "pli-tv-kd14:5.1.14_0": "‘saratāyasmā evarūpiṁ āpattiṁ āpajjitā’ti.",
  "pli-tv-kd14:5.1.15_0": "So evaṁ vadeti—",
  "pli-tv-kd14:5.1.16_0": "‘ahaṁ kho, āvuso, ummattako ahosiṁ cittavipariyāsakato.",
  "pli-tv-kd14:5.1.17_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:5.1.18_0": "Nāhaṁ taṁ sarāmi.",
  "pli-tv-kd14:5.1.19_0": "Mūḷhena me etaṁ katan’ti.",
  "pli-tv-kd14:5.1.20_0": "Evampi naṁ vuccamānā codenteva—",
  "pli-tv-kd14:5.1.21_0": "‘saratāyasmā evarūpiṁ āpattiṁ āpajjitā’”ti?",
  "pli-tv-kd14:5.1.22_0": "Atha kho te bhikkhū bhagavato etamatthaṁ ārocesuṁ …pe…",
  "pli-tv-kd14:5.1.23_0": "“saccaṁ kira, bhikkhave …pe…",
  "pli-tv-kd14:5.1.24_0": "saccaṁ, bhagavā”ti …pe…",
  "pli-tv-kd14:5.1.25_0": "vigarahitvā …pe…",
  "pli-tv-kd14:5.1.26_0": "dhammiṁ kathaṁ katvā bhikkhū āmantesi—",
  "pli-tv-kd14:5.1.27_0": "“Tena hi, bhikkhave, saṅgho gaggassa bhikkhuno amūḷhassa amūḷhavinayaṁ detu.",
  "pli-tv-kd14:5.2.1_0": "Evañca pana, bhikkhave, dātabbo—",
  "pli-tv-kd14:5.2.2_0": "tena,",
  "pli-tv-kd14:5.2.2_1": "bhikkhave,",
  "pli-tv-kd14:5.2.2_2": "gaggena bhikkhunā saṅghaṁ upasaṅkamitvā,",
  "pli-tv-kd14:5.2.2_3": "ekaṁsaṁ uttarāsaṅgaṁ karitvā,",
  "pli-tv-kd14:5.2.2_4": "vuḍḍhānaṁ bhikkhūnaṁ pāde vanditvā,",
  "pli-tv-kd14:5.2.2_5": "ukkuṭikaṁ nisīditvā,",
  "pli-tv-kd14:5.2.2_6": "añjaliṁ paggahetvā,",
  "pli-tv-kd14:5.2.2_7": "evamassa vacanīyo—",
  "pli-tv-kd14:5.2.3_0": "‘ahaṁ, bhante, ummattako ahosiṁ cittavipariyāsakato.",
  "pli-tv-kd14:5.2.4_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:5.2.5_0": "Maṁ bhikkhū ummattakena cittavipariyāsakatena ajjhāciṇṇena āpattiyā codenti—",
  "pli-tv-kd14:5.2.6_0": "“saratāyasmā evarūpiṁ āpattiṁ āpajjitā”ti?",
  "pli-tv-kd14:5.2.7_0": "Tyāhaṁ evaṁ vadāmi—",
  "pli-tv-kd14:5.2.8_0": "“ahaṁ kho, āvuso, ummattako ahosiṁ cittavipariyāsakato.",
  "pli-tv-kd14:5.2.9_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:5.2.10_0": "Nāhaṁ taṁ sarāmi.",
  "pli-tv-kd14:5.2.11_0": "Mūḷhena me etaṁ katan”ti.",
  "pli-tv-kd14:5.2.12_0": "Evampi maṁ vuccamānā codenteva—",
  "pli-tv-kd14:5.2.13_0": "“saratāyasmā evarūpiṁ āpattiṁ āpajjitā”ti?",
  "pli-tv-kd14:5.2.14_0": "Sohaṁ, bhante, amūḷho saṅghaṁ amūḷhavinayaṁ yācāmī’ti.",
  "pli-tv-kd14:5.2.15_0": "Dutiyampi yācitabbo.",
  "pli-tv-kd14:5.2.16_0": "Tatiyampi yācitabbo—",
  "pli-tv-kd14:5.2.17_0": "‘ahaṁ, bhante, ummattako ahosiṁ cittavipariyāsakato.",
  "pli-tv-kd14:5.2.18_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:5.2.19_0": "Maṁ bhikkhū ummattakena cittavipariyāsakatena ajjhāciṇṇena āpattiyā codenti—",
  "pli-tv-kd14:5.2.20_0": "“saratāyasmā evarūpiṁ āpattiṁ āpajjitā”ti?",
  "pli-tv-kd14:5.2.21_0": "Tyāhaṁ evaṁ vadāmi—",
  "pli-tv-kd14:5.2.22_0": "“ahaṁ kho, āvuso, ummattako ahosiṁ cittavipariyāsakato.",
  "pli-tv-kd14:5.2.23_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:5.2.24_0": "Nāhaṁ taṁ sarāmi mūḷhena me etaṁ katan”ti.",
  "pli-tv-kd14:5.2.25_0": "Evampi maṁ vuccamānā codenteva—",
  "pli-tv-kd14:5.2.26_0": "“saratāyasmā evarūpiṁ āpattiṁ āpajjitā”ti?",
  "pli-tv-kd14:5.2.27_0": "Sohaṁ amūḷho tatiyampi, bhante, saṅghaṁ amūḷhavinayaṁ yācāmī’ti.",
  "pli-tv-kd14:5.2.28_0": "Byattena bhikkhunā paṭibalena saṅgho ñāpetabbo—",
  "pli-tv-kd14:5.2.29_0": "‘Suṇātu me, bhante, saṅgho.",
  "pli-tv-kd14:5.2.30_0": "Ayaṁ gaggo bhikkhu ummattako ahosi cittavipariyāsakato.",
  "pli-tv-kd14:5.2.31_0": "Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:5.2.32_0": "Bhikkhū gaggaṁ bhikkhuṁ ummattakena cittavipariyāsakatena ajjhāciṇṇena āpattiyā codenti—",
  "pli-tv-kd14:5.2.33_0": "“saratāyasmā evarūpiṁ āpattiṁ āpajjitā”ti?",
  "pli-tv-kd14:5.2.34_0": "So evaṁ vadeti—",
  "pli-tv-kd14:5.2.35_0": "“ahaṁ kho, āvuso, ummattako ahosiṁ cittavipariyāsakato.",
  "pli-tv-kd14:5.2.36_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:5.2.37_0": "Nāhaṁ taṁ sarāmi, mūḷhena me etaṁ katan”ti.",
  "pli-tv-kd14:5.2.38_0": "Evampi naṁ vuccamānā codenteva—",
  "pli-tv-kd14:5.2.39_0": "“saratāyasmā evarūpiṁ āpattiṁ āpajjitā”ti?",
  "pli-tv-kd14:5.2.40_0": "So amūḷho saṅghaṁ amūḷhavinayaṁ yācati.",
  "pli-tv-kd14:5.2.41_0": "Yadi saṅghassa pattakallaṁ, saṅgho gaggassa bhikkhuno amūḷhassa amūḷhavinayaṁ dadeyya.",
  "pli-tv-kd14:5.2.42_0": "Esā ñatti.",
  "pli-tv-kd14:5.2.43_0": "Suṇātu me, bhante, saṅgho.",
  "pli-tv-kd14:5.2.44_0": "Ayaṁ gaggo bhikkhu ummattako ahosi cittavipariyāsakato.",
  "pli-tv-kd14:5.2.45_0": "Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:5.2.46_0": "Bhikkhū gaggaṁ bhikkhuṁ ummattakena cittavipariyāsakatena ajjhāciṇṇena āpattiyā codenti—",
  "pli-tv-kd14:5.2.47_0": "“saratāyasmā evarūpiṁ āpattiṁ āpajjitā”ti?",
  "pli-tv-kd14:5.2.48_0": "So evaṁ vadeti—",
  "pli-tv-kd14:5.2.49_0": "“ahaṁ kho, āvuso, ummattako ahosiṁ cittavipariyāsakato.",
  "pli-tv-kd14:5.2.50_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:5.2.51_0": "Nāhaṁ taṁ sarāmi mūḷhena me etaṁ katan”ti.",
  "pli-tv-kd14:5.2.52_0": "Evampi naṁ vuccamānā codenteva—",
  "pli-tv-kd14:5.2.53_0": "“saratāyasmā evarūpiṁ āpattiṁ āpajjitā”ti?",
  "pli-tv-kd14:5.2.54_0": "So amūḷho saṅghaṁ amūḷhavinayaṁ yācati.",
  "pli-tv-kd14:5.2.55_0": "Saṅgho gaggassa bhikkhuno amūḷhassa amūḷhavinayaṁ deti.",
  "pli-tv-kd14:5.2.56_0": "Yassāyasmato khamati gaggassa bhikkhuno amūḷhassa amūḷhavinayassa dānaṁ, so tuṇhassa;",
  "pli-tv-kd14:5.2.57_0": "yassa nakkhamati, so bhāseyya.",
  "pli-tv-kd14:5.2.58_0": "Dutiyampi etamatthaṁ vadāmi …pe…",
  "pli-tv-kd14:5.2.59_0": "tatiyampi etamatthaṁ vadāmi …pe….",
  "pli-tv-kd14:5.2.60_0": "Dinno saṅghena gaggassa bhikkhuno amūḷhassa amūḷhavinayo.",
  "pli-tv-kd14:5.2.61_0": "Khamati saṅghassa, tasmā tuṇhī, evametaṁ dhārayāmī’ti.",
  "pli-tv-kd14:6.1.1_0": "Tīṇimāni, bhikkhave, adhammikāni amūḷhavinayassa dānāni, tīṇi dhammikāni.",
  "pli-tv-kd14:6.1.2_0": "Katamāni tīṇi adhammikāni amūḷhavinayassa dānāni?",
  "pli-tv-kd14:6.1.3_0": "Idha pana, bhikkhave, bhikkhu āpattiṁ āpanno hoti.",
  "pli-tv-kd14:6.1.4_0": "Tamenaṁ codeti saṅgho vā, sambahulā vā, ekapuggalo vā—",
  "pli-tv-kd14:6.1.5_0": "‘saratāyasmā evarūpiṁ āpattiṁ āpajjitā’ti?",
  "pli-tv-kd14:6.1.6_0": "So saramānova evaṁ vadeti—",
  "pli-tv-kd14:6.1.7_0": "‘na kho ahaṁ, āvuso, sarāmi evarūpiṁ āpattiṁ āpajjitā’ti.",
  "pli-tv-kd14:6.1.8_0": "Tassa saṅgho amūḷhavinayaṁ deti.",
  "pli-tv-kd14:6.1.9_0": "Adhammikaṁ amūḷhavinayassa dānaṁ.",
  "pli-tv-kd14:6.1.10_0": "Idha pana, bhikkhave, bhikkhu āpattiṁ āpanno hoti.",
  "pli-tv-kd14:6.1.11_0": "Tamenaṁ codeti saṅgho vā, sambahulā vā, ekapuggalo vā—",
  "pli-tv-kd14:6.1.12_0": "‘saratāyasmā evarūpiṁ āpattiṁ āpajjitā’ti?",
  "pli-tv-kd14:6.1.13_0": "So saramānova evaṁ vadeti—",
  "pli-tv-kd14:6.1.14_0": "‘sarāmi kho ahaṁ, āvuso, yathāsupinantenā’ti.",
  "pli-tv-kd14:6.1.15_0": "Tassa saṅgho amūḷhavinayaṁ deti.",
  "pli-tv-kd14:6.1.16_0": "Adhammikaṁ amūḷhavinayassa dānaṁ.",
  "pli-tv-kd14:6.1.17_0": "Idha pana, bhikkhave, bhikkhu āpattiṁ āpanno hoti.",
  "pli-tv-kd14:6.1.18_0": "Tamenaṁ codeti saṅgho vā, sambahulā vā, ekapuggalo vā—",
  "pli-tv-kd14:6.1.19_0": "‘saratāyasmā evarūpiṁ āpattiṁ āpajjitā’ti?",
  "pli-tv-kd14:6.1.20_0": "So anummattako ummattakālayaṁ karoti—",
  "pli-tv-kd14:6.1.21_0": "‘ahampi kho evaṁ karomi.",
  "pli-tv-kd14:6.1.22_0": "Tumhepi evaṁ karotha.",
  "pli-tv-kd14:6.1.23_0": "Mayhampi etaṁ kappati.",
  "pli-tv-kd14:6.1.24_0": "Tumhākampetaṁ kappatī’ti.",
  "pli-tv-kd14:6.1.25_0": "Tassa saṅgho amūḷhavinayaṁ deti.",
  "pli-tv-kd14:6.1.26_0": "Adhammikaṁ amūḷhavinayassa dānaṁ.",
  "pli-tv-kd14:6.2.1_0": "Imāni tīṇi adhammikāni amūḷhavinayassa dānāni.",
  "pli-tv-kd14:6.2.2_0": "Katamāni tīṇi dhammikāni amūḷhavinayassa dānāni?",
  "pli-tv-kd14:6.2.3_0": "Idha pana, bhikkhave, bhikkhu ummattako hoti cittavipariyāsakato.",
  "pli-tv-kd14:6.2.4_0": "Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ hoti bhāsitaparikkantaṁ.",
  "pli-tv-kd14:6.2.5_0": "Tamenaṁ codeti saṅgho vā, sambahulā vā, ekapuggalo vā—",
  "pli-tv-kd14:6.2.6_0": "‘saratāyasmā evarūpiṁ āpattiṁ āpajjitā’ti?",
  "pli-tv-kd14:6.2.7_0": "So assaramānova evaṁ vadeti—",
  "pli-tv-kd14:6.2.8_0": "‘na kho ahaṁ, āvuso, sarāmi evarūpiṁ āpattiṁ āpajjitā’ti.",
  "pli-tv-kd14:6.2.9_0": "Tassa saṅgho amūḷhavinayaṁ deti.",
  "pli-tv-kd14:6.2.10_0": "Dhammikaṁ amūḷhavinayassa dānaṁ.",
  "pli-tv-kd14:6.2.11_0": "Idha pana, bhikkhave, bhikkhu ummattako hoti cittavipariyāsakato.",
  "pli-tv-kd14:6.2.12_0": "Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ hoti bhāsitaparikkantaṁ.",
  "pli-tv-kd14:6.2.13_0": "Tamenaṁ codeti saṅgho vā, sambahulā vā, ekapuggalo vā—",
  "pli-tv-kd14:6.2.14_0": "‘saratāyasmā evarūpiṁ āpattiṁ āpajjitā’ti?",
  "pli-tv-kd14:6.2.15_0": "So assaramānova evaṁ vadeti—",
  "pli-tv-kd14:6.2.16_0": "‘sarāmi kho ahaṁ, āvuso, yathāsupinantenā’ti.",
  "pli-tv-kd14:6.2.17_0": "Tassa saṅgho amūḷhavinayaṁ deti.",
  "pli-tv-kd14:6.2.18_0": "Dhammikaṁ amūḷhavinayassa dānaṁ.",
  "pli-tv-kd14:6.2.19_0": "Idha pana, bhikkhave, bhikkhu ummattako hoti cittavipariyāsakato.",
  "pli-tv-kd14:6.2.20_0": "Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ hoti bhāsitaparikkantaṁ.",
  "pli-tv-kd14:6.2.21_0": "Tamenaṁ codeti saṅgho vā, sambahulā vā, ekapuggalo vā—",
  "pli-tv-kd14:6.2.22_0": "‘saratāyasmā evarūpiṁ āpattiṁ āpajjitā’ti?",
  "pli-tv-kd14:6.2.23_0": "So ummattako ummattakālayaṁ karoti—",
  "pli-tv-kd14:6.2.24_0": "‘ahampi evaṁ karomi.",
  "pli-tv-kd14:6.2.25_0": "Tumhepi evaṁ karotha.",
  "pli-tv-kd14:6.2.26_0": "Mayhampi etaṁ kappati.",
  "pli-tv-kd14:6.2.27_0": "Tumhākampetaṁ kappatī’ti.",
  "pli-tv-kd14:6.2.28_0": "Tassa saṅgho amūḷhavinayaṁ deti.",
  "pli-tv-kd14:6.2.29_0": "Dhammikaṁ amūḷhavinayassa dānaṁ.",
  "pli-tv-kd14:6.2.30_0": "Imāni tīṇi dhammikāni amūḷhavinayassa dānānī”ti.",
  "pli-tv-kd14:7.1.0_0": "4. Paṭiññātakaraṇa",
  "pli-tv-kd14:7.1.1_0": "Tena kho pana samayena chabbaggiyā bhikkhū appaṭiññāya bhikkhūnaṁ kammāni karonti—",
  "pli-tv-kd14:7.1.2_0": "tajjanīyampi, niyassampi, pabbājanīyampi, paṭisāraṇīyampi, ukkhepanīyampi.",
  "pli-tv-kd14:7.1.3_0": "Ye te bhikkhū appicchā …pe… te ujjhāyanti khiyyanti vipācenti—",
  "pli-tv-kd14:7.1.4_0": "“kathañhi nāma chabbaggiyā bhikkhū appaṭiññāya bhikkhūnaṁ kammāni karissanti—",
  "pli-tv-kd14:7.1.5_0": "tajjanīyampi, niyassampi, pabbājanīyampi, paṭisāraṇīyampi, ukkhepanīyampī”ti.",
  "pli-tv-kd14:7.1.6_0": "Atha kho te bhikkhū bhagavato etamatthaṁ ārocesuṁ …pe…",
  "pli-tv-kd14:7.1.7_0": "“saccaṁ kira, bhikkhave …pe…",
  "pli-tv-kd14:7.1.8_0": "“saccaṁ, bhagavā”ti …pe…",
  "pli-tv-kd14:7.1.9_0": "vigarahitvā …pe…",
  "pli-tv-kd14:7.1.10_0": "dhammiṁ kathaṁ katvā bhikkhū āmantesi—",
  "pli-tv-kd14:7.1.11_0": "“na, bhikkhave, appaṭiññāya bhikkhūnaṁ kammaṁ kātabbaṁ—",
  "pli-tv-kd14:7.1.12_0": "tajjanīyaṁ vā, niyassaṁ vā, pabbājanīyaṁ vā, paṭisāraṇīyaṁ vā, ukkhepanīyaṁ vā.",
  "pli-tv-kd14:7.1.13_0": "Yo kareyya, āpatti dukkaṭassa.",
  "pli-tv-kd14:8.1.1_0": "Evaṁ kho, bhikkhave, adhammikaṁ hoti paṭiññātakaraṇaṁ, evaṁ dhammikaṁ.",
  "pli-tv-kd14:8.1.2_0": "Kathañca, bhikkhave, adhammikaṁ hoti paṭiññātakaraṇaṁ?",
  "pli-tv-kd14:8.1.3_0": "Bhikkhu pārājikaṁ ajjhāpanno hoti.",
  "pli-tv-kd14:8.1.4_0": "Tamenaṁ codeti saṅgho vā, sambahulā vā, ekapuggalo vā—",
  "pli-tv-kd14:8.1.5_0": "‘pārājikaṁ āyasmā ajjhāpanno’ti?",
  "pli-tv-kd14:8.1.6_0": "So evaṁ vadeti—",
  "pli-tv-kd14:8.1.7_0": "‘na kho ahaṁ, āvuso, pārājikaṁ ajjhāpanno, saṅghādisesaṁ ajjhāpanno’ti.",
  "pli-tv-kd14:8.1.8_0": "Taṁ saṅgho saṅghādisesena kāreti.",
  "pli-tv-kd14:8.1.9_0": "Adhammikaṁ paṭiññātakaraṇaṁ.",
  "pli-tv-kd14:8.1.10_0": "Bhikkhu pārājikaṁ ajjhāpanno hoti.",
  "pli-tv-kd14:8.1.11_0": "Tamenaṁ codeti saṅgho vā, sambahulā vā, ekapuggalo vā—",
  "pli-tv-kd14:8.1.12_0": "‘pārājikaṁ āyasmā ajjhāpanno’ti?",
  "pli-tv-kd14:8.1.13_0": "So evaṁ vadeti—",
  "pli-tv-kd14:8.1.14_0": "‘na kho ahaṁ, āvuso, pārājikaṁ ajjhāpanno, thullaccayaṁ …pe…",
  "pli-tv-kd14:8.1.15_0": "pācittiyaṁ …pe…",
  "pli-tv-kd14:8.1.16_0": "pāṭidesanīyaṁ …pe…",
  "pli-tv-kd14:8.1.17_0": "dukkaṭaṁ …pe…",
  "pli-tv-kd14:8.1.18_0": "dubbhāsitaṁ ajjhāpanno’ti.",
  "pli-tv-kd14:8.1.19_0": "Taṁ saṅgho dubbhāsitena kāreti.",
  "pli-tv-kd14:8.1.20_0": "Adhammikaṁ paṭiññātakaraṇaṁ.",
  "pli-tv-kd14:8.1.21_0": "Bhikkhu saṅghādisesaṁ …pe…",
  "pli-tv-kd14:8.1.22_0": "thullaccayaṁ …pe…",
  "pli-tv-kd14:8.1.23_0": "pācittiyaṁ …pe…",
  "pli-tv-kd14:8.1.24_0": "pāṭidesanīyaṁ …pe…",
  "pli-tv-kd14:8.1.25_0": "dukkaṭaṁ …pe…",
  "pli-tv-kd14:8.1.26_0": "dubbhāsitaṁ ajjhāpanno hoti.",
  "pli-tv-kd14:8.1.27_0": "Tamenaṁ codeti saṅgho vā, sambahulā vā, ekapuggalo vā—",
  "pli-tv-kd14:8.1.28_0": "‘dubbhāsitaṁ āyasmā ajjhāpanno’ti?",
  "pli-tv-kd14:8.1.29_0": "So evaṁ vadeti—",
  "pli-tv-kd14:8.1.30_0": "‘na kho ahaṁ, āvuso, dubbhāsitaṁ ajjhāpanno, pārājikaṁ ajjhāpanno’ti.",
  "pli-tv-kd14:8.1.31_0": "Taṁ saṅgho pārājikena kāreti.",
  "pli-tv-kd14:8.1.32_0": "Adhammikaṁ paṭiññātakaraṇaṁ.",
  "pli-tv-kd14:8.1.33_0": "Bhikkhu dubbhāsitaṁ ajjhāpanno hoti.",
  "pli-tv-kd14:8.1.34_0": "Tamenaṁ codeti saṅgho vā, sambahulā vā, ekapuggalo vā—",
  "pli-tv-kd14:8.1.35_0": "‘dubbhāsitaṁ āyasmā ajjhāpanno’ti?",
  "pli-tv-kd14:8.1.36_0": "So evaṁ vadeti—",
  "pli-tv-kd14:8.1.37_0": "‘na kho ahaṁ, āvuso, dubbhāsitaṁ ajjhāpanno, saṅghādisesaṁ …pe…",
  "pli-tv-kd14:8.1.38_0": "thullaccayaṁ …pe…",
  "pli-tv-kd14:8.1.39_0": "pācittiyaṁ …pe…",
  "pli-tv-kd14:8.1.40_0": "pāṭidesanīyaṁ …pe…",
  "pli-tv-kd14:8.1.41_0": "dukkaṭaṁ ajjhāpanno’ti.",
  "pli-tv-kd14:8.1.42_0": "Taṁ saṅgho dukkaṭena kāreti.",
  "pli-tv-kd14:8.1.43_0": "Adhammikaṁ paṭiññātakaraṇaṁ.",
  "pli-tv-kd14:8.2.1_0": "Evaṁ kho, bhikkhave, adhammikaṁ hoti paṭiññātakaraṇaṁ.",
  "pli-tv-kd14:8.2.2_0": "Kathañca, bhikkhave, dhammikaṁ hoti paṭiññātakaraṇaṁ?",
  "pli-tv-kd14:8.2.3_0": "Bhikkhu pārājikaṁ ajjhāpanno hoti.",
  "pli-tv-kd14:8.2.4_0": "Tamenaṁ codeti saṅgho vā, sambahulā vā, ekapuggalo vā—",
  "pli-tv-kd14:8.2.5_0": "‘pārājikaṁ āyasmā ajjhāpanno’ti?",
  "pli-tv-kd14:8.2.6_0": "So evaṁ vadeti—",
  "pli-tv-kd14:8.2.7_0": "‘āma, āvuso, pārājikaṁ ajjhāpanno’ti.",
  "pli-tv-kd14:8.2.8_0": "Taṁ saṅgho pārājikena kāreti.",
  "pli-tv-kd14:8.2.9_0": "Dhammikaṁ paṭiññātakaraṇaṁ.",
  "pli-tv-kd14:8.2.10_0": "Bhikkhu saṅghādisesaṁ …pe…",
  "pli-tv-kd14:8.2.11_0": "thullaccayaṁ …pe…",
  "pli-tv-kd14:8.2.12_0": "pācittiyaṁ …pe…",
  "pli-tv-kd14:8.2.13_0": "pāṭidesanīyaṁ …pe…",
  "pli-tv-kd14:8.2.14_0": "dukkaṭaṁ …pe…",
  "pli-tv-kd14:8.2.15_0": "dubbhāsitaṁ ajjhāpanno hoti.",
  "pli-tv-kd14:8.2.16_0": "Tamenaṁ codeti saṅgho vā, sambahulā vā, ekapuggalo vā—",
  "pli-tv-kd14:8.2.17_0": "‘dubbhāsitaṁ āyasmā ajjhāpanno’ti?",
  "pli-tv-kd14:8.2.18_0": "So evaṁ vadeti—",
  "pli-tv-kd14:8.2.19_0": "‘āma, āvuso, dubbhāsitaṁ ajjhāpanno’ti.",
  "pli-tv-kd14:8.2.20_0": "Taṁ saṅgho dubbhāsitena kāreti.",
  "pli-tv-kd14:8.2.21_0": "Dhammikaṁ paṭiññātakaraṇaṁ.",
  "pli-tv-kd14:8.2.22_0": "Evaṁ kho, bhikkhave, dhammikaṁ hoti paṭiññātakaraṇan”ti.",
  "pli-tv-kd14:9.1.0_0": "5. Yebhuyyasikā",
  "pli-tv-kd14:9.1.1_0": "Tena kho pana samayena bhikkhū saṅghamajjhe bhaṇḍanajātā kalahajātā vivādāpannā aññamaññaṁ mukhasattīhi vitudantā viharanti,",
  "pli-tv-kd14:9.1.1_1": "na sakkonti taṁ adhikaraṇaṁ vūpasametuṁ.",
  "pli-tv-kd14:9.1.2_0": "Bhagavato etamatthaṁ ārocesuṁ.",
  "pli-tv-kd14:9.1.3_0": "“Anujānāmi, bhikkhave, evarūpaṁ adhikaraṇaṁ yebhuyyasikāya vūpasametuṁ.",
  "pli-tv-kd14:9.1.4_0": "Pañcahaṅgehi samannāgato bhikkhu salākaggāhāpako sammannitabbo—",
  "pli-tv-kd14:9.1.5_0": "yo na chandāgatiṁ gaccheyya,",
  "pli-tv-kd14:9.1.5_1": "na dosāgatiṁ gaccheyya,",
  "pli-tv-kd14:9.1.5_2": "na mohāgatiṁ gaccheyya,",
  "pli-tv-kd14:9.1.5_3": "na bhayāgatiṁ gaccheyya,",
  "pli-tv-kd14:9.1.5_4": "gahitāgahitañca jāneyya.",
  "pli-tv-kd14:9.1.6_0": "Evañca pana, bhikkhave, sammannitabbo.",
  "pli-tv-kd14:9.1.7_0": "Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—",
  "pli-tv-kd14:9.1.8_0": "‘Suṇātu me, bhante, saṅgho.",
  "pli-tv-kd14:9.1.9_0": "Yadi saṅghassa pattakallaṁ, saṅgho itthannāmaṁ bhikkhuṁ salākaggāhāpakaṁ sammanneyya.",
  "pli-tv-kd14:9.1.10_0": "Esā ñatti.",
  "pli-tv-kd14:9.1.11_0": "Suṇātu me, bhante, saṅgho.",
  "pli-tv-kd14:9.1.12_0": "Saṅgho itthannāmaṁ bhikkhuṁ salākaggāhāpakaṁ sammannati.",
  "pli-tv-kd14:9.1.13_0": "Yassāyasmato khamati itthannāmassa bhikkhuno salākaggāhāpakassa sammuti, so tuṇhassa;",
  "pli-tv-kd14:9.1.14_0": "yassa nakkhamati, so bhāseyya.",
  "pli-tv-kd14:9.1.15_0": "Sammato saṅghena itthannāmo bhikkhu salākaggāhāpako.",
  "pli-tv-kd14:9.1.16_0": "Khamati saṅghassa, tasmā tuṇhī, evametaṁ dhārayāmī’ti.",
  "pli-tv-kd14:10.1.1_0": "Dasayime, bhikkhave, adhammikā salākaggāhā, dasa dhammikā.",
  "pli-tv-kd14:10.1.2_0": "Katame dasa adhammikā salākaggāhā?",
  "pli-tv-kd14:10.1.3_0": "Oramattakañca adhikaraṇaṁ hoti,",
  "pli-tv-kd14:10.1.3_1": "na ca gatigataṁ hoti,",
  "pli-tv-kd14:10.1.3_2": "na ca saritasāritaṁ hoti,",
  "pli-tv-kd14:10.1.3_3": "jānāti adhammavādī bahutarāti,",
  "pli-tv-kd14:10.1.3_4": "appeva nāma adhammavādī bahutarā assūti,",
  "pli-tv-kd14:10.1.3_5": "jānāti saṅgho bhijjissatīti,",
  "pli-tv-kd14:10.1.3_6": "appeva nāma saṅgho bhijjeyyāti,",
  "pli-tv-kd14:10.1.3_7": "adhammena gaṇhanti,",
  "pli-tv-kd14:10.1.3_8": "vaggā gaṇhanti,",
  "pli-tv-kd14:10.1.3_9": "na ca yathādiṭṭhiyā gaṇhanti—",
  "pli-tv-kd14:10.1.4_0": "ime dasa adhammikā salākaggāhā.",
  "pli-tv-kd14:10.2.1_0": "Katame dasa dhammikā salākaggāhā?",
  "pli-tv-kd14:10.2.2_0": "Na ca oramattakaṁ adhikaraṇaṁ hoti,",
  "pli-tv-kd14:10.2.2_1": "gatigatañca hoti,",
  "pli-tv-kd14:10.2.2_2": "saritasāritañca hoti,",
  "pli-tv-kd14:10.2.2_3": "jānāti dhammavādī bahutarāti,",
  "pli-tv-kd14:10.2.2_4": "appeva nāma dhammavādī bahutarā assūti,",
  "pli-tv-kd14:10.2.2_5": "jānāti saṅgho na bhijjissatīti,",
  "pli-tv-kd14:10.2.2_6": "appeva nāma saṅgho na bhijjeyyāti,",
  "pli-tv-kd14:10.2.2_7": "dhammena gaṇhanti,",
  "pli-tv-kd14:10.2.2_8": "samaggā gaṇhanti,",
  "pli-tv-kd14:10.2.2_9": "yathādiṭṭhiyā ca gaṇhanti—",
  "pli-tv-kd14:10.2.3_0": "ime dasa dhammikā salākaggāhā”ti.",
  "pli-tv-kd14:11.1.0_0": "6. Tassapāpiyasikā",
  "pli-tv-kd14:11.1.1_0": "Tena kho pana samayena upavāḷo bhikkhu saṅghamajjhe āpattiyā anuyuñjiyamāno avajānitvā paṭijānāti,",
  "pli-tv-kd14:11.1.1_1": "paṭijānitvā avajānāti,",
  "pli-tv-kd14:11.1.1_2": "aññenaññaṁ paṭicarati,",
  "pli-tv-kd14:11.1.1_3": "sampajānamusā bhāsati.",
  "pli-tv-kd14:11.1.2_0": "Ye te bhikkhū appicchā …pe… te ujjhāyanti khiyyanti vipācenti—",
  "pli-tv-kd14:11.1.3_0": "“kathañhi nāma upavāḷo bhikkhu saṅghamajjhe āpattiyā anuyuñjiyamāno avajānitvā paṭijānissati,",
  "pli-tv-kd14:11.1.3_1": "paṭijānitvā avajānissati,",
  "pli-tv-kd14:11.1.3_2": "aññenaññaṁ paṭicarissati,",
  "pli-tv-kd14:11.1.3_3": "sampajānamusā bhāsissatī”ti.",
  "pli-tv-kd14:11.1.4_0": "Atha kho te bhikkhū bhagavato etamatthaṁ ārocesuṁ …pe…",
  "pli-tv-kd14:11.1.5_0": "“saccaṁ kira, bhikkhave …pe…",
  "pli-tv-kd14:11.1.6_0": "“saccaṁ, bhagavā”ti …pe…",
  "pli-tv-kd14:11.1.7_0": "vigarahitvā …pe…",
  "pli-tv-kd14:11.1.8_0": "dhammiṁ kathaṁ katvā bhikkhū āmantesi—",
  "pli-tv-kd14:11.1.9_0": "“tena hi, bhikkhave, saṅgho upavāḷassa bhikkhuno tassapāpiyasikākammaṁ karotu.",
  "pli-tv-kd14:11.2.1_0": "Evañca pana, bhikkhave, kātabbaṁ.",
  "pli-tv-kd14:11.2.2_0": "Paṭhamaṁ upavāḷo bhikkhu codetabbo,",
  "pli-tv-kd14:11.2.2_1": "codetvā sāretabbo,",
  "pli-tv-kd14:11.2.2_2": "sāretvā āpattiṁ āropetabbo,",
  "pli-tv-kd14:11.2.2_3": "āpattiṁ āropetvā byattena bhikkhunā paṭibalena saṅgho ñāpetabbo—",
  "pli-tv-kd14:11.2.3_0": "‘Suṇātu me, bhante, saṅgho.",
  "pli-tv-kd14:11.2.4_0": "Ayaṁ upavāḷo bhikkhu saṅghamajjhe āpattiyā anuyuñjiyamāno avajānitvā paṭijānāti,",
  "pli-tv-kd14:11.2.4_1": "paṭijānitvā avajānāti,",
  "pli-tv-kd14:11.2.4_2": "aññenaññaṁ paṭicarati,",
  "pli-tv-kd14:11.2.4_3": "sampajānamusā bhāsati.",
  "pli-tv-kd14:11.2.5_0": "Yadi saṅghassa pattakallaṁ, saṅgho upavāḷassa bhikkhuno tassapāpiyasikākammaṁ kareyya.",
  "pli-tv-kd14:11.2.6_0": "Esā ñatti.",
  "pli-tv-kd14:11.2.7_0": "Suṇātu me, bhante, saṅgho.",
  "pli-tv-kd14:11.2.8_0": "Ayaṁ upavāḷo bhikkhu saṅghamajjhe āpattiyā anuyuñjiyamāno avajānitvā paṭijānāti,",
  "pli-tv-kd14:11.2.8_1": "paṭijānitvā avajānāti,",
  "pli-tv-kd14:11.2.8_2": "aññenaññaṁ paṭicarati,",
  "pli-tv-kd14:11.2.8_3": "sampajānamusā bhāsati.",
  "pli-tv-kd14:11.2.9_0": "Saṅgho upavāḷassa bhikkhuno tassapāpiyasikākammaṁ karoti.",
  "pli-tv-kd14:11.2.10_0": "Yassāyasmato khamati upavāḷassa bhikkhuno tassapāpiyasikākammassa karaṇaṁ, so tuṇhassa;",
  "pli-tv-kd14:11.2.11_0": "yassa nakkhamati, so bhāseyya.",
  "pli-tv-kd14:11.2.12_0": "Dutiyampi etamatthaṁ vadāmi …pe…",
  "pli-tv-kd14:11.2.13_0": "tatiyampi etamatthaṁ vadāmi …pe….",
  "pli-tv-kd14:11.2.14_0": "Kataṁ saṅghena upavāḷassa bhikkhuno tassapāpiyasikākammaṁ.",
  "pli-tv-kd14:11.2.15_0": "Khamati saṅghassa, tasmā tuṇhī, evametaṁ dhārayāmī’ti.",
  "pli-tv-kd14:12.1.1_0": "Pañcimāni, bhikkhave, dhammikāni tassapāpiyasikākammassa karaṇāni.",
  "pli-tv-kd14:12.1.2_0": "Asuci ca hoti,",
  "pli-tv-kd14:12.1.2_1": "alajjī ca,",
  "pli-tv-kd14:12.1.2_2": "sānuvādo ca,",
  "pli-tv-kd14:12.1.2_3": "tassa saṅgho tassapāpiyasikākammaṁ karoti dhammena,",
  "pli-tv-kd14:12.1.2_4": "samaggena—",
  "pli-tv-kd14:12.1.3_0": "imāni kho, bhikkhave, pañca dhammikāni tassapāpiyasikākammassa karaṇāni.",
  "pli-tv-kd14:12.2.0_0": "6.1. Adhammakammadvādasaka",
  "pli-tv-kd14:12.2.1_0": "Tīhi,",
  "pli-tv-kd14:12.2.1_1": "bhikkhave,",
  "pli-tv-kd14:12.2.1_2": "aṅgehi samannāgataṁ tassapāpiyasikākammaṁ adhammakammañca hoti,",
  "pli-tv-kd14:12.2.1_3": "avinayakammañca,",
  "pli-tv-kd14:12.2.1_4": "duvūpasantañca.",
  "pli-tv-kd14:12.2.2_0": "Asammukhā kataṁ hoti, appaṭipucchākataṁ hoti, appaṭiññāya kataṁ hoti …pe…",
  "pli-tv-kd14:12.2.13_0": "… adhammena kataṁ hoti, vaggena kataṁ hoti—",
  "pli-tv-kd14:12.2.14_0": "imehi kho,",
  "pli-tv-kd14:12.2.14_1": "bhikkhave,",
  "pli-tv-kd14:12.2.14_2": "tīhaṅgehi samannāgataṁ tassapāpiyasikākammaṁ adhammakammañca hoti,",
  "pli-tv-kd14:12.2.14_3": "avinayakammañca,",
  "pli-tv-kd14:12.2.14_4": "duvūpasantañca.",
  "pli-tv-kd14:12.3.0_0": "6.2. Dhammakammadvādasaka",
  "pli-tv-kd14:12.3.1_0": "Tīhi,",
  "pli-tv-kd14:12.3.1_1": "bhikkhave,",
  "pli-tv-kd14:12.3.1_2": "aṅgehi samannāgataṁ tassapāpiyasikākammaṁ dhammakammañca hoti,",
  "pli-tv-kd14:12.3.1_3": "vinayakammañca,",
  "pli-tv-kd14:12.3.1_4": "suvūpasantañca.",
  "pli-tv-kd14:12.3.2.1_0": "Sammukhā kataṁ hoti, paṭipucchākataṁ hoti, paṭiññāya kataṁ hoti …pe…",
  "pli-tv-kd14:12.3.3_0": "… dhammena kataṁ hoti, samaggena kataṁ hoti—",
  "pli-tv-kd14:12.3.4_0": "imehi kho,",
  "pli-tv-kd14:12.3.4_1": "bhikkhave,",
  "pli-tv-kd14:12.3.4_2": "tīhaṅgehi samannāgataṁ tassapāpiyasikākammaṁ dhammakammañca hoti,",
  "pli-tv-kd14:12.3.4_3": "vinayakammañca,",
  "pli-tv-kd14:12.3.4_4": "suvūpasantañca.",
  "pli-tv-kd14:12.4.0_0": "6.3. Ākaṅkhamānachakka",
  "pli-tv-kd14:12.4.1_0": "Tīhi, bhikkhave, aṅgehi samannāgatassa bhikkhuno ākaṅkhamāno saṅgho tassapāpiyasikākammaṁ kareyya.",
  "pli-tv-kd14:12.4.2_0": "Bhaṇḍanakārako hoti kalahakārako vivādakārako bhassakārako saṅghe adhikaraṇakārako;",
  "pli-tv-kd14:12.4.3_0": "bālo hoti abyatto āpattibahulo anapadāno;",
  "pli-tv-kd14:12.4.4_0": "gihisaṁsaṭṭho viharati ananulomikehi gihisaṁsaggehi—",
  "pli-tv-kd14:12.4.5_0": "imehi kho,",
  "pli-tv-kd14:12.4.5_1": "bhikkhave,",
  "pli-tv-kd14:12.4.5_2": "tīhaṅgehi samannāgatassa bhikkhuno ākaṅkhamāno saṅgho tassapāpiyasikākammaṁ kareyya.",
  "pli-tv-kd14:12.4.6_0": "Aparehipi,",
  "pli-tv-kd14:12.4.6_1": "bhikkhave,",
  "pli-tv-kd14:12.4.6_2": "tīhaṅgehi samannāgatassa bhikkhuno ākaṅkhamāno saṅgho tassapāpiyasikākammaṁ kareyya.",
  "pli-tv-kd14:12.4.7_0": "Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—",
  "pli-tv-kd14:12.4.8_0": "imehi kho, bhikkhave …pe….",
  "pli-tv-kd14:12.4.9_0": "Aparehipi, bhikkhave …pe…",
  "pli-tv-kd14:12.4.10_0": "buddhassa avaṇṇaṁ bhāsati, dhammassa avaṇṇaṁ bhāsati, saṅghassa avaṇṇaṁ bhāsati—",
  "pli-tv-kd14:12.4.11_0": "imehi kho,",
  "pli-tv-kd14:12.4.11_1": "bhikkhave,",
  "pli-tv-kd14:12.4.11_2": "tīhaṅgehi samannāgatassa bhikkhuno ākaṅkhamāno saṅgho tassapāpiyasikākammaṁ kareyya.",
  "pli-tv-kd14:12.4.12_0": "Tiṇṇaṁ, bhikkhave, bhikkhūnaṁ ākaṅkhamāno saṅgho tassapāpiyasikākammaṁ kareyya.",
  "pli-tv-kd14:12.4.13_0": "Eko bhaṇḍanakārako hoti …pe…",
  "pli-tv-kd14:12.4.14_0": "saṅghe adhikaraṇakārako;",
  "pli-tv-kd14:12.4.15_0": "eko bālo hoti abyatto āpattibahulo anapadāno;",
  "pli-tv-kd14:12.4.16_0": "eko gihisaṁsaṭṭho viharati ananulomikehi gihisaṁsaggehi—",
  "pli-tv-kd14:12.4.17_0": "imesaṁ kho, bhikkhave, tiṇṇaṁ bhikkhūnaṁ ākaṅkhamāno saṅgho tassapāpiyasikākammaṁ kareyya.",
  "pli-tv-kd14:12.4.18_0": "Aparesampi, bhikkhave, tiṇṇaṁ bhikkhūnaṁ ākaṅkhamāno saṅgho tassapāpiyasikākammaṁ kareyya.",
  "pli-tv-kd14:12.4.19_0": "Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—",
  "pli-tv-kd14:12.4.20_0": "imesaṁ kho, bhikkhave …pe….",
  "pli-tv-kd14:12.4.21_0": "Aparesampi, bhikkhave …pe…",
  "pli-tv-kd14:12.4.22_0": "eko buddhassa avaṇṇaṁ bhāsati, eko dhammassa avaṇṇaṁ bhāsati, eko saṅghassa avaṇṇaṁ bhāsati—",
  "pli-tv-kd14:12.4.23_0": "imesaṁ kho, bhikkhave, tiṇṇaṁ bhikkhūnaṁ ākaṅkhamāno saṅgho tassapāpiyasikākammaṁ kareyya.",
  "pli-tv-kd14:12.5.0_0": "6.4. Aṭṭhārasavatta",
  "pli-tv-kd14:12.5.1_0": "Tassapāpiyasikākammakatena, bhikkhave, bhikkhunā sammā vattitabbaṁ.",
  "pli-tv-kd14:12.5.2_0": "Tatrāyaṁ sammāvattanā—",
  "pli-tv-kd14:12.5.3_0": "Na upasampādetabbaṁ,",
  "pli-tv-kd14:12.5.4_0": "na nissayo dātabbo,",
  "pli-tv-kd14:12.5.5_0": "na sāmaṇero upaṭṭhāpetabbo,",
  "pli-tv-kd14:12.5.6_0": "na bhikkhunovādakasammuti sāditabbā,",
  "pli-tv-kd14:12.5.7.1_0": "sammatenapi bhikkhuniyo na ovaditabbā …pe…",
  "pli-tv-kd14:12.5.8_0": "na bhikkhūhi sampayojetabban”ti.",
  "pli-tv-kd14:12.6.1_0": "Atha kho saṅgho upavāḷassa bhikkhuno tassapāpiyasikākammaṁ akāsi.",
  "pli-tv-kd14:13.1.0_0": "7. Tiṇavatthāraka",
  "pli-tv-kd14:13.1.1_0": "Tena kho pana samayena bhikkhūnaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ hoti bhāsitaparikkantaṁ.",
  "pli-tv-kd14:13.1.2_0": "Atha kho tesaṁ bhikkhūnaṁ etadahosi—",
  "pli-tv-kd14:13.1.3_0": "“amhākaṁ kho bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:13.1.4_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:13.1.4_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:13.1.5_0": "Kathaṁ nu kho amhehi paṭipajjitabban”ti?",
  "pli-tv-kd14:13.1.6_0": "Bhagavato etamatthaṁ ārocesuṁ.",
  "pli-tv-kd14:13.1.7_0": "“Idha pana,",
  "pli-tv-kd14:13.1.7_1": "bhikkhave,",
  "pli-tv-kd14:13.1.7_2": "bhikkhūnaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ hoti bhāsitaparikkantaṁ.",
  "pli-tv-kd14:13.1.8_0": "Tatra ce bhikkhūnaṁ evaṁ hoti—",
  "pli-tv-kd14:13.1.9_0": "‘amhākaṁ kho bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ;",
  "pli-tv-kd14:13.1.10_0": "sace mayaṁ imāhi āpattīhi aññamaññaṁ kāressāma,",
  "pli-tv-kd14:13.1.10_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyyā’ti,",
  "pli-tv-kd14:13.1.10_2": "anujānāmi,",
  "pli-tv-kd14:13.1.10_3": "bhikkhave,",
  "pli-tv-kd14:13.1.10_4": "evarūpaṁ adhikaraṇaṁ tiṇavatthārakena vūpasametuṁ.",
  "pli-tv-kd14:13.2.1_0": "Evañca pana, bhikkhave, vūpasametabbaṁ.",
  "pli-tv-kd14:13.2.2_0": "Sabbeheva ekajjhaṁ sannipatitabbaṁ, sannipatitvā byattena bhikkhunā paṭibalena saṅgho ñāpetabbo—",
  "pli-tv-kd14:13.2.3_0": "‘Suṇātu me, bhante, saṅgho.",
  "pli-tv-kd14:13.2.4_0": "Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:13.2.5_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:13.2.5_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:13.2.6_0": "Yadi saṅghassa pattakallaṁ,",
  "pli-tv-kd14:13.2.6_1": "saṅgho imaṁ adhikaraṇaṁ tiṇavatthārakena vūpasameyya,",
  "pli-tv-kd14:13.2.6_2": "ṭhapetvā thullavajjaṁ,",
  "pli-tv-kd14:13.2.6_3": "ṭhapetvā gihippaṭisaṁyuttan’ti.",
  "pli-tv-kd14:13.2.7_0": "Ekatopakkhikānaṁ bhikkhūnaṁ byattena bhikkhunā paṭibalena sako pakkho ñāpetabbo—",
  "pli-tv-kd14:13.2.8_0": "‘Suṇantu me āyasmantā.",
  "pli-tv-kd14:13.2.9_0": "Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:13.2.10_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:13.2.10_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:13.2.11_0": "Yadāyasmantānaṁ pattakallaṁ,",
  "pli-tv-kd14:13.2.11_1": "ahaṁ yā ceva āyasmantānaṁ āpatti,",
  "pli-tv-kd14:13.2.11_2": "yā ca attano āpatti,",
  "pli-tv-kd14:13.2.11_3": "āyasmantānañceva atthāya,",
  "pli-tv-kd14:13.2.11_4": "attano ca atthāya,",
  "pli-tv-kd14:13.2.11_5": "saṅghamajjhe tiṇavatthārakena deseyyaṁ,",
  "pli-tv-kd14:13.2.11_6": "ṭhapetvā thullavajjaṁ,",
  "pli-tv-kd14:13.2.11_7": "ṭhapetvā gihippaṭisaṁyuttan’ti.",
  "pli-tv-kd14:13.2.12_0": "Athāparesaṁ ekatopakkhikānaṁ bhikkhūnaṁ byattena bhikkhunā paṭibalena sako pakkho ñāpetabbo—",
  "pli-tv-kd14:13.2.13_0": "‘Suṇantu me āyasmantā.",
  "pli-tv-kd14:13.2.14_0": "Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:13.2.15_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:13.2.15_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:13.2.16_0": "Yadāyasmantānaṁ pattakallaṁ,",
  "pli-tv-kd14:13.2.16_1": "ahaṁ yā ceva āyasmantānaṁ āpatti,",
  "pli-tv-kd14:13.2.16_2": "yā ca attano āpatti,",
  "pli-tv-kd14:13.2.16_3": "āyasmantānañceva atthāya,",
  "pli-tv-kd14:13.2.16_4": "attano ca atthāya,",
  "pli-tv-kd14:13.2.16_5": "saṅghamajjhe tiṇavatthārakena deseyyaṁ,",
  "pli-tv-kd14:13.2.16_6": "ṭhapetvā thullavajjaṁ,",
  "pli-tv-kd14:13.2.16_7": "ṭhapetvā gihippaṭisaṁyuttan’ti.",
  "pli-tv-kd14:13.3.1_0": "Athāparesaṁ ekatopakkhikānaṁ bhikkhūnaṁ byattena bhikkhunā paṭibalena saṅgho ñāpetabbo—",
  "pli-tv-kd14:13.3.2_0": "‘Suṇātu me, bhante, saṅgho.",
  "pli-tv-kd14:13.3.3_0": "Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:13.3.4_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:13.3.4_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:13.3.5_0": "Yadi saṅghassa pattakallaṁ,",
  "pli-tv-kd14:13.3.5_1": "ahaṁ yā ceva imesaṁ āyasmantānaṁ āpatti,",
  "pli-tv-kd14:13.3.5_2": "yā ca attano āpatti,",
  "pli-tv-kd14:13.3.5_3": "imesañceva āyasmantānaṁ atthāya,",
  "pli-tv-kd14:13.3.5_4": "attano ca atthāya,",
  "pli-tv-kd14:13.3.5_5": "saṅghamajjhe tiṇavatthārakena deseyyaṁ,",
  "pli-tv-kd14:13.3.5_6": "ṭhapetvā thullavajjaṁ,",
  "pli-tv-kd14:13.3.5_7": "ṭhapetvā gihippaṭisaṁyuttaṁ.",
  "pli-tv-kd14:13.3.6_0": "Esā ñatti.",
  "pli-tv-kd14:13.3.7_0": "Suṇātu me, bhante, saṅgho.",
  "pli-tv-kd14:13.3.8_0": "Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:13.3.9_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:13.3.9_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:13.3.10_0": "Ahaṁ yā ceva imesaṁ āyasmantānaṁ āpatti,",
  "pli-tv-kd14:13.3.10_1": "yā ca attano āpatti,",
  "pli-tv-kd14:13.3.10_2": "imesañceva āyasmantānaṁ atthāya,",
  "pli-tv-kd14:13.3.10_3": "attano ca atthāya,",
  "pli-tv-kd14:13.3.10_4": "saṅghamajjhe tiṇavatthārakena desemi,",
  "pli-tv-kd14:13.3.10_5": "ṭhapetvā thullavajjaṁ,",
  "pli-tv-kd14:13.3.10_6": "ṭhapetvā gihippaṭisaṁyuttaṁ.",
  "pli-tv-kd14:13.3.11_0": "Yassāyasmato khamati amhākaṁ imāsaṁ āpattīnaṁ saṅghamajjhe tiṇavatthārakena desanā,",
  "pli-tv-kd14:13.3.11_1": "ṭhapetvā thullavajjaṁ,",
  "pli-tv-kd14:13.3.11_2": "ṭhapetvā gihippaṭisaṁyuttaṁ,",
  "pli-tv-kd14:13.3.11_3": "so tuṇhassa;",
  "pli-tv-kd14:13.3.12_0": "yassa nakkhamati, so bhāseyya.",
  "pli-tv-kd14:13.3.13_0": "Desitā amhākaṁ imā āpattiyo saṅghamajjhe tiṇavatthārakena,",
  "pli-tv-kd14:13.3.13_1": "ṭhapetvā thullavajjaṁ,",
  "pli-tv-kd14:13.3.13_2": "ṭhapetvā gihippaṭisaṁyuttaṁ.",
  "pli-tv-kd14:13.3.14_0": "Khamati saṅghassa, tasmā tuṇhī, evametaṁ dhārayāmī’ti.",
  "pli-tv-kd14:13.3.15_0": "Athāparesaṁ ekatopakkhikānaṁ bhikkhūnaṁ byattena bhikkhunā paṭibalena saṅgho ñāpetabbo—",
  "pli-tv-kd14:13.3.16_0": "‘Suṇātu me, bhante, saṅgho.",
  "pli-tv-kd14:13.3.17_0": "Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:13.3.18_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:13.3.18_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:13.3.19_0": "Yadi saṅghassa pattakallaṁ,",
  "pli-tv-kd14:13.3.19_1": "ahaṁ yā ceva imesaṁ āyasmantānaṁ āpatti,",
  "pli-tv-kd14:13.3.19_2": "yā ca attano āpatti,",
  "pli-tv-kd14:13.3.19_3": "imesañceva āyasmantānaṁ atthāya,",
  "pli-tv-kd14:13.3.19_4": "attano ca atthāya,",
  "pli-tv-kd14:13.3.19_5": "saṅghamajjhe tiṇavatthārakena deseyyaṁ,",
  "pli-tv-kd14:13.3.19_6": "ṭhapetvā thullavajjaṁ,",
  "pli-tv-kd14:13.3.19_7": "ṭhapetvā gihippaṭisaṁyuttaṁ.",
  "pli-tv-kd14:13.3.20_0": "Esā ñatti.",
  "pli-tv-kd14:13.3.21_0": "Suṇātu me, bhante, saṅgho.",
  "pli-tv-kd14:13.3.22_0": "Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:13.3.23_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:13.3.23_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:13.3.24_0": "Ahaṁ yā ceva imesaṁ āyasmantānaṁ āpatti,",
  "pli-tv-kd14:13.3.24_1": "yā ca attano āpatti,",
  "pli-tv-kd14:13.3.24_2": "imesañceva āyasmantānaṁ atthāya,",
  "pli-tv-kd14:13.3.24_3": "attano ca atthāya,",
  "pli-tv-kd14:13.3.24_4": "saṅghamajjhe tiṇavatthārakena desemi,",
  "pli-tv-kd14:13.3.24_5": "ṭhapetvā thullavajjaṁ,",
  "pli-tv-kd14:13.3.24_6": "ṭhapetvā gihippaṭisaṁyuttaṁ.",
  "pli-tv-kd14:13.3.25_0": "Yassāyasmato khamati amhākaṁ imāsaṁ āpattīnaṁ saṅghamajjhe tiṇavatthārakena desanā,",
  "pli-tv-kd14:13.3.25_1": "ṭhapetvā thullavajjaṁ,",
  "pli-tv-kd14:13.3.25_2": "ṭhapetvā gihippaṭisaṁyuttaṁ,",
  "pli-tv-kd14:13.3.25_3": "so tuṇhassa;",
  "pli-tv-kd14:13.3.26_0": "yassa nakkhamati, so bhāseyya.",
  "pli-tv-kd14:13.3.27_0": "Desitā amhākaṁ imā āpattiyo saṅghamajjhe tiṇavatthārakena,",
  "pli-tv-kd14:13.3.27_1": "ṭhapetvā thullavajjaṁ,",
  "pli-tv-kd14:13.3.27_2": "ṭhapetvā gihippaṭisaṁyuttaṁ.",
  "pli-tv-kd14:13.3.28_0": "Khamati saṅghassa, tasmā tuṇhī, evametaṁ dhārayāmī’ti.",
  "pli-tv-kd14:13.4.1_0": "Evañca pana,",
  "pli-tv-kd14:13.4.1_1": "bhikkhave,",
  "pli-tv-kd14:13.4.1_2": "te bhikkhū tāhi āpattīhi vuṭṭhitā honti,",
  "pli-tv-kd14:13.4.1_3": "ṭhapetvā thullavajjaṁ,",
  "pli-tv-kd14:13.4.1_4": "ṭhapetvā gihippaṭisaṁyuttaṁ,",
  "pli-tv-kd14:13.4.1_5": "ṭhapetvā diṭṭhāvikammaṁ,",
  "pli-tv-kd14:13.4.1_6": "ṭhapetvā ye na tattha hontī”ti.",
  "pli-tv-kd14:14.1.0_0": "8. Adhikaraṇa",
  "pli-tv-kd14:14.1.1_0": "Tena kho pana samayena bhikkhūpi bhikkhūhi vivadanti,",
  "pli-tv-kd14:14.1.1_1": "bhikkhūpi bhikkhunīhi vivadanti,",
  "pli-tv-kd14:14.1.1_2": "bhikkhuniyopi bhikkhūhi vivadanti,",
  "pli-tv-kd14:14.1.1_3": "channopi bhikkhu bhikkhunīnaṁ anupakhajja bhikkhūhi saddhiṁ vivadati,",
  "pli-tv-kd14:14.1.1_4": "bhikkhunīnaṁ pakkhaṁ gāheti.",
  "pli-tv-kd14:14.1.2_0": "Ye te bhikkhū appicchā …pe… te ujjhāyanti khiyyanti vipācenti—",
  "pli-tv-kd14:14.1.3_0": "“kathañhi nāma channo bhikkhu bhikkhunīnaṁ anupakhajja bhikkhūhi saddhiṁ vivadissati,",
  "pli-tv-kd14:14.1.3_1": "bhikkhunīnaṁ pakkhaṁ gāhessatīti.",
  "pli-tv-kd14:14.1.4_0": "Atha kho te bhikkhū bhagavato etamatthaṁ ārocesuṁ …pe…",
  "pli-tv-kd14:14.1.5_0": "saccaṁ kira, bhikkhave …pe…",
  "pli-tv-kd14:14.1.6_0": "saccaṁ, bhagavā”ti …pe…",
  "pli-tv-kd14:14.1.7_0": "vigarahitvā …pe…",
  "pli-tv-kd14:14.1.8_0": "dhammiṁ kathaṁ katvā bhikkhū āmantesi—",
  "pli-tv-kd14:14.2.1_0": "“Cattārimāni,",
  "pli-tv-kd14:14.2.1_1": "bhikkhave,",
  "pli-tv-kd14:14.2.1_2": "adhikaraṇāni— vivādādhikaraṇaṁ,",
  "pli-tv-kd14:14.2.1_3": "anuvādādhikaraṇaṁ,",
  "pli-tv-kd14:14.2.1_4": "āpattādhikaraṇaṁ,",
  "pli-tv-kd14:14.2.1_5": "kiccādhikaraṇaṁ.",
  "pli-tv-kd14:14.2.2_0": "Tattha katamaṁ vivādādhikaraṇaṁ?",
  "pli-tv-kd14:14.2.3_0": "Idha pana, bhikkhave, bhikkhū vivadanti—",
  "pli-tv-kd14:14.2.4_0": "dhammoti vā adhammoti vā,",
  "pli-tv-kd14:14.2.4_1": "vinayoti vā avinayoti vā,",
  "pli-tv-kd14:14.2.4_2": "bhāsitaṁ lapitaṁ tathāgatenāti vā abhāsitaṁ alapitaṁ tathāgatenāti vā,",
  "pli-tv-kd14:14.2.4_3": "āciṇṇaṁ tathāgatenāti vā anāciṇṇaṁ tathāgatenāti vā,",
  "pli-tv-kd14:14.2.4_4": "paññattaṁ tathāgatenāti vā apaññattaṁ tathāgatenāti vā,",
  "pli-tv-kd14:14.2.4_5": "āpattīti vā anāpattīti vā,",
  "pli-tv-kd14:14.2.4_6": "lahukā āpattīti vā garukā āpattīti vā,",
  "pli-tv-kd14:14.2.4_7": "sāvasesā āpattīti vā anavasesā āpattīti vā,",
  "pli-tv-kd14:14.2.4_8": "duṭṭhullā āpattīti vā aduṭṭhullā āpattīti vā?",
  "pli-tv-kd14:14.2.5_0": "Yaṁ tattha bhaṇḍanaṁ kalaho viggaho vivādo nānāvādo aññathāvādo vipaccatāya vohāro medhagaṁ—",
  "pli-tv-kd14:14.2.6_0": "idaṁ vuccati vivādādhikaraṇaṁ.",
  "pli-tv-kd14:14.2.7_0": "Tattha katamaṁ anuvādādhikaraṇaṁ?",
  "pli-tv-kd14:14.2.8_0": "Idha pana,",
  "pli-tv-kd14:14.2.8_1": "bhikkhave,",
  "pli-tv-kd14:14.2.8_2": "bhikkhū bhikkhuṁ anuvadanti sīlavipattiyā vā ācāravipattiyā vā diṭṭhivipattiyā vā ājīvavipattiyā vā.",
  "pli-tv-kd14:14.2.9_0": "Yo tattha anuvādo anuvadanā anullapanā anubhaṇanā anusampavaṅkatā abbhussahanatā anubalappadānaṁ—",
  "pli-tv-kd14:14.2.10_0": "idaṁ vuccati anuvādādhikaraṇaṁ.",
  "pli-tv-kd14:14.2.11_0": "Tattha katamaṁ āpattādhikaraṇaṁ?",
  "pli-tv-kd14:14.2.12_0": "Pañcapi āpattikkhandhā āpattādhikaraṇaṁ, sattapi āpattikkhandhā āpattādhikaraṇaṁ—",
  "pli-tv-kd14:14.2.13_0": "idaṁ vuccati āpattādhikaraṇaṁ.",
  "pli-tv-kd14:14.2.14_0": "Tattha katamaṁ kiccādhikaraṇaṁ?",
  "pli-tv-kd14:14.2.15_0": "Yā saṅghassa kiccayatā,",
  "pli-tv-kd14:14.2.15_1": "karaṇīyatā,",
  "pli-tv-kd14:14.2.15_2": "apalokanakammaṁ,",
  "pli-tv-kd14:14.2.15_3": "ñattikammaṁ,",
  "pli-tv-kd14:14.2.15_4": "ñattidutiyakammaṁ,",
  "pli-tv-kd14:14.2.15_5": "ñatticatutthakammaṁ—",
  "pli-tv-kd14:14.2.16_0": "idaṁ vuccati kiccādhikaraṇaṁ.",
  "pli-tv-kd14:14.3.1_0": "Vivādādhikaraṇassa kiṁ mūlaṁ?",
  "pli-tv-kd14:14.3.2_0": "Cha vivādamūlāni vivādādhikaraṇassa mūlaṁ.",
  "pli-tv-kd14:14.3.3_0": "Tīṇipi akusalamūlāni vivādādhikaraṇassa mūlaṁ, tīṇipi kusalamūlāni vivādādhikaraṇassa mūlaṁ.",
  "pli-tv-kd14:14.3.4_0": "Katamāni cha vivādamūlāni vivādādhikaraṇassa mūlaṁ?",
  "pli-tv-kd14:14.3.5_0": "Idha pana, bhikkhave, bhikkhu kodhano hoti upanāhī.",
  "pli-tv-kd14:14.3.6_0": "Yo so,",
  "pli-tv-kd14:14.3.6_1": "bhikkhave,",
  "pli-tv-kd14:14.3.6_2": "bhikkhu kodhano hoti upanāhī,",
  "pli-tv-kd14:14.3.6_3": "so sattharipi agāravo viharati appatisso,",
  "pli-tv-kd14:14.3.6_4": "dhammepi agāravo viharati appatisso,",
  "pli-tv-kd14:14.3.6_5": "saṅghepi agāravo viharati appatisso,",
  "pli-tv-kd14:14.3.6_6": "sikkhāyapi na paripūrakārī hoti.",
  "pli-tv-kd14:14.3.7_0": "Yo so, bhikkhave, bhikkhu sattharipi agāravo viharati appatisso, dhammepi …pe…",
  "pli-tv-kd14:14.3.8_0": "saṅghepi …pe…",
  "pli-tv-kd14:14.3.9_0": "sikkhāyapi na paripūrakārī, so saṅghe vivādaṁ janeti.",
  "pli-tv-kd14:14.3.10_0": "Yo hoti vivādo bahujanāhitāya bahujanāsukhāya bahuno janassa anatthāya ahitāya dukkhāya devamanussānaṁ.",
  "pli-tv-kd14:14.3.11_0": "Evarūpañce tumhe,",
  "pli-tv-kd14:14.3.11_1": "bhikkhave,",
  "pli-tv-kd14:14.3.11_2": "vivādamūlaṁ ajjhattaṁ vā bahiddhā vā samanupasseyyātha,",
  "pli-tv-kd14:14.3.11_3": "tatra tumhe,",
  "pli-tv-kd14:14.3.11_4": "bhikkhave,",
  "pli-tv-kd14:14.3.11_5": "tasseva pāpakassa vivādamūlassa pahānāya vāyameyyātha.",
  "pli-tv-kd14:14.3.12_0": "Evarūpañce tumhe,",
  "pli-tv-kd14:14.3.12_1": "bhikkhave,",
  "pli-tv-kd14:14.3.12_2": "vivādamūlaṁ ajjhattaṁ vā bahiddhā vā na samanupasseyyātha,",
  "pli-tv-kd14:14.3.12_3": "tatra tumhe,",
  "pli-tv-kd14:14.3.12_4": "bhikkhave,",
  "pli-tv-kd14:14.3.12_5": "tasseva pāpakassa vivādamūlassa āyatiṁ anavassavāya paṭipajjeyyātha.",
  "pli-tv-kd14:14.3.13_0": "Evametassa pāpakassa vivādamūlassa pahānaṁ hoti.",
  "pli-tv-kd14:14.3.14_0": "Evametassa pāpakassa vivādamūlassa āyatiṁ anavassavo hoti.",
  "pli-tv-kd14:14.3.15_0": "Puna caparaṁ, bhikkhave, bhikkhu makkhī hoti paḷāsī …pe…",
  "pli-tv-kd14:14.3.16_0": "issukī hoti maccharī,",
  "pli-tv-kd14:14.3.16_1": "saṭho hoti māyāvī,",
  "pli-tv-kd14:14.3.16_2": "pāpiccho hoti micchādiṭṭhī,",
  "pli-tv-kd14:14.3.16_3": "sandiṭṭhiparāmāsī hoti ādhānaggāhī duppaṭinissaggī.",
  "pli-tv-kd14:14.3.17_0": "Yo so,",
  "pli-tv-kd14:14.3.17_1": "bhikkhave,",
  "pli-tv-kd14:14.3.17_2": "bhikkhu sandiṭṭhiparāmāsī hoti ādhānaggāhī duppaṭinissaggī,",
  "pli-tv-kd14:14.3.17_3": "so sattharipi agāravo viharati appatisso,",
  "pli-tv-kd14:14.3.17_4": "dhammepi agāravo viharati appatisso,",
  "pli-tv-kd14:14.3.17_5": "saṅghepi agāravo viharati appatisso,",
  "pli-tv-kd14:14.3.17_6": "sikkhāyapi na paripūrakārī hoti.",
  "pli-tv-kd14:14.3.18_0": "Yo so, bhikkhave, bhikkhu sattharipi agāravo viharati appatisso, dhammepi …pe…",
  "pli-tv-kd14:14.3.19_0": "saṅghepi …pe…",
  "pli-tv-kd14:14.3.20_0": "sikkhāyapi na paripūrakārī, so saṅghe vivādaṁ janeti.",
  "pli-tv-kd14:14.3.21_0": "Yo hoti vivādo bahujanāhitāya bahujanāsukhāya bahuno janassa anatthāya ahitāya dukkhāya devamanussānaṁ.",
  "pli-tv-kd14:14.3.22_0": "Evarūpañce tumhe,",
  "pli-tv-kd14:14.3.22_1": "bhikkhave,",
  "pli-tv-kd14:14.3.22_2": "vivādamūlaṁ ajjhattaṁ vā bahiddhā vā samanupasseyyātha,",
  "pli-tv-kd14:14.3.22_3": "tatra tumhe,",
  "pli-tv-kd14:14.3.22_4": "bhikkhave,",
  "pli-tv-kd14:14.3.22_5": "tasseva pāpakassa vivādamūlassa pahānāya vāyameyyātha.",
  "pli-tv-kd14:14.3.23_0": "Evarūpañce tumhe,",
  "pli-tv-kd14:14.3.23_1": "bhikkhave,",
  "pli-tv-kd14:14.3.23_2": "vivādamūlaṁ ajjhattaṁ vā bahiddhā vā na samanupasseyyātha,",
  "pli-tv-kd14:14.3.23_3": "tatra tumhe,",
  "pli-tv-kd14:14.3.23_4": "bhikkhave,",
  "pli-tv-kd14:14.3.23_5": "tasseva pāpakassa vivādamūlassa āyatiṁ anavassavāya paṭipajjeyyātha.",
  "pli-tv-kd14:14.3.24_0": "Evametassa pāpakassa vivādamūlassa pahānaṁ hoti.",
  "pli-tv-kd14:14.3.25_0": "Evametassa pāpakassa vivādamūlassa āyatiṁ anavassavo hoti.",
  "pli-tv-kd14:14.3.26_0": "Imāni cha vivādamūlāni vivādādhikaraṇassa mūlaṁ.",
  "pli-tv-kd14:14.4.1_0": "Katamāni tīṇi akusalamūlāni vivādādhikaraṇassa mūlaṁ?",
  "pli-tv-kd14:14.4.2_0": "Idha pana, bhikkhave, bhikkhū luddhacittā vivadanti, duṭṭhacittā vivadanti, mūḷhacittā vivadanti—",
  "pli-tv-kd14:14.4.3_0": "dhammoti vā adhammoti vā,",
  "pli-tv-kd14:14.4.3_1": "vinayoti vā avinayoti vā,",
  "pli-tv-kd14:14.4.3_2": "bhāsitaṁ lapitaṁ tathāgatenāti vā abhāsitaṁ alapitaṁ tathāgatenāti vā,",
  "pli-tv-kd14:14.4.3_3": "āciṇṇaṁ tathāgatenāti vā anāciṇṇaṁ tathāgatenāti vā,",
  "pli-tv-kd14:14.4.3_4": "paññattaṁ tathāgatenāti vā apaññattaṁ tathāgatenāti vā,",
  "pli-tv-kd14:14.4.3_5": "āpattīti vā anāpattīti vā,",
  "pli-tv-kd14:14.4.3_6": "lahukā āpattīti vā garukā āpattīti vā,",
  "pli-tv-kd14:14.4.3_7": "sāvasesā āpattīti vā anavasesā āpattīti vā,",
  "pli-tv-kd14:14.4.3_8": "duṭṭhullā āpattīti vā aduṭṭhullā āpattīti vā.",
  "pli-tv-kd14:14.4.4_0": "Imāni tīṇi akusalamūlāni vivādādhikaraṇassa mūlaṁ.",
  "pli-tv-kd14:14.4.5_0": "Katamāni tīṇi kusalamūlāni vivādādhikaraṇassa mūlaṁ?",
  "pli-tv-kd14:14.4.6_0": "Idha pana, bhikkhave, bhikkhū aluddhacittā vivadanti, aduṭṭhacittā vivadanti, amūḷhacittā vivadanti—",
  "pli-tv-kd14:14.4.7_0": "dhammoti vā adhammoti vā …pe…",
  "pli-tv-kd14:14.4.8_0": "duṭṭhullā āpattīti vā aduṭṭhullā āpattīti vā.",
  "pli-tv-kd14:14.4.9_0": "Imāni tīṇi kusalamūlāni vivādādhikaraṇassa mūlaṁ.",
  "pli-tv-kd14:14.5.1_0": "“Anuvādādhikaraṇassa kiṁ mūlaṁ?",
  "pli-tv-kd14:14.5.2_0": "Cha anuvādamūlāni anuvādādhikaraṇassa mūlaṁ.",
  "pli-tv-kd14:14.5.3_0": "Tīṇipi akusalamūlāni anuvādādhikaraṇassa mūlaṁ,",
  "pli-tv-kd14:14.5.3_1": "tīṇipi kusalamūlāni anuvādādhikaraṇassa mūlaṁ,",
  "pli-tv-kd14:14.5.3_2": "kāyopi anuvādādhikaraṇassa mūlaṁ,",
  "pli-tv-kd14:14.5.3_3": "vācāpi anuvādādhikaraṇassa mūlaṁ.",
  "pli-tv-kd14:14.5.4_0": "Katamāni cha anuvādamūlāni anuvādādhikaraṇassa mūlaṁ?",
  "pli-tv-kd14:14.5.5_0": "Idha pana, bhikkhave, bhikkhu kodhano hoti upanāhī.",
  "pli-tv-kd14:14.5.6_0": "Yo so,",
  "pli-tv-kd14:14.5.6_1": "bhikkhave,",
  "pli-tv-kd14:14.5.6_2": "bhikkhu kodhano hoti upanāhī,",
  "pli-tv-kd14:14.5.6_3": "so sattharipi agāravo viharati appatisso,",
  "pli-tv-kd14:14.5.6_4": "dhammepi agāravo viharati appatisso,",
  "pli-tv-kd14:14.5.6_5": "saṅghepi agāravo viharati appatisso,",
  "pli-tv-kd14:14.5.6_6": "sikkhāyapi na paripūrakārī hoti.",
  "pli-tv-kd14:14.5.7_0": "Yo so, bhikkhave, bhikkhu sattharipi agāravo viharati appatisso, dhammepi …pe…",
  "pli-tv-kd14:14.5.8_0": "saṅghepi …pe…",
  "pli-tv-kd14:14.5.9_0": "sikkhāyapi na paripūrakārī, so saṅghe anuvādaṁ janeti.",
  "pli-tv-kd14:14.5.10_0": "Yo hoti anuvādo bahujanāhitāya bahujanāsukhāya bahuno janassa anatthāya ahitāya dukkhāya devamanussānaṁ.",
  "pli-tv-kd14:14.5.11_0": "Evarūpañce tumhe,",
  "pli-tv-kd14:14.5.11_1": "bhikkhave,",
  "pli-tv-kd14:14.5.11_2": "anuvādamūlaṁ ajjhattaṁ vā bahiddhā vā samanupasseyyātha,",
  "pli-tv-kd14:14.5.11_3": "tatra tumhe,",
  "pli-tv-kd14:14.5.11_4": "bhikkhave,",
  "pli-tv-kd14:14.5.11_5": "tasseva pāpakassa anuvādamūlassa pahānāya vāyameyyātha.",
  "pli-tv-kd14:14.5.12_0": "Evarūpañce tumhe,",
  "pli-tv-kd14:14.5.12_1": "bhikkhave,",
  "pli-tv-kd14:14.5.12_2": "anuvādamūlaṁ ajjhattaṁ vā bahiddhā vā na samanupasseyyātha,",
  "pli-tv-kd14:14.5.12_3": "tatra tumhe,",
  "pli-tv-kd14:14.5.12_4": "bhikkhave,",
  "pli-tv-kd14:14.5.12_5": "tasseva pāpakassa anuvādamūlassa āyatiṁ anavassavāya paṭipajjeyyātha.",
  "pli-tv-kd14:14.5.13_0": "Evametassa pāpakassa anuvādamūlassa pahānaṁ hoti.",
  "pli-tv-kd14:14.5.14_0": "Evametassa pāpakassa anuvādamūlassa āyatiṁ anavassavo hoti.",
  "pli-tv-kd14:14.5.15_0": "Puna caparaṁ, bhikkhave, bhikkhu makkhī hoti paḷāsī …pe…",
  "pli-tv-kd14:14.5.16_0": "issukī hoti maccharī,",
  "pli-tv-kd14:14.5.16_1": "saṭho hoti māyāvī,",
  "pli-tv-kd14:14.5.16_2": "pāpiccho hoti micchādiṭṭhī,",
  "pli-tv-kd14:14.5.16_3": "sandiṭṭhiparāmāsī hoti ādhānaggāhī duppaṭinissaggī.",
  "pli-tv-kd14:14.5.17_0": "Yo so,",
  "pli-tv-kd14:14.5.17_1": "bhikkhave,",
  "pli-tv-kd14:14.5.17_2": "bhikkhu sandiṭṭhiparāmāsī hoti ādhānaggāhī duppaṭinissaggī,",
  "pli-tv-kd14:14.5.17_3": "so sattharipi agāravo viharati appatisso,",
  "pli-tv-kd14:14.5.17_4": "dhammepi agāravo viharati appatisso,",
  "pli-tv-kd14:14.5.17_5": "saṅghepi agāravo viharati appatisso,",
  "pli-tv-kd14:14.5.17_6": "sikkhāyapi na paripūrakārī hoti.",
  "pli-tv-kd14:14.5.18_0": "Yo so, bhikkhave, bhikkhu sattharipi agāravo viharati appatisso, dhammepi …pe…",
  "pli-tv-kd14:14.5.19_0": "saṅghepi …pe…",
  "pli-tv-kd14:14.5.20_0": "sikkhāyapi na paripūrakārī, so saṅghe anuvādaṁ janeti.",
  "pli-tv-kd14:14.5.21_0": "Yo hoti anuvādo bahujanāhitāya bahujanāsukhāya bahuno janassa anatthāya ahitāya dukkhāya devamanussānaṁ.",
  "pli-tv-kd14:14.5.22_0": "Evarūpañce tumhe,",
  "pli-tv-kd14:14.5.22_1": "bhikkhave,",
  "pli-tv-kd14:14.5.22_2": "anuvādamūlaṁ ajjhattaṁ vā bahiddhā vā samanupasseyyātha,",
  "pli-tv-kd14:14.5.22_3": "tatra tumhe,",
  "pli-tv-kd14:14.5.22_4": "bhikkhave,",
  "pli-tv-kd14:14.5.22_5": "tasseva pāpakassa anuvādamūlassa pahānāya vāyameyyātha.",
  "pli-tv-kd14:14.5.23_0": "Evarūpañce tumhe,",
  "pli-tv-kd14:14.5.23_1": "bhikkhave,",
  "pli-tv-kd14:14.5.23_2": "anuvādamūlaṁ ajjhattaṁ vā bahiddhā vā na samanupasseyyātha,",
  "pli-tv-kd14:14.5.23_3": "tatra tumhe,",
  "pli-tv-kd14:14.5.23_4": "bhikkhave,",
  "pli-tv-kd14:14.5.23_5": "tasseva pāpakassa anuvādamūlassa āyatiṁ anavassavāya paṭipajjeyyātha.",
  "pli-tv-kd14:14.5.24_0": "Evametassa pāpakassa anuvādamūlassa pahānaṁ hoti.",
  "pli-tv-kd14:14.5.25_0": "Evametassa pāpakassa anuvādamūlassa āyatiṁ anavassavo hoti.",
  "pli-tv-kd14:14.5.26_0": "Imāni cha anuvādamūlāni anuvādādhikaraṇassa mūlaṁ.",
  "pli-tv-kd14:14.5.27_0": "Katamāni tīṇi akusalamūlāni anuvādādhikaraṇassa mūlaṁ?",
  "pli-tv-kd14:14.5.28_0": "Idha pana,",
  "pli-tv-kd14:14.5.28_1": "bhikkhave,",
  "pli-tv-kd14:14.5.28_2": "bhikkhū bhikkhuṁ luddhacittā anuvadanti,",
  "pli-tv-kd14:14.5.28_3": "duṭṭhacittā anuvadanti,",
  "pli-tv-kd14:14.5.28_4": "mūḷhacittā anuvadanti—",
  "pli-tv-kd14:14.5.29_0": "sīlavipattiyā vā, ācāravipattiyā vā, diṭṭhivipattiyā vā, ājīvavipattiyā vā.",
  "pli-tv-kd14:14.5.30_0": "Imāni tīṇi akusalamūlāni anuvādādhikaraṇassa mūlaṁ.",
  "pli-tv-kd14:14.5.31_0": "Katamāni tīṇi kusalamūlāni anuvādādhikaraṇassa mūlaṁ?",
  "pli-tv-kd14:14.5.32_0": "Idha pana,",
  "pli-tv-kd14:14.5.32_1": "bhikkhave,",
  "pli-tv-kd14:14.5.32_2": "bhikkhū bhikkhuṁ aluddhacittā anuvadanti,",
  "pli-tv-kd14:14.5.32_3": "aduṭṭhacittā anuvadanti,",
  "pli-tv-kd14:14.5.32_4": "amūḷhacittā anuvadanti—",
  "pli-tv-kd14:14.5.33_0": "sīlavipattiyā vā, ācāravipattiyā vā, diṭṭhivipattiyā vā, ājīvavipattiyā vā.",
  "pli-tv-kd14:14.5.34_0": "Imāni tīṇi kusalamūlāni anuvādādhikaraṇassa mūlaṁ.",
  "pli-tv-kd14:14.5.35_0": "Katamo kāyo anuvādādhikaraṇassa mūlaṁ?",
  "pli-tv-kd14:14.5.36_0": "Idhekacco dubbaṇṇo hoti,",
  "pli-tv-kd14:14.5.36_1": "duddassiko,",
  "pli-tv-kd14:14.5.36_2": "okoṭimako,",
  "pli-tv-kd14:14.5.36_3": "bahvābādho, kāṇo vā, kuṇī vā,",
  "pli-tv-kd14:14.5.36_4": "khañjo vā,",
  "pli-tv-kd14:14.5.36_5": "pakkhahato vā,",
  "pli-tv-kd14:14.5.36_6": "yena naṁ anuvadanti.",
  "pli-tv-kd14:14.5.37_0": "Ayaṁ kāyo anuvādādhikaraṇassa mūlaṁ.",
  "pli-tv-kd14:14.5.38_0": "Katamā vācā anuvādādhikaraṇassa mūlaṁ?",
  "pli-tv-kd14:14.5.39_0": "Idhekacco dubbaco hoti, mammano, eḷagalavāco, yāya naṁ anuvadanti.",
  "pli-tv-kd14:14.5.40_0": "Ayaṁ vācā anuvādādhikaraṇassa mūlaṁ.",
  "pli-tv-kd14:14.6.1_0": "Āpattādhikaraṇassa kiṁ mūlaṁ?",
  "pli-tv-kd14:14.6.2_0": "Cha āpattisamuṭṭhānā āpattādhikaraṇassa mūlaṁ.",
  "pli-tv-kd14:14.6.3_0": "Atthāpatti kāyato samuṭṭhāti, na vācato, na cittato.",
  "pli-tv-kd14:14.6.4_0": "Atthāpatti vācato samuṭṭhāti, na kāyato, na cittato.",
  "pli-tv-kd14:14.6.5_0": "Atthāpatti kāyato ca vācato ca samuṭṭhāti, na cittato.",
  "pli-tv-kd14:14.6.6_0": "Atthāpatti kāyato ca cittato ca samuṭṭhāti, na vācato.",
  "pli-tv-kd14:14.6.7_0": "Atthāpatti vācato ca cittato ca samuṭṭhāti, na kāyato.",
  "pli-tv-kd14:14.6.8_0": "Atthāpatti kāyato ca vācato ca cittato ca samuṭṭhāti.",
  "pli-tv-kd14:14.6.9_0": "Ime cha āpattisamuṭṭhānā āpattādhikaraṇassa mūlaṁ.",
  "pli-tv-kd14:14.7.1_0": "Kiccādhikaraṇassa kiṁ mūlaṁ?",
  "pli-tv-kd14:14.7.2_0": "Kiccādhikaraṇassa ekaṁ mūlaṁ—",
  "pli-tv-kd14:14.7.3_0": "saṅgho.",
  "pli-tv-kd14:14.8.1_0": "Vivādādhikaraṇaṁ kusalaṁ, akusalaṁ, abyākataṁ.",
  "pli-tv-kd14:14.8.2_0": "Vivādādhikaraṇaṁ siyā kusalaṁ, siyā akusalaṁ, siyā abyākataṁ.",
  "pli-tv-kd14:14.8.3_0": "Tattha katamaṁ vivādādhikaraṇaṁ kusalaṁ?",
  "pli-tv-kd14:14.8.4_0": "Idha pana, bhikkhave, bhikkhū kusalacittā vivadanti—",
  "pli-tv-kd14:14.8.5_0": "dhammoti vā adhammoti vā …pe…",
  "pli-tv-kd14:14.8.6_0": "duṭṭhullā āpattīti vā aduṭṭhullā āpattīti vā.",
  "pli-tv-kd14:14.8.7_0": "Yaṁ tattha bhaṇḍanaṁ kalaho viggaho vivādo nānāvādo aññathāvādo vipaccatāya vohāro medhagaṁ—",
  "pli-tv-kd14:14.8.8_0": "idaṁ vuccati vivādādhikaraṇaṁ kusalaṁ.",
  "pli-tv-kd14:14.8.9_0": "Tattha katamaṁ vivādādhikaraṇaṁ akusalaṁ?",
  "pli-tv-kd14:14.8.10_0": "Idha pana, bhikkhave, bhikkhū akusalacittā vivadanti—",
  "pli-tv-kd14:14.8.11_0": "dhammoti vā adhammoti vā …pe…",
  "pli-tv-kd14:14.8.12_0": "duṭṭhullā āpattīti vā aduṭṭhullā āpattīti vā.",
  "pli-tv-kd14:14.8.13_0": "Yaṁ tattha bhaṇḍanaṁ kalaho viggaho vivādo nānāvādo aññathāvādo vipaccatāya vohāro medhagaṁ—",
  "pli-tv-kd14:14.8.14_0": "idaṁ vuccati vivādādhikaraṇaṁ akusalaṁ.",
  "pli-tv-kd14:14.8.15_0": "Tattha katamaṁ vivādādhikaraṇaṁ abyākataṁ?",
  "pli-tv-kd14:14.8.16_0": "Idha pana, bhikkhave, bhikkhū abyākatacittā vivadanti—",
  "pli-tv-kd14:14.8.17_0": "dhammoti vā adhammoti vā …pe…",
  "pli-tv-kd14:14.8.18_0": "duṭṭhullā āpattīti vā aduṭṭhullā āpattīti vā.",
  "pli-tv-kd14:14.8.19_0": "Yaṁ tattha bhaṇḍanaṁ kalaho viggaho vivādo nānāvādo aññathāvādo vipaccatāya vohāro medhagaṁ—",
  "pli-tv-kd14:14.8.20_0": "idaṁ vuccati vivādādhikaraṇaṁ abyākataṁ.",
  "pli-tv-kd14:14.9.1_0": "Anuvādādhikaraṇaṁ kusalaṁ, akusalaṁ, abyākataṁ.",
  "pli-tv-kd14:14.9.2_0": "Anuvādādhikaraṇaṁ siyā kusalaṁ, siyā akusalaṁ, siyā abyākataṁ.",
  "pli-tv-kd14:14.9.3_0": "Tattha katamaṁ anuvādādhikaraṇaṁ kusalaṁ?",
  "pli-tv-kd14:14.9.4_0": "Idha pana, bhikkhave, bhikkhū bhikkhuṁ kusalacittā anuvadanti—",
  "pli-tv-kd14:14.9.5_0": "sīlavipattiyā vā, ācāravipattiyā vā, diṭṭhivipattiyā vā, ājīvavipattiyā vā.",
  "pli-tv-kd14:14.9.6_0": "Yo tattha anuvādo anuvadanā anullapanā anubhaṇanā anusampavaṅkatā abbhussahanatā anubalappadānaṁ—",
  "pli-tv-kd14:14.9.7_0": "idaṁ vuccati anuvādādhikaraṇaṁ kusalaṁ.",
  "pli-tv-kd14:14.9.8_0": "Tattha katamaṁ anuvādādhikaraṇaṁ akusalaṁ?",
  "pli-tv-kd14:14.9.9_0": "Idha pana, bhikkhave, bhikkhū bhikkhuṁ akusalacittā anuvadanti—",
  "pli-tv-kd14:14.9.10_0": "sīlavipattiyā vā, ācāravipattiyā vā, diṭṭhivipattiyā vā, ājīvavipattiyā vā.",
  "pli-tv-kd14:14.9.11_0": "Yo tattha anuvādo anuvadanā anullapanā anubhaṇanā anusampavaṅkatā abbhussahanatā anubalappadānaṁ—",
  "pli-tv-kd14:14.9.12_0": "idaṁ vuccati anuvādādhikaraṇaṁ akusalaṁ.",
  "pli-tv-kd14:14.9.13_0": "Tattha katamaṁ anuvādādhikaraṇaṁ abyākataṁ?",
  "pli-tv-kd14:14.9.14_0": "Idha pana, bhikkhave, bhikkhū bhikkhuṁ abyākatacittā anuvadanti—",
  "pli-tv-kd14:14.9.15_0": "sīlavipattiyā vā, ācāravipattiyā vā, diṭṭhivipattiyā vā, ājīvavipattiyā vā.",
  "pli-tv-kd14:14.9.16_0": "Yo tattha anuvādo anuvadanā anullapanā anubhaṇanā anusampavaṅkatā abbhussahanatā anubalappadānaṁ—",
  "pli-tv-kd14:14.9.17_0": "idaṁ vuccati anuvādādhikaraṇaṁ abyākataṁ.",
  "pli-tv-kd14:14.9.18_0": "Āpattādhikaraṇaṁ kusalaṁ, akusalaṁ, abyākataṁ?",
  "pli-tv-kd14:14.10.1_0": "Āpattādhikaraṇaṁ siyā akusalaṁ, siyā abyākataṁ;",
  "pli-tv-kd14:14.10.2_0": "natthi āpattādhikaraṇaṁ kusalaṁ.",
  "pli-tv-kd14:14.10.3_0": "Tattha katamaṁ āpattādhikaraṇaṁ akusalaṁ?",
  "pli-tv-kd14:14.10.4_0": "Yaṁ jānanto sañjānanto cecca abhivitaritvā vītikkamo—",
  "pli-tv-kd14:14.10.5_0": "idaṁ vuccati āpattādhikaraṇaṁ akusalaṁ.",
  "pli-tv-kd14:14.10.6_0": "Tattha katamaṁ āpattādhikaraṇaṁ abyākataṁ?",
  "pli-tv-kd14:14.10.7_0": "Yaṁ ajānanto asañjānanto acecca anabhivitaritvā vītikkamo—",
  "pli-tv-kd14:14.10.8_0": "idaṁ vuccati āpattādhikaraṇaṁ abyākataṁ.",
  "pli-tv-kd14:14.11.1_0": "Kiccādhikaraṇaṁ kusalaṁ, akusalaṁ, abyākataṁ?",
  "pli-tv-kd14:14.11.2_0": "Kiccādhikaraṇaṁ siyā kusalaṁ, siyā akusalaṁ, siyā abyākataṁ.",
  "pli-tv-kd14:14.11.3_0": "Tattha katamaṁ kiccādhikaraṇaṁ kusalaṁ?",
  "pli-tv-kd14:14.11.4_0": "Yaṁ saṅgho kusalacitto kammaṁ karoti—",
  "pli-tv-kd14:14.11.5_0": "apalokanakammaṁ, ñattikammaṁ, ñattidutiyakammaṁ, ñatticatutthakammaṁ—",
  "pli-tv-kd14:14.11.6_0": "idaṁ vuccati kiccādhikaraṇaṁ kusalaṁ.",
  "pli-tv-kd14:14.11.7_0": "Tattha katamaṁ kiccādhikaraṇaṁ akusalaṁ?",
  "pli-tv-kd14:14.11.8_0": "Yaṁ saṅgho akusalacitto kammaṁ karoti—",
  "pli-tv-kd14:14.11.9_0": "apalokanakammaṁ, ñattikammaṁ, ñattidutiyakammaṁ, ñatticatutthakammaṁ—",
  "pli-tv-kd14:14.11.10_0": "idaṁ vuccati kiccādhikaraṇaṁ akusalaṁ.",
  "pli-tv-kd14:14.11.11_0": "Tattha katamaṁ kiccādhikaraṇaṁ abyākataṁ?",
  "pli-tv-kd14:14.11.12_0": "Yaṁ saṅgho abyākatacitto kammaṁ karoti—",
  "pli-tv-kd14:14.11.13_0": "apalokanakammaṁ, ñattikammaṁ, ñattidutiyakammaṁ, ñatticatutthakammaṁ—",
  "pli-tv-kd14:14.11.14_0": "idaṁ vuccati kiccādhikaraṇaṁ abyākataṁ.",
  "pli-tv-kd14:14.12.1_0": "Vivādo vivādādhikaraṇaṁ, vivādo no adhikaraṇaṁ, adhikaraṇaṁ no vivādo, adhikaraṇañceva vivādo ca.",
  "pli-tv-kd14:14.12.2_0": "Siyā vivādo vivādādhikaraṇaṁ,",
  "pli-tv-kd14:14.12.2_1": "siyā vivādo no adhikaraṇaṁ,",
  "pli-tv-kd14:14.12.2_2": "siyā adhikaraṇaṁ no vivādo,",
  "pli-tv-kd14:14.12.2_3": "siyā adhikaraṇañceva vivādo ca.",
  "pli-tv-kd14:14.12.3_0": "Tattha katamo vivādo vivādādhikaraṇaṁ?",
  "pli-tv-kd14:14.12.4_0": "Idha pana, bhikkhave, bhikkhū vivadanti—",
  "pli-tv-kd14:14.12.5_0": "dhammoti vā adhammoti vā …pe…",
  "pli-tv-kd14:14.12.6_0": "duṭṭhullā āpattīti vā aduṭṭhullā āpattīti vā.",
  "pli-tv-kd14:14.12.7_0": "Yaṁ tattha bhaṇḍanaṁ kalaho viggaho vivādo nānāvādo aññathāvādo vipaccatāya vohāro medhagaṁ—",
  "pli-tv-kd14:14.12.8_0": "ayaṁ vivādo vivādādhikaraṇaṁ.",
  "pli-tv-kd14:14.12.9_0": "Tattha katamo vivādo no adhikaraṇaṁ?",
  "pli-tv-kd14:14.12.10_0": "Mātāpi puttena vivadati,",
  "pli-tv-kd14:14.12.10_1": "puttopi mātarā vivadati,",
  "pli-tv-kd14:14.12.10_2": "pitāpi puttena vivadati,",
  "pli-tv-kd14:14.12.10_3": "puttopi pitarā vivadati,",
  "pli-tv-kd14:14.12.10_4": "bhātāpi bhātarā vivadati,",
  "pli-tv-kd14:14.12.10_5": "bhātāpi bhaginiyā vivadati,",
  "pli-tv-kd14:14.12.10_6": "bhaginīpi bhātarā vivadati,",
  "pli-tv-kd14:14.12.10_7": "sahāyopi sahāyena vivadati—",
  "pli-tv-kd14:14.12.11_0": "ayaṁ vivādo no adhikaraṇaṁ.",
  "pli-tv-kd14:14.12.12_0": "Tattha katamaṁ adhikaraṇaṁ no vivādo?",
  "pli-tv-kd14:14.12.13_0": "Anuvādādhikaraṇaṁ, āpattādhikaraṇaṁ, kiccādhikaraṇaṁ—",
  "pli-tv-kd14:14.12.14_0": "idaṁ adhikaraṇaṁ no vivādo.",
  "pli-tv-kd14:14.12.15_0": "Tattha katamaṁ adhikaraṇañceva vivādo ca?",
  "pli-tv-kd14:14.12.16_0": "Vivādādhikaraṇaṁ adhikaraṇañceva vivādo ca.",
  "pli-tv-kd14:14.13.1_0": "Anuvādo anuvādādhikaraṇaṁ,",
  "pli-tv-kd14:14.13.1_1": "anuvādo no adhikaraṇaṁ,",
  "pli-tv-kd14:14.13.1_2": "adhikaraṇaṁ no anuvādo,",
  "pli-tv-kd14:14.13.1_3": "adhikaraṇañceva anuvādo ca.",
  "pli-tv-kd14:14.13.2_0": "Siyā anuvādo anuvādādhikaraṇaṁ,",
  "pli-tv-kd14:14.13.2_1": "siyā anuvādo no adhikaraṇaṁ,",
  "pli-tv-kd14:14.13.2_2": "siyā adhikaraṇaṁ no anuvādo,",
  "pli-tv-kd14:14.13.2_3": "siyā adhikaraṇañceva anuvādo ca.",
  "pli-tv-kd14:14.13.3_0": "Tattha katamo anuvādo anuvādādhikaraṇaṁ?",
  "pli-tv-kd14:14.13.4_0": "Idha pana, bhikkhave, bhikkhū bhikkhuṁ anuvadanti—",
  "pli-tv-kd14:14.13.5_0": "sīlavipattiyā vā, ācāravipattiyā vā, diṭṭhivipattiyā vā, ājīvavipattiyā vā.",
  "pli-tv-kd14:14.13.6_0": "Yo tattha anuvādo anuvadanā anullapanā anubhaṇanā anusampavaṅkatā abbhussahanatā anubalappadānaṁ—",
  "pli-tv-kd14:14.13.7_0": "ayaṁ anuvādo anuvādādhikaraṇaṁ.",
  "pli-tv-kd14:14.13.8_0": "Tattha katamo anuvādo no adhikaraṇaṁ?",
  "pli-tv-kd14:14.13.9_0": "Mātāpi puttaṁ anuvadati,",
  "pli-tv-kd14:14.13.9_1": "puttopi mātaraṁ anuvadati,",
  "pli-tv-kd14:14.13.9_2": "pitāpi puttaṁ anuvadati,",
  "pli-tv-kd14:14.13.9_3": "puttopi pitaraṁ anuvadati,",
  "pli-tv-kd14:14.13.9_4": "bhātāpi bhātaraṁ anuvadati,",
  "pli-tv-kd14:14.13.9_5": "bhātāpi bhaginiṁ anuvadati,",
  "pli-tv-kd14:14.13.9_6": "bhaginīpi bhātaraṁ anuvadati,",
  "pli-tv-kd14:14.13.9_7": "sahāyopi sahāyaṁ anuvadati—",
  "pli-tv-kd14:14.13.10_0": "ayaṁ anuvādo no adhikaraṇaṁ.",
  "pli-tv-kd14:14.13.11_0": "Tattha katamaṁ adhikaraṇaṁ no anuvādo?",
  "pli-tv-kd14:14.13.12_0": "Āpattādhikaraṇaṁ, kiccādhikaraṇaṁ, vivādādhikaraṇaṁ—",
  "pli-tv-kd14:14.13.13_0": "idaṁ adhikaraṇaṁ no anuvādo.",
  "pli-tv-kd14:14.13.14_0": "Tattha katamaṁ adhikaraṇañceva anuvādo ca?",
  "pli-tv-kd14:14.13.15_0": "Anuvādādhikaraṇaṁ adhikaraṇañceva anuvādo ca.",
  "pli-tv-kd14:14.14.1_0": "Āpatti āpattādhikaraṇaṁ, āpatti no adhikaraṇaṁ, adhikaraṇaṁ no āpatti, adhikaraṇañceva āpatti ca.",
  "pli-tv-kd14:14.14.2_0": "Siyā āpatti āpattādhikaraṇaṁ,",
  "pli-tv-kd14:14.14.2_1": "siyā āpatti no adhikaraṇaṁ,",
  "pli-tv-kd14:14.14.2_2": "siyā adhikaraṇaṁ no āpatti,",
  "pli-tv-kd14:14.14.2_3": "siyā adhikaraṇañceva āpatti ca.",
  "pli-tv-kd14:14.14.3_0": "Tattha katamaṁ āpatti āpattādhikaraṇaṁ?",
  "pli-tv-kd14:14.14.4_0": "Pañcapi āpattikkhandhā āpattādhikaraṇaṁ, sattapi āpattikkhandhā āpattādhikaraṇaṁ—",
  "pli-tv-kd14:14.14.5_0": "ayaṁ āpatti āpattādhikaraṇaṁ.",
  "pli-tv-kd14:14.14.6_0": "Tattha katamaṁ āpatti no adhikaraṇaṁ?",
  "pli-tv-kd14:14.14.7_0": "Sotāpatti samāpatti—",
  "pli-tv-kd14:14.14.8_0": "ayaṁ āpatti no adhikaraṇaṁ.",
  "pli-tv-kd14:14.14.9_0": "Tattha katamaṁ adhikaraṇaṁ no āpatti?",
  "pli-tv-kd14:14.14.10_0": "Kiccādhikaraṇaṁ, vivādādhikaraṇaṁ, anuvādādhikaraṇaṁ—",
  "pli-tv-kd14:14.14.11_0": "idaṁ adhikaraṇaṁ no āpatti.",
  "pli-tv-kd14:14.14.12_0": "Tattha katamaṁ adhikaraṇañceva āpatti ca?",
  "pli-tv-kd14:14.14.13_0": "Āpattādhikaraṇaṁ adhikaraṇañceva āpatti ca.",
  "pli-tv-kd14:14.15.1_0": "Kiccaṁ kiccādhikaraṇaṁ, kiccaṁ no adhikaraṇaṁ, adhikaraṇaṁ no kiccaṁ, adhikaraṇañceva kiccañca.",
  "pli-tv-kd14:14.15.2_0": "Siyā kiccaṁ kiccādhikaraṇaṁ,",
  "pli-tv-kd14:14.15.2_1": "siyā kiccaṁ no adhikaraṇaṁ,",
  "pli-tv-kd14:14.15.2_2": "siyā adhikaraṇaṁ no kiccaṁ,",
  "pli-tv-kd14:14.15.2_3": "siyā adhikaraṇañceva kiccañca.",
  "pli-tv-kd14:14.15.3_0": "Tattha katamaṁ kiccaṁ kiccādhikaraṇaṁ?",
  "pli-tv-kd14:14.15.4_0": "Yā saṅghassa kiccayatā,",
  "pli-tv-kd14:14.15.4_1": "karaṇīyatā,",
  "pli-tv-kd14:14.15.4_2": "apalokanakammaṁ,",
  "pli-tv-kd14:14.15.4_3": "ñattikammaṁ,",
  "pli-tv-kd14:14.15.4_4": "ñattidutiyakammaṁ,",
  "pli-tv-kd14:14.15.4_5": "ñatticatutthakammaṁ—",
  "pli-tv-kd14:14.15.5_0": "idaṁ kiccaṁ kiccādhikaraṇaṁ.",
  "pli-tv-kd14:14.15.6_0": "Tattha katamaṁ kiccaṁ no adhikaraṇaṁ?",
  "pli-tv-kd14:14.15.7_0": "Ācariyakiccaṁ, upajjhāyakiccaṁ, samānupajjhāyakiccaṁ, samānācariyakiccaṁ—",
  "pli-tv-kd14:14.15.8_0": "idaṁ kiccaṁ no adhikaraṇaṁ.",
  "pli-tv-kd14:14.15.9_0": "Tattha katamaṁ adhikaraṇaṁ no kiccaṁ?",
  "pli-tv-kd14:14.15.10_0": "Vivādādhikaraṇaṁ, anuvādādhikaraṇaṁ, āpattādhikaraṇaṁ—",
  "pli-tv-kd14:14.15.11_0": "idaṁ adhikaraṇaṁ no kiccaṁ.",
  "pli-tv-kd14:14.15.12_0": "Tattha katamaṁ adhikaraṇañceva kiccañca?",
  "pli-tv-kd14:14.15.13_0": "Kiccādhikaraṇaṁ adhikaraṇañceva kiccañca.",
  "pli-tv-kd14:14.15.14.0.1_0": "9. Adhikaraṇavūpasamanasamatha",
  "pli-tv-kd14:14.15.14.0.2_0": "9.1. Sammukhāvinaya",
  "pli-tv-kd14:14.15.14.1_0": "Vivādādhikaraṇaṁ katihi samathehi sammati?",
  "pli-tv-kd14:14.16.1_0": "Vivādādhikaraṇaṁ dvīhi samathehi sammati—",
  "pli-tv-kd14:14.16.2_0": "sammukhāvinayena ca, yebhuyyasikāya ca.",
  "pli-tv-kd14:14.16.3_0": "Siyā vivādādhikaraṇaṁ ekaṁ samathaṁ anāgamma yebhuyyasikaṁ, ekena samathena sameyya—",
  "pli-tv-kd14:14.16.4_0": "sammukhāvinayenāti?",
  "pli-tv-kd14:14.16.5_0": "Siyātissa vacanīyaṁ.",
  "pli-tv-kd14:14.16.6_0": "Yathā kathaṁ viya?",
  "pli-tv-kd14:14.16.7_0": "Idha pana, bhikkhave, bhikkhū vivadanti—",
  "pli-tv-kd14:14.16.8_0": "dhammoti vā adhammoti vā,",
  "pli-tv-kd14:14.16.8_1": "vinayoti vā avinayoti vā,",
  "pli-tv-kd14:14.16.8_2": "bhāsitaṁ lapitaṁ tathāgatenāti vā abhāsitaṁ alapitaṁ tathāgatenāti vā,",
  "pli-tv-kd14:14.16.8_3": "āciṇṇaṁ tathāgatenāti vā anāciṇṇaṁ tathāgatenāti vā,",
  "pli-tv-kd14:14.16.8_4": "paññattaṁ tathāgatenāti vā apaññattaṁ tathāgatenāti vā,",
  "pli-tv-kd14:14.16.8_5": "āpattīti vā anāpattīti vā,",
  "pli-tv-kd14:14.16.8_6": "lahukā āpattīti vā garukā āpattīti vā,",
  "pli-tv-kd14:14.16.8_7": "sāvasesā āpattīti vā anavasesā āpattīti vā,",
  "pli-tv-kd14:14.16.8_8": "duṭṭhullā āpattīti vā aduṭṭhullā āpattīti vā.",
  "pli-tv-kd14:14.16.9_0": "Te ce,",
  "pli-tv-kd14:14.16.9_1": "bhikkhave,",
  "pli-tv-kd14:14.16.9_2": "bhikkhū sakkonti taṁ adhikaraṇaṁ vūpasametuṁ,",
  "pli-tv-kd14:14.16.9_3": "idaṁ vuccati,",
  "pli-tv-kd14:14.16.9_4": "bhikkhave,",
  "pli-tv-kd14:14.16.9_5": "adhikaraṇaṁ vūpasantaṁ.",
  "pli-tv-kd14:14.16.10_0": "Kena vūpasantaṁ?",
  "pli-tv-kd14:14.16.11_0": "Sammukhāvinayena.",
  "pli-tv-kd14:14.16.12_0": "Kiñca tattha sammukhāvinayasmiṁ?",
  "pli-tv-kd14:14.16.13_0": "Saṅghasammukhatā, dhammasammukhatā, vinayasammukhatā, puggalasammukhatā.",
  "pli-tv-kd14:14.16.14_0": "Kā ca tattha saṅghasammukhatā?",
  "pli-tv-kd14:14.16.15_0": "Yāvatikā bhikkhū kammappattā te āgatā honti,",
  "pli-tv-kd14:14.16.15_1": "chandārahānaṁ chando āhaṭo hoti,",
  "pli-tv-kd14:14.16.15_2": "sammukhībhūtā na paṭikkosanti—",
  "pli-tv-kd14:14.16.16_0": "ayaṁ tattha saṅghasammukhatā.",
  "pli-tv-kd14:14.16.17_0": "Kā ca tattha dhammasammukhatā, vinayasammukhatā?",
  "pli-tv-kd14:14.16.18_0": "Yena dhammena yena vinayena yena satthusāsanena taṁ adhikaraṇaṁ vūpasammati—",
  "pli-tv-kd14:14.16.19_0": "ayaṁ tattha dhammasammukhatā, vinayasammukhatā.",
  "pli-tv-kd14:14.16.20_0": "Kā ca tattha puggalasammukhatā?",
  "pli-tv-kd14:14.16.21_0": "Yo ca vivadati, yena ca vivadati, ubho atthapaccatthikā sammukhībhūtā honti—",
  "pli-tv-kd14:14.16.22_0": "ayaṁ tattha puggalasammukhatā.",
  "pli-tv-kd14:14.16.23_0": "Evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;",
  "pli-tv-kd14:14.16.24_0": "chandadāyako khīyati, khīyanakaṁ pācittiyaṁ.",
  "pli-tv-kd14:14.17.1_0": "Te ce,",
  "pli-tv-kd14:14.17.1_1": "bhikkhave,",
  "pli-tv-kd14:14.17.1_2": "bhikkhū na sakkonti taṁ adhikaraṇaṁ tasmiṁ āvāse vūpasametuṁ, tehi,",
  "pli-tv-kd14:14.17.1_3": "bhikkhave,",
  "pli-tv-kd14:14.17.1_4": "bhikkhūhi,",
  "pli-tv-kd14:14.17.1_5": "yasmiṁ āvāse sambahulā bhikkhū,",
  "pli-tv-kd14:14.17.1_6": "so āvāso gantabbo.",
  "pli-tv-kd14:14.17.2_0": "Te ce,",
  "pli-tv-kd14:14.17.2_1": "bhikkhave,",
  "pli-tv-kd14:14.17.2_2": "bhikkhū taṁ āvāsaṁ gacchantā antarāmagge sakkonti taṁ adhikaraṇaṁ vūpasametuṁ,",
  "pli-tv-kd14:14.17.2_3": "idaṁ vuccati,",
  "pli-tv-kd14:14.17.2_4": "bhikkhave,",
  "pli-tv-kd14:14.17.2_5": "adhikaraṇaṁ vūpasantaṁ.",
  "pli-tv-kd14:14.17.3_0": "Kena vūpasantaṁ?",
  "pli-tv-kd14:14.17.4_0": "Sammukhāvinayena.",
  "pli-tv-kd14:14.17.5_0": "Kiñca tattha sammukhāvinayasmiṁ?",
  "pli-tv-kd14:14.17.6_0": "Saṅghasammukhatā, dhammasammukhatā, vinayasammukhatā, puggalasammukhatā.",
  "pli-tv-kd14:14.17.7_0": "Kā ca tattha saṅghasammukhatā?",
  "pli-tv-kd14:14.17.8_0": "Yāvatikā bhikkhū kammappattā te āgatā honti,",
  "pli-tv-kd14:14.17.8_1": "chandārahānaṁ chando āhaṭo hoti,",
  "pli-tv-kd14:14.17.8_2": "sammukhībhūtā na paṭikkosanti—",
  "pli-tv-kd14:14.17.9_0": "ayaṁ tattha saṅghasammukhatā.",
  "pli-tv-kd14:14.17.10_0": "Kā ca tattha dhammasammukhatā, vinayasammukhatā?",
  "pli-tv-kd14:14.17.11_0": "Yena dhammena yena vinayena yena satthusāsanena taṁ adhikaraṇaṁ vūpasammati—",
  "pli-tv-kd14:14.17.12_0": "ayaṁ tattha dhammasammukhatā, vinayasammukhatā.",
  "pli-tv-kd14:14.17.13_0": "Kā ca tattha puggalasammukhatā?",
  "pli-tv-kd14:14.17.14_0": "Yo ca vivadati, yena ca vivadati, ubho atthapaccatthikā sammukhībhūtā honti—",
  "pli-tv-kd14:14.17.15_0": "ayaṁ tattha puggalasammukhatā.",
  "pli-tv-kd14:14.17.16_0": "Evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;",
  "pli-tv-kd14:14.17.17_0": "chandadāyako khīyati, khīyanakaṁ pācittiyaṁ.",
  "pli-tv-kd14:14.18.1_0": "Te ce,",
  "pli-tv-kd14:14.18.1_1": "bhikkhave,",
  "pli-tv-kd14:14.18.1_2": "bhikkhū taṁ āvāsaṁ āgacchantā antarāmagge na sakkonti taṁ adhikaraṇaṁ vūpasametuṁ, tehi,",
  "pli-tv-kd14:14.18.1_3": "bhikkhave,",
  "pli-tv-kd14:14.18.1_4": "bhikkhūhi,",
  "pli-tv-kd14:14.18.1_5": "taṁ āvāsaṁ gantvā āvāsikā bhikkhū evamassu vacanīyā—",
  "pli-tv-kd14:14.18.2_0": "‘idaṁ kho, āvuso, adhikaraṇaṁ evaṁ jātaṁ, evaṁ samuppannaṁ;",
  "pli-tv-kd14:14.18.3_0": "sādhāyasmantā imaṁ adhikaraṇaṁ vūpasamentu dhammena vinayena satthusāsanena,",
  "pli-tv-kd14:14.18.3_1": "yathayidaṁ adhikaraṇaṁ suvūpasantaṁ assā’ti.",
  "pli-tv-kd14:14.18.4_0": "Sace,",
  "pli-tv-kd14:14.18.4_1": "bhikkhave,",
  "pli-tv-kd14:14.18.4_2": "āvāsikā bhikkhū vuḍḍhatarā honti,",
  "pli-tv-kd14:14.18.4_3": "āgantukā bhikkhū navakatarā, tehi,",
  "pli-tv-kd14:14.18.4_4": "bhikkhave,",
  "pli-tv-kd14:14.18.4_5": "āvāsikehi bhikkhūhi āgantukā bhikkhū evamassu vacanīyā—",
  "pli-tv-kd14:14.18.5_0": "‘iṅgha tumhe, āyasmanto, muhuttaṁ ekamantaṁ hotha, yāva mayaṁ mantemā’ti.",
  "pli-tv-kd14:14.18.6_0": "Sace pana,",
  "pli-tv-kd14:14.18.6_1": "bhikkhave,",
  "pli-tv-kd14:14.18.6_2": "āvāsikā bhikkhū navakatarā honti,",
  "pli-tv-kd14:14.18.6_3": "āgantukā bhikkhū vuḍḍhatarā, tehi,",
  "pli-tv-kd14:14.18.6_4": "bhikkhave,",
  "pli-tv-kd14:14.18.6_5": "āvāsikehi bhikkhūhi āgantukā bhikkhū evamassu vacanīyā—",
  "pli-tv-kd14:14.18.7_0": "‘tena hi tumhe, āyasmanto, muhuttaṁ idheva tāva hotha, yāva mayaṁ mantemā’ti.",
  "pli-tv-kd14:14.18.8_0": "Sace pana, bhikkhave, āvāsikānaṁ bhikkhūnaṁ mantayamānānaṁ evaṁ hoti—",
  "pli-tv-kd14:14.18.9_0": "‘na mayaṁ sakkoma imaṁ adhikaraṇaṁ vūpasametuṁ dhammena vinayena satthusāsanenā’ti,",
  "pli-tv-kd14:14.18.9_1": "na taṁ adhikaraṇaṁ āvāsikehi bhikkhūhi sampaṭicchitabbaṁ.",
  "pli-tv-kd14:14.18.10_0": "Sace pana, bhikkhave, āvāsikānaṁ bhikkhūnaṁ mantayamānānaṁ evaṁ hoti—",
  "pli-tv-kd14:14.18.11_0": "‘sakkoma mayaṁ imaṁ adhikaraṇaṁ vūpasametuṁ dhammena vinayena satthusāsanenā’ti.",
  "pli-tv-kd14:14.18.12_0": "Tehi, bhikkhave, āvāsikehi bhikkhūhi āgantukā bhikkhū evamassu vacanīyā—",
  "pli-tv-kd14:14.18.13_0": "‘sace tumhe,",
  "pli-tv-kd14:14.18.13_1": "āyasmanto,",
  "pli-tv-kd14:14.18.13_2": "amhākaṁ imaṁ adhikaraṇaṁ yathājātaṁ yathāsamuppannaṁ ārocessatha,",
  "pli-tv-kd14:14.18.13_3": "yathā ca mayaṁ imaṁ adhikaraṇaṁ vūpasamessāma dhammena vinayena satthusāsanena tathā suvūpasantaṁ bhavissati.",
  "pli-tv-kd14:14.18.14_0": "Evaṁ mayaṁ imaṁ adhikaraṇaṁ sampaṭicchissāma.",
  "pli-tv-kd14:14.18.15_0": "No ce tumhe,",
  "pli-tv-kd14:14.18.15_1": "āyasmanto,",
  "pli-tv-kd14:14.18.15_2": "amhākaṁ imaṁ adhikaraṇaṁ yathājātaṁ yathāsamuppannaṁ ārocessatha,",
  "pli-tv-kd14:14.18.15_3": "yathā ca mayaṁ imaṁ adhikaraṇaṁ vūpasamessāma dhammena vinayena satthusāsanena tathā na suvūpasantaṁ bhavissati,",
  "pli-tv-kd14:14.18.15_4": "na mayaṁ imaṁ adhikaraṇaṁ sampaṭicchissāmā’ti.",
  "pli-tv-kd14:14.18.16_0": "Evaṁ supariggahitaṁ kho, bhikkhave, katvā āvāsikehi bhikkhūhi taṁ adhikaraṇaṁ sampaṭicchitabbaṁ.",
  "pli-tv-kd14:14.18.17_0": "Tehi, bhikkhave, āgantukehi bhikkhūhi āvāsikā bhikkhū evamassu vacanīyā—",
  "pli-tv-kd14:14.18.18_0": "‘yathājātaṁ yathāsamuppannaṁ mayaṁ imaṁ adhikaraṇaṁ āyasmantānaṁ ārocessāma.",
  "pli-tv-kd14:14.18.19_0": "Sace āyasmantā sakkonti ettakena vā ettakena vā antarena imaṁ adhikaraṇaṁ vūpasametuṁ dhammena vinayena satthusāsanena tathā suvūpasantaṁ bhavissati.",
  "pli-tv-kd14:14.18.20_0": "Evaṁ mayaṁ imaṁ adhikaraṇaṁ āyasmantānaṁ niyyādessāma.",
  "pli-tv-kd14:14.18.21_0": "No ce āyasmantā sakkonti ettakena vā ettakena vā antarena imaṁ adhikaraṇaṁ vūpasametuṁ dhammena vinayena",
  "pli-tv-kd14:14.18.21_1": "satthusāsanena tathā na suvūpasantaṁ bhavissati,",
  "pli-tv-kd14:14.18.21_2": "na mayaṁ imaṁ adhikaraṇaṁ āyasmantānaṁ niyyādessāma.",
  "pli-tv-kd14:14.18.22_0": "Mayameva imassa adhikaraṇassa sāmino bhavissāmā’ti.",
  "pli-tv-kd14:14.18.23_0": "Evaṁ supariggahitaṁ kho,",
  "pli-tv-kd14:14.18.23_1": "bhikkhave,",
  "pli-tv-kd14:14.18.23_2": "katvā āgantukehi bhikkhūhi taṁ adhikaraṇaṁ āvāsikānaṁ bhikkhūnaṁ niyyādetabbaṁ.",
  "pli-tv-kd14:14.18.24_0": "Te ce,",
  "pli-tv-kd14:14.18.24_1": "bhikkhave,",
  "pli-tv-kd14:14.18.24_2": "bhikkhū sakkonti taṁ adhikaraṇaṁ vūpasametuṁ,",
  "pli-tv-kd14:14.18.24_3": "idaṁ vuccati,",
  "pli-tv-kd14:14.18.24_4": "bhikkhave,",
  "pli-tv-kd14:14.18.24_5": "adhikaraṇaṁ vūpasantaṁ.",
  "pli-tv-kd14:14.18.25_0": "Kena vūpasantaṁ?",
  "pli-tv-kd14:14.18.26_0": "Sammukhāvinayena.",
  "pli-tv-kd14:14.18.27_0": "Kiñca tattha sammukhāvinayasmiṁ?",
  "pli-tv-kd14:14.18.28_0": "Saṅghasammukhatā, dhammasammukhatā, vinayasammukhatā, puggalasammukhatā …pe…",
  "pli-tv-kd14:14.18.29_0": "evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;",
  "pli-tv-kd14:14.18.30_0": "chandadāyako khīyati, khīyanakaṁ pācittiyaṁ.",
  "pli-tv-kd14:14.19.0_0": "9.2. Ubbāhikāyavūpasamana",
  "pli-tv-kd14:14.19.1_0": "Tehi ce,",
  "pli-tv-kd14:14.19.1_1": "bhikkhave,",
  "pli-tv-kd14:14.19.1_2": "bhikkhūhi tasmiṁ adhikaraṇe vinicchiyamāne anantāni ceva bhassāni jāyanti,",
  "pli-tv-kd14:14.19.1_3": "na cekassa bhāsitassa attho viññāyati,",
  "pli-tv-kd14:14.19.1_4": "anujānāmi,",
  "pli-tv-kd14:14.19.1_5": "bhikkhave,",
  "pli-tv-kd14:14.19.1_6": "evarūpaṁ adhikaraṇaṁ ubbāhikāya vūpasametuṁ.",
  "pli-tv-kd14:14.19.2_0": "Dasahaṅgehi samannāgato bhikkhu ubbāhikāya sammannitabbo—",
  "pli-tv-kd14:14.19.3_0": "sīlavā hoti,",
  "pli-tv-kd14:14.19.3_1": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "pli-tv-kd14:14.19.3_2": "samādāya sikkhati sikkhāpadesu;",
  "pli-tv-kd14:14.19.4_0": "bahussuto hoti sutadharo sutasannicayo,",
  "pli-tv-kd14:14.19.4_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "pli-tv-kd14:14.19.4_2": "tathārūpassa dhammā bahussutā honti,",
  "pli-tv-kd14:14.19.4_3": "dhātā vacasā paricitā manasānupekkhitā diṭṭhiyā suppaṭividdhā;",
  "pli-tv-kd14:14.19.5_0": "ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso;",
  "pli-tv-kd14:14.19.6_0": "vinaye kho pana ṭhito hoti asaṁhīro;",
  "pli-tv-kd14:14.19.7_0": "paṭibalo hoti ubho atthapaccatthike assāsetuṁ saññāpetuṁ nijjhāpetuṁ pekkhetuṁ pasādetuṁ;",
  "pli-tv-kd14:14.19.8_0": "adhikaraṇasamuppādavūpasamanakusalo hoti;",
  "pli-tv-kd14:14.19.9_0": "adhikaraṇaṁ jānāti;",
  "pli-tv-kd14:14.19.10_0": "adhikaraṇasamudayaṁ jānāti;",
  "pli-tv-kd14:14.19.11_0": "adhikaraṇanirodhaṁ jānāti;",
  "pli-tv-kd14:14.19.12_0": "adhikaraṇanirodhagāminipaṭipadaṁ jānāti.",
  "pli-tv-kd14:14.19.13_0": "Anujānāmi, bhikkhave, imehi dasahaṅgehi samannāgataṁ bhikkhuṁ ubbāhikāya sammannituṁ.",
  "pli-tv-kd14:14.20.1_0": "Evañca pana, bhikkhave, sammannitabbo.",
  "pli-tv-kd14:14.20.2_0": "Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—",
  "pli-tv-kd14:14.20.3_0": "‘Suṇātu me, bhante, saṅgho.",
  "pli-tv-kd14:14.20.4_0": "Amhākaṁ imasmiṁ adhikaraṇe vinicchiyamāne anantāni ceva bhassāni jāyanti,",
  "pli-tv-kd14:14.20.4_1": "na cekassa bhāsitassa attho viññāyati.",
  "pli-tv-kd14:14.20.5_0": "Yadi saṅghassa pattakallaṁ,",
  "pli-tv-kd14:14.20.5_1": "saṅgho itthannāmañca itthannāmañca bhikkhuṁ sammanneyya ubbāhikāya imaṁ adhikaraṇaṁ vūpasametuṁ.",
  "pli-tv-kd14:14.20.6_0": "Esā ñatti.",
  "pli-tv-kd14:14.20.7_0": "Suṇātu me, bhante, saṅgho.",
  "pli-tv-kd14:14.20.8_0": "Amhākaṁ imasmiṁ adhikaraṇe vinicchiyamāne anantāni ceva bhassāni jāyanti,",
  "pli-tv-kd14:14.20.8_1": "na cekassa bhāsitassa attho viññāyati.",
  "pli-tv-kd14:14.20.9_0": "Saṅgho itthannāmañca itthannāmañca bhikkhuṁ sammannati ubbāhikāya imaṁ adhikaraṇaṁ vūpasametuṁ.",
  "pli-tv-kd14:14.20.10_0": "Yassāyasmato khamati itthannāmassa ca itthannāmassa ca bhikkhuno sammuti ubbāhikāya imaṁ adhikaraṇaṁ vūpasametuṁ,",
  "pli-tv-kd14:14.20.10_1": "so tuṇhassa;",
  "pli-tv-kd14:14.20.11_0": "yassa nakkhamati, so bhāseyya.",
  "pli-tv-kd14:14.20.12_0": "Sammato saṅghena itthannāmo ca itthannāmo ca bhikkhu ubbāhikāya imaṁ adhikaraṇaṁ vūpasametuṁ.",
  "pli-tv-kd14:14.20.13_0": "Khamati saṅghassa, tasmā tuṇhī, evametaṁ dhārayāmī’ti.",
  "pli-tv-kd14:14.21.1_0": "Te ce,",
  "pli-tv-kd14:14.21.1_1": "bhikkhave,",
  "pli-tv-kd14:14.21.1_2": "bhikkhū sakkonti taṁ adhikaraṇaṁ ubbāhikāya vūpasametuṁ,",
  "pli-tv-kd14:14.21.1_3": "idaṁ vuccati,",
  "pli-tv-kd14:14.21.1_4": "bhikkhave,",
  "pli-tv-kd14:14.21.1_5": "adhikaraṇaṁ vūpasantaṁ.",
  "pli-tv-kd14:14.21.2_0": "Kena vūpasantaṁ?",
  "pli-tv-kd14:14.21.3_0": "Sammukhāvinayena.",
  "pli-tv-kd14:14.21.4_0": "Kiñca tattha sammukhāvinayasmiṁ?",
  "pli-tv-kd14:14.21.5_0": "Dhammasammukhatā, vinayasammukhatā, puggalasammukhatā …pe…",
  "pli-tv-kd14:14.21.6_0": "evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ.",
  "pli-tv-kd14:14.22.1_0": "Tehi ce,",
  "pli-tv-kd14:14.22.1_1": "bhikkhave,",
  "pli-tv-kd14:14.22.1_2": "bhikkhūhi tasmiṁ adhikaraṇe vinicchiyamāne tatrāssa bhikkhu dhammakathiko,",
  "pli-tv-kd14:14.22.1_3": "tassa neva suttaṁ āgataṁ hoti,",
  "pli-tv-kd14:14.22.1_4": "no suttavibhaṅgo,",
  "pli-tv-kd14:14.22.1_5": "so atthaṁ asallakkhento byañjanacchāyāya atthaṁ paṭibāhati,",
  "pli-tv-kd14:14.22.1_6": "byattena bhikkhunā paṭibalena te bhikkhū ñāpetabbā—",
  "pli-tv-kd14:14.22.2_0": "‘Suṇantu me āyasmantā.",
  "pli-tv-kd14:14.22.3_0": "Ayaṁ itthannāmo bhikkhu dhammakathiko.",
  "pli-tv-kd14:14.22.4_0": "Imassa neva suttaṁ āgataṁ hoti, no suttavibhaṅgo.",
  "pli-tv-kd14:14.22.5_0": "So atthaṁ asallakkhento byañjanacchāyāya atthaṁ paṭibāhati.",
  "pli-tv-kd14:14.22.6_0": "Yadāyasmantānaṁ pattakallaṁ,",
  "pli-tv-kd14:14.22.6_1": "itthannāmaṁ bhikkhuṁ vuṭṭhāpetvā avasesā imaṁ adhikaraṇaṁ vūpasameyyāmā’ti.",
  "pli-tv-kd14:14.22.7_0": "Te ce,",
  "pli-tv-kd14:14.22.7_1": "bhikkhave,",
  "pli-tv-kd14:14.22.7_2": "bhikkhū taṁ bhikkhuṁ vuṭṭhāpetvā sakkonti taṁ adhikaraṇaṁ vūpasametuṁ,",
  "pli-tv-kd14:14.22.7_3": "idaṁ vuccati,",
  "pli-tv-kd14:14.22.7_4": "bhikkhave,",
  "pli-tv-kd14:14.22.7_5": "adhikaraṇaṁ vūpasantaṁ.",
  "pli-tv-kd14:14.22.8_0": "Kena vūpasantaṁ?",
  "pli-tv-kd14:14.22.9_0": "Sammukhāvinayena.",
  "pli-tv-kd14:14.22.10_0": "Kiñca tattha sammukhāvinayasmiṁ?",
  "pli-tv-kd14:14.22.11_0": "Dhammasammukhatā, vinayasammukhatā, puggalasammukhatā …pe…",
  "pli-tv-kd14:14.22.12_0": "evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ.",
  "pli-tv-kd14:14.23.1_0": "Tehi ce,",
  "pli-tv-kd14:14.23.1_1": "bhikkhave,",
  "pli-tv-kd14:14.23.1_2": "bhikkhūhi tasmiṁ adhikaraṇe vinicchiyamāne tatrāssa bhikkhu dhammakathiko,",
  "pli-tv-kd14:14.23.1_3": "tassa suttañhi kho āgataṁ hoti,",
  "pli-tv-kd14:14.23.1_4": "no suttavibhaṅgo,",
  "pli-tv-kd14:14.23.1_5": "so atthaṁ asallakkhento byañjanacchāyāya atthaṁ paṭibāhati,",
  "pli-tv-kd14:14.23.1_6": "byattena bhikkhunā paṭibalena te bhikkhū ñāpetabbā—",
  "pli-tv-kd14:14.23.2_0": "‘Suṇantu me āyasmantā.",
  "pli-tv-kd14:14.23.3_0": "Ayaṁ itthannāmo bhikkhu dhammakathiko.",
  "pli-tv-kd14:14.23.4_0": "Imassa suttañhi kho āgataṁ hoti, no suttavibhaṅgo.",
  "pli-tv-kd14:14.23.5_0": "So atthaṁ asallakkhento byañjanacchāyāya atthaṁ paṭibāhati.",
  "pli-tv-kd14:14.23.6_0": "Yadāyasmantānaṁ pattakallaṁ,",
  "pli-tv-kd14:14.23.6_1": "itthannāmaṁ bhikkhuṁ vuṭṭhāpetvā avasesā imaṁ adhikaraṇaṁ vūpasameyyāmā’ti.",
  "pli-tv-kd14:14.23.7_0": "Te ce,",
  "pli-tv-kd14:14.23.7_1": "bhikkhave,",
  "pli-tv-kd14:14.23.7_2": "bhikkhū taṁ bhikkhuṁ vuṭṭhāpetvā sakkonti taṁ adhikaraṇaṁ vūpasametuṁ,",
  "pli-tv-kd14:14.23.7_3": "idaṁ vuccati,",
  "pli-tv-kd14:14.23.7_4": "bhikkhave,",
  "pli-tv-kd14:14.23.7_5": "adhikaraṇaṁ vūpasantaṁ.",
  "pli-tv-kd14:14.23.8_0": "Kena vūpasantaṁ?",
  "pli-tv-kd14:14.23.9_0": "Sammukhāvinayena.",
  "pli-tv-kd14:14.23.10_0": "Kiñca tattha sammukhāvinayasmiṁ?",
  "pli-tv-kd14:14.23.11_0": "Dhammasammukhatā, vinayasammukhatā, puggalasammukhatā …pe…",
  "pli-tv-kd14:14.23.12_0": "evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ.",
  "pli-tv-kd14:14.24.0_0": "9.3. Yebhuyyasikāvinaya",
  "pli-tv-kd14:14.24.1_0": "Te ce,",
  "pli-tv-kd14:14.24.1_1": "bhikkhave,",
  "pli-tv-kd14:14.24.1_2": "bhikkhū na sakkonti taṁ adhikaraṇaṁ ubbāhikāya vūpasametuṁ, tehi,",
  "pli-tv-kd14:14.24.1_3": "bhikkhave,",
  "pli-tv-kd14:14.24.1_4": "bhikkhūhi taṁ adhikaraṇaṁ saṅghassa niyyādetabbaṁ—",
  "pli-tv-kd14:14.24.2_0": "‘na mayaṁ, bhante,",
  "pli-tv-kd14:14.24.2_1": "sakkoma imaṁ adhikaraṇaṁ ubbāhikāya vūpasametuṁ,",
  "pli-tv-kd14:14.24.2_2": "saṅghova imaṁ adhikaraṇaṁ vūpasametū’ti.",
  "pli-tv-kd14:14.24.3_0": "Anujānāmi, bhikkhave, evarūpaṁ adhikaraṇaṁ yebhuyyasikāya vūpasametuṁ.",
  "pli-tv-kd14:14.24.4_0": "Pañcahaṅgehi samannāgato bhikkhu salākaggāhāpako sammannitabbo—",
  "pli-tv-kd14:14.24.5_0": "yo na chandāgatiṁ gaccheyya,",
  "pli-tv-kd14:14.24.5_1": "na dosāgatiṁ gaccheyya,",
  "pli-tv-kd14:14.24.5_2": "na mohāgatiṁ gaccheyya,",
  "pli-tv-kd14:14.24.5_3": "na bhayāgatiṁ gaccheyya,",
  "pli-tv-kd14:14.24.5_4": "gahitāgahitañca jāneyya …pe…",
  "pli-tv-kd14:14.24.6_0": "evañca pana, bhikkhave, sammannitabbo.",
  "pli-tv-kd14:14.24.7_0": "Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—",
  "pli-tv-kd14:14.24.8_0": "‘Suṇātu me, bhante, saṅgho.",
  "pli-tv-kd14:14.24.9_0": "Yadi saṅghassa pattakallaṁ, saṅgho itthannāmaṁ bhikkhuṁ salākaggāhāpakaṁ sammanneyya.",
  "pli-tv-kd14:14.24.10_0": "Esā ñatti.",
  "pli-tv-kd14:14.24.11_0": "Suṇātu me, bhante, saṅgho.",
  "pli-tv-kd14:14.24.12_0": "Saṅgho itthannāmaṁ bhikkhuṁ salākaggāhāpakaṁ sammannati.",
  "pli-tv-kd14:14.24.13_0": "Yassāyasmato khamati itthannāmassa bhikkhuno salākaggāhāpakassa sammuti, so tuṇhassa;",
  "pli-tv-kd14:14.24.14_0": "yassa nakkhamati, so bhāseyya.",
  "pli-tv-kd14:14.24.15_0": "Sammato saṅghena itthannāmo bhikkhu salākaggāhāpako.",
  "pli-tv-kd14:14.24.16_0": "Khamati saṅghassa, tasmā tuṇhī, evametaṁ dhārayāmī’ti.",
  "pli-tv-kd14:14.24.17_0": "Tena salākaggāhāpakena bhikkhunā salākā gāhetabbā.",
  "pli-tv-kd14:14.24.18_0": "Yathā bahutarā bhikkhū dhammavādino vadanti tathā taṁ adhikaraṇaṁ vūpasametabbaṁ.",
  "pli-tv-kd14:14.24.19_0": "Idaṁ vuccati, bhikkhave, adhikaraṇaṁ vūpasantaṁ.",
  "pli-tv-kd14:14.24.20_0": "Kena vūpasantaṁ?",
  "pli-tv-kd14:14.24.21_0": "Sammukhāvinayena ca, yebhuyyasikāya ca.",
  "pli-tv-kd14:14.24.22_0": "Kiñca tattha sammukhāvinayasmiṁ?",
  "pli-tv-kd14:14.24.23_0": "Saṅghasammukhatā, dhammasammukhatā, vinayasammukhatā, puggalasammukhatā.",
  "pli-tv-kd14:14.24.24_0": "Kā ca tattha saṅghasammukhatā?",
  "pli-tv-kd14:14.24.25_0": "Yāvatikā bhikkhū kammappattā te āgatā honti,",
  "pli-tv-kd14:14.24.25_1": "chandārahānaṁ chando āhaṭo hoti,",
  "pli-tv-kd14:14.24.25_2": "sammukhībhūtā na paṭikkosanti—",
  "pli-tv-kd14:14.24.26_0": "ayaṁ tattha saṅghasammukhatā.",
  "pli-tv-kd14:14.24.27_0": "Kā ca tattha dhammasammukhatā, vinayasammukhatā?",
  "pli-tv-kd14:14.24.28_0": "Yena dhammena yena vinayena yena satthusāsanena taṁ adhikaraṇaṁ vūpasammati—",
  "pli-tv-kd14:14.24.29_0": "ayaṁ tattha dhammasammukhatā, vinayasammukhatā.",
  "pli-tv-kd14:14.24.30_0": "Kā ca tattha puggalasammukhatā?",
  "pli-tv-kd14:14.24.31_0": "Yo ca vivadati, yena ca vivadati, ubho atthapaccatthikā sammukhībhūtā honti—",
  "pli-tv-kd14:14.24.32_0": "ayaṁ tattha puggalasammukhatā.",
  "pli-tv-kd14:14.24.33_0": "Kā ca tattha yebhuyyasikāya?",
  "pli-tv-kd14:14.24.34_0": "Yā yebhuyyasikākammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—",
  "pli-tv-kd14:14.24.35_0": "ayaṁ tattha yebhuyyasikāya.",
  "pli-tv-kd14:14.24.36_0": "Evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;",
  "pli-tv-kd14:14.24.37_0": "chandadāyako khīyati, khīyanakaṁ pācittiyan”ti.",
  "pli-tv-kd14:14.25.0_0": "9.4. Tividhasalākaggāha",
  "pli-tv-kd14:14.25.1_0": "Tena kho pana samayena sāvatthiyā evaṁ jātaṁ evaṁ samuppannaṁ adhikaraṇaṁ hoti.",
  "pli-tv-kd14:14.25.2_0": "Atha kho te bhikkhū—",
  "pli-tv-kd14:14.25.3_0": "asantuṭṭhā sāvatthiyā saṅghassa adhikaraṇavūpasamanena—",
  "pli-tv-kd14:14.25.4_0": "assosuṁ kho amukasmiṁ kira āvāse sambahulā therā viharanti bahussutā āgatāgamā dhammadharā vinayadharā",
  "pli-tv-kd14:14.25.4_1": "mātikādharā paṇḍitā viyattā medhāvino lajjino kukkuccakā sikkhākāmā.",
  "pli-tv-kd14:14.25.5_0": "Te ce therā imaṁ adhikaraṇaṁ vūpasameyyuṁ dhammena vinayena satthusāsanena,",
  "pli-tv-kd14:14.25.5_1": "evamidaṁ adhikaraṇaṁ suvūpasantaṁ assāti.",
  "pli-tv-kd14:14.25.6_0": "Atha kho te bhikkhū taṁ āvāsaṁ gantvā te there etadavocuṁ—",
  "pli-tv-kd14:14.25.7_0": "“idaṁ, bhante, adhikaraṇaṁ evaṁ jātaṁ, evaṁ samuppannaṁ.",
  "pli-tv-kd14:14.25.8_0": "Sādhu, bhante,",
  "pli-tv-kd14:14.25.8_1": "therā imaṁ adhikaraṇaṁ vūpasamentu dhammena vinayena satthusāsanena,",
  "pli-tv-kd14:14.25.8_2": "yathayidaṁ adhikaraṇaṁ suvūpasantaṁ assā”ti.",
  "pli-tv-kd14:14.25.9_0": "Atha kho te therā—",
  "pli-tv-kd14:14.25.10_0": "yathā sāvatthiyā saṅghena adhikaraṇaṁ vūpasamitaṁ tathā suvūpasantanti—",
  "pli-tv-kd14:14.25.11_0": "tathā taṁ adhikaraṇaṁ vūpasamesuṁ.",
  "pli-tv-kd14:14.25.12_0": "Atha kho te bhikkhū—",
  "pli-tv-kd14:14.25.13_0": "asantuṭṭhā sāvatthiyā saṅghassa adhikaraṇavūpasamanena,",
  "pli-tv-kd14:14.25.13_1": "asantuṭṭhā sambahulānaṁ therānaṁ adhikaraṇavūpasamanena—",
  "pli-tv-kd14:14.25.14_0": "assosuṁ kho amukasmiṁ kira āvāse tayo therā viharanti …pe…",
  "pli-tv-kd14:14.25.15_0": "dve therā viharanti …pe…",
  "pli-tv-kd14:14.25.16_0": "eko thero viharati bahussuto āgatāgamo dhammadharo vinayadharo mātikādharo paṇḍito viyatto medhāvī lajjī kukkuccako sikkhākāmo.",
  "pli-tv-kd14:14.25.17_0": "So ce thero imaṁ adhikaraṇaṁ vūpasameyya dhammena vinayena satthusāsanena,",
  "pli-tv-kd14:14.25.17_1": "evamidaṁ adhikaraṇaṁ suvūpasantaṁ assāti.",
  "pli-tv-kd14:14.25.18_0": "Atha kho te bhikkhū taṁ āvāsaṁ gantvā taṁ theraṁ etadavocuṁ—",
  "pli-tv-kd14:14.25.19_0": "“idaṁ, bhante, adhikaraṇaṁ evaṁ jātaṁ, evaṁ samuppannaṁ.",
  "pli-tv-kd14:14.25.20_0": "Sādhu, bhante,",
  "pli-tv-kd14:14.25.20_1": "thero imaṁ adhikaraṇaṁ vūpasametu dhammena vinayena satthusāsanena,",
  "pli-tv-kd14:14.25.20_2": "yathayidaṁ adhikaraṇaṁ suvūpasantaṁ assā”ti.",
  "pli-tv-kd14:14.25.21_0": "Atha kho so thero—",
  "pli-tv-kd14:14.25.22_0": "yathā sāvatthiyā saṅghena adhikaraṇaṁ vūpasamitaṁ,",
  "pli-tv-kd14:14.25.22_1": "yathā sambahulehi therehi adhikaraṇaṁ vūpasamitaṁ,",
  "pli-tv-kd14:14.25.22_2": "yathā tīhi therehi adhikaraṇaṁ vūpasamitaṁ,",
  "pli-tv-kd14:14.25.22_3": "yathā dvīhi therehi adhikaraṇaṁ vūpasamitaṁ,",
  "pli-tv-kd14:14.25.22_4": "tathā suvūpasantanti—",
  "pli-tv-kd14:14.25.23_0": "tathā taṁ adhikaraṇaṁ vūpasamesi.",
  "pli-tv-kd14:14.25.24_0": "Atha kho te bhikkhū asantuṭṭhā sāvatthiyā saṅghassa adhikaraṇavūpasamanena,",
  "pli-tv-kd14:14.25.24_1": "asantuṭṭhā sambahulānaṁ therānaṁ adhikaraṇavūpasamanena,",
  "pli-tv-kd14:14.25.24_2": "asantuṭṭhā tiṇṇaṁ therānaṁ adhikaraṇavūpasamanena,",
  "pli-tv-kd14:14.25.24_3": "asantuṭṭhā dvinnaṁ therānaṁ adhikaraṇavūpasamanena,",
  "pli-tv-kd14:14.25.24_4": "asantuṭṭhā ekassa therassa adhikaraṇavūpasamanena,",
  "pli-tv-kd14:14.25.24_5": "yena bhagavā tenupasaṅkamiṁsu,",
  "pli-tv-kd14:14.25.24_6": "upasaṅkamitvā bhagavato etamatthaṁ ārocesuṁ …pe…",
  "pli-tv-kd14:14.25.25_0": "“Nihatametaṁ, bhikkhave, adhikaraṇaṁ santaṁ vūpasantaṁ suvūpasantaṁ.",
  "pli-tv-kd14:14.26.1_0": "Anujānāmi, bhikkhave, tesaṁ bhikkhūnaṁ saññattiyā tayo salākaggāhe—",
  "pli-tv-kd14:14.26.2_0": "gūḷhakaṁ, sakaṇṇajappakaṁ, vivaṭakaṁ.",
  "pli-tv-kd14:14.26.3_0": "Kathañca, bhikkhave, gūḷhako salākaggāho hoti?",
  "pli-tv-kd14:14.26.4_0": "Tena salākaggāhāpakena bhikkhunā salākāyo vaṇṇāvaṇṇāyo katvā ekameko bhikkhu upasaṅkamitvā evamassa vacanīyo—",
  "pli-tv-kd14:14.26.5_0": "‘ayaṁ evaṁvādissa salākā, ayaṁ evaṁvādissa salākā.",
  "pli-tv-kd14:14.26.6_0": "Yaṁ icchasi taṁ gaṇhāhī’ti.",
  "pli-tv-kd14:14.26.7_0": "Gahite vattabbo—",
  "pli-tv-kd14:14.26.8_0": "‘mā ca kassaci dassehī’ti.",
  "pli-tv-kd14:14.26.9_0": "Sace jānāti—",
  "pli-tv-kd14:14.26.10_0": "adhammavādī bahutarāti, duggahoti, paccukkaḍḍhitabbaṁ.",
  "pli-tv-kd14:14.26.11_0": "Sace jānāti—",
  "pli-tv-kd14:14.26.12_0": "dhammavādī bahutarāti, suggahoti, sāvetabbaṁ.",
  "pli-tv-kd14:14.26.13_0": "Evaṁ kho, bhikkhave, gūḷhako salākaggāho hoti.",
  "pli-tv-kd14:14.26.14_0": "Kathañca, bhikkhave, sakaṇṇajappako salākaggāho hoti?",
  "pli-tv-kd14:14.26.15_0": "Tena salākaggāhāpakena bhikkhunā ekamekassa bhikkhuno upakaṇṇake ārocetabbaṁ—",
  "pli-tv-kd14:14.26.16_0": "‘ayaṁ evaṁvādissa salākā, ayaṁ evaṁvādissa salākā.",
  "pli-tv-kd14:14.26.17_0": "Yaṁ icchasi taṁ gaṇhāhī’ti.",
  "pli-tv-kd14:14.26.18_0": "Gahite vattabbo—",
  "pli-tv-kd14:14.26.19_0": "‘mā ca kassaci ārocehī’ti.",
  "pli-tv-kd14:14.26.20_0": "Sace jānāti—",
  "pli-tv-kd14:14.26.21_0": "adhammavādī bahutarāti, duggahoti, paccukkaḍḍhitabbaṁ.",
  "pli-tv-kd14:14.26.22_0": "Sace jānāti—",
  "pli-tv-kd14:14.26.23_0": "dhammavādī bahutarāti, suggahoti, sāvetabbaṁ.",
  "pli-tv-kd14:14.26.24_0": "Evaṁ kho, bhikkhave, sakaṇṇajappako salākaggāho hoti.",
  "pli-tv-kd14:14.26.25_0": "Kathañca, bhikkhave, vivaṭako salākaggāho hoti?",
  "pli-tv-kd14:14.26.26_0": "Sace jānāti—",
  "pli-tv-kd14:14.26.27_0": "dhammavādī bahutarāti, vissaṭṭheneva vivaṭena gāhetabbo.",
  "pli-tv-kd14:14.26.28_0": "Evaṁ kho, bhikkhave, vivaṭako salākaggāho hoti.",
  "pli-tv-kd14:14.26.29_0": "Ime kho, bhikkhave, tayo salākaggāhā”ti.",
  "pli-tv-kd14:14.27.0_0": "9.5. Sativinaya",
  "pli-tv-kd14:14.27.1_0": "“Anuvādādhikaraṇaṁ katihi samathehi sammati?",
  "pli-tv-kd14:14.27.2_0": "Anuvādādhikaraṇaṁ catūhi samathehi sammati—",
  "pli-tv-kd14:14.27.3_0": "sammukhāvinayena ca, sativinayena ca, amūḷhavinayena ca, tassapāpiyasikāya ca.",
  "pli-tv-kd14:14.27.4_0": "Siyā anuvādādhikaraṇaṁ dve samathe anāgamma—",
  "pli-tv-kd14:14.27.5_0": "amūḷhavinayañca, tassapāpiyasikañca;",
  "pli-tv-kd14:14.27.6_0": "dvīhi samathehi sammeyya—",
  "pli-tv-kd14:14.27.7_0": "sammukhāvinayena ca, sativinayena cāti?",
  "pli-tv-kd14:14.27.8_0": "Siyātissa vacanīyaṁ.",
  "pli-tv-kd14:14.27.9_0": "Yathā kathaṁ viya?",
  "pli-tv-kd14:14.27.10_0": "Idha pana, bhikkhave, bhikkhū bhikkhuṁ amūlikāya sīlavipattiyā anuddhaṁsenti.",
  "pli-tv-kd14:14.27.11_0": "Tassa kho, bhikkhave, bhikkhuno sativepullappattassa sativinayo dātabbo.",
  "pli-tv-kd14:14.27.12_0": "Evañca pana, bhikkhave, dātabbo—",
  "pli-tv-kd14:14.27.13_0": "Tena, bhikkhave, bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā …pe…",
  "pli-tv-kd14:14.27.14_0": "evamassa vacanīyo—",
  "pli-tv-kd14:14.27.15_0": "‘maṁ, bhante, bhikkhū amūlikāya sīlavipattiyā anuddhaṁsenti.",
  "pli-tv-kd14:14.27.16_0": "Sohaṁ, bhante, sativepullappatto saṅghaṁ sativinayaṁ yācāmī’ti.",
  "pli-tv-kd14:14.27.17_0": "Dutiyampi yācitabbo.",
  "pli-tv-kd14:14.27.18_0": "Tatiyampi yācitabbo.",
  "pli-tv-kd14:14.27.19_0": "Byattenaṁ bhikkhunā paṭibalena saṅgho ñāpetabbo—",
  "pli-tv-kd14:14.27.20_0": "‘Suṇātu me, bhante, saṅgho.",
  "pli-tv-kd14:14.27.21_0": "Bhikkhū itthannāmaṁ bhikkhuṁ amūlikāya sīlavipattiyā anuddhaṁsenti.",
  "pli-tv-kd14:14.27.22_0": "So sativepullappatto saṅghaṁ sativinayaṁ yācati.",
  "pli-tv-kd14:14.27.23_0": "Yadi saṅghassa pattakallaṁ, saṅgho itthannāmassa bhikkhuno sativepullappattassa sativinayaṁ dadeyya.",
  "pli-tv-kd14:14.27.24_0": "Esā ñatti.",
  "pli-tv-kd14:14.27.25_0": "Suṇātu me, bhante, saṅgho.",
  "pli-tv-kd14:14.27.26_0": "Bhikkhū itthannāmaṁ bhikkhuṁ amūlikāya sīlavipattiyā anuddhaṁsenti.",
  "pli-tv-kd14:14.27.27_0": "So sativepullappatto saṅghaṁ sativinayaṁ yācati.",
  "pli-tv-kd14:14.27.28_0": "Saṅgho itthannāmassa bhikkhuno sativepullappattassa sativinayaṁ deti.",
  "pli-tv-kd14:14.27.29_0": "Yassāyasmato khamati itthannāmassa bhikkhuno sativepullappattassa sativinayassa dānaṁ, so tuṇhassa;",
  "pli-tv-kd14:14.27.30_0": "yassa nakkhamati, so bhāseyya.",
  "pli-tv-kd14:14.27.31_0": "Dutiyampi etamatthaṁ vadāmi …pe…",
  "pli-tv-kd14:14.27.32_0": "tatiyampi etamatthaṁ vadāmi …pe….",
  "pli-tv-kd14:14.27.33_0": "Dinno saṅghena itthannāmassa bhikkhuno sativepullappattassa sativinayo.",
  "pli-tv-kd14:14.27.34_0": "Khamati saṅghassa, tasmā tuṇhī, evametaṁ dhārayāmī’ti.",
  "pli-tv-kd14:14.27.35_0": "Idaṁ vuccati, bhikkhave, adhikaraṇaṁ vūpasantaṁ.",
  "pli-tv-kd14:14.27.36_0": "Kena vūpasantaṁ?",
  "pli-tv-kd14:14.27.37_0": "Sammukhāvinayena ca sativinayena ca.",
  "pli-tv-kd14:14.27.38_0": "Kiñca tattha sammukhāvinayasmiṁ?",
  "pli-tv-kd14:14.27.39_0": "Saṅghasammukhatā, dhammasammukhatā, vinayasammukhatā, puggalasammukhatā …pe…",
  "pli-tv-kd14:14.27.40_0": "kā ca tattha puggalasammukhatā?",
  "pli-tv-kd14:14.27.41_0": "Yo ca anuvadati, yañca anuvadati, ubho sammukhībhūtā honti—",
  "pli-tv-kd14:14.27.42_0": "ayaṁ tattha puggalasammukhatā.",
  "pli-tv-kd14:14.27.43_0": "Kiñca tattha sativinayasmiṁ?",
  "pli-tv-kd14:14.27.44_0": "Yā sativinayassa kammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—",
  "pli-tv-kd14:14.27.45_0": "idaṁ tattha sativinayasmiṁ.",
  "pli-tv-kd14:14.27.46_0": "Evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;",
  "pli-tv-kd14:14.27.47_0": "chandadāyako khīyati, khīyanakaṁ pācittiyaṁ.",
  "pli-tv-kd14:14.28.0_0": "9.6. Amūḷhavinaya",
  "pli-tv-kd14:14.28.1_0": "Siyā anuvādādhikaraṇaṁ dve samathe anāgamma—",
  "pli-tv-kd14:14.28.2_0": "sativinayañca, tassapāpiyasikañca;",
  "pli-tv-kd14:14.28.3_0": "dvīhi samathehi sammeyya—",
  "pli-tv-kd14:14.28.4_0": "sammukhāvinayena ca, amūḷhavinayena cāti?",
  "pli-tv-kd14:14.28.5_0": "Siyātissa vacanīyaṁ.",
  "pli-tv-kd14:14.28.6_0": "Yathā kathaṁ viya?",
  "pli-tv-kd14:14.28.7_0": "Idha pana, bhikkhave, bhikkhu ummattako hoti cittavipariyāsakato.",
  "pli-tv-kd14:14.28.8_0": "Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ hoti bhāsitaparikkantaṁ.",
  "pli-tv-kd14:14.28.9_0": "Taṁ bhikkhū ummattakena cittavipariyāsakatena ajjhāciṇṇena āpattiyā codenti—",
  "pli-tv-kd14:14.28.10_0": "‘saratāyasmā evarūpiṁ āpattiṁ āpajjitā’ti.",
  "pli-tv-kd14:14.28.11_0": "So evaṁ vadeti—",
  "pli-tv-kd14:14.28.12_0": "‘ahaṁ kho, āvuso, ummattako ahosiṁ cittavipariyāsakato.",
  "pli-tv-kd14:14.28.13_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.28.14_0": "Nāhaṁ taṁ sarāmi.",
  "pli-tv-kd14:14.28.15_0": "Mūḷhena me etaṁ katan’ti.",
  "pli-tv-kd14:14.28.16_0": "Evampi naṁ vuccamānā codenteva—",
  "pli-tv-kd14:14.28.17_0": "‘saratāyasmā evarūpiṁ āpattiṁ āpajjitā’ti.",
  "pli-tv-kd14:14.28.18_0": "Tassa kho, bhikkhave, bhikkhuno amūḷhassa amūḷhavinayo dātabbo.",
  "pli-tv-kd14:14.28.19_0": "Evañca pana, bhikkhave, dātabbo—",
  "pli-tv-kd14:14.28.20_0": "Tena, bhikkhave, bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā …pe…",
  "pli-tv-kd14:14.28.21_0": "evamassa vacanīyo—",
  "pli-tv-kd14:14.28.22_0": "‘ahaṁ, bhante, ummattako ahosiṁ cittavipariyāsakato.",
  "pli-tv-kd14:14.28.23_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.28.24_0": "Maṁ bhikkhū ummattakena cittavipariyāsakatena ajjhāciṇṇena āpattiyā codenti—",
  "pli-tv-kd14:14.28.25_0": "“saratāyasmā evarūpiṁ āpattiṁ āpajjitā”ti.",
  "pli-tv-kd14:14.28.26_0": "Tyāhaṁ evaṁ vadāmi—",
  "pli-tv-kd14:14.28.27_0": "“ahaṁ kho, āvuso, ummattako ahosiṁ cittavipariyāsakato.",
  "pli-tv-kd14:14.28.28_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.28.29_0": "Nāhaṁ taṁ sarāmi.",
  "pli-tv-kd14:14.28.30_0": "Mūḷhena me etaṁ katan”ti.",
  "pli-tv-kd14:14.28.31_0": "Evampi maṁ vuccamānā codenteva—",
  "pli-tv-kd14:14.28.32_0": "“saratāyasmā evarūpiṁ āpattiṁ āpajjitā”ti.",
  "pli-tv-kd14:14.28.33_0": "“Sohaṁ, bhante, amūḷho saṅghaṁ amūḷhavinayaṁ yācāmī”’ti.",
  "pli-tv-kd14:14.28.34_0": "Dutiyampi yācitabbo.",
  "pli-tv-kd14:14.28.35_0": "Tatiyampi yācitabbo.",
  "pli-tv-kd14:14.28.36_0": "Byattena bhikkhunā paṭibalena saṅgho ñāpetabbo—",
  "pli-tv-kd14:14.28.37_0": "‘Suṇātu me, bhante, saṅgho.",
  "pli-tv-kd14:14.28.38_0": "Ayaṁ itthannāmo bhikkhu ummattako ahosi cittavipariyāsakato.",
  "pli-tv-kd14:14.28.39_0": "Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.28.40_0": "Taṁ bhikkhū ummattakena cittavipariyāsakatena ajjhāciṇṇena āpattiyā codenti—",
  "pli-tv-kd14:14.28.41_0": "“saratāyasmā evarūpiṁ āpattiṁ āpajjitā”ti.",
  "pli-tv-kd14:14.28.42_0": "So evaṁ vadeti—",
  "pli-tv-kd14:14.28.43_0": "“ahaṁ kho, āvuso, ummattako ahosiṁ cittavipariyāsakato.",
  "pli-tv-kd14:14.28.44_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.28.45_0": "Nāhaṁ taṁ sarāmi.",
  "pli-tv-kd14:14.28.46_0": "Mūḷhena me etaṁ katan”ti.",
  "pli-tv-kd14:14.28.47_0": "Evampi naṁ vuccamānā codenteva—",
  "pli-tv-kd14:14.28.48_0": "“saratāyasmā evarūpiṁ āpattiṁ āpajjitā”ti.",
  "pli-tv-kd14:14.28.49_0": "So amūḷho saṅghaṁ amūḷhavinayaṁ yācati.",
  "pli-tv-kd14:14.28.50_0": "Yadi saṅghassa pattakallaṁ, saṅgho itthannāmassa bhikkhuno amūḷhassa amūḷhavinayaṁ dadeyya.",
  "pli-tv-kd14:14.28.51_0": "Esā ñatti.",
  "pli-tv-kd14:14.28.52_0": "Suṇātu me, bhante, saṅgho.",
  "pli-tv-kd14:14.28.53_0": "Ayaṁ itthannāmo bhikkhu ummattako ahosi cittavipariyāsakato.",
  "pli-tv-kd14:14.28.54_0": "Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.28.55_0": "Taṁ bhikkhū ummattakena cittavipariyāsakatena ajjhāciṇṇena āpattiyā codenti—",
  "pli-tv-kd14:14.28.56_0": "“saratāyasmā evarūpiṁ āpattiṁ āpajjitā”ti.",
  "pli-tv-kd14:14.28.57_0": "So evaṁ vadeti—",
  "pli-tv-kd14:14.28.58_0": "“ahaṁ kho, āvuso, ummattako ahosiṁ cittavipariyāsakato.",
  "pli-tv-kd14:14.28.59_0": "Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.28.60_0": "Nāhaṁ taṁ sarāmi.",
  "pli-tv-kd14:14.28.61_0": "Mūḷhena me etaṁ katan”ti.",
  "pli-tv-kd14:14.28.62_0": "Evampi naṁ vuccamānā codenteva—",
  "pli-tv-kd14:14.28.63_0": "“saratāyasmā evarūpiṁ āpattiṁ āpajjitā”ti.",
  "pli-tv-kd14:14.28.64_0": "So amūḷho saṅghaṁ amūḷhavinayaṁ yācati.",
  "pli-tv-kd14:14.28.65_0": "Saṅgho itthannāmassa bhikkhuno amūḷhassa amūḷhavinayaṁ deti.",
  "pli-tv-kd14:14.28.66_0": "Yassāyasmato khamati itthannāmassa bhikkhuno amūḷhassa amūḷhavinayassa dānaṁ, so tuṇhassa;",
  "pli-tv-kd14:14.28.67_0": "yassa nakkhamati, so bhāseyya.",
  "pli-tv-kd14:14.28.68_0": "Dutiyampi etamatthaṁ vadāmi …pe…",
  "pli-tv-kd14:14.28.69_0": "tatiyampi etamatthaṁ vadāmi …pe….",
  "pli-tv-kd14:14.28.70_0": "Dinno saṅghena itthannāmassa bhikkhuno amūḷhassa amūḷhavinayo.",
  "pli-tv-kd14:14.28.71_0": "Khamati saṅghassa, tasmā tuṇhī, evametaṁ dhārayāmī’ti.",
  "pli-tv-kd14:14.28.72_0": "Idaṁ vuccati, bhikkhave, adhikaraṇaṁ vūpasantaṁ.",
  "pli-tv-kd14:14.28.73_0": "Kena vūpasantaṁ?",
  "pli-tv-kd14:14.28.74_0": "Sammukhāvinayena ca, amūḷhavinayena ca.",
  "pli-tv-kd14:14.28.75_0": "Kiñca tattha sammukhāvinayasmiṁ?",
  "pli-tv-kd14:14.28.76_0": "Saṅghasammukhatā, dhammasammukhatā, vinayasammukhatā, puggalasammukhatā …pe…",
  "pli-tv-kd14:14.28.77_0": "kiñca tattha amūḷhavinayasmiṁ?",
  "pli-tv-kd14:14.28.78_0": "Yā amūḷhavinayassa kammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—",
  "pli-tv-kd14:14.28.79_0": "idaṁ tattha amūḷhavinayasmiṁ.",
  "pli-tv-kd14:14.28.80_0": "Evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;",
  "pli-tv-kd14:14.28.81_0": "chandadāyako khīyati, khīyanakaṁ pācittiyaṁ.",
  "pli-tv-kd14:14.29.0_0": "9.7. Tassapāpiyasikāvinaya",
  "pli-tv-kd14:14.29.1_0": "Siyā anuvādādhikaraṇaṁ dve samathe anāgamma—",
  "pli-tv-kd14:14.29.2_0": "sativinayañca, amūḷhavinayañca;",
  "pli-tv-kd14:14.29.3_0": "dvīhi samathehi sammeyya—",
  "pli-tv-kd14:14.29.4_0": "sammukhāvinayena ca, tassapāpiyasikāya cāti?",
  "pli-tv-kd14:14.29.5_0": "Siyātissa vacanīyaṁ.",
  "pli-tv-kd14:14.29.6_0": "Yathā kathaṁ viya?",
  "pli-tv-kd14:14.29.7_0": "Idha pana, bhikkhave, bhikkhu bhikkhuṁ saṅghamajjhe garukāya āpattiyā codeti—",
  "pli-tv-kd14:14.29.8_0": "‘saratāyasmā evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā’ti.",
  "pli-tv-kd14:14.29.9_0": "So evaṁ vadeti—",
  "pli-tv-kd14:14.29.10_0": "‘na kho ahaṁ, āvuso, sarāmi evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā’ti.",
  "pli-tv-kd14:14.29.11_0": "Tamenaṁ so nibbeṭhentaṁ ativeṭheti—",
  "pli-tv-kd14:14.29.12_0": "‘iṅghāyasmā sādhukameva jānāhi,",
  "pli-tv-kd14:14.29.12_1": "yadi sarasi evarūpiṁ garukaṁ āpattiṁ āpajjitā,",
  "pli-tv-kd14:14.29.12_2": "pārājikaṁ vā pārājikasāmantaṁ vā’ti.",
  "pli-tv-kd14:14.29.13_0": "So evaṁ vadeti—",
  "pli-tv-kd14:14.29.14_0": "‘na kho ahaṁ, āvuso, sarāmi evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā.",
  "pli-tv-kd14:14.29.15_0": "Sarāmi ca kho ahaṁ, āvuso, evarūpiṁ appamattikaṁ āpattiṁ āpajjitā’ti.",
  "pli-tv-kd14:14.29.16_0": "Tamenaṁ so nibbeṭhentaṁ ativeṭheti—",
  "pli-tv-kd14:14.29.17_0": "‘iṅghāyasmā sādhukameva jānāhi,",
  "pli-tv-kd14:14.29.17_1": "yadi sarasi evarūpiṁ garukaṁ āpattiṁ āpajjitā,",
  "pli-tv-kd14:14.29.17_2": "pārājikaṁ vā pārājikasāmantaṁ vā’ti.",
  "pli-tv-kd14:14.29.18_0": "So evaṁ vadeti—",
  "pli-tv-kd14:14.29.19_0": "‘imañhi nāmāhaṁ, āvuso, appamattikaṁ āpattiṁ āpajjitvā apuṭṭho paṭijānissāmi.",
  "pli-tv-kd14:14.29.20_0": "Kiṁ panāhaṁ evarūpiṁ garukaṁ āpattiṁ āpajjitvā,",
  "pli-tv-kd14:14.29.20_1": "pārājikaṁ vā pārājikasāmantaṁ vā,",
  "pli-tv-kd14:14.29.20_2": "puṭṭho na paṭijānissāmī’ti?",
  "pli-tv-kd14:14.29.21_0": "So evaṁ vadeti—",
  "pli-tv-kd14:14.29.22_0": "‘imañhi nāma tvaṁ, āvuso, appamattikaṁ āpattiṁ āpajjitvā apuṭṭho na paṭijānissasi.",
  "pli-tv-kd14:14.29.23_0": "Kiṁ pana tvaṁ evarūpiṁ garukaṁ āpattiṁ āpajjitvā,",
  "pli-tv-kd14:14.29.23_1": "pārājikaṁ vā pārājikasāmantaṁ vā,",
  "pli-tv-kd14:14.29.23_2": "apuṭṭho paṭijānissasi?",
  "pli-tv-kd14:14.29.24_0": "Iṅghāyasmā sādhukameva jānāhi,",
  "pli-tv-kd14:14.29.24_1": "yadi sarasi evarūpiṁ garukaṁ āpattiṁ āpajjitā,",
  "pli-tv-kd14:14.29.24_2": "pārājikaṁ vā pārājikasāmantaṁ vā’ti.",
  "pli-tv-kd14:14.29.25_0": "So evaṁ vadesi—",
  "pli-tv-kd14:14.29.26_0": "‘sarāmi kho ahaṁ, āvuso, evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā.",
  "pli-tv-kd14:14.29.27_0": "Davā me etaṁ vuttaṁ, ravā me etaṁ vuttaṁ—",
  "pli-tv-kd14:14.29.28_0": "nāhaṁ taṁ sarāmi evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā’ti.",
  "pli-tv-kd14:14.29.29_0": "Tassa kho, bhikkhave, bhikkhuno tassapāpiyasikākammaṁ kātabbaṁ.",
  "pli-tv-kd14:14.29.30_0": "Evañca pana, bhikkhave, kātabbaṁ.",
  "pli-tv-kd14:14.29.31_0": "Byattena bhikkhunā paṭibalena saṅgho ñāpetabbo—",
  "pli-tv-kd14:14.29.32_0": "‘Suṇātu me, bhante, saṅgho.",
  "pli-tv-kd14:14.29.33_0": "Ayaṁ itthannāmo bhikkhu saṅghamajjhe garukāya āpattiyā anuyuñjiyamāno avajānitvā paṭijānāti,",
  "pli-tv-kd14:14.29.33_1": "paṭijānitvā avajānāti,",
  "pli-tv-kd14:14.29.33_2": "aññenāññaṁ paṭicarati,",
  "pli-tv-kd14:14.29.33_3": "sampajānamusā bhāsati.",
  "pli-tv-kd14:14.29.34_0": "Yadi saṅghassa pattakallaṁ, saṅgho itthannāmassa bhikkhuno tassapāpiyasikākammaṁ kareyya.",
  "pli-tv-kd14:14.29.35_0": "Esā ñatti.",
  "pli-tv-kd14:14.29.36_0": "Suṇātu me, bhante, saṅgho.",
  "pli-tv-kd14:14.29.37_0": "Ayaṁ itthannāmo bhikkhu saṅghamajjhe garukāya āpattiyā anuyuñjiyamāno avajānitvā paṭijānāti,",
  "pli-tv-kd14:14.29.37_1": "paṭijānitvā avajānāti,",
  "pli-tv-kd14:14.29.37_2": "aññenāññaṁ paṭicarati,",
  "pli-tv-kd14:14.29.37_3": "sampajānamusā bhāsati.",
  "pli-tv-kd14:14.29.38_0": "Saṅgho itthannāmassa bhikkhuno tassapāpiyasikākammaṁ karoti.",
  "pli-tv-kd14:14.29.39_0": "Yassāyasmato khamati itthannāmassa bhikkhuno tassapāpiyasikākammassa karaṇaṁ, so tuṇhassa;",
  "pli-tv-kd14:14.29.40_0": "yassa nakkhamati, so bhāseyya.",
  "pli-tv-kd14:14.29.41_0": "Dutiyampi etamatthaṁ vadāmi …pe…",
  "pli-tv-kd14:14.29.42_0": "tatiyampi etamatthaṁ vadāmi …pe….",
  "pli-tv-kd14:14.29.43_0": "Kataṁ saṅghena itthannāmassa bhikkhuno tassapāpiyasikākammaṁ.",
  "pli-tv-kd14:14.29.44_0": "Khamati saṅghassa, tasmā tuṇhī, evametaṁ dhārayāmī’ti.",
  "pli-tv-kd14:14.29.45_0": "Idaṁ vuccati, bhikkhave, adhikaraṇaṁ vūpasantaṁ.",
  "pli-tv-kd14:14.29.46_0": "Kena vūpasantaṁ?",
  "pli-tv-kd14:14.29.47_0": "Sammukhāvinayena ca, tassapāpiyasikāya ca.",
  "pli-tv-kd14:14.29.48_0": "Kiñca tattha sammukhāvinayasmiṁ?",
  "pli-tv-kd14:14.29.49_0": "Saṅghasammukhatā, dhammasammukhatā, vinayasammukhatā …pe…",
  "pli-tv-kd14:14.29.50_0": "kā ca tattha tassapāpiyasikāya?",
  "pli-tv-kd14:14.29.51_0": "Yā tassapāpiyasikākammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—",
  "pli-tv-kd14:14.29.52_0": "ayaṁ tattha tassapāpiyasikāya.",
  "pli-tv-kd14:14.29.53_0": "Evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;",
  "pli-tv-kd14:14.29.54_0": "chandadāyako khīyati, khīyanakaṁ pācittiyaṁ.",
  "pli-tv-kd14:14.30.0_0": "9.8. Paṭiññātakaraṇa",
  "pli-tv-kd14:14.30.1_0": "Āpattādhikaraṇaṁ katihi samathehi sammati?",
  "pli-tv-kd14:14.30.2_0": "Āpattādhikaraṇaṁ tīhi samathehi sammati—",
  "pli-tv-kd14:14.30.3_0": "sammukhāvinayena ca, paṭiññātakaraṇena ca, tiṇavatthārakena ca.",
  "pli-tv-kd14:14.30.4_0": "Siyā āpattādhikaraṇaṁ ekaṁ samathaṁ anāgamma—",
  "pli-tv-kd14:14.30.5_0": "tiṇavatthārakaṁ, dvīhi samathehi sammeyya—",
  "pli-tv-kd14:14.30.6_0": "sammukhāvinayena ca, paṭiññātakaraṇena cāti?",
  "pli-tv-kd14:14.30.7_0": "Siyātissa vacanīyaṁ.",
  "pli-tv-kd14:14.30.8_0": "Yathā kathaṁ viya?",
  "pli-tv-kd14:14.30.9_0": "Idha pana, bhikkhave, bhikkhu lahukaṁ āpattiṁ āpanno hoti.",
  "pli-tv-kd14:14.30.10_0": "Tena,",
  "pli-tv-kd14:14.30.10_1": "bhikkhave,",
  "pli-tv-kd14:14.30.10_2": "bhikkhunā ekaṁ bhikkhuṁ upasaṅkamitvā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā evamassa vacanīyo—",
  "pli-tv-kd14:14.30.11_0": "‘ahaṁ, āvuso, itthannāmaṁ āpattiṁ āpanno;",
  "pli-tv-kd14:14.30.12_0": "taṁ paṭidesemī’ti.",
  "pli-tv-kd14:14.30.13_0": "Tena vattabbo—",
  "pli-tv-kd14:14.30.14_0": "‘passasī’ti?",
  "pli-tv-kd14:14.30.15_0": "‘Āma passāmī’ti.",
  "pli-tv-kd14:14.30.16_0": "‘Āyatiṁ saṁvareyyāsī’ti.",
  "pli-tv-kd14:14.30.17_0": "Idaṁ vuccati, bhikkhave, adhikaraṇaṁ vūpasantaṁ.",
  "pli-tv-kd14:14.30.18_0": "Kena vūpasantaṁ?",
  "pli-tv-kd14:14.30.19_0": "Sammukhāvinayena ca, paṭiññātakaraṇena ca.",
  "pli-tv-kd14:14.30.20_0": "Kiñca tattha sammukhāvinayasmiṁ?",
  "pli-tv-kd14:14.30.21_0": "Dhammasammukhatā, vinayasammukhatā, puggalasammukhatā …pe…",
  "pli-tv-kd14:14.30.22_0": "kā ca tattha puggalasammukhatā?",
  "pli-tv-kd14:14.30.23_0": "Yo ca deseti, yassa ca deseti, ubho sammukhībhūtā honti—",
  "pli-tv-kd14:14.30.24_0": "ayaṁ tattha puggalasammukhatā.",
  "pli-tv-kd14:14.30.25_0": "Kiñca tattha paṭiññātakaraṇasmiṁ?",
  "pli-tv-kd14:14.30.26_0": "Yā paṭiññātakaraṇassa kammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—",
  "pli-tv-kd14:14.30.27_0": "idaṁ tattha paṭiññātakaraṇasmiṁ.",
  "pli-tv-kd14:14.30.28_0": "Evaṁ vūpasantañce, bhikkhave, adhikaraṇaṁ paṭiggāhako ukkoṭeti, ukkoṭanakaṁ pācittiyaṁ.",
  "pli-tv-kd14:14.31.1_0": "Evañcetaṁ labhetha, iccetaṁ kusalaṁ.",
  "pli-tv-kd14:14.31.2_0": "No ce labhetha, tena,",
  "pli-tv-kd14:14.31.2_1": "bhikkhave,",
  "pli-tv-kd14:14.31.2_2": "bhikkhunā sambahule bhikkhū upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā",
  "pli-tv-kd14:14.31.2_3": "ukkuṭikaṁ nisīditvā añjaliṁ paggahetvā evamassu vacanīyā—",
  "pli-tv-kd14:14.31.3_0": "‘ahaṁ, bhante, itthannāmaṁ āpattiṁ āpanno;",
  "pli-tv-kd14:14.31.4_0": "taṁ paṭidesemī’ti.",
  "pli-tv-kd14:14.31.5_0": "Byattena bhikkhunā paṭibalena te bhikkhū ñāpetabbā—",
  "pli-tv-kd14:14.31.6_0": "‘Suṇantu me āyasmantā.",
  "pli-tv-kd14:14.31.7_0": "Ayaṁ itthannāmo bhikkhu āpattiṁ sarati, vivarati, uttāniṁ karoti deseti.",
  "pli-tv-kd14:14.31.8_0": "Yadāyasmantānaṁ pattakallaṁ, ahaṁ itthannāmassa bhikkhuno āpattiṁ paṭiggaṇheyyan’ti.",
  "pli-tv-kd14:14.31.9_0": "Tena vattabbo—",
  "pli-tv-kd14:14.31.10_0": "‘passasī’ti?",
  "pli-tv-kd14:14.31.11_0": "‘Āma passāmī’ti.",
  "pli-tv-kd14:14.31.12_0": "‘Āyatiṁ saṁvareyyāsī’ti.",
  "pli-tv-kd14:14.31.13_0": "Idaṁ vuccati, bhikkhave, adhikaraṇaṁ vūpasantaṁ.",
  "pli-tv-kd14:14.31.14_0": "Kena vūpasantaṁ?",
  "pli-tv-kd14:14.31.15_0": "Sammukhāvinayena ca, paṭiññātakaraṇena ca.",
  "pli-tv-kd14:14.31.16_0": "Kiñca tattha sammukhāvinayasmiṁ?",
  "pli-tv-kd14:14.31.17_0": "Dhammasammukhatā, vinayasammukhatā, puggalasammukhatā …pe…",
  "pli-tv-kd14:14.31.18_0": "kā ca tattha puggalasammukhatā?",
  "pli-tv-kd14:14.31.19_0": "Yo ca deseti, yassa ca deseti, ubho sammukhībhūtā honti—",
  "pli-tv-kd14:14.31.20_0": "ayaṁ tattha puggalasammukhatā.",
  "pli-tv-kd14:14.31.21_0": "Kiñca tattha paṭiññātakaraṇasmiṁ?",
  "pli-tv-kd14:14.31.22_0": "Yā paṭiññātakaraṇassa kammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—",
  "pli-tv-kd14:14.31.23_0": "idaṁ tattha paṭiññātakaraṇasmiṁ.",
  "pli-tv-kd14:14.31.24_0": "Evaṁ vūpasantañce, bhikkhave, adhikaraṇaṁ paṭiggāhako ukkoṭeti, ukkoṭanakaṁ pācittiyaṁ.",
  "pli-tv-kd14:14.32.1_0": "Evañcetaṁ labhetha, iccetaṁ kusalaṁ.",
  "pli-tv-kd14:14.32.2_0": "No ce labhetha, tena,",
  "pli-tv-kd14:14.32.2_1": "bhikkhave,",
  "pli-tv-kd14:14.32.2_2": "bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ",
  "pli-tv-kd14:14.32.2_3": "nisīditvā añjaliṁ paggahetvā evamassa vacanīyo—",
  "pli-tv-kd14:14.32.3_0": "‘ahaṁ, bhante, itthannāmaṁ āpattiṁ āpanno;",
  "pli-tv-kd14:14.32.4_0": "taṁ paṭidesemī’ti.",
  "pli-tv-kd14:14.32.5_0": "Byattena bhikkhunā paṭibalena saṅgho ñāpetabbo—",
  "pli-tv-kd14:14.32.6_0": "‘Suṇātu me, bhante, saṅgho.",
  "pli-tv-kd14:14.32.7_0": "Ayaṁ itthannāmo bhikkhu āpattiṁ sarati, vivarati, uttāniṁ karoti, deseti.",
  "pli-tv-kd14:14.32.8_0": "Yadi saṅghassa pattakallaṁ, ahaṁ itthannāmassa bhikkhuno āpattiṁ paṭiggaṇheyyan’ti.",
  "pli-tv-kd14:14.32.9_0": "Tena vattabbo—",
  "pli-tv-kd14:14.32.10_0": "‘passasī’ti?",
  "pli-tv-kd14:14.32.11_0": "‘Āma passāmī’ti.",
  "pli-tv-kd14:14.32.12_0": "‘Āyatiṁ saṁvareyyāsī’ti.",
  "pli-tv-kd14:14.32.13_0": "Idaṁ vuccati, bhikkhave, adhikaraṇaṁ vūpasantaṁ.",
  "pli-tv-kd14:14.32.14_0": "Kena vūpasantaṁ?",
  "pli-tv-kd14:14.32.15_0": "Sammukhāvinayena ca, paṭiññātakaraṇena ca.",
  "pli-tv-kd14:14.32.16_0": "Kiñca tattha sammukhāvinayasmiṁ?",
  "pli-tv-kd14:14.32.17_0": "Saṅghasammukhatā, dhammasammukhatā, vinayasammukhatā, puggalasammukhatā …pe…",
  "pli-tv-kd14:14.32.18_0": "evaṁ vūpasantañce, bhikkhave, adhikaraṇaṁ paṭiggāhako ukkoṭeti, ukkoṭanakaṁ pācittiyaṁ;",
  "pli-tv-kd14:14.32.19_0": "chandadāyako khīyati, khīyanakaṁ pācittiyaṁ.",
  "pli-tv-kd14:14.33.0_0": "9.9. Tiṇavatthāraka",
  "pli-tv-kd14:14.33.1_0": "Siyā āpattādhikaraṇaṁ ekaṁ samathaṁ anāgamma—",
  "pli-tv-kd14:14.33.2_0": "paṭiññātakaraṇaṁ, dvīhi samathehi sammeyya—",
  "pli-tv-kd14:14.33.3_0": "sammukhāvinayena ca, tiṇavatthārakena cāti?",
  "pli-tv-kd14:14.33.4_0": "Siyātissa vacanīyaṁ.",
  "pli-tv-kd14:14.33.5_0": "Yathā kathaṁ viya?",
  "pli-tv-kd14:14.33.6_0": "Idha pana,",
  "pli-tv-kd14:14.33.6_1": "bhikkhave,",
  "pli-tv-kd14:14.33.6_2": "bhikkhūnaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ hoti bhāsitaparikkantaṁ.",
  "pli-tv-kd14:14.33.7_0": "Tatra ce bhikkhūnaṁ evaṁ hoti—",
  "pli-tv-kd14:14.33.8_0": "‘amhākaṁ kho bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.33.9_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:14.33.9_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyyā’ti.",
  "pli-tv-kd14:14.33.10_0": "Anujānāmi, bhikkhave, evarūpaṁ adhikaraṇaṁ tiṇavatthārakena vūpasametuṁ.",
  "pli-tv-kd14:14.33.11_0": "Evañca pana, bhikkhave, vūpasametabbaṁ.",
  "pli-tv-kd14:14.33.12_0": "Sabbeheva ekajjhaṁ sannipatitabbaṁ, sannipatitvā byattena bhikkhunā paṭibalena saṅgho ñāpetabbo—",
  "pli-tv-kd14:14.33.13_0": "‘Suṇātu me, bhante, saṅgho.",
  "pli-tv-kd14:14.33.14_0": "Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.33.15_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:14.33.15_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:14.33.16_0": "Yadi saṅghassa pattakallaṁ,",
  "pli-tv-kd14:14.33.16_1": "saṅgho imaṁ adhikaraṇaṁ tiṇavatthārakena vūpasameyya,",
  "pli-tv-kd14:14.33.16_2": "ṭhapetvā thullavajjaṁ,",
  "pli-tv-kd14:14.33.16_3": "ṭhapetvā gihippaṭisaṁyuttanti.",
  "pli-tv-kd14:14.33.17_0": "Ekatopakkhikānaṁ bhikkhūnaṁ byattena bhikkhunā paṭibalena sako pakkho ñāpetabbo—",
  "pli-tv-kd14:14.33.18_0": "Suṇantu me āyasmantā.",
  "pli-tv-kd14:14.33.19_0": "Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.33.20_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:14.33.20_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:14.33.21_0": "Yadāyasmantānaṁ pattakallaṁ,",
  "pli-tv-kd14:14.33.21_1": "ahaṁ yā ceva āyasmantānaṁ āpatti,",
  "pli-tv-kd14:14.33.21_2": "yā ca attano āpatti,",
  "pli-tv-kd14:14.33.21_3": "āyasmantānañceva atthāya,",
  "pli-tv-kd14:14.33.21_4": "attano ca atthāya,",
  "pli-tv-kd14:14.33.21_5": "saṅghamajjhe tiṇavatthārakena deseyyaṁ,",
  "pli-tv-kd14:14.33.21_6": "ṭhapetvā thullavajjaṁ,",
  "pli-tv-kd14:14.33.21_7": "ṭhapetvā gihippaṭisaṁyuttan’ti.",
  "pli-tv-kd14:14.33.22_0": "Athāparesaṁ ekatopakkhikānaṁ bhikkhūnaṁ byattena bhikkhunā paṭibalena sako pakkho ñāpetabbo—",
  "pli-tv-kd14:14.33.23_0": "‘Suṇantu me āyasmantā.",
  "pli-tv-kd14:14.33.24_0": "Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.33.25_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:14.33.25_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:14.33.26_0": "Yadāyasmantānaṁ pattakallaṁ,",
  "pli-tv-kd14:14.33.26_1": "ahaṁ yā ceva āyasmantānaṁ āpatti,",
  "pli-tv-kd14:14.33.26_2": "yā ca attano āpatti,",
  "pli-tv-kd14:14.33.26_3": "āyasmantānañceva atthāya,",
  "pli-tv-kd14:14.33.26_4": "attano ca atthāya,",
  "pli-tv-kd14:14.33.26_5": "saṅghamajjhe tiṇavatthārakena deseyyaṁ,",
  "pli-tv-kd14:14.33.26_6": "ṭhapetvā thullavajjaṁ,",
  "pli-tv-kd14:14.33.26_7": "ṭhapetvā gihippaṭisaṁyuttan’ti.",
  "pli-tv-kd14:14.33.27_0": "Athāparesaṁ ekatopakkhikānaṁ bhikkhūnaṁ byattena bhikkhunā paṭibalena saṅgho ñāpetabbo—",
  "pli-tv-kd14:14.33.28_0": "‘Suṇātu me, bhante, saṅgho.",
  "pli-tv-kd14:14.33.29_0": "Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.33.30_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:14.33.30_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:14.33.31_0": "Yadi saṅghassa pattakallaṁ,",
  "pli-tv-kd14:14.33.31_1": "ahaṁ yā ceva imesaṁ āyasmantānaṁ āpatti,",
  "pli-tv-kd14:14.33.31_2": "yā ca attano āpatti,",
  "pli-tv-kd14:14.33.31_3": "imesañceva āyasmantānaṁ atthāya,",
  "pli-tv-kd14:14.33.31_4": "attano ca atthāya,",
  "pli-tv-kd14:14.33.31_5": "saṅghamajjhe tiṇavatthārakena deseyyaṁ,",
  "pli-tv-kd14:14.33.31_6": "ṭhapetvā thullavajjaṁ,",
  "pli-tv-kd14:14.33.31_7": "ṭhapetvā gihippaṭisaṁyuttaṁ.",
  "pli-tv-kd14:14.33.32_0": "Esā ñatti.",
  "pli-tv-kd14:14.33.33_0": "Suṇātu me, bhante, saṅgho.",
  "pli-tv-kd14:14.33.34_0": "Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.",
  "pli-tv-kd14:14.33.35_0": "Sace mayaṁ imāhi āpattīhi aññamaññaṁ kāressāma,",
  "pli-tv-kd14:14.33.35_1": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.",
  "pli-tv-kd14:14.33.36_0": "Ahaṁ yā ceva imesaṁ āyasmantānaṁ āpatti,",
  "pli-tv-kd14:14.33.36_1": "yā ca attano āpatti,",
  "pli-tv-kd14:14.33.36_2": "imesañceva āyasmantānaṁ atthāya,",
  "pli-tv-kd14:14.33.36_3": "attano ca atthāya,",
  "pli-tv-kd14:14.33.36_4": "saṅghamajjhe tiṇavatthārakena desemi,",
  "pli-tv-kd14:14.33.36_5": "ṭhapetvā thullavajjaṁ,",
  "pli-tv-kd14:14.33.36_6": "ṭhapetvā gihippaṭisaṁyuttaṁ.",
  "pli-tv-kd14:14.33.37_0": "Yassāyasmato khamati amhākaṁ imāsaṁ āpattīnaṁ saṅghamajjhe tiṇavatthārakena desanā,",
  "pli-tv-kd14:14.33.37_1": "ṭhapetvā thullavajjaṁ,",
  "pli-tv-kd14:14.33.37_2": "ṭhapetvā gihippaṭisaṁyuttaṁ,",
  "pli-tv-kd14:14.33.37_3": "so tuṇhassa;",
  "pli-tv-kd14:14.33.38_0": "yassa nakkhamati, so bhāseyya.",
  "pli-tv-kd14:14.33.39_0": "Desitā amhākaṁ imā āpattiyo saṅghamajjhe tiṇavatthārakena,",
  "pli-tv-kd14:14.33.39_1": "ṭhapetvā thullavajjaṁ,",
  "pli-tv-kd14:14.33.39_2": "ṭhapetvā gihippaṭisaṁyuttaṁ.",
  "pli-tv-kd14:14.33.40_0": "Khamati saṅghassa, tasmā tuṇhī, evametaṁ dhārayāmī’ti.",
  "pli-tv-kd14:14.33.41.1_0": "Athāparesaṁ …pe…",
  "pli-tv-kd14:14.33.42_0": "evametaṁ dhārayāmī’ti.",
  "pli-tv-kd14:14.33.43_0": "Idaṁ vuccati, bhikkhave, adhikaraṇaṁ vūpasantaṁ.",
  "pli-tv-kd14:14.33.44_0": "Kena vūpasantaṁ?",
  "pli-tv-kd14:14.33.45_0": "Sammukhāvinayena ca, tiṇavatthārakena ca.",
  "pli-tv-kd14:14.33.46_0": "Kiñca tattha sammukhāvinayasmiṁ?",
  "pli-tv-kd14:14.33.47_0": "Saṅghasammukhatā, dhammasammukhatā, vinayasammukhatā, puggalasammukhatā.",
  "pli-tv-kd14:14.33.48_0": "Kā ca tattha saṅghasammukhatā?",
  "pli-tv-kd14:14.33.49_0": "Yāvatikā bhikkhū kammappattā,",
  "pli-tv-kd14:14.33.49_1": "te āgatā honti,",
  "pli-tv-kd14:14.33.49_2": "chandārahānaṁ chando āhaṭo hoti,",
  "pli-tv-kd14:14.33.49_3": "sammukhībhūtā na paṭikkosanti—",
  "pli-tv-kd14:14.33.50_0": "ayaṁ tattha saṅghasammukhatā.",
  "pli-tv-kd14:14.33.51_0": "Kā ca tattha dhammasammukhatā, vinayasammukhatā?",
  "pli-tv-kd14:14.33.52_0": "Yena dhammena yena vinayena yena satthusāsanena taṁ adhikaraṇaṁ vūpasammati—",
  "pli-tv-kd14:14.33.53_0": "ayaṁ tattha dhammasammukhatā, vinayasammukhatā.",
  "pli-tv-kd14:14.33.54_0": "Kā ca tattha puggalasammukhatā?",
  "pli-tv-kd14:14.33.55_0": "Yo ca deseti, yassa ca deseti, ubho sammukhībhūtā honti—",
  "pli-tv-kd14:14.33.56_0": "ayaṁ tattha puggalasammukhatā.",
  "pli-tv-kd14:14.33.57_0": "Kiñca tattha tiṇavatthārakasmiṁ?",
  "pli-tv-kd14:14.33.58_0": "Yā tiṇavatthārakassa kammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—",
  "pli-tv-kd14:14.33.59_0": "idaṁ tattha tiṇavatthārakasmiṁ.",
  "pli-tv-kd14:14.33.60_0": "Evaṁ vūpasantañce, bhikkhave, adhikaraṇaṁ paṭiggāhako ukkoṭeti, ukkoṭanakaṁ pācittiyaṁ;",
  "pli-tv-kd14:14.33.61_0": "chandadāyako khīyati, khīyanakaṁ pācittiyaṁ.",
  "pli-tv-kd14:14.34.1_0": "Kiccādhikaraṇaṁ katihi samathehi sammati?",
  "pli-tv-kd14:14.34.2_0": "Kiccādhikaraṇaṁ ekena samathena sammati—",
  "pli-tv-kd14:14.34.3_0": "sammukhāvinayenā”ti.",
  "pli-tv-kd14:14.34.4_0": "Samathakkhandhako niṭṭhito catuttho."
}