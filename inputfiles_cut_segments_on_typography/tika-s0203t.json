{
  "tika-s0203t:0_0": "Namo tassa bhagavato arahato sammāsambuddhassa",
  "tika-s0203t:1_0": "Majjhimanikāye",
  "tika-s0203t:2_0": "Uparipaṇṇāsa-ṭīkā",
  "tika-s0203t:3_0": "1. Devadahavaggo",
  "tika-s0203t:4_0": "1. Devadahasuttavaṇṇanā",
  "tika-s0203t:5_0": "1.",
  "tika-s0203t:5_1": "Dibbanti kāmaguṇehi kīḷanti, laḷanti,",
  "tika-s0203t:5_2": "tesu vā viharanti,",
  "tika-s0203t:5_3": "vijayasamatthatāyogena paccatthike vijetuṃ icchanti;",
  "tika-s0203t:5_4": "issariyaṭṭhānādisakkāradānaggahaṇaṃ taṃtaṃatthānusāsanañca karontā voharanti,",
  "tika-s0203t:5_5": "puññānubhāvappattāya jutiyā jotenti vāti devā vuccanti rājāno.",
  "tika-s0203t:5_6": "Tathā hi te catūhi saṅgahavatthūhi janaṃ rañjayantā sayaṃ yathāvuttehi visesehi rājanti dibbanti sobhantīti ca,",
  "tika-s0203t:5_7": "“rājāno”ti vuccanti.",
  "tika-s0203t:5_8": "Tatthāti tasmiṃ nigamadese.",
  "tika-s0203t:5_9": "Sāti pokkharaṇī.",
  "tika-s0203t:5_10": "Tanti taṃ,",
  "tika-s0203t:5_11": "“devadaha”nti laddhanāmaṃ pokkharaṇiṃ upādāya,",
  "tika-s0203t:5_12": "tassa adūrabhavattāti keci.",
  "tika-s0203t:5_13": "Sabbaṃ sukhādibhedaṃ vedayitaṃ.",
  "tika-s0203t:5_14": "Pubbeti purimajātiyaṃ.",
  "tika-s0203t:5_15": "Katakammapaccayāti katassa kammassa paccayabhāvato jātaṃ kammaṃ paṭicca.",
  "tika-s0203t:5_16": "Tena sabbāpi vedanā kammaphalabhūtā eva anubhavitabbāti dasseti.",
  "tika-s0203t:5_17": "Tenāha “iminā”tiādi.",
  "tika-s0203t:5_18": "Aniyametvā vuttanti, “santi,",
  "tika-s0203t:5_19": "bhikkhave,",
  "tika-s0203t:5_20": "eke samaṇabrāhmaṇā evaṃvādino”ti evaṃ ime nāmāti avisesetvā vuttamatthaṃ.",
  "tika-s0203t:5_21": "Niyametvāti,",
  "tika-s0203t:5_22": "“evaṃvādino,",
  "tika-s0203t:5_23": "bhikkhave,",
  "tika-s0203t:5_24": "nigaṇṭhā”ti evaṃ visesetvā dasseti.",
  "tika-s0203t:6_0": "Kalisāsananti parājayaṃ.",
  "tika-s0203t:6_1": "Kalīti hi anattho vuccati,",
  "tika-s0203t:6_2": "kalīti sasati vippharatīti kalisāsanaṃ, parājayo.",
  "tika-s0203t:6_3": "Kalīti vā kodhamānādikilesajāti,",
  "tika-s0203t:6_4": "tāya pana ayuttavāditā kalisāsanaṃ.",
  "tika-s0203t:6_5": "Taṃ āropetukāmo vibhāvetukāmo.",
  "tika-s0203t:6_6": "Ye kammaṃ kataṃ akataṃ vāti na jānanti,",
  "tika-s0203t:6_7": "te kathaṃ taṃ edisanti jānissanti.",
  "tika-s0203t:6_8": "Ye ca kammaṃ pabhedato na jānanti,",
  "tika-s0203t:6_9": "te kathaṃ tassa vipākaṃ jānissanti;",
  "tika-s0203t:6_10": "vipākapariyositabhāvaṃ jānissanti,",
  "tika-s0203t:6_11": "ye ca pāpassa kammassa paṭipakkhameva na jānanti;",
  "tika-s0203t:6_12": "te kathaṃ tassa pahānaṃ kusalakammassa ca sampādanavidhiṃ jānissantīti imamatthaṃ dassento,",
  "tika-s0203t:6_13": "“uttari pucchāyapi eseva nayo”ti āha.",
  "tika-s0203t:7_0": "2.",
  "tika-s0203t:7_1": "Kiñcāpi cūḷadukkhakkhandhepi,",
  "tika-s0203t:7_2": "“evaṃ sante”ti iminā tesaṃ nigaṇṭhānaṃ ajānanabhāvo eva ujukaṃ pakāsito heṭṭhā desanāya tathā pavattattā.",
  "tika-s0203t:7_3": "Tathā hi aṭṭhakathāyaṃ vuttaṃ –",
  "tika-s0203t:7_4": "“evaṃ santeti tumhākaṃ evaṃ ajānanabhāve satī”ti,",
  "tika-s0203t:7_5": "tathāpi tattha uparidesanāya sambaddho evamattho vuccamāno yujjati,",
  "tika-s0203t:7_6": "na aññathāti dassetuṃ idha,",
  "tika-s0203t:7_7": "“mahānigaṇṭhassa vacane sacce santeti attho”ti vuttaṃ.",
  "tika-s0203t:7_8": "Ettakassa ṭhānassāti yathāvuttassa pañcaparimāṇassa kāraṇassa.",
  "tika-s0203t:8_0": "3.",
  "tika-s0203t:8_1": "Anekavāraṃ visarañjanaṃ idha gāḷhāpalepanaṃ,",
  "tika-s0203t:8_2": "na sāṭakassa viya littatāti āha –",
  "tika-s0203t:8_3": "“bahalūpa…pe…",
  "tika-s0203t:8_4": "littena viyā”ti.",
  "tika-s0203t:8_5": "Vuttameva,",
  "tika-s0203t:8_6": "na puna vattabbaṃ,",
  "tika-s0203t:8_7": "tattha vuttanayeneva veditabbanti adhippāyo.",
  "tika-s0203t:9_0": "Imesaṃ nigaṇṭhānaṃ tādisassa tesaṃ abhāvato,",
  "tika-s0203t:9_1": "“jānanakālo siyā”ti parikappavasena vadati.",
  "tika-s0203t:9_2": "Tena evaṃ jānituṃ tehi sakkā siyā,",
  "tika-s0203t:9_3": "tesañca dassanaṃ saccaṃ siyā.",
  "tika-s0203t:9_4": "Yasmā tesaṃ dassanaṃ asaccaṃ,",
  "tika-s0203t:9_5": "tasmā te na jāniṃsūti dasseti.",
  "tika-s0203t:9_6": "Catūsu kālesūti vaṇamukhassa parikantanakālo,",
  "tika-s0203t:9_7": "sallassa esanakālo,",
  "tika-s0203t:9_8": "abbuhanakālo,",
  "tika-s0203t:9_9": "vaṇamukhe agadaṅgāraodahanakāloti imesu catūsu kālesu.",
  "tika-s0203t:9_10": "Suddhanteti suddhakoṭṭhāse,",
  "tika-s0203t:9_11": "dukkhassa anavasesato nijjīraṇaṭṭhena niddukkhabhāveti attho.",
  "tika-s0203t:9_12": "Ekāya upamāyāti,",
  "tika-s0203t:9_13": "“sallena viddhassa hi viddhakāle vedanāya pākaṭakālo viyā”ti imāya ekāya upamāya.",
  "tika-s0203t:9_14": "Tayo atthāti pubbe ahuvamhā vā no vā,",
  "tika-s0203t:9_15": "pāpakammaṃ akarimhā vā no vā,",
  "tika-s0203t:9_16": "evarūpaṃ vā pāpakammaṃ akarimhāti ime tayo atthā.",
  "tika-s0203t:9_17": "Catūhi upamāhīti vaṇamukhaparikantanādīhi catūhi upamāhi.",
  "tika-s0203t:9_18": "Eko atthoti,",
  "tika-s0203t:9_19": "“ettakaṃ dukkhaṃ nijjiṇṇa”ntiādinā vutto eko attho.",
  "tika-s0203t:9_20": "So hi dukkhanijjīraṇabhāvasāmaññā eko atthoti vutto.",
  "tika-s0203t:10_0": "4.",
  "tika-s0203t:10_1": "Ime pana nigaṇṭhā.",
  "tika-s0203t:10_2": "Āsaṅkāya viddhosmīti saññaṃ uppādetvā.",
  "tika-s0203t:10_3": "Paccāharitunti paccāvattituṃ,",
  "tika-s0203t:10_4": "pariharitunti attho.",
  "tika-s0203t:11_0": "5.",
  "tika-s0203t:11_1": "Atītavādaṃ saddahantānanti,",
  "tika-s0203t:11_2": "“atthi kho, bho,",
  "tika-s0203t:11_3": "nigaṇṭhā pubbe pāpakammaṃ kata”nti evaṃ atītaṃsaṃ ārabbha pavattaṃ mahānigaṇṭhassa vādaṃ saddahantānaṃ.",
  "tika-s0203t:11_4": "Bhūtattāti yathābhūtattā kiṃ aviparītameva atthaṃ ārammaṇaṃ katvā pavattāti pucchati.",
  "tika-s0203t:11_5": "Sesapadesupi eseva nayo.",
  "tika-s0203t:11_6": "Saha dhammenāti sahadhammo,",
  "tika-s0203t:11_7": "so eva sahadhammiko yathā “venayiko”ti.",
  "tika-s0203t:11_8": "“Dhammo”ti ettha kāraṇaṃ adhippetanti āha –",
  "tika-s0203t:11_9": "“sahetukaṃ sakāraṇa”nti.",
  "tika-s0203t:11_10": "Paṭiharati paṭivattetīti paṭihāro,",
  "tika-s0203t:11_11": "vādo eva paṭihāro vādapaṭihāro; taṃ,",
  "tika-s0203t:11_12": "uttaranti attho. Tenāha –",
  "tika-s0203t:11_13": "“paccāgamanakavāda”nti,",
  "tika-s0203t:11_14": "codanaṃ parivattetvā paṭipākatikakaraṇanti attho.",
  "tika-s0203t:11_15": "Tesanti idaṃ āvuttivasena gahetabbaṃ,",
  "tika-s0203t:11_16": "“tesaṃ saddhāchedakavādaṃ nāma tesaṃ dassetī”ti.",
  "tika-s0203t:12_0": "6.",
  "tika-s0203t:12_1": "Avijjā aññāṇā sammohāti pariyāyavacanametaṃ.",
  "tika-s0203t:12_2": "Avijjāti vā avijjāya karaṇabhūtāya.",
  "tika-s0203t:12_3": "Aññāṇenāti ajānanena.",
  "tika-s0203t:12_4": "Sammohenāti sammuyhanena mahāmuḷhatāya.",
  "tika-s0203t:12_5": "Sāmaṃyeva opakkamikā etarahi attano upakkamahetu dukkhavedanaṃ vediyamānaṃ –",
  "tika-s0203t:12_6": "“yaṃkiñcāyaṃ…pe…",
  "tika-s0203t:12_7": "pubbekatahetū”ti viparītato saddahatha.",
  "tika-s0203t:12_8": "Pubbekatahetuvādasaññitaṃ vipallāsaggāhaṃ gaṇhatha.",
  "tika-s0203t:13_0": "7.",
  "tika-s0203t:13_1": "Diṭṭhadhammo vuccati paccakkhabhūto,",
  "tika-s0203t:13_2": "tattha veditabbaṃ phalaṃ diṭṭhadhammavedanīyaṃ. Tenāha –",
  "tika-s0203t:13_3": "“imasmiṃyeva attabhāve vipākadāyaka”nti.",
  "tika-s0203t:13_4": "Payogenāti kāyikena payogena vā vācasikena vā payogena.",
  "tika-s0203t:13_5": "Padhānenāti padahanena cetasikena ussāhanena.",
  "tika-s0203t:13_6": "Āsanne bhavantare vipācetuṃ na sakkā,",
  "tika-s0203t:13_7": "pageva dūreti dassetuṃ,",
  "tika-s0203t:13_8": "“dutiye vā tatiye vā attabhāve”ti vuttaṃ.",
  "tika-s0203t:13_9": "Nibbattakabhāvato sukhavedanāya hitanti sukhavedanīyaṃ.",
  "tika-s0203t:13_10": "Sā pana vipākavedanābhāvato ekantato iṭṭhārammaṇā eva hotīti āha “iṭṭhārammaṇavipākadāyaka”nti.",
  "tika-s0203t:13_11": "Viparītanti aniṭṭhārammaṇavipākadāyakaṃ.",
  "tika-s0203t:13_12": "Nipphanneti saddhiṃ aññena kammena nibbatte.",
  "tika-s0203t:13_13": "Samparāyavedanīyassāti upapajjavedanīyassa aparāpariyavedanīyassa.",
  "tika-s0203t:13_14": "Evaṃ santepīti kāmaṃ paripakkavedanīyanti diṭṭhadhammavedanīyameva vuccati,",
  "tika-s0203t:13_15": "tathāpi atthettha atisayo diṭṭhadhammavisesabhāvato paripakkavedanīyassāti dassetuṃ,",
  "tika-s0203t:13_16": "“ayametthā”tiādi vuttaṃ.",
  "tika-s0203t:13_17": "Yasmiṃ divase kataṃ,",
  "tika-s0203t:13_18": "tato sattadivasabbhantare.",
  "tika-s0203t:14_0": "Tatrāti tasmiṃ paripakkavedanīyakammassa sattadivasabbhantare vipākadāne.",
  "tika-s0203t:14_1": "Ekavāraṃ kasitvā nisīdi chātajjhatto hutvā.",
  "tika-s0203t:14_2": "Āgacchantī āha –",
  "tika-s0203t:14_3": "“ussūre bhattaṃ āharīyitthā”ti domanassaṃ anuppādetvā yathā katapuññaṃ anumodati.",
  "tika-s0203t:14_4": "Vijjotamānaṃ disvā,",
  "tika-s0203t:14_5": "“kiṃ nu kho idampi tappakāro,",
  "tika-s0203t:14_6": "mama cittavikappamattaṃ,",
  "tika-s0203t:14_7": "udāhu suvaṇṇamevā”ti vīmaṃsanto yaṭṭhiyā paharitvā.",
  "tika-s0203t:15_0": "Vāḷayakkhasañcaraṇattā rājagahūpacārassa nagare sahassabhaṇḍikaṃ cāresuṃ.",
  "tika-s0203t:15_1": "Uppannarāgo cūḷāya ḍaṃsi.",
  "tika-s0203t:15_2": "Rañño ācikkhitvāti taṃ pavattiṃ rañño ācikkhitvā.",
  "tika-s0203t:15_3": "Mallikāya vatthu dhammapadavatthumhi āgatena nayena kathetabbaṃ.",
  "tika-s0203t:16_0": "Maraṇasantikepi kataṃ,",
  "tika-s0203t:16_1": "pageva tato puretaraṃ atītattabhāvesu ca kataṃ.",
  "tika-s0203t:16_2": "Idha nibbattitavipākoti vutto avassaṃbhāvibhāvato.",
  "tika-s0203t:16_3": "Samparāyavedanīyameva bhavantare vipākadāyakabhāvato.",
  "tika-s0203t:16_4": "Idha nibbattitaguṇotveva vutto,",
  "tika-s0203t:16_5": "na idha nibbattitavipākoti vimuttibhāvato.",
  "tika-s0203t:16_6": "Paripakkavedanīyanti veditabbaṃ heṭṭhā vuttaparipakkavedanīyalakkhaṇānativattanato.",
  "tika-s0203t:16_7": "Sabbalahuṃ phaladāyikāti etena phaluppādanasamatthatāyogena kammassa paripakkavedanīyatāti dasseti.",
  "tika-s0203t:17_0": "Catuppañcakkhandhaphalatāya saññābhavūpagaṃ kammaṃ bahuvedanīyanti vuttaṃ.",
  "tika-s0203t:17_1": "Ekakhandhaphalattā asaññābhavūpagaṃ kammaṃ appavedanīyaṃ.",
  "tika-s0203t:17_2": "Keci pana,",
  "tika-s0203t:17_3": "“arūpāvacarakammaṃ bahukālaṃ veditabbaphalattā bahuvedanīyaṃ,",
  "tika-s0203t:17_4": "itaraṃ appavedanīyaṃ.",
  "tika-s0203t:17_5": "Rūpārūpāvacarakammaṃ vā bahuvedanīyaṃ,",
  "tika-s0203t:17_6": "parittakammaṃ appavedanīya”nti vadanti.",
  "tika-s0203t:17_7": "Savipākaṃ kammanti paccayantarasamavāye vipākuppādanasamatthaṃ,",
  "tika-s0203t:17_8": "na āraddhavipākameva.",
  "tika-s0203t:17_9": "Avipākaṃ kammanti paccayavekallena vipaccituṃ asamatthaṃ ahosikammādibhedaṃ.",
  "tika-s0203t:18_0": "8.",
  "tika-s0203t:18_1": "Diṭṭhadhammavedanīyādīnanti diṭṭhadhammavedanīyādīnaṃ dasannaṃ kammānaṃ upakkamena kammānaṃ aññāthābhāvassa",
  "tika-s0203t:18_2": "anāpādanīyattā yathāsabhāveneva kammāni tiṭṭhanti.",
  "tika-s0203t:18_3": "Tattha nigaṇṭhānaṃ upakkamo nippayojanoti āha “aphalo”ti.",
  "tika-s0203t:18_4": "Nigaṇṭhānaṃ padahanassa micchāvāyāmassa nipphalabhāvappavedano padhānacchedakavādo.",
  "tika-s0203t:18_5": "Parehi vuttakāraṇehīti yehi kāraṇehi nigaṇṭhānaṃ vādesu dosaṃ dassenti.",
  "tika-s0203t:18_6": "Tehi parehi vuttakāraṇehi.",
  "tika-s0203t:18_7": "Na hi lakkhaṇayuttena hetunā vinā paravādesu dosaṃ dassetuṃ sakkā.",
  "tika-s0203t:18_8": "Tenāha “sakāraṇā hutvā”ti.",
  "tika-s0203t:18_9": "Nigaṇṭhānaṃ vādā ca anuvādā cāti nigaṇṭhehi vuccamānā sakasakasamayappavedikā vādāceva sāvakehi vuccamānā tesaṃ anuvādā ca.",
  "tika-s0203t:18_10": "Viññūhi garahitabbaṃ kāraṇaṃ āgacchantīti,",
  "tika-s0203t:18_11": "“ayamettha doso”ti tattha tattha viññūhi paṇḍitehi garahārahaṃ kāraṇaṃ upagacchanti,",
  "tika-s0203t:18_12": "pāpuṇantīti attho.",
  "tika-s0203t:18_13": "Tassatthotiādīsu ayaṃ saṅkhepattho,",
  "tika-s0203t:18_14": "“vuttanayena parehi vuttena kāraṇena sakāraṇā hutvā dosadassanavasena nigaṇṭhānaṃ vādā anuppattā,",
  "tika-s0203t:18_15": "tato eva taṃ vādaṃ appasādanīyabhāvadassanena sosentā hetusampattivohārasukkhanena milāpentā dukkaṭakammakārinotiādayo",
  "tika-s0203t:18_16": "dasa gārayhāpadesā upagacchantī”ti.",
  "tika-s0203t:19_0": "9.",
  "tika-s0203t:19_1": "Saṅgatibhāvahetūti tattha tattha yadicchāya samuṭṭhitasaṅgatinimittaṃ.",
  "tika-s0203t:19_2": "Sā pana saṅgati niyatilakkhaṇāti āha “niyatibhāvakāraṇā”ti.",
  "tika-s0203t:19_3": "Acchejjasuttāvutaabhejjamaṇi viya hi paṭiniyatatā niyatipavattīti.",
  "tika-s0203t:19_4": "Chaḷabhijātihetūti kaṇhābhijāti nīlābhijāti lohitābhijāti haliddābhijāti sukkābhijāti paramasukkābhijātīti imāsu abhijātīsu jātinimittaṃ.",
  "tika-s0203t:19_5": "Pāpasaṅgatikāti nihīnasaṅgatikā.",
  "tika-s0203t:20_0": "10.",
  "tika-s0203t:20_1": "Anaddhabhūtanti ettha adhi-",
  "tika-s0203t:20_2": "saddena samānattho addha-",
  "tika-s0203t:20_3": "saddoti āha –",
  "tika-s0203t:20_4": "“anaddhabhūtanti anadhibhūta”nti.",
  "tika-s0203t:20_5": "Yathā āpāyiko attabhāvo mahatā dukkhena abhibhuyyati,",
  "tika-s0203t:20_6": "na tathā ayanti āha –",
  "tika-s0203t:20_7": "“dukkhena anadhibhūto nāma manussattabhāvo vuccatī”ti.",
  "tika-s0203t:20_8": "“Acelako hotī”tiādinā vuttāya nānappakārāya dukkarakārikāya kilamathena.",
  "tika-s0203t:20_9": "Yadi evaṃ kathaṃ dhutaṅgadharāti āha “ye panā”tiādi.",
  "tika-s0203t:20_10": "Niyyānikasāsanasmiñhi vīriyanti vivaṭṭasannissitaṃ katvā pavattiyamānaṃ vīriyaṃ sarīraṃ khedantampi sammāvāyāmo nāma hoti ñāyāraddhabhāvato.",
  "tika-s0203t:21_0": "Theroti ettha āgatamahārakkhitatthero.",
  "tika-s0203t:21_1": "Tisso sampattiyo manussadevanibbānasampattiyo,",
  "tika-s0203t:21_2": "sīlasamādhipaññāsampattiyo vā.",
  "tika-s0203t:21_3": "Khuraggeyevāti khure sīsagge eva,",
  "tika-s0203t:21_4": "khure sīsaggato apanīte evāti adhippāyo. Ayanti,",
  "tika-s0203t:21_5": "“issarakule nibbatto”tiādinā vutto.",
  "tika-s0203t:21_6": "Na sabbe eva sakkārapubbakaṃ pabbajitvā arahattaṃ pāpuṇantīti āha “yo dāsikucchiya”ntiādi.",
  "tika-s0203t:21_7": "Rajatamuddikanti rajatamayaṃ aṅgulimuddikaṃ.",
  "tika-s0203t:21_8": "Gorakapiyaṅgumattenapīti kapitthachallikaṅgupupphagandhamattenapi.",
  "tika-s0203t:22_0": "Dhammena ñāyena āgatasukhaṃ dhammasukhanti āha –",
  "tika-s0203t:22_1": "“saṅghato vā…pe…",
  "tika-s0203t:22_2": "paccayasukha”nti.",
  "tika-s0203t:22_3": "Amucchitoti anajjhāpanno.",
  "tika-s0203t:22_4": "Idāni taṃ anajjhāpannataṃ tassa ca phalaṃ dassetuṃ “dhammikaṃ hī”tiādi vuttaṃ.",
  "tika-s0203t:22_5": "Imassāti samudayassa.",
  "tika-s0203t:22_6": "So hi pañcakkhandhassa dukkhassa kāraṇabhūtattā āsanno paccakkho katvā vutto.",
  "tika-s0203t:22_7": "Tenāha “paccuppannāna”ntiādi.",
  "tika-s0203t:22_8": "Saṅkhāranti yathāraddhāya sātisayaṃ karaṇato saṅkhāranti laddhanāmaṃ balavavīriyaṃ ussoḷhiṃ.",
  "tika-s0203t:22_9": "Padahatoti payuñjantassa pavattentassa.",
  "tika-s0203t:22_10": "Maggena virāgo hotīti ariyamaggena dukkhanidānassa virajjanā hoti.",
  "tika-s0203t:22_11": "Tenāha “idaṃ vuttaṃ hotī”ti.",
  "tika-s0203t:22_12": "Iminā sukhāpaṭipadā khippābhiññā kathitā akasireneva sīghataraṃ maggapajānatāya bodhitattā.",
  "tika-s0203t:22_13": "Majjhattatākāroti vīriyūpekkhamāha.",
  "tika-s0203t:22_14": "Saṅkhāraṃ tattha padahatīti padhānasaṅkhāraṃ tattha dukkhanidānassa virajjananimittaṃ virajjanatthaṃ padahati. Kathaṃ?",
  "tika-s0203t:22_15": "Maggappadhānena catukiccappadhāne ariyamagge vāyāmena padahati vāyamati.",
  "tika-s0203t:22_16": "Ajjhupekkhatoti vīriyassa anaccāraddhanātisithilatāya vīriyasamatāyojane byāpārākaraṇena ajjhupekkhato.",
  "tika-s0203t:22_17": "Tenāha “upekkhaṃ bhāventassā”ti.",
  "tika-s0203t:22_18": "Upekkhābhāvanā ca nāmettha tathāpavattā ariyamaggabhāvanā evāti āha –",
  "tika-s0203t:22_19": "“maggabhāvanāya bhāvetī”ti.",
  "tika-s0203t:23_0": "Ettha ca evaṃ pāḷiyā padayojanā veditabbā, –",
  "tika-s0203t:23_1": "“so evaṃ pajānāti. Kathaṃ?",
  "tika-s0203t:23_2": "Saṅkhāraṃ me padahato saṅkhārapadahanā imassa dukkhanidānassa virāgo hoti,",
  "tika-s0203t:23_3": "ajjhupekkhato me upekkhanā imassa dukkhanidānassa virāgo hotī”ti.",
  "tika-s0203t:23_4": "Paṭipajjamānassa cāyaṃ pubbabhāgavīmaṃsassāti gahetabbaṃ.",
  "tika-s0203t:23_5": "Tattha saṅkhārappadhānāti sammasanapadena sukheneva khippataraṃ bhāvanāussukkāpanavīriyaṃ dassitanti sukhāpaṭipadā khippābhiññā dassitā.",
  "tika-s0203t:23_6": "Ajjhupekkhatoti ettha kassaci nātidaḷhaṃ katvā pavattitavīriyenapi dukkhanidānassa virāgo hoti vipassanamanuyuñjatīti dassitaṃ.",
  "tika-s0203t:23_7": "Ubhayatthāpi catutthīyeva paṭipadā vibhāvitāti daṭṭhabbaṃ. Idāni,",
  "tika-s0203t:23_8": "“yassa hi khvāssa…pe…",
  "tika-s0203t:23_9": "upekkhaṃ tattha bhāvetī”ti vārehi tāsaṃyeva paṭipadānaṃ vasena tesaṃ puggalānaṃ paṭipatti dassitā.",
  "tika-s0203t:23_10": "Vaṭṭadukkhanidānassa parijiṇṇaṃ imehi vārehi dukkhakkhayo vibhāvito.",
  "tika-s0203t:24_0": "11.",
  "tika-s0203t:24_1": "Baddhacittoti sambaddhacitto.",
  "tika-s0203t:24_2": "Bahalacchandoti bahalataṇhāchando.",
  "tika-s0203t:24_3": "Aticaritvāti atikkamitvā.",
  "tika-s0203t:24_4": "Naṭasatthavidhinā naccanakā naṭā,",
  "tika-s0203t:24_5": "naccakā itare.",
  "tika-s0203t:24_6": "Somanassaṃ uppajjati,",
  "tika-s0203t:24_7": "“īdisaṃ nāma itthiṃ pariccaji”nti.",
  "tika-s0203t:24_8": "Chijjāti dvidhā hotu.",
  "tika-s0203t:24_9": "Bhijjāti bhijjatu.",
  "tika-s0203t:24_10": "“Chijja vā bhijjavā”ti padadvayenapi vināsameva vadati.",
  "tika-s0203t:24_11": "Ñatvāti pubbabhāgañāṇena jānitvā.",
  "tika-s0203t:24_12": "Tadubhayanti saṅkhārapadahanaupekkhābhāvanaṃ.",
  "tika-s0203t:25_0": "12. Pesentassāti vāyamantassa. Taṃ sandhāyāti dukkhāya paṭipadāya niyyānataṃ sandhāya.",
  "tika-s0203t:26_0": "Usukāro viya yogī tejanassa viya cittassa ujukaraṇato.",
  "tika-s0203t:26_1": "Gomuttavaṅkaṃ,",
  "tika-s0203t:26_2": "candalekhākuṭilaṃ,",
  "tika-s0203t:26_3": "naṅgalakoṭijimhaṃ cittaṃ.",
  "tika-s0203t:26_4": "Alātā viya vīriyaṃ ātāpana-",
  "tika-s0203t:26_5": "paritāpanato.",
  "tika-s0203t:26_6": "Kañcikatelaṃ viya saddhā sinehanato.",
  "tika-s0203t:26_7": "Namanadaṇḍako viya lokuttaramaggo nibbānārammaṇe cittassa nāmanato.",
  "tika-s0203t:26_8": "Lokuttaramaggena cittassa ujukaraṇaṃ bhāvanābhisamayato daṭṭhabbaṃ.",
  "tika-s0203t:26_9": "Antadvayavajjitā majjhimā paṭipattīti katvā kilesagaṇavijjhanaṃ pahānābhisamayo.",
  "tika-s0203t:26_10": "Itarā pana paṭipadā dandhābhiññāti imesaṃ dvinnaṃ bhikkhūnaṃ imāsu dvīsu yathāvuttāsu khippābhiññāsu kathitāsu,",
  "tika-s0203t:26_11": "itarāpi kathitāva honti lakkhaṇahāranayena paṭipadāsāmaññato.",
  "tika-s0203t:26_12": "Sahāgamanīyāpi vā paṭipadā kathitāva,",
  "tika-s0203t:26_13": "“na heva anaddhabhūtaṃ atthāna”ntiādinā pubbabhāgapaṭipadāya kathitattā.",
  "tika-s0203t:26_14": "“Āgamanīyapaṭipadā pana na kathitā”ti idaṃ savisesaṃ ajjhupekkhassa akathitataṃ sandhāya vuttanti daṭṭhabbaṃ.",
  "tika-s0203t:26_15": "Nikkhamanadesananti nikkhamanupāyaṃ desanaṃ.",
  "tika-s0203t:26_16": "Sesaṃ suviññeyyameva.",
  "tika-s0203t:27_0": "Devadahasuttavaṇṇanāya līnatthappakāsanā samattā.",
  "tika-s0203t:28_0": "2. Pañcattayasuttavaṇṇanā",
  "tika-s0203t:29_0": "21.",
  "tika-s0203t:29_1": "Eketi ettha eka-",
  "tika-s0203t:29_2": "saddo aññattho,",
  "tika-s0203t:29_3": "na gaṇanādiatthoti taṃ dassento “ekacce”ti āha.",
  "tika-s0203t:29_4": "Yaṃ pana pāḷiyaṃ “santī”ti vuttaṃ.",
  "tika-s0203t:29_5": "Tena tesaṃ diṭṭhigatikānaṃ vijjamānatāya avicchinnatā;",
  "tika-s0203t:29_6": "tato ca nesaṃ micchāgahaṇato sithilakaraṇavivecanehi attano desanāya kiccakāritā avitathatā ca dīpitā hoti.",
  "tika-s0203t:29_7": "Paramatthasamaṇabrāhmaṇesu aparantakappikatāya lesopi natthīti āha “paribbajupagatabhāvenā”tiādi.",
  "tika-s0203t:29_8": "Sassatādivasena aparantaṃ kappentīti aparantakappino,",
  "tika-s0203t:29_9": "te eva aparantakappikā.",
  "tika-s0203t:29_10": "Yasmā tehi aparantaṃ purimatarasiddhehi taṇhādiṭṭhikappehi kappetvā āsevanabalavatāya ca vikappetvā aparabhāgasiddhehi",
  "tika-s0203t:29_11": "abhinivesabhūtehi taṇhādiṭṭhiggāhehi gaṇhanti abhinivisanti parāmasanti;",
  "tika-s0203t:29_12": "tasmā vuttaṃ –",
  "tika-s0203t:29_13": "“aparantaṃ kappetvā vikappetvā gaṇhantī”ti.",
  "tika-s0203t:29_14": "Taṇhupādānavasena kappanagahaṇāni veditabbāni.",
  "tika-s0203t:29_15": "Taṇhāpaccayā hi upādānaṃ.",
  "tika-s0203t:29_16": "Vuttampi cetaṃ mahāniddese uddānato saṅkhepato.",
  "tika-s0203t:29_17": "Taṇhādiṭṭhivasenāti taṇhāya diṭṭhiyā ca vasena.",
  "tika-s0203t:29_18": "Diṭṭiyā vā upanissayabhūtāya sahajātāya abhinandanakāya ca taṇhāya sassatādiākārena abhinivisantassa micchāgāhassa ca vasena.",
  "tika-s0203t:29_19": "Anāgatadhammavisayāya adhippetattā anāgatakālavācako idha apara- saddo.",
  "tika-s0203t:29_20": "Rūpādikhandhavinimuttassa kappanavatthuno abhāvā anta-",
  "tika-s0203t:29_21": "saddo bhāgavācakoti āha –",
  "tika-s0203t:29_22": "“anāgataṃ khandhakoṭṭhāsa”nti.",
  "tika-s0203t:29_23": "Kappetvāti ca tasmiṃ aparante taṇhāya nābhinivesānaṃ samattanaṃ pariniṭṭhāpanamāha.",
  "tika-s0203t:29_24": "Ṭhitāti tassā laddhiyā avijahanaṃ.",
  "tika-s0203t:30_0": "Anugatāti ārammaṇakaraṇavasena anu anu gatā aparante pavattā.",
  "tika-s0203t:30_1": "Ārabbhāti ālambitvā.",
  "tika-s0203t:30_2": "Visayo hi tassā diṭṭhiyā aparanto.",
  "tika-s0203t:30_3": "Visayabhāvato eva hi so tassā āgamanaṭṭhānaṃ ārammaṇapaccayo cāti vuttaṃ “āgamma paṭiccā”ti.",
  "tika-s0203t:30_4": "Adhivacanapadānīti paññattipadāni,",
  "tika-s0203t:30_5": "dāsādīsu sirivaḍḍhakādisaddo viya vacanamattameva adhikāraṃ katvā pavattiyā adhivacanaṃ paññatti.",
  "tika-s0203t:30_6": "Atha vā adhi-",
  "tika-s0203t:30_7": "saddo uparibhāve,",
  "tika-s0203t:30_8": "vuccatīti vacanaṃ,",
  "tika-s0203t:30_9": "upari vacanaṃ adhivacanaṃ,",
  "tika-s0203t:30_10": "upādānabhūtarūpādīnaṃ upari paññāpiyamānā upādāpaññattīti attho,",
  "tika-s0203t:30_11": "tasmā paññattidīpakapadānīti attho.",
  "tika-s0203t:30_12": "Paññattimattañhetaṃ vuccati, yadidaṃ,",
  "tika-s0203t:30_13": "“attā loko”ti ca,",
  "tika-s0203t:30_14": "na rūpavedanādayo viya paramattho.",
  "tika-s0203t:30_15": "Adhikavuttitāya vā adhimuttiyoti diṭṭhiyo vuccanti.",
  "tika-s0203t:30_16": "Adhikañhi sabhāvadhammesu sassatādiṃ pakatiādiṃ drabyādiṃ jīvādiṃ kāyādiñca abhūtamatthaṃ ajjhāropetvā diṭṭhiyo pavattantīti.",
  "tika-s0203t:30_17": "Abhivadantīti,",
  "tika-s0203t:30_18": "“idameva saccaṃ moghamañña”nti abhinivisitvā vadanti,",
  "tika-s0203t:30_19": "“ayaṃ dhammo,",
  "tika-s0203t:30_20": "nāyaṃ dhammo”tiādinā vivadanti.",
  "tika-s0203t:30_21": "Abhivadanakiriyāya ajjāpi avicchedabhāvadassanatthaṃ vattamānakālavacanaṃ.",
  "tika-s0203t:31_0": "Saññā etassa atthīti saññīti āha “saññāsamaṅgī”ti.",
  "tika-s0203t:31_1": "Natthi etassa rogo bhaṅgoti arogoti arogasaddassa niccapariyāyatā veditabbā.",
  "tika-s0203t:31_2": "Rogarahitatāsīsena vā nibbikāratāya niccataṃ paṭijānāti diṭṭhigatikoti āha “arogoti nicco”ti. Imināti,",
  "tika-s0203t:31_3": "“saññī attā arogo paraṃ maraṇā”ti iminā vacanena.",
  "tika-s0203t:31_4": "Soḷasa saññīvādāti –",
  "tika-s0203t:31_5": "rūpīcatukkaṃ,",
  "tika-s0203t:31_6": "arūpīcatukkaṃ,",
  "tika-s0203t:31_7": "antavācatukkaṃ,",
  "tika-s0203t:31_8": "ekantasukhīcatukkanti –",
  "tika-s0203t:31_9": "imesaṃ catunnaṃ catukkānaṃ vasena soḷasa saññīvādā kathitā.",
  "tika-s0203t:31_10": "Imesuyeva purimānaṃ dvinnaṃ catukkānaṃ vasena aṭṭha saññīvādā aṭṭha ca nevasaññīnāsaññīvādā veditabbā.",
  "tika-s0203t:31_11": "Satta ucchedavādāti manussattabhāve kāmāvacaradevattabhāve rūpāvacaradevattabhāve catubbidhāruppattabhāve",
  "tika-s0203t:31_12": "cavitvā sattassa ucchedapaññāpanavasena satta ucchedavādā kathitā.",
  "tika-s0203t:31_13": "Asato vināsāsambhavato atthibhāvanibandhano ucchedavādoti vuttaṃ “satoti vijjamānassā”ti.",
  "tika-s0203t:31_14": "Yāvāyaṃ attā na ucchijjati,",
  "tika-s0203t:31_15": "tāva vijjati evāti gahaṇato nirudayavināso idha ucchedoti adhippetoti āha “upaccheda”nti.",
  "tika-s0203t:31_16": "Visesena nāso vināso, abhāvo,",
  "tika-s0203t:31_17": "so pana maṃsacakkhu-",
  "tika-s0203t:31_18": "paññācakkhu-",
  "tika-s0203t:31_19": "dassanapathātikkamovāti āha “adassana”nti.",
  "tika-s0203t:31_20": "Adassane hi nāsa-",
  "tika-s0203t:31_21": "saddo loke niruḷho.",
  "tika-s0203t:31_22": "Bhavavigamanti sabhāvāpagamanaṃ yo hi nirudayavināsavasena ucchijjati,",
  "tika-s0203t:31_23": "na so attano sabhāveneva tiṭṭhati.",
  "tika-s0203t:32_0": "Pañca diṭṭhadhammanibbānavādāti pañcakāmaguṇasukhamanubhogavasena catubbidharūpajjhānasukhaparibhogavasena ca diṭṭhadhamme nibbānappattipaññāpanavādā.",
  "tika-s0203t:32_1": "Diṭṭhadhammoti dassanabhūtena ñāṇena upaladdhadhammo.",
  "tika-s0203t:32_2": "Tattha yo anindriyavisayo,",
  "tika-s0203t:32_3": "sopi supākaṭabhāvena indriyavisayo viya hotīti āha –",
  "tika-s0203t:32_4": "“diṭṭhadhammoti paccakkhadhammo vuccatī”ti.",
  "tika-s0203t:32_5": "Teneva ca,",
  "tika-s0203t:32_6": "“tattha tattha paṭiladdhaattabhāvassetaṃ adhivacana”nti vuttaṃ.",
  "tika-s0203t:32_7": "Saññīti ādivasena tīhākārehi santanti saññī asaññī nevasaññīnāsaññīti imehi ākārehi vijjamānaṃ,",
  "tika-s0203t:32_8": "sadā upalabbhamānaṃ sassatanti attho.",
  "tika-s0203t:32_9": "Saññī attātiādīni tīṇi dassanāni.",
  "tika-s0203t:32_10": "Santaatthavasena ekanti sassatassa attano vasena ekaṃ dassanaṃ.",
  "tika-s0203t:32_11": "Itarāni dveti ucchedavāda-",
  "tika-s0203t:32_12": "diṭṭhadhammanibbānavādasaññitāni dve dassanāni.",
  "tika-s0203t:32_13": "Tīṇi hutvā pañca hontīti idaṃ,",
  "tika-s0203t:32_14": "“santaatthavasena eka”nti saṅgahavasena vuttassa saññīti ādivibhāgavasena vuttattā suviññeyyanti aṭṭhakathāyaṃ na uddhaṭaṃ.",
  "tika-s0203t:33_0": "22.",
  "tika-s0203t:33_1": "Rūpīṃ vāti ettha yadi rūpaṃ assa atthīti rūpīti ayamattho adhippeto.",
  "tika-s0203t:33_2": "Evaṃ sati rūpavinimuttena attanā bhavitabbaṃ saññāya viya rūpassapi attaniyattā.",
  "tika-s0203t:33_3": "Na hi saññī attāti ettha saññā attā.",
  "tika-s0203t:33_4": "Tathā hi vuttaṃ sumaṅgalavilāsiniyaṃ “tattha pavattasaññañcassa saññāti gahetvāti vutta”nti.",
  "tika-s0203t:33_5": "Evaṃ sante,",
  "tika-s0203t:33_6": "“kasiṇarūpaṃ attāti gaṇhātī”ti idaṃ kathanti?",
  "tika-s0203t:33_7": "Na kho panetaṃ evaṃ daṭṭhabbaṃ –",
  "tika-s0203t:33_8": "“rūpaṃ assa atthīti rūpī”ti,",
  "tika-s0203t:33_9": "atha kho “ruppanasīlo rūpī”ti.",
  "tika-s0203t:33_10": "Ruppanañcettha rūpasarikkhatāya kasiṇarūpassa vaḍḍhitāvaḍḍhitakālavasena visesāpatti,",
  "tika-s0203t:33_11": "sā ca natthīti na sakkā vattuṃ parittavipulatādivisesasabbhāvato.",
  "tika-s0203t:33_12": "Yadi evaṃ imassa vādassa sassatadiṭṭhisaṅgaho na yujjatīti?",
  "tika-s0203t:33_13": "No na yujjati kāyabhedato uddhaṃ attano nibbikāratāya tena adhippetattā.",
  "tika-s0203t:33_14": "Tathā hi vuttaṃ “arogo paraṃ maraṇā”ti.",
  "tika-s0203t:33_15": "Atha vā “rūpaṃ assa atthīti rūpī”ti vuccamānepi na doso.",
  "tika-s0203t:33_16": "Kappanāsiddhenapi hi bhedena sāminiddesadassanato yathā “silāputtakassa sarīra”nti.",
  "tika-s0203t:33_17": "Ruppanaṃ vā ruppanasabhāvo rūpaṃ,",
  "tika-s0203t:33_18": "taṃ etassa atthīti rūpī,",
  "tika-s0203t:33_19": "attā “rūpino dhammā”tiādīsu viya.",
  "tika-s0203t:33_20": "Evañca katvā rūpasabhāvattā attano “rūpaṃ attā”ti vacanaṃ ñāyāgatamevāti “kasiṇarūpaṃ attāti gaṇhātī”ti vuttaṃ.",
  "tika-s0203t:33_21": "Arūpinti ettāpi vuttanayānusārena yathārahaṃ attho vattabbo.",
  "tika-s0203t:33_22": "Santasukhumaṃ muñcitvā tabbiparītassa gahaṇe kāraṇaṃ natthīti lābhī,",
  "tika-s0203t:33_23": "“kasiṇarūpaṃ attā”ti gaṇhātīti lābhitakkino ṭhapetvā,",
  "tika-s0203t:33_24": "sesatakkī lābhiggahaṇeneva gahitā.",
  "tika-s0203t:33_25": "Anussutitakkikopi suddhatakkikopi vā niraṅkusattā takkanassa kasiṇarūpampi attāti kadācipi gaṇheyyāti vuttaṃ –",
  "tika-s0203t:33_26": "“ubhopi rūpāni gaṇhātiyevā”ti.",
  "tika-s0203t:33_27": "Suddhatakkikassa ubhayaggahaṇaṃ na kataṃ,",
  "tika-s0203t:33_28": "tasmā sāsaṅkavacanaṃ.",
  "tika-s0203t:34_0": "Kasiṇugghāṭimākāsa-",
  "tika-s0203t:34_1": "paṭhamāruppaviññāṇa-",
  "tika-s0203t:34_2": "natthibhāvaākiñcaññāyatanāni arūpasamāpattinimittaṃ.",
  "tika-s0203t:34_3": "Ṭhapetvā saññākkhandhanti idaṃ saññāya attaniyataṃ hadaye katvā vuttaṃ.",
  "tika-s0203t:34_4": "“Rūpiṃ vā”ti ettha vuttanayena pana atthe vuccamāne saññākkhandhaṃ bahiddhā akatvā “arūpadhamme”icceva vattabbaṃ siyā.",
  "tika-s0203t:34_5": "Missakaggāhavasenāti rūpārūpasamāpattīnaṃ nimittāni ekajjhaṃ katvā,",
  "tika-s0203t:34_6": "“eko attā”ti,",
  "tika-s0203t:34_7": "tattha pavattasaññañcassa,",
  "tika-s0203t:34_8": "“saññā”ti gahaṇavasena.",
  "tika-s0203t:34_9": "Ayañhi diṭṭhigatiko rūpārūpasamāpattilābhitāya taṃnimittaṃ rūpabhāvena arūpabhāvena ca gahetvā upatiṭṭhati, tasmā,",
  "tika-s0203t:34_10": "“rūpī arūpī cā”ti abhinivesaṃ janeti ajjhattavādino viya takkamatteneva vā rūpārūpadhamme missakavasena gahetvā,",
  "tika-s0203t:34_11": "“rūpī ca arūpīca attā hotī”ti.",
  "tika-s0203t:34_12": "Takkagāhenevāti saṅkhārāvasesasukhumabhāvappattadhammā viya ca accantasukhumabhāvapattiyā sakiccasādhanāsamatthatāya",
  "tika-s0203t:34_13": "thambhakuṭṭahatthapādānaṃ saṅghāto viya neva rūpī,",
  "tika-s0203t:34_14": "rūpasabhāvānativattanato na arūpīti evaṃ pavattatakkagāhena.",
  "tika-s0203t:34_15": "Lābhivasenapi vā antānantikacatutthavāde vakkhamānanayena aññamaññapaṭipakkhavasena attho veditabbo.",
  "tika-s0203t:34_16": "Kevalaṃ pana tattha desakālabhedavasena tatiyacatutthavādā icchitā;",
  "tika-s0203t:34_17": "idha kālavatthu bhedavasenāti ayameva viseso.",
  "tika-s0203t:34_18": "Kālabhedavasena cettha tatiyavādassa pavatti rūpārūpanimittānaṃ saha anupaṭṭhānato;",
  "tika-s0203t:34_19": "catutthavādassa pana vatthubhedavasena pavatti rūpārūpadhammānaṃ samūhato,",
  "tika-s0203t:34_20": "“eko attā”ti takkavasenāti tattha vakkhamānanayānusārena veditabbaṃ.",
  "tika-s0203t:35_0": "Yadipi aṭṭhasamāpattilābhino diṭṭhigatikassa vasena samāpattibhedena saññānānattasambhavato dutiyadiṭṭhipi samāpannakavasena labbhati;",
  "tika-s0203t:35_1": "tathāpi samāpattiyaṃ ekarūpeneva saññāya upaṭṭhānato,",
  "tika-s0203t:35_2": "“paṭhamadiṭṭhi samāpannakavārena kathitā”ti āha.",
  "tika-s0203t:35_3": "Tenevettha samāpannakaggahaṇaṃ kataṃ.",
  "tika-s0203t:35_4": "Ekasamāpattilābhino eva vā vasena attho veditabbo.",
  "tika-s0203t:35_5": "Samāpatti bhedena saññābhedasambhavepi bahiddhā puthuttārammaṇe saññānānattena oḷārikena nānattasaññīti,",
  "tika-s0203t:35_6": "“dutiyadiṭṭhi asamāpannakavārenā”ti āha.",
  "tika-s0203t:35_7": "Avaḍḍhitakasiṇavasena parittasaññitaṃ,",
  "tika-s0203t:35_8": "vaḍḍhitakasiṇavasena appamāṇasaññitaṃ dassetuṃ,",
  "tika-s0203t:35_9": "“tatiyadiṭṭhi suppamattena vā sarāvamattena vā”tiādi vuttaṃ.",
  "tika-s0203t:35_10": "“Aṅguṭṭhappamāṇo vā attā yavappamāṇo,",
  "tika-s0203t:35_11": "aṇumatto vā attā”tiādidassanavasena paritto saññīti parittasaññī.",
  "tika-s0203t:35_12": "Kapilakaṇādādayo viya attano sabbagatabhāvapaṭijānanavasena appamāṇo saññīti appamāṇasaññīti evampettha attho daṭṭhabbo.",
  "tika-s0203t:36_0": "Etanti,",
  "tika-s0203t:36_1": "“rūpiṃ vā”tiādinā yathāvuttaattavādaṃ.",
  "tika-s0203t:36_2": "Ekesanti ekaccānaṃ.",
  "tika-s0203t:36_3": "Upātivattatanti atikkamantānaṃ.",
  "tika-s0203t:36_4": "Niddhāraṇe cetaṃ sāmivacanaṃ.",
  "tika-s0203t:36_5": "Viññāṇakasiṇameke abhivadantīti yojanā. Tenāha –",
  "tika-s0203t:36_6": "“saññaṃ…pe…",
  "tika-s0203t:36_7": "abhivadantī”ti.",
  "tika-s0203t:36_8": "Tattha “saññaṃ ṭhapetvā sesāni tīṇī”ti idaṃ saññāya catukkampi paripuṇṇameva gahetvā,",
  "tika-s0203t:36_9": "apare aṭṭhakanti vadanti.",
  "tika-s0203t:36_10": "Tadubhayanti taṃ saññāaṭṭhakanti vuttaṃ ubhayaṃ.",
  "tika-s0203t:36_11": "Parato āvi bhavissatīti,",
  "tika-s0203t:36_12": "“catasso rūpasaññī”tiādinā upari pakāsessati.",
  "tika-s0203t:36_13": "Vakkhati hi –",
  "tika-s0203t:36_14": "“koṭṭhāsato aṭṭha,",
  "tika-s0203t:36_15": "atthato pana satta saññā hontī”ti. Etthāti,",
  "tika-s0203t:36_16": "“etaṃ vā panā”ti etasmiṃ vākye.",
  "tika-s0203t:36_17": "Samatikkamituṃ sakkonti tattha ādīnavadassanena taduddhaṃ ānisaṃsadassanena ca brūhitasaddhādi guṇattā,",
  "tika-s0203t:36_18": "vipariyāyena asakkuṇanaṃ veditabbaṃ.",
  "tika-s0203t:36_19": "Ye sakkonti,",
  "tika-s0203t:36_20": "teva gahitā tesaṃyeva vasena vakkhamānassa visesassa vattuṃ sakkuṇeyyattā.",
  "tika-s0203t:36_21": "Sakkontānañca nesaṃ upātivattanaṃ attano ñāṇabalānurūpanti imamatthaṃ upamāya dassetuṃ,",
  "tika-s0203t:36_22": "“tesaṃ panā”tiādi vuttaṃ.",
  "tika-s0203t:36_23": "Tattha appamāṇanti appamāṇārammaṇo,",
  "tika-s0203t:36_24": "appamāṇārammaṇatā cassa āgamanavasena veditabbā anantārammaṇato vā.",
  "tika-s0203t:36_25": "Na hi ārammaṇe anantanti paramānantassa pamāṇaṃ vā gaṇhāti.",
  "tika-s0203t:36_26": "Sukhadukkhehi aniñjanato rūpavirāgabhāvanāvisesatāya ca āneñjaṃ patvā tiṭṭhati,",
  "tika-s0203t:36_27": "ayaṃ no attāti abhivadantā tiṭṭhanti.",
  "tika-s0203t:36_28": "Viññāṇakasiṇameketi viññāṇañcāyatanaṃ eke diṭṭhigatikā attāti vadanti. Tenāha –",
  "tika-s0203t:36_29": "“viññāṇañcāyatanaṃ tāva dassetu”nti.",
  "tika-s0203t:36_30": "Tassa pana ārammaṇabhūtaṃ kasiṇugghāṭimākāse pavattaviññāṇanti apare.",
  "tika-s0203t:36_31": "Tañhi kasiṇaṃ manasikāravasena,",
  "tika-s0203t:36_32": "“viññāṇakasiṇa”nti,",
  "tika-s0203t:36_33": "viññāṇañca taṃ ārammaṇaṭṭhena āyatanañcāti,",
  "tika-s0203t:36_34": "“viññāṇañcāyatana”nti ca vuccati.",
  "tika-s0203t:36_35": "Ākiñcaññāyatanameketi etthāpi eseva nayo.",
  "tika-s0203t:37_0": "Tayidanti ya-",
  "tika-s0203t:37_1": "kāro padasandhikaroti āha “taṃ ida”nti.",
  "tika-s0203t:37_2": "Diṭṭhigatanti yathā vuttaṃ “saññī attā”ti evaṃ vuttaṃ diṭṭhiṃ.",
  "tika-s0203t:37_3": "Diṭṭhiyeva hi diṭṭhigataṃ “muttagataṃ,",
  "tika-s0203t:37_4": "saṅkhāragata”ntiādīsu viya.",
  "tika-s0203t:37_5": "Gantabbābhāvato vā diṭṭhiyā gatamattaṃ diṭṭhigataṃ,",
  "tika-s0203t:37_6": "diṭṭhiyā gahaṇamattanti attho.",
  "tika-s0203t:37_7": "Diṭṭhipakāro vā diṭṭhigataṃ.",
  "tika-s0203t:37_8": "Lokiyā hi vidhayuttagatapakārasadde samānatthe icchanti.",
  "tika-s0203t:37_9": "Diṭṭhipaccayo diṭṭhikāraṇaṃ,",
  "tika-s0203t:37_10": "avijjādi diṭṭhiṭṭhānanti attho.",
  "tika-s0203t:37_11": "Tattha avijjāpi hi diṭṭhiṭṭhānaṃ upanissayādibhāvato. Yathāha –",
  "tika-s0203t:37_12": "“assutavā,",
  "tika-s0203t:37_13": "bhikkhave,",
  "tika-s0203t:37_14": "puthujjano ariyānaṃ adassāvī ariyadhammassa akovido”tiādi.",
  "tika-s0203t:37_15": "Phassopi diṭṭhiṭṭhānaṃ.",
  "tika-s0203t:37_16": "Yathāha “tadapi phassapaccayā”ti.",
  "tika-s0203t:37_17": "Saññāpi diṭṭhiṭṭhānaṃ.",
  "tika-s0203t:37_18": "Yathāha “saññānidānā hi papañcasaṅkhā”ti.",
  "tika-s0203t:37_19": "Vitakkopi diṭṭhiṭṭhānaṃ. Yathāha –",
  "tika-s0203t:37_20": "“takkañca diṭṭhīsu pakappayitvā,",
  "tika-s0203t:37_21": "saccaṃ musāti dvayadhammamāhū”ti.",
  "tika-s0203t:37_22": "Ayonisomanasikāropi diṭṭhiṭṭhānaṃ. Yathāha –",
  "tika-s0203t:37_23": "“tassevaṃ manasikaroto channaṃ diṭṭhīnaṃ aññatarā diṭṭhi uppajjati,",
  "tika-s0203t:37_24": "atthi me attāti tassa saccato thetato diṭṭhi uppajjatī”ti.",
  "tika-s0203t:37_25": "Diṭṭhārammaṇanti diṭṭhiārammaṇabhūtaṃ upādānakkhandhapañcakaṃ. Tenāha –",
  "tika-s0203t:37_26": "“rūpaṃ attato samanupassatī”tiādi.",
  "tika-s0203t:37_27": "Rūpavedanādivinimuttassa diṭṭhiyā ārammaṇassa abhāvato anādiyitvā idameva dasseti –",
  "tika-s0203t:37_28": "“iminā paccayena idaṃ nāma dassanaṃ gahita”nti.",
  "tika-s0203t:37_29": "Iminā paccayenāti vā ettha paccayaggahaṇena ārammaṇampi gahitamevāti daṭṭhabbaṃ.",
  "tika-s0203t:38_0": "Tadevāti diṭṭhigatañceva diṭṭhipaccayañca.",
  "tika-s0203t:38_1": "Rūpasaññānanti ettha iti-",
  "tika-s0203t:38_2": "saddo ādiattho. Evaṃ-",
  "tika-s0203t:38_3": "saddo pakārattho,",
  "tika-s0203t:38_4": "“yadi rūpasaññāna”ntiādinā pakārena vuttasaññānanti attho.",
  "tika-s0203t:38_5": "Nirupakkilesā nīvaraṇādi upakkilesavimuttito.",
  "tika-s0203t:38_6": "Uttamā paṇītabhāvappattito,",
  "tika-s0203t:38_7": "tato eva seṭṭhā,",
  "tika-s0203t:38_8": "seṭṭhattā eva uttaritarābhāvato anuttariyā.",
  "tika-s0203t:38_9": "Akkhāyatīti upaṭṭhāti.",
  "tika-s0203t:38_10": "Ākiñcaññāyatanasaññāya visuṃ vuccamānattā catutthāruppasaññāya ca imasmiṃ saññīvāde anotaraṇato,",
  "tika-s0203t:38_11": "“yadi āruppasaññānanti iminā ākāsānañcāyatana-",
  "tika-s0203t:38_12": "viññāṇañcāyatanasaññā”icceva vuttaṃ.",
  "tika-s0203t:38_13": "Itarehi pana dvīhīti,",
  "tika-s0203t:38_14": "“yadi ekattasaññānaṃ,",
  "tika-s0203t:38_15": "yadi nānattasaññāna”nti imehi dvīhi padehi.",
  "tika-s0203t:38_16": "Samāpannakavāro ca tathā idha kathitoti adhippāyo.",
  "tika-s0203t:38_17": "Koṭṭhāsato aṭṭha saññā catukkadvayasaṅgahato.",
  "tika-s0203t:38_18": "Ekattasaññīpadaṃ ṭhapetvā atthato pana satta saññā honti aggahitaggahaṇenāti adhippāyo. Tenāha –",
  "tika-s0203t:38_19": "“samāpannaka…pe…",
  "tika-s0203t:38_20": "saṅgahitoyevā”ti.",
  "tika-s0203t:39_0": "Saññāgatanti saññāvasena gataṃ,",
  "tika-s0203t:39_1": "saññāsaṅgahaṃ gataṃ vā.",
  "tika-s0203t:39_2": "Tassa pana adiṭṭhigatassapi upalabbhamānattā,",
  "tika-s0203t:39_3": "“saddhiṃ diṭṭhigatenā”ti vuttaṃ.",
  "tika-s0203t:39_4": "Paccayehi samāgantvā katanti saha kāraṇabhūtehi paccayehi teneva saha kāraṇabhāvena samāgantvā nibbattitaṃ;",
  "tika-s0203t:39_5": "paṭiccasamuppannanti attho.",
  "tika-s0203t:39_6": "Saṅkhatattā oḷārikaṃ uppādavayaññathattasabbhāvato.",
  "tika-s0203t:39_7": "Yassa hi uppādo paññāyati,",
  "tika-s0203t:39_8": "vayo paññāyati,",
  "tika-s0203t:39_9": "ṭhitassa aññathattaṃ paññāyati,",
  "tika-s0203t:39_10": "taṃ khaṇe khaṇe bhijjanasabhāvato passantassa pākaṭabhūtavikāraṃ oḷārikaṃ siyā.",
  "tika-s0203t:39_11": "Na cettha maggaphaladhammā nidassetabbā tesaṃ tathā ananupassitabbato;",
  "tika-s0203t:39_12": "tesampi saṅkhatabhāvena itarehi samānayogakkhamatāya dunnivārayabhāvato.",
  "tika-s0203t:39_13": "Tathā hi “asesavirāganirodhā”ti vacanato maggassapi nissaraṇabhāvena “atthi kho pana saṅkhārānaṃ nirodho”ti",
  "tika-s0203t:39_14": "nibbānamevettha paṭiyogabhāvena uddhaṭaṃ “nirujjhanti etthā”ti katvā.",
  "tika-s0203t:39_15": "Nirodhasaṅkhātaṃ nibbānaṃ nāma atthīti ettha, – “atthi,",
  "tika-s0203t:39_16": "bhikkhave,",
  "tika-s0203t:39_17": "ajātaṃ abhūtaṃ asaṅkhata”nti suttapadaṃ ānetvā vattabbaṃ.",
  "tika-s0203t:39_18": "Nibbānadassīti sacchikiriyābhisamayavasena nibbānadassī,",
  "tika-s0203t:39_19": "tato eva itarābhisamayatthasiddhiyā taṃ saṅkhataṃ atikkanto.",
  "tika-s0203t:40_0": "23.",
  "tika-s0203t:40_1": "Aṭṭhasu asaññīvādesūti idaṃ brahmajāle āgatanayena vuttameva hi sandhāya heṭṭhā,",
  "tika-s0203t:40_2": "“saññīti iminā aṭṭha asaññīvādā kathitā”ti vuttaṃ.",
  "tika-s0203t:40_3": "Idha pana cattāro vādā eva uddhaṭā.",
  "tika-s0203t:40_4": "Tenāha “asaññī”tiādi.",
  "tika-s0203t:40_5": "Esa nayo parato “aṭṭhasu nevasaññīnāsaññīvādesū”ti etthāpi.",
  "tika-s0203t:40_6": "Saññāya sati tāya vedanāgāhasabbhāvato “ābādhanaṭṭhena saññā rogo”ti vuttaṃ.",
  "tika-s0203t:40_7": "Dukkhatāsūlayogato kilesāsucipaggharaṇato uppādajarābhaṅgehi uddhumātapakkapabhijjanato ca saññā gaṇḍo;",
  "tika-s0203t:40_8": "svāyamattho dosaduṭṭhatāya eva hotīti āha –",
  "tika-s0203t:40_9": "“sadosaṭṭhena gaṇḍo”ti.",
  "tika-s0203t:40_10": "Pīḷājananato antotudanato duruddharaṇato ca saññā sallaṃ;",
  "tika-s0203t:40_11": "svāyamattho attabhāvaṃ anupavisitvā avaṭṭhānenāti āha “anupaviṭṭhaṭṭhena salla”nti.",
  "tika-s0203t:40_12": "Paṭisandhiggahaṇe viññāṇaṃ kutoci āgataṃ viya hotīti vuttaṃ “paṭisandhivasena āgati”nti.",
  "tika-s0203t:40_13": "Gatinti pavattiṃ.",
  "tika-s0203t:40_14": "Sā pana tāsu tāsu gatīsu vutti hotīti vuttaṃ –",
  "tika-s0203t:40_15": "“cutivasena gati”nti;",
  "tika-s0203t:40_16": "vaḍḍhanavasena ghanapabandhavasenāti attho.",
  "tika-s0203t:40_17": "Tenāha “aparāpara”nti.",
  "tika-s0203t:40_18": "Aparāparañhi pabandhavasena pavattamānaṃ viññāṇaṃ nandūpasecanaṃ;",
  "tika-s0203t:40_19": "itaraṃ khandhattayaṃ vā nissāya abhivuddhiṃ patiṭṭhaṃ mahantañca pāpuṇātīti.",
  "tika-s0203t:40_20": "Pavaḍḍhavasena vā gatiṃ,",
  "tika-s0203t:40_21": "nikkhepavasena cutiṃ,",
  "tika-s0203t:40_22": "tato aparāparañca rūpapavattanavasena upapattiṃ,",
  "tika-s0203t:40_23": "indriyaparipākavasena vuḍḍhiṃ tassa tassa kammassa katūpacitabhāvena viruḷhiṃ;",
  "tika-s0203t:40_24": "tassa kammassa phalanibbattiyā vepullanti yojetabbaṃ.",
  "tika-s0203t:41_0": "Kāmañcātiādinā “aññatra rūpā”tiādikā codanā lakkhaṇavasena vuttāti dassetvā ayañca nayo codanāya avisiṭṭhavisayatāya siyā;",
  "tika-s0203t:41_1": "visiṭṭhavisayā panāyaṃ codanāti dassetuṃ,",
  "tika-s0203t:41_2": "“ayaṃ pana pañho”tiādi vuttaṃ.",
  "tika-s0203t:41_3": "Ettake khandheti yathāvutte rūpavedanādike cattāro khandhe.",
  "tika-s0203t:41_4": "Aññatra rūpāti iminā yattha katthaci rūpena vinā viññāṇassa pavatti natthīti dīpitaṃ hoti.",
  "tika-s0203t:41_5": "Bhavavisesacodanāya sabhāvato eva viññāṇena vinā rūpassapi pavatti natthīti dīpitaṃ hotīti āha –",
  "tika-s0203t:41_6": "“arūpabhavepi rūpaṃ,",
  "tika-s0203t:41_7": "asaññābhave ca viññāṇaṃ atthī”ti.",
  "tika-s0203t:41_8": "Nirodhasamāpannassāti saññāvedayitanirodhaṃ samāpannassapi viññāṇaṃ atthi.",
  "tika-s0203t:41_9": "Byañjanacchāyāya ce atthaṃ paṭibāhasīti yadi saddatthameva gahetvā adhippāyaṃ na gaṇhasi neyyatthaṃ suttanti.",
  "tika-s0203t:41_10": "Ettha ca asaññabhave nibbattasattavasena paṭhamavādo;",
  "tika-s0203t:41_11": "saññaṃ attato samanupassatīti ettha vuttanayena saññaṃyeva attāti gahetvā tassa kiñcanabhāvena ṭhitāya",
  "tika-s0203t:41_12": "aññāya saññāya abhāvato asaññīti pavatto dutiyavādo;",
  "tika-s0203t:41_13": "tathā saññāya saha rūpadhamme sabbe eva vā rūpārūpadhamme attāti gahetvā pavatto tatiyavādo;",
  "tika-s0203t:41_14": "takkaggāhavaseneva pavatto catutthavādo.",
  "tika-s0203t:41_15": "Tesu yaṃ vattabbaṃ,",
  "tika-s0203t:41_16": "taṃ heṭṭhā vuttanayeneva veditabbaṃ.",
  "tika-s0203t:41_17": "Nevasaññīnāsaññīvādepi asaññabhave nibbattassa sattassa cutipaṭisandhīsu;",
  "tika-s0203t:41_18": "sabbattha vā paṭusaññākiccaṃ kātuṃ asamatthāya sukhumāya saññāya atthibhāvapaṭijānanavasena paṭhamavādo;",
  "tika-s0203t:41_19": "asaññīvāde vuttanayena sukhumāya saññāya vasena sañjānanasabhāvatāpaṭijānanavasena ca dutiyavādādayo pavattāti.",
  "tika-s0203t:41_20": "Evamettha etesaṃ vādānaṃ sabbhāvo veditabbo.",
  "tika-s0203t:41_21": "Sesaṃ vuttanayameva.",
  "tika-s0203t:42_0": "24.",
  "tika-s0203t:42_1": "Yattha na saññā,",
  "tika-s0203t:42_2": "tattha ñāṇassa sambhavo eva natthīti āha –",
  "tika-s0203t:42_3": "“asaññā sammoho”ti,",
  "tika-s0203t:42_4": "asaññabhāvo nāma sammohappavattīti attho.",
  "tika-s0203t:42_5": "Yathā niyyantīti niyyāniyāti bahulaṃ vacanato kattusādhano niyyāniyasaddo,",
  "tika-s0203t:42_6": "evaṃ idha viññātabbasaddoti āha –",
  "tika-s0203t:42_7": "“vijānātīti viññātabba”nti,",
  "tika-s0203t:42_8": "vijānanaṃ viññāṇanti attho.",
  "tika-s0203t:42_9": "Tena diṭṭhasutamutaviññātabbamattenāti diṭṭhasutamutaviññāṇappamāṇenāti attho daṭṭhabbo. Tenāha –",
  "tika-s0203t:42_10": "“pañcadvārikasaññāpavattimattenā”ti,",
  "tika-s0203t:42_11": "nibbikappabhāvato pañcadvārikasaññāpavattisamena bhāvanābhinīhārenāti attho.",
  "tika-s0203t:42_12": "Oḷārikasaṅkhārappavattimattenāti oḷārikānaṃ saṅkhārānaṃ pavattiyā.",
  "tika-s0203t:42_13": "Oḷārikasaṅkhārāti cettha ākiñcaññāyatanapariyosānā samāpattidhammā adhippetā.",
  "tika-s0203t:42_14": "Upasampadanti ye saññāya,",
  "tika-s0203t:42_15": "asaññibhāve ca dosaṃ disvā nevasaññānāsaññāyatanaṃ vaṇṇentāpi rūpajjhānapaṭilābhamattena tassa sampādanaṃ paṭilābhaṃ adhigamaṃ paññapenti,",
  "tika-s0203t:42_16": "tesaṃ tassa byasanaṃ akkhāyati anupāyabhāvato.",
  "tika-s0203t:42_17": "Tenāha “vināso”tiādi.",
  "tika-s0203t:42_18": "Vuṭṭhānanti sadisasamāpajjanapubbakaṃ parivuṭṭhānaṃ.",
  "tika-s0203t:42_19": "Samāpatti eva tesaṃ natthi anadhigatattā.",
  "tika-s0203t:42_20": "Oḷārikasaṅkhārappavattiyā antamaso ākiñcaññāyatanasaṅkhārappavattiyāpi pattabbanti na akkhāyati tepi samatikkamitvā pattabbato.",
  "tika-s0203t:42_21": "Saṅkhārānanti niddhāraṇe sāmivacanaṃ.",
  "tika-s0203t:42_22": "Avasesāti ito paraṃ sukhumabhāvo nāma natthīti sukhumabhāvāpattiyā avasesā. Tenāha –",
  "tika-s0203t:42_23": "“bhāvanāvasena sabbasukhumabhāvaṃ pattā saṅkhārā”ti.",
  "tika-s0203t:42_24": "Etanti nevasaññānāsaññāyatanaṃ,",
  "tika-s0203t:42_25": "pattabbaṃ nāma hoti tādisasaṅkhārappattiyaṃ tabbohārato.",
  "tika-s0203t:42_26": "Saṅkhataṃ samecca sambhuyya paccayehi katattā.",
  "tika-s0203t:43_0": "25.",
  "tika-s0203t:43_1": "“Ye te samaṇabrāhmaṇā sato sattassa ucchedaṃ vināsaṃ vibhavaṃ paññapentī”ti vakkhamānattā sabuddhiyaṃ viparivattamāne ekajjhaṃ gahetvā,",
  "tika-s0203t:43_2": "“tatrā”ti bhagavatā vuttanti āha –",
  "tika-s0203t:43_3": "“tatrāti sattasu ucchedavādesu bhumma”nti.",
  "tika-s0203t:43_4": "Uddhaṃ saranti uddhaṃ gataṃ sarantāti taṃ dassento āha “uddhaṃ vuccatī”tiādi.",
  "tika-s0203t:43_5": "Sarantāti yattha patthenti na labhanti,",
  "tika-s0203t:43_6": "taṃ jānantā.",
  "tika-s0203t:43_7": "Āsattinti āsīsanaṃ.",
  "tika-s0203t:43_8": "Peccāti paraloke.",
  "tika-s0203t:43_9": "Vāṇijūpamā viyāti bhavapariyāpannaphalavisesāpekkhāya paṭipajjanato.",
  "tika-s0203t:43_10": "Sakkāyassa bhayāti santo kāyoti sakkāyo,",
  "tika-s0203t:43_11": "paramatthato vijjamāno dhammasamūhoti katvā upādānakkhandhapañcakaṃ,",
  "tika-s0203t:43_12": "tato bhāyanena.",
  "tika-s0203t:43_13": "Mā khīyi mā parikkhayaṃ agamāsi.",
  "tika-s0203t:43_14": "Mā osīdi mā heṭṭhā bhassi.",
  "tika-s0203t:43_15": "Abbhanti ākāsaṃ mā undriyi mā bhijjitvā pati.",
  "tika-s0203t:43_16": "Gaddulena baddho gaddulabaddho.",
  "tika-s0203t:43_17": "Daḷhathambho viya khīlo viya ca sakkāyo dummocanīyato.",
  "tika-s0203t:43_18": "Sā viya diṭṭhigatiko tassa anuparivattanato.",
  "tika-s0203t:43_19": "Daṇḍako viya diṭṭhi chedanakaraṇāya asamatthabhāvakaraṇato.",
  "tika-s0203t:43_20": "Rajju viya taṇhā bandhanato ca,",
  "tika-s0203t:43_21": "ārammaṇakaraṇavasena samannāgamanavasena ca sambaddhabhāvato.",
  "tika-s0203t:43_22": "Tena vuttaṃ –",
  "tika-s0203t:43_23": "“diṭṭhidaṇḍake pavesitāya taṇhārajjuyā”ti.",
  "tika-s0203t:44_0": "26.",
  "tika-s0203t:44_1": "Bhagavā attano desanāvilāsena veneyyajjhāsayavasena (catucattārīsa aparantakappikavādā tattha tattha",
  "tika-s0203t:44_2": "antogadhāti) uddesavasena pañceva saṅgahetvā yathuddesaṃ nigamento,",
  "tika-s0203t:44_3": "“imāneva pañcāyatanānī”ti āha.",
  "tika-s0203t:44_4": "Tattha dukkhassa nimittabhāvato diṭṭhigatānaṃ kāraṇaṭṭhena āyatanatthoti vuttaṃ –",
  "tika-s0203t:44_5": "“imāneva pañca kāraṇānī”ti.",
  "tika-s0203t:44_6": "Saññīādivasena tīṇi ucchedavādoti cattāri bhājitāni.",
  "tika-s0203t:44_7": "Itaraṃ pana diṭṭhadhammanibbānaṃ kuhiṃ paviṭṭhaṃ?",
  "tika-s0203t:44_8": "Sarūpato abhājitattā yathābhājitesu vādesu kattha antogadhanti pucchati.",
  "tika-s0203t:44_9": "Uddese pana sarūpato gahitameva,",
  "tika-s0203t:44_10": "“diṭṭhadhammanibbānaṃ vā paneke abhivadantī”ti.",
  "tika-s0203t:44_11": "Itaro ekattasaññīvāde nānattasaññīvāde antogadhanti dassento “ekatta…pe…",
  "tika-s0203t:44_12": "veditabba”nti āha yathāsukhañcetaṃ vuttaṃ.",
  "tika-s0203t:44_13": "Paṭhamo hi diṭṭhadhammanibbānavādo nānattasaññīvāde antogadho,",
  "tika-s0203t:44_14": "itare cattāro ekattasaññīvāde.",
  "tika-s0203t:45_0": "27.",
  "tika-s0203t:45_1": "Atītakoṭṭhāsasaṅkhātanti atītaṃ khandhakoṭṭhāsasaṅkhātaṃ pubbantaṃ.",
  "tika-s0203t:45_2": "Pubbe nivutthadhammavisayā kappanā idhādhippetā,",
  "tika-s0203t:45_3": "tasmā atītakālavācako idha pubbasaddo,",
  "tika-s0203t:45_4": "rūpādikhandhavinimuttañca kappanāvatthu natthi,",
  "tika-s0203t:45_5": "antasaddo ca koṭṭhāsavācako.",
  "tika-s0203t:45_6": "Tena vuttaṃ “atītakoṭṭhāsasaṅkhātaṃ pubbantaṃ kappetvā”ti.",
  "tika-s0203t:45_7": "“Kappetvā”ti ca tasmiṃ pubbante taṇhāyanābhinivisānaṃ samatthanaṃ pariniṭṭhāpanaṃ vadati.",
  "tika-s0203t:45_8": "Sesampīti “pubbantānudiṭṭhī”ti evamādikaṃ.",
  "tika-s0203t:45_9": "Pubbe vuttappakāranti “aparantānudiṭṭhino”tiādīsu vuttappakāraṃ.",
  "tika-s0203t:45_10": "Ekekasmiñca attāti āhito ahaṃmāno etthāti katvā,",
  "tika-s0203t:45_11": "lokoti lokiyanti ettha puññapāpāni tabbipākā cāti katvā,",
  "tika-s0203t:45_12": "taṃ taṃ gahaṇavisesaṃ upādāya paññāpanaṃ hotīti āha –",
  "tika-s0203t:45_13": "“rūpādīsu aññataraṃ attāti ca lokoti ca gahetvā”ti.",
  "tika-s0203t:45_14": "Sabbadābhāvena sassato.",
  "tika-s0203t:45_15": "Amaro nicco dhuvoti tasseva vevacanāni.",
  "tika-s0203t:45_16": "Maraṇābhāvena amaro,",
  "tika-s0203t:45_17": "uppādābhāvena sabbakālaṃ vattanato nicco,",
  "tika-s0203t:45_18": "thiraṭṭhena vikārābhāvena dhuvo,",
  "tika-s0203t:45_19": "yathāhātiādinā yathāvuttamatthaṃ niddesapaṭisambhidāpāḷīhi vibhāveti.",
  "tika-s0203t:45_20": "Ayañca attho “rūpaṃ attato samanupassati, vedanaṃ… saññaṃ… saṅkhāre…",
  "tika-s0203t:45_21": "viññāṇaṃ attato samanupassatī”ti imissā pañcavidhāya sakkāyadiṭṭhiyā vasena vutto.",
  "tika-s0203t:45_22": "“Rūpavanta”ntiādikāya pana pañcadasavidhāya sakkāyadiṭṭhiyā vasena cattāro cattāro khandhe,",
  "tika-s0203t:45_23": "“attā”ti gahetvā tadaññaṃ –",
  "tika-s0203t:45_24": "“loko”ti paññapentīti ayampi attho labbhati,",
  "tika-s0203t:45_25": "tathā ekaṃ khandhaṃ,",
  "tika-s0203t:45_26": "“attā”ti gahetvā tadaññe “loko”ti paññapentīti evamettha attho daṭṭhabbo.",
  "tika-s0203t:45_27": "Eseva nayoti iminā yathā “rūpādīsu aññataraṃ attāti ca lokoti ca gahetvā sassato…pe…",
  "tika-s0203t:45_28": "dhuvo”ti attho vutto;",
  "tika-s0203t:45_29": "evaṃ asassato anicco adhuvo ucchijjati vinassati na hoti paraṃ maraṇā;",
  "tika-s0203t:45_30": "nicco ca anicco ca nevanicco nāniccoti evamādimatthaṃ atidisati.",
  "tika-s0203t:46_0": "Cattāro sassatavādāti lābhīvasena tayo,",
  "tika-s0203t:46_1": "takkīvasena ekoti evaṃ cattāro.",
  "tika-s0203t:46_2": "Pubbenivāsañāṇalābhī titthiyo mandapañño anekajātisatasahassamattaṃ anussarati,",
  "tika-s0203t:46_3": "majjhimapañño dasa saṃvaṭṭavivaṭṭakappāni,",
  "tika-s0203t:46_4": "tikkhapañño cattārīsa saṃvaṭṭavivaṭṭakappāni,",
  "tika-s0203t:46_5": "na tato paraṃ.",
  "tika-s0203t:46_6": "So evaṃ anussaranto attā ca loko cāti abhivadati.",
  "tika-s0203t:46_7": "Takkī pana takkapariyāhataṃ vīmaṃsānucaritaṃ sayaṃpaṭibhānaṃ sassato attā ca loko cāti abhivadati.",
  "tika-s0203t:46_8": "Tena vuttaṃ –",
  "tika-s0203t:46_9": "“lābhīvasena tayo,",
  "tika-s0203t:46_10": "takkīvasena ekoti evaṃ cattāro sassatavādā”ti.",
  "tika-s0203t:46_11": "Eteneva ca adhiccasamuppattikavādo viya sassatavādo kasmā duvidhena na vibhattoti ce?",
  "tika-s0203t:46_12": "Paṭikkhittattāti daṭṭhabbaṃ.",
  "tika-s0203t:47_0": "Ettha ca,",
  "tika-s0203t:47_1": "“sassato attā ca loko cā”ti vāde ayamayuttatāvibhāvanā –",
  "tika-s0203t:47_2": "yadi hi parena parikappito attā,",
  "tika-s0203t:47_3": "loko vā sassato siyā,",
  "tika-s0203t:47_4": "tassa nibbikāratāya purimarūpāvijahanato kassaci visesādhānassa kātuṃ asakkuṇeyyatāya ahitato nivattanatthaṃ",
  "tika-s0203t:47_5": "hite ca paṭipattiatthaṃ upadeso eva nippayojano siyā sassatavādino.",
  "tika-s0203t:47_6": "Kathaṃ vā so upadeso pavattīyati vikārābhāvato;",
  "tika-s0203t:47_7": "evañca attano ajaṭākāsassa viya dānādikiriyā hiṃsādikiriyā ca na sambhavati;",
  "tika-s0203t:47_8": "tathā sukhassa dukkhassa ca anubhavananibandho eva sassatavādino na yujjati kammabaddhābhāvato,",
  "tika-s0203t:47_9": "jātiādīnaṃ asambhavato kuto vimokkho.",
  "tika-s0203t:47_10": "Atha pana dhammamattaṃ tassa uppajjati ceva vinassati ca,",
  "tika-s0203t:47_11": "yassa vasenāyaṃ kiriyādivohāroti vadeyya.",
  "tika-s0203t:47_12": "Evampi purimarūpāvijahanena avaṭṭhitassa attano dhammamattanti na sakkā sambhāvetuṃ;",
  "tika-s0203t:47_13": "te vā panassa dhammā avatthābhūtā tato aññe vā siyuṃ anaññe vā,",
  "tika-s0203t:47_14": "yadi aññe,",
  "tika-s0203t:47_15": "na tāhi tassa uppannāhipi koci viseso atthi.",
  "tika-s0203t:47_16": "Yo hi karoti paṭisaṃvedeti cavati upapajjati cāti icchitaṃ.",
  "tika-s0203t:47_17": "Tasmā tadavattho eva yathāvuttadoso,",
  "tika-s0203t:47_18": "kiñca dhammakappanāpi niratthakā siyā.",
  "tika-s0203t:47_19": "Atha anaññe,",
  "tika-s0203t:47_20": "uppādavināsavantīhi avatthāhi anaññassa attano tāsaṃ viya uppādavināsasambhavāpattito kuto niccatāvakāso.",
  "tika-s0203t:47_21": "Tāsampi vā attano viya niccatāti bandhanavimokkhānaṃ asambhavo evāti na yujjati eva sassatavādo;",
  "tika-s0203t:47_22": "na cettha koci vādī dhammānaṃ sassatabhāve parisuddhaṃ yuttiṃ vattuṃ samattho atthi;",
  "tika-s0203t:47_23": "yuttirahitañca vacanaṃ na paṇḍitānaṃ cittamārādhetīti viññūhi chaḍḍito evāyaṃ sassatavādoti.",
  "tika-s0203t:48_0": "Satta ucchedavādāti ettha te sarūpamattato heṭṭhā dassitā eva,",
  "tika-s0203t:48_1": "tattha dve janā ucchedadiṭṭhiṃ gaṇhanti lābhī ca alābhī ca.",
  "tika-s0203t:48_2": "Tattha lābhī nāma dibbacakkhuñāṇalābhī dibbena cakkhunā arahato cutiṃ disvā upapattiṃ apassanto.",
  "tika-s0203t:48_3": "Yo vā puthujjanānampi cutimattameva daṭṭhuṃ sakkoti,",
  "tika-s0203t:48_4": "pubbayogābhāvena parikammākaraṇena vā upapātaṃ daṭṭhuṃ na sakkoti.",
  "tika-s0203t:48_5": "So “tattha tattheva attā ucchijjatī”ti ucchedadiṭṭhiṃ gaṇhāti. Alābhī –",
  "tika-s0203t:48_6": "“ko paralokaṃ jānāti,",
  "tika-s0203t:48_7": "ettako jīvavisayo,",
  "tika-s0203t:48_8": "yāva indriyagocaro”ti attano dhītuyā hatthaggaṇhanakarājā viya kāmasukhagiddhatāya vā,",
  "tika-s0203t:48_9": "“yathā rukkhapaṇṇāni rukkhato patitāni na paṭisandhiyanti,",
  "tika-s0203t:48_10": "evaṃ sabbepi sattā appaṭisandhikamaraṇameva gacchanti,",
  "tika-s0203t:48_11": "jalabubbuḷakūpamā sattā”ti takkamattavasena vā ucchedadiṭṭhiṃ gaṇhāti.",
  "tika-s0203t:48_12": "Tattha yaṃ heṭṭhā vuttaṃ –",
  "tika-s0203t:48_13": "“manussattabhāve kāmāvacaradevattabhāve rūpāvacaradevattabhāve catubbidhaarūpattabhāve cavitvā sattassa",
  "tika-s0203t:48_14": "ucchedapaññāpanavasena satta ucchedavādā kathitā”ti.",
  "tika-s0203t:48_15": "Tattha yuttaṃ tāva purimesu tīsu vādesu “kāyassa bhedā”ti vuttaṃ;",
  "tika-s0203t:48_16": "pañcavokārabhavapariyāpannaṃ attabhāvaṃ ārabbha pavattattā tesaṃ vādānaṃ,",
  "tika-s0203t:48_17": "na yuttaṃ catuvokārabhavapariyāpannaṃ attabhāvaṃ nissāya pavattesu catutthādīsu catūsu vādesu,",
  "tika-s0203t:48_18": "“kāyassa bhedā”ti vuttaṃ.",
  "tika-s0203t:48_19": "Na hi arūpīnaṃ kāyo atthīti?",
  "tika-s0203t:48_20": "Saccametaṃ,",
  "tika-s0203t:48_21": "rūpabhave pavattavohāreneva diṭṭhigatiko arūpabhavepi kāyavohāramāropetvā āha “kāyassa bhedā”ti.",
  "tika-s0203t:48_22": "Yathā diṭṭhigatikehi diṭṭhiyo paññattā,",
  "tika-s0203t:48_23": "tatheva bhagavā dassesīti.",
  "tika-s0203t:48_24": "Arūpakāyabhāvato vā phassādidhammasamūhabhūte arūpattabhāve kāyaniddeso daṭṭhabbo.",
  "tika-s0203t:49_0": "Etthāha –",
  "tika-s0203t:49_1": "“kāmāvacaradevattabhāvādiniravasesavibhavapatiṭṭhāpakānaṃ dutiyavādādīnaṃ yutto aparantakappikabhāvo anāgataddhavisayattā tesaṃ vādānaṃ;",
  "tika-s0203t:49_2": "na pana diṭṭhigatika-",
  "tika-s0203t:49_3": "paccakkhabhūta-",
  "tika-s0203t:49_4": "manussattabhāva-",
  "tika-s0203t:49_5": "samucchedapatiṭṭhāpakassa paṭhamavādassa paccuppannavisayattā”ti.",
  "tika-s0203t:49_6": "Yadi evaṃ yathā hi dutiyādivādānaṃ,",
  "tika-s0203t:49_7": "purimapurimavādasaṅgahitasseva attano uttaruttarabhavopapattiyā samucchedanato yujjati aparantakappikatā,",
  "tika-s0203t:49_8": "tathā ca “no ca kho, bho,",
  "tika-s0203t:49_9": "ayaṃ attā ettāvatā sammā samucchinno hotī”tiādi vuttaṃ.",
  "tika-s0203t:49_10": "Evaṃ anāgatasseva manussattabhāvasamucchedassa adhippetattā paṭhamavādassapi aparantakappikatā yujjati.",
  "tika-s0203t:49_11": "Evaṃ sabbassapi pubbantato āgatassa ucchedapaññāpanavasena idha pubbantakappikesu desanā gatā.",
  "tika-s0203t:49_12": "Ete ucchedavādā heṭṭhā aparantakappikesu desanā gatā.",
  "tika-s0203t:49_13": "Ete ucchedavādā heṭṭhā aparantakappikesu tattha tattheva ucchijjati,",
  "tika-s0203t:49_14": "na tato uddhaṃ pavatti atthīti dassanatthaṃ vuttā.",
  "tika-s0203t:49_15": "Jalabubbuḷakūpamā hi sattāti tassa laddhi.",
  "tika-s0203t:50_0": "Idhāti pubbantakappikesu.",
  "tika-s0203t:50_1": "Idheva manussattabhāvādike ucchijjati vinaṭṭhavināsavasena.",
  "tika-s0203t:50_2": "Evaṃ anāgate anuppattidassanaparānaṃ ucchedavādānaṃ aparantakappikesu gahaṇaṃ;",
  "tika-s0203t:50_3": "pubbantato pana āgatassa attano idheva ucchedadassanaparānaṃ pubbantakappikesu gahaṇaṃ.",
  "tika-s0203t:50_4": "Ito paraṃ na gacchatīti pana idaṃ atthato āpannassa atthassa dassanaṃ.",
  "tika-s0203t:50_5": "Sattesu saṅkhāresu ca ekaccasassatanti pavatto ekaccasassatavādo.",
  "tika-s0203t:50_6": "So pana brahmakāyika-",
  "tika-s0203t:50_7": "khiḍḍāpadosika-",
  "tika-s0203t:50_8": "manopadosikattabhāvato cavitvā idhāgatānaṃ takkino ca uppajjanavasena catubbidhoti āha “cattāro ekaccasassatavādā”ti.",
  "tika-s0203t:50_9": "“Saṅkhārekaccasassatikā”ti idaṃ tehi sassatabhāvena gayhamānānaṃ dhammānaṃ yathāsabhāvadassanavasena vuttaṃ,",
  "tika-s0203t:50_10": "na panekaccasassatikamatadassanavasena.",
  "tika-s0203t:50_11": "Tassa hi sassatābhimataṃ asaṅkhatamevāti laddhi.",
  "tika-s0203t:50_12": "Tathā hi vuttaṃ brahmajāle –",
  "tika-s0203t:50_13": "“cittanti vā manoti vā viññāṇanti vā ayaṃ attā nicco dhuvo sassato avipariṇāmadhammo sassatisamaṃ tatheva ṭhassatī”ti.",
  "tika-s0203t:50_14": "Na hi yassa bhāvassa paccayehi abhisaṅkhatabhāvaṃ paṭijānāti;",
  "tika-s0203t:50_15": "tasseva niccadhuvādibhāvo anummattakena na sakkā paṭiññātuṃ. Etena,",
  "tika-s0203t:50_16": "“uppādavayadhuvatāyuttabhāvā siyā niccā,",
  "tika-s0203t:50_17": "siyā aniccā,",
  "tika-s0203t:50_18": "siyā na vattabbā”tiādinā pavattassa sattabhaṅgavādassa ayuttatā vibhāvitā hoti.",
  "tika-s0203t:51_0": "Tatthāyaṃ ayuttatāvibhāvanā – yadi,",
  "tika-s0203t:51_1": "“yena sabhāvena yo dhammo atthīti vuccati,",
  "tika-s0203t:51_2": "teneva sabhāvena so dhammo natthī”tiādinā vucceyya,",
  "tika-s0203t:51_3": "siyā anekantavādo;",
  "tika-s0203t:51_4": "atha aññena,",
  "tika-s0203t:51_5": "siyā na anekantavādo;",
  "tika-s0203t:51_6": "na cettha desantarādisambaddhabhāvo yutto vattuṃ tassa sabbalokasiddhattā vivādābhāvato.",
  "tika-s0203t:51_7": "Ye pana vadanti –",
  "tika-s0203t:51_8": "“yathā suvaṇṇaghaṭe makuṭe kate ghaṭabhāvo nassati,",
  "tika-s0203t:51_9": "makuṭabhāvo uppajjati,",
  "tika-s0203t:51_10": "suvaṇṇabhāvo tiṭṭhatiyeva,",
  "tika-s0203t:51_11": "evaṃ sabbabhāvānaṃ koci dhammo nassati,",
  "tika-s0203t:51_12": "koci uppajjati,",
  "tika-s0203t:51_13": "sabhāvo pana tiṭṭhatī”ti.",
  "tika-s0203t:51_14": "Te vattabbā –",
  "tika-s0203t:51_15": "kiṃ taṃ suvaṇṇaṃ,",
  "tika-s0203t:51_16": "yaṃ ghaṭe makuṭe ca avaṭṭhitaṃ?",
  "tika-s0203t:51_17": "Yadi rūpādi,",
  "tika-s0203t:51_18": "so saddo viya anicco,",
  "tika-s0203t:51_19": "atha rūpādisamūho,",
  "tika-s0203t:51_20": "samūho nāma sammutimattaṃ.",
  "tika-s0203t:51_21": "Tassa vohāramattassa atthitā natthitā niccatā vā na vattabbā.",
  "tika-s0203t:51_22": "Tassa paramatthasabhāvena anupalabbhanatoti anekantavādo na siyā.",
  "tika-s0203t:51_23": "Dhammā ca dhammito aññe vā siyuṃ anaññe vā.",
  "tika-s0203t:51_24": "Yadi aññe,",
  "tika-s0203t:51_25": "na tesaṃ aniccatāya dhammī anicco aññattā.",
  "tika-s0203t:51_26": "Na hi rūpā cakkhuviññāṇaṃ aññattā,",
  "tika-s0203t:51_27": "na ca rūpe cakkhuviññāṇasaddo hoti;",
  "tika-s0203t:51_28": "kiñca dhammakappanāpi niratthikā siyā dhammino niccāniccatāya asijjhanato atha anaññe;",
  "tika-s0203t:51_29": "uppādavināsavantehi anaññassa dhammino tesaṃ viya uppādavināsasabbhāvato kuto niccatāvakāso,",
  "tika-s0203t:51_30": "tesampi vā dhammino viya niccatāpatti siyā.",
  "tika-s0203t:51_31": "Apica niccāniccanavattabbarūpo attā ca loko ca paramatthato vijjamānatāpaṭijānanato yathā niccādīnaṃ aññataraṃ rūpaṃ,",
  "tika-s0203t:51_32": "yathā vā dīpādayo.",
  "tika-s0203t:51_33": "Na hi dīpādīnaṃ udayabbayasabhāvānaṃ niccāniccanavattabbasabhāvatā sakkā vattuṃ jīvassa niccādīsu aññataraṃ",
  "tika-s0203t:51_34": "rūpaṃ viyāti evaṃ sattabhaṅgassa viya sesabhaṅgānampi asambhavoyevāti sattabhaṅgavādassa ayuttatā veditabbāti.",
  "tika-s0203t:52_0": "Ettha ca,",
  "tika-s0203t:52_1": "“issaro nicco,",
  "tika-s0203t:52_2": "aññe sattā aniccā”ti evaṃ pavattavādā sattekaccasassatavādā;",
  "tika-s0203t:52_3": "seyyathāpi issaravādādayo.",
  "tika-s0203t:52_4": "“Paramāṇavo niccā dhuvā,",
  "tika-s0203t:52_5": "dviaṇukādayo aniccā”ti evaṃ pavattavādā saṅkhārekaccasassatavādā;",
  "tika-s0203t:52_6": "seyyathāpi kaṇādavādādayo.",
  "tika-s0203t:52_7": "Nanu ca “ekacce dhammā sassatā,",
  "tika-s0203t:52_8": "ekacce asassatā”ti;",
  "tika-s0203t:52_9": "etasmiṃ vāde cakkhādīnaṃ asassatatāsanniṭṭhānaṃ yathāsabhāvāvabodho eva,",
  "tika-s0203t:52_10": "tayidaṃ kathaṃ micchādassananti,",
  "tika-s0203t:52_11": "ko evamāha –",
  "tika-s0203t:52_12": "“cakkhādīnaṃ asassatabhāvasanniṭṭhānaṃ micchādassana”nti?",
  "tika-s0203t:52_13": "Asassatesuyeva pana kesañci dhammānaṃ sassatabhāvābhiniveso idha micchādassanaṃ;",
  "tika-s0203t:52_14": "tena pana ekavāre pavattamānena cakkhādīnaṃ asassatabhāvāvabodho vidūsito saṃsaṭṭhabhāvato;",
  "tika-s0203t:52_15": "visasaṃsaṭṭho viya sappimaṇḍo sakiccakāraṇāsamattatāya sammādassanapakkhe ṭhapetabbataṃ nārahati.",
  "tika-s0203t:52_16": "Atha vā asassatabhāvena nicchitāpi cakkhuādayo samāropitajīvasabhāvā eva diṭṭhigati kehi gayhantīti tadavabodhassa",
  "tika-s0203t:52_17": "micchādassanabhāvo na sakkā nivāretuṃ.",
  "tika-s0203t:52_18": "Tathā hi vuttaṃ brahmajāle –",
  "tika-s0203t:52_19": "“cakkhunti vā…pe…",
  "tika-s0203t:52_20": "kāyoti vā ayaṃ me attā”tiādi.",
  "tika-s0203t:52_21": "Evañca katvā asaṅkhatāya saṅkhatāya ca dhātuyā vasena yathākkamaṃ ekacce dhammā sassatā;",
  "tika-s0203t:52_22": "ekacce asassatāti evaṃ pavatto vibhajjavādopi ekaccasassatavādo āpajjatīti evaṃpakārā codanā anokāsā hoti aviparītadhammasabhāvasampaṭipattibhāvato.",
  "tika-s0203t:53_0": "Na maratīti amarā. Kā sā?",
  "tika-s0203t:53_1": "“Evantipi me no”tiādinā nayena pariyantarahitā diṭṭhigatikassa diṭṭhi ca vācā ca,",
  "tika-s0203t:53_2": "amarāya diṭṭhiyā vācāya vividho khepoti amarāvikkhepo.",
  "tika-s0203t:53_3": "So etassa atthīti amarāvikkhepo.",
  "tika-s0203t:53_4": "Atha vā amarāti ekā macchajāti,",
  "tika-s0203t:53_5": "sā ummujjananimmujjanādivasena udake sandhāvamānā gāhaṃ na gacchati;",
  "tika-s0203t:53_6": "evamevaṃ ayampi vādo ito cito ca sandhāvati,",
  "tika-s0203t:53_7": "gāhaṃ nāgacchatīti amarāvikkhepo,",
  "tika-s0203t:53_8": "so eva amarāvikkhepiko.",
  "tika-s0203t:53_9": "Svāyaṃ vādo musāvādaanuyogachandarāgamohahetukatāya catudhā pavattoti āha –",
  "tika-s0203t:53_10": "“cattāro amarāvikkhepikā vuttā”ti.",
  "tika-s0203t:53_11": "Nanu cettha catubbidhopi amarāvikkhepiko kusalādike dhamme paralokattikādīni ca yathābhūtaṃ anavabujjhamāno,",
  "tika-s0203t:53_12": "tattha tattha pañhaṃ puṭṭho pucchāya vikkhepanamattaṃ āpajjatīti tassa kathaṃ diṭṭhigatikabhāvo.",
  "tika-s0203t:53_13": "Na hi avattukāmassa viya pucchitamatthaṃ ajānantassa vikkhepakaraṇamattena diṭṭhigatikatā yuttāti?",
  "tika-s0203t:53_14": "Na hevaṃ pucchāvikkhepakaraṇamattena tassa diṭṭhigatikatā icchitā,",
  "tika-s0203t:53_15": "atha kho micchābhinivesena.",
  "tika-s0203t:53_16": "Sassatavasena micchābhiniviṭṭhoyeva hi mandabuddhitāya kusalādidhamme paralokattikādīni ca,",
  "tika-s0203t:53_17": "yāthāvato appaṭipajjamāno attanā aviññātassa atthassa paraṃ viññāpetuṃ asamatthatāya musāvādādibhayena ca vikkhepaṃ āpajjatīti.",
  "tika-s0203t:53_18": "Tathā hissa vādassa sassatadiṭṭhisaṅgaho vutto.",
  "tika-s0203t:53_19": "Atha vā puññapāpānaṃ,",
  "tika-s0203t:53_20": "tabbipākānañca anavabodhena,",
  "tika-s0203t:53_21": "asaddahanena ca,",
  "tika-s0203t:53_22": "“tabbisayāya pucchāya vikkhepakaraṇaṃyeva yuttaṃ sundarañcā”ti,",
  "tika-s0203t:53_23": "khantiṃ ruciṃ uppādetvā abhinivisantassa uppannā visuṃyevekā esā diṭṭhi sattabhaṅgadiṭṭhi viyāti daṭṭhabbā.",
  "tika-s0203t:53_24": "Tathā ceva vuttaṃ –",
  "tika-s0203t:53_25": "“pariyantarahitā diṭṭhigatikassa diṭṭhi ceva vācā cā”ti.",
  "tika-s0203t:53_26": "Kathaṃ panassā sassatadiṭṭhisaṅgaho?",
  "tika-s0203t:53_27": "Ucchedavasena anabhinivesato.",
  "tika-s0203t:53_28": "“Natthi koci dhammānaṃ yathābhūtavedī vivādabahulattā lokassa;",
  "tika-s0203t:53_29": "‘evameva’nti pana saddantarena dhamme nijjhānanā anādikālikā loke”ti gāhavasena sassatalesopettha labbhatiyeva.",
  "tika-s0203t:54_0": "Amati gacchati ettha sabhāvo osānanti anto, mariyādo,",
  "tika-s0203t:54_1": "so etassa atthīti antavā.",
  "tika-s0203t:54_2": "Tenāha “sapariyanto”ti.",
  "tika-s0203t:54_3": "Avaḍḍhitakasiṇassa puggalassa evaṃ hotīti yojanā.",
  "tika-s0203t:54_4": "Dutiyavādo “anantavā loko”ti vādo.",
  "tika-s0203t:54_5": "Tatiyavādo “antavā ca anantavā cā”ti vādo.",
  "tika-s0203t:54_6": "Catutthavādo “nevantavā nānantavā”ti vādo.",
  "tika-s0203t:54_7": "Ete eva cattāro vādino sandhāya brahmajāle –",
  "tika-s0203t:54_8": "“antānantikā antānantaṃ lokassa paññapenti catūhi vatthūhī”ti vuttaṃ.",
  "tika-s0203t:54_9": "Tattha yuttaṃ tāva purimānaṃ tiṇṇaṃ vādīnaṃ antattañca anantattañca antānantattañca ārabbha pavattavādattā antānantikattaṃ.",
  "tika-s0203t:54_10": "Pacchimassa pana tadubhayapaṭisedhavasena pavattavādattā kathamantānantikattanti?",
  "tika-s0203t:54_11": "Tadubhayapaṭisedhavasena pavattavādattā eva.",
  "tika-s0203t:54_12": "Yasmā paṭisedhavādopi antānantavisayo eva taṃ ārabbha pavattattā.",
  "tika-s0203t:54_13": "Apare āhu –",
  "tika-s0203t:54_14": "“yathā tatiyavāde sambhedavasena etasseva antavantatā anantatā ca sambhavati,",
  "tika-s0203t:54_15": "evaṃ takkīvādepi kālabhedavasena ubhayasambhavato aññamaññapaṭisedhena ubhayaññeva vuccati. Kathaṃ?",
  "tika-s0203t:54_16": "Antavantatāpaṭisedhena hi anantatā vuccati,",
  "tika-s0203t:54_17": "anantatāpaṭisedhena ca antavantatā,",
  "tika-s0203t:54_18": "antānantānañca tatiyavādabhāvo kālabhedassa adhippetattā.",
  "tika-s0203t:54_19": "Idaṃ vuttaṃ hoti yasmā ayaṃ lokasaññito attā jhāyīhi adhigatavisesehi ananto kadāci sakkhi diṭṭho anusuyyati;",
  "tika-s0203t:54_20": "tasmā nevantavā.",
  "tika-s0203t:54_21": "Yasmā pana tehi eva kadāci antavā sakkhi diṭṭho anusuyyati,",
  "tika-s0203t:54_22": "tasmā na pana anantavā”ti.",
  "tika-s0203t:54_23": "Yathā ca anussutitakkīvasena,",
  "tika-s0203t:54_24": "evaṃ jātissaratakkiādīnañca vasena yathāsambhavaṃ yojetabbaṃ.",
  "tika-s0203t:54_25": "Ayañhi takkiko avaḍḍhitabhāvapubbakattā paṭibhāganimittānaṃ vaḍḍhitabhāvassa vaḍḍhitakālavasena apaccakkhakāritāya anussavādimatte ṭhatvā –",
  "tika-s0203t:54_26": "“nevantavā”ti paṭikkhipati,",
  "tika-s0203t:54_27": "avaḍḍhitakālavasena pana “nānanto”ti.",
  "tika-s0203t:54_28": "Na pana antavantatānantatānaṃ accantamabhāvena yathā taṃ “nevasaññīnāsaññī”ti,",
  "tika-s0203t:54_29": "avassañca etaṃ evaṃ viññātabbaṃ,",
  "tika-s0203t:54_30": "aññathā vikkhepapakkhaṃyeva bhajeyya catutthavādo.",
  "tika-s0203t:54_31": "Na hi antavantatānantatātadubhayavinimutto attano pakāro atthi,",
  "tika-s0203t:54_32": "takkīvādī ca yuttimaggako,",
  "tika-s0203t:54_33": "kālabhedavasena ca tadubhayampi ekasmiṃ na na yujjatīti.",
  "tika-s0203t:54_34": "Anantaracatukkanti ekattasaññīti āgatasaññīcatukkaṃ.",
  "tika-s0203t:55_0": "Ekantasukhīti ekanteneva sukhī.",
  "tika-s0203t:55_1": "Taṃ panassa sukhaṃ dukkhena avomissaṃ hotīti āha “nirantarasukhī”ti.",
  "tika-s0203t:55_2": "Ekantasukhamevāti idaṃ sukhabahulataṃ sandhāya vuttaṃ.",
  "tika-s0203t:55_3": "Atītāsu sattasu jātīsūti idaṃ tato paraṃ jātissarañāṇena anussarituṃ na sakkāti katvā vuttaṃ.",
  "tika-s0203t:55_4": "Tādisamevāti sukhasamaṅgimeva attabhāvaṃ.",
  "tika-s0203t:55_5": "“Evaṃ sukhasamaṅgī”ti taṃ anussarantassa jātissarassa atītajātiyampi idha viya dukkhaphuṭṭhassa taṃ anussarantassa.",
  "tika-s0203t:56_0": "Sabbesampīti lābhīnaṃ takkīnampi.",
  "tika-s0203t:56_1": "Tathāti iminā “sabbesampī”ti idaṃ padaṃ ākaḍḍhati.",
  "tika-s0203t:56_2": "Kāmāvacaraṃ nāma adukkhamasukhaṃ anuḷāraṃ avibhūtanti āha “catutthajjhānavasenā”ti.",
  "tika-s0203t:56_3": "Catutthajjhānaṃ kāraṇabhūtaṃ etassa atthi,",
  "tika-s0203t:56_4": "tena vā nibbattanti catutthajjhānikaṃ.",
  "tika-s0203t:56_5": "Majjhattassāti majjhattabhūtassa majjhattavedanābahulassa.",
  "tika-s0203t:56_6": "Majjhattabhūtaṭṭhānameva attano majjhattatāpattameva bhūtapubbaṃ anussarantassa.",
  "tika-s0203t:56_7": "Ekaccasassatikāti ekaccasassatavādino vuttā.",
  "tika-s0203t:56_8": "Puggalādhiṭṭhānena hi ekaccasassatikā.",
  "tika-s0203t:56_9": "Esa nayo sesesupi.",
  "tika-s0203t:56_10": "Adhiccasamuppannavādo sassatavādasamuddiṭṭhoti katvā “dve adhiccasamuppannikā”ti ca vuttaṃ.",
  "tika-s0203t:57_0": "28.",
  "tika-s0203t:57_1": "Diṭṭhuddhāranti yathāvuttānaṃ diṭṭhīnaṃ aniyyānikabhāvadassanavasena paduddharaṇaṃ.",
  "tika-s0203t:57_2": "Paccattaṃyeva ñāṇanti aparappaccayaṃ attaniyeva ñāṇaṃ.",
  "tika-s0203t:57_3": "Taṃ pana attapaccakkhaṃ hotīti āha “paccakkhañāṇa”nti.",
  "tika-s0203t:57_4": "Suvaṇṇassa viya dosāpagamena upakkilesavigamena ñāṇassa visuddhanti āha “parisuddhanti nirupakkilesa”nti.",
  "tika-s0203t:57_5": "Kilesandhakāravigamato sappabhāsamujjalameva hotīti vuttaṃ –",
  "tika-s0203t:57_6": "“pariyodātanti pabhassara”nti bāhirasamayasmimpi honti jhānassa samijjhanato.",
  "tika-s0203t:57_7": "Mayamidaṃ jānāmāti “sassato attā ca loko ca idameva saccaṃ moghamañña”nti ca micchāgāhavasena aññāṇabhāgameva",
  "tika-s0203t:57_8": "paribrūhetvā tato eva yathāgahitaṃ gāhaṃ sandhāya –",
  "tika-s0203t:57_9": "“mayamidaṃ atthaṃ tattha jānāmā”ti evaṃ tattha micchāgāhe avijjamānaṃ ñāṇakoṭṭhāsaṃ otārentiyeva anuppavesentiyeva.",
  "tika-s0203t:57_10": "Na taṃ ñāṇaṃ,",
  "tika-s0203t:57_11": "micchādassanaṃ nāmetaṃ,",
  "tika-s0203t:57_12": "kiṃ pana taṃ micchādassanaṃ nāma?",
  "tika-s0203t:57_13": "Sassato attā ca loko cātiādinā micchābhinivesabhāvato.",
  "tika-s0203t:57_14": "Tenāha “tadapi…pe… attho”ti.",
  "tika-s0203t:57_15": "Yaṃ taṃ diṭṭhiyā upanissayabhūtaṃ ñāṇaṃ,",
  "tika-s0203t:57_16": "taṃ sandhāyāha –",
  "tika-s0203t:57_17": "“jānanamattalakkhaṇattā ñāṇabhāgamattamevā”ti.",
  "tika-s0203t:57_18": "Ñāṇampi hi diṭṭhiyā upanissayo hotiyeva lābhino itarassa ca tathā tathā micchābhinivesato.",
  "tika-s0203t:57_19": "Anupātivattanato anatikkamanato.",
  "tika-s0203t:57_20": "Asādhāraṇato na upātivattanti etenāti anupātivattanaṃ, tato.",
  "tika-s0203t:57_21": "Upādānapaccayatoti upādānassa paccayabhāvato.",
  "tika-s0203t:57_22": "Etena phalūpacāreneva upādānamāha.",
  "tika-s0203t:57_23": "Yadi brahmajāle āgatā sabbāpi diṭṭhiyo idha kathitā honti,",
  "tika-s0203t:57_24": "evaṃ sante idaṃ suttaṃ brahmajālasuttena ekasadisanti āha –",
  "tika-s0203t:57_25": "“brahmajāle panā”tiādi.",
  "tika-s0203t:57_26": "“Aññatra rūpaṃ aññatra vedanā sakkāyaṃyeva anuparidhāvantī”ti vacanato idha sakkāyadiṭṭhi āgatā.",
  "tika-s0203t:57_27": "Brahmajālaṃ kathitameva hoti tattha āgatānaṃ dvāsaṭṭhiyāpi diṭṭhīnaṃ idhāgatattā.",
  "tika-s0203t:57_28": "Sassatucchedābhiniveso attābhinivesapubbako,",
  "tika-s0203t:57_29": "“attā sassato attā ucchedo”ti pavattanato.",
  "tika-s0203t:58_0": "30.",
  "tika-s0203t:58_1": "Dvāsaṭṭhi…pe…",
  "tika-s0203t:58_2": "dassetunti kathaṃ panāyamattho “idha,",
  "tika-s0203t:58_3": "bhikkhave,",
  "tika-s0203t:58_4": "ekacco”tiādipāḷiyā dassito hotīti?",
  "tika-s0203t:58_5": "Appahīnasakkāyadiṭṭhikassa pubbantāparantadiṭṭhiupādiyanajotanato.",
  "tika-s0203t:58_6": "Pariccāgenāti vikkhambhanena.",
  "tika-s0203t:58_7": "Catutthajjhānanirodhā tatiyajjhānaṃ upasampajja viharatīti ettha na parihīnacatutthajjhānassa tatiyajjhānaṃ bhavati,",
  "tika-s0203t:58_8": "tatiyajjhānā vuṭṭhitassa pana catutthajjhānā vuṭṭhitassa ca tatiyaṃ paṭilomanayena sambhavati.",
  "tika-s0203t:58_9": "Tenāha “ayaṃ panetthā”tiādi.",
  "tika-s0203t:58_10": "Evaṃsampadamidaṃ veditabbanti “pavivekā pīti nirujjhatī”ti idaṃ,",
  "tika-s0203t:58_11": "“nirāmisasukhassanirodhā”ti ettha viya vuṭṭhānanirodhavasena vuttanti veditabbanti attho.",
  "tika-s0203t:58_12": "Hīnajjhānapariyādānakadomanassanti nīvaraṇasahagatadomanassamāha.",
  "tika-s0203t:58_13": "Tañhi jhānapariyādānakaraṃ.",
  "tika-s0203t:58_14": "Kammanīyabhāvoti samāpattiṃ patto viya samāpattisamāpajjanabhāve kammakkhamabhāvo.",
  "tika-s0203t:58_15": "Somanassavidhurattā domanassaṃ viyāti domanassanti vuttaṃ.",
  "tika-s0203t:58_16": "“Uppajjati pavivekā pītī”ti puna vuttā pīti jhānadvayapīti.",
  "tika-s0203t:58_17": "Yaṃ ṭhānaṃ chāyā jahatīti yaṃ padesaṃ ātapena abhibhuyyamānaṃ chāyā jahati.",
  "tika-s0203t:58_18": "Tattha ātape chāyāti padesena ātapasaññitānaṃ bhūtasaṅkhatānaṃ pahānaṭṭhānamāha.",
  "tika-s0203t:58_19": "Tenāha “yasmiṃ ṭhāne”tiādi.",
  "tika-s0203t:59_0": "31. Nirāmisaṃ sukhanti tatiyajjhānasukhaṃ dūrasamussāritakāmāmisattā.",
  "tika-s0203t:60_0": "32. Adukkhamasukhanti catutthajjhānavedanaṃ, na yaṃ kiñci upekkhāvedanaṃ.",
  "tika-s0203t:61_0": "33.",
  "tika-s0203t:61_1": "Niggahaṇoti mamaṃkārabhāvena kiñcipi agaṇhanto.",
  "tika-s0203t:61_2": "Nibbānassa sappāyanti nibbānādhigamassa,",
  "tika-s0203t:61_3": "nibbānasseva vā avilomavasena ekantikupāyatāya sappāyaṃ.",
  "tika-s0203t:61_4": "Tenāha “upakārabhūta”nti.",
  "tika-s0203t:61_5": "Sabbatthāti sabbesu tebhūmakadhammesu.",
  "tika-s0203t:61_6": "Etanti etaṃ yathāvuttasamathabhāvanāya kilesānaṃ vikkhambhanaṃ.",
  "tika-s0203t:61_7": "Sabbattha nikantiyā asukkhāpitattā kathaṃ nibbānassa upakārapaṭipadā nāma jātaṃ?",
  "tika-s0203t:61_8": "Na jāyate vātyadhippāyo.",
  "tika-s0203t:61_9": "Sabbatthāti pubbantānudiṭṭhiādike sabbasmiṃ.",
  "tika-s0203t:61_10": "Aggaṇhanavasenāti taṇhāgāhena aggahaṇavasena.",
  "tika-s0203t:61_11": "Yattha hi taṇhāgāho vimocito,",
  "tika-s0203t:61_12": "tattha diṭṭhimānaggāhā sukkhā viya honti tadekaṭṭhabhāvato.",
  "tika-s0203t:61_13": "Tādisassa nibbānagāminī paṭipadā eva āsanne, na dūre.",
  "tika-s0203t:61_14": "Tena vuttaṃ –",
  "tika-s0203t:61_15": "“upakārapaṭipadā nāma jāta”nti.",
  "tika-s0203t:61_16": "Tādisassa ca santohamasmītiādikā samanupassanā adhimānapakkhe tiṭṭhatīti āha –",
  "tika-s0203t:61_17": "“abhivadatīti abhimānena upavadatī”ti.",
  "tika-s0203t:61_18": "Idameva upādiyatīti niyamābhāvato “aṭṭhārasavidhampī”ti vuttaṃ.",
  "tika-s0203t:61_19": "Sesapadepi eseva nayo.",
  "tika-s0203t:61_20": "Diṭṭhupādāne sati sesaupādānasambhavo avuttasiddhoti tadeva uddhaṭaṃ.",
  "tika-s0203t:62_0": "Se āyatane veditabbeti nirodhassa kāraṇaṃ nibbānaṃ veditabbaṃ.",
  "tika-s0203t:62_1": "Dvinnaṃ āyatanānanti cakkhāyatanādīnaṃ dvinnaṃ āyatanānaṃ.",
  "tika-s0203t:62_2": "Paṭikkhepena nibbānaṃ dassitaṃ veneyyajjhāsayavasena.",
  "tika-s0203t:63_0": "Na gādhatīti na patiṭṭhāti.",
  "tika-s0203t:63_1": "Atoti asmā nibbānā.",
  "tika-s0203t:63_2": "Sarāti taṇhā.",
  "tika-s0203t:63_3": "Saṅkhārapaṭikkhepenāti saṅkhārekadesabhūtānaṃ catunnaṃ mahābhūtānaṃ paṭikkhepena.",
  "tika-s0203t:64_0": "Viññāṇanti visiṭṭhena ñāṇena jānitabbaṃ.",
  "tika-s0203t:64_1": "Tato eva anidassanaṃ acakkhuviññeyyaṃ anindriyagocaraṃ.",
  "tika-s0203t:64_2": "Anantanti antarahitaṃ,",
  "tika-s0203t:64_3": "niccanti attho.",
  "tika-s0203t:64_4": "Sabbato pabhanti kilesandhakārābhāvato ca samantato pabhassaraṃ.",
  "tika-s0203t:64_5": "“Sabbato papa”nti vā pāṭho,",
  "tika-s0203t:64_6": "sabbato patatitthanti attho.",
  "tika-s0203t:64_7": "Cattārīsakammaṭṭhānasaṅkhātehi titthehi otaritvā anupavisitabbaṃ amatasaranti vuttaṃ hoti.",
  "tika-s0203t:64_8": "Anupādā kañci dhammaṃ aggahetvā vimuccanti etthāti anupādāvimokkho, nibbānaṃ.",
  "tika-s0203t:64_9": "Anupādā vimuccati etenāti anupādāvimokkho,",
  "tika-s0203t:64_10": "aggamaggo.",
  "tika-s0203t:64_11": "Anupādāvimokkhantikatāya pana arahattaphalaṃ anupādāvimokkhoti vuttaṃ.",
  "tika-s0203t:64_12": "Sesaṃ suviññeyyameva.",
  "tika-s0203t:65_0": "Pañcattayasuttavaṇṇanāya līnatthappakāsanā samattā.",
  "tika-s0203t:66_0": "3. Kintisuttavaṇṇanā",
  "tika-s0203t:67_0": "34.",
  "tika-s0203t:67_1": "Bhavoti paritto.",
  "tika-s0203t:67_2": "Abhavoti mahanto.",
  "tika-s0203t:67_3": "Vuddhiattho hi ayaṃ a- kāro,",
  "tika-s0203t:67_4": "“saṃvarāsaṃvaro,",
  "tika-s0203t:67_5": "phalāphala”ntiādīsu viya,",
  "tika-s0203t:67_6": "tasmā bhavābhavahetūti khuddakassa mahantassa vā bhavassa hetu,",
  "tika-s0203t:67_7": "taṃ paccāsīsamānoti attho. Tenāha –",
  "tika-s0203t:67_8": "“tasmiṃ tasmiṃ bhave sukhaṃ vedissāmī”tiādi.",
  "tika-s0203t:68_0": "35.",
  "tika-s0203t:68_1": "Lokuttarabodhipakkhiyadhamme uddissa puthujjanānaṃ vivādo sambhavatīti āha –",
  "tika-s0203t:68_2": "“lokiyalokuttarāva kathitā”ti.",
  "tika-s0203t:68_3": "Lokiyāpi hi bodhipakkhiyadhammā lokuttaradhammādhigamassa āsannakāraṇattā visesakāraṇanti yāva aññehi lokiyadhammehi abhivisiṭṭhoti katvā,",
  "tika-s0203t:68_4": "“imesu sattatiṃsabodhipakkhiyadhammesū”ti avisesena vuttaṃ.",
  "tika-s0203t:68_5": "Atthato nānaṃ hotīti atthato bhedo hoti bodhipakkhiyadhammānaṃ samadhigatattā.",
  "tika-s0203t:68_6": "Na hi kāyādayo bhāvetabbā,",
  "tika-s0203t:68_7": "satiyeva pana bhāvetabbāti.",
  "tika-s0203t:68_8": "Byañjanato nānaṃ bhedaṃ.",
  "tika-s0203t:68_9": "Imināpi kāraṇenāti imāyapi yuttiyā.",
  "tika-s0203t:68_10": "Idāni taṃ yuttiṃ dassento –",
  "tika-s0203t:68_11": "“atthañca byañjanañcā”tiādimāha.",
  "tika-s0203t:68_12": "Tattha samānetvāti suttantarato samānetvā,",
  "tika-s0203t:68_13": "suttantarapadehi ca samānetvā.",
  "tika-s0203t:68_14": "Aññathāti aññato,",
  "tika-s0203t:68_15": "bhūtato apagataṃ katvāti attho.",
  "tika-s0203t:68_16": "Micchā ropitabhāvoti ayāthāvato ṭhapitabhāvo.",
  "tika-s0203t:68_17": "Atthañca byañjanañca viññāpanakāraṇamevāti aviparītatthassa saddassa ca bujjhanahetutāya.",
  "tika-s0203t:69_0": "37.",
  "tika-s0203t:69_1": "Idha dhammavinayaṭṭhāne satiyeva satipaṭṭhānanti gahitā,",
  "tika-s0203t:69_2": "atthato sameti nāma yāthāvato atthassa gahitattā.",
  "tika-s0203t:69_3": "Asabhāvaniruttibhāvato byañjanato nānattanti taṃ liṅgabhedena vacanabhedena ca dassento,",
  "tika-s0203t:69_4": "“satipaṭṭhānoti vā satipaṭṭhānāti vā micchā ropethā”ti āha.",
  "tika-s0203t:69_5": "Appamattakanti aṇumattaṃ sallahukaṃ,",
  "tika-s0203t:69_6": "na garutaraṃ adhanitaṃ katvā vattabbampi dhanitaṃ ghosavantaṃ katvā ropite vuttadosābhāvatoti tenāha –",
  "tika-s0203t:69_7": "“nibbutiṃ pattuṃ sakkā hotī”ti.",
  "tika-s0203t:70_0": "Byañjanassa micchāropanaṃ na visesantarāyakaraṃ hotīti ñāpanatthaṃ,",
  "tika-s0203t:70_1": "catusu maggesu pañhaṃ kathetvāva parinibbuto.",
  "tika-s0203t:70_2": "Suttantabyañjanaṃ sandhāyetaṃ vuttaṃ –",
  "tika-s0203t:70_3": "“appamattakaṃ kho panā”ti.",
  "tika-s0203t:71_0": "38.",
  "tika-s0203t:71_1": "Atha catutthavāre vivādo kasmā jāto?",
  "tika-s0203t:71_2": "Yāvatā nesaṃ vacanaṃ atthato ceva sameti byañjanato cāti adhippāyo.",
  "tika-s0203t:71_3": "Saññāya vivādoti kiñcāpi sameti atthato ceva byañjanato ca,",
  "tika-s0203t:71_4": "saññā pana nesaṃ avisuddhā,",
  "tika-s0203t:71_5": "tāya saññāya vasena vivādo jātoti dassento “aha”ntiādimāha.",
  "tika-s0203t:71_6": "Ahaṃ satipaṭṭhānanti vadāmi,",
  "tika-s0203t:71_7": "ayaṃ satipaṭṭhānoti vadatīti evaṃ tesaṃ ñāṇaṃ hotīti imamatthaṃ,",
  "tika-s0203t:71_8": "“eseva nayo”ti iminā atidisati.",
  "tika-s0203t:72_0": "39.",
  "tika-s0203t:72_1": "Na codanatthāya vegāyitabbanti sīghaṃ sīghaṃ na codanā kātabbāti attho.",
  "tika-s0203t:72_2": "Tasmāti yasmā ekacco kodhanabhāvena evaṃ paṭipphari, tasmā.",
  "tika-s0203t:72_3": "Anādānadiṭṭhīti ādiyitvā anabhinivisanato anādānadiṭṭhī adaḷhaggāhī.",
  "tika-s0203t:72_4": "Pakkhipanto viyāti gilitvā pakkhipanto viya.",
  "tika-s0203t:73_0": "Upaghātoti cittappaghāto pharasupaghāto viya.",
  "tika-s0203t:73_1": "Vaṇaghaṭṭitassa viyāti vaṇe ghaṭṭitassa viya dukkhuppatti cittadukkhuppatti.",
  "tika-s0203t:73_2": "Dve vāre vatvāpi visajjetīti suppaṭinissaggī evaṃ pageva coditamatte vissajjeti ceti adhippāyo.",
  "tika-s0203t:73_3": "Kathanavasena ca kāyacittakilamatho.",
  "tika-s0203t:73_4": "Evarūpoti sahasā avissajjentena codakassa vihesāvādo hutvāpi akkodhanādisabhāvo.",
  "tika-s0203t:74_0": "Upekkhāti sakena kammena paññāyissatīti tasmiṃ puggale ajjhupekkhaṇā.",
  "tika-s0203t:74_1": "Upekkhaṃ atimaññati nāma tassa anācārassa anajjhupekkhaṇato.",
  "tika-s0203t:75_0": "40.",
  "tika-s0203t:75_1": "Vacanasañcāroti pesuññavasena aññathāvacanupasaṃhāro.",
  "tika-s0203t:75_2": "Diṭṭhipaḷāsoti yugaggāhavasena laddhi.",
  "tika-s0203t:75_3": "Sā pana cittassa anārādhaniyabhāvo satthucittassa anārādhakabhāvo.",
  "tika-s0203t:75_4": "Kalahoti adhikaraṇuppādavasena pavatto viggaho bhaṇḍanassa pubbabhāgo.",
  "tika-s0203t:76_0": "Yena kāraṇenāti yena dhammena satthusāsanena.",
  "tika-s0203t:76_1": "Tameva hi sandhāya vadati –",
  "tika-s0203t:76_2": "“dhammoti sāraṇīyadhammo adhippeto”ti.",
  "tika-s0203t:76_3": "Etthāti “dhammassa cānudhamma”nti ettha.",
  "tika-s0203t:76_4": "Dhammoti sambuddhassa tassa tathā pavattaṃ byākaraṇaṃ yathā vivādāpannā saññattiṃ gacchanti. Tenāha –",
  "tika-s0203t:76_5": "“tesaṃ bhikkhūnaṃ saññattikaraṇa”nti.",
  "tika-s0203t:76_6": "Tadeva byākaraṇaṃ anudhammoti bhikkhunā vuccamāno anupavatto dhammo. Tenāha –",
  "tika-s0203t:76_7": "“tadeva byākaroti nāmā”ti.",
  "tika-s0203t:76_8": "Kocīti yo koci.",
  "tika-s0203t:76_9": "Sahadhammiko sakāraṇo.",
  "tika-s0203t:76_10": "Aññattho ayaṃ kiṃ saddoti āha “añño”ti.",
  "tika-s0203t:76_11": "Assāti vuttanayena paṭipannabhikkhuno,",
  "tika-s0203t:76_12": "tassa paṭipatti na kenaci garahaṇīyā hotīti attho.",
  "tika-s0203t:76_13": "Sesaṃ sabbaṃ suviññeyyameva.",
  "tika-s0203t:77_0": "Kintisuttavaṇṇanāya līnatthappakāsanā samattā.",
  "tika-s0203t:78_0": "4. Sāmagāmasuttavaṇṇanā",
  "tika-s0203t:79_0": "41.",
  "tika-s0203t:79_1": "Dvedhikajātāti jātadvedhikā sañjātabhedā.",
  "tika-s0203t:79_2": "Dvejjhajātāti duvidhabhāvaṃ pattā.",
  "tika-s0203t:79_3": "Bhaṇḍanti paribhāsanti etenāti bhaṇḍanaṃ,",
  "tika-s0203t:79_4": "viruddhacittatā.",
  "tika-s0203t:79_5": "Tanti bhaṇḍanaṃ.",
  "tika-s0203t:79_6": "Dhammavinayanti pāvacanaṃ.",
  "tika-s0203t:79_7": "Vitujjantā mukhasattīhi.",
  "tika-s0203t:79_8": "Sahitaṃ meti mayhaṃ vacanaṃ sahitaṃ siliṭṭhaṃ pubbāparasambandhaṃ atthayuttaṃ.",
  "tika-s0203t:79_9": "Tenāha “atthasaṃhita”nti.",
  "tika-s0203t:79_10": "Adhiciṇṇanti āciṇṇaṃ.",
  "tika-s0203t:79_11": "Viparāvattanti virodhadassanavasena parāvattitaṃ,",
  "tika-s0203t:79_12": "parāvattaṃ dūsitanti attho. Tenāha –",
  "tika-s0203t:79_13": "“cirakālavasena…pe…",
  "tika-s0203t:79_14": "nivatta”nti.",
  "tika-s0203t:79_15": "Pariyesamāno cara,",
  "tika-s0203t:79_16": "tattha tattha gantvā sikkhāhīti attho.",
  "tika-s0203t:79_17": "Sace sakkosi,",
  "tika-s0203t:79_18": "idānimeva mayā veṭhitadosaṃ nibbeṭhehi.",
  "tika-s0203t:79_19": "Maraṇamevāti aññamaññaghātavasena maraṇameva.",
  "tika-s0203t:80_0": "Nāṭaputtassa imeti nāṭaputtiyā.",
  "tika-s0203t:80_1": "Te pana tassa sissāti āha “antevāsikesū”ti.",
  "tika-s0203t:80_2": "Purimapaṭipattito paṭinivattanaṃ paṭivānaṃ,",
  "tika-s0203t:80_3": "taṃ rūpaṃ sabhāvo etesanti paṭivānarūpā.",
  "tika-s0203t:80_4": "Tenāha “nivattanasabhāvā”ti.",
  "tika-s0203t:80_5": "Kathanaṃ atthassa ācikkhanaṃ.",
  "tika-s0203t:80_6": "Pavedanaṃ tassa hetudāharaṇāni āharitvā bodhanaṃ.",
  "tika-s0203t:80_7": "Na upasamāya saṃvattatīti anupasamasaṃvattanaṃ,",
  "tika-s0203t:80_8": "tadeva anupasamasaṃvattanikaṃ, tasmiṃ.",
  "tika-s0203t:80_9": "Samussitaṃ hutvā patiṭṭhāhetubhāvato thūpaṃ patiṭṭhāti āha –",
  "tika-s0203t:80_10": "“bhinnathūpeti bhinnapatiṭṭhe”ti.",
  "tika-s0203t:80_11": "Thūpoti vā dhammassa niyyānabhāvo veditabbo,",
  "tika-s0203t:80_12": "aññadhamme abhibhuyya samussitaṭṭhena.",
  "tika-s0203t:80_13": "So nigaṇṭhassa samaye kehici abhinnasammatopi bhinno vinaṭṭhoyeva sabbena sabbaṃ abhāvatoti bhinnathūpo.",
  "tika-s0203t:80_14": "So eva niyyānabhāvo vaṭṭadukkhato muccitukāmānaṃ paṭisaraṇaṃ,",
  "tika-s0203t:80_15": "taṃ ettha natthīti appaṭisaraṇo,",
  "tika-s0203t:80_16": "tasmiṃ bhinnathūpe appaṭisaraṇeti evamettha attho veditabbo.",
  "tika-s0203t:81_0": "Ācariyappamāṇanti ācariyamuṭṭhi hutvā pamāṇabhūtaṃ.",
  "tika-s0203t:81_1": "Nānānīhārenāti nānākārena.",
  "tika-s0203t:81_2": "“Vivādo na uppajjī”ti vatvā tassa anuppattikāraṇaṃ dassento,",
  "tika-s0203t:81_3": "“satthā hi…pe…",
  "tika-s0203t:81_4": "avivādakāraṇaṃ katvāva parinibbāyī”ti vatvā taṃ vivarituṃ “bhagavatā hī”tiādi vuttaṃ.",
  "tika-s0203t:81_5": "Patiṭṭhā ca avassayo ca,",
  "tika-s0203t:81_6": "“ayaṃ dhammo ayaṃ vinayo idaṃ satthusāsana”nti vinicchayane mahāpadesā,",
  "tika-s0203t:81_7": "pañhabyākaraṇāni ca,",
  "tika-s0203t:81_8": "yasmā tesu patiṭṭhāya te avassāya dhammavinayadharā ca nicchayaṃ gacchanti.",
  "tika-s0203t:81_9": "Tathā hi suttantamahāpadesato vinaye kenaci pucchito attho catunnaṃ pañhabyākaraṇānaṃ vasena suvinicchitarūpo,",
  "tika-s0203t:81_10": "tasmā dhammavinayo idha satthu kiccaṃ kātuṃ sakkotīti āha –",
  "tika-s0203t:81_11": "“tenevā”tiādi,",
  "tika-s0203t:81_12": "tasmā uḷārāya desanāya bhājananti adhippāyo.",
  "tika-s0203t:82_0": "42.",
  "tika-s0203t:82_1": "Paṭipaviṭṭhaṃ katvā āharitabbato,",
  "tika-s0203t:82_2": "saccaṃ kāritabbato pābhataṃ mūlanti āha –",
  "tika-s0203t:82_3": "“kathāpābhata”nti,",
  "tika-s0203t:82_4": "dhammakathāya mūlakāraṇanti attho.",
  "tika-s0203t:82_5": "Yesaṃ vasena vivādo uppanno,",
  "tika-s0203t:82_6": "teyeva adhammavādino,",
  "tika-s0203t:82_7": "tesaṃ tāva so ahitāya dukkhāya saṃvattatu,",
  "tika-s0203t:82_8": "tato aññesaṃ devamanussānaṃ kathanti,",
  "tika-s0203t:82_9": "codanā paramparāya saṃkilesavatthubhāvatoti parihāro. Tenāha –",
  "tika-s0203t:82_10": "“kosambakakkhandhake viyā”tiādi.",
  "tika-s0203t:83_0": "43.",
  "tika-s0203t:83_1": "Abhiññā desitāti abhivisiṭṭhāya paññāya jānitvā bodhitā.",
  "tika-s0203t:83_2": "Patissayamānarūpāti apadissa patissayamānā garukavasena nissayamānasabhāvā. Tenāha –",
  "tika-s0203t:83_3": "“upanissāya viharantī”ti,",
  "tika-s0203t:83_4": "garutaraṃ nissayaṃ katvā viharantīti attho.",
  "tika-s0203t:83_5": "Parivāre paññattānīti,",
  "tika-s0203t:83_6": "“ājīvahetu ājīvakāraṇā”ti,",
  "tika-s0203t:83_7": "evaṃ niddhāretvā parivārapāḷiyaṃ āsaṅkaravasena ṭhapitāni.",
  "tika-s0203t:83_8": "“Evañca pana,",
  "tika-s0203t:83_9": "bhikkhave,",
  "tika-s0203t:83_10": "imaṃ sikkhāpadaṃ uddiseyyā”ti vibhaṅgapāṭhavaseneva hi tāni bhagavatā paññattāni.",
  "tika-s0203t:83_11": "Tāni ṭhapetvā sesāni sabbasikkhāpadāni adhipātimokkhaṃ nāmāti,",
  "tika-s0203t:83_12": "idaṃ gobalībaddañāyena vuttanti daṭṭhabbaṃ tesampi adhipātimokkhabhāvato.",
  "tika-s0203t:84_0": "Tatrāyaṃ nayoti tasmiṃ suppajahanāya appamattakabhāve ayaṃ vakkhamāno.",
  "tika-s0203t:84_1": "Tānīti paṇītabhojanāni.",
  "tika-s0203t:84_2": "Yo kocīti bhikkhu vā bhikkhunī vā.",
  "tika-s0203t:84_3": "Dukkaṭavatthukanti yaṃ kiñci dukkaṭāpattivatthukaṃ.",
  "tika-s0203t:84_4": "Tenāti suppajahanabhāvena mūlāpattivītikkamassa aṇumattatāya.",
  "tika-s0203t:85_0": "Pubbabhāgamagganti lokiyamaggaṃ.",
  "tika-s0203t:85_1": "Tatrāti tasmiṃ pubbabhāgamaggaṃ nissāya vivāduppāde.",
  "tika-s0203t:85_2": "Obhāsañāṇanti obhāsassa uppattihetubhūtaṃ ñāṇaṃ.",
  "tika-s0203t:85_3": "Tattha pana so maggasaññibhāvena maggo ca catubbidhoti sutattā,",
  "tika-s0203t:85_4": "“paṭṭhamamaggo nāmā”tiādimāha.",
  "tika-s0203t:85_5": "Evanti evaṃ asandiddhaṃ aparisaṅkitaṃ pariccattaṃ katvā kammaṭṭhānaṃ kathetuṃ na sakkoti.",
  "tika-s0203t:86_0": "Cetiyaṃ na diṭṭhanti tassa kataṃ thūpaṃ vadati.",
  "tika-s0203t:86_1": "Nindiye puthujjanabhāve ṭhitaṃ pāsaṃsaṃ ariyabhāvaṃ āropetvā taṃ micchāladdhiṃ abhinivissa paggayha voharaṇato saggopi maggopi vāritoyevāti.",
  "tika-s0203t:86_2": "Vuttañhetaṃ –",
  "tika-s0203t:87_0": "“Yo nindiyaṃ pasaṃsati, taṃ vā nindati yo pasaṃsiyo;",
  "tika-s0203t:88_0": "Vicināti mukhena so kaliṃ, kalinā tena sukhaṃ na vindatī”ti. ;",
  "tika-s0203t:89_0": "“Khaṇeneva arahattaṃ pāpuṇituṃ samatthakammaṭṭhānakathaṃ ācikkhissāmī”ti hi iminā tattha kohaññampi dissati;",
  "tika-s0203t:89_1": "itaresu pana vattabbameva natthi.",
  "tika-s0203t:89_2": "Uppāṭetvāti uddharitvā.",
  "tika-s0203t:89_3": "“Atha te bhikkhū”tiādi sesaṃ nāma.",
  "tika-s0203t:89_4": "“Amataṃ te paribhuñjanti,",
  "tika-s0203t:89_5": "ye kāyagatāsatiṃ paribhuñjantī”ti vacanaṃ duggahitaṃ gaṇhāpetvā,",
  "tika-s0203t:89_6": "“ettāvatā vo amataṃ paribhuttaṃ nāma bhavissatī”ti āha.",
  "tika-s0203t:90_0": "44.",
  "tika-s0203t:90_1": "Evanti ākāralakkhaṇametaṃ,",
  "tika-s0203t:90_2": "na ākāraniyamanaṃ.",
  "tika-s0203t:90_3": "Tena imināva kāraṇena ca yo vivādo uppajjeyyāti vuttaṃ hoti.",
  "tika-s0203t:90_4": "Garusmiṃ garūti pavattaṃ cittaṃ garuvisayattā taṃsahacaritattā garu,",
  "tika-s0203t:90_5": "tassa bhāvo gāravaṃ,",
  "tika-s0203t:90_6": "garukaraṇaṃ,",
  "tika-s0203t:90_7": "taṃ ettha natthīti agāravo.",
  "tika-s0203t:90_8": "Tenāha “gāravavirahito”ti.",
  "tika-s0203t:90_9": "Garussa gāravavasena patissayanaṃ patissoti vuccati nīcavuttitā,",
  "tika-s0203t:90_10": "tappaṭipakkhato appatissoti āha –",
  "tika-s0203t:90_11": "“appatissayo anīcavuttī”ti.",
  "tika-s0203t:90_12": "Ettha yathāyaṃ puggalo satthari agāravo nāma hoti,",
  "tika-s0203t:90_13": "taṃ dassetuṃ,",
  "tika-s0203t:90_14": "“ettha panā”tiādi vuttaṃ.",
  "tika-s0203t:90_15": "Tattha tīsukālesu upaṭṭhānaṃ na yātītiādi samudāyakittanaanavasesadassanaṃ,",
  "tika-s0203t:90_16": "avayavato pana agāravasiddhi yathā taṃ sāmaññato sikkhāpadasamādānaṃ tabbiseso bhedo.",
  "tika-s0203t:90_17": "Esa nayo sesesupi.",
  "tika-s0203t:91_0": "Sakkaccaṃ na gacchatīti ādaravasena na gacchati.",
  "tika-s0203t:91_1": "Saṅghe katoyeva hoti saṅghapariyāpannattā tassa,",
  "tika-s0203t:91_2": "yathā saṅghaṃ uddissa dinnaṃ ekena bhikkhunā paṭiggahitaṃ saṅghassa dinnameva hoti.",
  "tika-s0203t:91_3": "Aparipūrayamānova sikkhāya agāravo.",
  "tika-s0203t:91_4": "Tenāha bhagavā –",
  "tika-s0203t:91_5": "“sikkhāya na paripūrakārī”ti.",
  "tika-s0203t:91_6": "Attano parisāya uppannaṃ vivādamūlaṃ visesato attanā vūpasametabbato attano ca anatthāvahato “ajjhatta”ntveva vuttaṃ.",
  "tika-s0203t:91_7": "Esa nayo bahiddhāti etthāpi.",
  "tika-s0203t:92_0": "46.",
  "tika-s0203t:92_1": "Chaṭhānānīti chamūlāni.",
  "tika-s0203t:92_2": "Yathā samanavasena samathānaṃ vivādādīsu adhikattubhāvo,",
  "tika-s0203t:92_3": "evaṃ vivādādīnaṃ tehi adhikattabbatāpīti āha –",
  "tika-s0203t:92_4": "“vūpasamanatthāya…pe…",
  "tika-s0203t:92_5": "adhikaraṇānī”ti.",
  "tika-s0203t:92_6": "Tena adhikaraṇasaddassa kammatthataṃ āha.",
  "tika-s0203t:92_7": "Samathā vā samanavasena adhikarīyanti etthāti adhikaraṇāni,",
  "tika-s0203t:92_8": "vivādādayo.",
  "tika-s0203t:93_0": "Vivādo uppannamattova hutvā parato kakkhaḷatthāya saṃvattanato yaṃ vatthuṃ nissāya paṭhamaṃ uppanno vivādānusārena",
  "tika-s0203t:93_1": "mūlakaṃ viya anubandharogo tameva tadaññaṃ vā vatthuṃ katvā pavaḍḍhanto vivādādhikaraṇaṃ patvā upari",
  "tika-s0203t:93_2": "vaḍḍhati nāma,",
  "tika-s0203t:93_3": "anuvādāpattikiccādhikaraṇaṃ patvā vivādassa ca vaḍḍhanaṃ pākaṭameva.",
  "tika-s0203t:93_4": "Tena vuttaṃ –",
  "tika-s0203t:93_5": "“cattāri adhikaraṇāni patvā upari vaḍḍhanto so vivādo”ti.",
  "tika-s0203t:93_6": "Uppannānaṃ uppannānanti uṭṭhitānaṃ uṭṭhitānaṃ.",
  "tika-s0203t:93_7": "Samathatthanti samanatthaṃ.",
  "tika-s0203t:94_0": "Aṭṭhārasahi vatthūhīti lakkhaṇavacanametaṃ yathā “yadi me byādhī dāheyyuṃ.",
  "tika-s0203t:94_1": "Dātabbamidamosadha”nti,",
  "tika-s0203t:94_2": "tasmā tesu aññatarena vivadantā,",
  "tika-s0203t:94_3": "“aṭṭhārasahi vatthūhi vivadantī”ti vuccanti.",
  "tika-s0203t:94_4": "Upavadanāti akkoso.",
  "tika-s0203t:94_5": "Codanāti anuyogo.",
  "tika-s0203t:95_0": "Adhikaraṇassa sammukhāva vinayanato sammukhāvinayo.",
  "tika-s0203t:95_1": "Sannipatitaparisāya dhammavādīnaṃ yebhuyyatāya yebhuyyasikakammassa karaṇaṃ yebhuyyasikā.",
  "tika-s0203t:95_2": "Kārakasaṅghassa sāmaggivasena sammukhībhāvo,",
  "tika-s0203t:95_3": "na yathā tathā kārakapuggalānaṃ sammukhatāmattaṃ.",
  "tika-s0203t:95_4": "Bhūtatāti tacchatā.",
  "tika-s0203t:95_5": "Saccapariyāyo hi idha dhamma-",
  "tika-s0203t:95_6": "saddo “dhammavādī”tiādīsu viya.",
  "tika-s0203t:95_7": "Vineti etenāti vinayo,",
  "tika-s0203t:95_8": "tassa tassa adhikaraṇassa vūpasamāya bhagavatā vuttavidhi,",
  "tika-s0203t:95_9": "tassa vinayassa sammukhatā vinayasammukhatā.",
  "tika-s0203t:95_10": "Vivādavatthusaṅkhāte atthe paccatthikā atthapaccatthikā,",
  "tika-s0203t:95_11": "tesaṃ atthapaccatthikānaṃ.",
  "tika-s0203t:95_12": "Saṅghasammukhatā parihāyati sammatapuggaleheva vūpasamanato.",
  "tika-s0203t:96_0": "Nanti vivādādhikaraṇaṃ.",
  "tika-s0203t:96_1": "“Na chandāgatiṃ gacchatī”tiādinā vuttaṃ pañcaṅgasamannāgataṃ.",
  "tika-s0203t:96_2": "Guḷhakādīsu alajjussannāya parisāya guḷhako salākaggāho kātabbo;",
  "tika-s0203t:96_3": "lajjussannāya vivaṭako,",
  "tika-s0203t:96_4": "bālussannāya sakaṇṇajappako.",
  "tika-s0203t:96_5": "Yassā kiriyāya dhammavādino bahutarā,",
  "tika-s0203t:96_6": "sā yebhuyyasikāti āha –",
  "tika-s0203t:96_7": "“dhammavādīnaṃ yebhuyyatāyā”tiādi.",
  "tika-s0203t:97_0": "Evaṃ vinicchitanti āpattiṃ dassetvā ropanavasena vinicchitaṃ,",
  "tika-s0203t:97_1": "paṭikammaṃ pana āpattādhikaraṇasamathe parato āgamissati.",
  "tika-s0203t:97_2": "Na samaṇasāruppaṃ assāmaṇakaṃ,",
  "tika-s0203t:97_3": "samaṇehi akātabbaṃ, tasmiṃ.",
  "tika-s0203t:97_4": "Ajjhācāre vītikkamesati.",
  "tika-s0203t:97_5": "Paṭicaratoti paṭicchādentassa.",
  "tika-s0203t:97_6": "Pāpussannatāya pāpiyo, puggalo,",
  "tika-s0203t:97_7": "tassa kātabbakammaṃ tassapāpiyasikaṃ.",
  "tika-s0203t:98_0": "Sammukhāvinayeneva vūpasamo natthi paṭiññāya,",
  "tika-s0203t:98_1": "tathārūpāya khantiyā vā vinā avūpasamanato.",
  "tika-s0203t:98_2": "Etthāti āpattidesanāyaṃ.",
  "tika-s0203t:98_3": "Paṭiññāte āpannabhāvādike karaṇakiriyā,",
  "tika-s0203t:98_4": "“āyatiṃ saṃvareyyāsī”ti,",
  "tika-s0203t:98_5": "parivāsadānādivasena ca pavattaṃ vacīkammaṃ paṭiññātakaraṇaṃ.",
  "tika-s0203t:99_0": "Yathānurūpanti “dvīhi catūhi tihi ekenā”ti evaṃ vuttanayena yathānurūpaṃ.",
  "tika-s0203t:99_1": "Etthāti imasmiṃ sutte,",
  "tika-s0203t:99_2": "etasmiṃ vā samathavicāre.",
  "tika-s0203t:99_3": "Vinicchayanayoti vinicchaye nayamattaṃ.",
  "tika-s0203t:99_4": "Tenāha “vitthāro panā”tiādi.",
  "tika-s0203t:100_0": "47.",
  "tika-s0203t:100_1": "Saṅkhepatova vutto,",
  "tika-s0203t:100_2": "na samathakkhandhake viya vitthārato.",
  "tika-s0203t:100_3": "Tathāti iminā “dhammā”ti padaṃ ākaḍḍhati,",
  "tika-s0203t:100_4": "ettha iti-",
  "tika-s0203t:100_5": "saddo ādiattho,",
  "tika-s0203t:100_6": "evamādinā iminā pakārenāti vāti vuttaṃ hoti.",
  "tika-s0203t:100_7": "Bodhipakkhiyadhammānaṃ ekantānavajjabhāvato natthi adhammabhāvo,",
  "tika-s0203t:100_8": "bhagavato desitākāraṃ hāpetvā vaḍḍhetvā vā kathanaṃ yathādhammaṃ akatanti katvā adhammabhāvoti dassento āha –",
  "tika-s0203t:100_9": "“tayo satipaṭṭhānā”tiādi.",
  "tika-s0203t:101_0": "Niyyānikanti sapāṭihīraṃ appaṭivānaṃ hutvā pavattati.",
  "tika-s0203t:101_1": "Tathevāti iminā “evaṃ amhāka”ntiādinā vuttamatthaṃ ākaḍḍhati.",
  "tika-s0203t:101_2": "Bhūtena…pe…",
  "tika-s0203t:101_3": "kātabbakammaṃ dhammo nāma yathādhammaṃ karaṇato,",
  "tika-s0203t:101_4": "vuttavipariyāyato ito paraṃ adhammo.",
  "tika-s0203t:101_5": "Ayaṃ vinayo nāma rāgādīnaṃ saṃvaraṇato pahānato paṭisaṅkhānato ca.",
  "tika-s0203t:101_6": "Ayaṃ avinayo nāma rāgādīnaṃ avinayanato.",
  "tika-s0203t:101_7": "Ayaṃ vinayo nāma yathāvinayakaraṇato,",
  "tika-s0203t:101_8": "vuttavipariyāyena itaro avinayo.",
  "tika-s0203t:101_9": "Vatthusampattiādinā eva sabbesaṃ vinayakammānaṃ akuppatāti āha –",
  "tika-s0203t:101_10": "“vatthusampatti…pe…",
  "tika-s0203t:101_11": "ayaṃ vinayo nāmā”ti,",
  "tika-s0203t:101_12": "tappaṭipakkhato avinayo veditabbo.",
  "tika-s0203t:101_13": "Tenāha “vatthuvipattī”tiādi.",
  "tika-s0203t:102_0": "Sammāpaṭipattiyā nayanaṭṭhena yathāvutto dhammo eva netti,",
  "tika-s0203t:102_1": "tato eva sattassa viya rajju asithilapavattihetutāya dhammarajjūti attho vutto.",
  "tika-s0203t:102_2": "Suttantapariyāyena tāva dasa kusalakammapathā dhammoti evaṃ vuttā.",
  "tika-s0203t:102_3": "Sā eva vā hotu dhammanetti,",
  "tika-s0203t:102_4": "yo idha imissā vaṇṇanāya,",
  "tika-s0203t:102_5": "“chattiṃsa bodhipakkhiyadhammā”tiādinā dhammena ca vinayena ca vutto,",
  "tika-s0203t:102_6": "so eva vā dhammanetti hotūti ānetvā yojanā.",
  "tika-s0203t:102_7": "Tāya dhammanettiyā sameti tāya yathāvuttāya dhammanettiyā saṃsandati,",
  "tika-s0203t:102_8": "ekalakkhaṇameva hotīti attho.",
  "tika-s0203t:102_9": "Evaṃ vivādavatthubhūto dhammo ce “dhammo”ti,",
  "tika-s0203t:102_10": "adhammo ce “adhammo”ti,",
  "tika-s0203t:102_11": "vinayo ce “vinayo”ti,",
  "tika-s0203t:102_12": "avinayo ce “avinayo”ti nicchinantena ekaccānaṃ vivādādhikaraṇameva dassitaṃ tassa vūpasamadhammānaṃ apariyosāpitattā.",
  "tika-s0203t:103_0": "48.",
  "tika-s0203t:103_1": "Taṃ panetanti vivādādhikaraṇaṃ paccāmasati.",
  "tika-s0203t:103_2": "Vāre atthasaṃvaṇṇanāvasena pattepi.",
  "tika-s0203t:103_3": "Dvīhīti yasmiṃ āvāse vivādādhikaraṇaṃ uppannaṃ,",
  "tika-s0203t:103_4": "tattha vāsīhi dvīhipi bhikkhūhi atirekatarā.",
  "tika-s0203t:104_0": "49.",
  "tika-s0203t:104_1": "Khandhasāmantanti āpattikkhandhabhāvena samīpaṃ.",
  "tika-s0203t:104_2": "Āpattisāmantaṃ nāma pubbabhāgā āpajjitabbaāpatti.",
  "tika-s0203t:104_3": "Methunarāgavasena kāyasaṃsagge dukkaṭassa vatthūti āha –",
  "tika-s0203t:104_4": "“paṭhamapārājikassa pubbabhāge dukkaṭa”nti.",
  "tika-s0203t:104_5": "Sesānaṃ tiṇṇaṃ pārājikānaṃ pubbabhāge thullaccayameva.",
  "tika-s0203t:105_0": "50.",
  "tika-s0203t:105_1": "Parikkamitvā upakkamitvā.",
  "tika-s0203t:105_2": "Āpattādhikaraṇaṃ dassitaṃ tattheva visesato paṭiññāya kāretabbatāya icchitabbattā.",
  "tika-s0203t:106_0": "52.",
  "tika-s0203t:106_1": "Kammassa vatthu dassitaṃ na samathoti adhippāyo.",
  "tika-s0203t:106_2": "Nanu cāyaṃ samathādhikāroti? Saccaṃ,",
  "tika-s0203t:106_3": "samathassa pana kāraṇe dassite samatho dassitova hotīti dassetuṃ “evarūpassa hī”tiādi vuttaṃ.",
  "tika-s0203t:107_0": "53.",
  "tika-s0203t:107_1": "Idaṃ kammanti “idaṃ amhākaṃ bhaṇḍanajātāna”ntiādinā vuttakammaṃ.",
  "tika-s0203t:107_2": "Tiṇavatthārakasadisattāti taṃsadisatāya tabbohāroti dasseti yathā –",
  "tika-s0203t:107_3": "“esa brahmadatto”ti.",
  "tika-s0203t:107_4": "Ākāramattameva tiṇavatthārakakammaṃ nāma,",
  "tika-s0203t:107_5": "na pana tassa sabbaso karaṇavidhānaṃ.",
  "tika-s0203t:107_6": "Tenāha “khandhake”tiādi.",
  "tika-s0203t:107_7": "Gihīnaṃ hīnena khuṃsanavambhanaṃ yathā “tilasaṃguḷikā natthī”ti.",
  "tika-s0203t:107_8": "Dhammikapaṭissavesu visaṃvādanavasena āpannā āpatti.",
  "tika-s0203t:107_9": "Assāti kiccādhikaraṇassa.",
  "tika-s0203t:107_10": "Sammukhāvinayeneva vūpasamo saṅghasammukhatādināva vūpasamanato.",
  "tika-s0203t:108_0": "54.",
  "tika-s0203t:108_1": "Sotāpattiphalasacchikiriyavacanato kosambiyasutte sotāpattimaggasammādiṭṭhi kathitā,",
  "tika-s0203t:108_2": "idha pana “diṭṭhisāmaññagato viharati”cceva vuttattā,",
  "tika-s0203t:108_3": "“imasmiṃ sutte sotāpattiphalasammādiṭṭhi vuttāti veditabbā”ti vuttaṃ.",
  "tika-s0203t:108_4": "Pāpakammassa appatā mahantatā sāvajjabhāvassa mudutikkhabhāvena veditabbāti āha “aṇunti appasāvajjaṃ.",
  "tika-s0203t:108_5": "Thūlanti mahāsāvajja”nti.",
  "tika-s0203t:108_6": "Sesaṃ suviññeyyameva.",
  "tika-s0203t:109_0": "Sāmagāmasuttavaṇṇanāya līnatthappakāsanā samattā.",
  "tika-s0203t:110_0": "5. Sunakkhattasuttavaṇṇanā",
  "tika-s0203t:111_0": "55.",
  "tika-s0203t:111_1": "Heṭṭhimamaggehi ñātamariyādāya pajānanato aññā,",
  "tika-s0203t:111_2": "maggapaññā.",
  "tika-s0203t:111_3": "Tassa phalabhāvato aggaphalapaññā,",
  "tika-s0203t:111_4": "taṃsahagatā sammāsaṅkappādayo ca “aññā”ti vuttāti āha “aññāti arahatta”nti.",
  "tika-s0203t:111_5": "Catūhi padehi kathitā,",
  "tika-s0203t:111_6": "“pariciṇṇā me bhagavā”tiādīsu viya na ekapadeneva.",
  "tika-s0203t:111_7": "“Lokuttaro dhammo adhigato mayā”ti maññanāmattaṃ adhimānoti dassento,",
  "tika-s0203t:111_8": "“appatte pattasaññino”tiādimāha.",
  "tika-s0203t:112_0": "56.",
  "tika-s0203t:112_1": "Idaṃ ṭhānanti idaṃ obhāsādisammutihetubhūtaṃ uḷārataraṃ udayabbayañāṇaṃ.",
  "tika-s0203t:112_2": "Uḷāratarabhāvena hi taṃ maggaphalapaññāya paccayo hutvā yāthāvato dubbiññeyyatāya vipassakaṃ visaṃvādeti.",
  "tika-s0203t:112_3": "Tenāha “avibhūtaṃ andhakāra”nti.",
  "tika-s0203t:112_4": "Imaṃ pañhanti imaṃ suttaṃ gambhīraṃ lokuttarapaṭisaṃyuttaṃ attanā ñātuṃ icchitaṃ atthaṃ.",
  "tika-s0203t:112_5": "Uggahetvāti kevalaṃ piṭakasampādanavaseneva uggaṇhitvā.",
  "tika-s0203t:112_6": "Tenāha “ajānitvā”ti.",
  "tika-s0203t:112_7": "Visevamānāti kilesavise avamānentā,",
  "tika-s0203t:112_8": "sāsanassa vā anupakāravirūpapaccaye sevamānā.",
  "tika-s0203t:112_9": "Evamassāti evaṃ vuttanayena tesaṃ karaṇahetu assa cittassa dhammadesanāvasena pavattassa.",
  "tika-s0203t:112_10": "Aññathābhāvo adesetukāmatā hoti.",
  "tika-s0203t:112_11": "Tanti yathāvuttamatthaṃ sandhāya.",
  "tika-s0203t:112_12": "Etanti “tassapi hoti aññathatta”nti evaṃ vuttaṃ.",
  "tika-s0203t:113_0": "58.",
  "tika-s0203t:113_1": "Kilesehi āmasīyatīti āmisaṃ,",
  "tika-s0203t:113_2": "lokepariyāpannaṃ āmisanti idha pañca kāmaguṇā adhippetāti tesu vaṭṭāmisabhāvepi labhite kāmāmisabhāvo siddhoti āha –",
  "tika-s0203t:113_3": "“vaṭṭāmisakāmāmisalokāmisabhūtesū”ti.",
  "tika-s0203t:113_4": "Kāmaguṇā hi vaṭṭassa vaḍḍhanato vaṭṭāmisaṃ,",
  "tika-s0203t:113_5": "kāmetabbato kāmataṇhāya āmasitabbato kāmāmisaṃ,",
  "tika-s0203t:113_6": "yebhūyyato sattalokassa āmisabhāvato lokāmisaṃ.",
  "tika-s0203t:113_7": "Kāmaguṇasabhāgāti kāmaguṇānulomā kāmaguṇapaṭisaṃyuttā.",
  "tika-s0203t:113_8": "Āneñjasamāpattipaṭisaṃyuttāyāti kilesiñjanarahitatāya idha āneñjāti adhippetāhi heṭṭhimāhi arūpasamāpattīhi paṭisaṃyuttāya.",
  "tika-s0203t:113_9": "Evarūpoti lokāmisabhūtesu paccayesu adhimutto tanninno taggaruko tappabbhāro.",
  "tika-s0203t:113_10": "Ettāvatāti evaṃ saddhānaṃ manussānaṃ dassanena tesaṃ pavattitāsayena ca.",
  "tika-s0203t:113_11": "Sīsaṃ nikkhantaṃ hotīti lābhāsāya sīsaṃ bahi nikkhantaṃ viya hoti.",
  "tika-s0203t:113_12": "Udaraṃ phalitanti atibahubhaṇḍaṃ pakkhipiyamānaṃ pasibbakaṃ viya laddhabbassa atipahūtabhāvena udaraṃ phītaṃ hoti.",
  "tika-s0203t:114_0": "59.",
  "tika-s0203t:114_1": "Yathā purimā dve arūpasamāpattiyo attano paccanīkakilesehi aniñjanato “aniñjā”ti vuccanti,",
  "tika-s0203t:114_2": "evaṃ itarāpi.",
  "tika-s0203t:114_3": "Taṃ pavuttanti lokāmisasaṃyojanaṃ vigataṃ.",
  "tika-s0203t:115_0": "60.",
  "tika-s0203t:115_1": "Nighaṃsanti “ettako aya”nti paricchedanti attho.",
  "tika-s0203t:115_2": "Silesenāti cammakārasilesādisilesena,",
  "tika-s0203t:115_3": "vajiralepasilese vattabbameva natthi.",
  "tika-s0203t:115_4": "Taṃ bhinnanti āneñjasaṃyojanaṃ bhinnaṃ vidhamitaṃ samatikkantaṃ tāsu samāpattīsu apekkhābhāvato.",
  "tika-s0203t:115_5": "Ajjhāsayena asambaddhattā vuttaṃ –",
  "tika-s0203t:115_6": "“dvedhābhinnā selā viya hotī”ti. Tenāha –",
  "tika-s0203t:115_7": "“taṃ samāpajjissāmīti cittaṃ na uppajjatī”ti.",
  "tika-s0203t:116_0": "61. Vantanti chaḍḍitaṃ, vissaṭṭhanti attho.",
  "tika-s0203t:117_0": "62.",
  "tika-s0203t:117_1": "Uparisamāpattilābhinoti ettha uparisamāpattīti arahattaphalasamāpatti adhippetā,",
  "tika-s0203t:117_2": "arahato ca maggādhigameneva anāgāmiphalasamāpatti,",
  "tika-s0203t:117_3": "sekkhānaṃ visayā heṭṭhimā phalasamāpattiyo paṭippassaddhā.",
  "tika-s0203t:117_4": "Lokiyā pana nikantippahānena paṭinissaṭṭhāti āha –",
  "tika-s0203t:117_5": "“heṭṭhā…pe…",
  "tika-s0203t:117_6": "na uppajjatī”ti.",
  "tika-s0203t:118_0": "63.",
  "tika-s0203t:118_1": "“Pañca kho ime,",
  "tika-s0203t:118_2": "sunakkhatta,",
  "tika-s0203t:118_3": "kāmaguṇā”tiādinā āraddhadesanā,",
  "tika-s0203t:118_4": "“sammā nibbānādhimutto purisapuggalo”ti arahattakittanena niṭṭhāpitāti tato paraṃ,",
  "tika-s0203t:118_5": "“ṭhānaṃ kho panā”tiādikā desanā,",
  "tika-s0203t:118_6": "“pāṭiyekko anusandhī”ti vuttā.",
  "tika-s0203t:118_7": "Tenāha “heṭṭhā hī”tiādi.",
  "tika-s0203t:118_8": "Tattha yathā khīṇāsavassa samāpattilābhinoti yojanā,",
  "tika-s0203t:118_9": "evaṃ vā khīṇāsavassa sukkhavipassakassāti yojetabbā.",
  "tika-s0203t:118_10": "Paṭikkhittaṃ aṭṭhakathāyaṃ.",
  "tika-s0203t:118_11": "Tassa paṭikkhepassa kāraṇaṃ dassetuṃ “samāpattilābhino hī”tiādi vuttaṃ.",
  "tika-s0203t:118_12": "Yathā sukkhavipassako adhimāniko samāpattilābhino samānayogakkhamo appatte pattasaññitāya bhedābhāvato,",
  "tika-s0203t:118_13": "evaṃ sukkhavipassako khīṇāsavo samānayogakkhamo khīṇāsavabhāvena visesābhāvato,",
  "tika-s0203t:118_14": "tasmā “samāpattilābhimhi kathite itaropi kathitova hotī”ti vuttaṃ.",
  "tika-s0203t:118_15": "Dvinnaṃ bhikkhūnanti samāpattilābhino adhimānikassa khīṇāsavassa ca.",
  "tika-s0203t:118_16": "Tenevāha “puthujjanassa tāvā”tiādi.",
  "tika-s0203t:119_0": "Yadaggenāti yena bhāgena.",
  "tika-s0203t:119_1": "Yadipi khīṇāsavassa asappāyārammaṇaṃ kilesānaṃ uppattiyā paccayo na hoti tesaṃ sabbaso samucchinnattā.",
  "tika-s0203t:119_2": "Santavihāraparipantho pana siyā visabhāgatoti vuttaṃ –",
  "tika-s0203t:119_3": "“khīṇāsavassapi asappāyamevā”ti. Tenāha –",
  "tika-s0203t:119_4": "“visaṃ nāma…pe…",
  "tika-s0203t:119_5": "visamevā”ti.",
  "tika-s0203t:119_6": "Etena “yathā visajānanaṃ appamāṇaṃ,",
  "tika-s0203t:119_7": "vikāruppādanato pana taṃ pariharitabbaṃ,",
  "tika-s0203t:119_8": "evaṃ pariññātampi vattu atthavisesābhāvena ekarūpamevāti taṃ pariharitabbamevā”ti dasseti.",
  "tika-s0203t:119_9": "Tenāha “na hī”tiādi.",
  "tika-s0203t:119_10": "Na hi asaṃvutena bhavitabbaṃ asāruppabhāvato.",
  "tika-s0203t:119_11": "Yuttapayuttenevāti sabhāgārammaṇassa ālokanādīsu yutteneva bhavituṃ vaṭṭati.",
  "tika-s0203t:120_0": "64.",
  "tika-s0203t:120_1": "Yattha sayaṃ nipatati uppajjati,",
  "tika-s0203t:120_2": "tassa santānassa vippasannavasena ruppanato,",
  "tika-s0203t:120_3": "visasaṅkhātassa dukkhassa mūlabhāvato ca “avijjāsaṅkhāto visadoso”ti vuttaṃ.",
  "tika-s0203t:120_4": "Ruppatīti kattabbādimucchāpādanena vikāraṃ uppādeti.",
  "tika-s0203t:120_5": "Anuddhaṃseyyāti vibādheyya.",
  "tika-s0203t:120_6": "Rāgo hi uppajjamānova kusalacittappavattiyā okāsaṃ adento taṃ vibādhati;",
  "tika-s0203t:120_7": "tathābhūto saddhāsinehassa samathavipassanābhivuḍḍhiyā vamanena ca taṃ visoseti milāpeti.",
  "tika-s0203t:120_8": "Tenāha “soseyya milāpeyyā”ti.",
  "tika-s0203t:120_9": "Sagahaṇasesanti gahetabbavisaṃ sāvasesaṃ katvāti attho.",
  "tika-s0203t:120_10": "Na alaṃ na samatthanti analaṃ.",
  "tika-s0203t:120_11": "Sūkapariyāyo pāḷiyaṃ vutto suka-",
  "tika-s0203t:120_12": "saddoti āha –",
  "tika-s0203t:120_13": "“vīhisukādi ca sūka”nti.",
  "tika-s0203t:121_0": "Saupādānasalluddhāro viya appahīno avijjāvisadoso daṭṭhabbo mahānatthuppādanato.",
  "tika-s0203t:121_1": "Asappāya…pe…",
  "tika-s0203t:121_2": "asaṃvutakālo daṭṭhabbo attabhāvassa apariharaṇabhāvato.",
  "tika-s0203t:121_3": "Maraṇaṃ viya sikkhaṃ paccakkhāya hīnāyāvattanaṃ adhisīlasaṅkhātassa āyuno apetattā.",
  "tika-s0203t:121_4": "Maraṇamattaṃ dukkhaṃ viya āpattiyā āpajjanaṃ yathāvuttassa āyuno upapīḷanakabhāvato.",
  "tika-s0203t:121_5": "Imināva nayena opammasaṃsandananti ettha anupādisesasalluddhāro viya pahīno avijjāvisadoso;",
  "tika-s0203t:121_6": "sappāya…pe…",
  "tika-s0203t:121_7": "susaṃvutakālo,",
  "tika-s0203t:121_8": "tadubhayena vaṇe puthuttaṃ na gate maraṇābhāvo viya sikkhāya apaccakkhānaṃ,",
  "tika-s0203t:121_9": "maraṇamattadukkhābhāvo viya aññatarāya saṃkiliṭṭhāya āpattiyā anāpajjananti yojanā veditabbā.",
  "tika-s0203t:122_0": "65.",
  "tika-s0203t:122_1": "Satiyāti ettha yasmā “ariyāyā”ti na visesitanti āha –",
  "tika-s0203t:122_2": "“sati paññāgatikā”tiādi.",
  "tika-s0203t:122_3": "Paññā cettha lokiyā adhippetā,",
  "tika-s0203t:122_4": "na lokuttarāti āha –",
  "tika-s0203t:122_5": "“parisuddhāya vipassanāpaññāyā”ti.",
  "tika-s0203t:123_0": "Khīṇāsavassa balanti uḷāratamesu dibbasadisesupi ārammaṇesu manacchaṭṭhānaṃ indriyānaṃ anupanamanahetubhūtaṃ",
  "tika-s0203t:123_1": "susaṃvutakārisaṅkhātaṃ khīṇāsavabalaṃ dassento,",
  "tika-s0203t:123_2": "“saṃvutakārī”ti vuttaṃ,",
  "tika-s0203t:123_3": "ukkaṃsagatasativepullattā yathā asaṃvarassa asaṃvaro hoti,",
  "tika-s0203t:123_4": "evaṃ satisampajaññabalena cakkhādidvārāni saṃvaritvā dassanādikiccakārī.",
  "tika-s0203t:123_5": "Evaṃ jānitvāti “upadhi dukkhassa mūla”nti evaṃ vipassanāpaññāsahitāya maggapaññāya jānitvā.",
  "tika-s0203t:123_6": "Upadhīyati dukkhaṃ etehīti upadhī,",
  "tika-s0203t:123_7": "kilesāti āha –",
  "tika-s0203t:123_8": "“kilesupadhipahānā nirupadhī”ti.",
  "tika-s0203t:123_9": "Tato eva upādīyati dukkhaṃ etehīti kilesā “upādānā”tipi vuccantīti āha –",
  "tika-s0203t:123_10": "“nirupādānoti attho”ti.",
  "tika-s0203t:123_11": "Upadhī sammadeva khīyanti ettāti upadhisaṅkhayo,",
  "tika-s0203t:123_12": "nibbānanti āha –",
  "tika-s0203t:123_13": "“upadhīnaṃ saṅkhayabhūte nibbāne”ti.",
  "tika-s0203t:123_14": "Ārammaṇatoti ārammaṇaṃ katvā tadārammaṇāya phalavimuttiyā vimutto.",
  "tika-s0203t:123_15": "Kāmupadhismiṃ kāyaṃ upasaṃharissatīti “kāmesevissāmī”ti tattha kāyaṃ upanāmessati;",
  "tika-s0203t:123_16": "kāyūpasaṃhāro tāva tiṭṭhatu,",
  "tika-s0203t:123_17": "tathā cittaṃ vā uppādessatīti etaṃ kāraṇaṃ natthīti.",
  "tika-s0203t:123_18": "Sesaṃ suviññeyyameva.",
  "tika-s0203t:124_0": "Sunakkhattasuttavaṇṇanāya līnatthappakāsanā samattā.",
  "tika-s0203t:125_0": "6. Āneñjasappāyasuttavaṇṇanā",
  "tika-s0203t:126_0": "66.",
  "tika-s0203t:126_1": "Khaṇapabhaṅgutāya na niccā na dhuvāti aniccā.",
  "tika-s0203t:126_2": "Tato eva paṇḍitehi na iccā na upagantabbātipi aniccā.",
  "tika-s0203t:126_3": "So cāyaṃ aniccattho udayavayaparicchinnatāya veditabboti dassento,",
  "tika-s0203t:126_4": "“hutvā abhāvaṭṭhena aniccā”ti āha;",
  "tika-s0203t:126_5": "uppajjitvā vinassanatoti attho.",
  "tika-s0203t:126_6": "Ayañca aniccatā vakkhamānā ca tucchāditā dvinnampi kāmānaṃ sādhāraṇoti āha –",
  "tika-s0203t:126_7": "“vatthukāmāpi kilesakāmāpī”ti.",
  "tika-s0203t:126_8": "Rittā vivittā,",
  "tika-s0203t:126_9": "tesaṃ niccasārādīnaṃ attani abhāvato tehi visuṃbhūtā.",
  "tika-s0203t:126_10": "Yathā pana sabbaso sabhāvarahitamākāsaṃ “tucchaṃ ritta”nti vuccati,",
  "tika-s0203t:126_11": "na evamete.",
  "tika-s0203t:126_12": "Ete pana kevalaṃ niccasārādivirahato eva tucchā rittāti dassento “na panā”tiādimāha.",
  "tika-s0203t:126_13": "“Na hi tucchamuṭṭhi nāma natthī”ti idaṃ lokasamaññāvasena vuttaṃ,",
  "tika-s0203t:126_14": "lokasamaññā lokiyakathā na laṅghitabbā.",
  "tika-s0203t:127_0": "Musāti ittarapaccupaṭṭhānatāya na dissatīti āha “musāti nāsanakā”ti.",
  "tika-s0203t:127_1": "Visaṃvādanaṭṭhena vā musā.",
  "tika-s0203t:127_2": "Ete hi asubhādisabhāvāpi bālānaṃ subhādibhāvena upaṭṭhahantā subhādiggahaṇassa paccakkhabhāvena satte visaṃvādenti.",
  "tika-s0203t:127_3": "Nassanasabhāvāti khaṇabhaṅgattā ittarapaccupaṭṭhānatāya dissamānā viyapi hutvā apaññāyanakapakatikā.",
  "tika-s0203t:127_4": "Tenāha “khettaṃ viyā”tiādi.",
  "tika-s0203t:127_5": "Dhammasaddo cettha “jātidhammāna”ntiādīsu viya pakatipariyāyo,",
  "tika-s0203t:127_6": "tathā sabhāvasaddo cāti daṭṭhabbaṃ.",
  "tika-s0203t:127_7": "Mosadhammāti mosanapakatikā,",
  "tika-s0203t:127_8": "kusalabhaṇḍaharaṇasabhāvāti attho.",
  "tika-s0203t:127_9": "Māyākatanti māyāya kataṃ udakādimaṇiādiākārena māyādinā upaṭṭhāpitaṃ;",
  "tika-s0203t:127_10": "māyākataṃ viya māyākataṃ aññasabhāvā hutvā atathā upaṭṭhahanato.",
  "tika-s0203t:127_11": "Tenāha “yathā”tiādi.",
  "tika-s0203t:127_12": "Cakkhupathe eva katavijjāya,",
  "tika-s0203t:127_13": "na tato paranti vuttaṃ –",
  "tika-s0203t:127_14": "“dassanūpacāre ṭhitasseva tathā paññāyatī”ti.",
  "tika-s0203t:127_15": "Tayidaṃ sambaravijjāvasena vuttaṃ.",
  "tika-s0203t:128_0": "Evaṃ tāvakālikabhāvena kāmānaṃ māyākatabhāvaṃ dassetvā idāni tato aññenapi pakārena dassetuṃ “yathā cā”tiādi vuttaṃ.",
  "tika-s0203t:128_1": "Aniccādisabhāvānaṃ kāmānaṃ niccādisabhāvadassanaṃ vipallāsasahagatatāya veditabbaṃ.",
  "tika-s0203t:128_2": "Bālānaṃ lāpanatoti apariññātavatthukānaṃ andhabālānaṃ puggalānaṃ vipallāsahetuto.",
  "tika-s0203t:128_3": "Manussaloke ṭhatvā manussānaṃ vā vasena bhagavatā bhāsitattā vuttaṃ –",
  "tika-s0203t:128_4": "“diṭṭhadhammikā kāmāti mānusakā pañca kāmaguṇā”ti.",
  "tika-s0203t:128_5": "Tato eva ca “samparāyikāti te ṭhapetvā avasesā”tiādi vuttaṃ.",
  "tika-s0203t:128_6": "Tattha diṭṭhadhammā paccakkhasabhāvā ārammaṇabhūtā etāsaṃ atthīti diṭṭhadhammikā.",
  "tika-s0203t:128_7": "Samparāyike kāme ārabbha uppannasaññā samparāyikā.",
  "tika-s0203t:128_8": "Te samecca dhīyati ettha āṇāti dheyyaṃ,",
  "tika-s0203t:128_9": "āṇāpavattiṭṭhānaṃ.",
  "tika-s0203t:128_10": "Mārassa dheyyanti māradheyyaṃ tassa issariyapavattanattā.",
  "tika-s0203t:128_11": "Tenāha “yehī”tiādi.",
  "tika-s0203t:128_12": "Gahitanti visayavisayībhāvena gahitaṃ,",
  "tika-s0203t:128_13": "ārammaṇavasena ārammaṇakaraṇavasena ca gahitanti attho.",
  "tika-s0203t:128_14": "Tattha ārammaṇakaraṇavasena gahaṇaṃ nāma “idaṃ mayha”nti avibhāgena pariggahakaraṇaṃ;",
  "tika-s0203t:128_15": "ārammaṇavasena pana gahaṇaṃ bhāgaso ārammaṇānubhavananti vadanti.",
  "tika-s0203t:128_16": "Ubhayassapi pana taṇhārāgavasena gahaṇaṃ sandhāya,",
  "tika-s0203t:128_17": "“ubhayametaṃ gahita”nti vuttaṃ.",
  "tika-s0203t:128_18": "Māroti kilesamāro.",
  "tika-s0203t:128_19": "Yadaggena kilesamāro,",
  "tika-s0203t:128_20": "tadaggena devaputtamāropi te attano vasaṃ vatteti.",
  "tika-s0203t:128_21": "Taṃ sandhāyāti dhammamukhena puggalaggahaṇaṃ sandhāya.",
  "tika-s0203t:129_0": "Appahīnavipallāsā hi puggalā kāmādhimuttā mārassa issariyavattanaṭṭhānatāya “māradheyya”nti vuttā,",
  "tika-s0203t:129_1": "tathā mārassa nivāpagocarapariyāyehipi te evaṃ vuttāti dassento,",
  "tika-s0203t:129_2": "“yathā coḷassā”tiādimāha.",
  "tika-s0203t:129_3": "Nivapatīti nivāpo,",
  "tika-s0203t:129_4": "so eva bījanti nivāpabījaṃ.",
  "tika-s0203t:129_5": "Teti kāmaguṇā.",
  "tika-s0203t:129_6": "Yatthāti yasmiṃ padese.",
  "tika-s0203t:130_0": "Manasi bhavāti mānasāti āha “cittasambhūtā”ti.",
  "tika-s0203t:130_1": "Te pana avijjādayo pāḷiyaṃ āgatā.",
  "tika-s0203t:130_2": "Evañhi lohitasannissayo pubbo viya anurodhūpanissayo virodhoti dassento,",
  "tika-s0203t:130_3": "“mamāyite vatthusmi”ntiādimāha.",
  "tika-s0203t:130_4": "Tedhāti ettha idhāti nipātamattaṃ “idhāhaṃ,",
  "tika-s0203t:130_5": "bhikkhave,",
  "tika-s0203t:130_6": "bhuttāvī assa”ntiādīsu viya.",
  "tika-s0203t:130_7": "Kāmalokanti kāmaguṇasaṅkhātaṃ saṅkhāralokaṃ,",
  "tika-s0203t:130_8": "yattha vā loke kāmaguṇavantaṃ lokaṃ.",
  "tika-s0203t:130_9": "Cittena adhiṭṭhahitvāti jhānārammaṇaṃ paṭibhāganimittaṃ bhāvanācittena uppādetvā.",
  "tika-s0203t:130_10": "Parittaṃ nāma vikkhambhanaasamatthattā kilesehi parito khaṇḍitaṃ viya hoti.",
  "tika-s0203t:130_11": "Tassa paṭikkhepenāti parittabhāvapaṭikkhepena.",
  "tika-s0203t:130_12": "Pamāṇantipi kāmāvacarameva pāpakānaṃ pamāṇakaraṇadhammānaṃ vikkhambhanavasena appajahanato.",
  "tika-s0203t:130_13": "Tappaṭikkhepavasena appamāṇaṃ nāma mahaggatanti āha –",
  "tika-s0203t:130_14": "“rūpāvacaraṃ arūpāvacara”nti.",
  "tika-s0203t:130_15": "Samucchedavasena kilesānaṃ appahānena mahaggatajjhānampi subhāvitaṃ nāma na hoti,",
  "tika-s0203t:130_16": "pageva parittajjhānanti āha –",
  "tika-s0203t:130_17": "“subhāvitanti…pe…",
  "tika-s0203t:130_18": "lokuttarassevetaṃ nāma”nti.",
  "tika-s0203t:130_19": "Etassa vasenāti “subhāvita”nti padassa vasena.",
  "tika-s0203t:131_0": "Tameva paṭipadanti tameva abhijjhādipahānāvahaṃ jhānapaṭipadaṃ.",
  "tika-s0203t:131_1": "Arahatte tassa upāyabhūtāya vipassanāya vā catutthajjhāne tassa upāyabhūte upacāre vā sati cittaṃ pasannameva hotīti āha –",
  "tika-s0203t:131_2": "“arahattaṃ vā…pe…",
  "tika-s0203t:131_3": "upacāraṃ vā”ti.",
  "tika-s0203t:131_4": "Adhimokkhasampasādoti “ajjeva arahattaṃ gaṇhissāmī”ti vā vipassanāya vīthipaṭipannattā;",
  "tika-s0203t:131_5": "“ajjeva catutthajjhānaṃ nibbattessāmī”ti vā upacārasamādhinā cittassa samāhitattā adhimuccanabhūto sampasādo.",
  "tika-s0203t:131_6": "Paṭilābhasampasādoti arahattassa catutthajjhānassa vā adhigamasaṅkhāto sampasādo.",
  "tika-s0203t:131_7": "Paṭilābhopi hi kilesakālusiyābhibhavanato cittassa suppasannabhāvāvahattā “sampasādo”ti vutto.",
  "tika-s0203t:131_8": "Paccayāti nāmarūpapaccayā avijjādayo.",
  "tika-s0203t:131_9": "Sabbathāti samudayato atthaṅgamato assādato ādīnavato nissaraṇatoti sabbappakārena.",
  "tika-s0203t:131_10": "Āsāti adhimuccanavasena āsīsanā. Tenāha –",
  "tika-s0203t:131_11": "“āsā santiṭṭhati,",
  "tika-s0203t:131_12": "adhimokkhaṃ paṭilabhatī”ti.",
  "tika-s0203t:132_0": "Pādakanti padaṭṭhānaṃ.",
  "tika-s0203t:132_1": "Kilesā sannisīdantīti nīvaraṇasahagatā eva kilesā vikkhambhanavasena vūpasamanti.",
  "tika-s0203t:132_2": "Satīti upacārajjhānāvahā sati santiṭṭhati.",
  "tika-s0203t:132_3": "Saṅkhāragatanti bhāvanāya samatāya pavattamānattā,",
  "tika-s0203t:132_4": "ime dhammavicayasambojjhaṅgādayo ekarasā hutvā pavattantīti,",
  "tika-s0203t:132_5": "bhāvanācittuppādapariyāpannaṃ saṅkhāragataṃ vibhūtaṃ pākaṭaṃ hutvā upaṭṭhāti.",
  "tika-s0203t:132_6": "Cittuppādoti bhāvanācittuppādo.",
  "tika-s0203t:132_7": "Lepapiṇḍeti silesapiṇḍe laggamāno viya appito viya hoti.",
  "tika-s0203t:132_8": "Upacārena samādhiyati upacārajjhānena samādhiyati.",
  "tika-s0203t:132_9": "Ayanti ayaṃ duvidhopi adhimuccanākāro adhimokkhasampasādo nāma.",
  "tika-s0203t:132_10": "Tasmiṃ sampasāde satīti etasmiṃ vipassanālakkhaṇe,",
  "tika-s0203t:132_11": "upacārajjhāne vā adhimokkhasampasāde sati.",
  "tika-s0203t:132_12": "Yo pana arahattaṃ vā paṭilabhati catutthajjhānaṃ vā,",
  "tika-s0203t:132_13": "tassa cittaṃ vippasannaṃ hotiyeva,",
  "tika-s0203t:132_14": "ayaṃ nippariyāyato paṭilābhasampasādo,",
  "tika-s0203t:132_15": "evaṃ santepi idhāmippetameva dassetuṃ,",
  "tika-s0203t:132_16": "“idha panā”tiādi vuttaṃ.",
  "tika-s0203t:132_17": "Vipassanā hītiādi vuttassa samatthanaṃ.",
  "tika-s0203t:132_18": "Tattha paññāyāti arahattapaññāya.",
  "tika-s0203t:132_19": "Adhimuccanassāti saddahanaṃ ussukkāpajjanassa.",
  "tika-s0203t:132_20": "Upacāranti upacārajjhānaṃ.",
  "tika-s0203t:132_21": "Āneñjasamāpattiyā adhimuccanassa kāraṇanti yojanā.",
  "tika-s0203t:133_0": "Etarahi vāti idānimeva.",
  "tika-s0203t:133_1": "Āneñjaṃ vāti catutthajjhānaṃ vā.",
  "tika-s0203t:133_2": "Samāpajjatīti adhigacchati.",
  "tika-s0203t:133_3": "Idaṃ hītiādinā saṅkhepato vuttamatthaṃ vivarati.",
  "tika-s0203t:133_4": "Arahattasacchikiriyā nāma aggamaggabhāvanāya sati atthato āpannā hoti,",
  "tika-s0203t:133_5": "aggamaggapaññā eva tadatthaṃ adhimuccitabbāti dassento,",
  "tika-s0203t:133_6": "“atha vā”ti vikappantaramāha.",
  "tika-s0203t:133_7": "Tattha yathā nāma pāsādassa atthāya samānītadabbasambhārāvayave appahonte kūṭāgāraṃ kātuṃ na pahontiyeva,",
  "tika-s0203t:133_8": "evaṃsampadamidanti dassento,",
  "tika-s0203t:133_9": "“taṃ anabhisambhuṇanto āneñjaṃ vā samāpajjatī”ti āha.",
  "tika-s0203t:133_10": "Catusaccaṃ vā sacchikaroti heṭṭhimamaggādhigamanavasena āneñjaṃ vā samāpajjati ubhayassapi hetupariggahitattā.",
  "tika-s0203t:134_0": "Tatrāti tasmiṃ “paññāya vā adhimuccati,",
  "tika-s0203t:134_1": "āneñjaṃ vā samāpajjatī”ti yathāvutte visesādhigame ayaṃ idāni vuccamāno yojanānayo.",
  "tika-s0203t:134_2": "Evaṃ hotīti idāni vuccamānākārena cittābhinīhāro hoti.",
  "tika-s0203t:134_3": "Kiccanti pabbajitakiccaṃ.",
  "tika-s0203t:134_4": "Tatoti arahattādhigamanato.",
  "tika-s0203t:134_5": "Osakkitamānasoti saṃkucitacitto.",
  "tika-s0203t:134_6": "Antarā na tiṭṭhatīti asamāhitabhūmiyaṃ na tiṭṭhati.",
  "tika-s0203t:134_7": "Idāni yathāvuttamatthaṃ upamāya vibhāvetuṃ “yathā”tiādi vuttaṃ.",
  "tika-s0203t:134_8": "Tatrāyaṃ saṅkhepattho –",
  "tika-s0203t:134_9": "yathā tassa purisassa vanamahiṃsaṃ gahetuṃ ussāhavato osakkantassa sasagodhādiggahaṇe vattabbameva natthi,",
  "tika-s0203t:134_10": "evaṃ imassapi bhikkhuno arahattaṃ gahetuṃ ussāhavato tato osakkitvā catutthajjhānasamāpajjane vattabbameva natthīti.",
  "tika-s0203t:134_11": "Eseva nayoti yathāvuttaṃ upamaṃ upamāsaṃsandanañca maggabhāvanāyojanāyaṃ catusaccasacchikiriyāyojanāyañca atidisati.",
  "tika-s0203t:135_0": "Hetuatthajotano yanti nipāto,",
  "tika-s0203t:135_1": "karaṇe vā etaṃ paccattavacananti āha “yena kāraṇenā”ti.",
  "tika-s0203t:135_2": "Tassa saṃvattanaṃ arahati,",
  "tika-s0203t:135_3": "taṃ vā payojanaṃ etassāti taṃsaṃvattanikaṃ.",
  "tika-s0203t:135_4": "Viññāṇanti vipākaviññāṇaṃ.",
  "tika-s0203t:135_5": "Āneñjasabhāvaṃ upagacchatīti āneñjūpagaṃ.",
  "tika-s0203t:135_6": "Yathā kusalaṃ āneñjasabhāvaṃ,",
  "tika-s0203t:135_7": "evaṃ taṃ vipākaviññāṇampi āneñjasabhāvaṃ upagataṃ assa bhaveyya. Tenāha –",
  "tika-s0203t:135_8": "“kādisameva bhaveyyāti attho”ti.",
  "tika-s0203t:135_9": "Kecīti abhayagirivāsino.",
  "tika-s0203t:135_10": "Kusalaviññāṇanti vipākaviññāṇampi taṃ kusalaṃ viya vadanti.",
  "tika-s0203t:135_11": "Tannāmakamevāti kusalaṃ viya āneñjanāmakameva siyā.",
  "tika-s0203t:135_12": "Ettha ca purimavikappe “āneñjūpaga”nti taṃsadisatā vuttā,",
  "tika-s0203t:135_13": "dutiyavikappe tato eva taṃsamaññatā.",
  "tika-s0203t:135_14": "So panāyamatthoti āneñjasadisatāya vipākakālepi taṃnāmakameva assāti yathāvutto attho.",
  "tika-s0203t:135_15": "Iminā nayenāti iminā vuttanayena.",
  "tika-s0203t:135_16": "Ettha hi āneñjābhisaṅkhārahetuvipākaviññāṇaṃ “āneñjūpagaṃ hoti viññāṇa”nti vuttattā taṃnāmakameva katvā dīpitaṃ.",
  "tika-s0203t:135_17": "Arahattassāpīti apisaddena aggamaggabhāvanāyapi heṭṭhimamaggabhāvanāyapīti attho saṅgahitoti daṭṭhabbo.",
  "tika-s0203t:135_18": "Samādhivasena osakkanā kathitāti “vipulena mahaggatena cetasā vihareyya”nti samathanayaṃ dassetvā desanā kathitā.",
  "tika-s0203t:136_0": "67.",
  "tika-s0203t:136_1": "Ayañhi bhikkhūti yaṃ uddissa ayaṃ dutiyāneñjasappāyadesanāya bhikkhu vutto.",
  "tika-s0203t:136_2": "Paññavantataroti vatvā taṃ dassetuṃ,",
  "tika-s0203t:136_3": "“dvinnampi kammaṭṭhānaṃ ekato katvā sammasatī”ti vuttaṃ.",
  "tika-s0203t:136_4": "Heṭṭhimassa hi “ye ca diṭṭhadhammikā kāmā”tiādinā rūpasaddagandharasaphoṭṭhabbāneva rūpamukhena vipassanābhiniveso kato,",
  "tika-s0203t:136_5": "imassa pana “yaṃ kiñci rūpa”ntiādinā sakalarūpadhammavasena.",
  "tika-s0203t:136_6": "Bhagavā hi kammaṭṭhānaṃ kathento kammaṭṭhānikassa bhikkhuno kāraṇabalānurūpameva paṭhamaṃ bhāvanābhinivesaṃ dasseti;",
  "tika-s0203t:136_7": "so pacchā ñāṇe vipulaṃ gacchante anavasesato dhammaṃ pariggaṇhāti.",
  "tika-s0203t:136_8": "Rūpapaṭibāhanenāti rūpavirāgabhāvanāya sabbaso samatikkamena.",
  "tika-s0203t:136_9": "Sabbatthāti sabbesu tatiyāneñjādīsu.",
  "tika-s0203t:137_0": "Paññavantataroti paññuttaro.",
  "tika-s0203t:137_1": "Tiṇṇampi kammaṭṭhānaṃ ekato katvāti kāmaguṇā sabbarūpadhammā kāmasaññāti evaṃ tiṇṇaṃ puggalānaṃ kammaṭṭhānavasena",
  "tika-s0203t:137_2": "tidhā vutte sammasanūpagadhamme ekato katvā,",
  "tika-s0203t:137_3": "“sabbametaṃ anicca”nti ekajjhaṃ gahetvā,",
  "tika-s0203t:137_4": "sammasati yathā –",
  "tika-s0203t:137_5": "“yaṃ kiñci samudayadhammaṃ,",
  "tika-s0203t:137_6": "sabbaṃ taṃ nirodhadhamma”nti. Tenāha –",
  "tika-s0203t:137_7": "“ubhayametaṃ anicca”ntiādi.",
  "tika-s0203t:137_8": "Kāmarūpasaññāvasena diṭṭhadhammikasamparāyikabhedato aṭṭha ekekakoṭṭhāsāti evaṃ kataṃ ubhayanti vuttanti āha –",
  "tika-s0203t:137_9": "“diṭṭhadhammika…pe…",
  "tika-s0203t:137_10": "vasena saṅkhipitvā ubhayanti vutta”nti.",
  "tika-s0203t:137_11": "Taṇhādiṭṭhivasenāti taṇhābhinandanāvasena “etaṃ mamā”ti,",
  "tika-s0203t:137_12": "diṭṭhābhinandanāvasena “eso me attā”ti evaṃ abhinandituṃ.",
  "tika-s0203t:137_13": "Eseva nayoti iminā taṇhādiṭṭhivasena “etaṃ mama,",
  "tika-s0203t:137_14": "eso me attā”ti abhinandituṃ ajjhosāya gilitvā pariniṭṭhāpetvā ṭhātunti imamatthaṃ atidisati.",
  "tika-s0203t:137_15": "Kāmapaṭibāhanenāti idaṃ āgamanapaṭipadādassanatthaṃ,",
  "tika-s0203t:137_16": "vaṇṇabhaṇanatthañca vuttaṃ.",
  "tika-s0203t:137_17": "Rūpapaṭibāhanaṃ hissa āsannaṃ,",
  "tika-s0203t:137_18": "tatopi ākāsānañcāyatanasamatikkamo,",
  "tika-s0203t:137_19": "taṃsamatikkamena saheva sabbe tā vipassanāvasena osakkanā kathitā “ubhayametaṃ anicca”ntiādivacanato.",
  "tika-s0203t:138_0": "68.",
  "tika-s0203t:138_1": "Idha attano cāti ākiñcaññāyatanakammaṭṭhānaṃ sandhāyāha.",
  "tika-s0203t:138_2": "Nirujjhanti tappaṭibaddhachandarāganirodhena,",
  "tika-s0203t:138_3": "samāpajjanakkhaṇe pana anuppādanenapi.",
  "tika-s0203t:138_4": "Tenāha “ākiñcaññāyatanaṃ patvā”ti.",
  "tika-s0203t:138_5": "Atappakaṭṭhenāti uḷāratarabhāvena jhānasamāpattiyā atittikarabhāvena.",
  "tika-s0203t:138_6": "Tameva paṭipadanti ākiñcaññāyatanabhāvanamāha.",
  "tika-s0203t:138_7": "Samādhivasena osakkanā kathitā tatiyāruppakammaṭṭhānassa vuttattā “yatthetā”tiādinā.",
  "tika-s0203t:139_0": "Idha attanoti dvikoṭikasuññatāmanasikārasaṅkhātaṃ vipassanākammaṭṭhānaṃ.",
  "tika-s0203t:139_1": "Heṭṭhā vuttapaṭipadanti anantaraṃ vuttaākiñcaññāyatanakammaṭṭhānaṃ.",
  "tika-s0203t:139_2": "Sati samathabhāvanāyaṃ suññatāmanasikārassa idha sātisayattā vuttaṃ.",
  "tika-s0203t:139_3": "“Dutiyākiñcaññāyatane vipassanāvasena osakkanā kathitā”ti.",
  "tika-s0203t:140_0": "70.",
  "tika-s0203t:140_1": "Tatiyākiñcaññāyatane attanoti catukoṭikasuññatāmanasikārasaṅkhātaṃ vipassanākammaṭṭhānaṃ.",
  "tika-s0203t:140_2": "Etthāti etasmiṃ suññatānupassanādhikāre.",
  "tika-s0203t:140_3": "Kvacīti katthaci ṭhāne, kāle,",
  "tika-s0203t:140_4": "dhamme vā.",
  "tika-s0203t:140_5": "Atha vā kvacīti ajjhattaṃ,",
  "tika-s0203t:140_6": "bahiddhā vā.",
  "tika-s0203t:140_7": "Attano attānanti sakattānaṃ.",
  "tika-s0203t:140_8": "“Ayaṃ kho,",
  "tika-s0203t:140_9": "bho brahmā…pe…",
  "tika-s0203t:140_10": "vasī pitā bhūtabhabyāna”ntiādinā paraparikappitaṃ attānañca kassaci kiñcanabhūtaṃ na passatīti dassento “kassacī”tiādimāha.",
  "tika-s0203t:140_11": "Tattha parassāti “parā pajā”ti “paro puriso”ti ca evaṃ gahitassa.",
  "tika-s0203t:140_12": "Na ca mama kvacanīti ettha mama-",
  "tika-s0203t:140_13": "saddo aṭṭhānapayuttoti āha “mamasaddaṃ tāva ṭhapetvā”ti.",
  "tika-s0203t:140_14": "Parassa cāti attato aññassa,",
  "tika-s0203t:140_15": "“paro puriso nāma atthi mamatthāya sajito,",
  "tika-s0203t:140_16": "tassa vasena mayhaṃ sabbaṃ ijjhatī”ti evaṃ ekaccadiṭṭhigatikaparikappitavasena paraṃ attānaṃ,",
  "tika-s0203t:140_17": "tañca attano kiñcanabhūtaṃ na passatīti dassento,",
  "tika-s0203t:140_18": "“na ca kvacanī”tiādimāha.",
  "tika-s0203t:140_19": "Ettha ca nāhaṃ kvacanīti sakaattano abhāvaṃ passati.",
  "tika-s0203t:140_20": "Na kassaci kiñcanatasminti sakaattano eva kassaci anattaniyataṃ passati. Na ca,",
  "tika-s0203t:140_21": "mamāti etaṃ dvayaṃ yathāsaṅkhyaṃ sambandhitabbaṃ,",
  "tika-s0203t:140_22": "atthīti paccekaṃ.",
  "tika-s0203t:140_23": "“Na ca kvacani parassa attā atthī”ti parassa attano abhāvaṃ passati,",
  "tika-s0203t:140_24": "“tassa parassa attano mama kismiñci kiñcanatā na catthī”ti parassa attano anattaniyataṃ passati.",
  "tika-s0203t:140_25": "Evaṃ ajjhattaṃ bahiddhā ca khandhānaṃ attattaniyasuññatā suddhasaṅkhārapuñjatā catukoṭikasuññatāpariggaṇhanena diṭṭhā hoti.",
  "tika-s0203t:140_26": "Heṭṭhā vuttapaṭipadanti idhāpi ākiñcaññāyatanakammaṭṭhānameva vadati.",
  "tika-s0203t:140_27": "Vipassanāvaseneva osakkanā kathitā catukoṭikasuññatādassanavisesabhāvato,",
  "tika-s0203t:140_28": "tappadhānattā cassa manasikārassa.",
  "tika-s0203t:141_0": "Idha attanoti nevasaññānāsaññāyatanakammaṭṭhānamāha.",
  "tika-s0203t:141_1": "Sabbasaññāti rūpasaññā paṭighasaññā nānattasaññā heṭṭhimā tisso arūpasaññāti evaṃ sabbasaññā anavasesā nirujjhantīti vadanti.",
  "tika-s0203t:141_2": "“Heṭṭhā vuttā”ti pana visesitattā imasmiṃ āgatā catutthajjhānasaññādayo api saññāti apare.",
  "tika-s0203t:141_3": "Tanti sammutimattaṃ kāmasaññāpaṭibāhanavaseneva tesaṃ nānattasaññādinirodhassa atthasiddhattā.",
  "tika-s0203t:141_4": "Samādhivasena osakkanā kathitā nevasaññānāsaññāyatanabhāvanāya samathakammaṭṭhānabhāvato.",
  "tika-s0203t:142_0": "71.",
  "tika-s0203t:142_1": "Pubbe pañcavidhaṃ kammavaṭṭanti purimakammabhavasmiṃ moho avijjā āyūhanā saṅkhārā nikantitaṇhā upagamanaṃ",
  "tika-s0203t:142_2": "upādānaṃ cetanā bhavoti evamāgato saparikkhāro kammappabandho.",
  "tika-s0203t:142_3": "Na āyūhitaṃ assāti na cetitaṃ pakappitaṃ bhaveyya.",
  "tika-s0203t:142_4": "Etarahi evaṃ pañcavidhaṃ vipākavaṭṭanti viññāṇanāmarūpasaḷāyatanaphassavedanāsaṅkhāto paccuppanno vipākappabandho",
  "tika-s0203t:142_5": "nappavatteyya kāraṇassa anipphannattā.",
  "tika-s0203t:142_6": "Sace āyūhitaṃ na bhavissatīti yadi cetitaṃ pakappitaṃ na siyā.",
  "tika-s0203t:142_7": "Yaṃ atthīti yaṃ paramatthato vijjamānakaṃ.",
  "tika-s0203t:142_8": "Tenāha “bhūta”nti.",
  "tika-s0203t:142_9": "Tañhi paccayanibbattatāya “bhūta”nti vuccati.",
  "tika-s0203t:142_10": "Taṃ pajahāmīti tappaṭibaddhachandarāgappahānena tato eva āyatiṃ anuppattidhammatāpādanavasena pajahāmi pariccajāmi.",
  "tika-s0203t:143_0": "Parinibbāyīti saha parikappanena atītattheti āha “parinibbāyeyyā”ti.",
  "tika-s0203t:143_1": "Parinibbāyeyya nu khoti vā pāṭho,",
  "tika-s0203t:143_2": "so evattho.",
  "tika-s0203t:143_3": "Na kiñci kathitanti nevasaññānāsaññāyatanasamāpattiyā saṅkhārāvasesasukhumabhāvena ñāṇuttarasseva visayabhāvato sarūpato na kiñci kathitaṃ,",
  "tika-s0203t:143_4": "nayena panassa visesaṃ ñāpetukāmattā.",
  "tika-s0203t:143_5": "Bhagavato kira etadahosi –",
  "tika-s0203t:143_6": "“imissaṃyeva parisati nisinno ānando anusandhikusalatāya nevasaññānāsaññāyatanaṃ pādakaṃ katvā ṭhitassa",
  "tika-s0203t:143_7": "bhikkhuno paṭisandhiṃ arahattañca sandhāya pañhaṃ pucchissati,",
  "tika-s0203t:143_8": "iminā pucchānusandhinā tamatthaṃ desessāmī”ti.",
  "tika-s0203t:143_9": "Osakkanāya ca idhādhippetattā bhinnarasadesanā hotīti pucchānusandhi pucchitā.",
  "tika-s0203t:143_10": "Tasmiñhi asati anusandhibhedabhinnesā desanā,",
  "tika-s0203t:143_11": "na ca buddhāciṇṇā bhinnarasadesanāti.",
  "tika-s0203t:143_12": "Vipassanānissitanti tannissitaṃ.",
  "tika-s0203t:143_13": "Tassa bhikkhuno.",
  "tika-s0203t:143_14": "Upādiyati etenāti ca upādānaṃ.",
  "tika-s0203t:143_15": "Na parinibbāyati pahātabbassa appajahanato.",
  "tika-s0203t:143_16": "Tenāha bhagavā –",
  "tika-s0203t:143_17": "“dhammāpi kho,",
  "tika-s0203t:143_18": "bhikkhave,",
  "tika-s0203t:143_19": "pahātabbā,",
  "tika-s0203t:143_20": "pageva adhammā”ti.",
  "tika-s0203t:143_21": "Upādānaseṭṭhanti idaṃ nevasaññānāsaññāyatanabhavassa sabbabhavaggatādassanaparaṃ,",
  "tika-s0203t:143_22": "na pana ariyabhavaggassa upādānaseṭṭhatāpaṭisedhaparaṃ.",
  "tika-s0203t:144_0": "73.",
  "tika-s0203t:144_1": "Nissāyāti bhavapariyāpannaṃ nāma dhammaṃ nissāya tappariyāpannaṃ nāma nissāya oghanittharaṇā bhagavatā akkhātā;",
  "tika-s0203t:144_2": "aho acchariyametaṃ,",
  "tika-s0203t:144_3": "aho abbhutametanti.",
  "tika-s0203t:145_0": "Navasupi ṭhānesu samathayānikasseva vasena desanāya āgatattā,",
  "tika-s0203t:145_1": "idha ca kassacipi pādakajjhānassa anāmaṭṭhattā vuttaṃ –",
  "tika-s0203t:145_2": "“ariyasāvakoti sukkhavipassako ariyasāvako”ti.",
  "tika-s0203t:145_3": "Navannampi kammaṭṭhānaṃ ekato katvā sammasatīti idaṃ jhānadhammepi anussavaladdhe gahetvā sammasanaṃ sambhavatīti katvā vuttaṃ;",
  "tika-s0203t:145_4": "tebhūmakasaṅkhāragataṃ idha vuttanti anavasesato pariggahaṇaṃ sandhāya vuttaṃ –",
  "tika-s0203t:145_5": "“yāvatā sakkāyo”ti.",
  "tika-s0203t:146_0": "Etaṃ amatanti amataṃ nibbānaṃ ārabbha pavattiyā etaṃ arahattaṃ amatarasaṃ. Tenāha –",
  "tika-s0203t:146_1": "“etaṃ amataṃ santaṃ,",
  "tika-s0203t:146_2": "etaṃ paṇīta”nti.",
  "tika-s0203t:146_3": "“Anupādāya kiñcipi aggahetvā cittaṃ vimuccī”ti vuttattāpi anupādā cittassa vimokkho nibbānaṃ aññattha sutte vuccati.",
  "tika-s0203t:147_0": "Tiṇṇaṃ bhikkhūnanti abhinivesabhedena tividhānaṃ.",
  "tika-s0203t:147_1": "Pādakaṃ katvā ṭhitassa osakkanāya abhāve kāraṇaṃ heṭṭhā vuttanayeneva veditabbaṃ.",
  "tika-s0203t:147_2": "Samodhānetvāti sammadeva odahitvā tasmiṃ tasmiṃ ṭhāne asaṅkarato vavatthapetvā.",
  "tika-s0203t:147_3": "Sukathitaṃ nāma hoti kathetabbassa anavasesetvā kathitattā.",
  "tika-s0203t:148_0": "Āneñjasappāyasuttavaṇṇanāya līnatthappakāsanā samattā.",
  "tika-s0203t:149_0": "7. Gaṇakamoggallānasuttavaṇṇanā",
  "tika-s0203t:150_0": "74.",
  "tika-s0203t:150_1": "Yathā heṭṭhimasopānaphalakaṃ orohantassa pacchimaṃ nāma hoti,",
  "tika-s0203t:150_2": "evaṃ ārohantassa paṭhamaṃ nāma hotīti vuttaṃ –",
  "tika-s0203t:150_3": "“yāva pacchimasopānakaḷevarāti yāva paṭhamasopānaphalakā”ti.",
  "tika-s0203t:150_4": "Vatthuṃ sodhetvāti vatthuvijjācariyena vuttavidhinā pāsādavatthuno sodhanavidhiṃ katvā.",
  "tika-s0203t:150_5": "Etthāti pāsādakaraṇe.",
  "tika-s0203t:150_6": "Sattadhā bhinnassa vālaggassa aṃsukoṭivedhako vālavedhi nāma.",
  "tika-s0203t:150_7": "Ṭhānasampādananti vesākhamaṇḍalādīnaṃ sampādanaṃ.",
  "tika-s0203t:150_8": "Muṭṭhikaraṇādīhīti usumuṭṭhikaraṇajiyāgāhajiyāvijjhādīhi.",
  "tika-s0203t:150_9": "Evaṃ gaṇāpemāti ekaṃ nāma ekameva,",
  "tika-s0203t:150_10": "dve dukā cattāri,",
  "tika-s0203t:150_11": "tīṇi tikāni nava,",
  "tika-s0203t:150_12": "cattāri catukkāni soḷasātiādinā evaṃ gaṇanaṃ sikkhāpema.",
  "tika-s0203t:151_0": "75.",
  "tika-s0203t:151_1": "Kerāṭikā hontīti samayassa anupakkiliṭṭhakaraṇamāyāsāṭheyyena samannāgatā honti.",
  "tika-s0203t:151_2": "Taṃ damanaṃ jīvitahetupi nātikkamati,",
  "tika-s0203t:151_3": "ayamassa jātidosābhāvo.",
  "tika-s0203t:152_0": "76.",
  "tika-s0203t:152_1": "Satisampajaññāhi samaṅgibhāvatthāyāti satatavihāribhāvasādhanehi satisampajaññehi samannāgamatthāya.",
  "tika-s0203t:152_2": "Nanu ca khīṇāsavā sativepullappattā paññāvepullappattā ca,",
  "tika-s0203t:152_3": "kathaṃ tassa satisampajaññaṃ payogasādhanīyaṃ pavattanti āha “dve hī”tiādi.",
  "tika-s0203t:152_4": "Satatavihārīti satataṃ samāpattivihāribahulā,",
  "tika-s0203t:152_5": "tasmā te icchiticchitakkhaṇe phalasamāpattiṃ samāpajjanti.",
  "tika-s0203t:152_6": "Vuttavipariyāyena nosatatavihārino daṭṭhabbā.",
  "tika-s0203t:152_7": "Tenāha “tatthā”tiādi.",
  "tika-s0203t:152_8": "Appetuṃ na sakkoti anāciṇṇabhāvato.",
  "tika-s0203t:153_0": "Taṃ vitakkentoti “sāmaṇerassa senāsanaṃ natthi,",
  "tika-s0203t:153_1": "araññañca sīhādīhi saparissayaṃ,",
  "tika-s0203t:153_2": "kiṃ nu kho tassa bhavissatī”ti taṃ vitakkento.",
  "tika-s0203t:153_3": "Evarūpoti ediso yathāvuttasāmaṇerasadiso khīṇāsavo.",
  "tika-s0203t:153_4": "Ime dhammeti imasmiṃ sutte āgate sīlādidhamme.",
  "tika-s0203t:153_5": "Āvajjitvāvāti attano parisuddhasīlatādiāvajjanahetu eva samāpajjituṃ sakkhissati.",
  "tika-s0203t:154_0": "78. “Yeme,",
  "tika-s0203t:154_1": "bho gotamā”ti vacanassa sambandhaṃ dassetuṃ,",
  "tika-s0203t:154_2": "“tathāgate kirā”tiādi vuttaṃ.",
  "tika-s0203t:154_3": "Evanti “yeme,",
  "tika-s0203t:154_4": "bho gotamā”tiādiākārehi vattumāraddho.",
  "tika-s0203t:155_0": "Ajjadhammesūti apurātanadhammesu.",
  "tika-s0203t:155_1": "Takkanamattāni hi tehi kappetvā sayaṃpaṭibhānaṃ viracitāni.",
  "tika-s0203t:155_2": "Purātanatāya paripuṇṇatāya ekantaniyyānikatāya ca paramo uttamo. Tenāha – “tesu…pe…",
  "tika-s0203t:155_3": "uttamoti attho”ti.",
  "tika-s0203t:155_4": "Sesaṃ suviññeyyameva.",
  "tika-s0203t:156_0": "Gaṇakamoggallānasuttavaṇṇanāya līnatthappakāsanā samattā.",
  "tika-s0203t:157_0": "8. Gopakamoggallānasuttavaṇṇanā",
  "tika-s0203t:158_0": "79.",
  "tika-s0203t:158_1": "Kammaṃyeva kammanto,",
  "tika-s0203t:158_2": "so ettha atthīti kammakaraṇaṭṭhānaṃ “kammanto”ti vuttaṃ.",
  "tika-s0203t:158_3": "Tenāha “kammantaṭṭhāna”nti.",
  "tika-s0203t:158_4": "Tehi dhammehīti buddhaguṇehi.",
  "tika-s0203t:158_5": "Te pana sabbaññutaññāṇappamukhāti katvā āha “sabbaññutaññāṇadhammehī”ti.",
  "tika-s0203t:158_6": "Sabbena sabbanti sabbappakārena anavasesaṃ,",
  "tika-s0203t:158_7": "ettako guṇānaṃ pakārabhedo,",
  "tika-s0203t:158_8": "tesu kiñcipi pakāraṃ anavasesetvā.",
  "tika-s0203t:158_9": "Sabbakoṭṭhāsehi sabbanti yattakā guṇabhāgā,",
  "tika-s0203t:158_10": "tehi sabbehi anavasesaṃ nissesameva katvā.",
  "tika-s0203t:158_11": "Yopi ahosīti yopi kosambivāsīnaṃ bhikkhūnaṃ vasena kosambiyaṃ kalaho ahosi.",
  "tika-s0203t:158_12": "Sopi tattheva uppannaṭṭhāneyeva uppannamatto vūpasamito.",
  "tika-s0203t:158_13": "Parinibbutakāle panassāti assa sammāsambuddhassa parinibbutakāle pana.",
  "tika-s0203t:158_14": "Bhiyyosomattāya bhikkhū samaggā jātā,",
  "tika-s0203t:158_15": "kathañca saṃvego jātoti dassetuṃ “aṭṭhasaṭṭhī”tiādi vuttaṃ.",
  "tika-s0203t:158_16": "Sātisayaṃ abhiṇhañca upasamappattiyā ativiya upasantupasantā.",
  "tika-s0203t:158_17": "Anusaṃyāyamānoti anu anu sammadeva jānanto vicārento vosāsamāno.",
  "tika-s0203t:158_18": "“Anusaññāyamāno”ti vā pāṭho.",
  "tika-s0203t:158_19": "Tattha ya-",
  "tika-s0203t:158_20": "kārassa ña-",
  "tika-s0203t:158_21": "kāraṃ katvā niddesoti āha “anuvicaramāno”ti.",
  "tika-s0203t:159_0": "80.",
  "tika-s0203t:159_1": "Heṭṭhimapucchamevāti gopakamoggallānena pucchitapucchameva.",
  "tika-s0203t:159_2": "So hi “tehi dhammehī”tiādinā,",
  "tika-s0203t:159_3": "“atthi koci tumhākaṃ sāsanassa sārabhūto bhikkhū”ti pucchi.",
  "tika-s0203t:159_4": "Ayañca tameva “paṭisaraṇo”ti pariyāyena pucchi.",
  "tika-s0203t:159_5": "Appaṭisaraṇeti yaṃ tumhe bhikkhuṃ paṭibodheyyātha,",
  "tika-s0203t:159_6": "tādisassa abhāvena appaṭisaraṇe.",
  "tika-s0203t:159_7": "Tathāgatena pavedito dhammo paṭisaraṇaṃ etesanti dhammapaṭisaraṇā.",
  "tika-s0203t:159_8": "Tenāha “dhammo avassayo”ti.",
  "tika-s0203t:160_0": "81.",
  "tika-s0203t:160_1": "Āgacchatīti vācuggatabhāvena āgacchati.",
  "tika-s0203t:160_2": "Vatthuvītikkamasaṅkhāte garugarutaralahulahutarādibhede ajjhācāre āpattisamaññāti āha –",
  "tika-s0203t:160_3": "“āpatti…pe…",
  "tika-s0203t:160_4": "āṇātikkamanamevā”ti.",
  "tika-s0203t:160_5": "Yathādhammanti dhammānurūpaṃ.",
  "tika-s0203t:160_6": "Yathāsiṭṭhanti yathānusiṭṭhaṃ.",
  "tika-s0203t:160_7": "Dhammo noti ettha no-",
  "tika-s0203t:160_8": "saddo avadhāraṇe “na no samaṃ atthi tathāgatenā”tiādīsu viya.",
  "tika-s0203t:160_9": "Tenevāha “dhammova kāretī”ti.",
  "tika-s0203t:161_0": "83.",
  "tika-s0203t:161_1": "“Yathā taṃ tumhādisehi rakkhakehi gopakehī”ti evaṃ pasannavesena attānaṃ ukkaṃsāpetukāmo.",
  "tika-s0203t:161_2": "Ariyūpavādapāpaṃ khamāpane sati antarāyāya na hotīti āha –",
  "tika-s0203t:161_3": "“iccetaṃ kusala”nti.",
  "tika-s0203t:161_4": "Gonaṅgalamakkaṭoti gonaṅguṭṭhamakkaṭo.",
  "tika-s0203t:162_0": "84.",
  "tika-s0203t:162_1": "Ayaṃ ukkaṃsāpetuṃ icchitaṃ yathāraddhamatthaṃ visaṃvādeti avaṇṇitampi vaṇṇitaṃ katvā kathento;",
  "tika-s0203t:162_2": "imassa vacanassa paṭikkhepena iminā dātabbapiṇḍapātassa antarāyo mā hotūti evaṃ piṇḍapātaṃ rakkhituṃ na kho pana sakkāti yojanā.",
  "tika-s0203t:162_3": "Idanti “na kho, brāhmaṇa,",
  "tika-s0203t:162_4": "so bhagavā”tiādidesanaṃ.",
  "tika-s0203t:162_5": "Abbhantaraṃ karitvāti nibbānantogadhaṃ katvā,",
  "tika-s0203t:162_6": "antaraṃ vā tassa nijjhānassa kāraṇaṃ katvā.",
  "tika-s0203t:162_7": "Kāmarāgavasena hi taṃ nijjhānaṃ hotīti.",
  "tika-s0203t:162_8": "Idhāti imasmiṃ suttapadese.",
  "tika-s0203t:162_9": "Sabbasaṅgāhikajjhānanti lokiyalokuttarassa antarāyo mā hotūti evaṃ katvāpi rūpāvacarassa maggajhānassa",
  "tika-s0203t:162_10": "phalajhānassāti sabbassapi saṅgaṇhanavasena desitattā sabbasaṅgāhakajjhānaṃ nāma kathitaṃ.",
  "tika-s0203t:163_0": "Yaṃ no mayanti ettha noti nipātamattaṃ.",
  "tika-s0203t:163_1": "Taṃ noti ettha pana noti amhākanti attho.",
  "tika-s0203t:163_2": "Usūyati rājakiccapasutatādhīnatāya ekatthābhinivesabhāvato.",
  "tika-s0203t:163_3": "Mandapaññatāya vassakāragataissābhibhūtacittatāya paripuṇṇaṃ katvā vuttampi atthaṃ anupadhārento āha –",
  "tika-s0203t:163_4": "“ekadesameva kathesī”ti.",
  "tika-s0203t:163_5": "Sesaṃ suviññeyyameva.",
  "tika-s0203t:164_0": "Gopakamoggallānasuttavaṇṇanāya līnatthappakāsanā samattā.",
  "tika-s0203t:165_0": "9. Mahāpuṇṇamasuttavaṇṇanā",
  "tika-s0203t:166_0": "85.",
  "tika-s0203t:166_1": "Tasmiṃ ahūti tasmiṃ ahanīti āha “tasmiṃ divase”ti.",
  "tika-s0203t:166_2": "Anasanenāti sabbaso āhārassa abhuñjanena sāsanikasīlena bāhirakaanasanena upetā hutvāti yojanā. Vā-",
  "tika-s0203t:166_3": "saddena khīrapānamadhusāyanādividhiṃ saṅgaṇhāti.",
  "tika-s0203t:166_4": "Upecca vasitabbato uposatho,",
  "tika-s0203t:166_5": "pātimokkhuddeso.",
  "tika-s0203t:166_6": "Upetena samannāgatena hutvā vasitabbato santāne vāsetabbato uposatho, sīlaṃ.",
  "tika-s0203t:166_7": "Anasanādidhammādiṃ vā upecca vasanaṃ upavāso uposatho.",
  "tika-s0203t:166_8": "Tathārūpe hatthijātivisese uposathoti samaññāmattanti āha –",
  "tika-s0203t:166_9": "“uposatho nāma nāgarājātiādīsu paññattī”ti.",
  "tika-s0203t:166_10": "Vuttanayena upavasanti etthāti uposatho, divaso.",
  "tika-s0203t:166_11": "So panesa uposatho.",
  "tika-s0203t:166_12": "Māsapuṇṇatāyāti māsassa pūritabhāvena.",
  "tika-s0203t:166_13": "Sampuṇṇāti sabbaso puṇṇā.",
  "tika-s0203t:166_14": "Tāya hi rattiyā vasena māso anavasesato puṇṇo hoti.",
  "tika-s0203t:166_15": "Māsaddhamāsādibhedaṃ kālaṃ māti minanto viya hotīti ca “mā”iti cando vuccati.",
  "tika-s0203t:166_16": "Etthāti etissā rattiyā.",
  "tika-s0203t:166_17": "Puṇṇo paripuṇṇakalo jātoti puṇṇamā.",
  "tika-s0203t:166_18": "Tañhi candapāripūriyā māsapāripūriyā evamāha.",
  "tika-s0203t:166_19": "Etena tassa uposathabhāvaṃ dasseti.",
  "tika-s0203t:167_0": "Dissati phalaṃ sandissatīti deso,",
  "tika-s0203t:167_1": "hetūti āha “desanti kāraṇa”nti.",
  "tika-s0203t:167_2": "Sabbaṃ kathenti sabbaṃ attanā pariggahitappakāraṃ kathenti.",
  "tika-s0203t:167_3": "Kathetuṃ na sakkonti avisayattā.",
  "tika-s0203t:167_4": "Pāsādapariveṇeti pāsādassa purato vivaṭaṅgaṇe.",
  "tika-s0203t:167_5": "Heṭṭhā vuttanayenāti sekhasutte vuttanayena vitthāretabbaṃ.",
  "tika-s0203t:168_0": "86.",
  "tika-s0203t:168_1": "Ime nu khoti ettha nūti saṃsayajotanoti āha –",
  "tika-s0203t:168_2": "“vimatipucchā viya kathitā”ti.",
  "tika-s0203t:168_3": "Jānantenātiādi pucchāvattadassanaparaṃ daṭṭhabbaṃ,",
  "tika-s0203t:168_4": "na pucchakassa satthu attano ajānanabhāvadīpanaparaṃ.",
  "tika-s0203t:168_5": "Jānāti hi bhagavā.",
  "tika-s0203t:168_6": "Ajānantena viya hutvā pucchite.",
  "tika-s0203t:168_7": "Yathābhūtasabhāvaṃ jānanto viya pucchati kohaññe ṭhatvā. Tenāha –",
  "tika-s0203t:168_8": "“thero evarūpaṃ vacanaṃ kiṃ karissatī”ti kāraṇassa suppahīnattāti adhippāyo.",
  "tika-s0203t:169_0": "Chandamūlakāti taṇhāchandamūlakā.",
  "tika-s0203t:169_1": "Taṇhā hi dukkhasamudayo.",
  "tika-s0203t:169_2": "Kusalasañño vā thiravisadanipuṇasañño vā,",
  "tika-s0203t:169_3": "kusalasaṅkhāro vā tikhiṇathiravisadasaṅkhāro vā;",
  "tika-s0203t:169_4": "suvisuddhavipulodāraviññāṇo vāti imamatthaṃ “saññādīsupi eseva nayo”ti iminā atidisati.",
  "tika-s0203t:169_5": "Kasmā panettha anāgatakālavaseneva desanā āgatāti āha “yasmā panā”tiādi.",
  "tika-s0203t:170_0": "Khandhānaṃ khandhapaṇṇattīti khandhasaddābhidheyyānaṃ ruppanānubhavanasañjānanābhisaṅkharavijānanasabhāvānaṃ atthānaṃ “khandho”ti ayaṃ samaññā.",
  "tika-s0203t:170_1": "Kittakenāti kiṃparimāṇena atthena,",
  "tika-s0203t:170_2": "rāsatthabhāgatthādīsu kīdisenāti adhippāyo.",
  "tika-s0203t:171_0": "Hetuhetūti hetupaccayabhūto hetu.",
  "tika-s0203t:171_1": "Yo hi lobhādīnaṃ sahajātadhammesu mūlaṭṭhenupakārakabhāvo nippariyāyena hetuttho;",
  "tika-s0203t:171_2": "so pathavīādīsupi paccayabhāvamattena hetupariyāyadassanato dutiyena hetu-",
  "tika-s0203t:171_3": "saddena visesetvā vutto “hetuhetū”ti.",
  "tika-s0203t:171_4": "Avijjā puññābhisaṅkhārādīnaṃ sādhāraṇapaccayattā sādhāraṇahetu,",
  "tika-s0203t:171_5": "“atītānāgatapaccuppannānaṃ kammasamādānānaṃ ṭhānaso hetuso vipāka”nti ettha vijjamānesupi aññesu paccayesu",
  "tika-s0203t:171_6": "iṭṭhāniṭṭhavipākaniyāmakattā kammaṃ tassa padhānakāraṇanti āha –",
  "tika-s0203t:171_7": "“kusalākusalaṃ attano attano vipākadāne uttamahetū”ti.",
  "tika-s0203t:171_8": "“Mahābhūtā hetū”ti ayamevattho “mahābhūtā paccayo”ti imināpi vuttoti hetusaddapaccayasaddānaṃ samānatthattā paccayo eva hetu paccayahetu,",
  "tika-s0203t:171_9": "yo ca rūpakkhandhassa hetu,",
  "tika-s0203t:171_10": "so eva tassa paññāpanāya paccayoti vuttoti āha –",
  "tika-s0203t:171_11": "“idha paccayahetu adhippeto”ti.",
  "tika-s0203t:171_12": "Yadaggena paccayadhammo attano paccayuppannassa uppādāya ṭhitiyā ca paccayo,",
  "tika-s0203t:171_13": "tadaggena tassa bhāvato samaññāto paññāpanāyapi so paccayoti vattabbataṃ arahatīti.",
  "tika-s0203t:171_14": "Pāḷiyaṃ avibhāgena vuttamatthaṃ vibhāgena dassetuṃ,",
  "tika-s0203t:171_15": "“tattha pathavīdhātū”tiādi vuttaṃ.",
  "tika-s0203t:171_16": "Tattha paññāpanāyāti sahetuahetukantiādiākārehi bodhanāya.",
  "tika-s0203t:171_17": "Taṃ pana sabbodhanaṃ ñāṇena dassanaṃ hotīti vuttaṃ “dassanatthāyā”ti.",
  "tika-s0203t:172_0": "Phassoti phassasamaṅgībhāvo.",
  "tika-s0203t:172_1": "So cettha sakiccanipphādanasamatthassa phassassa nibbatti.",
  "tika-s0203t:172_2": "Nibbatto hi phasso tathārūpāya vedanāya paccayo hotīti.",
  "tika-s0203t:172_3": "Etadatthamevettha bhagavatā puggalādhiṭṭhānā desanā katā,",
  "tika-s0203t:172_4": "tasmā paccuppannātītakālavasena dvikāliko phassasaddo veditabbo.",
  "tika-s0203t:172_5": "Phasse sati vedeti phassapaccayā vedanāicceva vuttaṃ hoti.",
  "tika-s0203t:172_6": "Sesapadadvayepi eseva nayo.",
  "tika-s0203t:172_7": "Yatheva hi vedanāya evaṃ saññāya saṅkhārānampi phasso visesapaccayo tasmiṃ asati abhāvato.",
  "tika-s0203t:172_8": "Cetanāggahaṇena āyūhanānurūpatāya tappadhānattā saṅkhārakkhandhadhammā gahitā.",
  "tika-s0203t:172_9": "Tathā hi suttantabhājanīye saṅkhārakkhandhabhājanīye ca “cakkhusamphassajā cetanā”tiādinā cetanāva niddiṭṭhā.",
  "tika-s0203t:172_10": "Viññāṇakkhandhassāti ettha ekasmiṃ bhave ādibhūtaviññāṇassa nāmarūpapaccayataṃ dassetuṃ,",
  "tika-s0203t:172_11": "“paṭisandhiviññāṇena tāvā”tiādi vuttaṃ.",
  "tika-s0203t:172_12": "Tattha gabbhaseyyakassa sabhāvakassa rūpapavattiṃ sandhāya “uparimaparicchedenā”ti vuttaṃ samatiṃsato",
  "tika-s0203t:172_13": "upari paṭisandhikkhaṇe tassa rūpānaṃ asambhavato.",
  "tika-s0203t:172_14": "Idāni pavattiviññāṇassa nāmarūpapaccayaṃ dvāravasena dassetuṃ,",
  "tika-s0203t:172_15": "“cakkhudvāre”tiādi vuttaṃ.",
  "tika-s0203t:172_16": "Nanu ca viññāṇassapi phasso paccayo,",
  "tika-s0203t:172_17": "kasmā tayo eva khandhā phassapaccayā vuttāti?",
  "tika-s0203t:172_18": "Saccametaṃ,",
  "tika-s0203t:172_19": "yathā pana viññāṇasahito phasso vedanādīnaṃ paccayo,",
  "tika-s0203t:172_20": "na evaṃ viññāṇassa.",
  "tika-s0203t:172_21": "Tenāha bhagavā –",
  "tika-s0203t:172_22": "“tiṇṇaṃ saṅgati phasso”ti phasso viya nāmarūpaṃ viññāṇassa visesapaccayo yathā nāmarūpapaccayāpi viññāṇanti.",
  "tika-s0203t:172_23": "Tasmā imaṃ visesaṃ dassetuṃ nāmarūpasseva viññāṇapaccayatā vuttā,",
  "tika-s0203t:172_24": "na phassassa.",
  "tika-s0203t:173_0": "87.",
  "tika-s0203t:173_1": "Yāva sakkāyadiṭṭhi samuppajjati,",
  "tika-s0203t:173_2": "tāva vaṭṭassa pariyanto natthevāti appahīnasakkāyadiṭṭhiko vaṭṭe paribbhamatīti āha –",
  "tika-s0203t:173_3": "“kathaṃ pana,",
  "tika-s0203t:173_4": "bhanteti vaṭṭaṃ pucchanto”ti.",
  "tika-s0203t:173_5": "Yathā ca sakkāyadiṭṭhijotanā vaṭṭapucchā,",
  "tika-s0203t:173_6": "evaṃ tabbhedanajotanā vivaṭṭapucchāti āha –",
  "tika-s0203t:173_7": "“sakkāyadiṭṭhi na hotīti vivaṭṭaṃ pucchanto”ti.",
  "tika-s0203t:174_0": "88.",
  "tika-s0203t:174_1": "Ayaṃ rūpe assādoti yāthāvato dassanaṃ pariññābhisamayo,",
  "tika-s0203t:174_2": "dukkhasaccapariyāpannañca rūpanti āha –",
  "tika-s0203t:174_3": "“iminā pariññāpaṭivedho ceva dukkhasaccañca kathita”nti.",
  "tika-s0203t:174_4": "“Yaṃ rūpaṃ anicca”ntiādivacanato aniccādibhāvo tattha ādīnavo,",
  "tika-s0203t:174_5": "so cassa paccayādhīnavuttitāya paccayo samudayasaccanti samudayappahānena ādīnavasamatikkamoti ādīnavaggahaṇena siddhamatthamāha –",
  "tika-s0203t:174_6": "“pahānapaṭivedho ceva samudayasaccañcā”ti.",
  "tika-s0203t:174_7": "Sabbasaṅkhatanissaraṇaṃ nibbānañca sacchikiriyābhisamayavasena paṭivijjhitabbanti āha –",
  "tika-s0203t:174_8": "“iminā sacchikiriyāpaṭivedho ceva nirodhasaccañcā”ti.",
  "tika-s0203t:174_9": "Imesu tīsu ṭhānesūti yathāvuttesu dukkhādīsu tīsu abhisamayaṭṭhānesu.",
  "tika-s0203t:174_10": "Ye sammādiṭṭhiādayo dhammāti ye ariyamaggasaññitā sammādiṭṭhiādayo aṭṭha,",
  "tika-s0203t:174_11": "satta vā dhammā.",
  "tika-s0203t:174_12": "Bhāvanāpaṭivedho maggasaccanti bhāvanābhisamayavasena pavattaṃ maggasaccaṃ.",
  "tika-s0203t:174_13": "Sesapadesupīti,",
  "tika-s0203t:174_14": "“ayaṃ vedanāya assādo”tiādipadesupi.",
  "tika-s0203t:175_0": "89.",
  "tika-s0203t:175_1": "Imasminti āsannapaccakkhatāya sakaattabhāvo gahito,",
  "tika-s0203t:175_2": "tadeva ajjhattā khandhāti tappaṭiyogitāya,",
  "tika-s0203t:175_3": "“bahiddhāti parassa saviññāṇake kāye”ti vuttaṃ.",
  "tika-s0203t:175_4": "Sabbanimittesūti sabbesu rūpanimittādīsupi.",
  "tika-s0203t:175_5": "Tāni pana indriyabaddhānipi anindriyabaddhānipi taṃsabhāvānīti āha “anindriyabaddhampi saṅgaṇhātī”ti.",
  "tika-s0203t:175_6": "Viññāṇaggahaṇenevettha vedanādayopi gahitā avinābhāvatoti,",
  "tika-s0203t:175_7": "“saviññāṇake kāye”ti vuttaṃ.",
  "tika-s0203t:175_8": "“Kāyo”ti vā khandhasamūhoti attho.",
  "tika-s0203t:176_0": "90.",
  "tika-s0203t:176_1": "Anattani ṭhatvāti attarahite anattasabhāve khandhakoṭṭhāse ṭhatvā taṃ ādhāraṃ katvā katāni kammāni.",
  "tika-s0203t:176_2": "Katarasmiṃ attani ṭhatvāti kīdise attani nissayavipākaṃ dassanti vipaccissanti.",
  "tika-s0203t:176_3": "Etena kārakavedakarahitattā attapakkhakammakāni na yujjantīti dasseti,",
  "tika-s0203t:176_4": "khandhānaṃ khaṇikattā ca katanāsaakatabbhāgamadoso ca āpajjatīti.",
  "tika-s0203t:177_0": "Tatrāyaṃ codanāsodhanāvidhi –",
  "tika-s0203t:177_1": "pāṇātipātavasena tāva kammapathasambandhavibhāvanā,",
  "tika-s0203t:177_2": "khaṇe khaṇe hi nirujjhanasabhāvesu saṅkhāresu ko hanti,",
  "tika-s0203t:177_3": "ko vā haññati,",
  "tika-s0203t:177_4": "yadi cittacetasikasantāno,",
  "tika-s0203t:177_5": "so arūpattā na chedanabhedanādivasena vikopanasamattho,",
  "tika-s0203t:177_6": "napi vikopanīyo.",
  "tika-s0203t:177_7": "Atha rūpasantāno,",
  "tika-s0203t:177_8": "so acetanattā kaṭṭhakaliṅgarūpamoti na tattha chedanādinā pāṇātipātāpuññaṃ pasavati yathā matasarīre.",
  "tika-s0203t:177_9": "Payogopi pāṇātipātassa paharaṇappahārādiko atītesu vā saṅkhāresu bhaveyya,",
  "tika-s0203t:177_10": "anāgatesu,",
  "tika-s0203t:177_11": "paccuppannesu vā,",
  "tika-s0203t:177_12": "tattha na tāva atītānāgatesu sambhavati tesaṃ abhāvato,",
  "tika-s0203t:177_13": "paccuppannesu ca saṅkhārānaṃ khaṇikattā saraseneva nirujjhanasabhāvatāya vināsābhimukhesu nippayojano payogo siyā,",
  "tika-s0203t:177_14": "vināsassa ca kāraṇarahitattā na paharaṇappahārādippayogahetukaṃ maraṇaṃ,",
  "tika-s0203t:177_15": "nirīhakatāya ca saṅkhārānaṃ kassa so payogo?",
  "tika-s0203t:177_16": "Khaṇikattā vadhādhippāyasamakālabhijjanakassa kiriyāpariyosānakālānavaṭṭhānato kassa pāṇātipātakammabaddhoti?",
  "tika-s0203t:178_0": "Vuccateyathāvuttavadhakacetanāsahito saṅkhārapuñjo sattasaṅkhāto hanti.",
  "tika-s0203t:178_1": "Tena pavattitavadhappayoganimittaṃ apagatausmāviññāṇajīvitindriyo matavohārapavattinibandhano yathāvuttavappayogakaraṇe",
  "tika-s0203t:178_2": "uppajjanāraho rūpārūpadhammasamūho haññati,",
  "tika-s0203t:178_3": "kevalo vā cittacetasikasantāno.",
  "tika-s0203t:178_4": "Vadhappayogāvisayabhāvepi tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena",
  "tika-s0203t:178_5": "tannibbattitavibandhakavisadirūpuppattiyā vigate vicchedo hotīti na pāṇātipātassa asambhavo;",
  "tika-s0203t:178_6": "nāpi ahetuko pāṇātipāto,",
  "tika-s0203t:178_7": "na ca payogo nippayojano paccuppannesu saṅkhāresu katappayogavasena tadanantaraṃ uppajjanārahassa saṅkhārakalāpassa tathā anuppattito.",
  "tika-s0203t:178_8": "Khaṇikānaṃ saṅkhārānaṃ khaṇikamaraṇassa idha maraṇabhāvena anadhippetattā santatimaraṇassa ca yathāvuttanayena sahetukabhāvato na ahetukaṃ maraṇaṃ;",
  "tika-s0203t:178_9": "na ca katturahito pāṇātipātappayogo nirīhakesupi saṅkhāresu sannihitatāmattena upakārakesu attano attano",
  "tika-s0203t:178_10": "anurūpaphaluppādane niyatesu kāraṇesu kattuvohārasiddhito yathā –",
  "tika-s0203t:178_11": "“padīpo pakāseti,",
  "tika-s0203t:178_12": "nisākaro candimā”ti.",
  "tika-s0203t:178_13": "Na ca kevalassa vacādhippāyasahabhuno cittacetasikakalāpassa pāṇātipāto icchito santānavasena avaṭṭhitasseva paṭijānanato;",
  "tika-s0203t:178_14": "santānavasena pavattamānānañca padīpādīnaṃ atthakiriyasiddhi dissatīti attheva pāṇātipātena kammunā baddho;",
  "tika-s0203t:178_15": "tato eva yasmiṃ santāne pāṇātipātacetanā pavattā;",
  "tika-s0203t:178_16": "tattheva santāne paccayantarasamavāyena bhavantare nirayādīsu tassā phalappavattīti nattheva katavināso akatabbhāgamo ca.",
  "tika-s0203t:178_17": "Iminā nayena adinnādānādīnañca vasena yathārahaṃ kammapathasambandhavibhāvanā veditabbāti.",
  "tika-s0203t:179_0": "Sabbo diṭṭhiggāho taṇhāvasagatasseva hotīti āha “taṇhādhipateyyenā”ti.",
  "tika-s0203t:179_1": "Tesu tesu dhammesūti mayā desiyamānadassanadhammesu.",
  "tika-s0203t:179_2": "Pakatikammaṭṭhānanti tassa therassa santike gahetvā parihariyamānakammaṭṭhānaṃ.",
  "tika-s0203t:179_3": "Aññaṃ navakammaṭṭhānanti bhagavato desanānusārena gahitaṃ aññaṃ navaṃ kammaṭṭhānaṃ.",
  "tika-s0203t:179_4": "Sesaṃ suviññeyyameva.",
  "tika-s0203t:180_0": "Mahāpuṇṇamasuttavaṇṇanāya līnatthappakāsanā samattā.",
  "tika-s0203t:181_0": "10. Cūḷapuṇṇamasuttavaṇṇanā",
  "tika-s0203t:182_0": "91.",
  "tika-s0203t:182_1": "Tuṇhībhūtaṃ tuṇhībhūtanti āmeḍitavacanaṃ byāpanicchāvasena vuttanti āha –",
  "tika-s0203t:182_2": "“yaṃ yaṃ disa”ntiādi.",
  "tika-s0203t:182_3": "Anuviloketvāti ettha anusaddopi byāpanicchāyamevāti anu anu viloketvāti attho.",
  "tika-s0203t:182_4": "Tenevāha –",
  "tika-s0203t:182_5": "“tato tato viloketvā”ti.",
  "tika-s0203t:182_6": "Asanto nīco purisoti asappurisoti āha –",
  "tika-s0203t:182_7": "“pāpapuriso lāmakapuriso”ti.",
  "tika-s0203t:182_8": "Soti asappuriso.",
  "tika-s0203t:182_9": "Tanti asappurisaṃ jānituṃ na sakkoti asappurisadhammānaṃ yāthāvato ajānanato.",
  "tika-s0203t:182_10": "Pāpadhammasamannāgatoti kāyaduccaritādiasantuṭṭhitādilāmakadhammasamannāgato.",
  "tika-s0203t:182_11": "Asappurise bhatti etassāti asappurisabhatti. Tenāha –",
  "tika-s0203t:182_12": "“asappurisasevano”ti.",
  "tika-s0203t:182_13": "Asappurisadhammo asappuriso uttarapadalopena,",
  "tika-s0203t:182_14": "tesaṃ cintanasīloti asappurisacintī.",
  "tika-s0203t:182_15": "Tenāha “asappurisacintāya cintako”ti,",
  "tika-s0203t:182_16": "duccintitacintīti attho.",
  "tika-s0203t:182_17": "Asappurisamantananti asādhujanavicāraṃ asappurisavīmaṃsaṃ.",
  "tika-s0203t:182_18": "Asappurisavācanti catubbidhaṃ dubbhāsitaṃ.",
  "tika-s0203t:182_19": "Asappurisakammaṃ nāma tividhampi kāyaduccaritaṃ.",
  "tika-s0203t:182_20": "Asappurisadiṭṭhi nāma visesato dasavatthukā micchādiṭṭhi,",
  "tika-s0203t:182_21": "tāya samannāgato asappurisadiṭṭhiyā samannāgato,",
  "tika-s0203t:182_22": "asappurisadānaṃ nāma asakkaccadānādi.",
  "tika-s0203t:182_23": "Sabbopāyamattho pāḷito eva viññāyati.",
  "tika-s0203t:183_0": "“Pāṇaṃ hanissāmī”tiādikā cetanā kāmaṃ parabyābādhāyapi hotiyeva,",
  "tika-s0203t:183_1": "yathā pana sā attano balavataradukkhatthāya hoti,",
  "tika-s0203t:183_2": "tathā na parassāti imamatthaṃ dassetuṃ,",
  "tika-s0203t:183_3": "“attano dukkhatthāya cinteti”icceva vutto.",
  "tika-s0203t:183_4": "Yathā asuko asukantiādīhi pāpako pāpavipākekadesaṃ balavaṃ garutaraṃ vā paccanubhontopi yathā paro paccanubhoti,",
  "tika-s0203t:183_5": "na tathā sayanti dasseti.",
  "tika-s0203t:183_6": "Tenāha “parabyābādhāyā”ti.",
  "tika-s0203t:183_7": "Gahetvāti pāpakiriyāya sahāyabhāvena gahetvā.",
  "tika-s0203t:184_0": "Asakkaccanti anādaraṃ katvā.",
  "tika-s0203t:184_1": "Deyyadhammassa asakkaraṇaṃ appasannākāro,",
  "tika-s0203t:184_2": "puggalassa asakkaraṇaṃ agarukaraṇanti imamatthaṃ dassento,",
  "tika-s0203t:184_3": "“deyyadhammaṃ na sakkaroti nāmā”tiādimāha.",
  "tika-s0203t:184_4": "Acittīkatvāti na citte katvā,",
  "tika-s0203t:184_5": "na pūjetvāti attho.",
  "tika-s0203t:184_6": "Pūjento hi pūjetabbavatthuṃ citte ṭhapeti,",
  "tika-s0203t:184_7": "tato na bahi karoti.",
  "tika-s0203t:184_8": "Cittaṃ vā acchariyaṃ katvā paṭipatti cittīkaraṇaṃ,",
  "tika-s0203t:184_9": "sambhāvanakiriyā.",
  "tika-s0203t:184_10": "Tappaṭikkhepato acittīkaraṇaṃ,",
  "tika-s0203t:184_11": "asambhāvanakiriyā.",
  "tika-s0203t:184_12": "Apaviddhanti ucchiṭṭhādichaḍḍanīyadhammaṃ viya avakhittakaṃ. Tenāha –",
  "tika-s0203t:184_13": "“chaḍḍetukāmo viyā”tiādi.",
  "tika-s0203t:184_14": "Rogaṃ pakkhipanto viyāti rogikasarīraṃ odanādīhi pamajjitvā vammike rogaṃ pakkhipanto viya.",
  "tika-s0203t:184_15": "Addhā imassa dānassa phalaṃ mameva āgacchatīti evaṃ yassa tathā diṭṭhi atthi,",
  "tika-s0203t:184_16": "so āgamanadiṭṭhiko,",
  "tika-s0203t:184_17": "ayaṃ pana na tādisoti āha “anāgamanadiṭṭhiko”ti. Tenāha –",
  "tika-s0203t:184_18": "“no phalapāṭikaṅkhī hutvā detī”ti.",
  "tika-s0203t:185_0": "Kāmañcāyaṃ yathāvuttapuggalo asaddhammādīhi pāpadhammehi samannāgato,",
  "tika-s0203t:185_1": "tehi pana sabbehipi micchādassanaṃ mahāsāvajjanti dassetuṃ,",
  "tika-s0203t:185_2": "“tāya micchādiṭṭhiyā niraye upapajjatī”ti vuttaṃ.",
  "tika-s0203t:185_3": "Vuttapaṭipakkhanayenāti kaṇhapakkhe vuttassa atthassa vipariyāyena sukkapakkhe attho veditabbo.",
  "tika-s0203t:185_4": "“Sadevakaṃ loka”ntiādīsu devasaddo chakāmāvacaradevesu,",
  "tika-s0203t:185_5": "evamidhāti āha “chakāmāvacaradevā”ti.",
  "tika-s0203t:185_6": "Tattha brahmānaṃ visuṃ gahitattā kāmāvacaradevaggahaṇanti ce?",
  "tika-s0203t:185_7": "Idha dānaphalassa adhippetattā kāmāvacaradevaggahaṇaṃ,",
  "tika-s0203t:185_8": "tatthāpi chakāmāvacaraggahaṇaṃ daṭṭhabbaṃ devamahattatādivacanato.",
  "tika-s0203t:185_9": "Tiṇṇaṃ kulānaṃ sampattīti khattiyamahattādīnaṃ tiṇṇaṃ kulānaṃ sampatti,",
  "tika-s0203t:185_10": "na kevalaṃ kulasampadā eva adhippetā,",
  "tika-s0203t:185_11": "atha kho tattha āyuvaṇṇayasabhogaissariyādisampadāpi adhippetāti daṭṭhabbaṃ uḷārassa dānamayapuññassa vasena tesampi samijjhanato.",
  "tika-s0203t:185_12": "Suddhavaṭṭavaseneva kathitaṃ sukkapakkhepi sabbaso vivaṭṭassa anāmaṭṭhattā.",
  "tika-s0203t:185_13": "Saddhādayo hi lokiyakusalasambhārā evettha adhippetāti.",
  "tika-s0203t:185_14": "Sesaṃ suviññeyyameva.",
  "tika-s0203t:186_0": "Cūḷapuṇṇamasuttavaṇṇanāya līnatthappakāsanā samattā.",
  "tika-s0203t:187_0": "Niṭṭhitā ca devadahavaggavaṇṇanā.",
  "tika-s0203t:188_0": "2. Anupadavaggo",
  "tika-s0203t:189_0": "1. Anupadasuttavaṇṇanā",
  "tika-s0203t:190_0": "93.",
  "tika-s0203t:190_1": "Iddhimāti guṇo pākaṭo paratoghosena vinā pāsādakampanadevacārikādīhi sayameva pakāsabhāvato;",
  "tika-s0203t:190_2": "dhutavādādiguṇānampi tathābhāve eteneva nayena tesaṃ guṇānaṃ pākaṭayogato ca paresaṃ nicchitabhāvato ca.",
  "tika-s0203t:190_3": "Paññavato guṇāti paññāpabhedapabhāvite guṇavisese sandhāya vadati.",
  "tika-s0203t:190_4": "Te hi yebhuyyena paresaṃ avisayā. Tenāha –",
  "tika-s0203t:190_5": "“na sakkā akathitā jānitu”nti.",
  "tika-s0203t:190_6": "Visabhāgā sabhāgā nāma ayonisomanasikārabahulesu puthujjanesu,",
  "tika-s0203t:190_7": "te pana appahīnarāgadosatāya parassa vijjamānampi guṇaṃ makkhetvā avijjamānaṃ avaṇṇameva ghosentīti āha –",
  "tika-s0203t:190_8": "“visabhāga…pe…",
  "tika-s0203t:190_9": "kathentī”ti.",
  "tika-s0203t:191_0": "Yā aṭṭhārasannaṃ dhātūnaṃ samudayato atthaṅgamato assādato ādīnavato yathābhūtaṃ pajānanā,",
  "tika-s0203t:191_1": "ayaṃ dhātukusalatā.",
  "tika-s0203t:191_2": "Āyatanakusalatāyapi eseva nayo.",
  "tika-s0203t:191_3": "Avijjādīsu dvādasasu paṭiccasamuppādaṅgesu kosallaṃ paṭiccasamuppādakusalatā.",
  "tika-s0203t:191_4": "Idaṃ imassa phalassa ṭhānaṃ kāraṇaṃ,",
  "tika-s0203t:191_5": "idaṃ aṭṭhānaṃ akāraṇanti evaṃ ṭhānañca ṭhānato,",
  "tika-s0203t:191_6": "aṭṭhānañca aṭṭhānato yathābhūtaṃ pajānanā,",
  "tika-s0203t:191_7": "ayaṃ ṭhānāṭṭhānakusalatā.",
  "tika-s0203t:191_8": "Yo pana imesu dhātuādīsu pariññābhisamayādivasena nissaṅgagatiyā paṇḍāti laddhanāmena ñāṇena ito gato pavatto,",
  "tika-s0203t:191_9": "ayaṃ paṇḍito nāmāti āha –",
  "tika-s0203t:191_10": "“imehi catūhi kāraṇehi paṇḍito”ti.",
  "tika-s0203t:191_11": "Mahantānaṃ atthānaṃ pariggaṇhanato mahatī paññā etassāti mahāpañño.",
  "tika-s0203t:191_12": "Sesapadesupi eseva nayoti āha –",
  "tika-s0203t:191_13": "“mahāpaññādīhi samannāgatoti attho”ti.",
  "tika-s0203t:192_0": "Nānattanti yāhi mahāpaññādīhi samannāgatattā thero “mahāpañño”tiādinā kittīyati,",
  "tika-s0203t:192_1": "tāsaṃ mahāpaññādīnaṃ idaṃ nānattaṃ ayaṃ vemattatā.",
  "tika-s0203t:192_2": "Yassa kassaci visesato arūpadhammassa mahattaṃ nāma kiccasiddhiyā veditabbanti tadassa kiccasiddhiyā dassento,",
  "tika-s0203t:192_3": "“mahante sīlakkhandhe pariggaṇhātīti mahāpaññā”tiādimāha.",
  "tika-s0203t:192_4": "Tattha hetumahantatāya paccayamahantatāya nissayamahantatāya pabhedamahantatāya kiccamahantatāya phalamahantatāya",
  "tika-s0203t:192_5": "ānisaṃsamahantatāya ca sīlakkhandhassa mahantabhāvo veditabbo.",
  "tika-s0203t:192_6": "Tattha hetū alobhādayo,",
  "tika-s0203t:192_7": "paccayā hirottappasaddhāsativīriyādayo.",
  "tika-s0203t:192_8": "Nissayā sāvakabodhipaccekabodhisammāsambodhiniyatatā taṃsamaṅgino ca purisavisesā.",
  "tika-s0203t:192_9": "Pabhedo cārittādivibhāgo.",
  "tika-s0203t:192_10": "Kiccaṃ tadaṅgādivasena paṭipakkhassa vidhamanaṃ.",
  "tika-s0203t:192_11": "Phalaṃ saggasampadā nibbānasampadā ca.",
  "tika-s0203t:192_12": "Ānisaṃso piyamanāpatādi.",
  "tika-s0203t:192_13": "Ayamettha saṅkhepo,",
  "tika-s0203t:192_14": "vitthāro pana visuddhimagge ākaṅkheyyasuttādīsu ca āgatanayena veditabbo.",
  "tika-s0203t:192_15": "Iminā nayena samādhikkhandhādīnampi mahantatā yathārahaṃ niddhāretvā veditabbā,",
  "tika-s0203t:192_16": "ṭhānāṭṭhānādīnaṃ pana mahantabhāvo mahāvisayatāya veditabbo.",
  "tika-s0203t:192_17": "Tattha ṭhānāṭṭhānānaṃ mahāvisayatā bahudhātukasutte sayameva āgamissati.",
  "tika-s0203t:192_18": "Vihārasamāpattīnaṃ samādhikkhandhe niddhāritanayena veditabbā,",
  "tika-s0203t:192_19": "ariyasaccānaṃ sakalasāsanasaṅgahaṇato saccavibhaṅge taṃsaṃvaṇṇanāsu āgatanayena.",
  "tika-s0203t:192_20": "Satipaṭṭhānādīnaṃ vibhaṅgādīsu taṃsaṃvaṇṇanādīsu ca āgatanayena.",
  "tika-s0203t:192_21": "Sāmaññaphalānaṃ mahato hitassa mahato sukhassa mahato atthassa mahato yogakkhemassa nipphattibhāvato",
  "tika-s0203t:192_22": "santapaṇītanipuṇaatakkāvacarapaṇḍitavedanīyabhāvato ca.",
  "tika-s0203t:192_23": "Abhiññānaṃ mahāsambhārato mahāvisayato mahākiccato mahānubhāvato mahānipphattito ca.",
  "tika-s0203t:192_24": "Nibbānassa madanimmadanādimahatthasiddhito mahantatā veditabbā.",
  "tika-s0203t:193_0": "Puthupaññāti etthāpi vuttanayānusārena attho veditabbo.",
  "tika-s0203t:193_1": "Ayaṃ pana viseso –",
  "tika-s0203t:193_2": "nānākhandhesu ñāṇaṃ pavattatīti,",
  "tika-s0203t:193_3": "“ayaṃ rūpakkhandho nāma…pe…",
  "tika-s0203t:193_4": "ayaṃ viññāṇakkhandho nāmā”ti,",
  "tika-s0203t:193_5": "evaṃ pañcannaṃ khandhānaṃ nānākaraṇaṃ paṭicca ñāṇaṃ pavattati.",
  "tika-s0203t:193_6": "Tesupi “ekavidhena rūpakkhandho,",
  "tika-s0203t:193_7": "ekādasavidhena rūpakkhandho,",
  "tika-s0203t:193_8": "ekavidhena vedanākkhandho,",
  "tika-s0203t:193_9": "bahuvidhena vedanākkhandho,",
  "tika-s0203t:193_10": "ekavidhena saññākkhandho…pe…",
  "tika-s0203t:193_11": "ekavidhena viññāṇakkhandho,",
  "tika-s0203t:193_12": "bahuvidhena viññāṇakkhandho”ti evaṃ ekekassa khandhassa ekavidhādivasena atītādibhedavasenapi nānākaraṇaṃ paṭicca ñāṇaṃ pavattati.",
  "tika-s0203t:193_13": "Tathā “idaṃ cakkhāyatanaṃ nāma…pe…",
  "tika-s0203t:193_14": "idaṃ dhammāyatanaṃ nāma.",
  "tika-s0203t:193_15": "Tattha dasāyatanā kāmāvacarā,",
  "tika-s0203t:193_16": "dve catubhūmakā”ti evaṃ āyatananānattaṃ paṭicca ñāṇaṃ pavattati.",
  "tika-s0203t:194_0": "Nānādhātūsūti “ayaṃ cakkhudhātu nāma…pe…",
  "tika-s0203t:194_1": "ayaṃ manoviññāṇadhātu nāma.",
  "tika-s0203t:194_2": "Tattha soḷasa dhātuyo kāmāvacarā,",
  "tika-s0203t:194_3": "dve catubhūmakā”ti evaṃ nānādhātūsu paṭicca ñāṇaṃ pavattati.",
  "tika-s0203t:194_4": "Tayidaṃ upādiṇṇakadhātuvasena vuttanti veditabbaṃ.",
  "tika-s0203t:194_5": "Paccekabuddhānañhi dvinnañca aggasāvakānaṃ upādiṇṇakadhātūsuyeva nānākaraṇaṃ paṭicca ñāṇaṃ pavattati.",
  "tika-s0203t:194_6": "Tañca kho ekadesatova,",
  "tika-s0203t:194_7": "no nippadesato,",
  "tika-s0203t:194_8": "anupādiṇṇakadhātūnaṃ pana nānākaraṇaṃ na jānantiyeva.",
  "tika-s0203t:194_9": "Sabbaññubuddhānaṃyeva pana,",
  "tika-s0203t:194_10": "“imāya nāma dhātuyā ussannattā imassa rukkhassa khandho seto hoti,",
  "tika-s0203t:194_11": "imassa kaṇho,",
  "tika-s0203t:194_12": "imassa bahalattaco,",
  "tika-s0203t:194_13": "imassa tanuttaco,",
  "tika-s0203t:194_14": "imassa pattaṃ vaṇṇasaṇṭhānādivasena evarūpaṃ,",
  "tika-s0203t:194_15": "imassa pupphaṃ nīlaṃ pītaṃ lohitaṃ odātaṃ sugandhaṃ duggandhaṃ,",
  "tika-s0203t:194_16": "phalaṃ khuddakaṃ mahantaṃ dīghaṃ vaṭṭaṃ susaṇṭhānaṃ maṭṭhaṃ pharusaṃ sugandhaṃ madhuraṃ tittakaṃ ambilaṃ kaṭukaṃ kasāvaṃ,",
  "tika-s0203t:194_17": "kaṇṭako tikhiṇo atikhiṇo ujuko kuṭilo lohito odāto hotī”ti dhātunānattaṃ paṭicca ñāṇaṃ pavattati.",
  "tika-s0203t:195_0": "Atthesūti rūpādīsu ārammaṇesu.",
  "tika-s0203t:195_1": "Nānāpaṭiccasamuppādesūti ajjhattabahiddhābhedato santānabhedato ca nānappabhedesu paṭiccasamuppādaṅgesu.",
  "tika-s0203t:195_2": "Avijjādiaṅgānañhi paccekaṃ paṭiccasamuppādasaññitāti. Tenāha –",
  "tika-s0203t:195_3": "saṅkhārapiṭake “dvādasa paccayā dvādasa paṭiccasamuppādā”ti.",
  "tika-s0203t:195_4": "Nānāsuññatamanupalabbhesūti nānāsabhāvesu niccasārādivirahato suññasabhāvesu,",
  "tika-s0203t:195_5": "tato eva itthipurisaattaattaniyādivasena anupalabbhesu sabhāvesu. Ma-",
  "tika-s0203t:195_6": "kāro hettha padasandhikaro.",
  "tika-s0203t:195_7": "Nānāatthesūti atthapaṭisambhidāvisayesu paccayuppannādinānāatthesu.",
  "tika-s0203t:195_8": "Dhammesūti dhammapaṭisambhidāvisayesu paccayādinānādhammesu.",
  "tika-s0203t:195_9": "Niruttīsūti tesaṃyeva atthadhammānaṃ niddhāraṇavacanasaṅkhātāsu nānāniruttīsu.",
  "tika-s0203t:195_10": "Paṭibhānesūti ettha atthapaṭisambhidādīsu visayabhūtesu,",
  "tika-s0203t:195_11": "“imāni idamatthajotakānī”ti tathā tathā paṭibhānato paṭibhānānīti laddhanāmesu ñāṇesu.",
  "tika-s0203t:195_12": "Puthu nānāsīlakkhandhesūtiādīsu sīlassa puthuttaṃ nānattañca vuttameva.",
  "tika-s0203t:195_13": "Itaresaṃ pana vuttanayānusārena suviññeyyattā pākaṭameva.",
  "tika-s0203t:195_14": "Yaṃ pana abhinnaṃ ekameva nibbānaṃ,",
  "tika-s0203t:195_15": "tattha upacāravasena puthuttaṃ gahetabbanti āha –",
  "tika-s0203t:195_16": "“puthu nānājanasādhāraṇe dhamme samatikkammā”ti.",
  "tika-s0203t:195_17": "Tenassa madanimmadanādipariyāyena puthuttaṃ paridīpitaṃ hoti.",
  "tika-s0203t:196_0": "Evaṃ visayavasena paññāya mahattaṃ puthuttañca dassetvā idāni sampayuttadhammavasena hāsabhāvaṃ,",
  "tika-s0203t:196_1": "pavattiākāravasena javanabhāvaṃ,",
  "tika-s0203t:196_2": "kiccavasena tikkhādibhāvañca dassetuṃ,",
  "tika-s0203t:196_3": "“katamā hāsapaññā”tiādi vuttaṃ.",
  "tika-s0203t:196_4": "Tattha hāsabahuloti pītibahulo.",
  "tika-s0203t:196_5": "Sesapadāni tasseva vevacanāni.",
  "tika-s0203t:196_6": "Sīlaṃ paripūretīti haṭṭhapahaṭṭho udaggudaggo hutvā pītisahagatāya paññāya.",
  "tika-s0203t:196_7": "Pītisomanassasahagatā hi paññā abhirativasena ārammaṇe phullā vikasitā viya pavattati;",
  "tika-s0203t:196_8": "na upekkhāsahagatāti pātimokkhasīlaṃ ṭhapetvā hāsanīyaṃ paraṃ tividhampi sīlaṃ paripūretīti attho.",
  "tika-s0203t:196_9": "Visuṃ vuttattā puna sīlakkhandhamāha.",
  "tika-s0203t:196_10": "Samādhikkhandhantiādīsupi eseva nayo.",
  "tika-s0203t:197_0": "Rūpaṃ aniccato khippaṃ javatīti rūpakkhandhaṃ aniccanti sīghaṃ vegena pavattiyā paṭipakkhadūrībhāvena",
  "tika-s0203t:197_1": "pubbābhisaṅkhārassa sātisayattā indena vissaṭṭhavajiraṃ viya lakkhaṇaṃ paṭivijjhantī adandhāyantī rūpakkhandhe",
  "tika-s0203t:197_2": "aniccalakkhaṇaṃ vegasā paṭivijjhati,",
  "tika-s0203t:197_3": "tasmā sā javanapaññā nāmāti attho.",
  "tika-s0203t:197_4": "Sesapadesupi eseva nayo.",
  "tika-s0203t:197_5": "Evaṃ lakkhaṇārammaṇikavipassanāvasena javanapaññaṃ dassetvā balavavipassanāvasena dassetuṃ,",
  "tika-s0203t:197_6": "“rūpa”ntiādi vuttaṃ.",
  "tika-s0203t:197_7": "Tattha khayaṭṭhenāti yattha yattha uppajjati,",
  "tika-s0203t:197_8": "tattha tattheva bhijjanato khayasabhāvattā.",
  "tika-s0203t:197_9": "Bhayaṭṭhenāti bhayānakabhāvato.",
  "tika-s0203t:197_10": "Asārakaṭṭhenāti attasāravirahato niccasārādivirahato ca.",
  "tika-s0203t:197_11": "Tulayitvāti tulābhūtāya vipassanāpaññāya tuletvā.",
  "tika-s0203t:197_12": "Tīrayitvāti tāya eva tīraṇabhūtāya tīretvā.",
  "tika-s0203t:197_13": "Vibhāvayitvāti yāthāvato pakāsetvā pañcakkhandhaṃ vibhūtaṃ katvā.",
  "tika-s0203t:197_14": "Rūpanirodheti rūpakkhandhassa nirodhabhūte nibbāne ninnapoṇapabbhāravasena.",
  "tika-s0203t:197_15": "Idāni sikhāppattavipassanāvasena javanapaññaṃ dassetuṃ,",
  "tika-s0203t:197_16": "puna “rūpa”ntiādi vuttaṃ.",
  "tika-s0203t:197_17": "Vuṭṭhānagāminivipassanāvasenāti keci.",
  "tika-s0203t:198_0": "Ñāṇassa tikkhabhāvo nāma savisesaṃ paṭipakkhasamucchindanena veditabboti,",
  "tika-s0203t:198_1": "“khippaṃ kilese chindatīti tikkhapaññā”ti vatvā te pana kilese vibhāgena dassento,",
  "tika-s0203t:198_2": "“uppannaṃ kāmavitakka”ntiādimāha.",
  "tika-s0203t:198_3": "Tikkhapañño hi khippābhiñño hoti,",
  "tika-s0203t:198_4": "paṭipadā cassa na calatīti āha –",
  "tika-s0203t:198_5": "“ekasmiṃ āsane cattāro ariyamaggā adhigatā hontī”tiādi.",
  "tika-s0203t:199_0": "“Sabbe saṅkhārā aniccā dukkhā vipariṇāmadhammā saṅkhatā paṭiccasamuppannā khayadhammā vayadhammā nirodhadhammā”ti",
  "tika-s0203t:199_1": "yāthāvato dassanena saccasampaṭivedho ijjhati,",
  "tika-s0203t:199_2": "na aññathāti kāraṇamukhena nibbedhikapaññaṃ dassetuṃ,",
  "tika-s0203t:199_3": "“sabbasaṅkhāresu ubbegabahulo hotī”tiādi vuttaṃ.",
  "tika-s0203t:199_4": "Tattha ubbegabahuloti vuttanayena sabbasaṅkhāresu abhiṇhaṃ pavattasaṃvego.",
  "tika-s0203t:199_5": "Uttāsabahuloti ñāṇutrāsavasena sabbasaṅkhāresu bahuso utrastamānaso.",
  "tika-s0203t:199_6": "Tena ādīnavānupassanamāha.",
  "tika-s0203t:199_7": "Ukkaṇṭhanabahuloti pana iminā nibbidānupassanaṃ āha –",
  "tika-s0203t:199_8": "aratibahulotiādinā tassā eva aparāparuppattiṃ.",
  "tika-s0203t:199_9": "Bahimukhoti sabbasaṅkhārato bahibhūtaṃ nibbānaṃ uddissa pavattañāṇamukho,",
  "tika-s0203t:199_10": "tathā vā pavattitavimokkhamukho.",
  "tika-s0203t:199_11": "Nibbijjhanaṃ nibbedho,",
  "tika-s0203t:199_12": "so etissā atthi,",
  "tika-s0203t:199_13": "nibbijjhatīti vā nibbedhā,",
  "tika-s0203t:199_14": "sāva paññā nibbedhikā.",
  "tika-s0203t:199_15": "Yaṃ panettha atthato avibhattaṃ,",
  "tika-s0203t:199_16": "taṃ heṭṭhā vuttanayattā suviññeyyameva.",
  "tika-s0203t:200_0": "Pajjati etena vipassanādikoti padaṃ,",
  "tika-s0203t:200_1": "samāpatti,",
  "tika-s0203t:200_2": "tasmā anupadanti anusamāpattiyoti attho.",
  "tika-s0203t:200_3": "Padaṃ vā sammasanupagā dhammā vipassanāya pavattiṭṭhānabhāvato.",
  "tika-s0203t:200_4": "Tenāha “samāpattivasena vā”ti.",
  "tika-s0203t:200_5": "Jhānaṅgavasena vāti jhānaṅgavasenāti ca attho.",
  "tika-s0203t:200_6": "Aṭṭhakathāyaṃ pana kamattho idha padasaddo,",
  "tika-s0203t:200_7": "tasmā anupadaṃ anukkamenāti ayamettha atthoti āha “anupaṭipāṭiyā”ti.",
  "tika-s0203t:200_8": "Dhammavipassananti taṃtaṃsamāpatticittuppādapariyāpannānaṃ dhammānaṃ vipassanaṃ.",
  "tika-s0203t:200_9": "Vipassatīti samāpattiyo jhānamukhena te te dhamme yāthāvato pariggahetvā,",
  "tika-s0203t:200_10": "“itipi dukkhā”tiādinā sammasati.",
  "tika-s0203t:200_11": "Addhamāsena arahattaṃ patto ukkaṃsagatassa sāvakānaṃ sammasanacārassa nippadesena pavattiyamānattā,",
  "tika-s0203t:200_12": "sāvakapāramīñāṇassa ca tathā paṭipādetabbattā.",
  "tika-s0203t:200_13": "Evaṃ santepīti yadipi mahāmoggallānatthero na cirasseva arahattaṃ patto;",
  "tika-s0203t:200_14": "dhammasenāpati pana tato cirena,",
  "tika-s0203t:200_15": "evaṃ santepi yasmā moggallānattheropi mahāpaññova,",
  "tika-s0203t:200_16": "tasmā sāriputtattherova mahāpaññataroti.",
  "tika-s0203t:200_17": "Idāni tamatthaṃ pākaṭataraṃ kātuṃ,",
  "tika-s0203t:200_18": "“mahāmoggallānatthero hī”tiādi vuttaṃ.",
  "tika-s0203t:200_19": "Sammasanaṃ carati etthāti sammasanacāro,",
  "tika-s0203t:200_20": "vipassanābhūmi,",
  "tika-s0203t:200_21": "taṃ sammasanacāraṃ.",
  "tika-s0203t:200_22": "Ekadesamevāti sakaattabhāve saṅkhāre anavasesato pariggahetuñca sammasituñca asakkontaṃ attano abhinīhārasamudāgatañāṇabalānurūpaṃ",
  "tika-s0203t:200_23": "ekadesameva pariggahetvā sammasanto.",
  "tika-s0203t:200_24": "Nanu ca “sabbaṃ,",
  "tika-s0203t:200_25": "bhikkhave,",
  "tika-s0203t:200_26": "anabhijānaṃ aparijānaṃ avirājayaṃ appajahaṃ abhabbo dukkhakkhayāyā”ti vacanato vaṭṭadukkhato muccitukāmena sabbaṃ pariññeyyaṃ parijānitabbameva?",
  "tika-s0203t:200_27": "Saccametaṃ,",
  "tika-s0203t:200_28": "tañca kho sammasanupagadhammavasena vuttaṃ.",
  "tika-s0203t:200_29": "Tasmā sasantānagate sabbadhamme,",
  "tika-s0203t:200_30": "parasantānagate ca tesaṃ santānavibhāgaṃ akatvā bahiddhābhāvasāmaññato sammasanaṃ,",
  "tika-s0203t:200_31": "ayaṃ sāvakānaṃ sammasanacāro.",
  "tika-s0203t:200_32": "Thero pana bahiddhādhammepi santānavibhāgena keci keci uddharitvā sammasi,",
  "tika-s0203t:200_33": "tañca kho ñāṇena phuṭṭhamattaṃ katvā.",
  "tika-s0203t:200_34": "Tena vuttaṃ –",
  "tika-s0203t:200_35": "“yaṭṭhikoṭiyā uppīḷento viya ekadesameva sammasanto”ti.",
  "tika-s0203t:200_36": "Tattha ñāṇena nāma yāvatā neyyaṃ pavattitabbaṃ,",
  "tika-s0203t:200_37": "tathā apavattanato “yaṭṭhikoṭiyā uppīḷento viyā”tiādi vuttaṃ.",
  "tika-s0203t:200_38": "Anupadadhammavipassanāya abhāvato “ekadesameva sammasanto”ti vuttaṃ.",
  "tika-s0203t:201_0": "Buddhānaṃ sammasanacāro dasasahassilokadhātuyaṃ sattasantānagatā,",
  "tika-s0203t:201_1": "anindriyabaddhā ca saṅkhārāti vadanti,",
  "tika-s0203t:201_2": "koṭisatasahassacakkavāḷesūti apare.",
  "tika-s0203t:201_3": "Tathā hi addhattayavasena paṭiccasamuppādanayaṃ osaritvā chattiṃsakoṭisatasahassamukhena buddhānaṃ mahāvajirañāṇaṃ pavattaṃ.",
  "tika-s0203t:201_4": "Paccekabuddhānaṃ sasantānagatehi saddhiṃ majjhimadesavāsisattasantānagatā anindriyabaddhā ca sammasanacāroti vadanti,",
  "tika-s0203t:201_5": "jambudīpavāsisattasantānagatāti keci.",
  "tika-s0203t:201_6": "Dhammasenāpatinopi yathāvuttasāvakānaṃ vipassanābhūmiyeva sammasanacāro.",
  "tika-s0203t:201_7": "Tattha pana thero sātisayaṃ niravasesaṃ anupadadhammaṃ vipassi.",
  "tika-s0203t:201_8": "Tena vuttaṃ –",
  "tika-s0203t:201_9": "“sāvakānaṃ sammasanacāraṃ nippadesaṃ sammasī”ti.",
  "tika-s0203t:202_0": "Tattha “sāvakānaṃ vipassanābhūmī”ti ettha sukkhavipassakā lokiyābhiññappattā pakatisāvakā aggasāvakā",
  "tika-s0203t:202_1": "paccekabuddhā sammāsambuddhāti chasu janesu sukkhavipassakānaṃ jhānābhiññāhi anadhigatapaññānepuññattā",
  "tika-s0203t:202_2": "andhānaṃ viya icchitapadesokkamanaṃ vipassanākāle icchikicchitadhammavipassanā natthi.",
  "tika-s0203t:202_3": "Te yathāpariggahitadhammamatteyeva ṭhatvā vipassanaṃ vaḍḍhenti.",
  "tika-s0203t:202_4": "Lokiyābhiññappattā pana pakatisāvakā yena mukhena vipassanaṃ ārabhanti;",
  "tika-s0203t:202_5": "tato aññena vipassanaṃ vitthārikaṃ kātuṃ sakkonti vipulañāṇattā.",
  "tika-s0203t:202_6": "Mahāsāvakā abhinīhārasampannattā tato sātisayaṃ vipassanaṃ vitthārikaṃ kātuṃ sakkonti.",
  "tika-s0203t:202_7": "Aggasāvakesu dutiyo abhinīhārasampattiyā samādhānassa sātisayattā vipassanaṃ tatopi vitthārikaṃ karoti.",
  "tika-s0203t:202_8": "Paṭhamo pana tato mahāpaññatāya sāvakehi asādhāraṇaṃ vitthārikaṃ karoti.",
  "tika-s0203t:202_9": "Paccekabuddho tehipi mahābhinīhāratāya attano abhinīhārānurūpaṃ tatopi vitthārikavipassanaṃ karonti.",
  "tika-s0203t:202_10": "Buddhānaṃ,",
  "tika-s0203t:202_11": "sammadeva,",
  "tika-s0203t:202_12": "paripūritapaññāpāramipabhāvita-",
  "tika-s0203t:202_13": "sabbaññutaññāṇādhigamanassa anurūpāyāti.",
  "tika-s0203t:202_14": "Yathā nāma katavālavedhaparicayena sarabhaṅgasadisena dhanuggahena khitto saro antarā rukkhalatādīsu asajjamāno lakkhaṇeyeva patati;",
  "tika-s0203t:202_15": "na sajjati na virajjhati,",
  "tika-s0203t:202_16": "evaṃ antarā asajjamānā avirajjhamānā vipassanā sammasanīyadhammesu yāthāvato nānānayehi pavattati.",
  "tika-s0203t:202_17": "Yaṃ mahāñāṇanti vuccati,",
  "tika-s0203t:202_18": "tassa pavattiākārabhedo gaṇato vuttoyeva.",
  "tika-s0203t:203_0": "Etesu ca sukkhavipassakānaṃ vipassanācāro khajjotapabhāsadiso,",
  "tika-s0203t:203_1": "abhiññappattapakatisāvakānaṃ dīpapabhāsadiso,",
  "tika-s0203t:203_2": "mahāsāvakānaṃ okkāpabhāsadiso,",
  "tika-s0203t:203_3": "aggasāvakānaṃ osadhitārakāpabhāsadiso,",
  "tika-s0203t:203_4": "paccekabuddhānaṃ candapabhāsadiso,",
  "tika-s0203t:203_5": "sammāsambuddhānaṃ rasmisahassapaṭimaṇḍitasaradasūriyamaṇḍalasadiso upaṭṭhāsi.",
  "tika-s0203t:203_6": "Tathā sukkhavipassakānaṃ vipassanācāro andhānaṃ yaṭṭhikoṭiyā gamanasadiso,",
  "tika-s0203t:203_7": "lokiyābhiññappattapakatisāvakānaṃ daṇḍakasetugamanasadiso,",
  "tika-s0203t:203_8": "mahāsāvakānaṃ jaṅghasetugamanasadiso,",
  "tika-s0203t:203_9": "aggasāvakānaṃ sakaṭasetugamanasadiso,",
  "tika-s0203t:203_10": "paccekabuddhānaṃ mahājaṅghamaggagamanasadiso,",
  "tika-s0203t:203_11": "sammāsambuddhānaṃ mahāsakamaggagamanasadisoti veditabbo.",
  "tika-s0203t:204_0": "Arahattañca kira patvāti ettha kira-",
  "tika-s0203t:204_1": "saddo anussavaladdhoyamatthoti dīpetuṃ vutto.",
  "tika-s0203t:204_2": "Patvā aññāsi attano vipassanācārassa mahāvisayattā tikkhavisadasūrabhāvassa ca sallakkhaṇena.",
  "tika-s0203t:204_3": "Kathaṃ panāyaṃ mahāthero dandhaṃ arahattaṃ pāpuṇanto sīghaṃ arahattaṃ pattato paññāya attānaṃ sātisayaṃ katvā aññāsīti āha –",
  "tika-s0203t:204_4": "“yathā hī”tiādi.",
  "tika-s0203t:204_5": "Mahājaṭanti mahājālasākhaṃ ativiya sibbitajālaṃ.",
  "tika-s0203t:204_6": "Yaṭṭhiṃ pana sāraṃ vā ujuṃ vā na labhati veṇuggahaṇe anuccinitvā veṇussa gahitattā.",
  "tika-s0203t:204_7": "Evaṃsampadanti yathā tesu purisesu eko veḷuggahaṇe anuccinitvā veḷuyaṭṭhiṃ gaṇhāti,",
  "tika-s0203t:204_8": "eko uccinitvā,",
  "tika-s0203t:204_9": "evaṃ nipphattikaṃ.",
  "tika-s0203t:204_10": "Padhānanti bhāvanānuyuñjanaṃ.",
  "tika-s0203t:205_0": "Sattasaṭṭhi ñāṇānīti paṭisambhidāmagge āgatesu tesattatiyā ñāṇesu ṭhapetvā cha asādhāraṇañāṇāni sutamayañāṇādīni",
  "tika-s0203t:205_1": "paṭibhānapaṭisambhidāñāṇapariyosānāni sattasaṭṭhi ñāṇāni.",
  "tika-s0203t:205_2": "Tāni hi sāvakehi pavicitabbāni,",
  "tika-s0203t:205_3": "na itarāni.",
  "tika-s0203t:205_4": "Soḷasavidhaṃ paññanti mahāpaññādikā,",
  "tika-s0203t:205_5": "navānupubbavihārasamāpattipaññāti idaṃ soḷasavidhaṃ paññaṃ.",
  "tika-s0203t:206_0": "Tatrāti tassa.",
  "tika-s0203t:206_1": "Idaṃ hotīti idaṃ dāni vuccamānaṃ anupubbasammasanaṃ hoti.",
  "tika-s0203t:206_2": "Vipassanākoṭṭhāsanti vitakkādisammasitabbadhammavibhāgena vibhattavipassanābhāgaṃ.",
  "tika-s0203t:207_0": "94.",
  "tika-s0203t:207_1": "Paṭhame jhāneti upasilese bhummaṃ,",
  "tika-s0203t:207_2": "tasmā ye paṭhame jhāne dhammāti ye paṭhamajjhānasaṃsaṭṭhā dhammāti attho.",
  "tika-s0203t:207_3": "Antosamāpattiyanti ca samāpattisahagate cittuppāde samāpattisamaññaṃ āropetvā vuttaṃ.",
  "tika-s0203t:207_4": "Vavatthitāti katavavatthanā nicchitā.",
  "tika-s0203t:207_5": "Paricchinnāti ñāṇena paricchinnā salakkhaṇato paricchijja ñātā.",
  "tika-s0203t:207_6": "Olokentoti ñāṇacakkhunā paccakkhato passanto.",
  "tika-s0203t:207_7": "Abhiniropanaṃ ārammaṇe cittassa āropanaṃ.",
  "tika-s0203t:207_8": "Anumajjanaṃ ārammaṇe cittassa anuvicāraṇaṃ.",
  "tika-s0203t:207_9": "Pharaṇaṃ paṇītarūpehi kāyassa byāpanaṃ,",
  "tika-s0203t:207_10": "vipphārikabhāvo vā.",
  "tika-s0203t:207_11": "Sātanti sātamadhuratā.",
  "tika-s0203t:207_12": "Adhikkhepo vikkhepassa paṭipakkhabhūtaṃ samādhānaṃ.",
  "tika-s0203t:207_13": "Phusanaṃ indriyavisayaviññāṇassa tato uppajjitvā ārammaṇe phusanākārena viya pavatti.",
  "tika-s0203t:207_14": "Vedayitaṃ ārammaṇānubhavanaṃ.",
  "tika-s0203t:207_15": "Sañjānanaṃ nīlādivasena ārammaṇassa sallakkhaṇaṃ.",
  "tika-s0203t:207_16": "Cetayitaṃ cetaso byāpāro.",
  "tika-s0203t:207_17": "Vijānanaṃ ārammaṇūpaladdhi.",
  "tika-s0203t:207_18": "Kattukamyatā cittassa ārammaṇena atthikatā.",
  "tika-s0203t:207_19": "Tasmiṃ ārammaṇe adhimuccanaṃ,",
  "tika-s0203t:207_20": "sanniṭṭhānaṃ vā adhimokkho.",
  "tika-s0203t:207_21": "Kosajjapakkhe patituṃ adatvā cittassa paggaṇhanaṃ paggāho,",
  "tika-s0203t:207_22": "adhiggahoti attho.",
  "tika-s0203t:207_23": "Ārammaṇaṃ upagantvā ṭhānaṃ,",
  "tika-s0203t:207_24": "anissajjanaṃ vā upaṭṭhānaṃ.",
  "tika-s0203t:207_25": "Samappavattesu assesu sārathi viya sakiccapasutesu sampayuttesu ajjhupekkhanaṃ majjhattatā.",
  "tika-s0203t:207_26": "Sampayuttadhammānaṃ ārammaṇe anunayanaṃ saṃcaraṇaṃ anunayo.",
  "tika-s0203t:207_27": "Sabhāvatoti yathābhūtasabhāvato.",
  "tika-s0203t:207_28": "Soḷasannaṃ eva cettha dhammānaṃ gahaṇaṃ tesaṃyeva therena vavatthāpitabhāvato,",
  "tika-s0203t:207_29": "te evassa tadā upaṭṭhahiṃsu,",
  "tika-s0203t:207_30": "na itareti vadanti.",
  "tika-s0203t:207_31": "Vīriyasatiggahaṇena cettha indriyabhāvasāmaññato saddhāpaññā;",
  "tika-s0203t:207_32": "satiggahaṇeneva ekantānavajjabhāvasāmaññato passaddhiādayo cha yugaḷā;",
  "tika-s0203t:207_33": "alobhādosā ca saṅgahitā jhānacittuppādapariyāpannattā tesaṃ dhammānaṃ.",
  "tika-s0203t:207_34": "Therena ca dhammā vavatthānasāmaññato āraddhā.",
  "tika-s0203t:207_35": "Te na upaṭṭhahiṃsūti na sakkā vattunti apare.",
  "tika-s0203t:208_0": "Viditā uppajjantīti uppādepi nesaṃ vedanānaṃ pajānanaṃ hotiyevāti attho.",
  "tika-s0203t:208_1": "Sesapadadvayepi eseva nayo.",
  "tika-s0203t:208_2": "Taṃ jānātīti taṃñāṇo,",
  "tika-s0203t:208_3": "tassa bhāvo taṃñāṇatā,",
  "tika-s0203t:208_4": "ñāṇassa attasaṃvedananti attho.",
  "tika-s0203t:208_5": "Taṃsamānayogakkhamāhi sampayuttadhammā.",
  "tika-s0203t:208_6": "Ñāṇabahutāti ñāṇassa bahubhāvo,",
  "tika-s0203t:208_7": "ekacittuppāde anekañāṇatāti attho.",
  "tika-s0203t:208_8": "Idāni tamevatthaṃ vivarituṃ,",
  "tika-s0203t:208_9": "“yathā hī”tiādi vuttaṃ.",
  "tika-s0203t:208_10": "Na sakkā jānituṃ ārammaṇakaraṇassa abhāvato.",
  "tika-s0203t:208_11": "Asammohāvabodho ca īdisassa ñāṇassa natthi.",
  "tika-s0203t:208_12": "Ekekameva ñāṇaṃ uppajjati tasmiṃ khaṇe ekasseva āvajjanassa uppajjanato,",
  "tika-s0203t:208_13": "na ca āvajjanena vinā cittuppatti atthi.",
  "tika-s0203t:208_14": "Vuttañhetaṃ –",
  "tika-s0203t:209_0": "“Cullāsītisahassāni, kappā tiṭṭhanti ye marū;",
  "tika-s0203t:210_0": "Na tveva tepi jīvanti, dvīhi cittehi saṃyutā”ti. ca,",
  "tika-s0203t:211_0": "“Natthi citte yugā gahī”ti ca –",
  "tika-s0203t:212_0": "Vatthārammaṇānaṃ pariggahitatāyāti yasmiñca ārammaṇe ye jhānadhammā pavattanti,",
  "tika-s0203t:212_1": "tesaṃ vatthārammaṇānaṃ pageva ñāṇena paricchijja gahitattā.",
  "tika-s0203t:212_2": "Yathā nāma migasūkarādīnaṃ āsayepariggahite tatra ṭhitā migā vā sūkarā vā tato uṭṭhānatopi āgamanatopi nesādassa sukhaggahaṇā honti,",
  "tika-s0203t:212_3": "evaṃsampadamidaṃ.",
  "tika-s0203t:212_4": "Tenāha “therena hī”tiādi.",
  "tika-s0203t:212_5": "Tenāti vatthārammaṇānaṃ pariggahitabhāvena.",
  "tika-s0203t:212_6": "Assāti therassa.",
  "tika-s0203t:212_7": "Tesaṃ dhammānanti jhānacittuppādapariyāpannānaṃ dhammānaṃ.",
  "tika-s0203t:212_8": "Uppādaṃ āvajjantassātiādinā uppādādīsu yaṃ yadeva ārabbha ñāṇaṃ uppajjati;",
  "tika-s0203t:212_9": "tasmiṃ tasmiṃ khaṇe tassa tasseva cassa pākaṭabhāvo dīpito.",
  "tika-s0203t:212_10": "Na hi āvajjanena vinā ñāṇaṃ uppajjati.",
  "tika-s0203t:212_11": "Ahutvā sambhontīti pubbe avijjamānā hutvā sambhavanti,",
  "tika-s0203t:212_12": "anuppannā uppajjantīti attho.",
  "tika-s0203t:212_13": "Udayaṃ passati tesaṃ dhammānaṃ,",
  "tika-s0203t:212_14": "“ahutvā sambhontī”ti uppādakkhaṇasamaṅgibhāvadassanato.",
  "tika-s0203t:212_15": "Pubbe abhāvabodhako hi attalābho dhammānaṃ udayo.",
  "tika-s0203t:212_16": "Hutvāti uppajjitvā.",
  "tika-s0203t:212_17": "Paṭiventīti paṭi khaṇe khaṇe vinassanti.",
  "tika-s0203t:212_18": "Vayaṃ passati,",
  "tika-s0203t:212_19": "“hutvā paṭiventī”ti tesaṃ dhammānaṃ bhaṅgakkhaṇasamaṅgibhāvadassanato.",
  "tika-s0203t:212_20": "Viddhaṃsabhāvabodhako hi dhammānaṃ vijjamānato vayo.",
  "tika-s0203t:213_0": "Tesu dhammesu natthi etassa upayo rāgavasena upagamananti anupayo,",
  "tika-s0203t:213_1": "ananurodho.",
  "tika-s0203t:213_2": "Hutvā viharatīti yojanā.",
  "tika-s0203t:213_3": "Tathā natthi etassa apāyo paṭighavasena apagamananti anapāyo, avirodho.",
  "tika-s0203t:213_4": "“Etaṃ mama,",
  "tika-s0203t:213_5": "eso me atthā”ti tassa taṇhādiṭṭhiabhinivesābhāvato taṇhādiṭṭhinissayehi anissito.",
  "tika-s0203t:213_6": "Appaṭibaddhoti anupayānissitabhāvato vipassanāya paribandhavasena chandarāgena na paṭibaddho na vibandhito.",
  "tika-s0203t:213_7": "Vippamuttoti tato eva vikkhambhanavimuttivasena kāmarāgato vimutto.",
  "tika-s0203t:213_8": "Visaṃyutto vikkhambhanavaseneva paṭipakkhadhammehi visaṃyutto.",
  "tika-s0203t:214_0": "Kilesamariyādā tena katā bhaveyyāti antosamāpattiyaṃ pavatte soḷasa dhamme ārabbha pavattamānaṃ vipassanāvīthiṃ bhinditvā sace rāgādayo uppajjeyyuṃ;",
  "tika-s0203t:214_1": "tassa vipassanāvīthiyā kilesamariyādā tena cittena,",
  "tika-s0203t:214_2": "cittasamaṅginā vā katā bhaveyya.",
  "tika-s0203t:214_3": "Tesūti tesu dhammesu.",
  "tika-s0203t:214_4": "Assāti therassa.",
  "tika-s0203t:214_5": "Ekopīti rāgādīsu ekopīti ca vadanti.",
  "tika-s0203t:214_6": "Vuttākārena ekaccānaṃ anāpāthagamane sati vipassanā na tesu dhammesu nirantarappavattāti ārammaṇamariyādā bhaveyya.",
  "tika-s0203t:214_7": "Vikkhambhitapaccanīkattāti vipassanāya paṭipakkhadhammānaṃ pageva vikkhambhitattā idānipi vikkhambhetabbā kilesā natthīti vuttaṃ.",
  "tika-s0203t:215_0": "Itoti paṭhamajjhānato.",
  "tika-s0203t:215_1": "Anantaroti uparimo jhānādiviseso.",
  "tika-s0203t:215_2": "Tassa pajānanassāti,",
  "tika-s0203t:215_3": "“atthi uttari nissaraṇa”nti evaṃ pavattajānanassa.",
  "tika-s0203t:215_4": "Bahulīkaraṇenāti punappunaṃ uppādanena.",
  "tika-s0203t:216_0": "Sampasādanaṭṭhenāti kilesakālusiyāpagamanena,",
  "tika-s0203t:216_1": "tassa vicārakkhobhavigamena vā cetaso sammadeva pāsādikabhāvena.",
  "tika-s0203t:217_0": "Vīriyaṃ sati upekkhāti āgataṭṭhāne pārisuddhiupekkhā,",
  "tika-s0203t:217_1": "adukkhamasukhāvedanāti ettha jhānupekkhāti,",
  "tika-s0203t:217_2": "“sukhaṭṭhāne vedanupekkhāvā”ti vuttaṃ.",
  "tika-s0203t:217_3": "Sukhaṭṭhāneti ca paṭhamajjhānādīsu sukhassa vuttaṭṭhāne.",
  "tika-s0203t:217_4": "Passaddhattāti samadhuracetayitabhāvena ārammaṇe visaṭavitthatabhāvato yo so cetaso ābhogo vutto.",
  "tika-s0203t:217_5": "Sāmaññaphalādīsu satiyā pārisuddhi,",
  "tika-s0203t:217_6": "sā thana atthato sativinimuttā natthīti āha “parisuddhāsatiyevā”ti.",
  "tika-s0203t:217_7": "Pārisuddhiupekkhā,",
  "tika-s0203t:217_8": "na jhānupekkhādayo.",
  "tika-s0203t:218_0": "95.",
  "tika-s0203t:218_1": "Īdisesu ṭhānesu satiyā na kadācipi ñāṇaviraho atthīti āha –",
  "tika-s0203t:218_2": "“ñāṇena sampajāno hutvā”ti.",
  "tika-s0203t:218_3": "Tathā hi tatiyajjhāne,",
  "tika-s0203t:218_4": "“satimā sukhavihārī”ti ettha sampajānoti ayamattho vutto eva hoti.",
  "tika-s0203t:218_5": "Na sāvakānaṃ anupadadhammavipassanā hoti saṅkhārāvasesasukhumappavattiyā duviññeyyattā vinibbhujitvā gahetuṃ asakkuṇeyyabhāvato. Tenāha –",
  "tika-s0203t:218_6": "“kalāpavipassanaṃ dassento evamāhā”ti.",
  "tika-s0203t:219_0": "96.",
  "tika-s0203t:219_1": "Paññāya cassadisvā āsavā parikkhīṇā hontīti dassanasamakālaṃ khīyamānā āsavā,",
  "tika-s0203t:219_2": "“disvā parikkhīṇā hontī”ti vuttā.",
  "tika-s0203t:219_3": "Samānakālepi hi ediso saddappayogo dissati –",
  "tika-s0203t:220_0": "“Cakkhuñca paṭicca rūpe ca uppajjati cakkhuviññāṇa”nti.",
  "tika-s0203t:221_0": "“Nihantvā timiraṃ sabbaṃ, uggatejo samuggato;",
  "tika-s0203t:222_0": "Verocano rasmimālī, lokacakkhupabhaṅkaro”ti. ca –",
  "tika-s0203t:223_0": "Evamādīsu.",
  "tika-s0203t:223_1": "Hetuattho vā ayaṃ disvāsaddo asamānakattuko yathā –",
  "tika-s0203t:223_2": "“ghataṃ pivitvā balaṃ hoti,",
  "tika-s0203t:223_3": "sīhaṃ disvā bhayaṃ hotī”ti.",
  "tika-s0203t:223_4": "Dassanahetuko hi āsavānaṃ parikkhayo pariññāsacchikiriyābhāvanābhisamaye sati pahānābhisamayassa labbhanato.",
  "tika-s0203t:223_5": "Yuganaddhaṃ āharitvāti paṭhamajjhānaṃ samāpajjitvā vuṭṭhāya tattha jhānadhamme sammasanto samathavipassanaṃ yuganaddhaṃ bhāveti.",
  "tika-s0203t:223_6": "Evaṃ yāva nevasaññānāsaññāyatanaṃ samāpajjitvā vuṭṭhāya tattha sammasanto samathavipassanaṃ yuganaddhaṃ katvā yathā thero arahattaṃ pāpuṇi.",
  "tika-s0203t:223_7": "Taṃ sandhāya vuttaṃ –",
  "tika-s0203t:223_8": "“arahattaṃ pattavāro idha gahito”ti.",
  "tika-s0203t:223_9": "Idhāti imasmiṃ sutte.",
  "tika-s0203t:223_10": "Dīghanakhasuttadesanāya hi thero arahattaṃ patto.",
  "tika-s0203t:223_11": "Tadā ca anāgāmī hutvā nirodhaṃ samāpajjatīti vacanaavasaro natthi,",
  "tika-s0203t:223_12": "tasmā vuttaṃ –",
  "tika-s0203t:223_13": "“arahattaṃ pattavāro idha gahito”ti.",
  "tika-s0203t:223_14": "Yadi evaṃ –",
  "tika-s0203t:223_15": "“sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharatī”ti idaṃ kasmā vuttanti?",
  "tika-s0203t:223_16": "There vijjamāne paṇḍitaguṇe anavasesato dassetvā arahattanikūṭena desanaṃ niṭṭhāpetuṃ.",
  "tika-s0203t:223_17": "Nirodhasamāpajjanaṃ pana therassa āciṇṇasamāciṇṇaṃ.",
  "tika-s0203t:223_18": "Tenāha “nirodhaṃ pana…pe…",
  "tika-s0203t:223_19": "vadantī”ti.",
  "tika-s0203t:223_20": "Tena phalasamāpattimpi antarā samāpajjatiyevāti dasseti.",
  "tika-s0203t:224_0": "Vomissaṃ vivarituṃ “tatthassā”tiādi vuttaṃ.",
  "tika-s0203t:224_1": "Tattha “nirodhaṃ samāpajjissāmī”ti ābhogena samathavipassanaṃ yuganaddhaṃ āharitvā ṭhitassa nirodhasamāpatti sīsaṃ nāma hoti,",
  "tika-s0203t:224_2": "tassa ābhogavasena nirodhassa vāro āgacchati.",
  "tika-s0203t:224_3": "Phalasamāpatti gūḷho hoti,",
  "tika-s0203t:224_4": "“phalasamāpattiṃ samāpajjissāmī”ti ābhogassa abhāvato.",
  "tika-s0203t:224_5": "Phalasamāpatti sīsaṃ hotīti etthāpi vuttanayena attho veditabbo.",
  "tika-s0203t:224_6": "Etena ābhogapaṭibaddhametesaṃ āgamananti dīpitanti veditabbaṃ.",
  "tika-s0203t:224_7": "Jambudīpavāsino therā panātiādi aṭṭhakathāruḷhameva taṃ vacanaṃ.",
  "tika-s0203t:224_8": "Antosamāpattiyanti nirodhaṃ samāpannakāle.",
  "tika-s0203t:224_9": "Tisamuṭṭhānikarūpadhammeti utukammāhāravasena tisamuṭṭhānikarūpadhamme.",
  "tika-s0203t:225_0": "97.",
  "tika-s0203t:225_1": "Ciṇṇavasitanti paṭipakkhadūribhāvena subhāvitavasībhāvaṃ.",
  "tika-s0203t:225_2": "Nipphattiṃ pattoti ukkaṃsaparinipphattiṃ patto.",
  "tika-s0203t:225_3": "Ure vāyāmajanitāya oraso.",
  "tika-s0203t:225_4": "Pabhāvitanti uppāditaṃ.",
  "tika-s0203t:225_5": "Dhammenāti ariyamaggadhammena.",
  "tika-s0203t:225_6": "Tassa hi adhigamena ariyāya jātiyā jāto nibbattoti katvā,",
  "tika-s0203t:225_7": "“dhammajo dhammanimmito”ti vuccati.",
  "tika-s0203t:225_8": "Dhammadāyassāti navavidhassa lokuttaradhammadāyassa.",
  "tika-s0203t:225_9": "Ādiyanatoti gaṇhanato,",
  "tika-s0203t:225_10": "sasantāne uppādanatoti attho.",
  "tika-s0203t:225_11": "Sesaṃ suviññeyyameva.",
  "tika-s0203t:226_0": "Anupadasuttavaṇṇanāya līnatthappakāsanā samattā.",
  "tika-s0203t:227_0": "2. Chabbisodhanasuttavaṇṇanā",
  "tika-s0203t:228_0": "98.",
  "tika-s0203t:228_1": "Khīṇā jātīti attano jātikkhayaṃ paṭijānantena arahattaṃ byākataṃ hoti arahato tadabhāvato.",
  "tika-s0203t:228_2": "Tathā vusitaṃ brahmacariyanti maggabrahmacariyavāso me pariyositoti paṭijānantenapi.",
  "tika-s0203t:228_3": "Kataṃ karaṇīyanti catūhi maggehi catūsu saccesu pariññādivasena soḷasavidhassapi kiccassa attanā niṭṭhāpitabhāvaṃ paṭijānantenapi.",
  "tika-s0203t:228_4": "Nāparaṃ itthattāyāti āyatiṃ punabbhavābhāvaṃ,",
  "tika-s0203t:228_5": "āyatiṃ vā pariññādikaraṇīyābhāvaṃ paṭijānantenapīti āha –",
  "tika-s0203t:228_6": "“ekenapi padena aññā byākatāva hotī”ti.",
  "tika-s0203t:228_7": "Dvikkhattuṃ baddhaṃ pana subaddhaṃ viyāti vuttaṃ.",
  "tika-s0203t:228_8": "Idha pana aññābyākaraṇaṃ catūhi padehi āgataṃ,",
  "tika-s0203t:228_9": "tasmā vattabbameva cettha natthīti adhippāyo.",
  "tika-s0203t:228_10": "Cetanāya diṭṭhavāditā nāma ariyavohāro.",
  "tika-s0203t:228_11": "Sabhāvoti pakatiattho hi ayaṃ dhammasaddo,",
  "tika-s0203t:228_12": "“jātidhammā jarādhammā”tiādīsu viya tasmā,",
  "tika-s0203t:228_13": "anudhammoti ariyabhāvaṃ anugatā pakatīti attho.",
  "tika-s0203t:228_14": "Paramappicchatāya ariyā attano guṇe anāvikarontāpi sāsanassa niyyānikabhāvapavedanatthañceva sabrahmacārīnaṃ",
  "tika-s0203t:228_15": "sammāpaṭipattiyaṃ ussāhajananatthañca tādisānaṃ parinibbānasamayeyeva āvikarontīti adhippāyenāha –",
  "tika-s0203t:228_16": "“parinibbutassa…pe…",
  "tika-s0203t:228_17": "kātabbo”ti.",
  "tika-s0203t:229_0": "99.",
  "tika-s0203t:229_1": "Dubbalanti pheggu viya subhejjanīyaṃ balavirahitaṃ,",
  "tika-s0203t:229_2": "asāranti attho.",
  "tika-s0203t:229_3": "Virāgutanti palujjanasabhāvaṃ.",
  "tika-s0203t:229_4": "Vigacchanasabhāvanti vināsagamanasabhāvaṃ.",
  "tika-s0203t:229_5": "Aniccadukkhavipariṇāmattā assāsalesassapi abhāvato assāsavirahitaṃ.",
  "tika-s0203t:229_6": "Ārammaṇakaraṇavasena samannāgamanavasena ca yathārahaṃ upenti upagacchantīti upayā,",
  "tika-s0203t:229_7": "“etaṃ mama,",
  "tika-s0203t:229_8": "eso me attā”ti upādiyanti daḷhaggāhaṃ gaṇhantīti upādānā.",
  "tika-s0203t:229_9": "Adhitiṭṭhati cetaso abhinandanabhūtāti cetaso adhiṭṭhānaṃ.",
  "tika-s0203t:229_10": "Tāhīti taṇhādiṭṭhīhi.",
  "tika-s0203t:229_11": "Tanti cittaṃ.",
  "tika-s0203t:229_12": "Abhinivisatīti abhirativasena nivisati,",
  "tika-s0203t:229_13": "ayañhettha attho –",
  "tika-s0203t:229_14": "sakkāyadhammesu cittaṃ abhinivisati “etaṃ mamaṃ,",
  "tika-s0203t:229_15": "eso me attā”ti ajjhosāya tiṭṭhati etāhi abhinivesāhi,",
  "tika-s0203t:229_16": "tathā sakkāyadhammesu cittaṃ anuseti etāhīti anusayā,",
  "tika-s0203t:229_17": "taṇhādiṭṭhiyo.",
  "tika-s0203t:229_18": "Yadaggena hi tebhūmakadhammesu rāgādayo anusenti,",
  "tika-s0203t:229_19": "tadaggena taṃsahagatadhammā tattha anusentīti pariyāyena,",
  "tika-s0203t:229_20": "“taṃ anusetī”ti vuttaṃ.",
  "tika-s0203t:229_21": "Khayā virāgāti hetumhi nissakkavacananti “khayena virāgenā”ti hetumhi karaṇavasena attho vutto.",
  "tika-s0203t:229_22": "Virāgenāti ca itisaddo ādi attho.",
  "tika-s0203t:229_23": "Tena “nirodhenā”ti evamādikaṃ gahitaṃ hoti.",
  "tika-s0203t:229_24": "Aññamaññavevacanāneva upayādīnaṃ samucchedasseva bodhanato.",
  "tika-s0203t:230_0": "100.",
  "tika-s0203t:230_1": "Patiṭṭhāti ettha sesabhūtattayaṃ upādārūpañcāti patiṭṭhānā,",
  "tika-s0203t:230_2": "nijjīvaṭṭhena dhātucāti patiṭṭhānadhātu.",
  "tika-s0203t:230_3": "Nhānīyacuṇṇaṃ bāhiraudakaṃ viya sesabhūtattayaṃ ābandhatīti ābandhanaṃ.",
  "tika-s0203t:230_4": "Pacanīyabhattaṃ bāhiratejo viya sesabhūtattayaṃ paripācetīti paripācanaṃ.",
  "tika-s0203t:230_5": "Bāhiravāto viya sesabhūtattayaṃ vitthambhetīti vitthambhanaṃ.",
  "tika-s0203t:230_6": "Dhātusaddattho vuttoyeva.",
  "tika-s0203t:230_7": "Asamphuṭṭhadhātūti asamphusitabhāvo tesaṃ viparimaṭṭhatābhāvato.",
  "tika-s0203t:230_8": "Vijānanaṃ ārammaṇūpaladdhi.",
  "tika-s0203t:230_9": "Ahaṃ attāti ahaṃ,",
  "tika-s0203t:230_10": "“rūpadhammo me attā”ti attakoṭṭhāsena attabhāvena na upagamiṃ na gaṇhiṃ.",
  "tika-s0203t:230_11": "Nissitanissitāpi nissitā eva nāmāti āha “pathavīdhātunissitāvā”ti.",
  "tika-s0203t:230_12": "Attanā vā pana tannissitāti “ekena pariyāyenā”ti.",
  "tika-s0203t:230_13": "Upādārupampi kāmaṃ nissitampi hoti.",
  "tika-s0203t:230_14": "Tathāpi taṃ nissitaṃ hotiyevāti taṃ na uddhaṭaṃ.",
  "tika-s0203t:230_15": "Paricchedakarattā paricchedākāsassa “avinibbhogavasenā”ti vuttaṃ.",
  "tika-s0203t:230_16": "Tena ca tathā paricchinnattā sabbampi bhūtupādārūpaṃ ākāsadhātunissitaṃ nāma.",
  "tika-s0203t:230_17": "Taṃ nissāya pavattiyā upādārūpaṃ viya bhūtarūpāni,",
  "tika-s0203t:230_18": "arūpakkhandhā viya ca vatthurūpāni,",
  "tika-s0203t:230_19": "“taṃnissitarūpavatthukā arūpakkhandhā”ti vuttanayena ākāsadhātunissitacakkhādirūpadhammavatthukā vedanādayo",
  "tika-s0203t:230_20": "arūpakkhandhā ākāsadhātunissitā nāmāti imamatthaṃ tathā-",
  "tika-s0203t:230_21": "saddena upasaṃharati.",
  "tika-s0203t:230_22": "Idhāpīti ākāsadhātunissitapadepi,",
  "tika-s0203t:230_23": "na pathavīdhātunissitapadādīsu eva.",
  "tika-s0203t:230_24": "Rūpārūpanti sabbampi rūpārūpaṃ gahitameva hoti,",
  "tika-s0203t:230_25": "aggahitaṃ natthi.",
  "tika-s0203t:230_26": "Sahajātā…pe…",
  "tika-s0203t:230_27": "nissitanti idaṃ nippariyāyasiddhaṃ nissayattaṃ gahetvā vuttaṃ.",
  "tika-s0203t:230_28": "Heṭṭhā vuttanayena pariyāyasiddhe nissayatte gayhamāne –",
  "tika-s0203t:230_29": "“pacchājātapaccayoti pacchājātā cittacetasikā dhammā purejātassa imassa kāyassa pacchājātapaccayena paccayo”ti vacanato sabbaṃ catusamuṭṭhānikarūpaṃ,",
  "tika-s0203t:230_30": "“viññāṇadhātunissita”nti vattabbaṃ.",
  "tika-s0203t:230_31": "Tathā anantaraviññāṇadhātupaccayā pavattanato,",
  "tika-s0203t:230_32": "“viññāṇadhātunissita”nti vattabbaṃ.",
  "tika-s0203t:231_0": "101.",
  "tika-s0203t:231_1": "Ruppati vaṇṇavikāraṃ āpajjamānaṃ hadayaṅgatabhāvaṃ pakāsetīti rūpanti ayamattho cakkhudvāre āpāthagate rūpāyatane nippariyāyato labbhati,",
  "tika-s0203t:231_2": "na āpāthamanāgate.",
  "tika-s0203t:231_3": "Cakkhuviññāṇaviññātabbabhāvo pana āpāthamanāgatepi tasmiṃ labbhateva taṃsabhāvānativatthanato.",
  "tika-s0203t:231_4": "Rūpāyatanaṃ dvidhā vibhajitvā.",
  "tika-s0203t:231_5": "Thero pana āpāthaṃ anāgatassāpi rūpāyatanassa rūpabhāvaṃ na sakkā paṭikkhipitunti dvidhākaraṇaṃ nānujānanto channovādaṃ nidasseti,",
  "tika-s0203t:231_6": "“upari channovāde kinti karissathā”ti.",
  "tika-s0203t:231_7": "Tattha hi “cakkhuṃ,",
  "tika-s0203t:231_8": "āvuso channa,",
  "tika-s0203t:231_9": "cakkhuviññāṇaṃ cakkhuviññāṇaviññātabbe dhamme”ti āgataṃ,",
  "tika-s0203t:231_10": "na cettha cakkhudvāre āpāthaṃ āgatameva rūpāyatanaṃ cakkhuviññāṇaviññātabbapadena gahitaṃ,",
  "tika-s0203t:231_11": "na āpāthaṃ anāgatanti sakkā viññātuṃ aviseseneva rūpāyatanena taṇhāmānadiṭṭhigāhābhāvassa jotitattā.",
  "tika-s0203t:231_12": "Tenāha “na yidaṃ labbhatī”ti.",
  "tika-s0203t:231_13": "Rūpamevāti rūpāyatanameva.",
  "tika-s0203t:231_14": "Yadi evaṃ “cakkhuviññāṇaviññātabbesu dhammesū”ti padaṃ kathaṃ netabbanti āha –",
  "tika-s0203t:231_15": "“cakkhuviññāṇasampayuttā panā”tiādi.",
  "tika-s0203t:231_16": "Cakkhuviññāṇena saddhiṃ viññātabbesūti yena manoviññāṇena cakkhuviññāṇaṃ aniccantiādinā cakkhuviññāṇena",
  "tika-s0203t:231_17": "saddhiṃ tena viññātabbesu taṃsampayuttadhammesūti attho.",
  "tika-s0203t:231_18": "Taṇhāchandoti tassanasabhāvo chando,",
  "tika-s0203t:231_19": "na kattukamyatā chandoyevāti taṇhāchando.",
  "tika-s0203t:231_20": "Rajjanavasenāti vatthaṃ viya raṅgajātaṃ cittassa anurañjanavasena.",
  "tika-s0203t:231_21": "Abhinandanavasenāti ārammaṇe abhiramitvā nandanavasena.",
  "tika-s0203t:231_22": "Sappītikataṇhā hi nandīti vuccati.",
  "tika-s0203t:231_23": "Taṇhāyanavasena taṇhā.",
  "tika-s0203t:232_0": "102.",
  "tika-s0203t:232_1": "Ahaṅkāroti “seyyohamasmī”tiādinā ahaṃkaraṇaṃ.",
  "tika-s0203t:232_2": "Yena hi mamaṃ karoti,",
  "tika-s0203t:232_3": "etaṃ mamaṅkāro.",
  "tika-s0203t:232_4": "Svevāti “ahaṅkāro”ti vuttamāno.",
  "tika-s0203t:232_5": "Evaṃ catutthajjhāne niddiṭṭhe sabbāsu lokiyābhiññāsu vuccamānāsu heṭṭhā vijjādvayaṃ vattabbanti adhippāyena,",
  "tika-s0203t:232_6": "“pubbenivāsaṃ dibbacakkhuñca avatvā kasmā vutta”nti āha?",
  "tika-s0203t:232_7": "Itaro idha sabbavāresupi lokuttaradhammapucchā adhikatā tasmā “so evaṃ samāhite”tiādinā tatiyā vijjā kathitāti dassento,",
  "tika-s0203t:232_8": "“bhikkhū lokiyadhammaṃ na pucchantī”tiādimāha.",
  "tika-s0203t:232_9": "Ekavissajjitasuttaṃ nāmetaṃ tatiyavijjāya eva āgatattā.",
  "tika-s0203t:232_10": "Ariyadhammavasenapissa samaññā atthevāti dassento,",
  "tika-s0203t:232_11": "“chabbisodhanantipissa nāma”nti vatvā tesu dhammesu bhedaṃ dassetuṃ,",
  "tika-s0203t:232_12": "“ettha hī”tiādi vuttaṃ.",
  "tika-s0203t:232_13": "Visuddhāti tassā codanāya sodhanavasena visodhitā.",
  "tika-s0203t:232_14": "Ekameva katvāti ekavāravaseneva pāḷiyaṃ ekajjhaṃ āgatattā ekameva koṭṭhāsaṃ katvā.",
  "tika-s0203t:232_15": "Yadi evaṃ kathaṃ vā chabbisodhanatāti āha –",
  "tika-s0203t:232_16": "“catūhi āhārehi saddhi”nti kathaṃ panettha cattāro āhārā gahetabbāti?",
  "tika-s0203t:232_17": "Keci tāva āhu –",
  "tika-s0203t:232_18": "“sādhūti bhāsitaṃ abhinanditvā anumoditvā uttari pañho pucchitabbo”ti heṭṭhā āgatena nayena āhāravāro āharitvā vattabboti.",
  "tika-s0203t:232_19": "“Bahiddhā sabbanimittesū”ti ettha āhārānampi saṅgahitattā āhārā atthato āgatā evāti aññe.",
  "tika-s0203t:232_20": "Apare pana rūpakkhandhaggahaṇena kabaḷīkāro āhāro,",
  "tika-s0203t:232_21": "saṅkhārakkhandhaggahaṇena phassāhāro,",
  "tika-s0203t:232_22": "manosañcetanāhāraggahaṇena viññāṇāhāro sarūpatopi gahitoti vadanti.",
  "tika-s0203t:233_0": "“Chabbisodhana”nti imassa suttassa samaññāya anvatthataṃ dassetvā āyatimpi tādisena byākaraṇena bhikkhūnaṃ paṭipattimpi dassanatthaṃ,",
  "tika-s0203t:233_1": "“ime panā”tiādi āraddhaṃ.",
  "tika-s0203t:233_2": "Vinayaniddesapariyāyenāti vinayaniddese āgatena kāraṇena.",
  "tika-s0203t:233_3": "Vinaye vā āgataniddesānukkamena.",
  "tika-s0203t:234_0": "Adhigantabbato adhigamo,",
  "tika-s0203t:234_1": "jhānādiadhigamapucchā. Tenāha –",
  "tika-s0203t:234_2": "“jhānavimokkhādīsū”tiādi.",
  "tika-s0203t:234_3": "Upāyapucchāti adhigamopāyapucchā.",
  "tika-s0203t:234_4": "Kintīti kena pakārena vidhināti attho.",
  "tika-s0203t:235_0": "Katamesaṃ tvaṃ dhammānaṃ lābhīti idaṃ pana pubbe “kiṃ te adhigata”nti aniddhāritabhedā jhānādivisesā",
  "tika-s0203t:235_1": "pucchitāti idāni tesaṃ niddhāretvā pucchanākāradassanaṃ.",
  "tika-s0203t:235_2": "Tasmāti yasmā yathāvuttehi ākārehi adhigamabyākaraṇaṃ sodhetabbaṃ, tasmā.",
  "tika-s0203t:235_3": "Ettāvatāvāti ettakena byākaraṇamatteneva na sakkāro kātabbo.",
  "tika-s0203t:235_4": "Byākaraṇañhi ekaccassa ayāthāvatopi hoti,",
  "tika-s0203t:235_5": "yathā nāma jātarūpapatirūpaṃ jātarūpaṃ viya khāyatīti jātarūpaṃ nighaṃsanatāpanachedanehi sodhetabbaṃ",
  "tika-s0203t:235_6": "evamevaṃ imesu idāneva vuttesu chasu ṭhānesu pakkhipitvā sodhanatthaṃ vattabbo vimokkhādīsūti ādi-",
  "tika-s0203t:235_7": "saddena samādhi-",
  "tika-s0203t:235_8": "samāpatti-",
  "tika-s0203t:235_9": "ñāṇadassana-",
  "tika-s0203t:235_10": "maggabhāvanā-",
  "tika-s0203t:235_11": "phalasacchikiriyā saṅgaṇhāti.",
  "tika-s0203t:236_0": "Pākaṭo hoti adhigatavisesassa satisammosābhāvato.",
  "tika-s0203t:236_1": "Sesapucchāsupi “pākaṭo hotī”ti pade eseva nayo.",
  "tika-s0203t:236_2": "Uggahaparipucchākusalāti sajjhāyamaggasaṃvaṇṇanāsu nipuṇā.",
  "tika-s0203t:236_3": "Yāya paṭipadāya yassa ariyamaggo āgacchati,",
  "tika-s0203t:236_4": "sā pubbabhāgapaṭipatti āgamanapaṭipadā.",
  "tika-s0203t:236_5": "Sodhetabbāti suddhā udāhu asuddhāti vicāraṇavasena sodhetabbā.",
  "tika-s0203t:236_6": "Na sujjhatīti tattha tattha pamādapaṭipattibhāvato.",
  "tika-s0203t:236_7": "Apanetabbo attano paṭiññāya.",
  "tika-s0203t:236_8": "“Sujjhatī”ti vatvā sujjhanākāraṃ dassetuṃ,",
  "tika-s0203t:236_9": "“dīgharatta”ntiādi vuttaṃ.",
  "tika-s0203t:236_10": "Paññāyatīti ettha “yadī”ti padaṃ ānetvā yadi so bhikkhu tāya paṭipadāya yadi paññāyatīti sambandho.",
  "tika-s0203t:236_11": "Khīṇāsavapaṭipattisadisā paṭipadā hoti dīgharattaṃ vikkhambhitakilesattā.",
  "tika-s0203t:237_0": "Nadiyā samuddaṃ pakkhandanaṭṭhānaṃ nadīmukhadvāraṃ.",
  "tika-s0203t:237_1": "Maddamānoti badarasāḷavaṃ sarasaṃ patte pakkhitto hutvā maddamāno.",
  "tika-s0203t:237_2": "Sesaṃ suviññeyyameva.",
  "tika-s0203t:238_0": "Chabbisodhanasuttavaṇṇanāya līnatthappakāsanā samattā.",
  "tika-s0203t:239_0": "3. Sappurisadhammasuttavaṇṇanā",
  "tika-s0203t:240_0": "105.",
  "tika-s0203t:240_1": "Sappurisadhammanti sappurisabhāvakaraṃ dhammaṃ.",
  "tika-s0203t:240_2": "So pana yasmā sappurisānaṃ paveṇiko dhammo hoti.",
  "tika-s0203t:240_3": "Tasmā āha –",
  "tika-s0203t:240_4": "“sappurisānaṃ dhamma”nti,",
  "tika-s0203t:240_5": "esa nayo asappurisadhammanti etthāpi.",
  "tika-s0203t:240_6": "Evaṃ padhānaṃ anuṭṭhātabbañca sappurisadhammaṃ ādiṃ katvā mātikaṃ ṭhapetvā ayathānupubbiyā niddisanto “katamo ca,",
  "tika-s0203t:240_7": "bhikkhave,",
  "tika-s0203t:240_8": "asappurisadhammo”tiādimāha.",
  "tika-s0203t:240_9": "Tathā pana niddisanto udāharaṇapubbakaṃ hetuṃ dassetuṃ,",
  "tika-s0203t:240_10": "“yathā nāmā”tiādi vuttaṃ.",
  "tika-s0203t:240_11": "Tena icchitabbapariccāgapubbakaṃ gahetabbaggahaṇaṃ nāma ñāyapaṭipatti,",
  "tika-s0203t:240_12": "tasmā sappurisadhammā sampādetabbāti dīpento satthā ayathānupubbiyā niddhārīyatīti imamatthaṃ dasseti.",
  "tika-s0203t:240_13": "Tathā aññatthāpi “asevanā ca bālānaṃ,",
  "tika-s0203t:240_14": "paṇḍitānañca sevanā”ti.",
  "tika-s0203t:240_15": "Etadeva hi kuladvayaṃ “uccakula”nti vuccati nippariyāyato.",
  "tika-s0203t:240_16": "Tathāhi antimabhavikā bodhisattā tattheva paṭisandhiṃ gaṇhanti.",
  "tika-s0203t:240_17": "Soti sāmīcippaṭipanno bhikkhu.",
  "tika-s0203t:240_18": "Antaraṃ karitvāti taṃ kāraṇaṃ katvā.",
  "tika-s0203t:240_19": "Paṭipadā hi viññūnaṃ pūjāya kāraṇaṃ,",
  "tika-s0203t:240_20": "na uccakulīnatā.",
  "tika-s0203t:240_21": "Mahākulāti vipulakulā upāditoditakulasampavattikāti attho.",
  "tika-s0203t:241_0": "106.",
  "tika-s0203t:241_1": "Yasasaddo parivāravācako.",
  "tika-s0203t:241_2": "Yasassīti ca sātisayaparivāravantatā vuccatīti āha “parivārasampanno”ti.",
  "tika-s0203t:241_3": "Ādhipateyyābhāvato paresaṃ uparinatti etesaṃ īso īsanaṃ issariyanti akkhātabbāti appesakkhā.",
  "tika-s0203t:241_4": "Tenāha “appaparivārā”ti.",
  "tika-s0203t:241_5": "Abhāvattho hi idha appa- saddo.",
  "tika-s0203t:242_0": "107.",
  "tika-s0203t:242_1": "Naveva dhutaṅgāni āgatānīti ettha yathā ukkaṭṭhapaṃsukūlikassa tecīvarikatā sukarā.",
  "tika-s0203t:242_2": "Evaṃ ukkaṭṭhapiṇḍapātikassa sapadānacārikatā sukarā.",
  "tika-s0203t:242_3": "Ekāsanikassa ca pattapiṇḍikakhalupacchābhattikatā sukarā evāti –",
  "tika-s0203t:242_4": "“paṃsukūliko hotī”tiādivacaneneva pāḷiyā anāgatānampi āgatabhāvo veditabbo pariharaṇasukaratāya tesampi samādānasambhavato.",
  "tika-s0203t:242_5": "Tenāha “terasa hontī”ti.",
  "tika-s0203t:243_0": "108.",
  "tika-s0203t:243_1": "Kāmataṇhādikāya tāya taṇhāya nibbattāti tammayā,",
  "tika-s0203t:243_2": "puthujjanā,",
  "tika-s0203t:243_3": "pakatibhāvūpagamanena tesaṃ bhāvo tammayatā,",
  "tika-s0203t:243_4": "tappaṭikkhepato atammayatā,",
  "tika-s0203t:243_5": "nittaṇhatā.",
  "tika-s0203t:243_6": "Taṃyeva kāraṇaṃ katvāti paṭhamajjhānepi taṇhāpahānaṃyeva kāraṇaṃ katvā.",
  "tika-s0203t:243_7": "Citte uppādetvāti atammayatāpariyāyena vutte taṇhāya paṭipakkhadhamme sampādetvā.",
  "tika-s0203t:243_8": "Na maññatīti maññanānaṃ ariyamaggena sabbaso samucchinnattā kismiñci okāse kāmabhavādike kenaci vatthunā",
  "tika-s0203t:243_9": "hatthiassakhettavatthādinā pattacīvaravihārapariveṇādinā ca puggalaṃ na maññati.",
  "tika-s0203t:243_10": "Sesaṃ suviññeyyameva.",
  "tika-s0203t:244_0": "Sappurisadhammasuttavaṇṇanāya līnatthappakāsanā samattā.",
  "tika-s0203t:245_0": "4. Sevitabbāsevitabbasuttavaṇṇanā",
  "tika-s0203t:246_0": "109.",
  "tika-s0203t:246_1": "Aññamaññanti aññaṃ aññaṃ.",
  "tika-s0203t:246_2": "Tenāha “aññaṃ sevitabba”ntiādi.",
  "tika-s0203t:246_3": "Sattahi padehīti sattahi vākyehi.",
  "tika-s0203t:246_4": "Pajjati etena yathādhippeto atthoti padaṃ, vākyaṃ.",
  "tika-s0203t:246_5": "Sāriputtattherassa okāsakaraṇaṃ dhammadāyāde vuttanayena veditabbaṃ.",
  "tika-s0203t:247_0": "113.",
  "tika-s0203t:247_1": "Diṭṭhiyeva paccayavasena paṭiladdhatāya diṭṭhipaṭilābho.",
  "tika-s0203t:247_2": "Saññāpaṭilābhepi eseva nayo.",
  "tika-s0203t:247_3": "Micchādiṭṭhisammādiṭṭhiyo…pe…",
  "tika-s0203t:247_4": "na gahitā kammapathappattānaṃ tesaṃ manosamācārabhāvena gahitattā.",
  "tika-s0203t:247_5": "Yadi evaṃ kasmā diṭṭhi cittuppādavāre na gahitāti?",
  "tika-s0203t:247_6": "Kāmaṃ micchādiṭṭhiyā avayavibhāvo labbhati,",
  "tika-s0203t:247_7": "tathāpi cittuppādakkhaṇe lokiyalokuttaracittuppādesu kammapathakoṭṭhāso na uddhaṭo.",
  "tika-s0203t:248_0": "115.",
  "tika-s0203t:248_1": "Kāmasaññādīnanti ettha ādi-",
  "tika-s0203t:248_2": "saddena yathā byāpādavihiṃsāsaññā saṅgahitā,",
  "tika-s0203t:248_3": "evaṃ anabhijjhāabyāpādaavihiṃsāsaññā saṅgahitā paṭhamena ādisaddena “anabhijjhāsahagatāya saññāyā”tiādipāṭhassa saṅgahitattā.",
  "tika-s0203t:249_0": "117.",
  "tika-s0203t:249_1": "Ti kāmabhavādīnaṃ apariyosānāya pariyosānaṃ icchatopi tādisassa bhavānaṃ apariyosānameva hoti.",
  "tika-s0203t:249_2": "Cattāro honti puggalavasena.",
  "tika-s0203t:249_3": "Tenāha “puthujjanopi hī”tiādi.",
  "tika-s0203t:249_4": "Akusalā dhammā vaḍḍhantīti tesaṃ pahānāya appaṭipajjamānassāti adhippāyo,",
  "tika-s0203t:249_5": "tato eva kusalā dhammā parihāyanti.",
  "tika-s0203t:249_6": "Tenassa kilesadukkhena vipākadukkhena ca sadukkhameva attabhāvaṃ abhinibbatteti.",
  "tika-s0203t:249_7": "Orambhāgiyasaṃyojanāni pahāya suddhāvāsesu nibbattanāraho anāgāmī kathaṃ…pe…",
  "tika-s0203t:249_8": "abhivaḍḍhantīti āha “anāgāmīpī”tiādi.",
  "tika-s0203t:249_9": "Sadukkhameva attabhāvaṃ abhinibbatteti,",
  "tika-s0203t:249_10": "yāya labbhamānaakusalābhivuddhiṃ kusalaparihāniñca gahetvā anāgāminopi sabyābajjhaattabhāvābhinibbattanaṃ vuttaṃ.",
  "tika-s0203t:249_11": "Evaṃ yathālabbhamānaṃ akusalaparihāniṃ kusalābhivuddhiñca gahetvā puthujjanassapi antimabhavikassa abyābajjhaattabhāvābhinibbattanaṃ",
  "tika-s0203t:249_12": "vuttanti daṭṭhabbaṃ.",
  "tika-s0203t:249_13": "Tenāha “puthujjanopī”tiādi.",
  "tika-s0203t:249_14": "Akusalameva hāyati,na kusalaṃ tassa buddhipakkhe ṭhitattā.",
  "tika-s0203t:249_15": "Tatthāpi vipassanameva gabbhaṃ gaṇhāpeti,",
  "tika-s0203t:249_16": "na vaṭṭagabbhaṃ antimabhavikatāya vivaṭṭūpanissitattā ajjhāsayassa,",
  "tika-s0203t:249_17": "ñāṇassa ca pākagamanato.",
  "tika-s0203t:250_0": "119.",
  "tika-s0203t:250_1": "Ekaccassāti sāmivacanaṃ “abhinandatī”tiādīsu paccattavasena pariṇāmetabbaṃ,",
  "tika-s0203t:250_2": "tathā “nibbindatī”tiādīsupi.",
  "tika-s0203t:250_3": "Uggaṇhitvāpīti pi-",
  "tika-s0203t:250_4": "saddo luttaniddiṭṭho.",
  "tika-s0203t:250_5": "Bhagavato bhāsitassa atthaṃ ajānantā tāva dīgharattaṃ hitasukhato paribāhirā hontu jānantānampi sabbesaṃ",
  "tika-s0203t:250_6": "dīgharattaṃ hitāya sukhāya hotīti anekaṃsikataṃ codento “evaṃ santepī”tiādimāha.",
  "tika-s0203t:250_7": "Itaro sabbesampi dīgharattaṃ hitāya sukhāya hotiyevāti,",
  "tika-s0203t:250_8": "“appaṭisandhikā”tiādinā anekaṃsikataṃ pariharati.",
  "tika-s0203t:250_9": "Sesaṃ suviññeyyameva.",
  "tika-s0203t:251_0": "Sevitabbāsevitabbasuttavaṇṇanāya līnatthappakāsanā samattā.",
  "tika-s0203t:252_0": "5. Bahudhātukasuttavaṇṇanā",
  "tika-s0203t:253_0": "124.",
  "tika-s0203t:253_1": "Bhayanti cittasaṃsappatāti āha “cittutrāso”ti.",
  "tika-s0203t:253_2": "Upaddavoti antarāyo.",
  "tika-s0203t:253_3": "Tassa pana vikkhepakāraṇattā vuttaṃ “anekaggatākāro”ti.",
  "tika-s0203t:253_4": "Upasaggoti upasajjanaṃ.",
  "tika-s0203t:253_5": "Tato appatīkāravighātāpatti yasmā patīkārābhāvena vihaññamānassa kiñci kātuṃ asamatthassa osīdanakāraṇaṃ,",
  "tika-s0203t:253_6": "tasmā vuttaṃ –",
  "tika-s0203t:253_7": "“tattha tattha lagganākāro”ti.",
  "tika-s0203t:253_8": "Vañcetvā āgantuṃ yathāvutte divase anāgacchantesu.",
  "tika-s0203t:253_9": "Bahi anikkhamanatthāya dvāre aggiṃ datvā.",
  "tika-s0203t:254_0": "Naḷehīti naḷacchannasaṅkhepena upari chādetvā tehiyeva dārukacchadananiyāmena paritopi chāditā.",
  "tika-s0203t:254_1": "Eseva nayoti iminā tiṇehi channataṃ,",
  "tika-s0203t:254_2": "sesasambhārānaṃ rukkhamayatañca atidisati.",
  "tika-s0203t:254_3": "Vidhavāputteti adantabhāvopalakkhaṇaṃ.",
  "tika-s0203t:254_4": "Te hi nippitikā avinītā asaṃyatā akiccakārino honti.",
  "tika-s0203t:255_0": "Matthakaṃ apāpetvāva niṭṭhāpitāti kasmā bhagavā evamakāsīti?",
  "tika-s0203t:255_1": "Ānandattherassa pucchākosalladīpanatthameva,",
  "tika-s0203t:255_2": "tattha nisinnānaṃ sannipatitabhikkhūnaṃ desanāya jānanatthañca.",
  "tika-s0203t:255_3": "Te kira saṅkhepato vuttamatthaṃ ajānantā andhakāraṃ paviṭṭhā viya ṭhitā.",
  "tika-s0203t:255_4": "Pucchānusandhivasena pariggayha jānissantīti.",
  "tika-s0203t:256_0": "125.",
  "tika-s0203t:256_1": "Rūpapariggahova kathito,",
  "tika-s0203t:256_2": "na aññaṃ kiñcīti attho.",
  "tika-s0203t:256_3": "Idāni tato saccāni niddhāretvā catusaccakammaṭṭhānaṃ dassetuṃ,",
  "tika-s0203t:256_4": "“sabbāpī”tiādi vuttaṃ.",
  "tika-s0203t:256_5": "Pañcakkhandhā hontīti addhekādasa dhātuyo rūpakkhandho,",
  "tika-s0203t:256_6": "addhaṭṭhamā dhātuyo yathārahaṃ vedanādayo cattāro arūpino khandhāti evaṃ aṭṭhārasa dhātuyo pañcakkhandhā honti.",
  "tika-s0203t:256_7": "Pañcapi khandhā taṇhāvajjā dukkhasaccaṃ.",
  "tika-s0203t:256_8": "Appavattīti appavattinimittaṃ.",
  "tika-s0203t:256_9": "Nirodhapajānanāti paññāsīsena maggakiccamāha.",
  "tika-s0203t:256_10": "Sammādiṭṭhipamukho hi ariyamaggo.",
  "tika-s0203t:256_11": "Matthakaṃ pāpetvā kathitaṃ hoti sammasanassa bhūmiyā nipphattiyā ca kathitattā.",
  "tika-s0203t:256_12": "Jānāti passatīti iminā ñāṇadassanaṃ kathitaṃ taṃ pana lokiyaṃ lokuttaranti duvidhanti tadubhayampi dassento āha –",
  "tika-s0203t:256_13": "“saha vipassanāya maggo vutto”ti.",
  "tika-s0203t:257_0": "Ettāvatāpi khoti pi-",
  "tika-s0203t:257_1": "saddaggahaṇena aññena pariyāyena satthā dhātukosallaṃ desetukāmoti thero,",
  "tika-s0203t:257_2": "“siyā pana,",
  "tika-s0203t:257_3": "bhante”ti pucchatīti bhagavā pathavīdhātuādivasenapi dhātukosallaṃ vibhāveti.",
  "tika-s0203t:257_4": "Tattha pathavīdhātuādisaddena desanākāraṇaṃ vibhāvento,",
  "tika-s0203t:257_5": "“pathavīdhātu…pe…",
  "tika-s0203t:257_6": "vuttā”ti āha.",
  "tika-s0203t:257_7": "Tāpi hi ādito cha dhātuyo.",
  "tika-s0203t:257_8": "“Viññāṇadhātuto nīharitvā pūretabbā”ti vatvā kathaṃ rūpadhātuyo nīharīyantīti codanaṃ sandhāya taṃ nayaṃ dassetuṃ,",
  "tika-s0203t:257_9": "“viññāṇadhātū”tiādi vuttaṃ.",
  "tika-s0203t:257_10": "Kāmañcettha kāyaviññāṇadhātuyā ārammaṇaṃ phoṭṭhabbadhātupathavīdhātu ādivasena desanāruḷameva,",
  "tika-s0203t:257_11": "kāyadhātu pana nīharitabbāti ekaṃsameva nīharaṇavidhiṃ dassento,",
  "tika-s0203t:257_12": "“esa nayo sabbatthā”ti āha.",
  "tika-s0203t:257_13": "Purimapacchimavasena manodhātūti pacchimabhāgavasena kiriyāmanodhātu gahetabbā tassānurūpabhāvato.",
  "tika-s0203t:257_14": "Nanu cettha manodhātu nāmāyaṃ manoviññāṇadhātuyā asaṃsaṭṭhā,",
  "tika-s0203t:257_15": "visuṃyeva cesā dhātūti?",
  "tika-s0203t:257_16": "Saccametaṃ aṭṭhārasadhātudesanāya,",
  "tika-s0203t:257_17": "cittavibhattiniddese chaviññāṇakāyadesanāyaṃ pana sā manoviññāṇakāyasaṅgahitāvāti daṭṭhabbaṃ.",
  "tika-s0203t:257_18": "Yaṃ panettha vattabbaṃ taṃ visuddhimaggasaṃvaṇṇanāyaṃ vuttanayena veditabbaṃ.",
  "tika-s0203t:257_19": "Atha vā purimapacchimavasenāti purecarānucaravasena.",
  "tika-s0203t:257_20": "Manodhātūti vipākamanodhātu gahetabbā purecaraṇato,",
  "tika-s0203t:257_21": "parato uppajjanakiriyāmanoviññāṇadhātuyā anantaraṃ manodhātuyā,",
  "tika-s0203t:257_22": "kiriyāmanodhātuyā anantaraṃ manoviññāṇadhātuyā anuppajjanato ca.",
  "tika-s0203t:258_0": "Dhammānaṃ yāvadeva nissattanijjīvavibhāvanatthāya satthu dhātudesanāti aññesu sabhāvadhāraṇādiatthesu labbhamānesupi ayamettha attho padhānoti āha –",
  "tika-s0203t:258_1": "“esanayo sabbatthā”ti.",
  "tika-s0203t:258_2": "Sappaṭipakkhavasenāti sappaṭibhāgavasena sukhaṃ dukkhena sappaṭibhāgaṃ,",
  "tika-s0203t:258_3": "dukkhaṃ sukhena,",
  "tika-s0203t:258_4": "evaṃ somanassadomanassāti.",
  "tika-s0203t:258_5": "Yathā sukhādīnaṃyeva samudācāro vibhūto,",
  "tika-s0203t:258_6": "na upekkhāya,",
  "tika-s0203t:258_7": "evaṃ rāgādīnaṃyeva samudācāro vibhūto,",
  "tika-s0203t:258_8": "na mohassa,",
  "tika-s0203t:258_9": "tena vuttaṃ “avibhūtabhāvenā”ti.",
  "tika-s0203t:258_10": "Kāyaviññāṇadhātu pariggahitāva hoti tadavinābhāvato.",
  "tika-s0203t:258_11": "Sesāsu somanassadhātuādīsu,",
  "tika-s0203t:258_12": "pariggahitāva hoti avinābhāvato eva.",
  "tika-s0203t:258_13": "Na hi somanassādayo manodhātuyā vinā vattanti.",
  "tika-s0203t:258_14": "Upekkhādhātuto nīharitvāti ettha cakkhuviññāṇadhātuādayo catasso viññāṇadhātuyo tāsaṃ vatthārammaṇabhūtā cakkhudhātuādayo cāti aṭṭha rūpadhātuyo,",
  "tika-s0203t:258_15": "manodhātu,",
  "tika-s0203t:258_16": "upekkhāsahagatā manoviññāṇadhātu,",
  "tika-s0203t:258_17": "upekkhāsahagatā eva dhammadhātūti evaṃ pannarasa dhātuyo upekkhādhātuto nīharitabbā.",
  "tika-s0203t:258_18": "Somanassadhātuādayo pana catasso dhātuyo dhammadhātuantogadhā,",
  "tika-s0203t:258_19": "evaṃ sukhadhātuto kāyaviññāṇadhātuyā tassā vatthārammaṇabhūtānaṃ kāyadhātuphoṭṭhabbadhātūnañca nīharaṇā heṭṭhā dassitanayāti,",
  "tika-s0203t:258_20": "“upekkhādhātuto nīharitvā pūretabbā”icceva vuttaṃ.",
  "tika-s0203t:259_0": "Kāmavitakkādayo idha kāmadhātuādipariyāyena vuttāti “kāmadhātuādīnaṃ dvedhāvitakke kāmavitakkādīsu vuttanayena attho veditabbo”ti āha.",
  "tika-s0203t:259_1": "Tattha hi “kāmavitakkoti kāmapaṭisaṃyutto vitakko,",
  "tika-s0203t:259_2": "byāpādavitakkoti byāpādapaṭisaṃyutto vitakko,",
  "tika-s0203t:259_3": "vihiṃsāvitakkoti vihiṃsāpaṭisaṃyutto vitakko,",
  "tika-s0203t:259_4": "nekkhammapaṭisaṃyutto vitakko nekkhammavitakko,",
  "tika-s0203t:259_5": "so yāva paṭhamajjhānā vaṭṭati.",
  "tika-s0203t:259_6": "Abyāpādapaṭisaṃyutto vitakko abyāpādavitakko,",
  "tika-s0203t:259_7": "so mettāpubbabhāgato paṭṭhāya yāva paṭhamajjhānā vaṭṭati.",
  "tika-s0203t:259_8": "Avihiṃsāpaṭisaṃyutto vitakko avihiṃsāvitakko,",
  "tika-s0203t:259_9": "so karuṇāya pubbabhāgato paṭṭhāya yāva paṭhamajjhānā vaṭṭatī”ti vuttaṃ.",
  "tika-s0203t:259_10": "Ayaṃ panattho abhidhamme vitthārato āgato evāti dassetuṃ,",
  "tika-s0203t:259_11": "“abhidhamme”tiādi vuttaṃ.",
  "tika-s0203t:259_12": "Kāmadhātuto nīharitvāti ettha kāmaggahaṇena gahitā rūpadhātuādayo cha,",
  "tika-s0203t:259_13": "taṃvisayā sattaviññāṇadhātuyo,",
  "tika-s0203t:259_14": "tattha pañcannaṃ viññāṇadhātūnaṃ cakkhudhātuādayo pañcāti aṭṭhārasa.",
  "tika-s0203t:259_15": "Nekkhammadhātuādayo pana dhammadhātuantogadhā eva.",
  "tika-s0203t:260_0": "Kāmataṇhāya visayabhūtā dhammā kāmadhātūti āha –",
  "tika-s0203t:260_1": "“pañca kāmāvacarakkhandhā kāmadhātū”ti.",
  "tika-s0203t:260_2": "Tathā rūpataṇhāya visayabhūtā dhammā rūpadhātu,",
  "tika-s0203t:260_3": "arūpataṇhāya visayabhūtā dhammā arūpadhātūti āha –",
  "tika-s0203t:260_4": "“cattāro arūpāvacarakkhandhā”tiādi.",
  "tika-s0203t:260_5": "Kāmataṇhā kāmo uttarapadalopena,",
  "tika-s0203t:260_6": "evaṃ rūpārūpataṇhā rūpārūpaṃ.",
  "tika-s0203t:260_7": "Ārammaṇakaraṇavasena tā yattha avacaranti,",
  "tika-s0203t:260_8": "te kāmāvacarādayoti evaṃ kāmāvacarakkhandhādīnaṃ kāmataṇhādibhāvo veditabbo.",
  "tika-s0203t:260_9": "Ādinā nayenāti etena “uparito paranimmitavasavattideve antokaritvā etthāvacarā”tiādipāḷiṃ saṅgaṇhāti.",
  "tika-s0203t:260_10": "Etthāvacarāti avīciparanimmitaparicchinnokāsāya kāmataṇhāya visayabhāvaṃ sandhāya vuttaṃ,",
  "tika-s0203t:260_11": "tadokāsatā ca taṇhāya tanninnattā veditabbā.",
  "tika-s0203t:260_12": "Sesapadadvayepi eseva nayo.",
  "tika-s0203t:260_13": "Paripuṇṇaaṭṭhārasadhātukattā kāmāvacaradhammānaṃ “kāmadhātuto nīharitvā pūretabbā”ti vuttaṃ.",
  "tika-s0203t:260_14": "Manoviññāṇadhātudhammadhātu ekadesamattameva hi rūpārūpāvacaradhammāti.",
  "tika-s0203t:261_0": "Samāgantvāti sahitā hutvā.",
  "tika-s0203t:261_1": "Yattakañhi paccayadhammā attano phalassa kāraṇaṃ,",
  "tika-s0203t:261_2": "tattha tannibbattane samāgatā viya hoti vekalle tadanibbattanato.",
  "tika-s0203t:261_3": "Saṅkhatadhātuto nīharitvā pūretabbā asaṅkhatāya dhātuyā dhammadhātuekadesabhāvato.",
  "tika-s0203t:262_0": "126.",
  "tika-s0203t:262_1": "Evaṃ pavattamānā mayaṃ attāti gahaṇaṃ gamissāmāti iminā viya adhippāyena attānaṃ adhikicca uddissa pavattā ajjhattā,",
  "tika-s0203t:262_2": "tesu bhavā tappariyāpannattāti ajjhattikāni.",
  "tika-s0203t:262_3": "Tato bahibhūtāni bāhirāni.",
  "tika-s0203t:262_4": "Āyatanakathā paṭiccasamuppādakathā ca visuddhimagge vuttanayeneva veditabbāti na vitthāritā.",
  "tika-s0203t:263_0": "127.",
  "tika-s0203t:263_1": "Avijjamānaṃ ṭhānaṃ aṭṭhānaṃ,",
  "tika-s0203t:263_2": "natthi ṭhānanti vā aṭṭhānaṃ.",
  "tika-s0203t:263_3": "Anavakāsoti ettha eseva nayo.",
  "tika-s0203t:263_4": "Tadatthanigamanameva hi “netaṃ ṭhānaṃ vijjatī”ti vacananti.",
  "tika-s0203t:263_5": "Tenāha “ubhayenapī”tiādi.",
  "tika-s0203t:263_6": "Yanti kāraṇe paccattavacanaṃ,",
  "tika-s0203t:263_7": "hetuattho ca kāraṇatthoti āha –",
  "tika-s0203t:263_8": "“yanti yena kāraṇenā”ti.",
  "tika-s0203t:263_9": "Ukkaṭṭhaniddesena ettha diṭṭhisampatti veditabbāti vuttaṃ “maggadiṭṭhiyā sampanno”ti.",
  "tika-s0203t:263_10": "Kuto panāyamattho labbhatīti? Liṅgato.",
  "tika-s0203t:263_11": "Liṅgañhetaṃ,",
  "tika-s0203t:263_12": "yadidaṃ niccato upagamanapaṭikkhepo.",
  "tika-s0203t:263_13": "Catubhūmakesūti idaṃ catutthabhūmakasaṅkhārānaṃ ariyasāvakassa visayabhāvūpagamanato vuttaṃ;",
  "tika-s0203t:263_14": "na pana te ārabbha niccato upagamanasabbhāvato.",
  "tika-s0203t:263_15": "Vakkhati ca “catutthabhūmakasaṅkhārā panā”tiādinā.",
  "tika-s0203t:263_16": "Abhisaṅkhatasaṅkhāraabhisaṅkharaṇakasaṅkhārānaṃ sappadesattā nippadesasaṅkhāraggahaṇatthaṃ “saṅkhatasaṅkhāresū”ti vuttaṃ.",
  "tika-s0203t:263_17": "Lokuttarasaṅkhārānaṃ pana nivattane kāraṇaṃ sayameva vakkhati.",
  "tika-s0203t:263_18": "Etaṃ kāraṇaṃ natthi setughātattā.",
  "tika-s0203t:263_19": "Tejussadattāti saṃkilesavidhamanatejassa adhikabhāvato.",
  "tika-s0203t:263_20": "Tathā hi te gambhīrabhāvena duddasā.",
  "tika-s0203t:263_21": "Akusalānaṃ ārammaṇaṃ na hontīti idaṃ pakaraṇavasena vuttaṃ.",
  "tika-s0203t:263_22": "Appahīnavipallāsānaṃ sattānaṃ kusaladhammānampi te ārammaṇaṃ na honti.",
  "tika-s0203t:264_0": "Asukhe “sukha”nti vipallāso ca idha sukhato upagamanassa ṭhānanti adhippetanti dassento,",
  "tika-s0203t:264_1": "“ekanta…pe…",
  "tika-s0203t:264_2": "vutta”nti.",
  "tika-s0203t:264_3": "Attadiṭṭhivasenāti padhānadiṭṭhimāha.",
  "tika-s0203t:264_4": "Diṭṭhiyā nibbānassa avisayabhāvo heṭṭhā vutto evāti “kasiṇādipaṇṇattisaṅgahattha”nti vuttaṃ.",
  "tika-s0203t:264_5": "Paricchedoti saṅkhārānaṃ paricchedo saṅkhārānaṃ paricchijjagahaṇaṃ.",
  "tika-s0203t:264_6": "Svāyaṃ yesaṃ niccādito upagamanaṃ bhavati tesaṃyeva vasena kātabboti dassento “sabbavāresū”tiādimāha.",
  "tika-s0203t:264_7": "Sabbavāresūti niccādisabbavāresu.",
  "tika-s0203t:264_8": "Puthujjano hīti hi-",
  "tika-s0203t:264_9": "saddo hetuattho.",
  "tika-s0203t:264_10": "Yasmā yaṃ yaṃ saṅkhāraṃ niccādivasena puthujjanakāle upagacchati,",
  "tika-s0203t:264_11": "taṃ taṃ ariyamaggādhigamena aniccādivasena gaṇhanto yāthāvato jānanto taṃ gāhaṃ taṃ diṭṭhiṃ viniveṭheti vissajjeti.",
  "tika-s0203t:264_12": "Tasmā yattha gāho tattha vissajjanāti catutthabhūmakasaṅkhārā idha saṅkhāraggahaṇena na gayhatīti attho.",
  "tika-s0203t:265_0": "128.",
  "tika-s0203t:265_1": "Puttasambandhena mātāpitusamaññā,",
  "tika-s0203t:265_2": "dattakittimādivasenapi puttavohāro loke dissati,",
  "tika-s0203t:265_3": "so ca kho pariyāyato nippariyāyasiddhaṃ taṃ dassetuṃ,",
  "tika-s0203t:265_4": "“janikā va mātā janako pitā”ti vuttaṃ.",
  "tika-s0203t:265_5": "Tathā ānantariyakammassa adhippetattā “manussabhūtova khīṇāsavo arahāti adhippeto”ti vuttaṃ.",
  "tika-s0203t:265_6": "“Aṭṭhānameta”ntiādinā mātuādīnaṃyeva jīvitā voropane ariyasāvakassa abhabbabhāvadassanato tadaññaṃ ariyasāvako",
  "tika-s0203t:265_7": "jīvitā voropetīti idaṃ atthato āpannamevāti maññamāno vadati –",
  "tika-s0203t:265_8": "“kiṃ pana ariyasāvako aññaṃ jīvitā voropeyyā”ti?",
  "tika-s0203t:265_9": "“Aṭṭhānametaṃ,",
  "tika-s0203t:265_10": "bhikkhave,",
  "tika-s0203t:265_11": "anavakāso,",
  "tika-s0203t:265_12": "yaṃ diṭṭhisampanno puggalo sañcicca pāṇaṃ jīvitā voropeyya,",
  "tika-s0203t:265_13": "netaṃ ṭhānaṃ vijjatī”ti vacanato,",
  "tika-s0203t:265_14": "“etampi aṭṭhāna”nti vuttaṃ.",
  "tika-s0203t:265_15": "Tenāha “sacepi hī”tiādi.",
  "tika-s0203t:265_16": "Baladīpanatthanti saddhādibalasamannāgamadīpanatthaṃ.",
  "tika-s0203t:265_17": "Ariyamaggenāgatasaddhādibalavasena hi ariyasāvako tādisaṃ sāvajjaṃ na karoti.",
  "tika-s0203t:266_0": "Pañcahi kāraṇehīti idaṃ atthanipphādakāni tesaṃ pubbabhāgiyāni ca kāraṇāni kāraṇabhāvasāmaññena ekajjhaṃ gahetvā vuttaṃ,",
  "tika-s0203t:266_1": "na pana sabbesaṃ pañcannaṃ sahayogakkhamato.",
  "tika-s0203t:266_2": "Ākārehīti kāraṇehi.",
  "tika-s0203t:266_3": "Anussāvanenāti anurūpaṃ sāvanena.",
  "tika-s0203t:266_4": "Bhedassa anurūpaṃ yathā bhedo hoti,",
  "tika-s0203t:266_5": "evaṃ bhinditabbānaṃ bhikkhūnaṃ attano vacanassa sāvanena viññāpanena.",
  "tika-s0203t:266_6": "Tenāha “nanu tumhe”tiādi.",
  "tika-s0203t:266_7": "Kaṇṇamūle vacībhedaṃ katvāti etena “pākaṭaṃ katvā bhedakaravatthudīpanaṃ vohāro,",
  "tika-s0203t:266_8": "tattha attano nicchitamatthaṃ rahassavasena viññāpanaṃ anussāvana”nti dasseti.",
  "tika-s0203t:267_0": "Kammameva uddeso vā pamāṇanti tehi saṅghabhedasiddhito vuttaṃ,",
  "tika-s0203t:267_1": "itare pana tesaṃ pubbabhāgabhūtā.",
  "tika-s0203t:267_2": "Tenāha “vohārā”tiādi.",
  "tika-s0203t:267_3": "Tatthāti vohāre.",
  "tika-s0203t:267_4": "Cutianantaraṃ phalaṃ anantaraṃ nāma,",
  "tika-s0203t:267_5": "tasmiṃ anantare niyuttāni tannibbattanena anantarakaraṇasīlāni,",
  "tika-s0203t:267_6": "anantarappayojanāni cāti ānantariyāni,",
  "tika-s0203t:267_7": "tāni eva “ānantariyakammānī”ti vuttāni.",
  "tika-s0203t:268_0": "Kammatoti “evaṃ ānantariyakammaṃ hoti,",
  "tika-s0203t:268_1": "evaṃ anantariyakammasadisa”nti evaṃ kammavibhāgato.",
  "tika-s0203t:268_2": "Dvāratoti kāyādidvārato.",
  "tika-s0203t:268_3": "Kappaṭṭhitiyatoti “idaṃ kappaṭṭhitikavipākaṃ,",
  "tika-s0203t:268_4": "idaṃ na kappaṭṭhitikavipāka”nti evaṃ kappaṭṭhitiyavibhāgato.",
  "tika-s0203t:268_5": "Pākāti “idamettha vipaccati,",
  "tika-s0203t:268_6": "idaṃ na vipaccatī”ti vipaccanavibhāgato.",
  "tika-s0203t:268_7": "Sādhāraṇādīhīti gahaṭṭhapabbajitānaṃ sādhāraṇāsādhāraṇato, ādi-",
  "tika-s0203t:268_8": "saddena vedanādivibhāgato ca.",
  "tika-s0203t:269_0": "Yasmā manussattabhāve ṭhitasseva ca kusaladhammānaṃ tikkhavisadasūrabhāvāpatti,",
  "tika-s0203t:269_1": "yathā taṃ tiṇṇampi bodhisattānaṃ bodhittayanibbattiyaṃ,",
  "tika-s0203t:269_2": "evaṃ manussabhāve ṭhitasseva akusaladhammānampi tikkhavisadasūrabhāvāpattīti āha “manussabhūtassevā”ti.",
  "tika-s0203t:269_3": "Pākatikamanussānampi ca kusaladhammānaṃ visesappatti vimānavatthuaṭṭhakathāyaṃ vuttanayena veditabbā.",
  "tika-s0203t:269_4": "Yathā vutto ca attho samānajātiyassa vikopane kammaṃ garutaraṃ,",
  "tika-s0203t:269_5": "na tathā vijātiyassāti vuttaṃ –",
  "tika-s0203t:269_6": "“manussabhūtaṃ mātaraṃ vā pitaraṃ vā”ti.",
  "tika-s0203t:269_7": "Liṅge parivatte ca so eva ekakammanibbatto bhavaṅgappabandho,",
  "tika-s0203t:269_8": "jīvitindriyappabandho ca,",
  "tika-s0203t:269_9": "na aññoti āha “api parivattaliṅga”nti.",
  "tika-s0203t:269_10": "Arahantepi eseva nayo.",
  "tika-s0203t:269_11": "Tassa vipākantiādi kammassa ānantariyabhāvasamatthanaṃ,",
  "tika-s0203t:269_12": "catukoṭikañcettha sambhavati.",
  "tika-s0203t:269_13": "Tattha paṭhamā koṭi dassitā,",
  "tika-s0203t:269_14": "itarāsu visaṅketaṃ dassetuṃ,",
  "tika-s0203t:269_15": "“yo panā”tiādi vuttaṃ.",
  "tika-s0203t:269_16": "Yadipi tattha visaṅketo,",
  "tika-s0203t:269_17": "kammaṃ pana garutaraṃ ānantariyasadisaṃ bhāyitabbanti āha –",
  "tika-s0203t:269_18": "“ānantariyaṃ āhacceva tiṭṭhatī”ti.",
  "tika-s0203t:269_19": "Ayaṃ pañhoti ñāpanicchānibbattā kathā.",
  "tika-s0203t:270_0": "Ānantariyaṃ phusati maraṇādhippāyeneva ānantariyavatthuno vikopitattā.",
  "tika-s0203t:270_1": "Ānantariyaṃ na phusati ānantariyavatthuabhāvato.",
  "tika-s0203t:270_2": "Sabbattha hi purimaṃ abhisandhicittaṃ appamāṇaṃ,",
  "tika-s0203t:270_3": "vadhakacittaṃ pana tadārammaṇaṃ jīvitindriyañca ānantariyanānantariyabhāve pamāṇanti daṭṭhabbaṃ.",
  "tika-s0203t:270_4": "Saṅgāmacatukkaṃ sampattavasena yojetabbaṃ.",
  "tika-s0203t:271_0": "Tenevāti teneva payogena.",
  "tika-s0203t:271_1": "Arahantaghāto hotiyeva arahato māritattā.",
  "tika-s0203t:271_2": "Puthujjanasseva dinnaṃ hotīti yasmā yathā vadhakacittaṃ paccuppannārammaṇampi pabandhavicchedavasena ca jīvitindriyaṃ ārammaṇaṃ katvā pavattati,",
  "tika-s0203t:271_3": "na evaṃ cāgacetanā,",
  "tika-s0203t:271_4": "sā hi cajitabbavatthuṃ ārammaṇaṃ katvā cajanamattameva hoti,",
  "tika-s0203t:271_5": "aññasantakabhāvakaraṇañca tassa cajanaṃ,",
  "tika-s0203t:271_6": "tasmā yassa taṃ santakaṃ kataṃ.",
  "tika-s0203t:271_7": "Tasseva dinnaṃ hotīti.",
  "tika-s0203t:272_0": "Lohitaṃ samo saratīti abhighātena pakuppamānaṃ sañcitaṃ hoti.",
  "tika-s0203t:272_1": "Mahantataranti garutaraṃ.",
  "tika-s0203t:272_2": "Sarīrapaṭijaggane viyāti satthurūpakāyapaṭijaggane viya.",
  "tika-s0203t:273_0": "Asannipatiteti idaṃ sāmaggiyadīpanaṃ.",
  "tika-s0203t:273_1": "Bhedo ca hotīti saṅghassa bhedo hoti.",
  "tika-s0203t:273_2": "Vaṭṭatīti saññāyāti īdisakaraṇaṃ saṅghassa bhedāya na hotīti saññāya.",
  "tika-s0203t:273_3": "Navato ūnaparisāyaṃ karontassa tathāti yojetabbaṃ,",
  "tika-s0203t:273_4": "tathāti iminā “na ānantariyakammanti” imaṃ ākaḍḍhati,",
  "tika-s0203t:273_5": "na pana “bhedo hotī”ti idaṃ.",
  "tika-s0203t:273_6": "Heṭṭhimantena hi navannameva vasena saṅghabhedo.",
  "tika-s0203t:273_7": "Dhammavādino anavajjā yathādhammaṃ avaṭṭhānato.",
  "tika-s0203t:273_8": "Saṅghabhedassa pubbabhāgo saṅgharāji.",
  "tika-s0203t:274_0": "Kāyadvārameva pūrenti kāyakammabhāveneva lakkhitabbato.",
  "tika-s0203t:275_0": "“Saṇṭhahante hi…pe…",
  "tika-s0203t:275_1": "muccatī”ti idaṃ kappaṭṭhakathāya na sameti.",
  "tika-s0203t:275_2": "Tathā hi kappaṭṭhakathāyaṃ vuttaṃ –",
  "tika-s0203t:275_3": "“āpāyikoti idaṃ suttaṃ yaṃ so ekaṃ kappaṃ asītibhāge katvā tato ekabhāgamattaṃ kālaṃ tiṭṭheyya,",
  "tika-s0203t:275_4": "taṃ āyukappaṃ sandhāya vutta”nti.",
  "tika-s0203t:275_5": "Kappavināseyevāti pana āyukappavināseyevāti atthe sati natthi virodho.",
  "tika-s0203t:275_6": "Ettha ca saṇṭhahanteti idampi “svevavinassissatī”ti viya abhūtaparikappavasena vuttaṃ.",
  "tika-s0203t:275_7": "Ekadivasameva niraye paccati tato paraṃ kappābhāve āyukappassapi abhāvatoti avirodhato atthayojanā daṭṭhabbā.",
  "tika-s0203t:275_8": "Sesānīti saṅghabhedato aññāni ānantariyakammāni.",
  "tika-s0203t:276_0": "Ahosikammaṃ…pe…",
  "tika-s0203t:276_1": "saṅkhyaṃ gacchanti,",
  "tika-s0203t:276_2": "evaṃ sati kathaṃ nesaṃ ānantariyatā cutianantaraṃ vipākadānābhāvato.",
  "tika-s0203t:276_3": "Atha sati phaladāne cutianantaro eva etesaṃ phalakālo,",
  "tika-s0203t:276_4": "na aññoti phalakālaniyamena niyatatā nicchitā,",
  "tika-s0203t:276_5": "na phaladānaniyamena,",
  "tika-s0203t:276_6": "evampi niyataphalakālānaṃ aññesampi upapajjavedanīyānaṃ diṭṭhadhammavedanīyānañca niyatatā āpajjeyya.",
  "tika-s0203t:276_7": "Tasmā vipākadhammadhammānaṃ paccayantaravikalatādīhi avipaccamānānampi attano sabhāvena vipākadhammatā",
  "tika-s0203t:276_8": "viya balavatā ānantariyena vipāke dinne avipaccamānānampi ānantariyānaṃ phaladāne niyatasabhāvā ānantariyasabhāvā",
  "tika-s0203t:276_9": "ca pavattīti attano sabhāvena phaladānaniyameneva niyatatā ānantariyatā ca veditabbā.",
  "tika-s0203t:276_10": "Avassañca ānantariyasabhāvā tato eva niyatasabhāvā ca tesaṃ pavattīti sampaṭicchitabbametaṃ aññassa balavato",
  "tika-s0203t:276_11": "ānantariyassa abhāve cutianantaraṃ ekantena phaladānato.",
  "tika-s0203t:277_0": "Nanu evaṃ aññesampi upapajjavedanīyānaṃ aññasmiṃ vipākadāyake asati cutianantaramekantena phaladānato",
  "tika-s0203t:277_1": "niyatasabhāvā anantariyasabhāvā ca pavatti āpajjatīti?",
  "tika-s0203t:277_2": "Nāpajjati.",
  "tika-s0203t:277_3": "Asamānajātikena cetopaṇidhivasena upaghātakena ca nivattetabbavipākattā anantare ekantaphaladāyakattābhāvā.",
  "tika-s0203t:277_4": "Na pana ānantariyakānaṃ paṭhamajjhānādīnaṃ dutiyajjhānādīni viya asamānajātikaṃ phalanivattakaṃ atthi sabbānantariyānaṃ avīciphalattā.",
  "tika-s0203t:277_5": "Na ca heṭṭhūpapattiṃ icchato sīlavato cetopaṇidhi viya uparūpapattijanakakammaphalaṃ ānantariyaphalaṃ",
  "tika-s0203t:277_6": "nivattetuṃ samattho cetopaṇidhi atthi anicchantasseva avīcipātanato,",
  "tika-s0203t:277_7": "na ca ānantariyopaghātakaṃ kiñci kammaṃ atthi,",
  "tika-s0203t:277_8": "tasmā tesaṃyeva anantare ekantavipākajanakasabhāvā pavattīti.",
  "tika-s0203t:277_9": "Anekāni ca ānantariyāni katāni ekanteneva vipāke niyatasabhāvattā uparatāvipaccanasabhāvāsaṅkattā nicchitāni sabhāvato niyatāneva.",
  "tika-s0203t:277_10": "Tesu pana samānasabhāvesu ekena vipāke dinne itarāni attanā kātabbakiccassa teneva katattā na dutiyaṃ tatiyaṃ vā paṭisandhiṃ karonti.",
  "tika-s0203t:277_11": "Na samatthatāvighātattāti natthi tesaṃ ānantariyakatā nivatti;",
  "tika-s0203t:277_12": "garutarabhāvo pana tesu labbhatevāti saṅghabhedassa siyā garutarabhāvoti, “yena…pe…",
  "tika-s0203t:277_13": "vipaccatī”ti āha.",
  "tika-s0203t:277_14": "Ekassa pana aññāni upatthambhakāni hontīti daṭṭhabbāni.",
  "tika-s0203t:277_15": "Paṭisandhivasena vipaccatīti vacanena itaresaṃ pavattivipākadāyitā anuññātā viya dissati.",
  "tika-s0203t:277_16": "No vā tathā sīlavatīti yathā pitā sīlavā,",
  "tika-s0203t:277_17": "tathā sīlavatī no vā hotīti yojanā.",
  "tika-s0203t:277_18": "Sace mātā sīlavatī,",
  "tika-s0203t:277_19": "mātughāto paṭisandhivasena vipaccatīti yojanā.",
  "tika-s0203t:278_0": "Pakatattoti anukkhitto. Samānasaṃvāsakoti apārājiko. Samānasīmāyanti ekasīmāyaṃ.",
  "tika-s0203t:279_0": "Satthukiccaṃ kātuṃ asamatthoti yaṃ satthārā kātabbakiccaṃ anusāsanādi,",
  "tika-s0203t:279_1": "taṃ kātuṃ asamatthoti bhagavantaṃ paccakkhāya.",
  "tika-s0203t:279_2": "Aññaṃ titthakaranti aññaṃ satthāraṃ.",
  "tika-s0203t:280_0": "129.",
  "tika-s0203t:280_1": "Abhijātiādisu pakappanena devatūpasaṅkamanādinā jātacakkavāḷena samānayogakkhemaṃ dasasahassaparimāṇaṃ ṭhānaṃ jātikhettaṃ,",
  "tika-s0203t:280_2": "saraseneva āṇāpavattiṭṭhānaṃ āṇākhettaṃ,",
  "tika-s0203t:280_3": "visayabhūtaṃ ṭhānaṃ visayakhettaṃ.",
  "tika-s0203t:280_4": "Dasasahassī lokadhātūti imāya lokadhātuyā saddhiṃ imaṃ lokadhātuṃ parivāretvā ṭhitā dasasahassī lokadhātu.",
  "tika-s0203t:280_5": "Tattakānaṃyeva jātikhettabhāvo dhammatāvasena veditabbo.",
  "tika-s0203t:280_6": "“Pariggahavasenā”ti keci.",
  "tika-s0203t:280_7": "“Sabbesampi buddhānaṃ tattakaṃ eva jātikhettaṃ tannivāsīnaṃyeva ca devatānaṃ dhammābhisamayo”ti ca vadanti.",
  "tika-s0203t:280_8": "Mātukucchiokkamanakālādīnaṃ channaṃ eva gahaṇaṃ nidassanamattaṃ mahābhinīhārādikālepi tassa pakampanassa labbhamānato.",
  "tika-s0203t:280_9": "Āṇākhettaṃ nāma yaṃ ekajjhaṃ saṃvaṭṭati ca vivaṭṭati ca.",
  "tika-s0203t:280_10": "Āṇā vattati āṇāya tannivāsīnaṃ devatānaṃ sirasā sampaṭicchanena,",
  "tika-s0203t:280_11": "tañca kho kevalaṃ buddhānaṃ ānubhāveneva,",
  "tika-s0203t:280_12": "na adhippāyavasena,",
  "tika-s0203t:280_13": "adhippāyavasena pana “yāvatā vā pana ākaṅkheyyā”ti vacanato tato parampi āṇā pavatteyya.",
  "tika-s0203t:281_0": "Na uppajjantīti pana atthīti,",
  "tika-s0203t:281_1": "“na me ācariyo atthi,",
  "tika-s0203t:281_2": "sadiso me na vijjatī”tiādiṃ imissaṃ lokadhātuyaṃ ṭhatvā vadantena bhagavatā,",
  "tika-s0203t:281_3": "“kiṃ panāvuso sāriputta,",
  "tika-s0203t:281_4": "atthetarahi aññe samaṇā vā brāhmaṇā vā bhagavatā samasamā sambodhiyanti,",
  "tika-s0203t:281_5": "evaṃ puṭṭho ahaṃ, bhante,",
  "tika-s0203t:281_6": "noti vadeyya”nti,",
  "tika-s0203t:281_7": "vatvā tassa kāraṇaṃ dassetuṃ,",
  "tika-s0203t:281_8": "“aṭṭhānametaṃ anavakāso,",
  "tika-s0203t:281_9": "yaṃ ekissā lokadhātuyā dve arahanto sammāsambuddhā”ti imaṃ suttaṃ dassentena dhammasenāpatinā ca buddhakhettabhūtaṃ",
  "tika-s0203t:281_10": "imaṃ lokadhātuṃ ṭhapetvā aññattha anuppatti vuttā hotīti adhippāyo.",
  "tika-s0203t:282_0": "Ekatoti saha,",
  "tika-s0203t:282_1": "ekasmiṃ kāleti attho.",
  "tika-s0203t:282_2": "So pana kālo kathaṃ paricchinnoti carimabhave paṭisandhiggahaṇato paṭṭhāya yāva dhātuparinibbānāti dassento “tatthā”tiādimāha.",
  "tika-s0203t:282_3": "Nisinnakālato paṭṭhāyāti paṭilomakkamena vadati.",
  "tika-s0203t:282_4": "Parinibbānato paṭṭhāyāti anupādisesāya nibbānadhātuyā parinibbānato paṭṭhāya.",
  "tika-s0203t:282_5": "Etthantareti carimabhave bodhisattassa paṭisandhiggahaṇaṃ dhātuparinibbānanti etesaṃ antare.",
  "tika-s0203t:283_0": "Aññassa buddhassa uppatti na nivāritā,",
  "tika-s0203t:283_1": "tattha kāraṇaṃ dassetuṃ “tīṇi hī”tiādi vuttaṃ.",
  "tika-s0203t:283_2": "Paṭipattiantaradhānena hi sāsanassa osakkitattā aparassa buddhassa uppatti laddhāvasarā hoti.",
  "tika-s0203t:283_3": "Paṭipadāti paṭivedhāvahā pubbabhāgapaṭipadā.",
  "tika-s0203t:283_4": "“Pariyatti pamāṇa”nti vatvā tamatthaṃ bodhisattaṃ nidassanaṃ katvā dassetuṃ,",
  "tika-s0203t:283_5": "“yathā”tiādi vuttaṃ tayidaṃ hīnaṃ katanti daṭṭhabbaṃ.",
  "tika-s0203t:283_6": "Niyyānikadhammassa ṭhitiñhi dassento aniyyānikadhammaṃ nidasseti.",
  "tika-s0203t:284_0": "Mātikāya antarahitāyāti,",
  "tika-s0203t:284_1": "“yo pana bhikkhū”tiādinayappattā sikkhāpadapāḷi mātikā,",
  "tika-s0203t:284_2": "tāya antarahitāya nidānuddesasaṅkhāte pātimokkhuddese pabbajjāyupasampadākammesu ca sāsanaṃ tiṭṭhatīti attho.",
  "tika-s0203t:284_3": "Atha vā pātimokkhe dharanteyeva pabbajjā upasampadā ca,",
  "tika-s0203t:284_4": "evaṃ sati tadubhayaṃ pātimokkhe antogadhaṃ tadubhayābhāve pātimokkhābhāvato,",
  "tika-s0203t:284_5": "tasmā tayidaṃ tayaṃ sāsanassa ṭhitihetūti āha –",
  "tika-s0203t:284_6": "“pātimokkhapabbajjāupasampadāsu ṭhitāsu sāsanaṃ tiṭṭhatī”ti.",
  "tika-s0203t:284_7": "Yasmā vā upasampadādhīnaṃ pātimokkhaṃ,",
  "tika-s0203t:284_8": "upasampadā ca pabbajjādhīnā,",
  "tika-s0203t:284_9": "tasmā pātimokkhe siddhe,",
  "tika-s0203t:284_10": "siddhāsu pabbajjāupasampadāsu ca sāsanaṃ tiṭṭhati.",
  "tika-s0203t:284_11": "Pacchimapaṭivedhato hi paraṃ paṭivedhasāsanaṃ,",
  "tika-s0203t:284_12": "pacchimasīlato ca paraṃ paṭipattisāsanaṃ vinaṭṭhaṃ nāma hoti.",
  "tika-s0203t:284_13": "Osakkitaṃ nāmāti pacchimakapaṭivedhasīlabhedadvayaṃ ekato katvā tato paraṃ vinaṭṭhaṃ nāma hotīti attho.",
  "tika-s0203t:285_0": "Tena kāmaṃ “sāsanaṭṭhitiyā pariyatti pamāṇa”nti vuttaṃ,",
  "tika-s0203t:285_1": "pariyatti pana paṭipattihetukāti paṭipattiyā asati appatiṭṭhā hoti,",
  "tika-s0203t:285_2": "tasmā paṭipattiantaradhānaṃ sāsanosakkanassa visesakāraṇanti dassetvā tayidaṃ sāsanosakkanaṃ dhātuparinibbānosānanti dassetuṃ,",
  "tika-s0203t:285_3": "“tīṇi parinibbānānī”ti vuttaṃ.",
  "tika-s0203t:286_0": "Kāruññanti paridevanakāruññaṃ.",
  "tika-s0203t:286_1": "Jambudīpe dīpantaresu devanāgabrahmalokesu ca vippakiritvā ṭhitānaṃ dhātūnaṃ mahābodhipallaṅke ekajjhaṃ sannipatanaṃ,",
  "tika-s0203t:286_2": "rasmivissajjanaṃ,",
  "tika-s0203t:286_3": "tattha tejodhātuyā uṭṭhānaṃ,",
  "tika-s0203t:286_4": "ekajālībhāvo cāti sabbametaṃ satthu adhiṭṭhānavaseneva veditabbaṃ.",
  "tika-s0203t:287_0": "Anacchariyattāti dvīsupi uppajjamānesu acchariyattābhāvadosatoti attho.",
  "tika-s0203t:287_1": "Buddhā nāma majjhe bhinnaṃ suvaṇṇaṃ viya ekasadisāti tesaṃ desanāpi ekarasā evāti āha –",
  "tika-s0203t:287_2": "“desanāya ca visesābhāvato”ti.",
  "tika-s0203t:287_3": "Etenapi anacchariyattameva sādheti.",
  "tika-s0203t:287_4": "Vivādabhāvatoti etena vivādābhāvatthaṃ dve ekato na uppajjantīti dasseti.",
  "tika-s0203t:288_0": "Tatthāti milindapañhe.",
  "tika-s0203t:288_1": "Ekaṃ buddhaṃ dhāretīti ekabuddhadhāraṇī.",
  "tika-s0203t:288_2": "Etena evaṃ sabhāvā ete buddhaguṇā,",
  "tika-s0203t:288_3": "yena dutiyabuddhaguṇe dhāretuṃ asamatthā ayaṃ lokadhātūti dasseti.",
  "tika-s0203t:288_4": "Paccayavisesanipphannānañhi guṇadhammānaṃ bhāriyo viseso na sakkā dhāretunti,",
  "tika-s0203t:288_5": "“na dhāreyyā”ti vatvā tameva adhāraṇaṃ pariyāyantarenapi pakāsento “caleyyā”tiādimāha.",
  "tika-s0203t:288_6": "Tattha caleyyāti paripphandeyya.",
  "tika-s0203t:288_7": "Kampeyyāti pavedheyya.",
  "tika-s0203t:288_8": "Nameyyāti ekapassena nameyya.",
  "tika-s0203t:288_9": "Onameyyāti osīdeyya.",
  "tika-s0203t:288_10": "Vinameyyāti vividhaṃ itocito ca nameyya.",
  "tika-s0203t:288_11": "Vikireyyāti vātena thusamuṭṭhi viya vippakireyya.",
  "tika-s0203t:288_12": "Vidhameyyāti vinasseyya.",
  "tika-s0203t:288_13": "Viddhaṃseyyāti sabbaso viddhastā bhaveyya.",
  "tika-s0203t:288_14": "Tathābhūtā ca katthaci na tiṭṭheyyāti āha “na ṭhānamupagaccheyyā”ti.",
  "tika-s0203t:289_0": "Idāni tattha nidassanaṃ dassento, “yathā,",
  "tika-s0203t:289_1": "mahārājā”tiādimāha.",
  "tika-s0203t:289_2": "Tattha samupādikāti samaṃ uddhaṃ pajjati pavattatīti samupādikā,",
  "tika-s0203t:289_3": "udakassa upari samaṃ gāminīti attho.",
  "tika-s0203t:289_4": "Vaṇṇenāti saṇṭhānena.",
  "tika-s0203t:289_5": "Pamāṇenāti ārohena.",
  "tika-s0203t:289_6": "Kisathūlenāti kisathūlabhāvena,",
  "tika-s0203t:289_7": "pariṇāhenāti attho.",
  "tika-s0203t:290_0": "Chādentanti rocentaṃ ruciṃ uppādentaṃ.",
  "tika-s0203t:290_1": "Tandīkatoti tena bhojanena tandībhūto.",
  "tika-s0203t:290_2": "Anonamitadaṇḍajātoti yāvadatthaṃ bhojanena onamituṃ asakkuṇeyyatāya anonamitadaṇḍo viya jāto.",
  "tika-s0203t:290_3": "Sakiṃ bhutto vameyyāti ekampi ālopaṃ ajjhoharitvā vameyyāti attho.",
  "tika-s0203t:291_0": "Atidhammabhārena pathavī calatīti dhammena nāma pathavī tiṭṭheyya.",
  "tika-s0203t:291_1": "Sā kiṃ teneva calati vinassatīti adhippāyena pucchati.",
  "tika-s0203t:291_2": "Puna thero “ratanaṃ nāma loke kuṭumbaṃ sandhārentaṃ abhimatañca lokena attano garusabhāvatāya sakaṭabhaṅgassa kāraṇaṃ atibhārabhūtaṃ diṭṭhaṃ.",
  "tika-s0203t:291_3": "Evaṃdhammo ca hitasukhavisesehi taṃsamaṅginaṃ dhārento abhimato ca viññūnaṃ gambhīrappameyyabhāvena garusabhāvattā",
  "tika-s0203t:291_4": "atibhārabhūto pathavīcalanassa kāraṇaṃ hotī”ti dassento, “idha, mahārāja,",
  "tika-s0203t:291_5": "dve sakaṭā”tiādimāha.",
  "tika-s0203t:291_6": "Eteneva tathāgatassa mātukucchiokkamanādikāle pathavīkampanakāraṇaṃ saṃvaṇṇitanti daṭṭhabbaṃ.",
  "tika-s0203t:291_7": "Ekasakaṭato ratananti ekasmā,",
  "tika-s0203t:291_8": "ekassa vā sakaṭassa ratanaṃ,",
  "tika-s0203t:291_9": "tasmā sakaṭato gahetvāti attho.",
  "tika-s0203t:292_0": "Osāritanti uccāritaṃ, vuttanti attho. Aggoti sabbasattehi aggo.",
  "tika-s0203t:293_0": "Sabhāvapakatīti sabhāvabhūtā akittimā pakati.",
  "tika-s0203t:293_1": "Kāraṇamahantatāyāti mahantehi buddhakārakadhammehi pāramitāsaṅkhātehi kāraṇehi buddhaguṇānaṃ nibbattitoti vuttaṃ hoti.",
  "tika-s0203t:293_2": "Pathaviādīni mahantāni vatthūni,",
  "tika-s0203t:293_3": "mahantā ca sakkabhāvādayo attano attano visaye ekekā eva,",
  "tika-s0203t:293_4": "sammāsambuddhopi mahanto attano visaye ekova,",
  "tika-s0203t:293_5": "ko ca tassa visayo?",
  "tika-s0203t:293_6": "Buddhabhūmi,",
  "tika-s0203t:293_7": "yāvatakaṃ vā ñeyyaṃ.",
  "tika-s0203t:293_8": "Evaṃ “ākāso viya anantavisayo bhagavā ekova hotī”ti vadanto paracakkavāḷesu dutiyassa buddhassa abhāvaṃ dasseti.",
  "tika-s0203t:294_0": "Imināva padenāti “ekissā lokadhātuyā”ti iminā eva padena.",
  "tika-s0203t:294_1": "Dasacakkavāḷasahassāni gahitāni jātikhettattā.",
  "tika-s0203t:294_2": "Ekacakkavāḷenevāti iminā ekacakkavāḷeneva. Yathā –",
  "tika-s0203t:294_3": "“imasmiṃyeva cakkavāḷe uppajjantī”ti vutte imasmimpi cakkavāḷe jambudīpeyeva,",
  "tika-s0203t:294_4": "tatthapi majjhimapadese evāti paricchindituṃ vaṭṭati;",
  "tika-s0203t:294_5": "evaṃ “ekissā lokadhātuyā”ti jātikhette adhippetepi imināva cakkavāḷena paricchindituṃ vaṭṭati.",
  "tika-s0203t:295_0": "Vivādūpacchedatoti vivādūpacchedakāraṇā.",
  "tika-s0203t:295_1": "Dvīsu uppannesu yo vivādo bhaveyya,",
  "tika-s0203t:295_2": "tassa anuppādoyevettha vivādupacchedo.",
  "tika-s0203t:295_3": "Ekasmiṃ dīpetiādinā dīpantarepi ekajjhaṃ na uppajjanti,",
  "tika-s0203t:295_4": "pageva ekadīpeti dasseti.",
  "tika-s0203t:295_5": "So parihāyethāti cakkavāḷassa padese eva vattitabbattā parihāyeyya.",
  "tika-s0203t:296_0": "130.",
  "tika-s0203t:296_1": "Manussattanti manussabhāvo tasseva pabbajjādiguṇasampattiādīnaṃ yoggabhāvato.",
  "tika-s0203t:296_2": "Liṅgasampattīti purisabhāvo.",
  "tika-s0203t:296_3": "Hetūti manovacīpaṇidhānapubbikā hetusampadā.",
  "tika-s0203t:296_4": "Satthāradassananti satthusammukhībhāvo.",
  "tika-s0203t:296_5": "Pabbajjāti kammakiriyavādīsu tāpasesu,",
  "tika-s0203t:296_6": "bhikkhūsu vā pabbajjā.",
  "tika-s0203t:296_7": "Guṇasampattīti abhiññādiguṇasampadā.",
  "tika-s0203t:296_8": "Adhikāroti buddhaṃ uddissa adhiko sakkāro.",
  "tika-s0203t:296_9": "Chandatāti sammāsambodhiṃ uddissa sātisayo kattukamyatākusalacchando.",
  "tika-s0203t:296_10": "Aṭṭhadhammasamodhānāti etesaṃ aṭṭhannaṃ dhammānaṃ samāyogena.",
  "tika-s0203t:296_11": "Abhinīhāroti kāyapaṇidhānaṃ.",
  "tika-s0203t:296_12": "Samijjhatīti nipphajjatīti ayamettha saṅkhepo,",
  "tika-s0203t:296_13": "vitthāro pana paramatthadīpaniyā cariyāpiṭakavaṇṇanāya vuttanayeneva veditabbo.",
  "tika-s0203t:297_0": "Sabbākāraparipūramevāti paripuṇṇalakkhaṇatāya sattussadādīhi sabbākārehi sampannameva.",
  "tika-s0203t:297_1": "Na hi itthiyā kosohitavatthaguyhatā sambhavati,",
  "tika-s0203t:297_2": "dutiyapakati ca nāma paṭhamapakatito nihīnā eva.",
  "tika-s0203t:297_3": "Tenevāha anantaravāre “yasmā”tiādi.",
  "tika-s0203t:298_0": "Idha purisassa tattha nibbattanatoti imasmiṃ manussaloke purisabhūtassa tattha brahmaloke brahmattabhāvena nibbattanato.",
  "tika-s0203t:298_1": "Tena asatipi purisaliṅge purisākārā brahmāno hontīti dasseti.",
  "tika-s0203t:298_2": "Taṃyeva hi purisākāraṃ sandhāya vuttaṃ –",
  "tika-s0203t:298_3": "“yaṃ puriso brahmattaṃ kareyyā”ti.",
  "tika-s0203t:298_4": "Tenevāha “samānepī”tiādi.",
  "tika-s0203t:298_5": "Yadi evaṃ itthiyo brahmaloke na uppajjantīti āha “brahmatta”ntiādi.",
  "tika-s0203t:299_0": "131.",
  "tika-s0203t:299_1": "Kāyaduccaritassātiādipāḷiyā kammaniyāmo nāma kathito.",
  "tika-s0203t:299_2": "Samañjanaṃ samaṅgo,",
  "tika-s0203t:299_3": "so etassa atthīti samaṅgī,",
  "tika-s0203t:299_4": "samannāgato.",
  "tika-s0203t:299_5": "Samañjanasīlo vā samaṅgī.",
  "tika-s0203t:299_6": "Pubbabhāge āyūhanasamaṅgitā,",
  "tika-s0203t:299_7": "sanniṭṭhāpakacetanāvasena cetanāsamaṅgitā.",
  "tika-s0203t:299_8": "Cetanāsantativasena vā āyūhanasamaṅgitā,",
  "tika-s0203t:299_9": "taṃtaṃcetanākhaṇavasena cetanāsamaṅgitā.",
  "tika-s0203t:299_10": "Katūpacitassa avipakkavipākassa kammassa vasena kammasamaṅgitā,",
  "tika-s0203t:299_11": "kamme pana vipaccituṃ āraddhe vipākappavattivasena vipākasamaṅgitā.",
  "tika-s0203t:299_12": "Kammādīnaṃ upaṭṭhānakālavasena upaṭṭhānasamaṅgitā.",
  "tika-s0203t:299_13": "Kusalākusalakammāyūhanakkhaṇeti kusalakammassa ca akusalakammassa ca samīhanakkhaṇe.",
  "tika-s0203t:299_14": "Tathāti iminā kusalākusalakammapadaṃ ākaḍḍhati.",
  "tika-s0203t:299_15": "Yathā kataṃ kammaṃ phaladānasamatthaṃ hoti,",
  "tika-s0203t:299_16": "tathā kataṃ upacitaṃ.",
  "tika-s0203t:299_17": "Vipākārahanti dutiyabhavādīsu vipaccanārahaṃ.",
  "tika-s0203t:299_18": "Uppajjamānānaṃ upapattinimittaṃ upaṭṭhātīti yojanā.",
  "tika-s0203t:299_19": "Calatīti parivattati.",
  "tika-s0203t:299_20": "Ekena hi kammunā tajje nimitte upaṭṭhāpite paccayavisesavasena tato aññena kammunā aññassa nimittassa upaṭṭhānaṃ parivattanaṃ.",
  "tika-s0203t:300_0": "Sunakhajīvikoti sunakhehi jīvanasīlo.",
  "tika-s0203t:300_1": "Talasantharaṇapūjanti bhūmitalassa pupphehi santaraṇapūjaṃ.",
  "tika-s0203t:300_2": "Āyūhanacetanākammasamaṅgitāvasenāti kāyaduccaritassa aparāparaṃ āyūhanena sanniṭṭhāpakacetanāya tasseva",
  "tika-s0203t:300_3": "pakappane kammakkhayakarañāṇena akhepitattā yathūpacitakammunā ca samaṅgibhāvassa vasena.",
  "tika-s0203t:301_0": "132.",
  "tika-s0203t:301_1": "Evaṃ sassirikanti vuttappakārena anekadhātuvibhajanādinā nānānayavicittatāya paramanipuṇagambhīratāya ca atthato byañjanato ca sasobhaṃ katvā.",
  "tika-s0203t:302_0": "Naṃ dhārehīti ettha nanti nipātamattaṃ.",
  "tika-s0203t:302_1": "Dhātuādivasena parivaṭṭīyanti atthā etehīti parivaṭṭā,",
  "tika-s0203t:302_2": "desanābhedā.",
  "tika-s0203t:302_3": "Cattāro parivaṭṭā etassa,",
  "tika-s0203t:302_4": "etasmiṃ vāti catuparivaṭṭo,",
  "tika-s0203t:302_5": "dhammapariyāyo.",
  "tika-s0203t:302_6": "Dhammo ca so pariyattibhāvato yathāvuttenatthena ādāsoti dhammādāso.",
  "tika-s0203t:302_7": "Upaṭṭhānaṭṭhena yathādhammānaṃ ādāsotipi dhammādāso.",
  "tika-s0203t:302_8": "Yathā hi ādāsena sattānaṃ mukhe maladosaharaṇaṃ,",
  "tika-s0203t:302_9": "evaṃ imināpi suttena yogīnaṃ mukhe maladosaharaṇaṃ.",
  "tika-s0203t:302_10": "Tasmāti yasmā iminā suttena kilese madditvā samathādhigamena yogino jayappattā;",
  "tika-s0203t:302_11": "tasmā amatapurappavesane ugghosanamahābheritāya ca amatadundubhi.",
  "tika-s0203t:302_12": "Idha vuttanti imasmiṃ sutte vuttaṃ.",
  "tika-s0203t:302_13": "Anuttaro saṅgāmavijayoti anuttarabhāvato kilesasaṅgāmavijayo,",
  "tika-s0203t:302_14": "“vijeti etenā”ti katvā.",
  "tika-s0203t:302_15": "Sesaṃ suviññeyyameva.",
  "tika-s0203t:303_0": "Bahudhātukasuttavaṇṇanāya līnatthappakāsanā samattā.",
  "tika-s0203t:304_0": "6. Isigilisuttavaṇṇanā",
  "tika-s0203t:305_0": "133.",
  "tika-s0203t:305_1": "Samaññāyati etāyāti samaññā,",
  "tika-s0203t:305_2": "nāmanti attho.",
  "tika-s0203t:305_3": "Ayamayaṃ nāmāti paññāpenti etāya,",
  "tika-s0203t:305_4": "tathāpaññāpanamattanti vā paññatti, nāmameva.",
  "tika-s0203t:305_5": "Tenāha “purimapadasseva vevacana”nti.",
  "tika-s0203t:305_6": "Sesesupīti “paṇḍavassa pabbatassā”tiādīsu tīsu vāresupi.",
  "tika-s0203t:306_0": "Samuṭṭhānaṃ tāva suttassa kathetvā atthasaṃvaṇṇanaṃ kātuṃ “tadā kirā”tiādi vuttaṃ.",
  "tika-s0203t:306_1": "Na pabbatehi atthoti na bhagavato pabbatehi kathitehi attho atthi.",
  "tika-s0203t:306_2": "Isigilibhāvoti isigilināmatā.",
  "tika-s0203t:306_3": "Itīti iminā kāraṇena,",
  "tika-s0203t:306_4": "imaṃ aṭṭhuppattiṃ avekkhantoti attho.",
  "tika-s0203t:307_0": "Cetiyagabbheti cetiyaghare cetiyassa abbhantare.",
  "tika-s0203t:307_1": "Yamakamahādvāranti yamakakavāṭayuttaṃ mahantaṃ dvāraṃ.",
  "tika-s0203t:307_2": "Dvedhā katvāti pabbatassa abbhantare maṇḍapasaṅkhepena leṇaṃ nimminitvā dvedhā katvā tadā te tattha vasiṃsu.",
  "tika-s0203t:308_0": "Vasitakālañca kathento tesaṃ mātuyā yāva tatiyabhavato paṭṭhāya samudāgamaṃ dassetuṃ,",
  "tika-s0203t:308_1": "“atīte kirā”tiādi vuttaṃ.",
  "tika-s0203t:308_2": "Patthesīti tassā kira khettakuṭiyā vīhayo bhajjantiyā tattha mahākarañjapupphappamāṇā mahantā manoharā pañcasatamattā lājā jāyiṃsu.",
  "tika-s0203t:308_3": "Sā tā gahetvā mahante paduminipatte ṭhapesi.",
  "tika-s0203t:308_4": "Tasmiñca samaye eko paccekabuddho tassā anuggahatthaṃ avidūre khettapāḷiyā gacchati.",
  "tika-s0203t:308_5": "Sā taṃ disvā pasannamānasā supupphitaṃ mahantaṃ ekaṃ padumaṃ gahetvā tattha lāje pakkhipitvā paccekabuddhaṃ upasaṅkamitvā pañcapatiṭṭhitena vanditvā, “imassa, bhante,",
  "tika-s0203t:308_6": "puññassa ānubhāvena ānubhāvasampanne pañcasataputte labheyya”nti pañca puttasatāni patthesi.",
  "tika-s0203t:308_7": "Tasmiṃyeva khaṇeti yadā sā yathāvuttaṃ patthanaṃ paṭṭhapesi;",
  "tika-s0203t:308_8": "tasmiṃyeva khaṇe pañcasatā migaluddakā sambhatasambhārā paripakkapaccekabodhiñāṇā tasseva paccekabuddhassa madhuramaṃsaṃ datvā,",
  "tika-s0203t:308_9": "“etissā puttā bhaveyyāmā”ti patthayiṃsu.",
  "tika-s0203t:308_10": "Atītāsu anekajātīsu tassā puttabhāvena āgatattā tathā tesaṃ ahosīti vadanti.",
  "tika-s0203t:308_11": "Pāduddhāreti pāduddhāre pāduddhāre.",
  "tika-s0203t:308_12": "Pāduddhārasīsena cettha nikkhipanaṃ āha.",
  "tika-s0203t:309_0": "Gabbhamalaṃ nissāyāti bahi nikkhantaṃ gabbhamalaṃ nissayaṃ katvā saṃsedajabhāvena nibbattā.",
  "tika-s0203t:309_1": "Opapātikabhāvenāti keci.",
  "tika-s0203t:309_2": "Khayavayaṃ paṭṭhapetvāti vipassanaṃ ārabhitvā.",
  "tika-s0203t:309_3": "Vipassanāti aniccānupassanāpubbikā sappaccayanāmarūpadassanapubbikā ca,",
  "tika-s0203t:309_4": "saṅkhāre sammasantassa aniccalakkhaṇe diṭṭhe,",
  "tika-s0203t:309_5": "“yadaniccaṃ taṃ dukkhaṃ,",
  "tika-s0203t:309_6": "yaṃ dukkhaṃ tadanattā”ti sesalakkhaṇāni suviññeyyāneva honti.",
  "tika-s0203t:309_7": "Paccekabodhiñāṇaṃ nibbattayiṃsūti dve asaṅkhyeyyāni kappānaṃ satasahassañca paccekabodhipāramitāya parinipphannattā",
  "tika-s0203t:309_8": "ñāṇassa paripākattā vuttanayena sayameva vipassanaṃ pavattetvā matthakaṃ pāpetvā paccekabodhiñāṇaṃ adhigacchiṃsu.",
  "tika-s0203t:309_9": "Sabbepi te taṃyeva gāthaṃ abhāsiṃsūti āha –",
  "tika-s0203t:309_10": "“ayaṃ tesaṃ byākaraṇagāthā ahosī”ti.",
  "tika-s0203t:310_0": "Saroruhanti sarasi jātaṃ.",
  "tika-s0203t:310_1": "Padumapalāsapattajanti khuddakamahantehi kamaladalehi sahajātaṃ.",
  "tika-s0203t:310_2": "Khuddakamahantakamaladalasaṅkhātāni vā padumapalāsapattāni ettha santīti padumapalāsapattaṃ,",
  "tika-s0203t:310_3": "padumagacchaṃ.",
  "tika-s0203t:310_4": "Tattha jātanti padumapalāsapattajaṃ.",
  "tika-s0203t:310_5": "Supupphitanti suṭṭhu pupphitaṃ sammā vikasitaṃ.",
  "tika-s0203t:310_6": "Bhamaragaṇānuciṇṇanti bhamaragaṇehi anukulañceva anuparibbhamitañca.",
  "tika-s0203t:310_7": "Aniccatāyupagatanti khaṇe khaṇe vaṇṇabhedādivasena aniccatāya upagataṃ.",
  "tika-s0203t:310_8": "Viditvāti vipassanāpaññāsahitāya maggapaññāya jānitvā.",
  "tika-s0203t:310_9": "Eko careti tasmā aññopi mādiso hotukāmo evaṃ paṭipajjitvā eko care khaggavisāṇakappoti.",
  "tika-s0203t:311_0": "135.",
  "tika-s0203t:311_1": "Satisārasīlasārādisamannāgamanena sattesu sārabhūtā.",
  "tika-s0203t:311_2": "Sabbaso vaṭṭadukkhassa vigatattā niddukkhā.",
  "tika-s0203t:311_3": "Samucchinnataṇhatāya nittaṇhā.",
  "tika-s0203t:311_4": "Mānacchidoti thutivacanaṃ.",
  "tika-s0203t:312_0": "Etesaṃ ekanāmakāyevāti etesaṃ āgatānaṃ paccekabuddhānaṃ pāḷiyaṃ anāgatā aññe paccekabuddhā samānanāmakā eva.",
  "tika-s0203t:312_1": "Vuttamevatthaṃ pākaṭīkaraṇatthaṃ “imesu hī”tiādi vuttaṃ.",
  "tika-s0203t:312_2": "Visuṃ visuṃ avatvāti paccekaṃ sarūpato avatvā.",
  "tika-s0203t:312_3": "Aññe cāti asādhāraṇattā āha.",
  "tika-s0203t:312_4": "Sesaṃ suviññeyyameva.",
  "tika-s0203t:313_0": "Isigilisuttavaṇṇanāya līnatthappakāsanā samattā.",
  "tika-s0203t:314_0": "7. Mahācattārīsakasuttavaṇṇanā",
  "tika-s0203t:315_0": "136.",
  "tika-s0203t:315_1": "Dosehi ārakāti ariyaṃ.",
  "tika-s0203t:315_2": "Tenāha “niddosa”nti.",
  "tika-s0203t:315_3": "Sā pana niddosatā lokuttarabhāvena savisesāti āha “lokuttara”nti.",
  "tika-s0203t:315_4": "Sammā sundaro pasattho niyyāniko samādhi sammāsamādhīti āha –",
  "tika-s0203t:315_5": "“sammāsamādhinti maggasamādhi”nti.",
  "tika-s0203t:315_6": "Upanisīdati ettha phalaṃ tappaṭibaddhavuttitāyāti upanisaṃ,",
  "tika-s0203t:315_7": "kāraṇanti āha –",
  "tika-s0203t:315_8": "“saupanisanti sappaccaya”nti.",
  "tika-s0203t:315_9": "Parikaroti parivāretīti parikkhāroti āha –",
  "tika-s0203t:315_10": "“saparikkhāranti saparivāra”nti.",
  "tika-s0203t:316_0": "Parivāritāti sahajātādipaccayabhāvena parivārantehi viya upagatā.",
  "tika-s0203t:316_1": "Purecārikāti vuṭṭhānagāminibhāvanā sahajātādipaccayavasena paccayattā purassarā. Tenāha –",
  "tika-s0203t:316_2": "“vipassanāsammādiṭṭhi cā”ti.",
  "tika-s0203t:316_3": "Idāni tāni kiccato dassetuṃ,",
  "tika-s0203t:316_4": "“vipassanāsammādiṭṭhī”tiādi vuttaṃ.",
  "tika-s0203t:316_5": "Tattha parivīmaṃsaggahaṇaṃ tattha tattha cittuppāde vīmaṃsādhipateyyena pavattiyā sammādiṭṭhiyā pubbaṅgamabhāvadassanatthaṃ.",
  "tika-s0203t:316_6": "Tenassa maggasamādhissa nānākhaṇikaṃ pubbaṅgamabhāvaṃ dasseti.",
  "tika-s0203t:316_7": "Vīmaṃsanapariyosāneti tathāpavattaanulomañāṇassa osāne.",
  "tika-s0203t:316_8": "Bhūmiladdhaṃ vaṭṭaṃ samugghāṭayamānāti attano santāne dīgharattaṃ anusayitaṃ kilesavaṭṭaṃ samucchindanti.",
  "tika-s0203t:316_9": "Vūpasamayamānāti tasseva vevacanaṃ.",
  "tika-s0203t:316_10": "Vūpasamayamānāti vā tato eva avasiṭṭhampi vaṭṭaṃ appavattikaraṇavasena vūpasamenti.",
  "tika-s0203t:316_11": "Tenevāha –",
  "tika-s0203t:316_12": "“maggasammādiṭṭhi…pe…",
  "tika-s0203t:316_13": "uppajjatī”ti.",
  "tika-s0203t:316_14": "Sāti sammādiṭṭhi.",
  "tika-s0203t:316_15": "Duvidhāpīti yathāvuttā duvidhāpi.",
  "tika-s0203t:316_16": "Idha adhippetā vipassanāpaññāsahitāya maggapaññāya kiccassa dassitattā.",
  "tika-s0203t:317_0": "Lakkhaṇe paṭivijjhamāne lakkhaṇiko dhammo paṭividdho hotīti āha –",
  "tika-s0203t:317_1": "“micchādiṭṭhiṃ…pe…",
  "tika-s0203t:317_2": "ārammaṇato pajānātī”ti.",
  "tika-s0203t:317_3": "Vipassanāsammādiṭṭhiyampi eseva nayo.",
  "tika-s0203t:317_4": "Kiccatoti bhāvanākiccato.",
  "tika-s0203t:317_5": "Sammādiṭṭhiyaṃ tadadhigataasammohatāya asammohato pajānāti.",
  "tika-s0203t:317_6": "Kiccatoti paṭivedhakiccato.",
  "tika-s0203t:317_7": "Taṃ pana sabbathā asammuyhanamevāti āha “asammohato”ti.",
  "tika-s0203t:317_8": "Evaṃ pajānanāti micchādiṭṭhi micchādiṭṭhīti yāthāvato avabodho.",
  "tika-s0203t:317_9": "Assāti taṃsamaṅgino puggalassa.",
  "tika-s0203t:318_0": "Dvāyanti -",
  "tika-s0203t:318_1": "kāro dīghaṃ katvā vutto.",
  "tika-s0203t:318_2": "Tenāha “dvayaṃ vadāmī”ti.",
  "tika-s0203t:318_3": "Dve avayavā etassāti dvayaṃ.",
  "tika-s0203t:318_4": "Tenāha “duvidhakoṭṭhāsaṃ vadāmī”ti.",
  "tika-s0203t:318_5": "Puññassa eko bhāgo so eva puññabhāgiko, ka-",
  "tika-s0203t:318_6": "kārassa ya-",
  "tika-s0203t:318_7": "kāraṃ katvā itthiliṅgavasena “puññabhāgiyā”ti vuttaṃ.",
  "tika-s0203t:318_8": "Upadhisaṅkhātassāti khandhapabandhasaṅkhātassa.",
  "tika-s0203t:319_0": "Amatadvāranti ariyamaggaṃ.",
  "tika-s0203t:319_1": "Paññapetīti niyyānādipakārato paññapeti.",
  "tika-s0203t:319_2": "Tenāha “vibhajitvā dassetī”ti.",
  "tika-s0203t:319_3": "Tattha sammohassa viddhaṃsanena asammohato dasseti.",
  "tika-s0203t:319_4": "Tasmiṃ attheti amatadvārapaññāpane atthe.",
  "tika-s0203t:319_5": "Bojjhaṅgappattāti bojjhaṅgabhāvappattā.",
  "tika-s0203t:319_6": "Maggabhāvena niyyānabhāvena pavattiyā maggapaññāya aṭṭhannampi sādhāraṇattā samudāyassa ca avayavo aṅganti",
  "tika-s0203t:319_7": "katvā sesadhamme aṅgikabhāvena dassento “ariyamaggassa aṅga”nti āha.",
  "tika-s0203t:319_8": "So bhikkhūti micchādiṭṭhiṃ “micchādiṭṭhī”ti sammādiṭṭhiṃ “sammādiṭṭhī”ti jānanto bhikkhu.",
  "tika-s0203t:319_9": "Pajahanatthāyāti samucchedavasena pajahanāya.",
  "tika-s0203t:319_10": "Paṭilābhatthāyāti maggasammādiṭṭhiyā adhigamāya.",
  "tika-s0203t:319_11": "Kusalavāyāmoti vipassanāsampayuttova kosallasambhūto vāyāmo.",
  "tika-s0203t:319_12": "Saratīti sato,",
  "tika-s0203t:319_13": "taṃ panassa saraṇaṃ satisamaṅgitāyāti āha “satiyā samannāgato”ti.",
  "tika-s0203t:319_14": "Kāmañcettha vipassanāsammādiṭṭhiṃ yathābhūtā sammāvāyāmasatiyo sahajātā ca purejātā ca hutvā parivārenti,",
  "tika-s0203t:319_15": "“itiyime tayo dhammā sammādiṭṭhiṃ anuparidhāvanti anuparivattantī”ti pana vacanato,",
  "tika-s0203t:319_16": "“ettha hī”tiādinā maggasammādiṭṭhiyā eva sesadhammānaṃ yathārahaṃ sahacaraṇabhāvena parivāraṇaṃ yojitaṃ.",
  "tika-s0203t:319_17": "Sammāsaṅkappādīnanti ādi-",
  "tika-s0203t:319_18": "saddena sammāvācākammantājīvānaṃ gahaṇaṃ itaresaṃ parivārabhāvena gahitattā.",
  "tika-s0203t:319_19": "Na hi sakkā te eva parivāre parivāravante ca katvā vattuṃ saṅkarato sammohajananato ca.",
  "tika-s0203t:319_20": "Tayoti sammādiṭṭhivāyāmasatiyo sahajātaparivārāva honti maggakkhaṇikānaṃ tesaṃ adhippetattā vipassanākhaṇaviratīnaṃ asambhavato.",
  "tika-s0203t:320_0": "137.",
  "tika-s0203t:320_1": "Takkanavasena lokasiddhenāti adhippāyo.",
  "tika-s0203t:320_2": "“Evañcevañca bhavitabba”nti vividhaṃ takkanaṃ kūpe viya udakassa ārammaṇassa ākaḍḍhanaṃ vitakkanaṃ vitakko.",
  "tika-s0203t:320_3": "Saṅkappanavasenāti taṃ taṃ ārammaṇaṃ gahetvā kappanavasena.",
  "tika-s0203t:320_4": "Takkanaṃ kappananti ca ataṃsahajātānamevāti daṭṭhabbaṃ.",
  "tika-s0203t:320_5": "Ekaggoti iminā samādhinā laddhupakārasseva vitakkassa appanāpariyāyo hotīti dasseti.",
  "tika-s0203t:320_6": "Visesena vā appanā vitakkassa vasena cittaṃ ārammaṇaṃ abhiropeti,",
  "tika-s0203t:320_7": "vitakke asati kathanti āha “vitakke panā”tiādi.",
  "tika-s0203t:320_8": "Attanoyeva dhammatāya cittaṃ ārammaṇaṃ abhiruhatīti,",
  "tika-s0203t:320_9": "etena ārammaṇadhammānaṃ gahaṇaṃ nāma sabhāvasiddhaṃ,",
  "tika-s0203t:320_10": "na dhammantaramapekkhati,",
  "tika-s0203t:320_11": "vitakko pana pavattamāno ārammaṇābhiniropanavaseneva pavattatīti dasseti.",
  "tika-s0203t:320_12": "Evaṃ santepi sabhāvāvitakkacittuppādato savitakkacittuppādassa ārammaṇaggahaṇaviseso vitakkena jātoti",
  "tika-s0203t:320_13": "katvā vitakko cittassa ārammaṇaggahaṇe visesapaccayoti pākaṭoyamattho.",
  "tika-s0203t:320_14": "Apare pana bhaṇanti –",
  "tika-s0203t:320_15": "yathā koci rājavallabhaṃ,",
  "tika-s0203t:320_16": "taṃsambandhīnaṃ mittaṃ vā nissāya rājagehaṃ ārohati anupavisati,",
  "tika-s0203t:320_17": "evaṃ vitakkaṃ nissāya cittaṃ ārammaṇaṃ ārohati vitakkassa ārammaṇābhiniropanasabhāvattā,",
  "tika-s0203t:320_18": "aññesaṃ dhammānañca avitakkasabhāvato.",
  "tika-s0203t:320_19": "Tenāha bhagavā –",
  "tika-s0203t:320_20": "“cetaso abhiniropanā”ti.",
  "tika-s0203t:321_0": "Yadi evaṃ kathaṃ avitakkacittaṃ ārammaṇaṃ ārohatīti?",
  "tika-s0203t:321_1": "Vitakkabaleneva.",
  "tika-s0203t:321_2": "Yathā hi so puriso paricayena tena vināpi nirāsaṅko rājagehaṃ pavisati,",
  "tika-s0203t:321_3": "evaṃ paricayena vitakkena vināpi avitakkaṃ cittaṃ ārammaṇaṃ ārohati.",
  "tika-s0203t:321_4": "Paricayenāti ca santāne pavattavitakkabhāvanāsaṅkhātena paricayena.",
  "tika-s0203t:321_5": "Vitakkassa hi santāne abhiṇhaṃ pavattassa vasena cittassa ārammaṇābhiruhanaṃ ciraparicitaṃ;",
  "tika-s0203t:321_6": "tena taṃ kadāci vitakkena vināpi tattha pavattateva;",
  "tika-s0203t:321_7": "yathā ñāṇasahagataṃ cittaṃ sammasanavasena ciraparicitaṃ kadāci ñāṇarahitampi sammasanavasena pavattati;",
  "tika-s0203t:321_8": "yathā vā kilesasahitaṃ hutvā pavattaṃ sabbaso kilesarahitampi paricayena kilesavāsanāvasena pavattati,",
  "tika-s0203t:321_9": "evaṃ sampadamidaṃ daṭṭhabbaṃ.",
  "tika-s0203t:322_0": "Vācaṃ saṅkharotīti vācaṃ uppādeti,",
  "tika-s0203t:322_1": "vacīghosuppattiyā visesapaccayo hotīti attho.",
  "tika-s0203t:322_2": "Lokiyavitakko dvattiṃsacittasahagato vācaṃ saṅkharoti vacīviññattijananato.",
  "tika-s0203t:322_3": "Vacīsaṅkhārotveva panassa nāmaṃ hoti ruḷhito,",
  "tika-s0203t:322_4": "taṃsamatthatānirodhato vā sambhavato pana saṅkhāroti.",
  "tika-s0203t:322_5": "“Lokuttarasammāsaṅkappaṃ parivārentī”ti vatvā tividhe sammāsaṅkappe kadāci katamaṃ parivārentīti?",
  "tika-s0203t:322_6": "Codanaṃ sandhāyāha “etthā”tiādi.",
  "tika-s0203t:322_7": "Nānācittesu labbhanti nānāsamannāhārahetukattā,",
  "tika-s0203t:322_8": "pubbabhāgeyeva ca te uppajjantīti.",
  "tika-s0203t:322_9": "Tīṇi nāmāni labhati tividhassapi paṭipakkhassa samucchindanena sātisayaṃ tiṇṇampi kiccakaraṇato.",
  "tika-s0203t:322_10": "Esa nayo sammāvācādīsupi.",
  "tika-s0203t:323_0": "138.",
  "tika-s0203t:323_1": "Viramati etāyāti veramaṇī virati vuccati.",
  "tika-s0203t:323_2": "Sā musāvādato viramaṇassa kāraṇabhāvato cetanāpi verassa maṇanato vināsanato viratipīti āha –",
  "tika-s0203t:323_3": "“viratipi cetanāpi vaṭṭatī”ti.",
  "tika-s0203t:323_4": "Ārakā ramatīti samucchinnehi dūrato samussāreti.",
  "tika-s0203t:323_5": "Vinā tehi ramatīti accantameva tehi vinā bhavati.",
  "tika-s0203t:323_6": "Tato tatoti diṭṭhe adiṭṭhavādādito musāvādā.",
  "tika-s0203t:323_7": "Visesato anuppattidhammattā paṭinivattā hutvā.",
  "tika-s0203t:324_0": "140.",
  "tika-s0203t:324_1": "Tividhena kuhanavatthunāti paccayapaṭisevana-",
  "tika-s0203t:324_2": "sāmantajappana-",
  "tika-s0203t:324_3": "iriyāpathapavattanasaṅkhātena pāpicchatā nibbattena tividhena kuhanavatthunā.",
  "tika-s0203t:324_4": "Etāya kuhanāya karaṇabhūtāya paccayuppādanatthaṃ nimittaṃ sīlaṃ etesanti yojanā.",
  "tika-s0203t:324_5": "Attavisayalābhahetu akkosanakhuṃsanavambhanādivasena pisanaṃ ghaṭṭanaṃ viheṭhanaṃ nippeso.",
  "tika-s0203t:324_6": "Ito laddhaṃ aññassa,",
  "tika-s0203t:324_7": "tato laddhaṃ parassa datvā evaṃ lābhena lābhaṃ nijigīṃsatīti lābhena lābhaṃ nijigīṃsanā.",
  "tika-s0203t:324_8": "Pāḷiyaṃ āgato kuhanādivasena micchāājīvo.",
  "tika-s0203t:324_9": "Ko pana soti āha “ājīvahetū”tiādi.",
  "tika-s0203t:324_10": "Tāsaṃyevāti avadhāraṇaṃ,",
  "tika-s0203t:324_11": "“ājīvo kuppamāno kāyavacīdvāresu eva kuppatī”ti katvā vuttaṃ.",
  "tika-s0203t:325_0": "141.",
  "tika-s0203t:325_1": "Sammā pasatthā sobhanā niyyānikā diṭṭhi etassāti sammādiṭṭhi, puggalo.",
  "tika-s0203t:325_2": "Tassa pana yasmā sammādiṭṭhi saccābhisamayassa nibbānasacchikiriyāya avassayo,",
  "tika-s0203t:325_3": "tasmā vuttaṃ –",
  "tika-s0203t:325_4": "“maggasammādiṭṭhiyaṃ ṭhitassā”ti.",
  "tika-s0203t:325_5": "Pahoti bhavati tāya saheva uppajjati pavattati.",
  "tika-s0203t:325_6": "Paccavekkhaṇañāṇaṃ yāthāvato jānanaṭṭhena sammāñāṇanti idhādhippetaṃ,",
  "tika-s0203t:325_7": "tañca kho maggasamādhimhi ṭhite eva hotīti imamatthaṃ dassetuṃ āha –",
  "tika-s0203t:325_8": "“maggasammāsamādhimhi…pe…",
  "tika-s0203t:325_9": "sammāñāṇaṃ pahotī”tiādi.",
  "tika-s0203t:325_10": "Iminā kiṃ dassetīti?",
  "tika-s0203t:325_11": "Yathā maggasammādiṭṭhiyaṃ ṭhito puggalo,",
  "tika-s0203t:325_12": "“sammādiṭṭhī”ti vutto,",
  "tika-s0203t:325_13": "evaṃ maggaphalapaccavekkhaṇañāṇe ṭhito,",
  "tika-s0203t:325_14": "“sammāñāṇo”ti vutto,",
  "tika-s0203t:325_15": "tassa ca maggaphalasammāsamādhipavattiyā pahoti sammāñāṇassa sammāvimuttiyā pahotīti imamatthaṃ dasseti.",
  "tika-s0203t:325_16": "Phalasamādhi tāva pavattatu,",
  "tika-s0203t:325_17": "maggasamādhi pana kathanti?",
  "tika-s0203t:325_18": "Tampi akuppabhāvatāya accantasamādhibhāvato kiccanipphattiyā pavattatevāti vattabbataṃ labhati.",
  "tika-s0203t:325_19": "Ṭhapetvā aṭṭhaphalaṅgānīti phalabhūtāni sammādiṭṭhiādīni aṭṭhaṅgāni,",
  "tika-s0203t:325_20": "“sammādiṭṭhissa sammāsaṅkappo pahotī”tiādinā visuṃ gahitattā ṭhapetvā.",
  "tika-s0203t:325_21": "Sammāñāṇaṃ paccavekkhaṇaṃ katvāti paccavekkhaṇañāṇaṃ sammāñāṇaṃ katvā.",
  "tika-s0203t:325_22": "Phalaṃ kātunti phaladhammasahacaritatāya vipākasabhāvatāya ca “phala”nti laddhanāme phalasampayuttadhamme sammāvimuttiṃ kātuṃ vaṭṭatīti vuttaṃ.",
  "tika-s0203t:325_23": "Tathā ca vuttaṃ sallekhasuttavaṇṇanāyaṃ “phalasampayuttāni pana sammādiṭṭhiādīni aṭṭhaṅgāni ṭhapetvā sesadhammā sammāvimuttīti veditabbā”ti.",
  "tika-s0203t:326_0": "142.",
  "tika-s0203t:326_1": "Nijjiṇṇāti nijjīritā,",
  "tika-s0203t:326_2": "viddhastā vināsitāti attho.",
  "tika-s0203t:326_3": "Phalaṃ kathitanti “sammādiṭṭhissa,",
  "tika-s0203t:326_4": "bhikkhave,",
  "tika-s0203t:326_5": "micchādiṭṭhi nijjiṇṇā hotī”ti iminā vārena sāmaññaphalaṃ kathitanti vadanti,",
  "tika-s0203t:326_6": "nijjīraṇaṃ paṭippassambhananti adhippāyo.",
  "tika-s0203t:326_7": "Nijjīraṇaṃ pana samucchindananti katvā,",
  "tika-s0203t:326_8": "majjhimabhāṇakā…pe…",
  "tika-s0203t:326_9": "maggo kathitoti vadanti.",
  "tika-s0203t:326_10": "Dassanaṭṭhenāti pariññābhisamayādivasena catunnaṃ saccānaṃ paccakkhato dassanaṭṭhena.",
  "tika-s0203t:326_11": "Viditakaraṇaṭṭhenāti paccakkhena yathādiṭṭhānaṃ maggaphalānaṃ pākaṭakaraṇaṭṭhena.",
  "tika-s0203t:326_12": "Tadadhimuttaṭṭhenāti tasmiṃ yathāsacchikate nibbāne adhimuccanabhāvena.",
  "tika-s0203t:327_0": "Kusalapakkhāti anavajjakoṭṭhāsā.",
  "tika-s0203t:327_1": "Mahāvipākadānenāti mahato vipulassa lokuttarassa sukhavipākassa ceva kāyikādidukkhavipākassa ca dānena.",
  "tika-s0203t:328_0": "Yathā mahāvipākassa dānena mahācattārīsakaṃ,",
  "tika-s0203t:328_1": "tathā bahutāyapi mahācattārīsakoti dassetuṃ,",
  "tika-s0203t:328_2": "“imasmiñca pana sutte pañca sammādiṭṭhiyo kathitā”tiādi vuttaṃ.",
  "tika-s0203t:328_3": "Bahuatthopi hi mahā-",
  "tika-s0203t:328_4": "saddo hoti “mahājano”tiādīsu.",
  "tika-s0203t:328_5": "Ettha ca “natthi dinna”ntiādinā vatthubhedena dasa micchādiṭṭhidhammā kathitā,",
  "tika-s0203t:328_6": "vatthubhedeneva,",
  "tika-s0203t:328_7": "“atthi dinna”ntiādinā dasa sammādiṭṭhidhammāti vīsati hoti.",
  "tika-s0203t:328_8": "Yathā “sammādiṭṭhissa,",
  "tika-s0203t:328_9": "bhikkhave,",
  "tika-s0203t:328_10": "sammāsaṅkappo pahotī”tiādinā maggavasena dasa sammattadhammā,",
  "tika-s0203t:328_11": "tappaṭipakkhabhūtā “micchādiṭṭhissa micchāsaṅkappo pahotī”tiādinā atthato dasa micchattadhammāti vīsati,",
  "tika-s0203t:328_12": "tathā phalavasena tesu evaṃ vīsati.",
  "tika-s0203t:328_13": "Kathaṃ vārepi sammādiṭṭhiādayo dasāti vīsati?",
  "tika-s0203t:328_14": "Evamete dve cattārīsakāni purimena saddhiṃ tayo cattārīsakā vibhāvitāti veditabbā.",
  "tika-s0203t:329_0": "143.",
  "tika-s0203t:329_1": "Pasaṃsiyassa ujuvipaccanīkaṃ nindiyaṃ pasaṃsantopi atthato pasaṃsiyaṃ nindanto nāma hoti.",
  "tika-s0203t:329_2": "Pasaṃsiyassa guṇaparidhaṃsanamukheneva hi nindiyassa pasaṃsāya pavattanatoti āha –",
  "tika-s0203t:329_3": "“micchādiṭṭhināmāyaṃ sobhanāti vadantopi sammādiṭṭhiṃ garahati nāmā”tiādi.",
  "tika-s0203t:329_4": "Evamādīti ādisaddena “natthi hetu natthi paccayo sattānaṃ saṃkilesāyā”ti evamādiṃ saṅgaṇhāti;",
  "tika-s0203t:329_5": "tasmā evaṃvādinoti evaṃ hetu paṭikkhepavādinoti attho.",
  "tika-s0203t:329_6": "Okkantaniyāmāti ogāḷhamicchattaniyāmā.",
  "tika-s0203t:329_7": "Evarūpaṃ laddhiṃ gahetvātiādīsu yaṃ vattabbaṃ,",
  "tika-s0203t:329_8": "taṃ cūḷapuṇṇamasuttavaṇṇanāyaṃ vuttanayameva tasmā tattha vuttanayeneva veditabbaṃ.",
  "tika-s0203t:329_9": "Ediso hi “buddhānampi atekiccho”tiādi vuttasadiso.",
  "tika-s0203t:330_0": "Attano nindābhayenāti “sammādiṭṭhiñca nāmete garahantī”ādinā upari parehi vattabbanindābhayena.",
  "tika-s0203t:330_1": "Ghaṭṭanabhayenāti tathā paresaṃ āsādanābhayena.",
  "tika-s0203t:330_2": "Sahadhammena parena attano upari kātabbaniggaho upārambho,",
  "tika-s0203t:330_3": "garahato parittāso upārambhabhayaṃ,",
  "tika-s0203t:330_4": "taṃ pana atthato upavādabhayaṃ hotīti āha “upavādabhayenā”ti.",
  "tika-s0203t:330_5": "Sesaṃ suviññeyyameva.",
  "tika-s0203t:331_0": "Mahācattārīsakasuttavaṇṇanāya līnatthappakāsanā samattā.",
  "tika-s0203t:332_0": "8. Ānāpānassatisuttavaṇṇanā",
  "tika-s0203t:333_0": "144.",
  "tika-s0203t:333_1": "Pubbenāti nissakke karaṇavacanaṃ.",
  "tika-s0203t:333_2": "“Aparaṃ visesa”nti vuttattā visesavisayo ca pubbasaddoti āha –",
  "tika-s0203t:333_3": "“sīlaparipūraṇādito pubbavisesato”ti.",
  "tika-s0203t:334_0": "145.",
  "tika-s0203t:334_1": "Āraddho yathānusiṭṭhaṃ paṭipattiyā ārādhito.",
  "tika-s0203t:334_2": "Yadatthāya sāsane pabbajjā,",
  "tika-s0203t:334_3": "visesāpatti ca,",
  "tika-s0203t:334_4": "tadevettha appattanti adhippetaṃ,",
  "tika-s0203t:334_5": "taṃ jhānavipassanānimittanti āha –",
  "tika-s0203t:334_6": "“appattassa arahattassā”ti.",
  "tika-s0203t:334_7": "Komudīti kumudavatī.",
  "tika-s0203t:334_8": "Tadā kira kumudāni supupphitāni honti. Tenāha –",
  "tika-s0203t:334_9": "“kumudānaṃ atthitāya komudī”ti.",
  "tika-s0203t:334_10": "Kumudānaṃ samūho,",
  "tika-s0203t:334_11": "kumudāni eva vā komudā,",
  "tika-s0203t:334_12": "te ettha atthīti komudīti.",
  "tika-s0203t:334_13": "Pavāraṇasaṅgahanti mahāpavāraṇaṃ akatvā āgamanīyasaṅgahaṇaṃ.",
  "tika-s0203t:335_0": "Āraddhavipassakassāti ārabhitavipassanassa,",
  "tika-s0203t:335_1": "vipassanaṃ vaḍḍhetvā ussukkāpetvā vipassissa.",
  "tika-s0203t:335_2": "Bhikkhū idha osarissanti vutthavassā pavāritapavāraṇā “bhagavantaṃ vandissāma,",
  "tika-s0203t:335_3": "kammaṭṭhānaṃ sodhessāma,",
  "tika-s0203t:335_4": "yathāladdhaṃ visesañca pavedissāmā”ti ajjhāsayena.",
  "tika-s0203t:335_5": "Ime bhikkhūti ime taruṇasamathavipassanā bhikkhū.",
  "tika-s0203t:335_6": "Visesaṃ nibbattetuṃ na sakkhissanti senāsanasappāyādialābhena.",
  "tika-s0203t:335_7": "Apalibuddhanti aññehi anupaddutaṃ.",
  "tika-s0203t:335_8": "Senāsanaṃ gahetuṃ na labhanti antovassabhāvato.",
  "tika-s0203t:335_9": "Ekassa dinnopi sabbesaṃ dinnoyeva hoti,",
  "tika-s0203t:335_10": "tasmā sutasutaṭṭhāneyeva ekamāsaṃ vasitvā osariṃsu.",
  "tika-s0203t:336_0": "146.",
  "tika-s0203t:336_1": "Alanti yuttaṃ,",
  "tika-s0203t:336_2": "opāyikanti attho,",
  "tika-s0203t:336_3": "“alameva nibbinditu”ntiādīsu viya.",
  "tika-s0203t:336_4": "Puṭabaddhaṃ pariharitvā asitaṃ puṭosaṃ a-",
  "tika-s0203t:336_5": "kārassa o-",
  "tika-s0203t:336_6": "kāraṃ katvā.",
  "tika-s0203t:336_7": "Tenāha “pātheyya”nti.",
  "tika-s0203t:337_0": "147.",
  "tika-s0203t:337_1": "Vipassanā kathitāti aniccasaññāmukheneva vipassanābhāvanā kathitā.",
  "tika-s0203t:337_2": "Na hi kevalāya aniccānupassanāya vipassanākiccaṃ samijjhati.",
  "tika-s0203t:337_3": "Bahū bhikkhū te ca vitthārarucikāti adhippāyo.",
  "tika-s0203t:337_4": "Tenāha “tasmā”tiādi.",
  "tika-s0203t:338_0": "149.",
  "tika-s0203t:338_1": "Sabbatthāti sabbavāresu.",
  "tika-s0203t:338_2": "“Tasmā tiha,",
  "tika-s0203t:338_3": "bhikkhave,",
  "tika-s0203t:338_4": "vedanānupassī”tiādīsupi pītipaṭisaṃveditādivaseneva vedanānupassanāya vuttattā,",
  "tika-s0203t:338_5": "“sukhavedanaṃ sandhāyetaṃ vutta”nti āha.",
  "tika-s0203t:338_6": "Satipaṭṭhānabhāvanāmanasikāratāya vuttaṃ –",
  "tika-s0203t:338_7": "“sādhukaṃ manasikāra”nti.",
  "tika-s0203t:338_8": "Saññānāmena paññā vuttā tesaṃ payogattā.",
  "tika-s0203t:338_9": "Manasikāranāmena vedanā vuttā,",
  "tika-s0203t:338_10": "bhāvanāya paricitattā ārammaṇassa manasikāranti katvā.",
  "tika-s0203t:338_11": "Vitakkavicāre ṭhapetvāti vuttaṃ vacīsaṅkhārattā tesaṃ.",
  "tika-s0203t:339_0": "Evaṃ santepīti yadipi manasikārapariyāpannatāya “manasikāro”ti vuttaṃ,",
  "tika-s0203t:339_1": "evaṃ sante vedanānupassanābhāvo na yujjati,",
  "tika-s0203t:339_2": "assāsapassāsā hissa ārammaṇaṃ.",
  "tika-s0203t:339_3": "Vatthunti sukhādīnaṃ vedanānaṃ pavattiṭṭhānabhūtaṃ vatthuṃ ārammaṇaṃ katvā vedanāva vediyati,",
  "tika-s0203t:339_4": "vedanāya ekantabhāvadassanena tassa vedanānupassanābhāvo yujjati evāti imamatthaṃ dasseti.",
  "tika-s0203t:339_5": "Etassa anuyogassa.",
  "tika-s0203t:340_0": "Dvīhākārehīti ye sandhāya vuttaṃ,",
  "tika-s0203t:340_1": "te dassento “ārammaṇato asammohato cā”ti āha.",
  "tika-s0203t:340_2": "Sappītike dve jhāneti pītisahagatāni paṭhamadutiyajjhānāni paṭipāṭiyā samāpajjati.",
  "tika-s0203t:340_3": "Samāpattikkhaṇeti samāpajjanakkhaṇe.",
  "tika-s0203t:340_4": "Jhānapaṭilābhenāti jhānena samaṅgībhāvena.",
  "tika-s0203t:340_5": "Ārammaṇato ārammaṇamukhena tadārammaṇajhānapariyāpannā pīti paṭisaṃviditā hoti ārammaṇassa paṭisaṃviditattā.",
  "tika-s0203t:340_6": "Yathā nāma sappapariyesanaṃ carantena tassa āsaye paṭisaṃvidite sopi paṭisaṃviditova hoti mantāgadabalena tassa gahaṇassa sukarattā;",
  "tika-s0203t:340_7": "evaṃ pītiyā āsayabhūte ārammaṇe paṭisaṃvidite sā pīti paṭisaṃviditā eva hoti salakkhaṇato sāmaññalakkhaṇato ca tassā gahaṇassa sukarattā.",
  "tika-s0203t:340_8": "Vipassanākkhaṇeti vipassanāpaññāpubbaṅgamāya maggapaññāya visesato dassanakkhaṇe.",
  "tika-s0203t:340_9": "Lakkhaṇapaṭivedhāti pītiyā salakkhaṇassa sāmaññalakkhaṇassa ca paṭivijjhanena.",
  "tika-s0203t:340_10": "Yañhi pītiyā visesato sāmaññato ca lakkhaṇaṃ,",
  "tika-s0203t:340_11": "tasmiṃ vidite sā yāthāvato viditā hoti. Tenāha –",
  "tika-s0203t:340_12": "“asammohato pīti paṭisaṃviditā hotī”ti.",
  "tika-s0203t:341_0": "Idāni tamatthaṃ pāḷiyā vibhāvetuṃ,",
  "tika-s0203t:341_1": "“vuttampi ceta”ntiādi vuttaṃ.",
  "tika-s0203t:341_2": "Tattha dīghaṃ assāsavasenāti dīghassa assāsassa ārammaṇabhūtassa vasena.",
  "tika-s0203t:341_3": "Cittassa ekaggataṃ avikkhepaṃ pajānatoti jhānapariyāpannaṃ avikkhepoti laddhanāmaṃ cittassekaggataṃ taṃsampayuttāya paññāya pajānato.",
  "tika-s0203t:341_4": "Yatheva hi ārammaṇamukhena pīti paṭisaṃviditā hoti,",
  "tika-s0203t:341_5": "evaṃ taṃsampayuttadhammāpi ārammaṇamukhena paṭisaṃviditā eva honti.",
  "tika-s0203t:341_6": "Sati upaṭṭhitā hotīti dīghaṃ assāsavasena jhānasampayuttā sati tasmiṃ ārammaṇe upaṭṭhite ārammaṇamukhena jhānepi upaṭṭhitā eva nāma hoti.",
  "tika-s0203t:341_7": "Tāya satiyāti evaṃ upaṭṭhitāya tāya satiyā yathāvuttena tena ñāṇena suppaṭividitattā ārammaṇassa tassa vasena tadārammaṇā sā pīti paṭisaṃviditā hoti.",
  "tika-s0203t:341_8": "Avasesapadānipīti “dīghaṃ passāsavasenā”tiādipadānipi.",
  "tika-s0203t:342_0": "Evaṃ paṭisambhidāmagge vuttamatthaṃ imasmiṃ sutte yojetvā dassetuṃ,",
  "tika-s0203t:342_1": "“itī”tiādi vuttaṃ.",
  "tika-s0203t:342_2": "Imināpi yoginā manasikārena paṭilabhitabbato paṭilābhoti vuttaṃ –",
  "tika-s0203t:342_3": "“jhānasampayutte vedanāsaṅkhātamanasikārapaṭilābhenā”ti.",
  "tika-s0203t:343_0": "Assāsapassāsanimittanti assāsapassāse nissāya paṭiladdhapaṭibhāganimittaṃ ārammaṇaṃ kiñcāpi karoti;",
  "tika-s0203t:343_1": "satiñca sampajaññañca upaṭṭhapetvā pavattanato ārammaṇamukhena tadārammaṇassa paṭisaṃviditattā citte cittānupassīyeva nāmesa hoti.",
  "tika-s0203t:343_2": "Evaṃ cittānupassanāpi satisampajaññabaleneva hotīti āha “na hī”tiādi.",
  "tika-s0203t:343_3": "Pajahati etena,",
  "tika-s0203t:343_4": "sayaṃ vā pajahatīti pahānaṃ, ñāṇaṃ.",
  "tika-s0203t:343_5": "Domanassavasena byāpādanīvaraṇaṃ dassitaṃ tadekaṭṭhabhāvato.",
  "tika-s0203t:343_6": "Tassāti nīvaraṇapabbassa.",
  "tika-s0203t:343_7": "Pahānakarañāṇanti pajahanañāṇaṃ.",
  "tika-s0203t:343_8": "Vipassanāparamparanti paṭipāṭiyā vipassanamāha.",
  "tika-s0203t:343_9": "Samathapaṭipannanti majjhimasamathanimittaṃ paṭipannacittaṃ ajjhupekkhati.",
  "tika-s0203t:343_10": "Ekato upaṭṭhānanti paṭipakkhavigamena ekabhāvena upaṭṭhānaṃ.",
  "tika-s0203t:343_11": "Sahajātānaṃ ajjhupekkhanā hotīti paggahaniggahasampahaṃsanesu byāpārassa anāpajjitattā ārammaṇānaṃ ajjhupekkhanā,",
  "tika-s0203t:343_12": "“yadatthi yaṃ bhūtaṃ taṃ pajahati upekkhaṃ paṭilabhatī”ti,",
  "tika-s0203t:343_13": "evaṃ vuttaajjhupekkhanā pavattāti paṭipannā.",
  "tika-s0203t:343_14": "Kevalaṃ nīvaraṇādidhammeti nīvaraṇādidhamme eva pahīne disvā,",
  "tika-s0203t:343_15": "atha kho tesaṃ pajahanañāṇampi yāthāvato paññāya disvā ajjhupekkhitā hoti.",
  "tika-s0203t:343_16": "Vuttañhetaṃ bhagavatā “dhammāpi kho,",
  "tika-s0203t:343_17": "bhikkhave,",
  "tika-s0203t:343_18": "pahātabbā,",
  "tika-s0203t:343_19": "pageva adhammā”ti.",
  "tika-s0203t:344_0": "150.",
  "tika-s0203t:344_1": "Aniccādivasena pavicinatīti aniccādippakārehi vicinati passati.",
  "tika-s0203t:344_2": "Nirāmisāti kilesāmisarahitā.",
  "tika-s0203t:344_3": "Kāyikacetasikadarathapaṭippassaddhiyāti kāyacittānaṃ sādhubhāvūpagamanena vikkhambhitattā.",
  "tika-s0203t:344_4": "Sahajātadhammānaṃ ekasabhāvena pavattiyā sahajātaajjhupekkhanāya ajjhupekkhitā hoti.",
  "tika-s0203t:345_0": "Tasmiṃ kāye pavattā kāyārammaṇā sati,",
  "tika-s0203t:345_1": "pubbabhāgiyo satisambojjhaṅgo.",
  "tika-s0203t:345_2": "Esa nayo sesesupi.",
  "tika-s0203t:345_3": "Somanassasahagatacittuppādavasena cetaṃ okkamanaṃ oliyanaṃ kosajjaṃ,",
  "tika-s0203t:345_4": "tato ativattanaṃ atidhāvanaṃ uddhaccaṃ,",
  "tika-s0203t:345_5": "tadubhayavidhurā bojjhaṅgupekkhābhūtā anosakkanaanativattanasaṅkhātā majjhattākāratā.",
  "tika-s0203t:345_6": "Idāni yatheva hītiādinā tameva majjhattākāraṃ upamāya vibhāveti.",
  "tika-s0203t:345_7": "Tudanaṃ vā patodena.",
  "tika-s0203t:345_8": "Ākaḍḍhanaṃ vā rasminā.",
  "tika-s0203t:345_9": "Natthi na kātabbaṃ atthi.",
  "tika-s0203t:345_10": "Ekacittakkhaṇikāti ekekasmiṃ citte vipassanāvasena saha uppajjanakā.",
  "tika-s0203t:345_11": "Nānārasalakkhaṇāti nānākiccā ceva nānāsabhāvā ca.",
  "tika-s0203t:346_0": "152.",
  "tika-s0203t:346_1": "Vuttatthāneva sabbāsavasuttavaṇṇanāyaṃ ānāpānārammaṇā aparāparaṃ pavattasatiyo ārammaṇasīsena tadārammaṇā dhammā gahitā,",
  "tika-s0203t:346_2": "tā panekasantāne lokiyacittasampayuttāti lokiyā,",
  "tika-s0203t:346_3": "tā vaḍḍhamānā lokiyaṃ catubbidhampi satipaṭṭhānaṃ paripūrenti.",
  "tika-s0203t:346_4": "Vijjāvimuttiphalanibbānanti vimuttīnaṃ phalabhūtaṃ tehiyeva veditabbaṃ kilesanibbānaṃ,",
  "tika-s0203t:346_5": "amatamahānibbānameva vijjāvimuttīnaṃ adhigamena adhigantabbatāya tathā vuttaṃ.",
  "tika-s0203t:346_6": "Paripūraṇañcassa ārammaṇaṃ katvā amatassānubhavanameva.",
  "tika-s0203t:346_7": "Idha sutte lokiyāpi bojjhaṅgā kathitā lokuttarāpīti ettakaṃ gahetvā,",
  "tika-s0203t:346_8": "“iti lokiyassa āgataṭṭhāne lokiyaṃ kathita”nti ca atthavaṇṇanāvasena aṭṭhakathāyaṃ kathitaṃ.",
  "tika-s0203t:346_9": "Theroti mahādhammarakkhitatthero.",
  "tika-s0203t:346_10": "Aññattha evaṃ hotīti aññasmiṃ lokiyalokuttaradhammānaṃ tattha tattha vomissakanayena āgatasutte evaṃ lokiyaṃ āgataṃ,",
  "tika-s0203t:346_11": "idha lokuttaraṃ āgatanti kathetabbaṃ hoti.",
  "tika-s0203t:346_12": "Lokuttaraṃ upari āgatanti vijjāvimuttiṃ paripūrentīti evaṃ lokuttaraṃ upari desanāyaṃ āgataṃ;",
  "tika-s0203t:346_13": "tasmā lokiyā eva bojjhaṅgā vijjāvimutti paripūrikā kathetabbā lokuttarānaṃ bojjhaṅgānaṃ vijjāgahaṇena gahitattā,",
  "tika-s0203t:346_14": "tasmā therena vuttoyevettha attho gahetabbo.",
  "tika-s0203t:346_15": "Sesaṃ vuttanayattā suviññeyyameva.",
  "tika-s0203t:347_0": "Ānāpānassatisuttavaṇṇanāya līnatthappakāsanā samattā.",
  "tika-s0203t:348_0": "9. Kāyagatāsatisuttavaṇṇanā",
  "tika-s0203t:349_0": "153- 4.",
  "tika-s0203t:349_1": "Tappaṭisaraṇānaṃ kāmāvacarasattānaṃ paṭisaraṇaṭṭhena gehā kāmaguṇā,",
  "tika-s0203t:349_2": "gehe sitā ārabbha pavattiyā allīnāti gehassitā.",
  "tika-s0203t:349_3": "Sarantīti vegasā pavattanti.",
  "tika-s0203t:349_4": "Vegena hi pavatti dhāvatīti vuccati.",
  "tika-s0203t:349_5": "Saṅkappāti ye keci micchāsaṅkappā,",
  "tika-s0203t:349_6": "byāpādavihiṃsāsaṅkappādayopi kāmaguṇasitā evāti.",
  "tika-s0203t:349_7": "Gocarajjhattasmiṃyevāti pariggahite kammaṭṭhāne eva vattanti.",
  "tika-s0203t:349_8": "Tañhi dhammavasena upaṭṭhitāya bhāvanāya gocarabhāvato “gocarajjhatta”nti vuttaṃ.",
  "tika-s0203t:349_9": "Assāsapassāsakāye gatā pavattāti kāyagatā,",
  "tika-s0203t:349_10": "taṃ kāyagatāsatiṃ.",
  "tika-s0203t:349_11": "Satisīsena taṃsahagate bhāvanādhamme vadati assāsapassāsakāyādike taṃtaṃkoṭṭhāse samathavatthubhāvena pariggahetvā satiyā pariggahitattā;",
  "tika-s0203t:349_12": "tathāpariggahite vā te ārabbha aniccādimanasikāravasena pavattā kāyārammaṇā satī satibhāvena vatvā ekajjhaṃ dassento “kāyapariggāhika”ntiādimāha.",
  "tika-s0203t:350_0": "Satipaṭṭhāneti mahāsatipaṭṭhānasutte,",
  "tika-s0203t:350_1": "cuddasavidhena kāyānupassanā kathitā,",
  "tika-s0203t:350_2": "cuṇṇakajātāni aṭṭhikāni pariyosānaṃ katvā kāyānupassanā niddiṭṭhā,",
  "tika-s0203t:350_3": "idha pana kesādīsu vaṇṇakasiṇavasena nibbattitānaṃ catunnaṃ jhānānaṃ vasena uparidesanāya vaḍḍhitattā aṭṭhārasavidhena kāyagatāsatibhāvanā.",
  "tika-s0203t:351_0": "156.",
  "tika-s0203t:351_1": "Tassa bhikkhunoti yo kāyagatāsatibhāvanāya vasībhūto,",
  "tika-s0203t:351_2": "tassa bhikkhuno.",
  "tika-s0203t:351_3": "Sampayogavasena vijjaṃ bhajantīti sahajāta-",
  "tika-s0203t:351_4": "aññamañña- nissaya-",
  "tika-s0203t:351_5": "sampayutta- atthi-",
  "tika-s0203t:351_6": "avigatapaccayavasena vijjaṃ bhajanti,",
  "tika-s0203t:351_7": "tāya saha ekībhāvamiva gacchantīti attho.",
  "tika-s0203t:351_8": "Vijjābhāge vijjākoṭṭhāse vattantīti vijjāsabhāgatāya tadekadese vijjākoṭṭhāse vattanti.",
  "tika-s0203t:351_9": "Tāhi sampayuttadhammā phassādayo.",
  "tika-s0203t:351_10": "Nanu cettha vijjānaṃ vijjābhāgiyatā na sambhavatīti?",
  "tika-s0203t:351_11": "No na sambhavati.",
  "tika-s0203t:351_12": "Yāya hi vijjāya vijjāsampayuttānaṃ vijjābhāgiyatā,",
  "tika-s0203t:351_13": "sā taṃnimittāya vijjāya upacarīyatīti.",
  "tika-s0203t:351_14": "Ekā vijjā vijjā,",
  "tika-s0203t:351_15": "sesā vijjābhāgiyāti aṭṭhasu vijjāsu ekaṃ “vijjā”ti gahetvā itarā tassā bhāgatāya “vijjābhāgiyā”ti veditabbā.",
  "tika-s0203t:351_16": "Saddhiṃ pavattanasabhāvāsu ayameva vijjāti vattabbāti niyamassa abhāvato vijjābhāgo viya vijjābhāgiyāpi pavattati evāti vattabbaṃ.",
  "tika-s0203t:351_17": "Āpopharaṇanti paṭibhāganimittabhūtena āpokasiṇena sabbaso mahāsamuddapharaṇaṃ āpopharaṇaṃ nāma.",
  "tika-s0203t:351_18": "Dibbacakkhuñāṇassa kiccaṃ pharaṇanti katvā,",
  "tika-s0203t:351_19": "dibbacakkhuatthaṃ vā ālokapharaṇaṃ dibbacakkhupharaṇanti daṭṭhabbaṃ.",
  "tika-s0203t:351_20": "Ubhayasmimpi pakkhe samuddaṅgamānaṃ kunnadīnaṃ samuddantogadhattā tesaṃ cetasā phuṭatā veditabbā.",
  "tika-s0203t:351_21": "Kunnadiggahaṇañcettha kañcimeva kālaṃ sanditvā tāsaṃ udakassa samuddapariyāpannabhāvūpagamanattā,",
  "tika-s0203t:351_22": "na bahi mahānadiyo viya parittakālaṭṭhitikāti.",
  "tika-s0203t:352_0": "Otāranti kilesuppattiyā avasaraṃ,",
  "tika-s0203t:352_1": "taṃ pana vivaraṃ chiddanti ca vuttaṃ.",
  "tika-s0203t:352_2": "Ārammaṇanti kilesuppattiyā olambanaṃ.",
  "tika-s0203t:352_3": "Yāva pariyosānāti mattikāpuñjassa yāva pariyosānā.",
  "tika-s0203t:353_0": "158.",
  "tika-s0203t:353_1": "Abhiññāyāti iddhividhādiabhiññāya.",
  "tika-s0203t:353_2": "Sacchikātabbassāti paccakkhato kātabbassa adhiṭṭhānavikubbanādidhammassa.",
  "tika-s0203t:353_3": "Abhiññāva kāraṇanti āha –",
  "tika-s0203t:353_4": "“sacchikiriyāpekkhāya,",
  "tika-s0203t:353_5": "abhiññākāraṇassa pana siddhiyā pākaṭā”ti.",
  "tika-s0203t:353_6": "Mariyādabaddhāti udakamātikāmukhe katā.",
  "tika-s0203t:354_0": "Yuttayānaṃ viya katāya icchiticchite kāle sukhena paccavekkhitabbattā.",
  "tika-s0203t:354_1": "Patiṭṭhākatāyāti sampattīnaṃ patiṭṭhābhāvaṃ pāpitāya.",
  "tika-s0203t:354_2": "Anuppavattitāyāti bhāvanābahulīkārehi anuppavattitāya.",
  "tika-s0203t:354_3": "Paricayakatāyāti āsevanadaḷhatāya suciraṃ paricayāya.",
  "tika-s0203t:354_4": "Susampaggahitāyāti sabbaso ukkaṃsaṃ pāpitāya.",
  "tika-s0203t:354_5": "Susamāraddhāyāti ativiya sammadeva nibbattikatāya.",
  "tika-s0203t:354_6": "Sesaṃ suviññeyyameva.",
  "tika-s0203t:355_0": "Kāyagatāsatisuttavaṇṇanāya līnatthappakāsanā samattā.",
  "tika-s0203t:356_0": "10. Saṅkhārupapattisuttavaṇṇanā",
  "tika-s0203t:357_0": "160.",
  "tika-s0203t:357_1": "Saṅkhārupapattinti vipākakkhandhasaññitānaṃ saṅkhārānaṃ uppattiṃ,",
  "tika-s0203t:357_2": "nibbattinti attho.",
  "tika-s0203t:357_3": "Yasmā avadhāraṇaṃ etasmiṃ pade icchitabbanti,",
  "tika-s0203t:357_4": "“saṅkhārānaṃyeva upapatti”nti vatvā tena nivattitaṃ dassento,",
  "tika-s0203t:357_5": "“na sattassā”ti āha.",
  "tika-s0203t:357_6": "Tena satto jīvo uppajjatīti micchāvādaṃ paṭikkhipati.",
  "tika-s0203t:357_7": "Evaṃ uppajjanakadhammavasena uppattiṃ dassetvā idāni uppattijanakadhammavasenapi taṃ dassetuṃ,",
  "tika-s0203t:357_8": "“puññābhisaṅkhārena vā”tiādi vuttaṃ.",
  "tika-s0203t:357_9": "Tattha kāmesu puññābhisaṅkhārenapi upapatti hoti,",
  "tika-s0203t:357_10": "sā pana imasmiṃ sutte gahitāti.",
  "tika-s0203t:357_11": "Puññābhisaṅkhārena vāti vā-",
  "tika-s0203t:357_12": "saddo avuttatthāpekkhaṇavikappattho,",
  "tika-s0203t:357_13": "avuttatthāpekkhāya pana na āgato “āneñjābhisaṅkhārenā”ti.",
  "tika-s0203t:357_14": "Atha vā upapatti āgatā,",
  "tika-s0203t:357_15": "evaṃ kiccaṃ āgataṃ,",
  "tika-s0203t:357_16": "āneñjābhisaṅkhāro panettha sarūpena anāgatopi puññābhisaṅkhāraggahaṇeneva gahitoti daṭṭhabbaṃ.",
  "tika-s0203t:357_17": "Keci pana “puññāneñjābhisaṅkhārenā”ti paṭhanti.",
  "tika-s0203t:357_18": "Bhavūpagakkhandhānanti sugatibhavūpagānaṃ upādānakkhandhānaṃ.",
  "tika-s0203t:358_0": "161.",
  "tika-s0203t:358_1": "Lokikā vaṭṭanti kammavaṭṭassa gahaṇato.",
  "tika-s0203t:358_2": "Bhavūpapattihetubhūtā okappanīyasaddhā catupārisuddhisīlaṃ tādisaṃ buddhavacanabāhusaccaṃ āmisapariccāgo",
  "tika-s0203t:358_3": "kammassakatāñāṇaṃ kammaphaladiṭṭhi ca ime saddhādayo veditabbā.",
  "tika-s0203t:358_4": "Ṭhapetīti paṇidahanavasena ṭhapeti.",
  "tika-s0203t:358_5": "Paṇidahatīti hi ayamettha attho.",
  "tika-s0203t:358_6": "Patiṭṭhāpetīti tattha suppatiṭṭhitaṃ katvā ṭhapeti.",
  "tika-s0203t:358_7": "Sahapatthanāyāti,",
  "tika-s0203t:358_8": "“aho vatāhaṃ…pe…",
  "tika-s0203t:358_9": "upapajjeyya”nti evaṃ pavattapatthanāya saha.",
  "tika-s0203t:358_10": "Saddhādayovāti yathāvuttā saddhādayo eva pañca dhammā upapattiyā saṅkharaṇaṭṭhena saṅkhārā,",
  "tika-s0203t:358_11": "tasmā eva aññehi visiṭṭhabhavūpaharaṇaṭṭhena vihārā nāmāti.",
  "tika-s0203t:358_12": "Tasmiṃ ṭhāneti tasmiṃ upapattiṭṭhāne.",
  "tika-s0203t:359_0": "Pañcadhammāva taṃsamaṅgīpuggalo upapattiṃ maggati gavesati etenāti maggo.",
  "tika-s0203t:359_1": "Paṭipajjati etāyāti paṭipadā.",
  "tika-s0203t:359_2": "Cetanā panettha suddhasaṅkhāratāya saddhādiggahaṇeneva gahitā,",
  "tika-s0203t:359_3": "tasmā avadhāraṇaṃ kataṃ.",
  "tika-s0203t:359_4": "Upapattipakappanavaseneva pavattiyā patthanāgahaṇeneva tassā gahaṇanti keci.",
  "tika-s0203t:359_5": "Cittakarayuttagatinibbattanadhammavasena avadhāraṇassa katattā.",
  "tika-s0203t:359_6": "Cetanā hi nāma kammaṃ,",
  "tika-s0203t:359_7": "tassā upapattinibbattane vattabbameva natthi,",
  "tika-s0203t:359_8": "tassā pana kiccakaraṇā saddhādayo patthanā cāti ime dhammā sahakārino bhavūpapattiyā niyāmakā hontīti",
  "tika-s0203t:359_9": "tatrūpapattiyā pavattantīti tesaṃ maggādibhāvo vutto.",
  "tika-s0203t:359_10": "Tenāha “yassa hī”tiādi.",
  "tika-s0203t:359_11": "Tena saddhā patthanā cāti ubhaye dhammā sahitā hutvā kammaṃ visesentā gatiṃ niyamentīti dasseti,",
  "tika-s0203t:359_12": "paṭisandhiggahaṇaṃ aniyataṃ kevalassa kammassa vasenāti adhippāyo.",
  "tika-s0203t:359_13": "Kāmañcettha “kammaṃ katvā”ti vuttaṃ,",
  "tika-s0203t:359_14": "kammāyūhanato pana pageva patthanaṃ ṭhapetumpi vaṭṭatiyeva.",
  "tika-s0203t:359_15": "Kammaṃ katvāti cettha “tāpetvā bhuñjati,",
  "tika-s0203t:359_16": "bhutvā sayatī”tiādīsu viya na kālaniyamo,",
  "tika-s0203t:359_17": "kammaṃ katvā yadā kadāci patthanaṃ kātuṃ vaṭṭatīti ca idaṃ cārittadassanaṃ viya vuttaṃ.",
  "tika-s0203t:359_18": "Yathā hi bhavapatthanā yāva maggena na samucchijjati,",
  "tika-s0203t:359_19": "tāva anuppannābhinavakatūpacitassa kammassa paccayo hotiyeva.",
  "tika-s0203t:359_20": "Puna tathā visesapaccayo,",
  "tika-s0203t:359_21": "yathā niyametvā uppāditā.",
  "tika-s0203t:359_22": "Tena vuttaṃ –",
  "tika-s0203t:359_23": "“yassa pañca dhammā atthi,",
  "tika-s0203t:359_24": "na patthanā tassa gati anibaddhā”ti.",
  "tika-s0203t:360_0": "165.",
  "tika-s0203t:360_1": "Sabbasovāti “idaṃ kāḷakaṃ sāmaṃ setaṃ haritaṃ maṇḍalaṃ aparimaṇḍalaṃ caturaṃsaṃ paripuṇṇaṃ khuddakaṃ mahanta”ntiādinā sabbasova pākaṭaṃ hoti.",
  "tika-s0203t:361_0": "167.",
  "tika-s0203t:361_1": "Sundaroti kāḷakādidosarahitatāya sobhano.",
  "tika-s0203t:361_2": "Ākarasampanno sampannaākaruppattiyā.",
  "tika-s0203t:361_3": "Dhovanādīhīti dhovanatāpanamajjanādīhi.",
  "tika-s0203t:362_0": "168.",
  "tika-s0203t:362_1": "Lokadhātūnaṃ satasahassaṃ attano vase vattanato satasahasso.",
  "tika-s0203t:362_2": "Tassa pana tattha obhāsakaraṇaṃ pākaṭanti āha “ālokapharaṇabrahmā”ti.",
  "tika-s0203t:362_3": "Ayameva nayo heṭṭhā “sahasso brahmā”tiādīsupi.",
  "tika-s0203t:362_4": "Nikkhena katanti nikkhaparimāṇena jambonadena kataṃ.",
  "tika-s0203t:362_5": "Nikkhaṃ pana vīsatisuvaṇṇanti keci.",
  "tika-s0203t:362_6": "Pañcavīsatisuvaṇṇanti apare.",
  "tika-s0203t:362_7": "Suvaṇṇaṃ nāma catudharaṇanti vadanti.",
  "tika-s0203t:362_8": "Ghaṭṭanamajjanakkhamaṃ na hoti parittabhāvato.",
  "tika-s0203t:362_9": "Atirekenāti pañcasuvaṇṇaatirekena nikkhappamāṇaṃ asampattena.",
  "tika-s0203t:362_10": "Vaṇṇavantaṃ pana na hoti avipulatāya uḷāraṃ hutvā anupaṭṭhānato.",
  "tika-s0203t:362_11": "Avaṇṇavantatāya eva pharusadhātukaṃ khāyati.",
  "tika-s0203t:362_12": "Tāsūti tāsu bhūmīsu,",
  "tika-s0203t:362_13": "yattha sākhā vaḍḍhitvā ṭhitā.",
  "tika-s0203t:362_14": "Teti suvaṇṇaṅkurā.",
  "tika-s0203t:362_15": "Pacitvāti tāpetvā.",
  "tika-s0203t:362_16": "Sampahaṭṭhanti samujjalīkatanti āha –",
  "tika-s0203t:362_17": "“dhotaghaṭṭitapamajjita”nti,",
  "tika-s0203t:362_18": "tambamattikalepaṃ katvā dhotañceva pāsāṇādinā ghaṭṭitañca eḷakalomādinā pamajjitañcāti attho.",
  "tika-s0203t:363_0": "Etadevāti ālokaṃ vaḍḍhetvā ettha ālokapharaṇameva.",
  "tika-s0203t:363_1": "Atha vā yaṃ dibbacakkhupharaṇaṃ,",
  "tika-s0203t:363_2": "ālokapharaṇampi etadeva.",
  "tika-s0203t:363_3": "Yattakañhi ṭhānaṃ yogī kasiṇālokena pharati;",
  "tika-s0203t:363_4": "tattakaṃ ṭhānaṃ dibbacakkhuñāṇaṃ phusatīti dibbacakkhupharaṇe dassite ālokapharaṇaṃ dassitamevāti attho.",
  "tika-s0203t:363_5": "Sabbatthāti sabbasmiṃ “pharitvā”ti āgataṭṭhāne.",
  "tika-s0203t:363_6": "Avināsentenāti asambhinnena.",
  "tika-s0203t:364_0": "Kasiṇapharaṇaṃ viyāti kasiṇobhāsena pharaṇaṃ viya dissati upaṭṭhāti,",
  "tika-s0203t:364_1": "maṇipabhāpharaṇassa viya brahmaloke dhātupharaṇassa dassitattāti adhippāyo.",
  "tika-s0203t:364_2": "Sarīrapabhā pana nikkhapabhāsadisāti,",
  "tika-s0203t:364_3": "“nikkhopamme sarīrapharaṇaṃ viya dissatī”ti vuttaṃ.",
  "tika-s0203t:364_4": "Aṭṭhakathā nāma natthīti pāḷipadassa atthavaṇṇanāya nāma nicchitāya bhavitabbaṃ,",
  "tika-s0203t:364_5": "avinicchitāya pana natthi viyāti akathanaṃ nāma aṭṭhakathāya anāciṇṇanti tassa vādaṃ paṭikkhipitvā.",
  "tika-s0203t:364_6": "Yathā hi vattabbaṃ,",
  "tika-s0203t:364_7": "tathā avatvā “viyā”ti vacanaṃ kimatthiyanti adhippāyo.",
  "tika-s0203t:364_8": "Buddhānaṃ byāmappabhā byāmappadese sabbakālaṃ adhiṭṭhāti viya tassa brahmuno sarīrapharaṇaṃ sarīrābhāya pattharaṇaṃ sabbakālikaṃ.",
  "tika-s0203t:364_9": "Cattārimāni itarāni pharaṇāni avināsetvā aññamaññamabhinditvā kathetabbaṃ.",
  "tika-s0203t:364_10": "Pharaṇapadasseva vevacanaṃ “adhimuccaneneva pharaṇa”nti.",
  "tika-s0203t:364_11": "Pattharatīti yathāvuttaṃ pharaṇavasena pattharati.",
  "tika-s0203t:364_12": "Jānātīti adhimuccanavasena jānāti.",
  "tika-s0203t:365_0": "169.",
  "tika-s0203t:365_1": "Ādayoti ādi-",
  "tika-s0203t:365_2": "saddena subhe saṅgaṇhāti.",
  "tika-s0203t:365_3": "Ābhāti dutiyajjhānabhūmike deve ekajjhaṃ gahetvā sādhāraṇato vuttaṃ.",
  "tika-s0203t:365_4": "Tato subhāti tatiyajjhānabhūmike. Tenāha –",
  "tika-s0203t:365_5": "“pāṭiyekkā devā natthī”tiādi.",
  "tika-s0203t:365_6": "Sādhāraṇato katāyapi patthanāya jhānaṅgaṃ parittaṃ bhāvitañce,",
  "tika-s0203t:365_7": "parittābhesu upapatti hoti,",
  "tika-s0203t:365_8": "majjhimañce,",
  "tika-s0203t:365_9": "appamāṇābhesu,",
  "tika-s0203t:365_10": "paṇītañce,",
  "tika-s0203t:365_11": "ābhassaresu upapatti hotīti daṭṭhabbaṃ.",
  "tika-s0203t:365_12": "Subhāti etthāpi eseva nayo.",
  "tika-s0203t:365_13": "Heṭṭhā vuttanayeneva suviññeyyoti āha –",
  "tika-s0203t:365_14": "“vehapphalādivārā pākaṭāyevā”ti.",
  "tika-s0203t:366_0": "Kāmāvacaresu nibbattatūtiādinā saddhādīnaṃ ajjhānavipassanānaṃ kathaṃ tadadhiṭṭhānaṃ hotīti āsaṅkati.",
  "tika-s0203t:366_1": "Itaro saddhādīnaṃ ajjhānasabhāvattepi jhānavipassanānaṃ adhiṭṭhānaṃ nissayapaccayādivasena sappaccayattā",
  "tika-s0203t:366_2": "brahmalokūpapattiṃ nibbānañca āvahantīti dassento,",
  "tika-s0203t:366_3": "“ime pañca dhammā”tiādimāha.",
  "tika-s0203t:366_4": "Tattha sīlanti sambhārasīlaṃ.",
  "tika-s0203t:366_5": "Anāgāmī samucchinnaorambhāgiyasaṃyojano samāno sace sabbaso upapattiyo atikkamituṃ na sakkoti,",
  "tika-s0203t:366_6": "ariyabhūmīsu eva nibbattati yathūpacitajhānakammunāti āha –",
  "tika-s0203t:366_7": "“anāgāmi…pe…",
  "tika-s0203t:366_8": "nibbattatī”ti.",
  "tika-s0203t:366_9": "Uparimagganti aggamaggaṃ bhāvetvā.",
  "tika-s0203t:366_10": "Āsavakkhayanti sabbaso āsavānaṃ khayaṃ pahānaṃ pāpuṇāti.",
  "tika-s0203t:366_11": "Sesaṃ suviññeyyameva.",
  "tika-s0203t:367_0": "Saṅkhārupapattisuttavaṇṇanāya līnatthappakāsanā samattā.",
  "tika-s0203t:368_0": "Niṭṭhitā ca anupadavaggavaṇṇanā.",
  "tika-s0203t:369_0": "3. Suññatavaggo",
  "tika-s0203t:370_0": "1. Cūḷasuññatasuttavaṇṇanā",
  "tika-s0203t:371_0": "176.",
  "tika-s0203t:371_1": "Kālaparicchedaṃ katvāti samāpajjantehi nāma kālaparicchedo kātabbo.",
  "tika-s0203t:371_2": "Thero pana bhagavato vattakaraṇatthaṃ kālaparicchedaṃ karoti,",
  "tika-s0203t:371_3": "“ettake kāle vītivatte idaṃ nāma bhagavato kātabba”nti.",
  "tika-s0203t:371_4": "So tatthakaṃyeva samāpattiṃ samāpajjitvā vuṭṭhāti,",
  "tika-s0203t:371_5": "taṃ sandhāya vuttaṃ “kālaparicchedaṃ katvā”ti.",
  "tika-s0203t:371_6": "Suññatāphalasamāpattiṃ appetvāti etena itare,",
  "tika-s0203t:371_7": "“na sotāpannasakadāgāmī phalasamāpattiṃ samāpajjantī”ti vadanti,",
  "tika-s0203t:371_8": "taṃ vādaṃ paṭisedheti.",
  "tika-s0203t:371_9": "Suññatoti attasuññato ca niccasuññato ca saṅkhārā upaṭṭhahiṃsu.",
  "tika-s0203t:371_10": "Sekkhānañhi suññatāpaṭivedho pādesiko subhasukhasaññānaṃ appahīnattā,",
  "tika-s0203t:371_11": "tasmā so thero suññatākathaṃ sotukāmo jāto.",
  "tika-s0203t:371_12": "Dhurena dhuraṃ paharantena viyāti rathadhurena rathadhuraṃ paharantena viya katvā ujukameva suññatā…pe…",
  "tika-s0203t:371_13": "vatthuṃ na sakkāti yojanā.",
  "tika-s0203t:371_14": "Ekaṃ padanti ekaṃ suññatāpadaṃ.",
  "tika-s0203t:372_0": "Pubbepāhantiādinā bhagavā paṭhamabodhiyampi attano suññatāvihārabāhullaṃ pakāsetīti dassento “paṭhamabodhiyampī”ti āha.",
  "tika-s0203t:372_1": "Ekotiādi therassa suññatākathāya bhājanabhāvadassanatthaṃ.",
  "tika-s0203t:372_2": "Sotunti aṭṭhiṃ katvā manasi katvā sabbacetasā samannāharitvā sotumpi.",
  "tika-s0203t:372_3": "Uggahetumpiti yathābhūtaṃ dhammaṃ dhāraṇaparipucchāparicayavasena hadayena uggahitaṃ suvaṇṇabhājane pakkhittasīhavasā viya avinaṭṭhe kātumpi.",
  "tika-s0203t:372_4": "Kathetumpīti vitthārena paresaṃ dassetumpi sakkā.",
  "tika-s0203t:372_5": "Tatthāti migāramātupāsāde.",
  "tika-s0203t:372_6": "Kaṭṭharūpapotthakarūpacittarūpavasena katāti thambhādīsu uttiritvā katānaṃ kaṭṭharūpānaṃ,",
  "tika-s0203t:372_7": "niyyūhādīsu paṭimāvasena racitānaṃ potthakarūpānaṃ,",
  "tika-s0203t:372_8": "sittipasse cittakammavasena viracitānaṃ cittarūpānañca katā niṭṭhapitā.",
  "tika-s0203t:372_9": "Vessavaṇamandhātādīnanti paṭimārūpena katānaṃ vessavaṇamandhātusakkādīnaṃ.",
  "tika-s0203t:372_10": "Cittakammavasenāti ārāmādicittakammavasena.",
  "tika-s0203t:372_11": "Saṇṭhitampīti avayavabhāvena saṇṭhitaṃ hutvā ṭhitampi.",
  "tika-s0203t:372_12": "Jiṇṇapaṭisaṅkharaṇatthanti jiṇṇānaṃ niyyūhakūṭāgārapāsādāvayavānaṃ abhisaṅkharaṇatthāya tasmiṃ tasmiṃ ṭhāne rahassasaññāṇena ṭhapitaṃ.",
  "tika-s0203t:372_13": "“Paribhuñjissāmī”ti tasmiṃ tasmiṃ kicce viniyuñjanavasena paribhuñjitabbassa.",
  "tika-s0203t:372_14": "Etaṃ vuttanti,",
  "tika-s0203t:372_15": "“ayaṃ migāramātupāsādo suñño”tiādikaṃ vuttaṃ.",
  "tika-s0203t:373_0": "Niccanti sabbakālaṃ rattiñca divā ca.",
  "tika-s0203t:373_1": "Ekabhāvaṃ ekaṃ asuññatanti paccatte upayogavacanaṃ,",
  "tika-s0203t:373_2": "ekattaṃ eko asuññatoti attho.",
  "tika-s0203t:373_3": "Gāmoti pavattanavasenāti gehasannivesavīthicaccarasiṅghāṭakādike upādāya gāmoti lokuppattivasena.",
  "tika-s0203t:373_4": "Kilesavasenāti tattha anunayapaṭighavasena.",
  "tika-s0203t:373_5": "Eseva nayoti iminā “pavattavasena vā kilesavasena vā uppannaṃ manussasañña”nti imamatthaṃ atidisati.",
  "tika-s0203t:373_6": "Ettha ca yathā gāmaggahaṇena gharādisaññā saṅgahitā,",
  "tika-s0203t:373_7": "evaṃ manussaggahaṇena itthipurisādisaññā saṅgahitā.",
  "tika-s0203t:373_8": "Yasmā rukkhādike paṭicca araññasaññā tattha pabbatavanasaṇḍādayo antogadhā,",
  "tika-s0203t:373_9": "tasmā tattha vijjamānampi taṃ vibhāgaṃ aggahetvā ekaṃ araññaṃyeva paṭicca araññasaññaṃ manasi karoti.",
  "tika-s0203t:373_10": "Otaratīti anuppavisati.",
  "tika-s0203t:373_11": "Adhimuccatīti nicchinoti.",
  "tika-s0203t:373_12": "Pavattadarathāti tathārūpāya passaddhiyā abhāvato oḷārikadhammappavattisiddhā darathā.",
  "tika-s0203t:373_13": "Kilesadarathāti anunayapaṭighasambhavā kilesadarathā.",
  "tika-s0203t:373_14": "Dutiyapadeti “ye assu darathā manussasaññaṃ paṭiccā”ti imasmiṃ pade.",
  "tika-s0203t:373_15": "Manasikārasantatāya, –",
  "tika-s0203t:373_16": "“nāyaṃ pubbe viya oḷārikā,",
  "tika-s0203t:373_17": "dhammappavattī”ti saṅkhāradassanadarathānaṃ sukhumatā sallahukatā ca caritatthāti āha “pavattadarathamattā atthī”ti.",
  "tika-s0203t:374_0": "Yaṃ kilesadarathajātaṃ,",
  "tika-s0203t:374_1": "taṃ imissā darathasaññāya na hotīti yojanā.",
  "tika-s0203t:374_2": "Pavattadarathamattaṃ avasiṭṭhaṃ hoti,",
  "tika-s0203t:374_3": "vijjamānameva atthi idanti pajānātīti yojanā.",
  "tika-s0203t:374_4": "Suññatā nibbattīti suññatanti pavatti.",
  "tika-s0203t:374_5": "Suññatā sahacaritañhi suññaṃ,",
  "tika-s0203t:374_6": "idha suññatāti vuttā.",
  "tika-s0203t:375_0": "177.",
  "tika-s0203t:375_1": "Assāti bhagavato evaṃ idāni vuccamānākārena cittappavatti ahosi.",
  "tika-s0203t:375_2": "Accantasuññatanti “paramānuttara”nti vuttaṃ arahattaṃ desessāmīti.",
  "tika-s0203t:375_3": "Araññasaññāya visesānadhigamanatoti,",
  "tika-s0203t:375_4": "“araññaṃ arañña”nti manasikārena jhānādivisesassa adhigamābhāvato,",
  "tika-s0203t:375_5": "“pathavī”ti manasikārena visesādhigamanato.",
  "tika-s0203t:375_6": "Idāni tamevatthaṃ upamāya vibhāvetuṃ “yathā hī”tiādi vuttaṃ.",
  "tika-s0203t:375_7": "Evaṃ santeti evaṃ vapite sāliādayo sampajjanti.",
  "tika-s0203t:375_8": "Dhuvasevananti niyatasevanaṃ pārihāriyakammaṭṭhānaṃ.",
  "tika-s0203t:375_9": "Paṭiccāti ettha “sambhūta”nti vacanaseso icchitoti āha “paṭicca sambhūta”nti.",
  "tika-s0203t:375_10": "Pathaviṃ paṭicca sambhūtā hi saññāti.",
  "tika-s0203t:376_0": "Pathavīkasiṇe so pathavīsaññī hoti,",
  "tika-s0203t:376_1": "na pakatipathaviyaṃ.",
  "tika-s0203t:376_2": "Tassāti pathavīkasiṇassa.",
  "tika-s0203t:376_3": "Tehīti gaṇḍādīhi.",
  "tika-s0203t:376_4": "Suṭṭhu vihatanti yathā valīnaṃ lesopi na hoti,",
  "tika-s0203t:376_5": "evaṃ sammadeva ākoṭitaṃ.",
  "tika-s0203t:376_6": "Nadītaḷākādīnaṃ tīrappadeso udakassa ākaraṭṭhena kūlaṃ,",
  "tika-s0203t:376_7": "unnatabhāvato uggataṃ kūlaṃ viyāti ukkūlaṃ,",
  "tika-s0203t:376_8": "bhūmiyā uccaṭṭhānaṃ.",
  "tika-s0203t:376_9": "Vigataṃ kūlanti vikkūlaṃ,",
  "tika-s0203t:376_10": "nīcaṭṭhānaṃ.",
  "tika-s0203t:376_11": "Tenāha “uccanīca”nti.",
  "tika-s0203t:376_12": "Ekaṃ saññanti ekaṃ pathavītisaññaṃyeva.",
  "tika-s0203t:377_0": "182.",
  "tika-s0203t:377_1": "Satipi saṅkhāranimittavirahe yādisānaṃ nimittānaṃ abhāvena “animitta”nti vuccati,",
  "tika-s0203t:377_2": "tāni dassetuṃ,",
  "tika-s0203t:377_3": "“niccanimittādivirahito”ti vuttaṃ.",
  "tika-s0203t:377_4": "Catumahābhūtikaṃ catumahābhūtanissitaṃ.",
  "tika-s0203t:377_5": "Saḷāyatanapaṭisaṃyuttaṃ cakkhāyatanādisaḷāyatanasahitaṃ.",
  "tika-s0203t:378_0": "183.",
  "tika-s0203t:378_1": "Vipassanāya paṭivipassananti dhammānañca puna vipassanaṃ.",
  "tika-s0203t:378_2": "Idhāti attano paccakkhabhūtayathādhigatamaggaphalaṃ vadatīti āha –",
  "tika-s0203t:378_3": "“ariyamagge ceva ariyaphale cā”ti.",
  "tika-s0203t:378_4": "Upādisesadarathadassanatthanti sabbaso kilesupadhiyā pahīnāya khandhopadhi avisiṭṭhā,",
  "tika-s0203t:378_5": "tappaccayā darathā upādisesadarathā,",
  "tika-s0203t:378_6": "taṃ dassanatthaṃ.",
  "tika-s0203t:378_7": "Yasmā visayato gāmasaññā oḷārikā,",
  "tika-s0203t:378_8": "manussasaññā sukhumā,",
  "tika-s0203t:378_9": "tasmā manussasaññāya gāmasaññaṃ nivattetvā.",
  "tika-s0203t:378_10": "Yasmā pana manussasaññāpi sabhāgavatthupariggahato oḷārikā,",
  "tika-s0203t:378_11": "sabhāgavatthuto araññasaññā sukhumā,",
  "tika-s0203t:378_12": "tasmā araññasaññāya manussasaññaṃ nivattetvā.",
  "tika-s0203t:378_13": "Pathavīsaññādinivattane kāraṇaṃ heṭṭhā suttantaresu ca vuttameva.",
  "tika-s0203t:378_14": "Anupubbenāti maggappaṭipāṭiyā.",
  "tika-s0203t:378_15": "Niccasārādīnaṃ sabbaso avatthutāya accantameva suññattā accantasuññatā.",
  "tika-s0203t:379_0": "184.",
  "tika-s0203t:379_1": "Suññataphalasamāpattinti suññatavimokkhassa phalabhūtattā,",
  "tika-s0203t:379_2": "suññatānupassanāya vasena samāpajjitabbattā ca suññataphalasamāpattinti laddhanāmaṃ arahattaphalasamāpattiṃ.",
  "tika-s0203t:379_3": "Yasmā atīte paccekasambuddhā ahesuṃ,",
  "tika-s0203t:379_4": "anāgate bhavissanti,",
  "tika-s0203t:379_5": "idāni pana buddhasāsanassa dharamānattā paccekabuddhā na vattanti,",
  "tika-s0203t:379_6": "tasmā paccekabuddhaggahaṇaṃ akatvā,",
  "tika-s0203t:379_7": "“etarahipi buddhabuddhasāvakasaṅkhātā”icceva vuttaṃ.",
  "tika-s0203t:379_8": "Na hi buddhasāsane dharante paccekabuddhā bhavanti.",
  "tika-s0203t:379_9": "Sesaṃ suviññeyyameva.",
  "tika-s0203t:380_0": "Cūḷasuññatasuttavaṇṇanāya līnatthappakāsanā samattā.",
  "tika-s0203t:381_0": "2. Mahāsuññatasuttavaṇṇanā",
  "tika-s0203t:382_0": "185.",
  "tika-s0203t:382_1": "Chavivaṇṇena so kāḷo,",
  "tika-s0203t:382_2": "na nāmena.",
  "tika-s0203t:382_3": "Palālasanthāroti ādīnīti ādi-",
  "tika-s0203t:382_4": "saddena kocchacimilikākaṭasārādīnaṃ gahaṇaṃ.",
  "tika-s0203t:382_5": "Gaṇabhikkhūnanti gaṇabandhanavasena bhikkhūnaṃ.",
  "tika-s0203t:383_0": "Yadi saṃsayo nāma natthi,",
  "tika-s0203t:383_1": "“sambahulā nu kho”ti idaṃ kathanti āha “vitakkapubbabhāgā”tiādi.",
  "tika-s0203t:383_2": "Tattha vitakko pubbabhāgo etissāti vitakkapubbabhāgā, pucchā.",
  "tika-s0203t:383_3": "Sā “sambahulā no ettha bhikkhūviharantī”ti vacanaṃ,",
  "tika-s0203t:383_4": "vitakko pana “sambahulā nu kho idha bhikkhū viharantī”ti iminā ākārena tadā bhagavato uppanno cittasaṅkappo,",
  "tika-s0203t:383_5": "tassa parivitakkassa tabbhāvajotanoyaṃ nu-",
  "tika-s0203t:383_6": "kāro vuttoti dassento āha –",
  "tika-s0203t:383_7": "“vitakkapubbabhāge cāyaṃ nu-",
  "tika-s0203t:383_8": "kāro nipātamatto”ti.",
  "tika-s0203t:383_9": "Kiñcāpi gacchanto disvā,",
  "tika-s0203t:383_10": "“sambahulā no ettha bhikkhū viharantī”ti pucchāvasena bhagavatā vutto,",
  "tika-s0203t:383_11": "atha kho “na kho, ānanda,",
  "tika-s0203t:383_12": "bhikkhu sobhati saṅgaṇikārāmo”tiādi uparidesanāvasena matthakaṃ gacchante avinicchito nāma na hoti,",
  "tika-s0203t:383_13": "atha kho visuṃ vinicchito eva hoti,",
  "tika-s0203t:383_14": "disvā nicchinitvāva kathāsamuṭṭhāpanatthaṃ tathā pucchati.",
  "tika-s0203t:383_15": "Tathā hi vuttaṃ –",
  "tika-s0203t:383_16": "“jānantāpi tathāgatā pucchantī”ti.",
  "tika-s0203t:383_17": "Tenāha “ito kirā”tiādi.",
  "tika-s0203t:384_0": "Yathā nadīotiṇṇaṃ udakaṃ yathāninnaṃ pakkhandati,",
  "tika-s0203t:384_1": "evaṃ sattā dhātuso saṃsandanti,",
  "tika-s0203t:384_2": "tasmā “gaṇavāso nadīotiṇṇaudakasadiso”ti vuttaṃ.",
  "tika-s0203t:384_3": "Idāni tamatthaṃ vitthārato dassetuṃ –",
  "tika-s0203t:384_4": "“nirayatiracchānayonī”tiādi vuttaṃ.",
  "tika-s0203t:384_5": "Kuruvindādinhānīyacuṇṇāni saṇhasukhumabhāvato nāḷiyaṃ pakkhittāni nirantarāneva tiṭṭhantīti āha –",
  "tika-s0203t:384_6": "“cuṇṇabharitā nāḷi viyā”ti.",
  "tika-s0203t:384_7": "Sattapaṇṇāsa kulasatasahassānīti sattasatasahassādhikāni paññāsa kulānaṃyeva satasahassāni,",
  "tika-s0203t:384_8": "manussānaṃ pana vasena satta koṭiyo tadā tattha vasiṃsu.",
  "tika-s0203t:385_0": "Tato cintesi, kathaṃ?",
  "tika-s0203t:385_1": "Kāmañcāyaṃ lokapakati,",
  "tika-s0203t:385_2": "mayhaṃ pana sāsane ayuttova soti āha –",
  "tika-s0203t:385_3": "“mayā”tiādi.",
  "tika-s0203t:385_4": "Dhammanti sabhāvasiddhaṃ.",
  "tika-s0203t:385_5": "Saṃvegoti sahottappañāṇaṃ vuccati.",
  "tika-s0203t:385_6": "Na kho panetaṃ sakkā gilānupaṭṭhānaovādānusāsaniādivasena samāgamassa icchitabbattā.",
  "tika-s0203t:385_7": "Gaṇabhedananti gaṇasaṅgaṇikāya vivecanaṃ.",
  "tika-s0203t:386_0": "186.",
  "tika-s0203t:386_1": "Kataparibhaṇḍanti pubbe katasaṃvidhānassa cīvarassa vuttākārena paṭisaṅkharaṇaṃ.",
  "tika-s0203t:386_2": "Noti amhākaṃ.",
  "tika-s0203t:386_3": "Anattamanoti anārādhitacitto.",
  "tika-s0203t:387_0": "Sakagaṇena sahabhāvato saṅgaṇikāti āha “sakaparisasamodhāna”nti.",
  "tika-s0203t:387_1": "Gaṇoti pana idha janasamūhoti vuttaṃ “nānājanasamodhāna”nti.",
  "tika-s0203t:387_2": "Sobhati yathānusiṭṭhaṃ paṭipajjamānato.",
  "tika-s0203t:387_3": "Kāmato nikkhamatīti nikkhamo,",
  "tika-s0203t:387_4": "evaṃ nikkhamavasena uppannaṃ sukhaṃ.",
  "tika-s0203t:387_5": "Gaṇasaṅgaṇikākilesasaṅgaṇikāhi pavivitti paviveko.",
  "tika-s0203t:387_6": "Pavivekavasena uppannaṃ sukhaṃ.",
  "tika-s0203t:387_7": "Rāgādīnaṃ upasamāvahaṃ sukhaṃ upasamasukhaṃ.",
  "tika-s0203t:387_8": "Maggasambodhāvahaṃ sukhaṃ sambodhisukhaṃ.",
  "tika-s0203t:387_9": "Nikāmetabbassa,",
  "tika-s0203t:387_10": "nikāmaṃ vā lābhī nikāmalābhī.",
  "tika-s0203t:387_11": "Nidukkhaṃ sukheneva labhatīti adukkhalābhī.",
  "tika-s0203t:387_12": "Kasiraṃ vuccati appakanti āha –",
  "tika-s0203t:387_13": "“akasiralābhīti vipulalābhī”ti.",
  "tika-s0203t:388_0": "Sāmāyikanti samaye kilesavimuccanaṃ accantamevāti sāmāyikaṃ ma- kāre a-",
  "tika-s0203t:388_1": "kārassa dīghaṃ katvā. Tenāha –",
  "tika-s0203t:388_2": "“appitappitasamaye kilesehi vimutta”nti.",
  "tika-s0203t:388_3": "Kantanti aṅgasantatāya ārammaṇasantatāya ca kamanīyaṃ manorammaṃ.",
  "tika-s0203t:388_4": "Asāmāyikaṃ accantavimuttaṃ.",
  "tika-s0203t:389_0": "Ettāvatātiādinā saṅgaṇikārāmassa visesādhigamassa antarāyikabhāvaṃ anvayato byatirekato ca saha nidassanena dasseti.",
  "tika-s0203t:389_1": "Tattha sā duvidhā antarāyikatā vodānadhammānaṃ anuppattihetukā,",
  "tika-s0203t:389_2": "saṃkilesadhammānaṃ uppattihetukā ca.",
  "tika-s0203t:390_0": "Te paṭhamaṃ “saṅgaṇikārāmo”tiādinā vibhāvetvā itaraṃ vibhāvetuṃ,",
  "tika-s0203t:390_1": "“idāni dosuppattiṃ dassento”tiādi vuttaṃ.",
  "tika-s0203t:390_2": "“Aṭṭhiñca paṭicca nhāruñca paṭicca cammañca paṭicca maṃsañca paṭicca ākāso parivārito rūpantveva saṅkhaṃ",
  "tika-s0203t:390_3": "gacchatī”tiādīsu viya idha rūpasaddo karajakāyapariyāyoti “rūpanti sarīra”nti āha. “Nāhaṃ,",
  "tika-s0203t:390_4": "ānanda…pe…",
  "tika-s0203t:390_5": "domanassupāyāsā”ti kasmā vuttaṃ?",
  "tika-s0203t:390_6": "Nanu kāye ca jīvite ca anapekkhacittānaṃ āraddhavipassakānampi asappāyavajjanasappāyasevanavasena kāyassa pariharaṇaṃ hotīti? Saccaṃ,",
  "tika-s0203t:390_7": "taṃ pana yo kallasarīraṃ nissāya dhammasādhanāya anuyuñjitukāmo hoti,",
  "tika-s0203t:390_8": "tasseva dhammasādhanatāvasena.",
  "tika-s0203t:390_9": "Dhammasādhanabhāvañhi apekkhitvā asappāyaṃ vajjetvā sappāyavasena posetvā suṭṭhutaraṃ hutvā anuyuñjanato kāyassa pariharaṇaṃ,",
  "tika-s0203t:390_10": "na so kāye abhirato nāma hoti paccavekkhaṇāyattattā apekkhāya vinoditabbo tādisoti.",
  "tika-s0203t:390_11": "Upāligahapatinoti etthāpi “dasabalasāvakattupagamanasaṅkhātenā”ti ānetvā yojetabbaṃ.",
  "tika-s0203t:391_0": "187.",
  "tika-s0203t:391_1": "Mahākaruṇāvasena parivutāya parisāya majjhe nisinnopi ekantavivekajjhāsayattā ekakova.",
  "tika-s0203t:391_2": "Etena satthuno pavivittassa pavivekattena vivittataṃ dasseti.",
  "tika-s0203t:391_3": "Rūpārūpapaṭibhāganimittehi nivattanatthaṃ “rūpādīnaṃ saṅkhatanimittāna”nti vuttaṃ.",
  "tika-s0203t:391_4": "Ativiya santatarapaṇītatamabhāvena visesato sinoti bandhatīti visayo,",
  "tika-s0203t:391_5": "so eva sasantatipariyāpannatāya ajjhattaṃ.",
  "tika-s0203t:391_6": "Kiṃ pana tanti āha –",
  "tika-s0203t:391_7": "“suññatanti suññataphalasamāpatti”nti.",
  "tika-s0203t:391_8": "Upadhivivekatāya asaṅkhatā dhātu idha vivekoti adhippetoti āha –",
  "tika-s0203t:391_9": "“vivekaninnenā”tiādi.",
  "tika-s0203t:391_10": "Bhaṅgamattampi asesetvā āsavaṭṭhāniyānañca dhammānaṃ tattha vigatattā tesaṃ vasena vigatantena,",
  "tika-s0203t:391_11": "evaṃbhūtaṃ tesaṃ byantibhāvaṃ pattanti pāḷiyaṃ “byantibhūtenā”ti vuttaṃ.",
  "tika-s0203t:391_12": "Uyyojanaṃ vissajjanaṃ,",
  "tika-s0203t:391_13": "taṃ etassa atthi,",
  "tika-s0203t:391_14": "uyyojeti vissajjetīti vā uyyojanikaṃ.",
  "tika-s0203t:391_15": "Yasmā na sabbakathā uyyojanavaseneva pavattati,",
  "tika-s0203t:391_16": "tasmā vuttaṃ “uyyojanikapaṭisaṃyutta”nti.",
  "tika-s0203t:392_0": "Telapākaṃ gaṇhanto viyāti yathā telapāko nāma paricchinnakālo na atikkamitabbo,",
  "tika-s0203t:392_1": "evaṃ attano samāpattikālaṃ anatikkamitvā.",
  "tika-s0203t:392_2": "Yathā hi kusalo vejjo telaṃ pacanto taṃ taṃ telakiccaṃ cintetvā yadi vā patthinnapāko,",
  "tika-s0203t:392_3": "yadi vā majjhimapāko,",
  "tika-s0203t:392_4": "yadi vā kharapāko icchitabbo,",
  "tika-s0203t:392_5": "tassa kālaṃ upadhāretvā pacati,",
  "tika-s0203t:392_6": "evaṃ bhagavā dhammaṃ desento veneyyānaṃ ñāṇaparipākaṃ upadhāretvā taṃ taṃ kālaṃ anatikkamitvā dhammaṃ",
  "tika-s0203t:392_7": "desetvā parisaṃ uyyojento ca vivekaninneneva cittena uyyojeti.",
  "tika-s0203t:392_8": "Dve pañcaviññāṇānipi tadabhinīhatamanoviññāṇavasena nibbānaninnāneva.",
  "tika-s0203t:392_9": "Buddhānañhi saṅkhārānaṃ suṭṭhu pariññātatāya paṇītānampi rūpādīnaṃ āpāthagamane pageva itaresaṃ paṭikūlatāva supākaṭā hutvā upaṭṭhāti,",
  "tika-s0203t:392_10": "tasmā ghammābhitattassa viya sītajalaṭṭhānaninnatā nibbānaninnameva cittaṃ hoti,",
  "tika-s0203t:392_11": "tassa ativiya santapaṇītabhāvato.",
  "tika-s0203t:393_0": "188.",
  "tika-s0203t:393_1": "Ajjhattamevāti idha jhānārammaṇaṃ adhippetanti āha “gocarajjhattamevā”ti.",
  "tika-s0203t:393_2": "Idha niyakajjhattaṃ suññataṃ.",
  "tika-s0203t:393_3": "Apaguṇapādakajjhānañhi ettha “niyakajjhatta”nti adhippetaṃ vipassanāvisesassa adhippetattā,",
  "tika-s0203t:393_4": "niyakajjhattaṃ nijjīvanissattataṃ,",
  "tika-s0203t:393_5": "anattatanti attho.",
  "tika-s0203t:393_6": "Asampajjanabhāvajānanenāti idāni me kammaṭṭhānaṃ vīthipaṭipannaṃ na hoti,",
  "tika-s0203t:393_7": "uppathameva pavattatīti jānanena.",
  "tika-s0203t:394_0": "Kasmā panettha bhagavatā vipassanāya eva pādake jhāne avatvā pādakajjhānaṃ gahitanti āha –",
  "tika-s0203t:394_1": "“appaguṇapādakajjhānato”tiādi.",
  "tika-s0203t:394_2": "Na pakkhandati sammā na samāhitattā.",
  "tika-s0203t:394_3": "So pana “ajjhattadhammā mayhaṃ nijjaṭā nigumbā hutvā na upaṭṭhahanti,",
  "tika-s0203t:394_4": "handāhaṃ bahiddhādhamme manasi kareyyaṃ ekaccesu saṅkhāresu upaṭṭhitesu itarepi upaṭṭhaheyyumevā”ti parassa…pe…",
  "tika-s0203t:394_5": "manasi karoti.",
  "tika-s0203t:394_6": "Pādakajjhānavasena viya sammasitajjhānavasenapi ubhatobhāgavimutto hotiyevāti āha –",
  "tika-s0203t:394_7": "“arūpasamāpattiyaṃ nu kho kathanti āneñjaṃ manasi karotī”ti.",
  "tika-s0203t:394_8": "Na me cittaṃ pakkhandatīti mayhaṃ vipassanācittaṃ vīthipaṭipannaṃ hutvā na vahatīti.",
  "tika-s0203t:394_9": "Pādakajjhānamevāti vipassanāya pādakabhūtameva jhānaṃ.",
  "tika-s0203t:394_10": "Punappunaṃ manasi kātabbanti punappunaṃ samāpajjitabbaṃ vipassanāya tikkhavisadatāpādanāya.",
  "tika-s0203t:394_11": "Avahante nipuṇābhāvena chedanakiriyāya appavattante.",
  "tika-s0203t:394_12": "Samāpajjitvā vipassanāya tikkhakammakaraṇaṃ samathavipassanāvihārenāti āha –",
  "tika-s0203t:394_13": "“kammaṭṭhāne manasikāro vahatī”ti.",
  "tika-s0203t:395_0": "189.",
  "tika-s0203t:395_1": "Sampajjati meti vīthipaṭipattiyā pubbenāparaṃ visesābhāvato sampajjati me kammaṭṭhānanti jānanena.",
  "tika-s0203t:395_2": "Iriyāpathaṃ ahāpetvāti yathā parissamo nāgacchati,",
  "tika-s0203t:395_3": "evaṃ attano balānurūpaṃ tassa kālaṃ netvā pamāṇameva pavattanena iriyāpathaṃ ahopetvā.",
  "tika-s0203t:395_4": "Sabbavāresūti ṭhānanisajjāsayanavāresu.",
  "tika-s0203t:395_5": "Kathāvāresu pana visesaṃ tattha tattha vadanti.",
  "tika-s0203t:395_6": "Idaṃ vuttanti idaṃ,",
  "tika-s0203t:395_7": "“iminā vihārenā”tiādivacanaṃ vuttaṃ.",
  "tika-s0203t:396_0": "190.",
  "tika-s0203t:396_1": "Kāmavitakkādayo oḷārikakāmarāgabyāpādasabhāgāti āha –",
  "tika-s0203t:396_2": "“vitakkapahānena dve magge kathetvā”ti.",
  "tika-s0203t:396_3": "Kāmaguṇesūti niddhāraṇe bhummaṃ.",
  "tika-s0203t:396_4": "Kismiñcideva kilesuppattikāraṇeti tassa puggalassa kilesuppattikāraṇaṃ sandhāya vuttaṃ,",
  "tika-s0203t:396_5": "aññathā sabbepi pañca kāmaguṇā kilesuppattikāraṇameva.",
  "tika-s0203t:396_6": "Samudācaratīti samudācāroti āha “samudācaraṇato”ti.",
  "tika-s0203t:396_7": "So pana yasmā cittassa,",
  "tika-s0203t:396_8": "na sattassa,",
  "tika-s0203t:396_9": "tasmā vuttaṃ pāḷiyaṃ “cetaso”ti. Ma-",
  "tika-s0203t:396_10": "kāro padasandhikaro e-",
  "tika-s0203t:396_11": "kārassa ca akāro katoti āha “evaṃ sante etanti.",
  "tika-s0203t:397_0": "191.",
  "tika-s0203t:397_1": "Anusayoti mānānusayo bhavarāgānusayo avijjānusayoti tividhopi anusayo pahīyati arahattamaggena.",
  "tika-s0203t:397_2": "Vuttanayenevāti,",
  "tika-s0203t:397_3": "“tato maggānantaraṃ phalaṃ,",
  "tika-s0203t:397_4": "phalato vuṭṭhāya paccavekkhamāno pahīnabhāvaṃ jānāti,",
  "tika-s0203t:397_5": "tassa jānanena sampajāno hotī”ti vuttanayena.",
  "tika-s0203t:398_0": "Kusalato āyātīti āyato,",
  "tika-s0203t:398_1": "so etesanti kusalāyatikā.",
  "tika-s0203t:398_2": "Tenāha “kusalato āgatā”ti.",
  "tika-s0203t:398_3": "Taṃ pana nesaṃ kusalāyatikattaṃ upanissayavasena hoti sahajātavasenapīti tadubhayaṃ dassetuṃ,",
  "tika-s0203t:398_4": "“seyyathida”ntiādi vuttaṃ.",
  "tika-s0203t:399_0": "Yasmā pana yathāvuttadhammesu keci lokiyā,",
  "tika-s0203t:399_1": "keci lokuttarā;",
  "tika-s0203t:399_2": "atha kasmā visesena “lokuttarā”ti vuttanti āha –",
  "tika-s0203t:399_3": "“loke uttarā visiṭṭhā”ti.",
  "tika-s0203t:399_4": "Tena lokiyadhammesu uttamabhāvena jhānādayo lokuttarā vuttā,",
  "tika-s0203t:399_5": "na lokassa uttaraṇatoti dasseti.",
  "tika-s0203t:399_6": "Yaṃ kiñci mahaggatacittaṃ mārassa avisayo akāmāvacarattā,",
  "tika-s0203t:399_7": "pageva taṃ vipassanāya pādakabhūtaṃ suvikkhālitamalanti āha –",
  "tika-s0203t:399_8": "“jānituṃ na sakkotī”ti.",
  "tika-s0203t:399_9": "Eko ānisaṃso atthi bhāvanānuyogassa sappāyadhammakathāpaṭilābho.",
  "tika-s0203t:400_0": "192.",
  "tika-s0203t:400_1": "Etadatthanti kevalassa sutassa atthāya.",
  "tika-s0203t:400_2": "Sappāyāsappāyavasenāti kasmā vuttaṃ?",
  "tika-s0203t:400_3": "Nanu sappāyavasena dasakathāvatthūni āgatānīti?",
  "tika-s0203t:400_4": "Saccametaṃ,",
  "tika-s0203t:400_5": "asappāyakathāvajjanapubbikāya sappāya kathāya vasena āgatattā “sappāyāsappāyavasena āgatānī”ti vuttaṃ.",
  "tika-s0203t:400_6": "Sutapariyattivasenāti sarūpena tattha anāgatānipi dasakathāvatthūni suttageyyādiantogadhattā,",
  "tika-s0203t:400_7": "“sutapariyattivasena āgatānī”ti vuttaṃ.",
  "tika-s0203t:400_8": "Paripūraṇavasena sarūpato āgatattā imasmiṃ ṭhāne ṭhatvā kathetabbāni.",
  "tika-s0203t:400_9": "Atthoti sāmaññattho.",
  "tika-s0203t:401_0": "193.",
  "tika-s0203t:401_1": "Anuāvattantīti anuanu abhimukhā hutvā vattanti,",
  "tika-s0203t:401_2": "payirupāsanādivasena anukūlayanti.",
  "tika-s0203t:401_3": "Mucchanataṇhanti paccayesu mucchanākāraṃ.",
  "tika-s0203t:401_4": "Taṇhāya patthanā nāma tenākārena pavattīti āha –",
  "tika-s0203t:401_5": "“pattheti pavattetī”ti.",
  "tika-s0203t:401_6": "Kilesūpaddavenāti kilesasaṅkhātena upaddavena.",
  "tika-s0203t:401_7": "Kilesā hi sattānaṃ mahānatthakaraṇato “upaddavo”ti vuccanti.",
  "tika-s0203t:401_8": "Attano abbhantare uppannena kilesūpaddavena antevāsino,",
  "tika-s0203t:401_9": "upaddavo antevāsūpaddavo,",
  "tika-s0203t:401_10": "brahmacariyassa upaddavo brahmacārupaddavoti imamatthaṃ “sesupaddavesupi eseva nayo”ti iminā atidisati.",
  "tika-s0203t:401_11": "Guṇamaraṇaṃ kathitaṃ,",
  "tika-s0203t:401_12": "na jīvitamaraṇaṃ.",
  "tika-s0203t:402_0": "Appalābhāti appamattakalābhī visesānaṃ.",
  "tika-s0203t:402_1": "Evaṃ vuttoti yathāvuttabrahmacārupaddavo dukkhavipākataro ceva kaṭukavipākataro cāti evaṃ vutto.",
  "tika-s0203t:402_2": "Ācariyantevāsikūpaddavo hi bāhirakasamayavasena vutto,",
  "tika-s0203t:402_3": "brahmacārupaddavo pana sāsanavasena.",
  "tika-s0203t:402_4": "Durakkhāte hi dhammavinaye duppaṭipatti na mahāsāvajjā micchābhinivesassa sithilavāyāmabhāvato;",
  "tika-s0203t:402_5": "svākhyāte pana dhammavinaye duppaṭipatti mahāsāvajjā mahato atthassa bāhirabhāvakaraṇato.",
  "tika-s0203t:402_6": "Tenāha “sāsane panā”tiādi.",
  "tika-s0203t:403_0": "196.",
  "tika-s0203t:403_1": "Tasmāti idaṃ pubbaparāpekkhaṃ purimassa ca atthassa kāraṇabhāvena paccāmasananti āha “yasmā”tiādi.",
  "tika-s0203t:403_2": "Mittaṃ etassa atthīti mittavā,",
  "tika-s0203t:403_3": "tassa bhāvo mittavatā, tāya.",
  "tika-s0203t:403_4": "Mittavasena paṭipajjananti āha “mittapaṭipattiyā”ti.",
  "tika-s0203t:403_5": "Sapattavatāyāti etthāpi eseva nayo.",
  "tika-s0203t:404_0": "Dukkaṭadubbhāsitamattampīti iminā pageva itaraṃ vītikkamantoti dasseti.",
  "tika-s0203t:404_1": "Sāvakesu hitaparakkamanaṃ ovādānusāsanīhi paṭipajjananti āha –",
  "tika-s0203t:404_2": "“tathā na paṭipajjissāmī”ti.",
  "tika-s0203t:404_3": "Āmakamattanti kulālabhājanaṃ vuccati.",
  "tika-s0203t:404_4": "Nāhaṃ tumhesu tathā paṭipajjissāmīti kumbhakāro viya āmakabhājanesu ahaṃ tumhesu kevalaṃ jānāpento na paṭipajjissāmi.",
  "tika-s0203t:404_5": "Niggaṇhitvāti nīharitvā.",
  "tika-s0203t:404_6": "Lokiyaguṇāpi idha sārotveva adhippetā lokuttaraguṇānaṃ adhiṭṭhānabhāvato.",
  "tika-s0203t:404_7": "Sesaṃ suviññeyyameva.",
  "tika-s0203t:405_0": "Mahāsuññatasuttavaṇṇanāya līnatthappakāsanā samattā.",
  "tika-s0203t:406_0": "3. Acchariyabbhutasuttavaṇṇanā",
  "tika-s0203t:407_0": "197.",
  "tika-s0203t:407_1": "Vibhattipatirūpakā ca nipātā hontīti yathārahaṃ taṃtaṃvibhattiatthadīpakā,",
  "tika-s0203t:407_2": "idha paccattavacano yatrasaddo,",
  "tika-s0203t:407_3": "hisaddo hetuattho,",
  "tika-s0203t:407_4": "nāmasaddo acchariyattho,",
  "tika-s0203t:407_5": "padattayassa pana acchariyatthaniddiṭṭhatāya “acchariyatthe nipāto”ti vuttaṃ.",
  "tika-s0203t:407_6": "Ekaṃsato panetaṃ padattayaṃ.",
  "tika-s0203t:407_7": "Tathā hi vakkhati,",
  "tika-s0203t:407_8": "“yatrāti nipātavasena anāgatavacana”nti.",
  "tika-s0203t:407_9": "Papañcasaddo heṭṭhā vutto.",
  "tika-s0203t:407_10": "Chinnavaṭumeti iminā sabbakilesavaṭṭassa akusalakammavaṭṭassa ca chinnattā vipākavaṭṭassa ca upari vakkhamānattā āha –",
  "tika-s0203t:407_11": "“vaṭumanti kusalākusalakammavaṭṭaṃ vuccatī”ti.",
  "tika-s0203t:407_12": "Nipātavasena yatrasaddayogena.",
  "tika-s0203t:407_13": "Anāgatavacananti idaṃ anāgatavacanasadisattā vuttaṃ.",
  "tika-s0203t:407_14": "Anāgatatthavācī hi anāgatavacanaṃ,",
  "tika-s0203t:407_15": "attho cettha atītoti.",
  "tika-s0203t:407_16": "Anussarīti idaṃ anussaritabhāvaṃ sandhāya vuttaṃ –",
  "tika-s0203t:407_17": "“na anussarissatī”ti saddapayogassa atītavisayattā.",
  "tika-s0203t:407_18": "Yadā pana tehi bhikkhūhi yā kathā pavattitā,",
  "tika-s0203t:407_19": "tato pacchāpi bhagavato tesaṃ buddhānaṃ anussaraṇaṃ hotiyeva.",
  "tika-s0203t:408_0": "Khattiyajaccātiādikālato paṭṭhāya asambhinnāya khattiyajātiyā uditoditāya.",
  "tika-s0203t:408_1": "Brahmajaccāti brāhmaṇajaccā.",
  "tika-s0203t:408_2": "Evaṃgottepi eseva nayo.",
  "tika-s0203t:408_3": "Lokiyalokuttarasīlenāti pāramitāsambhūtena buddhāveṇikattā anaññasādhāraṇena lokiyena lokuttarena ca sīlena.",
  "tika-s0203t:408_4": "Evaṃsīlāti anavasesasīlānaṃ visuṃ paccavekkhaṇakaraṇena evaṃsīlāti anussarissati.",
  "tika-s0203t:408_5": "Esa nayo sesesu.",
  "tika-s0203t:408_6": "Yathā vijjābhāgiyā vijjāsampayuttadhammā,",
  "tika-s0203t:408_7": "evaṃ samādhipakkhā samādhisampayuttadhammāpi sativīriyādayoti āha –",
  "tika-s0203t:408_8": "“heṭṭhā samādhipakkhānaṃ dhammānaṃ gahitattā vihāro gahitovā”ti.",
  "tika-s0203t:408_9": "Tasmā samādhipakkhadhammavinimutto eva idha vihāro adhippetoti vuttaṃ “idaṃ hī”tiādi.",
  "tika-s0203t:409_0": "Yathā vā aṭṭhasamāpattivipassanāmaggaphalasaṅgahitā lokiyalokuttarā samādhipaññā “evaṃdhammā evaṃpaññā”ti",
  "tika-s0203t:409_1": "padehi heṭṭhā gahitāpi yathāsakaṃ paṭipakkhato muccanassa pavattivisesaṃ upādāya “evaṃvimuttā”ti ettha",
  "tika-s0203t:409_2": "puna gahitā,",
  "tika-s0203t:409_3": "tathā “evaṃdhammā”ti ettha gahitāpi samādhipakkhadhammā dibbabrahmaāneñjaariyavihārasaṅkhātaṃ attano pavattivisesaṃ upādāya,",
  "tika-s0203t:409_4": "“evaṃvihārī”ti ettha puna gahitāti vuccamāne na koci virodho.",
  "tika-s0203t:409_5": "Phaladhammānaṃ pavattikālepi kilesānaṃ paṭippassaddhi na taṃānubhāvajātā,",
  "tika-s0203t:409_6": "atha kho ariyamaggena kilesānaṃ samucchinnattāti āha –",
  "tika-s0203t:409_7": "“maggānubhāvena kilesānaṃ paṭipassaddhante uppannattā”ti.",
  "tika-s0203t:409_8": "Yo yaṃ pajahati,",
  "tika-s0203t:409_9": "so pahāyako pahātabbato vimuttoti vuccati visaṃsaṭṭhabhāvatoti pahānavibhāgena vuccamāne apahāyakassa nibbānassa kathaṃ vimuttatā?",
  "tika-s0203t:409_10": "Visaṃsaṭṭhābhāvato eva.",
  "tika-s0203t:409_11": "Tañhi pakatiyāva sabbaso kilesehi visaṃsaṭṭhaṃ vinissaṭaṃ suvidūravidūre ṭhitaṃ,",
  "tika-s0203t:409_12": "tasmāssa tato nissaṭattā nissaraṇavimutti nissaraṇapahānanti vuccatīti āha “nibbāna”ntiādi.",
  "tika-s0203t:410_0": "199.",
  "tika-s0203t:410_1": "Ime tathāgatassa acchariyaabbhutadhammā,",
  "tika-s0203t:410_2": "na sāvakavisayā,",
  "tika-s0203t:410_3": "mama pana desanā tayā sutā evāti te therasseva bhāraṃ karonto,",
  "tika-s0203t:410_4": "“taṃ bhiyyosomattāya paṭibhantū”ti āha.",
  "tika-s0203t:410_5": "Sato sampajānoti ettha kālabhedavasena labbhamānampi sampajānabhāvaṃ anāmasitvā gativibhāgena taṃ dassetuṃ,",
  "tika-s0203t:410_6": "“dve sampajaññānī”tiādi vuttaṃ –",
  "tika-s0203t:410_7": "aṭṭha vare gaṇhantoti ettha kathaṃ varaṃ devatā deti,",
  "tika-s0203t:410_8": "parassa dīyamānañca taṃ kathaṃ parassa samijjhatīti?",
  "tika-s0203t:410_9": "Kammabaleneva.",
  "tika-s0203t:410_10": "Yadi hi taṃ kammaṃ katokāsaṃ yassa tadapadesena phalaṃ vipaccati,",
  "tika-s0203t:410_11": "evaṃ devatāya tassa varaṃ dinnaṃ,",
  "tika-s0203t:410_12": "itarena ca laddhanti vohāro hotīti.",
  "tika-s0203t:410_13": "Apica parassa patthitavarāni nāma vipaccamānassa kammassa paccayabhūto payogavisesoti daṭṭhabbaṃ.",
  "tika-s0203t:410_14": "Tāni vipaccane ekantikānipi appesakkhā devatā –",
  "tika-s0203t:410_15": "“ayamassa patthanā samijjhissati,",
  "tika-s0203t:410_16": "no”ti na jānanti,",
  "tika-s0203t:410_17": "sakko pana paññavā tāni ekaccaṃ jānātiyeva.",
  "tika-s0203t:410_18": "Tena vuttaṃ –",
  "tika-s0203t:410_19": "“sakkena pasīditvā dinne aṭṭha vare gaṇhanto”tiādi.",
  "tika-s0203t:411_0": "Paṭhamajavanavāreti uppannassa sabbapaṭhamajavanavāre.",
  "tika-s0203t:411_1": "So hi paṭisandhiyā āsannabhāvato avisado hoti,",
  "tika-s0203t:411_2": "devabhāve nikantivasena uppajjanato na jānāti.",
  "tika-s0203t:411_3": "Aññāhi devatāhi asādhāraṇajānanaṃ hoti dutiyajavanavārato paṭṭhāya pavattanato.",
  "tika-s0203t:412_0": "Aññepi devātiādinā bodhisattassa tattha sampajaññeneva ṭhitabhāvaṃ byatirekamukhena vibhāveti.",
  "tika-s0203t:412_1": "Āhārūpacchedena kālaṅkarontīti idaṃ khiḍḍāpadosikavasena vuttaṃ.",
  "tika-s0203t:412_2": "Itaresampi dibbabhogehi mucchitataṃ ajjhāpannānaṃ tiṭṭhantānaṃ sampajaññābhāvo hotiyeva.",
  "tika-s0203t:412_3": "Kiṃ tathārūpaṃ ārammaṇaṃ natthīti yathārūpaṃ uḷāraṃ paṇītañca ārammaṇaṃ paṭicca te devā saṃmucchitā āhārūpacchedampi karonti,",
  "tika-s0203t:412_4": "kiṃ tathārūpaṃ uḷāraṃ paṇītañca ārammaṇaṃ bodhisattassa natthīti bodhisattassa sampajaññānubhāvaṃ vibhāvetuṃ codanaṃ samuṭṭhāpeti?",
  "tika-s0203t:412_5": "Bodhisatto hi yattha yattha nibbattati,",
  "tika-s0203t:412_6": "tattha tattha aññe satte dasahi visesehi adhiggaṇhāti,",
  "tika-s0203t:412_7": "pageva tattha devabhūto,",
  "tika-s0203t:412_8": "tathāpi “sato sampajāno”ti ayamettha acchariyadhammo vutto.",
  "tika-s0203t:413_0": "200.",
  "tika-s0203t:413_1": "Sampattibhave dīghāyukatā nāma paññābalena hoti,",
  "tika-s0203t:413_2": "bodhisatto ca mahāpañño,",
  "tika-s0203t:413_3": "tasmā tattha tattha bhave tena dīghāyukena bhavitabbanti adhippāyena,",
  "tika-s0203t:413_4": "“sesattabhāvesu kiṃ yāvatāyukaṃ na tiṭṭhatī”ti codeti.",
  "tika-s0203t:413_5": "Itaro “āma na tiṭṭhatī”ti paṭijānitvā,",
  "tika-s0203t:413_6": "“aññadā hī”tiādinā tattha kāraṇamāha.",
  "tika-s0203t:413_7": "“Idha na bhavissāmī”ti adhimuccanavasena kālakiriyā adhimuttikālakiriyā.",
  "tika-s0203t:413_8": "Pāramidhammānañhi ukkaṃsappattiyā tasmiṃ tasmiṃ attabhāve abhiññāsamāpattīhi santānassa visesitattā attasinehassa",
  "tika-s0203t:413_9": "tanubhāvena sattesu ca mahākaruṇāya uḷārabhāvena adhiṭṭhānassa tikkhavisadabhāvāpattiyā bodhisattānaṃ",
  "tika-s0203t:413_10": "adhippāyā samijjhanti,",
  "tika-s0203t:413_11": "citte viya kammesu ca tesaṃ vasibhāvo,",
  "tika-s0203t:413_12": "tasmā yatthupapannānaṃ pāramiyo sammadeva paribrūhenti,",
  "tika-s0203t:413_13": "vuttanayena kālaṃ katvā tattha upapajjanti.",
  "tika-s0203t:413_14": "Tathā hi ayaṃ mahāsatto imasmiṃyeva kappe nānājātīsu aparihīnajjhāno kālaṃ katvā brahmaloke nibbatto",
  "tika-s0203t:413_15": "appakameva kālaṃ tattha ṭhatvā tato cavitvā idha nibbatto. Tenāha –",
  "tika-s0203t:413_16": "“ayaṃ kālakiriyā aññesaṃ na hotī”ti.",
  "tika-s0203t:413_17": "Sabbapāramīnaṃ pūritattāti iminā payojanābhāvato tattha ṭhatvā adhimuttikālakiriyā nāma na hotīti dasseti.",
  "tika-s0203t:413_18": "Apica carimabhave catumahānidhisamuṭṭhānapubbikāya dibbasampattisadisāya mahāsampattiyā nibbatti viya",
  "tika-s0203t:413_19": "buddhabhūtassa asadisadānādivasena anaññasādhāraṇalābhuppatti viya ca ito paraṃ mahāpurisassa dibbasampattianubhavanaṃ",
  "tika-s0203t:413_20": "nāma natthīti yāvatāyukaṭṭhānaṃ ussāhajātassa puññasambhārassa vasenāti daṭṭhabbaṃ.",
  "tika-s0203t:413_21": "Ayañhettha dhammatā.",
  "tika-s0203t:414_0": "Manussagaṇanāvasena,",
  "tika-s0203t:414_1": "na devagaṇanāvasena.",
  "tika-s0203t:414_2": "Pubbanimittānīti cutiyā pubbanimittāni.",
  "tika-s0203t:414_3": "Amilāyitvāti ettha amilātaggahaṇeneva tāsaṃ mālānaṃ vaṇṇasampadāpi gandhasampadāpi sobhāsampadāpi dassitāti daṭṭhabbaṃ.",
  "tika-s0203t:414_4": "Bāhirabbhantarānaṃ rajojallānaṃ lesassapi abhāvato devānaṃ sarīragatāni vatthāni sabbakālaṃ parisuddhapabhassarāneva",
  "tika-s0203t:414_5": "hutvā tiṭṭhantīti āha “vatthesupi eseva nayo”ti.",
  "tika-s0203t:414_6": "Neva sītaṃ na uṇhanti yassa sītassa patīkāravasena adhikaṃ seviyamānaṃ uṇhaṃ,",
  "tika-s0203t:414_7": "sayameva vā kharataraṃ hutvā adhibhavantaṃ sarīre sedaṃ uppādeyya,",
  "tika-s0203t:414_8": "tādisaṃ neva sītaṃ na uṇhaṃ hoti.",
  "tika-s0203t:414_9": "Tasmiṃ kāleti yathāvutte maraṇāsannakāle.",
  "tika-s0203t:414_10": "Bindubinduvasenāti muttaguḷikā viya bindu bindu hutvā sedā muccanti.",
  "tika-s0203t:414_11": "Dantānaṃ khaṇḍitabhāvo khaṇḍiccaṃ.",
  "tika-s0203t:414_12": "Kesānaṃ palitabhāvo pāliccaṃ. Ādi-",
  "tika-s0203t:414_13": "saddena valittacataṃ saṅgaṇhāti.",
  "tika-s0203t:414_14": "Kilantarūpo attabhāvo hoti,",
  "tika-s0203t:414_15": "na pana khaṇḍiccapāliccādīhīti adhippāyo.",
  "tika-s0203t:414_16": "Ukkaṇṭhitāti anabhirati,",
  "tika-s0203t:414_17": "sā natthi uparūpari uḷāruḷārānameva bhogānaṃ visesato rucijanakānaṃ upatiṭṭhanato.",
  "tika-s0203t:415_0": "Paṇḍitā evāti buddhisampannā eva devatā.",
  "tika-s0203t:415_1": "Yathā devatā “sampati jātā kīdisena puññakammena idha nibbattā”ti cintetvā,",
  "tika-s0203t:415_2": "“iminā nāma puññakammena idha nibbattā”ti jānanti,",
  "tika-s0203t:415_3": "evaṃ atītabhave attanā kataṃ ekaccaṃ aññampi puññaṃ jānantiyeva mahāpuññāti āha –",
  "tika-s0203t:415_4": "“ye mahāpuññā”tiādi.",
  "tika-s0203t:416_0": "Na paññāyanti ciratarakālattā paramāyuno.",
  "tika-s0203t:416_1": "Aniyyānikanti na niyyānāvahaṃ sattānaṃ abhājanabhāvato.",
  "tika-s0203t:416_2": "Sattā na paramāyuno honti nāma pāpussannatāyāti āha –",
  "tika-s0203t:416_3": "“tadā hi sattā ussannakilesā hontī”ti. Etthāha –",
  "tika-s0203t:416_4": "“kasmā sambuddhā manussaloke eva uppajjanti,",
  "tika-s0203t:416_5": "na devabrahmalokesū”ti.",
  "tika-s0203t:416_6": "Devaloke tāva nuppajjanti brahmacariyavāsassa anokāsabhāvato tathā anacchariyabhāvato.",
  "tika-s0203t:416_7": "Acchariyadhammā hi buddhā bhagavanto,",
  "tika-s0203t:416_8": "tesaṃ sā acchariyadhammatā devattabhāve ṭhitānaṃ na pākaṭā hoti yathā manussabhūtānaṃ.",
  "tika-s0203t:416_9": "Devabhūte hi sammāsambuddhe dissamānaṃ buddhānubhāvaṃ devānubhāvatova loko dahati,",
  "tika-s0203t:416_10": "na buddhānubhāvato,",
  "tika-s0203t:416_11": "tathā sati sammāsambuddhe nādhimuccati na sampasīdati issarakuttaggāhaṃ na vissajjeti,",
  "tika-s0203t:416_12": "devattabhāvassa ca cirakālapavattanato ekaccasassatavādato na parimuccati.",
  "tika-s0203t:416_13": "“Brahmaloke nuppajjantī”ti etthāpi eseva nayo.",
  "tika-s0203t:416_14": "Sattānaṃ tādisagāhavimocanatthañhi buddhā bhagavanto manussasugatiyaṃyeva uppajjanti;",
  "tika-s0203t:416_15": "na devasugatiyaṃ,",
  "tika-s0203t:416_16": "manussasugatiyaṃ uppajjantāpi opapātikā na honti,",
  "tika-s0203t:416_17": "sati ca opapātikūpapattiyaṃ vuttadosānativattanato.",
  "tika-s0203t:416_18": "Dhammaveneyyānaṃ atthāya dhammatantiyā ṭhapanassa viya dhātuveneyyānaṃ atthāya dhātūnaṃ ṭhapanassa icchitabbattā ca.",
  "tika-s0203t:416_19": "Na hi opapātikānaṃ parinibbānato uddhaṃ sarīradhātuyo tiṭṭhanti,",
  "tika-s0203t:416_20": "tasmā na opapātikā honti,",
  "tika-s0203t:416_21": "carimabhave ca mahābodhisattā,",
  "tika-s0203t:416_22": "manussabhāvassa pākaṭakaraṇāya dārapariggahampi karontā yāva puttamukhadassanā agāramajjhe tiṭṭhanti.",
  "tika-s0203t:416_23": "Paripākagatasīlanekkhammapaññādipāramikāpi na abhinikkhamanti,",
  "tika-s0203t:416_24": "kiṃ vā etāya kāraṇacintāya?",
  "tika-s0203t:416_25": "Sabbabuddhehi āciṇṇasamāciṇṇā,",
  "tika-s0203t:416_26": "yadidaṃ manussabhūtānaṃyeva abhisambujjhanā,",
  "tika-s0203t:416_27": "na devabhūtānanti ayamettha dhammatā.",
  "tika-s0203t:416_28": "Tathā hi tadattho mahābhinīhāropi manussabhūtānaṃyeva ijjhati,",
  "tika-s0203t:416_29": "na itaresaṃ.",
  "tika-s0203t:417_0": "Kasmā pana sammāsambuddhā jambudīpeyeva uppajjanti,",
  "tika-s0203t:417_1": "na sesadīpesūti?",
  "tika-s0203t:417_2": "Keci tāva āhu –",
  "tika-s0203t:417_3": "“yasmā pathaviyā nābhibhūtā buddhānubhāvasahitā acalaṭṭhānabhūtā bodhimaṇḍabhūmi jambudīpeyeva uppajjati,",
  "tika-s0203t:417_4": "tasmā jambudīpeyeva uppajjantī”ti;",
  "tika-s0203t:417_5": "“tathā itaresampi avijahitaṭṭhānānaṃ tattheva labbhamānato”ti.",
  "tika-s0203t:417_6": "Ayaṃ panettha amhākaṃ khanti –",
  "tika-s0203t:417_7": "yasmā purimabuddhānaṃ mahābodhisattānaṃ paccekabuddhānañca nibbattiyā sāvakabodhisattānaṃ sāvakabodhiyā",
  "tika-s0203t:417_8": "abhinīhāro sāvakapāramīnaṃ sambharaṇaṃ paripācanañca buddhakhettabhūte imasmiṃ cakkavāḷe jambudīpeyeva ijjhati,",
  "tika-s0203t:417_9": "na aññattha.",
  "tika-s0203t:417_10": "Veneyyānaṃ vinayanattho ca buddhuppādoti aggasāvakādiveneyyavisesāpekkhāya ekasmiṃ jambudīpeyeva buddhā nibbattanti,",
  "tika-s0203t:417_11": "na sesadīpesu.",
  "tika-s0203t:417_12": "Ayañca nayo sabbabuddhānaṃ āciṇṇasamāciṇṇoti tesaṃ uttamapurisānaṃ tattheva uppatti sampatticakkānaṃ",
  "tika-s0203t:417_13": "viya aññamaññupanissayato aparāparaṃ vattatīti daṭṭhabbaṃ. Tenāha –",
  "tika-s0203t:417_14": "“tīsu dīpesu buddhā na nibbattanti,",
  "tika-s0203t:417_15": "jambudīpeyeva nibbattantīti dīpaṃ passatī”ti.",
  "tika-s0203t:417_16": "Iminā nayena desaniyamepi kāraṇaṃ vattabbaṃ.",
  "tika-s0203t:418_0": "Idāni ca khattiyakulaṃ lokasammataṃ brāhmaṇānampi pūjanīyabhāvato.",
  "tika-s0203t:418_1": "Rājā me pitā bhavissatīti kulaṃ passi pituvasena kulassa niddisitabbato.",
  "tika-s0203t:418_2": "Dasannaṃ māsānaṃ upari satta divasānīti passi tena attano antarāyābhāvaṃ aññāsi,",
  "tika-s0203t:418_3": "tassā ca tusitabhave dibbasampattipaccanubhavanaṃ.",
  "tika-s0203t:419_0": "Tā devatāti dasasahassicakkavāḷadevatā.",
  "tika-s0203t:419_1": "Kathaṃ pana tā bodhisattassa pūritapāramibhāvaṃ bhāvinañca sambuddhabhāvaṃ jānantīti?",
  "tika-s0203t:419_2": "Mahesakkhānaṃ devatānaṃ vasena,",
  "tika-s0203t:419_3": "yebhuyyena ca tā devatā abhisamayabhāgino.",
  "tika-s0203t:419_4": "Tathā hi bhagavato ca dhammadānasaṃvibhāge anekavāraṃ dasasahassacakkavāḷavāsidevatāsannipāto ahosi.",
  "tika-s0203t:420_0": "Cavāmīti pajānāti cutiāsannajavanehi ñāṇasahitehi cutiyā upaṭṭhitabhāvassa paṭisaṃviditattā.",
  "tika-s0203t:420_1": "Cuticittaṃ na jānāti cuticittakkhaṇassa ittarabhāvato.",
  "tika-s0203t:420_2": "Tathā hi taṃ cutūpapātañāṇassapi avisayo eva.",
  "tika-s0203t:420_3": "Paṭisandhicittepi eseva nayo.",
  "tika-s0203t:420_4": "Āvajjanapariyāyoti āvajjanakkamo.",
  "tika-s0203t:420_5": "Yasmā ekavāraṃ āvajjitamattena ārammaṇaṃ nicchinituṃ na sakkā,",
  "tika-s0203t:420_6": "tasmā tamevārammaṇaṃ dutiyaṃ tatiyañca āvajjitvā nicchīyati,",
  "tika-s0203t:420_7": "āvajjanasīsena cettha javanavāro gahito. Tenāha –",
  "tika-s0203t:420_8": "“dutiyatatiyacittavāreyeva jānissatī”ti.",
  "tika-s0203t:420_9": "Cutiyā puretaraṃ katipayacittavārato paṭṭhāya maraṇaṃ me āsannanti jānanato,",
  "tika-s0203t:420_10": "“cutikkhaṇepi cavāmīti pajānātī”ti vuttaṃ.",
  "tika-s0203t:420_11": "Paṭisandhiyā pana apubbabhāvato paṭisandhicittaṃ na jānāti.",
  "tika-s0203t:420_12": "Nikantiyā uppattito parato asukasmiṃ ṭhāne mayā paṭisandhi gahitāti pajānāti,",
  "tika-s0203t:420_13": "dutiyajavanato paṭṭhāya jānātīti vuttovāyamattho.",
  "tika-s0203t:420_14": "Tasmiṃ kāleti paṭisandhiggahaṇakāle.",
  "tika-s0203t:420_15": "Dasasahassī kampatīti ettha kampanakāraṇaṃ heṭṭhā vuttameva.",
  "tika-s0203t:420_16": "Mahākāruṇikā buddhā bhagavanto sattānaṃ hitasukhavidhānatapparatāya bahulaṃ somanassikāva hontīti tesaṃ",
  "tika-s0203t:420_17": "paṭhamamahāvipākacittena paṭisandhiggahaṇaṃ aṭṭhakathāyaṃ vuttaṃ.",
  "tika-s0203t:420_18": "Mahāsīvatthero pana yadipi mahākāruṇikā buddhā bhagavanto sattānaṃ hitasukhavidhānatapparā,",
  "tika-s0203t:420_19": "vivekajjhāsayā pana visaṅkhāraninnā sabbasaṅkhāresu ajjhupekkhaṇabahulāti pañcamena mahāvipākacittena paṭisandhiggahaṇamāha.",
  "tika-s0203t:421_0": "Pure puṇṇamāya sattamadivasato paṭṭhāyāti puṇṇamāya pure sattamadivasato paṭṭhāya,",
  "tika-s0203t:421_1": "sukkapakkhe navamito paṭṭhāyāti attho.",
  "tika-s0203t:421_2": "Sattame divaseti āsāḷhīpuṇṇamāya.",
  "tika-s0203t:421_3": "Idaṃ supinanti idāni vuccamānākāraṃ supinaṃ.",
  "tika-s0203t:421_4": "Nesaṃ deviyoti mahārājūnaṃ deviyo.",
  "tika-s0203t:422_0": "So ca kho purisagabbho,",
  "tika-s0203t:422_1": "na itthigabbho,",
  "tika-s0203t:422_2": "putto te bhavissatīti ettakameva te brāhmaṇā attano supinasatthanayena kathesuṃ.",
  "tika-s0203t:422_3": "Sace agāraṃ ajjhāvasissatītiādi pana devatāviggahena bhāvinamatthaṃ yāthāvato pavedesuṃ.",
  "tika-s0203t:423_0": "Gabbhāvakkantiyoti ettha gabbho vuccati mātukucchi,",
  "tika-s0203t:423_1": "tattha uppatti avakkanti,",
  "tika-s0203t:423_2": "tāva gabbhāvakkanti,",
  "tika-s0203t:423_3": "yāva na nikkhamati.",
  "tika-s0203t:423_4": "Ṭhitakāva nikkhamanti dhammāsanato otaranto dhammakathiko viya.",
  "tika-s0203t:424_0": "201.",
  "tika-s0203t:424_1": "Vattamānasamīpe vattamāne viya voharīyatīti okkamatīti vuttanti āha –",
  "tika-s0203t:424_2": "“okkanto hotīti attho”ti.",
  "tika-s0203t:424_3": "Evaṃ hotīti evaṃ vuttappakārenassa sampajānanā hoti.",
  "tika-s0203t:424_4": "Na okkamamāne paṭisandhikkhaṇassa duviññeyyattā.",
  "tika-s0203t:424_5": "Tathā ca vuttaṃ –",
  "tika-s0203t:424_6": "“paṭisandhicittaṃ na jānātī”ti.",
  "tika-s0203t:424_7": "Dasasahassacakkavāḷapattharaṇena vā appamāṇo.",
  "tika-s0203t:424_8": "Ativiya samujjalabhāvena uḷāro.",
  "tika-s0203t:424_9": "Devānubhāvanti devānaṃ pabhānubhāvaṃ.",
  "tika-s0203t:424_10": "Devānañhi pabhaṃso obhāso adhibhavati,",
  "tika-s0203t:424_11": "na tesaṃ ādhipaccaṃ.",
  "tika-s0203t:424_12": "Tenāha “devāna”ntiādi.",
  "tika-s0203t:425_0": "Rukkhagacchādinā kenaci na haññatīti aghā, abādhā.",
  "tika-s0203t:425_1": "Tenāha “niccavivaṭā”ti.",
  "tika-s0203t:425_2": "Asaṃvutāti heṭṭhā upari ca kena ci na pihitā.",
  "tika-s0203t:425_3": "Tenāha “heṭṭhāpi appatiṭṭhā”ti.",
  "tika-s0203t:425_4": "Tattha pi-",
  "tika-s0203t:425_5": "saddena yathā heṭṭhā udakassa pidhāyikā pathavī natthīti asaṃvutā lokantarikā,",
  "tika-s0203t:425_6": "evaṃ uparipi cakkavāḷesu viya devavimānānaṃ abhāvato asaṃvutā appatiṭṭhāti dasseti.",
  "tika-s0203t:425_7": "Andhakāro ettha atthīti andhakārā.",
  "tika-s0203t:425_8": "Cakkhuviññāṇaṃ na jāyati ālokassābhāvato,",
  "tika-s0203t:425_9": "na cakkhuno.",
  "tika-s0203t:425_10": "Tathā hi “tena obhāsena aññamaññaṃ sañjānantī”ti vuttaṃ.",
  "tika-s0203t:425_11": "Jambudīpe ṭhitamajjhanhikavelāyaṃ pubbavidehavāsīnaṃ atthaṅgamanavasena upaḍḍhaṃ sūriyamaṇḍalaṃ paññāyati,",
  "tika-s0203t:425_12": "aparagoyānavāsīnaṃ uggamanavasena,",
  "tika-s0203t:425_13": "evaṃ sesadīpesupīti āha –",
  "tika-s0203t:425_14": "“ekappahāreneva tīsu dīpesu paññāyantī”ti.",
  "tika-s0203t:425_15": "Ito aññathā pana dvīsu eva dīpesu ekappahāreneva paññāyatīti.",
  "tika-s0203t:425_16": "Ekekāya disāya nava nava yojanasatasahassāni andhakāravidhamanampi iminā nayena daṭṭhabbaṃ.",
  "tika-s0203t:425_17": "Pabhāya nappahontīti attano pabhāya obhāsituṃ na abhisambhuṇanti.",
  "tika-s0203t:425_18": "Yugandharapabbatamatthakappamāṇe ākāse vicaraṇato,",
  "tika-s0203t:425_19": "“cakkavāḷapabbatassa vemajjhena carantī”ti vuttaṃ.",
  "tika-s0203t:426_0": "Vāvaṭāti khādanatthaṃ gaṇhituṃ upakkamantā.",
  "tika-s0203t:426_1": "Viparivattitvāti vivaṭṭitvā.",
  "tika-s0203t:426_2": "Chijjitvāti mucchāpattiyā ṭhitaṭṭhānato muccitvā,",
  "tika-s0203t:426_3": "aṅgapaccaṅgacchedanavasena vā chijjitvā.",
  "tika-s0203t:426_4": "Accantakhāreti ātapasantāpābhāvena atisītabhāvaṃ sandhāya accantakhāratā vuttā siyā.",
  "tika-s0203t:426_5": "Na hi taṃ kappasaṇṭhānaudakaṃ sampattikaramahāmeghavuṭṭhaṃ pathavīsandhārakaṃ kappavināsakaudakaṃ viya khāraṃ bhavitumarahati.",
  "tika-s0203t:426_6": "Tathā hi sati pathavīpi vilīyeyya.",
  "tika-s0203t:426_7": "Tesaṃ vā pāpakammabalena petānaṃ pakatiudakassa pubbakheḷabhāvāpatti viya tassa udakassa tadā khārabhāvāpatti hotīti vuttaṃ “accantakhāre udake”ti.",
  "tika-s0203t:426_8": "Samantatoti sabbabhāgato chappakārampi.",
  "tika-s0203t:427_0": "202. Catunnaṃ mahārājūnaṃ vasenāti vessavaṇādicatumahārājabhāvasāmaññena.",
  "tika-s0203t:428_0": "203.",
  "tika-s0203t:428_1": "Sabhāvenevāti parassa santike gahaṇena vinā attano sabhāveneva sayameva adhiṭṭhahitvā sīlasampannā.",
  "tika-s0203t:429_0": "Manussesūti idaṃ pakaticārittavasena vuttaṃ –",
  "tika-s0203t:429_1": "“manussitthiyā nāma manussapurisesu purisādhippāyacittaṃ uppajjeyyā”ti,",
  "tika-s0203t:429_2": "bodhisattamātu pana devesūpi tādisaṃ cittaṃ nuppajjateva.",
  "tika-s0203t:429_3": "Yathā bodhisattassa ānubhāvena bodhisattassa mātu purisādhippāyacittaṃ nuppajjati,",
  "tika-s0203t:429_4": "evaṃ tassa ānubhāveneva sā kenaci purisena anatikkamanīyāti āha –",
  "tika-s0203t:429_5": "“pādā na vahanti,",
  "tika-s0203t:429_6": "dibbasaṅkhalikā viya bajjhantī”ti.",
  "tika-s0203t:430_0": "Pubbe “kāmaguṇūpasaṃhitaṃ cittaṃ nuppajjatī”ti vuttaṃ,",
  "tika-s0203t:430_1": "puna “pañcahi kāmaguṇehi samappitā samaṅgībhūtā paricāretī”ti vuttaṃ,",
  "tika-s0203t:430_2": "kathamidaṃ aññamaññaṃ na virujjhatīti āha “pubbe”tiādi.",
  "tika-s0203t:430_3": "Vatthupaṭikkhepoti abrahmacariyavatthupaṭisedho.",
  "tika-s0203t:430_4": "Tenāha “purisādhippāyavasenā”ti.",
  "tika-s0203t:430_5": "Ārammaṇapaṭilābhoti rūpādipañcakāmaguṇārammaṇasseva paṭilābho.",
  "tika-s0203t:431_0": "204.",
  "tika-s0203t:431_1": "Kilamathoti khedo.",
  "tika-s0203t:431_2": "Kāyassa hi garubhāvakaṭhinabhāvādayopi tassā tadā na honti eva.",
  "tika-s0203t:431_3": "“Tirokucchigataṃ passatī”ti vuttaṃ,",
  "tika-s0203t:431_4": "kadā paṭṭhāya passatīti āha –",
  "tika-s0203t:431_5": "“kalalādikālaṃ atikkamitvā”tiādi.",
  "tika-s0203t:431_6": "Dassane payojanaṃ sayameva vadati,",
  "tika-s0203t:431_7": "tassa abhāvato kalalādikāle na passati.",
  "tika-s0203t:431_8": "Puttenāti daharena mandena uttānaseyyakena.",
  "tika-s0203t:431_9": "Yaṃ taṃ mātūtiādi pakaticārittavasena vuttaṃ.",
  "tika-s0203t:431_10": "Cakkavattigabbhatopi hi savisesaṃ bodhisattagabbho parihāraṃ labhati puññasambhārassa sātisayattā,",
  "tika-s0203t:431_11": "tasmā bodhisattamātā ativiya sappāyāhārācārā ca hutvā sakkaccaṃ pariharati.",
  "tika-s0203t:431_12": "Puratthābhimukhoti mātu puratthābhimukho.",
  "tika-s0203t:431_13": "Idāni tirokucchigatassa dissamānatāya abbhantaraṃ bāhirañca kāraṇaṃ dassetuṃ,",
  "tika-s0203t:431_14": "“pubbe katakamma”ntiādi vuttaṃ.",
  "tika-s0203t:431_15": "Assāti deviyā.",
  "tika-s0203t:431_16": "Vatthunti kucchiṃ.",
  "tika-s0203t:431_17": "Phalikaabbhapaṭalādino viya bodhisattamātukucchitacassa paṭalabhāvena ālokassa vibandhābhāvato yathā bodhisattamātā kucchigataṃ bodhisattaṃ passati,",
  "tika-s0203t:431_18": "kimevaṃ bodhisattopi mātaraṃ aññañca purato rūpagataṃ passati, noti āha,",
  "tika-s0203t:431_19": "“bodhisatto panā”tiādi.",
  "tika-s0203t:431_20": "Kasmā pana sati cakkhumhi āloke ca na passatīti āha –",
  "tika-s0203t:431_21": "“na hi antokucchiyaṃ cakkhuviññāṇaṃ uppajjatī”ti.",
  "tika-s0203t:431_22": "Assāsapassāsā viya hi tattha cakkhuviññāṇampi na uppajjati tajjāsamannāhārassābhāvato.",
  "tika-s0203t:432_0": "205.",
  "tika-s0203t:432_1": "Yathā aññā itthiyo vijātapaccayā tādisena rogena abhibhūtāpi hutvā maranti,",
  "tika-s0203t:432_2": "bodhisattamātu pana bodhisatte kucchigate na koci rogo uppajjati;",
  "tika-s0203t:432_3": "kevalaṃ āyuparikkhayeneva kālaṃ karoti,",
  "tika-s0203t:432_4": "svāyamattho heṭṭhā vuttoyeva.",
  "tika-s0203t:432_5": "Bodhisattena vasitaṭṭhānaṃ hītiādinā tattha kāraṇamāha.",
  "tika-s0203t:432_6": "Apanetvāti aggamahesiṭṭhānato nīharitvā.",
  "tika-s0203t:432_7": "Anurakkhituṃ na sakkotīti sammā gabbhaparihāraṃ nānuyuñjati,",
  "tika-s0203t:432_8": "tena gabbho bahvābādho hoti.",
  "tika-s0203t:432_9": "Vatthuvisadaṃ hotīti gabbhāsayo parisuddho hoti.",
  "tika-s0203t:432_10": "Mātu majjhimavayassa tatiyakoṭṭhāse bodhisattassa gabbhokkamanampi tassā āyuparimāṇavilokaneneva saṅgahitaṃ",
  "tika-s0203t:432_11": "vayovasena uppajjanakavikārassa parivajjanato,",
  "tika-s0203t:432_12": "itthisabhāvena uppajjanakavikāro pana bodhisattassa ānubhāveneva vūpasammati.",
  "tika-s0203t:433_0": "Sattamāsajātoti paṭisandhiggahaṇato sattame māse jāto.",
  "tika-s0203t:433_1": "So sītuṇhakkhamo na hoti ativiya sukhumālatāya.",
  "tika-s0203t:433_2": "Aṭṭhamāsajāto kāmaṃ sattamāsajātato buddhiavayavo,",
  "tika-s0203t:433_3": "ekacce pana cammapadesā buddhiṃ pāpuṇantā ghaṭṭanaṃ na sahanti,",
  "tika-s0203t:433_4": "tena so na jīvati.",
  "tika-s0203t:433_5": "Sattamāsajātassa pana na tāva te jātāti vadanti.",
  "tika-s0203t:434_0": "Ṭhitāva hutvāti niddukkhatāya ṭhitā eva hutvā.",
  "tika-s0203t:434_1": "Dukkhassa hi balavabhāvato taṃ dukkhaṃ asahamānā aññā itthiyo nisinnā vā nipannā vā vijāyanti.",
  "tika-s0203t:434_2": "Upavijaññāti upagatavijāyanakālā.",
  "tika-s0203t:434_3": "Sakalanagaravāsinoti kapilavatthuṃ parivāretvā ṭhitesu devadahādīsu chasu nagaresu vasantā.",
  "tika-s0203t:435_0": "Devā naṃ paṭhamaṃ paṭiggaṇhantīti lokanāthaṃ mahāpurisaṃ mayameva paṭhamaṃ paṭiggaṇhāmāti sañjātagāravabahumānā",
  "tika-s0203t:435_1": "attano pītiṃ pavedentā khīṇāsavā suddhāvāsabrahmāno ādito paṭiggaṇhanti.",
  "tika-s0203t:435_2": "Sūtivesanti sūtijagganadhātivesaṃ.",
  "tika-s0203t:435_3": "Eketi uttaravihāravāsino.",
  "tika-s0203t:435_4": "Macchakkhisadisaṃ chavivasena.",
  "tika-s0203t:436_0": "206.",
  "tika-s0203t:436_1": "Ajinappaveṇiyāti ajinacammehi sibbetvā katapaveṇiyā.",
  "tika-s0203t:436_2": "Mahātejoti mahānubhāvo.",
  "tika-s0203t:436_3": "Mahāyasoti mahāparivāro vipulakittighoso ca.",
  "tika-s0203t:437_0": "Bhaggavibhaggāti sambādhaṭṭhānato nikkhamanena vibhāvitattā bhaggā vibhaggā viya ca hutvā.",
  "tika-s0203t:437_1": "Tena nesaṃ avisadabhāvameva dasseti.",
  "tika-s0203t:437_2": "Alaggo hutvāti gabbhāsaye yonipadese ca katthaci alaggo asatto hutvā.",
  "tika-s0203t:437_3": "Udakenāti gabbhāsayagatena udakena amakkhito nikkhamati sammakkhitassa tādisassa udakasemhādikasseva tattha abhāvato.",
  "tika-s0203t:437_4": "Bodhisattassa hi puññānubhāvena paṭisandhiggahaṇato paṭṭhāya taṃ ṭhānaṃ visuddhaṃ paramasugandhagandhakuṭi viya candanagandhaṃ vāyantaṃ tiṭṭhati.",
  "tika-s0203t:437_5": "Udakavaṭṭiyoti udakakkhandhā.",
  "tika-s0203t:438_0": "207.",
  "tika-s0203t:438_1": "Muhuttajātoti muhuttena jāto hutvā muhuttamattova.",
  "tika-s0203t:438_2": "Anudhāriyamāneti anukūlavasena nīyamāne.",
  "tika-s0203t:438_3": "Āgatānevāti taṃ ṭhānaṃ upagatāni eva.",
  "tika-s0203t:439_0": "Anekasākhanti ratanamayānekasatapatiṭṭhānahīrakaṃ.",
  "tika-s0203t:439_1": "Sahassamaṇḍalanti tesaṃ upari patiṭṭhitaṃ anekasahassamaṇḍalahīrakaṃ.",
  "tika-s0203t:439_2": "Marūti devā.",
  "tika-s0203t:440_0": "Na kho panevaṃ daṭṭhabbanti sattapadavītihārato pageva disāvilokanassa katattā.",
  "tika-s0203t:440_1": "Tenāha “mahāsatto hī”tiādi.",
  "tika-s0203t:440_2": "Ekaṅgaṇānīti vivaṭabhāvena vihāraṅgaṇapariveṇaṅgaṇāni viya ekaṅgaṇasadisāni ahesuṃ.",
  "tika-s0203t:440_3": "Sadisopi natthīti tumhākaṃ idaṃ vilokanaṃ visiṭṭhe passituṃ idha tumhehi sadisopi natthi,",
  "tika-s0203t:440_4": "kuto uttaritaroti āhaṃsu.",
  "tika-s0203t:440_5": "Sabbapaṭhamoti sabbappadhāno.",
  "tika-s0203t:440_6": "Padhānapariyāyo hi idha paṭhamasaddo.",
  "tika-s0203t:440_7": "Tenāha “itarānī”tiādi.",
  "tika-s0203t:440_8": "Ettha ca mahesakkhā tāva devā tathā vadanti,",
  "tika-s0203t:440_9": "itare pana kathanti?",
  "tika-s0203t:440_10": "Mahāsattassa ānubhāvadassaneneva.",
  "tika-s0203t:440_11": "Mahesakkhānañhi devānaṃ mahāsattassa ānubhāvo viya tena sadisānampi ānubhāvo paccakkho ahosi.",
  "tika-s0203t:440_12": "Itare pana tesaṃ vacanaṃ sutvā saddahantā anuminantā tathā āhaṃsu.",
  "tika-s0203t:441_0": "Jātamattasseva bodhisattassa ṭhānādīni yesaṃ visesādhigamānaṃ pubbanimittabhūtānīti te niddhāretvā dassento,",
  "tika-s0203t:441_1": "“ettha cā”tiādimāha.",
  "tika-s0203t:441_2": "Tattha patiṭṭhānaṃ catuiddhipādapaṭilābhassa pubbanimittaṃ iddhipādavasena lokuttaradhammesu suppatiṭṭhitabhāvasamijjhanato.",
  "tika-s0203t:441_3": "Uttarābhimukhabhāvo lokassa uttaraṇavasena gamanassa pubbanimittaṃ.",
  "tika-s0203t:441_4": "Sattapadagamanaṃ sattabojjhaṅgādigamanassa pubbanimittaṃ,",
  "tika-s0203t:441_5": "visuddhachattadhāraṇaṃ suvisuddhavimuttichattadhāraṇassa pubbanimittaṃ,",
  "tika-s0203t:441_6": "pañcarājakakudhabhaṇḍāni pañcavidhavimuttiguṇaparivāratāya pubbanimittaṃ,",
  "tika-s0203t:441_7": "anāvaṭadisānuvilokanaṃ anāvaṭañāṇatāya pubbanimittaṃ,",
  "tika-s0203t:441_8": "“aggohamasmī”tiādivacanaṃ appaṭivattiyadhammacakkapavattanassa pubbanimittaṃ;",
  "tika-s0203t:441_9": "ayamantimā jātīti āyatiṃ jātiyā abhāvakittanā anupādi…pe…",
  "tika-s0203t:441_10": "pubbanimittanti veditabbaṃ;",
  "tika-s0203t:441_11": "tassa tassa anāgate laddhabbavisesassa taṃ taṃ nimittaṃ abyabhicārīnimittanti daṭṭhabbaṃ.",
  "tika-s0203t:441_12": "Na āgatoti imasmiṃ sutte aññattha ca vakkhamānāya anupubbiyā anāgatataṃ sandhāya vuttaṃ.",
  "tika-s0203t:441_13": "Āharitvāti tasmiṃ tasmiṃ sutte aṭṭhakathāsu ca āgatanayena āharitvā dīpetabbo.",
  "tika-s0203t:442_0": "Dasasahassilokadhātu kampīti pana idaṃ satipi idha pāḷiyaṃ āgatatte vakkhamānānamacchariyānaṃ mūlabhūtaṃ dassetuṃ vuttaṃ,",
  "tika-s0203t:442_1": "evaṃ aññampīdisaṃ daṭṭhabbaṃ.",
  "tika-s0203t:442_2": "Tanti baddhā vīṇā,",
  "tika-s0203t:442_3": "cammabaddhā bheriyoti pañcaṅgikatūriyassa nidassanamattaṃ, ca-",
  "tika-s0203t:442_4": "saddena vā itaresampi saṅgaho daṭṭhabbo.",
  "tika-s0203t:442_5": "Bhijjiṃsūti pādesu baddhaṭṭhānesuyeva bhijjiṃsu.",
  "tika-s0203t:442_6": "Vigacchiṃsūti vūpasamiṃsu.",
  "tika-s0203t:442_7": "Sakatejobhāsitānīti ativiya samujjalāya attano pabhāya obhāsitāni ahesuṃ.",
  "tika-s0203t:442_8": "Na pavattīti na sandī.",
  "tika-s0203t:442_9": "Vāto na vāyīti kharo vāto na vāyi,",
  "tika-s0203t:442_10": "mudusukho pana sattānaṃ sukhāvaho vāyi.",
  "tika-s0203t:442_11": "Pathavīgatā ahesuṃ uccaṭṭhāne ṭhātuṃ avisahantā.",
  "tika-s0203t:442_12": "Utusampannoti anuṇhāsītatāsaṅkhātena utunā sampanno.",
  "tika-s0203t:442_13": "Vāmahatthaṃ ure ṭhapetvā dakkhiṇena puthupāṇinā hatthatāḷanena saddakaraṇaṃ apphoṭanaṃ.",
  "tika-s0203t:442_14": "Mukhena usseḷanaṃ saddamuñcanaṃ seḷanaṃ.",
  "tika-s0203t:442_15": "Ekaddhajamālā ahosīti ettha iti-",
  "tika-s0203t:442_16": "saddo ādiattho.",
  "tika-s0203t:442_17": "Tena vicittapupphasugandhapupphavassadevā vassiṃsu,",
  "tika-s0203t:442_18": "sūriye dibbamāne eva tārakā obhāsiṃsu,",
  "tika-s0203t:442_19": "acchaṃ vippasannaṃ udakaṃ pathavito ubbhijji,",
  "tika-s0203t:442_20": "bilāsayā darisayā tiracchānā āsayato nikkhamiṃsu;",
  "tika-s0203t:442_21": "rāgadosamohāpi tanu bhaviṃsu,",
  "tika-s0203t:442_22": "pathaviyaṃ rajo vūpasami,",
  "tika-s0203t:442_23": "aniṭṭhagandho vigacchi,",
  "tika-s0203t:442_24": "dibbagandho vāyi,",
  "tika-s0203t:442_25": "rūpino devā sarūpeneva manussānaṃ āpāthamagamaṃsu,",
  "tika-s0203t:442_26": "sattānaṃ cutupapātā nāhesunti imesaṃ saṅgaho daṭṭhabbo.",
  "tika-s0203t:442_27": "Yāni mahābhinīhārasamaye uppannāni dvattiṃsa pubbanimittāni,",
  "tika-s0203t:442_28": "tāni anavasesāni tadā ahesunti.",
  "tika-s0203t:443_0": "Tatrāpīti tesupi pathavikampādīsu evaṃ pubbanimittabhāvo veditabbo,",
  "tika-s0203t:443_1": "na kevalaṃ sampatijātassa ṭhānādīsu evāti adhippāyo.",
  "tika-s0203t:443_2": "Sabbaññutaññāṇapaṭilābhassa pubbanimittaṃ sabbassa ñeyyassa titthakaramatassa ca cālanato.",
  "tika-s0203t:443_3": "Kenaci anussāhitānaṃyeva imasmiṃyeva ekacakkavāḷe sannipāto,",
  "tika-s0203t:443_4": "kenaci anussāhitānaṃyeva ekappahāreneva sannipatitvā dhammapaṭiggaṇhanassa pubbanimittaṃ,",
  "tika-s0203t:443_5": "paṭhamaṃ devatānaṃ paṭiggahaṇaṃ dibbavihārapaṭilābhassa,",
  "tika-s0203t:443_6": "pacchā manussānaṃ paṭiggahaṇaṃ tattheva ṭhānassa niccalasabhāvato āneñjavihārapaṭilābhassa pubbanimittaṃ.",
  "tika-s0203t:443_7": "Vīṇānaṃ sayaṃ vajjanaṃ parūpadesena vinā sayameva anupubbavihārapaṭilābhassa pubbanimittaṃ.",
  "tika-s0203t:443_8": "Bherīnaṃ vajjanaṃ cakkavāḷapariyantāya parisāya pavedanasamatthassa dhammabheriyā anusāvanassa amatadundubhighosanassa pubbanimittaṃ.",
  "tika-s0203t:443_9": "Andubandhanādīnaṃ chedo mānavinibandhachedanassa pubbanimittaṃ;",
  "tika-s0203t:443_10": "supaṭṭanasampāpuṇanaṃ atthādi anurūpaṃ atthādīsu ñāṇassa bhedādhigamassa pubbanimittaṃ.",
  "tika-s0203t:444_0": "Nibbānarasenāti kilesānaṃ nibbāyanarasena.",
  "tika-s0203t:444_1": "Ekarasabhāvassāti sāsanassa sabbattha ekarasabhāvassa.",
  "tika-s0203t:444_2": "Vātassa avāyanaṃ kissa pubbanimittanti āha “dvāsaṭṭhidiṭṭhigatabhindanassā”ti.",
  "tika-s0203t:444_3": "Ākāsādiappatiṭṭhavisamacañcalaṭṭhānaṃ pahāya sakuṇānaṃ pathavīgamanaṃ tādisaṃ micchāgāhaṃ pahāya sattānaṃ",
  "tika-s0203t:444_4": "pāṇehi ratanattayasaraṇagamanassa pubbanimittaṃ.",
  "tika-s0203t:444_5": "Devatānaṃ apphoṭanādīhi kīḷanaṃ pamodanuppattiudānassa bhavavantagamanena dhammasabhāvabodhanena ca pamodavibhāvanassa pubbanimittaṃ.",
  "tika-s0203t:444_6": "Dhammavegavassanassāti desanāñāṇavegena dhammāmatassa vassanassa pubbanimittaṃ.",
  "tika-s0203t:444_7": "Kāyagatāsativasena laddhajjhānaṃ pādakaṃ katvā uppāditamaggaphalasukhānubhavo kāyagatāsatiamatapaṭilābho,",
  "tika-s0203t:444_8": "tassa pana kāyassapi atappakasukhāvahattā khudāpipāsāpīḷanābhāvo pubbanimittaṃ vutto.",
  "tika-s0203t:444_9": "Ariyaddhajamālāmālitāyāti sadevakassa lokassa ariyamaggabojjhaṅgadhajamālāhi mālitabhāvassa pubbanimittaṃ.",
  "tika-s0203t:444_10": "Yaṃ panettha anuddhaṭaṃ,",
  "tika-s0203t:444_11": "taṃ suviññeyyameva.",
  "tika-s0203t:445_0": "Etthāti “sampatijāto”tiādinā āgate imasmiṃ ṭhāne.",
  "tika-s0203t:445_1": "Vissajjitova,",
  "tika-s0203t:445_2": "tasmā amhehi idha apubbaṃ vattabbaṃ natthīti adhippāyo.",
  "tika-s0203t:445_3": "Tadā pathaviyaṃ gacchantopi mahāsatto ākāsena gacchanto viya mahājanassa upaṭṭhāsīti ayamettha niyati",
  "tika-s0203t:445_4": "dhammaniyāmo bodhisattānaṃ dhammatāti idaṃ niyativādavasena kathanaṃ.",
  "tika-s0203t:445_5": "“Pubbe purimajātīsu tādisassa puññasambhārakammassa katattā upacitattā mahājanassa tathā upaṭṭhāsī”ti idaṃ pubbekatakammavādavasena kathanaṃ.",
  "tika-s0203t:445_6": "Imesaṃ sattānaṃ upari īsanasīlatāya yathāsakaṃ kammameva issaro nāma,",
  "tika-s0203t:445_7": "tassa nimmānaṃ attano phalassa nibbattanaṃ,",
  "tika-s0203t:445_8": "mahāpurisopi sadevakaṃ lokaṃ abhibhavituṃ samatthena uḷārena puññakammunā nibbattito tena issarena nimmito nāma,",
  "tika-s0203t:445_9": "tassa cāyaṃ nimmānaviseso,",
  "tika-s0203t:445_10": "yadidaṃ mahānubhāvatā.",
  "tika-s0203t:445_11": "Yāya mahājanassa tathā upaṭṭhāsīti idaṃ issaranimmānavādavasena kathanaṃ.",
  "tika-s0203t:445_12": "Evaṃ taṃ taṃ bahuṃ vatvā kiṃ imāya pariyāyakathāyāti avasāne ujukameva evaṃ byākāsi.",
  "tika-s0203t:445_13": "Sampatijāto pathaviyaṃ kathaṃ padasā gacchati,",
  "tika-s0203t:445_14": "evaṃmahānubhāvo ākāsena maññe gacchatīti parikappanassa vasena ākāsena gacchanto viya ahosi.",
  "tika-s0203t:445_15": "Sīghataraṃ pana sattapadavītihārena gatattā dissamānarūpopi mahājanassa adissamāno viya ahosi.",
  "tika-s0203t:445_16": "Acelakabhāvo khuddakasarīratā ca tādisassa iriyāpathassa ananucchavikāti kammānubhāvasañjanitapāṭihāriyavasena alaṅkārapaṭiyatto viya;",
  "tika-s0203t:445_17": "soḷasavassuddesiko viya ca mahājanassa upaṭṭhāsīti veditabbaṃ;",
  "tika-s0203t:445_18": "buddhabhāvānucchavikassa bodhisattānubhāvassa yāthāvato paveditattā buddhena viya…pe…",
  "tika-s0203t:445_19": "attamanā ahosi.",
  "tika-s0203t:446_0": "Pākaṭā hutvāti vibhūtā hutvā.",
  "tika-s0203t:446_1": "Buddhānaṃ ye ye saṅkhāre vavatthapetukāmā,",
  "tika-s0203t:446_2": "te te uppādakkhaṇepi sabbaso suppaṭividitā supākaṭā hatthatale āmalakaṃ viya suṭṭhu vibhūtā eva hutvā upaṭṭhahanti.",
  "tika-s0203t:446_3": "Tenāha “yathā hī”tiādi.",
  "tika-s0203t:446_4": "Anokāsagateti pariggahassa anokāsakāle pavatte.",
  "tika-s0203t:446_5": "Nippadeseti niravasese.",
  "tika-s0203t:446_6": "Okāsappatteti ṭhānagamanādikāle uppanne,",
  "tika-s0203t:446_7": "te hi sammasanassa yogyakāle uppattiyā okāsappattāti adhippāyo.",
  "tika-s0203t:446_8": "Sattadivasabbhantareti idaṃ buddhānaṃ pākatikasammasanavasena vuttaṃ,",
  "tika-s0203t:446_9": "ākaṅkhantā pana te yadā kadāci uppannasaṅkhāre sammasantiyeva.",
  "tika-s0203t:446_10": "Sesaṃ suviññeyyameva.",
  "tika-s0203t:447_0": "Acchariyabbhutasuttavaṇṇanāya līnatthappakāsanā samattā.",
  "tika-s0203t:448_0": "4. Bākulasuttavaṇṇanā",
  "tika-s0203t:449_0": "209.",
  "tika-s0203t:449_1": "Yathā “dvattiṃsā”ti vattabbe dvi-",
  "tika-s0203t:449_2": "saddassa bā-",
  "tika-s0203t:449_3": "ādesaṃ katvā bāttiṃsāti vuccati,",
  "tika-s0203t:449_4": "evaṃ ettha bā-",
  "tika-s0203t:449_5": "kārādesaṃ katvā bākuloti samaññā ahosi,",
  "tika-s0203t:449_6": "sāyaṃ tassa anvatthasaññāti dassetuṃ,",
  "tika-s0203t:449_7": "“tassa hī”tiādi vuttaṃ.",
  "tika-s0203t:449_8": "Sīsaṃ nhāpetvāti maṅgalatthaṃ mahāgaṅgāya sīsaṃ nhāpetvā.",
  "tika-s0203t:449_9": "Nimujjanavasenāti jaṇṇupamāṇe udake thokaṃyeva nimujjanavasena.",
  "tika-s0203t:449_10": "Chaḍḍetvā palātā maraṇabhayatajjitā.",
  "tika-s0203t:449_11": "Pahariyamānā maranti,",
  "tika-s0203t:449_12": "na jālena bandhitamattena.",
  "tika-s0203t:449_13": "Dārakassa tejenāti dārakassa puññatejena.",
  "tika-s0203t:449_14": "Nīhaṭamattova mato,",
  "tika-s0203t:449_15": "tassa maraṇatthaṃ upakkamo na kato,",
  "tika-s0203t:449_16": "yena upakkamena dārakassa bādho siyā.",
  "tika-s0203t:449_17": "Tanti macchaṃ.",
  "tika-s0203t:449_18": "Sakalamevāti paripuṇṇāvayavameva.",
  "tika-s0203t:450_0": "Na kelāyatīti na mamāyati kismiñci na maññati.",
  "tika-s0203t:450_1": "Dārakassa puññatejena piṭṭhito phālentī.",
  "tika-s0203t:450_2": "Dārakaṃ labhatīti ugghosanavasena bheriṃ carāpetvā.",
  "tika-s0203t:450_3": "Pavattiṃ ācikkhi,",
  "tika-s0203t:450_4": "attano puttabhāvaṃ kathesi.",
  "tika-s0203t:450_5": "Kucchiyā dhāritattā amātā kātuṃ na sakkā jananībhāvato.",
  "tika-s0203t:450_6": "Macchaṃ gaṇhantāpīti macchaṃ kiṇitvā gaṇhantāpi.",
  "tika-s0203t:450_7": "Tathā gaṇhantā ca tappariyāpannaṃ sabbaṃ gaṇhāti nāmāti āha –",
  "tika-s0203t:450_8": "“vakkayakanādīni bahi katvā gaṇhantā nāma natthī”ti.",
  "tika-s0203t:450_9": "Ayampi amātā kātuṃ na sakkā sāmikabhāvato.",
  "tika-s0203t:450_10": "Dārako ubhinnampi kulānaṃ dāyādo hotu dvinnaṃ puttabhāvato.",
  "tika-s0203t:451_0": "Asītimeti jātiyā asītime vasse.",
  "tika-s0203t:451_1": "Pabbajjāmattena kilesānaṃ asamucchijjanato vītikkamituṃ kāmasaññā uppannapubbāti pucchā pana pucchitabbā. Tenāha –",
  "tika-s0203t:451_2": "“evañca kho maṃ,",
  "tika-s0203t:451_3": "āvuso kassapa,",
  "tika-s0203t:451_4": "pucchitabba”nti.",
  "tika-s0203t:452_0": "210.",
  "tika-s0203t:452_1": "Niyametvāti taṃ taṃvāre sesavārena niyametvā.",
  "tika-s0203t:452_2": "Kammapathabhedakoti kammapathavisesakaro.",
  "tika-s0203t:452_3": "Tattha kāmavitakko yathā kāyavacīdvāresu copanappatto kammapathappatto nāma hoti;",
  "tika-s0203t:452_4": "manodvāre parabhaṇḍassa attano pariṇāmanavasena pavattaabhijjhāsahagato;",
  "tika-s0203t:452_5": "evaṃ kāmasaññāti,",
  "tika-s0203t:452_6": "tathā byāpādavihiṃsāvitakkasaññāti thero,",
  "tika-s0203t:452_7": "“ubhayampetaṃ kammapathabhedakamevā”ti āha.",
  "tika-s0203t:452_8": "Kammapathaṃ appattaṃ saññaṃ sandhāya,",
  "tika-s0203t:452_9": "“saññā uppannamattāvā”ti vuccamāne vitakkitampi samānaṃ kammapathaṃ appattameva,",
  "tika-s0203t:452_10": "ubhayassa pana vasena suttapadaṃ pavattanti therassa adhippāyo.",
  "tika-s0203t:453_0": "211.",
  "tika-s0203t:453_1": "Āyūhanakammanti attanā āyūhitabbakammaṃ.",
  "tika-s0203t:453_2": "Lomakiliṭṭhānīti kiliṭṭhalomāni,",
  "tika-s0203t:453_3": "kiliṭṭhaṃsūnīti attho.",
  "tika-s0203t:453_4": "Kimevaṃ bhogesu paranimmitabhave vasavattidevānaṃ viya sabbaso āyūhanakammena vinā aññassapi pabbajitassa",
  "tika-s0203t:453_5": "paccayalābho diṭṭhapubbo sutapubboti āha “anacchariyañceta”nti.",
  "tika-s0203t:453_6": "Kulūpakatherānametaṃ kammaṃ,",
  "tika-s0203t:453_7": "thero pana kadācipi kulūpako nāhosi.",
  "tika-s0203t:454_0": "Gadduhanamattanti goduhanamattakālaṃ.",
  "tika-s0203t:454_1": "Idha pana sakalo goduhano adhippetoti dassento,",
  "tika-s0203t:454_2": "“gāviṃ…pe…",
  "tika-s0203t:454_3": "kālamattampī”ti āha.",
  "tika-s0203t:454_4": "Nibandhīti nibaddhadātabbaṃ katvā ṭhapesi.",
  "tika-s0203t:455_0": "Sakilesapuggalassa aseribhāvakaraṇena raṇena sadisatāya raṇo,",
  "tika-s0203t:455_1": "saṃkileso.",
  "tika-s0203t:455_2": "Aññā udapādīti panāha,",
  "tika-s0203t:455_3": "tasmā arahattaṃ na paṭiññātanti dasseti.",
  "tika-s0203t:455_4": "Nanu tathā vacanaṃ paṭijānanaṃ viya hotīti āha “apicā”tiādi.",
  "tika-s0203t:456_0": "212.",
  "tika-s0203t:456_1": "Avāpurati dvāraṃ etenāti avāpuraṇaṃ.",
  "tika-s0203t:456_2": "Paṭhamasaṅgahato pacchā desitattā dutiyasaṅgahe saṅgitaṃ.",
  "tika-s0203t:456_3": "Sesaṃ suviññeyyameva.",
  "tika-s0203t:457_0": "Bākulasuttavaṇṇanāya līnatthappakāsanā samattā.",
  "tika-s0203t:458_0": "5. Dantabhūmisuttavaṇṇanā",
  "tika-s0203t:459_0": "213.",
  "tika-s0203t:459_1": "Phuseyyāti ñāṇaphusanā nāma adhippetā,",
  "tika-s0203t:459_2": "tasmā labheyyāti adhigaccheyya.",
  "tika-s0203t:459_3": "Evaṃ paṭipannoti,",
  "tika-s0203t:459_4": "“appamatto ātāpī pahitatto”ti vuttappakārena paṭipanno.",
  "tika-s0203t:459_5": "Ajānanakoṭṭhāseyevāti avadhāraṇena attani kataṃ dosāropanaṃ nivatteti.",
  "tika-s0203t:460_0": "214.",
  "tika-s0203t:460_1": "Appanāupacāranti appanañceva upacārañca pāpetvā kathesīti atthaṃ vadanti,",
  "tika-s0203t:460_2": "appanāsahito pana upacāro appanāupacāro,",
  "tika-s0203t:460_3": "taṃ pāpetvā kathesīti attho.",
  "tika-s0203t:461_0": "Nikkhamatīti nikkhamo,",
  "tika-s0203t:461_1": "avaggāhakāmato nikkhamanaṃ nikkhamo eva nekkhammo,",
  "tika-s0203t:461_2": "paṭhamajjhānādi.",
  "tika-s0203t:461_3": "Sati kilesakāme attano upahāraṃ upacāretvā assādetvā paribhuñjati nāmāti āha –",
  "tika-s0203t:461_4": "“duvidhepi kāme paribhuñjamāno”ti.",
  "tika-s0203t:461_5": "Duvidhepīti hīnapaṇītādivasena duvidhe.",
  "tika-s0203t:462_0": "215.",
  "tika-s0203t:462_1": "Kūṭākāranti gāḷhasāṭheyyaṃ appatirūpe ṭhāne khandhagatapātanādi.",
  "tika-s0203t:462_2": "Dantagamananti dantehi nibbisevanehi gandhabbagatiṃ.",
  "tika-s0203t:462_3": "Pattabbaṃ bhūminti sammākiriyāya laddhabbasampattiṃ.",
  "tika-s0203t:463_0": "216.",
  "tika-s0203t:463_1": "Byatiharaṇavasena laṅghakaṃ vilaṅghakaṃ,",
  "tika-s0203t:463_2": "aññamaññahatthaggahaṇaṃ. Tenāha –",
  "tika-s0203t:463_3": "“hatthena hatthaṃ gahetvā”ti.",
  "tika-s0203t:464_0": "217.",
  "tika-s0203t:464_1": "Gahetuṃ samatthoti gaṇikārahatthinīhi upalāpetvā araññahatthiṃ vacanavasena gahetuṃ samattho.",
  "tika-s0203t:464_2": "Atipassitvā atiṭṭhānavasena passitvā.",
  "tika-s0203t:464_3": "Etthagedhāti etasmiṃ araññe nāgavane pavattagedhā.",
  "tika-s0203t:464_4": "Sukhāyatīti sukhaṃ ayati pavatteti,",
  "tika-s0203t:464_5": "“sukhaṃ haratī”ti vā pāṭho.",
  "tika-s0203t:464_6": "Ḍiṇḍimo ānako.",
  "tika-s0203t:464_7": "Nihitasabbavaṅkadosoti apagatasabbasāṭheyyadoso.",
  "tika-s0203t:464_8": "Apanītakasāvoti apetasārambhakasāvo.",
  "tika-s0203t:465_0": "219. Pañcakāmaguṇanissitasīlānanti akusalānaṃ. Gehassitasīlānanti vā vaṭṭasannissitasīlānaṃ.",
  "tika-s0203t:466_0": "222.",
  "tika-s0203t:466_1": "Esa nayo sabbatthāti,",
  "tika-s0203t:466_2": "“majjhimo,",
  "tika-s0203t:466_3": "daharo”ti āgatesu upamāvāresu,",
  "tika-s0203t:466_4": "“thero”tiādinā āgatesu upameyyavāresūti pañcasu saṃkilesapakkhiyesu vāresu esa yathāvuttova nayoti veditabbo.",
  "tika-s0203t:466_5": "Sesaṃ suviññeyyameva.",
  "tika-s0203t:467_0": "Dantabhūmisuttavaṇṇanāya līnatthappakāsanā samattā.",
  "tika-s0203t:468_0": "6. Bhūmijasuttavaṇṇanā",
  "tika-s0203t:469_0": "223.",
  "tika-s0203t:469_1": "Āsañcepi karitvāti,",
  "tika-s0203t:469_2": "“imināhaṃ brahmacariyena devo vā bhaveyyaṃ devaññataro vā,",
  "tika-s0203t:469_3": "dukkhato vā mucceyya”nti patthanaṃ katvā cepi caranti,",
  "tika-s0203t:469_4": "abhabbā phalassa adhigamāya taṇhāya brahmacariyassa vidūsitattāti adhippāyo.",
  "tika-s0203t:469_5": "Anāsañcepi karitvāti vuttanayena patthanaṃ akatvā.",
  "tika-s0203t:469_6": "Abhabbā phalassa adhigamāya aniyamitabhāvato.",
  "tika-s0203t:469_7": "Paṇidhānavasena hi puññaphalaṃ niyataṃ nāma hoti,",
  "tika-s0203t:469_8": "tadabhāvato kataṃ puññaṃ na labhatīti adhippāyo.",
  "tika-s0203t:469_9": "Tatiyapakkhe ubhayaṭṭhānehi vuttaṃ,",
  "tika-s0203t:469_10": "catutthapakkho sammāvatāro iti catukoṭiko pañho jālavasena āhaṭo,",
  "tika-s0203t:469_11": "tattha āsā nāma patthanā,",
  "tika-s0203t:469_12": "micchāgāhasmiṃ sati na vipaccati,",
  "tika-s0203t:469_13": "sammāgāhasmiṃ sati vipaccati,",
  "tika-s0203t:469_14": "ubhayathāpi ubhayāpekkhānāma,",
  "tika-s0203t:469_15": "yo micchattadhamme purakkhatvā brahmacariyaṃ carati,",
  "tika-s0203t:469_16": "tassa yathādhippāyaphalaṃ samijjhatīti na vattabbaṃ ayoniso brahmacariyassa ciṇṇattā;",
  "tika-s0203t:469_17": "yo pana sammattaṃ purakkhatvā brahmacariyaṃ carati,",
  "tika-s0203t:469_18": "tassa yathādhippāyaṃ brahmacariyaphalaṃ na samijjhatīti na vattabbaṃ yoniso brahmacariyassa ciṇṇattā.",
  "tika-s0203t:469_19": "Tena vuttaṃ –",
  "tika-s0203t:469_20": "“āsañcepi karitvā ayoniso brahmacariyaṃ carantī”tiādi.",
  "tika-s0203t:469_21": "Sesaṃ suviññeyyameva.",
  "tika-s0203t:470_0": "Bhūmijasuttavaṇṇanāya līnatthappakāsanā samattā.",
  "tika-s0203t:471_0": "7. Anuruddhasuttavaṇṇanā",
  "tika-s0203t:472_0": "230.",
  "tika-s0203t:472_1": "Upasaṅkamitvā evamāhaṃsūti vuttaṃ upasaṅkamanakāraṇaṃ dassento,",
  "tika-s0203t:472_2": "“tassa upāsakassa aphāsukakālo ahosī”ti āha.",
  "tika-s0203t:472_3": "Avirādhitanti avirajjhanakaṃ.",
  "tika-s0203t:472_4": "Yadi vā te dhammā nānatthā,",
  "tika-s0203t:472_5": "yadi vā ekatthā,",
  "tika-s0203t:472_6": "yaṃ tattha avirajjhanakaṃ,",
  "tika-s0203t:472_7": "taṃ taṃyeva paṭibhātūti yojanā.",
  "tika-s0203t:472_8": "Jhānamevāti appamāṇajjhānameva,",
  "tika-s0203t:472_9": "“cetovimuttī”ti pana vuttattā cittekaggatāyeva evaṃ vuccatīti upāsakassa adhippāyo.",
  "tika-s0203t:473_0": "231.",
  "tika-s0203t:473_1": "Yāvatā majjhanhike kāle chāyā pharati,",
  "tika-s0203t:473_2": "nivāte paṇṇāni patanti,",
  "tika-s0203t:473_3": "ettāvatā “rukkhamūla”nti vuccatīti evaṃ vuttaṃ ekarukkhamūlappamāṇaṭṭhānaṃ.",
  "tika-s0203t:473_4": "Kasiṇanimittena ottharitvāti kasiṇārammaṇaṃ jhānaṃ samāpajjanto tasmiṃ kasiṇa…pe…",
  "tika-s0203t:473_5": "viharatīti vutto.",
  "tika-s0203t:473_6": "Ābhogo natthi jhānakkhaṇe.",
  "tika-s0203t:473_7": "Kāmaṃ samāpattikkhaṇe ābhogo natthi tato pana pubbe vā siyā so ābhogo,",
  "tika-s0203t:473_8": "tampi sandhāya mahaggatanti keci.",
  "tika-s0203t:473_9": "Idāni tāsaṃ cetovimuttīnaṃ satipi kenaci visesena abhede visayādito labbhamānabhedaṃ dassetuṃ,",
  "tika-s0203t:473_10": "“etthā”tiādi vuttaṃ.",
  "tika-s0203t:473_11": "Nimittaṃ na vaḍḍhati vaḍḍhetabbassa nimittasseva abhāvato.",
  "tika-s0203t:473_12": "Pathavīkasiṇādīnaṃ viya ākāsabhāvanāya ugghāṭanaṃ na jāyati.",
  "tika-s0203t:473_13": "Tāni jhānānīti brahmavihārajjhānāni.",
  "tika-s0203t:473_14": "Cuddasavidhena paridamanābhāvato abhiññānaṃ pādakāni na honti.",
  "tika-s0203t:473_15": "Nimittugghāṭasseva abhāvato arūpajjhānānaṃ anadhiṭṭhānatāya nirodhassa pādakāni na hontīti.",
  "tika-s0203t:473_16": "Kammavaṭṭabhāvena kilesavaṭṭavipākavaṭṭānaṃ tiṇṇaṃ vaṭṭānaṃ paccayabhāvo vaṭṭapādakatā.",
  "tika-s0203t:473_17": "Upapajjanavaseneva taṃ taṃ bhavaṃ okkamati etehīti bhavokkamanāni.",
  "tika-s0203t:473_18": "Dutiyanayassa vuttavipariyāyena attho veditabbo.",
  "tika-s0203t:473_19": "Ugghāṭanassa labbhanato arūpajjhānopari samatikkamo hotīti ayameva viseso.",
  "tika-s0203t:473_20": "Evanti yathāvuttena nimittāvaḍḍhananimittavaḍḍhanādippakārena.",
  "tika-s0203t:473_21": "Nānatthāti nānāsabhāvā.",
  "tika-s0203t:473_22": "Evanti appamāṇamahaggatasaddavacanīyatāya nānābyañjanā.",
  "tika-s0203t:473_23": "Kāmañcettha appamāṇasamāpattitopi nīharitvā vakkhamānabhavūpapattikāraṇaṃ dassetuṃ sakkā,",
  "tika-s0203t:473_24": "aṭṭhakathāyaṃ pana kasiṇajhānatova nīharitvā yojanā katāti tathā vuttaṃ.",
  "tika-s0203t:473_25": "Atha vā mahaggatagahaṇenettha appamāṇāti vuttabrahmavihārānampi saṅgaho veditabbo tassā samaññāya ubhayesampi sādhāraṇabhāvato.",
  "tika-s0203t:474_0": "232.",
  "tika-s0203t:474_1": "Evaṃ vuttoti asatipi tathārūpe ābhoge “parittābhāti pharitvā adhimuccitvā viharatī”ti vutto.",
  "tika-s0203t:474_2": "Appamāṇaṃ katvā kasiṇaṃ vaḍḍhentassa kasiṇavaḍḍhanavasena bahulīkārasambhavato siyā jhānassa balavataratā,",
  "tika-s0203t:474_3": "tadabhāve ca dubbalatā,",
  "tika-s0203t:474_4": "āciṇṇavasitāya pana paccanīkadhammānaṃ sammā aparisodhane vattabbameva natthīti pañcahākārehi jhānassa appaguṇataṃ dassento,",
  "tika-s0203t:474_5": "“suppamatte vā”tiādimāha.",
  "tika-s0203t:474_6": "Jhānassa appānubhāvatāya eva tannimittā pabhāpi appatarā aparisuddhāva hotīti āha –",
  "tika-s0203t:474_7": "“vaṇṇo…pe…",
  "tika-s0203t:474_8": "saṃkiliṭṭho cā”ti.",
  "tika-s0203t:474_9": "Dutiyanayo vuttavipariyāyena veditabbo.",
  "tika-s0203t:474_10": "Tatthāpi kasiṇassa parittabhāvena vaṇṇassa parittatā,",
  "tika-s0203t:474_11": "parittārammaṇāya anurūpatāya vā nimittaṃ pabhāmaṇḍalakampi parittameva siyāti adhippāyo.",
  "tika-s0203t:474_12": "Vipulaparikammanti vipulabhāvena parikammaṃ.",
  "tika-s0203t:474_13": "Sesaṃ tatiyacatutthanayesu vattabbaṃ paṭhamadutiyanayesu vuttasadisameva.",
  "tika-s0203t:475_0": "Vaṇṇanānattanti yadi pītaṃ yadi lohitaṃ yadi vā odātanti sarīravaṇṇanānattaṃ.",
  "tika-s0203t:475_1": "Ābhānānattanti parittavipulatāvasena pabhāya nānattaṃ.",
  "tika-s0203t:475_2": "Accinānattanti tejodhātussa dīghādivasena vemattatā.",
  "tika-s0203t:475_3": "Abhinivisantīti abhirativasena nivisanti nisīdanti tiṭṭhanti.",
  "tika-s0203t:475_4": "Tenāha “vasantī”ti.",
  "tika-s0203t:476_0": "234.",
  "tika-s0203t:476_1": "Ābhanti dibbantīti ābhāti āha “ābhāsampannā”ti.",
  "tika-s0203t:476_2": "Tadaṅgenāti vā tassā parittatāya appamāṇatāya ca ābhākāraṇaṃ,",
  "tika-s0203t:476_3": "taṃ pana atthato bhavūpapattikāraṇamevāti āha –",
  "tika-s0203t:476_4": "“tassā bhavūpapattiyā aṅgenā”ti.",
  "tika-s0203t:476_5": "Kāyālasiyabhāvo tandīādīnaṃ hetubhūtā kāyassa vitthāyitatā.",
  "tika-s0203t:477_0": "235.",
  "tika-s0203t:477_1": "Pāramiyoti mahāsāvakasaṃvattanikā sāvakapāramiyo pūrento.",
  "tika-s0203t:477_2": "Brahmaloketi brahmattabhāve,",
  "tika-s0203t:477_3": "brahmaloke vā uppattiṃ paṭilabhi,",
  "tika-s0203t:477_4": "vuttampi cetaṃ theragāthāsu.",
  "tika-s0203t:477_5": "Avokiṇṇanti aññehi asammissanti attho.",
  "tika-s0203t:477_6": "Pubbe sañcaritanti atītabhavesu jātivasena sañcaraṇaṃ mama,",
  "tika-s0203t:477_7": "sañcaritanti taṃ mamassāti attho.",
  "tika-s0203t:477_8": "Sesaṃ suviññeyyameva.",
  "tika-s0203t:478_0": "Anuruddhasuttavaṇṇanāya līnatthappakāsanā samattā.",
  "tika-s0203t:479_0": "8. Upakkilesasuttavaṇṇanā",
  "tika-s0203t:480_0": "236.",
  "tika-s0203t:480_1": "Tasmāti atthakāmattā evamāha,",
  "tika-s0203t:480_2": "na bhagavato vacanaṃ anādiyanto.",
  "tika-s0203t:480_3": "Ye pana tadā satthuvacanaṃ na gaṇhiṃsu,",
  "tika-s0203t:480_4": "te kiñci avatvā tuṇhībhūtā maṅkubhūtā aṭṭhaṃsu,",
  "tika-s0203t:480_5": "tasmā ubhayesampi satthari agāravapaṭipatti nāhosi.",
  "tika-s0203t:481_0": "Yenapi janena na diṭṭhoti yena ubhayajanena aññavihitatāya kuḍḍakavāṭādiantarikatāya vā na diṭṭho.",
  "tika-s0203t:481_1": "Damanatthanti tehi upāsakehi nimmadabhāvaṃ āpāditānaṃ tesaṃ bhikkhūnaṃ damanatthaṃ.",
  "tika-s0203t:481_2": "Ṭhapayiṃsūti yo imesaṃ bhikkhūnaṃ deti,",
  "tika-s0203t:481_3": "tassa sataṃ daṇḍoti,",
  "tika-s0203t:481_4": "sahassanti ca vadanti.",
  "tika-s0203t:482_0": "237.",
  "tika-s0203t:482_1": "Vaggabhāveneva nānāsaddo assāti puthusaddo.",
  "tika-s0203t:482_2": "Samajanoti bhaṇḍane samajjhāsayo jano.",
  "tika-s0203t:482_3": "Bālalakkhaṇe ṭhitopi “ahaṃ bālo”ti na maññati.",
  "tika-s0203t:482_4": "Bhiyyo cāti attano bālabhāvassa ajānanatopi bhiyyo ca bhaṇḍanassa upari phoṭo viya saṅghabhedassa attano kāraṇabhāvampi uppajjamānaṃ na maññi naññāsi.",
  "tika-s0203t:483_0": "Kalahavasena pavattavācāyeva gocaro etesanti vācāgocarā hutvā.",
  "tika-s0203t:483_1": "Mukhāyāmanti vivādavasena mukhaṃ āyametvā bhāṇino.",
  "tika-s0203t:483_2": "Na taṃ jānantīti taṃ kalahaṃ na jānanti.",
  "tika-s0203t:483_3": "Kalahaṃ karonto ca taṃ na jānanto nāma natthi.",
  "tika-s0203t:483_4": "Yathā pana na jānanti,",
  "tika-s0203t:483_5": "taṃ dassetuṃ āha –",
  "tika-s0203t:483_6": "“evaṃ sādīnavo aya”nti.",
  "tika-s0203t:483_7": "Ayaṃ kalaho nāma attano paresañca atthajāpanato anatthuppādanato diṭṭheva dhamme samparāye ca sādīnavo,",
  "tika-s0203t:483_8": "sadosoti attho.",
  "tika-s0203t:484_0": "Upanayhantīti upanāhavasena anubandhanti. Porāṇoti purimehi buddhādīhi āciṇṇasamāciṇṇatāya purātano.",
  "tika-s0203t:485_0": "Na jānantīti aniccasaññaṃ na paccupaṭṭhāpenti.",
  "tika-s0203t:486_0": "Tathā pavattaverānanti aṭṭhichinnādibhāvaṃ nissāya upanayavasena cirakālaṃ pavattaverānaṃ.",
  "tika-s0203t:487_0": "Bālasahāyatāya ime bhikkhū kalahapasutā,",
  "tika-s0203t:487_1": "paṇḍitasahāyānaṃ pana idaṃ na siyāti paṇḍitasahāyassa bālasahāyassa ca vaṇṇāvaṇṇadīpanatthaṃ vuttā.",
  "tika-s0203t:487_2": "Sīhabyagghādike pākaṭaparissaye rāgadosādike paṭicchannaparissaye ca abhibhavitvā.",
  "tika-s0203t:488_0": "Mātaṅgo araññe mātaṅgaraññeti saralopena sandhi.",
  "tika-s0203t:488_1": "Mātaṅgasaddeneva hatthibhāvassa vuttattā nāgavacanaṃ tassa mahattavibhāvanatthanti āha –",
  "tika-s0203t:488_2": "“nāgoti mahantādhivacanameta”nti.",
  "tika-s0203t:488_3": "Mahantapariyāyopi hi nāga-",
  "tika-s0203t:488_4": "saddo hoti “evaṃ nāgassa nāgena,",
  "tika-s0203t:488_5": "īsādantassa hatthino”tiādīsu.",
  "tika-s0203t:489_0": "238.",
  "tika-s0203t:489_1": "Kirasaddo anussavasūcanattho nipāto.",
  "tika-s0203t:489_2": "Tena ayamettha sutiparamparāti dasseti.",
  "tika-s0203t:489_3": "Bhagavatā hi so ādīnavo pageva pariññāto,",
  "tika-s0203t:489_4": "na tena satthā nibbiṇṇo hoti;",
  "tika-s0203t:489_5": "tasmiṃ pana antovasse keci buddhaveneyyā nāhesuṃ;",
  "tika-s0203t:489_6": "tena aññattha gamanaṃ tesaṃ bhikkhūnaṃ damanupāyoti pālileyyakaṃ uddissa gacchanto ekavihāriṃ āyasmantaṃ bhaguṃ,",
  "tika-s0203t:489_7": "samaggavāsaṃ vasante ca anuruddhattherādike sampahaṃsetuṃ anuruddhattherassa ca.",
  "tika-s0203t:489_8": "Imaṃ upakkilesovādaṃ dātuṃ tattha gato,",
  "tika-s0203t:489_9": "tasmā kalahakārake kirassāti etthāpi kirasaddaggahaṇe eseva nayo.",
  "tika-s0203t:489_10": "Vuttanayameva gosiṅgasālasutte.",
  "tika-s0203t:490_0": "241.",
  "tika-s0203t:490_1": "“Yathā kathaṃ panā”ti vuttapucchānaṃ pacchimabhāvato “atthi pana voti pacchimapucchāyā”ti vuttaṃ,",
  "tika-s0203t:490_2": "na puna “atthi pana vo”ti pavattanassa pucchanassa atthibhāvato.",
  "tika-s0203t:490_3": "So pana lokuttaradhammo.",
  "tika-s0203t:490_4": "Therānanti anuruddhattherādīnaṃ natthi.",
  "tika-s0203t:490_5": "Parikammobhāsaṃ pucchatīti dibbacakkhuñāṇe katādhikārattā tassa uppādanatthaṃ parikammobhāsaṃ pucchati.",
  "tika-s0203t:490_6": "Parikammobhāsanti parikammasamādhinibbattaṃ obhāsaṃ,",
  "tika-s0203t:490_7": "upacārajjhānasañjanitaṃ obhāsanti attho.",
  "tika-s0203t:490_8": "Catutthajjhānalābhī hi dibbacakkhuparikammatthaṃ obhāsakasiṇaṃ bhāvetvā upacāre ṭhapito samādhi parikammasamādhi,",
  "tika-s0203t:490_9": "tattha obhāso parikammobhāsoti vutto.",
  "tika-s0203t:490_10": "Taṃ sandhāyāha –",
  "tika-s0203t:490_11": "“obhāsañceva sañjānāmāti parikammobhāsaṃ sañjānāmā”ti.",
  "tika-s0203t:490_12": "Yattake hi ṭhāne dibbacakkhunā rūpagataṃ daṭṭhukāmo,",
  "tika-s0203t:490_13": "tattakaṃ ṭhānaṃ obhāsakasiṇaṃ pharitvā ṭhito.",
  "tika-s0203t:490_14": "Taṃ obhāsaṃ tattha ca rūpagataṃ dibbacakkhuñāṇena passati,",
  "tika-s0203t:490_15": "therā ca tathā paṭipajjiṃsu.",
  "tika-s0203t:490_16": "Tena vuttaṃ –",
  "tika-s0203t:490_17": "“obhāsañceva sañjānāma dassanañca rūpāna”nti.",
  "tika-s0203t:490_18": "Yasmā pana tesaṃ rūpagataṃ passantānaṃ parikammavāro atikkami,",
  "tika-s0203t:490_19": "tato obhāso antaradhāyi,",
  "tika-s0203t:490_20": "tasmiṃ antarahite rūpagatampi na paññāyati.",
  "tika-s0203t:490_21": "Parikammanti hi yathāvuttakasiṇārammaṇaṃ upacārajjhānaṃ,",
  "tika-s0203t:490_22": "rūpagataṃ passantānaṃ kasiṇobhāsavasena rūpagatadassanaṃ,",
  "tika-s0203t:490_23": "kasiṇobhāso ca parikammavasenāti tadubhayampi parikammassa appavattiyā nāhosi,",
  "tika-s0203t:490_24": "tayidaṃ kāraṇaṃ ādikammikabhāvato therā na maññiṃsu,",
  "tika-s0203t:490_25": "tasmā vuttaṃ “nappaṭivijjhāmā”ti.",
  "tika-s0203t:491_0": "Nimittaṃ paṭivijjhitabbanti kāraṇaṃ paccakkhato dassetvā suvisuddhadibbacakkhuñāṇe theraṃ patiṭṭhāpetukāmo satthā vadati.",
  "tika-s0203t:491_1": "Kiṃ na āḷulessantīti kiṃ na byāmohessanti,",
  "tika-s0203t:491_2": "byāmohessanti evāti attho.",
  "tika-s0203t:491_3": "Vicikicchā udapādīti dibbacakkhuno yathāupaṭṭhitesu rūpagatesu apubbatāya,",
  "tika-s0203t:491_4": "“idaṃ nu kho rūpagataṃ kiṃ,",
  "tika-s0203t:491_5": "idaṃ nu kho ki”nti maggena asamucchinnattā vicikicchā saṃsayo uppajji.",
  "tika-s0203t:491_6": "Samādhi cavīti vicikicchāya uppannattā parikammasamādhi vigacchi.",
  "tika-s0203t:491_7": "Tato eva hi parikammobhāsopi antaradhāyi,",
  "tika-s0203t:491_8": "dibbacakkhunāpi rūpaṃ na passi.",
  "tika-s0203t:491_9": "Na manasi karissāmīti manasikāravasena me rūpāni upaṭṭhahiṃsu,",
  "tika-s0203t:491_10": "rūpāni passato vicikicchā uppajjati,",
  "tika-s0203t:491_11": "tasmā idāni kiñci na manasi karissāmīti tuṇhī ahosi taṃ pana tuṇhībhāvappattiṃ sandhāyāha “amanasikāro udapādī”ti.",
  "tika-s0203t:492_0": "Tathābhūtassa amanasikārassa abhāvaṃ āgamma uppilaṃ udapādi.",
  "tika-s0203t:492_1": "Vīriyaṃ gāḷhaṃ paggahitanti thinamiddhachambhitattānaṃ vūpasamanatthaṃ accāraddhavīriyaṃ ahosi,",
  "tika-s0203t:492_2": "tena citte samādhidūsikā gehassitā balavapīti uppannā.",
  "tika-s0203t:492_3": "Tenāha “uppilaṃ uppanna”nti.",
  "tika-s0203t:492_4": "Tatoti sithilavīriyattā.",
  "tika-s0203t:492_5": "Patameyyāti ativiya khinnaṃ bhaveyya.",
  "tika-s0203t:492_6": "Taṃ mamāti patthanāabhibhavanīyamanasīsena jappetīti abhijappā, taṇhā.",
  "tika-s0203t:492_7": "Nānattā nānāsabhāvā saññā nānattasaññā.",
  "tika-s0203t:492_8": "Ativiya upari katvā nijjhānaṃ pekkhanaṃ atinijjhāyitattaṃ.",
  "tika-s0203t:493_0": "243.",
  "tika-s0203t:493_1": "Parikammobhāsamevāti parikammasamuṭṭhitaṃ obhāsameva.",
  "tika-s0203t:493_2": "Na ca rūpāni passāmīti obhāsamanasikārapasutatāya dibbacakkhunā rūpāni na passāmi.",
  "tika-s0203t:493_3": "Visayarūpamevāti tena pharitvā ṭhitaṭṭhāneva dibbacakkhuno visayabhūtaṃ rūpagatameva manasi karomi.",
  "tika-s0203t:494_0": "Kasiṇarūpānaṃ vasenettha obhāsassa parittatāti āha “parittaṭṭhāne obhāsa”nti.",
  "tika-s0203t:494_1": "Parittāni rūpānīti katipayāni,",
  "tika-s0203t:494_2": "sā ca nesaṃ parittatā ṭhānavasenevāti āha “parittakaṭṭhāne rūpānī”ti.",
  "tika-s0203t:494_3": "“Appamāṇañcevā”tiādinā vutto dutiyavāro.",
  "tika-s0203t:494_4": "Obhāsaparittataṃ sandhāya parikammasamādhi “paritto”ti vutto tasseva obhāsassa appamāṇatāya appamāṇasamādhīti vacanato.",
  "tika-s0203t:494_5": "Tasmiṃ samayeti tasmiṃ parittasamādhino uppannasamaye.",
  "tika-s0203t:494_6": "Dibbacakkhupi parittakaṃ hoti parittarūpagatadassanato.",
  "tika-s0203t:495_0": "245.",
  "tika-s0203t:495_1": "Dukatikajjhānasamādhinti catukkanaye dukajjhānasamādhiṃ,",
  "tika-s0203t:495_2": "pañcakanaye tikajjhānasamādhinti yojanā.",
  "tika-s0203t:495_3": "Dukajjhānasamādhinti catukkanaye tatiyacatutthavasena dukajjhānasamādhiṃ,",
  "tika-s0203t:495_4": "pañcakanaye catutthapañcamavasena dukajjhānasamādhiṃ.",
  "tika-s0203t:495_5": "Tikacatukkajjhānasamādhinti catukkanaye tikajjhānasamādhiṃ,",
  "tika-s0203t:495_6": "pañcakanaye catukkajjhānasamādhinti yojanā.",
  "tika-s0203t:496_0": "Tividhanti sappītikavasena tippakāraṃ samādhiṃ.",
  "tika-s0203t:496_1": "Tadantogadhāti sappītikādisabhāvā.",
  "tika-s0203t:496_2": "Kāmaṃ bhagavā purimayāme pubbenivāsānussatiñāṇaṃ,",
  "tika-s0203t:496_3": "pacchimayāme dibbacakkhuñāṇaṃ nibbattentopi imāni ñāṇāni bhāvesiyeva.",
  "tika-s0203t:496_4": "Vipassanāpādakāni pana ñāṇāni sandhāya,",
  "tika-s0203t:496_5": "“pacchimayāme”ti vuttaṃ,",
  "tika-s0203t:496_6": "tenāha “bhagavato hī”tiādi.",
  "tika-s0203t:496_7": "Pañcamajjhānassāti pañcamajjhānikassa vasena paṭhamajjhāniko maggo natthi.",
  "tika-s0203t:496_8": "Soti pañcakanayo bhagavato lokiyo ahosi.",
  "tika-s0203t:496_9": "Etanti etaṃ,",
  "tika-s0203t:496_10": "“savitakkampi savicāraṃ samādhiṃ bhāvemī”tiādivacanaṃ.",
  "tika-s0203t:496_11": "Lokiyalokuttaramissakaṃ sandhāya vuttaṃ,",
  "tika-s0203t:496_12": "na “lokiyaṃ vā lokuttarameva vā”ti.",
  "tika-s0203t:496_13": "Sesaṃ suviññeyyamevāti.",
  "tika-s0203t:497_0": "Upakkilesasuttavaṇṇanāya līnatthappakāsanā samattā.",
  "tika-s0203t:498_0": "9. Bālapaṇḍitasuttavaṇṇanā",
  "tika-s0203t:499_0": "246.",
  "tika-s0203t:499_1": "Etehīti ducintitādīhi.",
  "tika-s0203t:499_2": "Etena lakkhaṇasaddassa karaṇatthatamāha.",
  "tika-s0203t:499_3": "Tānevāti lakkhaṇāni eva.",
  "tika-s0203t:499_4": "Tassāti bālassa.",
  "tika-s0203t:499_5": "“Ayaṃ bālo”ti nimīyati sañcānīyati etehīti bālanimittāni.",
  "tika-s0203t:499_6": "Apadānaṃ vuccati vikhyātaṃ kammaṃ.",
  "tika-s0203t:499_7": "Ducintitādīni ca bāle vikhyātāni,",
  "tika-s0203t:499_8": "avadhāraṇabhāve vā,",
  "tika-s0203t:499_9": "tasmā bālassa apadānānīti bālāpadānāni.",
  "tika-s0203t:499_10": "Abhijjhādīhi duṭṭhaṃ dūsitaṃ cintetīti ducintitacintī.",
  "tika-s0203t:499_11": "Lobhādīhi duṭṭhaṃ bhāsitaṃ musāvādādiṃ bhāsatīti dubbhāsitabhāsī.",
  "tika-s0203t:499_12": "Tesaṃ tesaṃyeva vasena kattabbato dukkaṭakammaṃ pāṇātipātādiṃ karotīti dukkaṭakammakārī.",
  "tika-s0203t:499_13": "Tenāha “cintayanto”tiādi.",
  "tika-s0203t:499_14": "Tāni upanissāya jātanti tajjaṃ.",
  "tika-s0203t:499_15": "Tato eva tesaṃ sāruppaṃ anurūpanti tassāruppaṃ.",
  "tika-s0203t:499_16": "Tenāha “tajjātika”ntiādi.",
  "tika-s0203t:499_17": "Kacchamānāyāti kathiyamānāya.",
  "tika-s0203t:500_0": "248.",
  "tika-s0203t:500_1": "Yasmā sattānaṃ yathūpacitāni kammāni katokāsāni tadupaṭṭhāpitāni kammanimittagatinimittāni maraṇassa āsannakāle cittassa āpāthaṃ āgacchantāni,",
  "tika-s0203t:500_2": "tadā olambantāni viya abhibhavantāni viya ajjhottharantāni viya upaṭṭhahanti,",
  "tika-s0203t:500_3": "tasmā vuttaṃ –",
  "tika-s0203t:500_4": "“olambanādiākārena hi tāni upaṭṭhahantī”ti.",
  "tika-s0203t:500_5": "Upaṭṭhānākāro eva tadā cittassa gocarabhāvaṃ gacchatīti āha –",
  "tika-s0203t:500_6": "“tasmiṃ upaṭṭhānākāre āpāthagate”ti.",
  "tika-s0203t:501_0": "249.",
  "tika-s0203t:501_1": "Na sakkāti na vadatīti etena dvepi paṭisedhā pakatiatthāti ayamattho vutto hoti.",
  "tika-s0203t:501_2": "Na sukarāti pana iminā dukkarabhāvo dīpito,",
  "tika-s0203t:501_3": "dukkarañca tāva upāyena sakkā kātunti dassento āha –",
  "tika-s0203t:501_4": "“na sukaraṃ panā”tiādi.",
  "tika-s0203t:501_5": "Tenāti vinivijjhitvā gamanena aññamaññaṃ saṃvijjhanena.",
  "tika-s0203t:501_6": "Assāti corassa.",
  "tika-s0203t:501_7": "Ito uttaripīti majjhanhikasamayaṃ sāyanhasamayañca sattisatena.",
  "tika-s0203t:502_0": "250.",
  "tika-s0203t:502_1": "Saṅkhampi na upetīti iminā saṅkhātabbamattaṃ natthīti dīpitaṃ hotīti āha –",
  "tika-s0203t:502_2": "“gaṇanāmattampi na gacchatī”ti.",
  "tika-s0203t:502_3": "Upanikkhepanamattampīti etthāpi eseva nayo.",
  "tika-s0203t:502_4": "Kalabhāganti kalānaṃ saṅgaṇanakoṭṭhāsaṃ.",
  "tika-s0203t:502_5": "Tenāha “satimaṃ kala”ntiādi.",
  "tika-s0203t:502_6": "Olokitamattampīti upanikkhepanavasena olokanamattakampi.",
  "tika-s0203t:502_7": "Taṃ kammakāraṇanti taṃ pañcavidhabandhanakammakāraṇaṃ catunnampi passānaṃ vasena samparivattetvā karontiyeva,",
  "tika-s0203t:502_8": "pāḷiyaṃ pana ekapassavasena āgatā.",
  "tika-s0203t:502_9": "Gehassāti mahato gehassa.",
  "tika-s0203t:502_10": "Sabbatoti sabbāvayavato.",
  "tika-s0203t:502_11": "Sampajjalite ekajālībhūte.",
  "tika-s0203t:502_12": "Supakkuthitāyāti suṭṭhu nipakkāya.",
  "tika-s0203t:503_0": "Vibhattoti tattha nibbattakasattānaṃ sādhāraṇakammunā vibhatto viya nibbatto.",
  "tika-s0203t:503_1": "Ayopākārena parito atto gahitoti ayopākārapariyatto parikkhitto.",
  "tika-s0203t:504_0": "Yamakagoḷakāti dārakānaṃ kīḷanayugaḷā.",
  "tika-s0203t:504_1": "Evampi dukkhoti yathāvuttaussadanirayavasenapi sota- ghāna- jivhā- kāya- mano-",
  "tika-s0203t:504_2": "gocaratāvasenapi iminā ākārena dukkhoti.",
  "tika-s0203t:505_0": "251.",
  "tika-s0203t:505_1": "Dantehi ullehitvāti uttaradantehi añchitvā.",
  "tika-s0203t:505_2": "Rasavasena atitto assādo rasādo.",
  "tika-s0203t:505_3": "Tenāha “rasagedhena paribhuttaraso”ti.",
  "tika-s0203t:506_0": "252.",
  "tika-s0203t:506_1": "Durūpoti virūpo.",
  "tika-s0203t:506_2": "Duddasoti teneva virūpabhāvena aniṭṭhadassano.",
  "tika-s0203t:506_3": "Lakuṇṭhakoti rasso.",
  "tika-s0203t:506_4": "Paviṭṭhagīvoti khandhantaraṃ anupaviṭṭhagīvo.",
  "tika-s0203t:506_5": "Mahodaroti vipulakucchi.",
  "tika-s0203t:506_6": "Yebhuyyena hi lakuṇṭakā sattā rassagīvā puthulakucchikāva hontīti tathā vuttaṃ.",
  "tika-s0203t:506_7": "Kāṇo nāma cakkhuvikaloti vuttaṃ –",
  "tika-s0203t:506_8": "“ekakkhikāṇo vā ubhayakkhikāṇo vā”ti.",
  "tika-s0203t:506_9": "Kuṇīti hatthavikalo vuccatīti āha –",
  "tika-s0203t:506_10": "“ekahatthakuṇī vā ubhayahatthakuṇī vā”ti.",
  "tika-s0203t:506_11": "Vātādinā upahatakāyapakkho idha pakkhahatoti adhippeto,",
  "tika-s0203t:506_12": "na pakkhihatoti āha –",
  "tika-s0203t:506_13": "“pakkhahatoti pīṭhasappī”ti.",
  "tika-s0203t:506_14": "Dukkhānupabandhadassanatthanti aparāparajātīsu vipākadukkhassa anupabandhavasena pavattidassanatthaṃ.",
  "tika-s0203t:507_0": "Kalīyati khalīyati appahīyati sāsanaṃ etenāti kali,",
  "tika-s0203t:507_1": "jutaparājayo.",
  "tika-s0203t:507_2": "So eva gahasadisatāya “kaliggaho”ti vutto.",
  "tika-s0203t:507_3": "Adhibandhanti kuṭumbassa adhivutthassa mūlabhūtassa attano bandhitabbataṃ.",
  "tika-s0203t:507_4": "Tenāha “attanāpi bandhaṃ nigaccheyyā”ti.",
  "tika-s0203t:507_5": "Bālabhūmiyā bālabhāvassa matthakappatti nirayagāmikammakāritāti “niraye nibbattati”cceva vuttaṃ.",
  "tika-s0203t:507_6": "Taggahaṇeneva pana tato mudumudutarādikammavasena sesāpāyesu aparāparanibbattādibālabhūmi vibhāvitā hotīti.",
  "tika-s0203t:508_0": "253.",
  "tika-s0203t:508_1": "Vuttānusārenāti “bālo aya”ntiādinā vuttassa atthavacanassa “paṇḍito aya”nti etehi lakkhīyatītiādinā anusārena.",
  "tika-s0203t:508_2": "Manosucaritādīnaṃ vasenāti cintento anabhijjhā- abyāpāda-",
  "tika-s0203t:508_3": "sammādassanaṃ sucintitameva cintetītiādinā manosucaritānaṃ tiṇṇaṃ sucaritānaṃ vasena yojetabbāni.",
  "tika-s0203t:509_0": "Cakkaratanavaṇṇanā",
  "tika-s0203t:510_0": "256.",
  "tika-s0203t:510_1": "Uposathaṃ vuccati aṭṭhaṅgasamannāgataṃ sabbadivasesu gahaṭṭhehi rakkhitabbasīlaṃ,",
  "tika-s0203t:510_2": "samādānavasena taṃ etassa atthīti uposathiko, tassa.",
  "tika-s0203t:510_3": "Tenāha “samādinnauposathaṅgassā”ti.",
  "tika-s0203t:510_4": "Tadāti tasmiṃ kāle,",
  "tika-s0203t:510_5": "yasmiṃ pana kāle cakkavattibhāvasaṃvattaniya- dāna- sīlādi-",
  "tika-s0203t:510_6": "puññasambhārasamudāgamasampanno pūritacakkavattivatto kādīpadesavisesapaccājātiyā ceva kularūpabhogādhipateyyādiguṇavisesasampattiyā",
  "tika-s0203t:510_7": "ca tadanurūpe attabhāve ṭhito hoti,",
  "tika-s0203t:510_8": "tasmiṃ kāle.",
  "tika-s0203t:510_9": "Tādise hi kāle cakkavattibhāvī purisuttamo yathāvuttaguṇasamannāgato rājā khattiyo hutvā muddhāvasitto",
  "tika-s0203t:510_10": "visuddhasīlo anuposathaṃ satasahassavissajjanādinā sammāpaṭipattiṃ paṭipajjati,",
  "tika-s0203t:510_11": "na yadā cakkaratanaṃ uppajjati, tadā eva. Tenāha – “pāto…pe…",
  "tika-s0203t:510_12": "dhammatā”ti.",
  "tika-s0203t:510_13": "(Tattha damo indriyasaṃvaro,",
  "tika-s0203t:510_14": "saṃyamo sīlasaṃvaro.)",
  "tika-s0203t:511_0": "Vuttappakārapuññakammapaccayanti cakkavattibhāvāvahadānadamasaṃyamādipuññakammahetukaṃ.",
  "tika-s0203t:511_1": "Nīlamaṇisaṅghāṭasadisanti indanīlamaṇisañcayasamānaṃ.",
  "tika-s0203t:511_2": "Dibbānubhāvayuttattāti dassanīyatā manuññaghosatā ākāsagāmitā obhāsavissajjanā appaṭighātatā rañño icchitatthanipphattikāraṇatāti",
  "tika-s0203t:511_3": "evamādīhi dibbasadisehi ānubhāvehi samannāgatattā.",
  "tika-s0203t:511_4": "Sabbehi ākārehīti sabbehi sundarehi ākārehi.",
  "tika-s0203t:511_5": "Paripūranti paripuṇṇaṃ.",
  "tika-s0203t:511_6": "Sā cassa pāripūri idāneva vitthārīyati.",
  "tika-s0203t:512_0": "Panāḷīti chiddaṃ.",
  "tika-s0203t:512_1": "Suddhasiniddhadantapantiyā nibbivarāyāti adhippāyo.",
  "tika-s0203t:512_2": "Nābhipanāḷi parikkhepapaṭṭesūti nābhiparikkhepapaṭṭe ceva nābhiyā panāḷiparikkhepapaṭṭe ca.",
  "tika-s0203t:512_3": "Suvibhattāvāti aññamaññaṃ asaṃkiṇṇattā suṭṭhu vibhattā.",
  "tika-s0203t:512_4": "Paricchedalekhantaresu maṇikā suvibhattā hutvā paññāyantīti vadanti.",
  "tika-s0203t:513_0": "Paricchedalekhādīnīti ādi-",
  "tika-s0203t:513_1": "saddena mālākammādiṃ saṅgaṇhāti.",
  "tika-s0203t:513_2": "Surattātiādīsu surattaggahaṇena mahānāmavaṇṇataṃ paṭikkhipati,",
  "tika-s0203t:513_3": "suddhaggahaṇena saṃkiliṭṭhataṃ,",
  "tika-s0203t:513_4": "siniddhaggahaṇena lūkhataṃ.",
  "tika-s0203t:513_5": "Kāmaṃ tassa cakkaratanassa nemimaṇḍalaṃ asandhikaṃva nibbattaṃ,",
  "tika-s0203t:513_6": "sabbatthakameva pana kevalaṃ pavāḷavaṇṇova na sobhatīti pakaticakkassa sandhiyuttesu ṭhānesu rattajambunadaparikkhataṃ ahosi,",
  "tika-s0203t:513_7": "taṃ sandhāya vuttaṃ “sandhīsu panassā”tiādi.",
  "tika-s0203t:514_0": "Nemimaṇḍalapiṭṭhiyanti nemimaṇḍalassa piṭṭhipadese.",
  "tika-s0203t:514_1": "Dasannaṃ dasannaṃ arānamantareti dasannaṃ dasannaṃ arānaṃ antarasamīpe padese.",
  "tika-s0203t:514_2": "Chiddamaṇḍalacittoti maṇḍalasaṇṭhānachiddavicitto.",
  "tika-s0203t:514_3": "Sukusalasamannāhatassāti suṭṭhu kusalena sippinā pahatassa,",
  "tika-s0203t:514_4": "vāditassāti attho.",
  "tika-s0203t:514_5": "Vaggūti manoramo rajanīyoti suṇantānaṃ rāguppādako.",
  "tika-s0203t:514_6": "Kamanīyoti kanto.",
  "tika-s0203t:514_7": "Samosaritakusumadāmāti olambitasugandhakusumadāmā.",
  "tika-s0203t:514_8": "Nemiparikkhepassāti nemipariyantaparikkhepassa.",
  "tika-s0203t:514_9": "Nābhipanāḷiyā dvinnaṃ passānaṃ vasena “dvinnampi nābhipanāḷīna”nti vuttaṃ.",
  "tika-s0203t:514_10": "Ekā eva hi sā panāḷi.",
  "tika-s0203t:514_11": "Yehīti yehi dvīhi sīhamukhehi.",
  "tika-s0203t:514_12": "Puna yehīti muttākalāpehi.",
  "tika-s0203t:515_0": "Odhāpayamānanti sotuṃ avahitāni kurumānaṃ.",
  "tika-s0203t:515_1": "Cando purato,",
  "tika-s0203t:515_2": "cakkaratanaṃ pacchāti evaṃ pubbāpariyena pubbāparabhāgena.",
  "tika-s0203t:516_0": "Ante purassāti anurādhapure rañño antepurassa uttarasīhapañjaraāsanne tadā rañño pāsāde tādisassa uttaradisāya sīhapañjarassa labbhamānattā vuttaṃ.",
  "tika-s0203t:516_1": "Sukhena sakkāti kiñci anāruhitvā sarīrañca anullaṅghitvā yathāṭhiteneva hatthena pupphamuṭṭhiyo khipitvā sukhena sakkā hoti pūjetuṃ.",
  "tika-s0203t:517_0": "Nānāvirāgaratanappabhāsamujjalanti nānāvidhacittavaṇṇaratanobhāsapabhassaraṃ.",
  "tika-s0203t:517_1": "Ākāsaṃ abbhuggantvā pavatteti.",
  "tika-s0203t:517_2": "Āgantvā ṭhitaṭṭhānato upari ākāsaṃ abbhuggantvā pavatte.",
  "tika-s0203t:518_0": "Sannivesakkhamoti khandhavārasannivesayogyo.",
  "tika-s0203t:518_1": "Sulabhāhārūpakaraṇoti sukheneva laddhabbadhaññagorasadārutiṇādibhojanasādhano.",
  "tika-s0203t:518_2": "Paracakkanti parassa rañño senā, āṇā vā.",
  "tika-s0203t:519_0": "Āgatanandanoti āgato hutvā nandijanano.",
  "tika-s0203t:519_1": "Āgataṃ vā āgamanaṃ,",
  "tika-s0203t:519_2": "tena nandatīti āgatanandano.",
  "tika-s0203t:519_3": "Gamanena socetīti gamanasocano.",
  "tika-s0203t:519_4": "Upakappethāti uparūpari kappetha saṃvidahatha,",
  "tika-s0203t:519_5": "upanethāti attho.",
  "tika-s0203t:519_6": "Upaparikkhitvāti hetutopi sabhāvatopi phalatopi diṭṭhadhammikasamparāyikaādīnavatopi vīmaṃsitvā.",
  "tika-s0203t:520_0": "Vibhāventi paññāya atthaṃ vibhūtaṃ karontīti vibhāvino,",
  "tika-s0203t:520_1": "paññavanto.",
  "tika-s0203t:520_2": "Anuyantāti anuvattakā.",
  "tika-s0203t:520_3": "Ogacchamānanti osīdantaṃ.",
  "tika-s0203t:520_4": "Yojanamattanti vitthārato yojanamattaṃ padesaṃ.",
  "tika-s0203t:520_5": "Gambhīrabhāvena pana yathā bhūmi dissati,",
  "tika-s0203t:520_6": "evaṃ ogacchati.",
  "tika-s0203t:520_7": "Tenāha “mahāsamuddatala”ntiādi.",
  "tika-s0203t:520_8": "Ante cakkaratanaṃ udakena senāya anajjhottharaṇatthaṃ.",
  "tika-s0203t:521_0": "257.",
  "tika-s0203t:521_1": "Puratthimo samuddo pariyanto assāti puratthimasamuddapariyanto,",
  "tika-s0203t:521_2": "puratthimasamuddaṃ pariyantaṃ katvā.",
  "tika-s0203t:521_3": "Cāturantāyāti cātusamuddantāya pubbavidehādicatukoṭṭhāsantāya.",
  "tika-s0203t:522_0": "Hatthiratanavaṇṇanā",
  "tika-s0203t:523_0": "258.",
  "tika-s0203t:523_1": "Haricandanādīhīti ādi-",
  "tika-s0203t:523_2": "saddena catujjātiyagandhādiṃ saṅgaṇhāti.",
  "tika-s0203t:523_3": "Āgamanaṃ cintethāti vadanti cakkavattivattassa pūritatāya paricitattā.",
  "tika-s0203t:523_4": "Bhūmiphusanakehi vāladhi,",
  "tika-s0203t:523_5": "varaṅgaṃ hatthoti imehi ca tīhi,",
  "tika-s0203t:523_6": "catūhi pādehi cāti sattahi avayavehi ṭhitattā sattapatiṭṭho.",
  "tika-s0203t:523_7": "Itaresaṃ amaccādīnaṃ cintayantānaṃ na āgacchati.",
  "tika-s0203t:523_8": "Apanetvāti attano ānubhāvena apanetvā.",
  "tika-s0203t:523_9": "Gandhameva hi tassa itare hatthino na sahanti.",
  "tika-s0203t:524_0": "Assaratanavaṇṇanā",
  "tika-s0203t:525_0": "Sindhavakulatoti sindhavassājānīyakulato.",
  "tika-s0203t:526_0": "Maṇiratanavaṇṇanā",
  "tika-s0203t:527_0": "Sakaṭanābhisamappamāṇanti pariṇāhato mahāsakaṭassa nābhiyā samappamāṇaṃ.",
  "tika-s0203t:527_1": "Ubhosu antesūti heṭṭhā upari cāti dvīsu antesu.",
  "tika-s0203t:527_2": "Kaṇṇikapariyantatoti dvinnaṃ kañcanapadumānaṃ kaṇṇikāya pariyantato.",
  "tika-s0203t:527_3": "Muttājālake ṭhapetvāti suvisuddhe muttāmaye jālake patiṭṭhapetvā.",
  "tika-s0203t:528_0": "Itthiratanavaṇṇanā",
  "tika-s0203t:529_0": "“Itthiratanaṃ pātubhavatī”ti vatvā assa pātubhavanākāraṃ dassetuṃ,",
  "tika-s0203t:529_1": "“maddarājakulato vā”tiādi vuttaṃ.",
  "tika-s0203t:529_2": "Maddaraṭṭhaṃ kira abhirūpānaṃ itthīnaṃ uppattiṭṭhānaṃ.",
  "tika-s0203t:529_3": "Saṇṭhānapāripūriyāti hatthapādādisarīrāvayavānaṃ susaṇṭhitatāya.",
  "tika-s0203t:529_4": "Avayavapāripūriyā hi samudāyapāripūrisiddhi.",
  "tika-s0203t:529_5": "Rūpanti sarīraṃ.",
  "tika-s0203t:529_6": "Dassanīyāti surūpabhāvena passitabbayuttā.",
  "tika-s0203t:529_7": "Somanassavasena cittaṃ pasādeti yoniso cintentānaṃ kammaphalasaddhāya vasena.",
  "tika-s0203t:529_8": "Pasādāvahattāti kāraṇavacanena yathā pāsādikatāya vaṇṇapokkharatāsiddhi vuttā,",
  "tika-s0203t:529_9": "evaṃ dassanīyatāya pāsādikatāsiddhi,",
  "tika-s0203t:529_10": "abhirūpatāya ca dassanīyatāsiddhi vattabbāti nayaṃ dasseti.",
  "tika-s0203t:529_11": "Paṭilomato vā vaṇṇapokkharatāya pāsādikatāsiddhi,",
  "tika-s0203t:529_12": "pāsādikatāya dassanīyatāsiddhi,",
  "tika-s0203t:529_13": "dassanīyatāya abhirūpatāsiddhi yojetabbā.",
  "tika-s0203t:529_14": "Evaṃ sarīrasampattivasena abhirūpatādike dassetvā idāni sarīre dosābhāvavasenapi te dassetuṃ,",
  "tika-s0203t:529_15": "“abhirūpā vā”tiādi vuttaṃ.",
  "tika-s0203t:529_16": "Tattha yathā pamāṇayuttā,",
  "tika-s0203t:529_17": "evaṃ ārohapariṇāhayogato ca pāsādikā nātidīghatādayo.",
  "tika-s0203t:529_18": "Evaṃ manussānaṃ dibbarūpatāsampattipīti “appattā dibbavaṇṇa”nti vuttaṃ.",
  "tika-s0203t:529_19": "Kāyavipattiyāti sarīradosassa.",
  "tika-s0203t:529_20": "Abhāvoti accantameva dūrībhāvo.",
  "tika-s0203t:530_0": "Satavihatassāti satakkhattuṃ vihatassa.",
  "tika-s0203t:530_1": "Satavihatassāti ca idaṃ kappāsapicuvasena vuttaṃ,",
  "tika-s0203t:530_2": "tūlapicuno pana vihananameva natthi.",
  "tika-s0203t:530_3": "Kuṅkumatagaraturukkhayavanapupphāni catujjāti.",
  "tika-s0203t:530_4": "Tamālatagaraturukkhayavanapupphānīti apare.",
  "tika-s0203t:531_0": "Aggidaḍḍhā viyāti āsanagatena agginā daḍḍhā viya.",
  "tika-s0203t:531_1": "Paṭhamamevāti aññakiccato paṭhamameva,",
  "tika-s0203t:531_2": "dassanasamakālamevāti attho.",
  "tika-s0203t:531_3": "Taṃ taṃ attanā rañño kātabbakiccaṃ kiṃ karomīti pucchitabbatāya kiṃ karaṇanti paṭissāvetīti kiṅkārapaṭissāvinī.",
  "tika-s0203t:532_0": "Mātugāmo nāma yebhuyyena saṭhajātiko,",
  "tika-s0203t:532_1": "itthiratanassa pana taṃ natthīti dassetuṃ,",
  "tika-s0203t:532_2": "“svāssā”tiādi vuttaṃ.",
  "tika-s0203t:532_3": "Guṇāti rūpaguṇā ceva ācāraguṇā ca.",
  "tika-s0203t:532_4": "Purimakammānubhāvenāti tassā purimakammānubhāvena.",
  "tika-s0203t:532_5": "Itthiratanassa tabbhāvasaṃvattaniyapurimakammassa ānubhāvena,",
  "tika-s0203t:532_6": "cakkavattinopi parivārasaṃvattaniyaṃ puññakammaṃ tādisassa phalavisesassa upanissayo hotiyeva.",
  "tika-s0203t:532_7": "Tenāha “cakkavattino puññaṃ upanissāyā”ti.",
  "tika-s0203t:532_8": "Etena sesaratanesupi tesaṃ visesānaṃ tadupanissayatā vibhāvitā evāti daṭṭhabbaṃ.",
  "tika-s0203t:532_9": "Pubbe ekadesavasena labbhamānapāripūrī rañño cakkavattibhāvūpagamanato paṭṭhāya sabbākārapāripūrā jātā.",
  "tika-s0203t:533_0": "Gahapatiratanavaṇṇanā",
  "tika-s0203t:534_0": "Pakatiyāvāti sabhāveneva, cakkaratanapātubhāvato pubbepi.",
  "tika-s0203t:535_0": "Pariṇāyakaratanavaṇṇanā",
  "tika-s0203t:536_0": "Nissāyāti upanissāya.",
  "tika-s0203t:537_0": "260.",
  "tika-s0203t:537_1": "Kaṭaggaho vuccati jayaggaho sakānaṃ paṇānaṃ kaṭabhāvena atthasiddhivasena saṅgaṇhananti katvā.",
  "tika-s0203t:537_2": "Tenāha “jayaggāhenā”ti.",
  "tika-s0203t:537_3": "Ekappahārenevāti ekappayogeneva satasahassāni adhigaccheyyāti yojanā.",
  "tika-s0203t:537_4": "Sesaṃ vuttanayattā suviññeyyameva.",
  "tika-s0203t:538_0": "Bālapaṇḍitasuttavaṇṇanāya līnatthappakāsanā samattā.",
  "tika-s0203t:539_0": "10. Devadūtasuttavaṇṇanā",
  "tika-s0203t:540_0": "261.",
  "tika-s0203t:540_1": "Dve agārātiādīti ādi-",
  "tika-s0203t:540_2": "saddena “sadvārā…pe…",
  "tika-s0203t:540_3": "anuvicarantepī”ti etamatthaṃ saṅgaṇhāti.",
  "tika-s0203t:540_4": "Ettakameva hi assapurasutte vitthāritaṃ veditabbaṃ.",
  "tika-s0203t:540_5": "“Dibbena cakkhunā”tiādi pana visuddhimagge tathā vitthāritampi suttasaṃvaṇṇanā hotīti katvā,",
  "tika-s0203t:540_6": "“assapurasutte vitthāritamevā”ti vuttaṃ.",
  "tika-s0203t:541_0": "262.",
  "tika-s0203t:541_1": "Nirayato paṭṭhāya desanaṃ devalokena osāpetīti saṃkilesadhammehi saṃvejetvā vodānadhammehi niṭṭhāpento.",
  "tika-s0203t:541_2": "Dutiyaṃ pana vuttavipariyāyena veditabbaṃ,",
  "tika-s0203t:541_3": "tadidaṃ veneyyajjhāsayavisiṭṭhanti daṭṭhabbaṃ.",
  "tika-s0203t:541_4": "Idāni saṅkhipitvā vuttamatthaṃ vivarituṃ,",
  "tika-s0203t:541_5": "“sace”tiādi vuttaṃ.",
  "tika-s0203t:541_6": "Soti bhagavā.",
  "tika-s0203t:542_0": "Ekacce therāti andhakādike,",
  "tika-s0203t:542_1": "viññāṇavādino ca sandhāya vadati.",
  "tika-s0203t:542_2": "Nerayike niraye pālenti tato niggantumappadānavasena rakkhantīti nirayapālā.",
  "tika-s0203t:542_3": "Nerayikānaṃ narakadukkhena pariyonaddhāya alaṃ samatthāti vā nirayapālā.",
  "tika-s0203t:542_4": "Tanti “natthi nirayapālā”tivacanaṃ.",
  "tika-s0203t:542_5": "Paṭisedhitamevāti “atthi niraye nirayapālā,",
  "tika-s0203t:542_6": "atthi ca kāraṇikā”tiādinā nayena abhidhamme paṭisedhitameva.",
  "tika-s0203t:542_7": "Yadi nirayapālā nāma na siyuṃ,",
  "tika-s0203t:542_8": "kammakāraṇāpi na bhaveyya.",
  "tika-s0203t:542_9": "Sati hi kāraṇike kammakāraṇāya bhavitabbanti adhippāyo.",
  "tika-s0203t:542_10": "Tenāha “yathā hī”tiādi. Etthāha –",
  "tika-s0203t:542_11": "“kiṃ panete nirayapālā nerayikā,",
  "tika-s0203t:542_12": "udāhu anerayikā”ti.",
  "tika-s0203t:542_13": "Kiñcettha –",
  "tika-s0203t:542_14": "yadi tāva nerayikā,",
  "tika-s0203t:542_15": "ime nirayasaṃvattaniyena kammunā nibbattāti sayampi nirayadukkhaṃ anubhaveyyuṃ,",
  "tika-s0203t:542_16": "tathā sati aññesaṃ nerayikānaṃ yātanāya asamatthā siyuṃ,",
  "tika-s0203t:542_17": "“ime nerayikā,",
  "tika-s0203t:542_18": "ime nirayapālā”ti vavatthānañca na siyā,",
  "tika-s0203t:542_19": "ye ca ye yātenti,",
  "tika-s0203t:542_20": "tehi samānarūpabalappamāṇehi itaresaṃ bhayasantāsā na siyuṃ.",
  "tika-s0203t:542_21": "Atha anerayikā,",
  "tika-s0203t:542_22": "nesaṃ tattha kathaṃ sambhavoti vuccate –",
  "tika-s0203t:542_23": "anerayikā nirayapālā anirayagatisaṃvattaniyakammanibbattito.",
  "tika-s0203t:542_24": "Nirayūpapattisaṃvattaniyakammato hi aññeneva kammunā te nibbattanti rakkhasajātikattā.",
  "tika-s0203t:542_25": "Tathā hi vadanti sabbatthivādino –",
  "tika-s0203t:543_0": "“Kodhanā kurūrakammantā, pāpābhirucino sadā;",
  "tika-s0203t:544_0": "Dukkhitesu ca nandanti, jāyanti yamarakkhasā”ti. ;",
  "tika-s0203t:545_0": "Tattha yadeke vadanti “yātanādukkhaṃ paṭisaṃvedeyyuṃ,",
  "tika-s0203t:545_1": "atha vā aññamaññaṃ yāteyyu”ntiādi,",
  "tika-s0203t:545_2": "tayidaṃ asāraṃ nirayapālānaṃ nerayikabhāvasseva abhāvato.",
  "tika-s0203t:545_3": "Yadipi anerayikā nirayapālā,",
  "tika-s0203t:545_4": "ayomayāya pana ādittāya sampajjalitāya sajotibhūtāya nirayabhūmiyā parikkamamānā kathaṃ dāhadukkhaṃ nānubhavantīti?",
  "tika-s0203t:545_5": "Kammānubhāvato.",
  "tika-s0203t:545_6": "Yathā hi iddhimanto cetovasippattā mahāmoggallānādayo nerayike anukampantā iddhibalena nirayabhūmiṃ upagatā dāhadukkhena na bādhīyanti,",
  "tika-s0203t:545_7": "evaṃsampadamidaṃ daṭṭhabbaṃ.",
  "tika-s0203t:546_0": "Iddhivisayassa acinteyyabhāvatoti ce?",
  "tika-s0203t:546_1": "Idampi taṃsamānaṃ kammavipākassa acinteyyabhāvato.",
  "tika-s0203t:546_2": "Tathārūpena hi kammunā te nibbattā.",
  "tika-s0203t:546_3": "Yathā nirayadukkhena abādhitā eva hutvā nerayike yātenti,",
  "tika-s0203t:546_4": "na cettakena bāhiravisayābhāvo yujjati iṭṭhāniṭṭhatāya paccekaṃ dvārapurisesu vibhattasabhāvattā.",
  "tika-s0203t:546_5": "Tathā hi ekaccassa dvārassa purisassa ca iṭṭhaṃ ekaccassa aniṭṭhaṃ,",
  "tika-s0203t:546_6": "ekaccassa ca aniṭṭhaṃ ekaccassa iṭṭhaṃ hoti.",
  "tika-s0203t:546_7": "Evañca katvā yadeke vadanti –",
  "tika-s0203t:546_8": "“natthi kammavasena tejasā parūpatāpana”ntiādi,",
  "tika-s0203t:546_9": "tadapāhataṃ hoti.",
  "tika-s0203t:546_10": "Yaṃ pana vadanti –",
  "tika-s0203t:546_11": "“anerayikānaṃ nesaṃ kathaṃ tattha sambhavo”ti niraye nerayikānaṃ yātanāsabbhāvato.",
  "tika-s0203t:546_12": "Nerayikasattayātanāyogyañhi attabhāvaṃ nibbattentaṃ kammaṃ tādisanikantivināmitaṃ nirayaṭṭhāneyeva nibbatteti.",
  "tika-s0203t:546_13": "Te ca nerayikehi adhikatarabalārohapariṇāhā ativiya bhayānakadassanā kurūratarapayogā ca honti.",
  "tika-s0203t:546_14": "Eteneva tattha nerayikānaṃ vibādhakakākasunakhādīnampi nibbatti saṃvaṇṇitāti daṭṭhabbaṃ.",
  "tika-s0203t:547_0": "Kathaṃ aññagatikehi aññagatikabādhananti ca na vattabbaṃ aññatthāpi tathā dassanato.",
  "tika-s0203t:547_1": "Yaṃ paneke vadanti –",
  "tika-s0203t:547_2": "“asattasabhāvā eva nirayapālā nirayasunakhādayo cā”ti tampi tesaṃ matimattaṃ aññattha tathā adassanato.",
  "tika-s0203t:547_3": "Na hi kāci atthi tādisī dhammappavatti,",
  "tika-s0203t:547_4": "yā asattasabhāvā,",
  "tika-s0203t:547_5": "sampatisattehi appayojitā ca sattakiccaṃ sādhentī diṭṭhapubbā.",
  "tika-s0203t:547_6": "Petānaṃ pānīyanivārakānaṃ daṇḍādihatthapurisānampi sabbhāve,",
  "tika-s0203t:547_7": "asattabhāve ca visesakāraṇaṃ natthi.",
  "tika-s0203t:547_8": "Supinopaghātopi atthi,",
  "tika-s0203t:547_9": "kiccasamatthatā pana appamāṇaṃ dassanādimattenapi tadatthasiddhito.",
  "tika-s0203t:547_10": "Tathā hi supine āhārūpabhogādinā na atthasiddhi,",
  "tika-s0203t:547_11": "iddhinimmānarūpaṃ panettha laddhaparihāraṃ iddhivisayassa acinteyyabhāvato.",
  "tika-s0203t:547_12": "Idhāpi kammavipākassa acinteyyabhāvatoti ce? Taṃ na,",
  "tika-s0203t:547_13": "asiddhattā.",
  "tika-s0203t:547_14": "Nerayikānaṃ kammavipākato nirayapālāti asiddhametaṃ,",
  "tika-s0203t:547_15": "vuttanayena pana pāḷito ca tesaṃ sattabhāvo eva siddhoti.",
  "tika-s0203t:547_16": "Sakkā hi vattuṃ,",
  "tika-s0203t:547_17": "“sattasaṅkhātā nirayapālasaññitā dhammappavatti sābhisandhikaparūpaghātī atthi kiccasabbhāvato ojāhārādirakkhasasantati viyā”ti.",
  "tika-s0203t:547_18": "Abhisandhipubbakatā cettha na sakkā paṭikkhipituṃ tathā tathā abhisandhiyā yātanato,",
  "tika-s0203t:547_19": "tato eva na saṅghātapabbatādīhi anekantikatā.",
  "tika-s0203t:547_20": "Ye pana vadanti –",
  "tika-s0203t:547_21": "“bhūtavisesā eva ete vaṇṇasaṇṭhānādivisesavanto bheravākārā ‘narakapālā’ti samaññaṃ labhantī”ti.",
  "tika-s0203t:547_22": "Tadasiddhaṃ ujukameva pāḷiyaṃ, –",
  "tika-s0203t:547_23": "“atthi nirayesu nirayapālā”ti vādassa patiṭṭhāpitattā.",
  "tika-s0203t:548_0": "Apica yathā ariyavinaye narakapālānaṃ bhūtamattatā asiddhā,",
  "tika-s0203t:548_1": "tathā paññattimattavādinopi tesaṃ bhūtamattatā asiddhāva sabbaso rūpadhammānaṃ atthi bhāvasseva appaṭijānanato.",
  "tika-s0203t:548_2": "Na hi tassa bhūtāni nāma paramatthato santi.",
  "tika-s0203t:548_3": "Yadi paramatthaṃ gahetvā voharati,",
  "tika-s0203t:548_4": "atha kasmā cakkhurūpādīni paṭikkhipatīti?",
  "tika-s0203t:548_5": "Tiṭṭhatesā anavaṭṭhitatakkānaṃ appahīnasammohavipallāsānaṃ vādavīmaṃsā, evaṃ,",
  "tika-s0203t:548_6": "“attheva niraye nirayapālā”ti niṭṭhamettha gantabbaṃ.",
  "tika-s0203t:548_7": "Sati ca nesaṃ sabbhāve,",
  "tika-s0203t:548_8": "asatipi bāhire visaye narake viya desādiniyamo hotīti vādo na sijjhati,",
  "tika-s0203t:548_9": "sati eva pana bāhire visaye desādiniyamoti daṭṭhabbaṃ.",
  "tika-s0203t:549_0": "Devadūtasarāpanavasena satte yathūpacite puññakamme yameti niyametīti yamo,",
  "tika-s0203t:549_1": "tassa yamassa vemānikapetānaṃ rājabhāvato rañño. Tenāha –",
  "tika-s0203t:549_2": "“yamarājā nāma vemānikapetarājā”ti.",
  "tika-s0203t:549_3": "Kammavipākanti akusalakammavipākaṃ.",
  "tika-s0203t:549_4": "Vemānikapetāti kaṇhasukkavasena missakakammaṃ katvā vinipātikadevatā viya sukkena kammunā paṭisandhiṃ gaṇhanti.",
  "tika-s0203t:549_5": "Tathā hi te maggaphalabhāginopi honti,",
  "tika-s0203t:549_6": "pavattiyaṃ pana kammānurūpaṃ kadāci puññaphalaṃ,",
  "tika-s0203t:549_7": "kadāci apuññaphalaṃ paccanubhavanti.",
  "tika-s0203t:549_8": "Yesaṃ pana ariyamaggo uppajjati,",
  "tika-s0203t:549_9": "tesaṃ maggādhigamato paṭṭhāya puññaphalameva uppajjatīti daṭṭhabbaṃ.",
  "tika-s0203t:549_10": "Apuññaphalaṃ pubbe viya kaṭukaṃ na hoti.",
  "tika-s0203t:549_11": "Manussattabhāve ṭhitānaṃ mudukameva hotīti apare.",
  "tika-s0203t:549_12": "Dhammiko rājāti ettha tassa dhammikabhāvo dhammadevaputtassa viya uppattiniyamitadhammavaseneva veditabbo.",
  "tika-s0203t:549_13": "Dvāresūti avīcimahānarakassa catūsu dvāresu.",
  "tika-s0203t:550_0": "Jātidhammoti kammakilesavasena jātipakatiko.",
  "tika-s0203t:550_1": "Tenāha “jātisabhāvo”ti.",
  "tika-s0203t:550_2": "Sabhāvo ca nāma tejodhātuyā uṇhatā viya na kadācipi vigacchatīti āha “aparimutto jātiyā”tiādi.",
  "tika-s0203t:551_0": "263.",
  "tika-s0203t:551_1": "Idāni jātiyā devadūtabhāvaṃ niddhāretvā dassetuṃ,",
  "tika-s0203t:551_2": "“daharakumāro”tiādi vuttaṃ.",
  "tika-s0203t:551_3": "Atthato evaṃ vadati nāmāti vācāya avadantopi atthāpattito evaṃ vadanto viya hoti viññūnanti attho.",
  "tika-s0203t:551_4": "Evaṃ tumhākampi jāti āgamissatīti evaṃ saṃkiliṭṭhajegucchaasamatthadaharāvatthā jāti tumhākaṃ āgamissati.",
  "tika-s0203t:551_5": "Kāmañcāyaṃ āgatā eva,",
  "tika-s0203t:551_6": "sā pana atītānāgatāya uparipi āgamanāya payogo icchitabbo,",
  "tika-s0203t:551_7": "anāgatāya na icchitabboti āha “jāti āgamissatī”ti.",
  "tika-s0203t:551_8": "Tenevāha –",
  "tika-s0203t:551_9": "“iti tassā…pe…",
  "tika-s0203t:551_10": "karothā”ti.",
  "tika-s0203t:551_11": "Tenāti tena kāraṇena viññūnaṃ vedavatthubhāvenāti attho.",
  "tika-s0203t:552_0": "Ūrubalanti ūrubalī.",
  "tika-s0203t:552_1": "Tena dūrepi gamanāgamanalaṅghanādisamatthataṃ dasseti,",
  "tika-s0203t:552_2": "bāhubalanti pana iminā hatthehi kātabbakiccasamatthataṃ,",
  "tika-s0203t:552_3": "javaggahaṇena vegassa pavattisamatthataṃ.",
  "tika-s0203t:552_4": "Antarahitā naṭṭhā.",
  "tika-s0203t:552_5": "Sesaṃ paṭhamadevadūte vuttanayameva.",
  "tika-s0203t:553_0": "Vividhaṃ dukkhaṃ ādahatīti byādhi,",
  "tika-s0203t:553_1": "visesena vā ādhīyati etenāti byādhi,",
  "tika-s0203t:553_2": "tena byādhinā.",
  "tika-s0203t:553_3": "Abhihatoti bādhito,",
  "tika-s0203t:553_4": "upaddutoti attho.",
  "tika-s0203t:554_0": "265.",
  "tika-s0203t:554_1": "Kāraṇā nāma “hatthacchedādibhedā adhikapīḷā karīyati etāyā”ti katvā yātanā,",
  "tika-s0203t:554_2": "sā eva kāraṇikehi kātabbaṭṭhena kammanti kammakāraṇā yātanākammanti attho.",
  "tika-s0203t:555_0": "266.",
  "tika-s0203t:555_1": "Bahuṃ pāpaṃ katanti bahuso pāpaṃ kataṃ.",
  "tika-s0203t:555_2": "Tena pāpassa bahulīkaraṇamāha.",
  "tika-s0203t:555_3": "Bahūti vā mahantaṃ.",
  "tika-s0203t:555_4": "Mahatthopi hi bahusaddo dissati,",
  "tika-s0203t:555_5": "“bahu vata kataṃ assā”tiādīsu,",
  "tika-s0203t:555_6": "garukanti vuttaṃ hoti.",
  "tika-s0203t:555_7": "Soti garukaṃ bahulaṃ vā pāpaṃ katvā ṭhito niraye nibbattatiyeva,",
  "tika-s0203t:555_8": "na yamapurisehi yamassa santikaṃ nīyati.",
  "tika-s0203t:555_9": "Parittanti pamāṇaparittatāya kālaparittatāya ca parittaṃ,",
  "tika-s0203t:555_10": "purimasmiṃ pakkhe agarunti attho,",
  "tika-s0203t:555_11": "dutiyasmiṃ abahulanti.",
  "tika-s0203t:555_12": "Yathāvuttamatthaṃ upamāya vibhāvetuṃ,",
  "tika-s0203t:555_13": "“yathā hī”tiādi vuttaṃ.",
  "tika-s0203t:555_14": "Kattabbamevāti daṇḍameva.",
  "tika-s0203t:555_15": "Anuvijjitvā vīmaṃsitvā.",
  "tika-s0203t:555_16": "Vinicchayaṭṭhānanti aṭṭakaraṇaṭṭhānaṃ.",
  "tika-s0203t:555_17": "Parittapāpakammāti dubbalapāpakammā.",
  "tika-s0203t:555_18": "Te hi pāpakammassa dubbalabhāvato katūpacitassa ca okāsārahakusalakammassa balavabhāvato attano dhammatāyapi saranti.",
  "tika-s0203t:556_0": "Ākāsacetiyanti girisikhare vivaṭaṅgaṇe katacetiyaṃ.",
  "tika-s0203t:556_1": "Aggijālasaddanti “paṭapaṭā”ti pavattamānaṃ aggijālāya saddaṃ sutvā,",
  "tika-s0203t:556_2": "“mayā tadā ākāsacetiye pūjitarattapaṭā viyā”ti attano pūjitapaṭaṃ anussari.",
  "tika-s0203t:556_3": "Pañcahipi na saratīti balavatā pāpakammena byāmohito pañca saññāṇāni na gaṇhāti.",
  "tika-s0203t:556_4": "Tuṇhī hoti kammāraho ayanti tattha patīkāraṃ apassanto.",
  "tika-s0203t:557_0": "267.",
  "tika-s0203t:557_1": "Avīcimahānirayo ubbedhenapi yojanasatamevāti vadanti.",
  "tika-s0203t:557_2": "Navanavayojanikā hoti puthulato.",
  "tika-s0203t:557_3": "Mahānirayassa mahantattā tathāpi bhittisataṃ yojanasahassaṃ hotīti ussadassa sabbassa parikkhepato “dasayojanasahassaṃ hotī”ti vuttaṃ.",
  "tika-s0203t:558_0": "268.",
  "tika-s0203t:558_1": "Jhāyatīti paṭipākatikaṃ hoti.",
  "tika-s0203t:558_2": "Tādisamevāti purimasadisattā “ubbhataṃ sadisameva hotī”ti evaṃ vuttaṃ.",
  "tika-s0203t:558_3": "Bahusampattoti vā bahuṭṭhānaṃ atikkamitvā puratthimadvāraṃ sampatto hoti.",
  "tika-s0203t:559_0": "Channaṃ jālānanti catūhi disāhi heṭṭhā upari ca ubbhatānaṃ channaṃ jālānaṃ.",
  "tika-s0203t:559_1": "Sattānaṃ nirantaratā nirayasaṃvattaniyakammakatānañca bahubhāvato jālānaṃ tāva sattānañca nirantarattā avīci hotu;",
  "tika-s0203t:559_2": "dukkhassa pana kathaṃ nirantaratāti taṃ dassento,",
  "tika-s0203t:559_3": "“kāyadvāre…pe…",
  "tika-s0203t:559_4": "ekaṃ dukkhasahagata”ntiādimāha.",
  "tika-s0203t:559_5": "Tattha āvajjanaṃ sampaṭicchanaṃ santīraṇaṃ voṭṭhabbanaṃ dve tadārammaṇacittānīti cha upekkhāsahagatāni.",
  "tika-s0203t:559_6": "Evaṃ santepīti yadipi tattha upekkhāsahagatacittānipi pavattanti upekkhāvedanāpi laddhāvasarā;",
  "tika-s0203t:559_7": "dukkhavedanā pana balavatarā nisitanisitena tikhiṇena satthena nirantaraṃ sarīraṃ chindantī viya dukkhaṃ",
  "tika-s0203t:559_8": "upanentī viya tā vedanā abhibhavantī ajjhottharantī uppajjantī nirantarā viya hoti.",
  "tika-s0203t:559_9": "Tenāha “anudahanabalavatāyā”tiādi.",
  "tika-s0203t:559_10": "Upekkhāvedanāti vā tattha ativiya aniṭṭhaphalatāya aniṭṭhārammaṇā upekkhāvedanā dukkhāti vuccati,",
  "tika-s0203t:559_11": "yathā iṭṭhaphalabahutāya iṭṭhārammaṇā jhānādipariyāpanne ca sugatibhave ca upekkhāvedanā sukhāti vuccati,",
  "tika-s0203t:559_12": "evaṃ dukkhassa nirantaratāya avīcīti veditabbaṃ.",
  "tika-s0203t:560_0": "269.",
  "tika-s0203t:560_1": "Eko pādo mahāniraye hoti,",
  "tika-s0203t:560_2": "eko gūthaniraye nipatati,",
  "tika-s0203t:560_3": "kammavegukkhitto antarā padamāvahati sesārambhatāya.",
  "tika-s0203t:560_4": "Hatthigīvappamāṇā pariṇāhena.",
  "tika-s0203t:560_5": "Ekadoṇikanāvāppamāṇā āyāmena.",
  "tika-s0203t:561_0": "Pokkharapattānīti khuradhārāsadisāni tikhiṇaggāni ayosūlamayāneva padumapattāni.",
  "tika-s0203t:561_1": "Heṭṭhā khuradhārāti heṭṭhābhūmiyaṃ nikkhittā,",
  "tika-s0203t:561_2": "vettalatāyo ca tikhiṇadhārakaṇṭakā ayomayā eva. Tenāha –",
  "tika-s0203t:561_3": "“so tattha dukkhā”tiādi.",
  "tika-s0203t:561_4": "Kusatiṇānīti kusatiṇajātitāya tathā vuttāni.",
  "tika-s0203t:561_5": "Kharavālikāti kharā tikhiṇakoṭikā siṅghāṭakasaṇṭhānā vālikā.",
  "tika-s0203t:562_0": "270.",
  "tika-s0203t:562_1": "Dante samphusetīti heṭṭhimadante yathā kiñci mukhe pakkhipituṃ na sakkā,",
  "tika-s0203t:562_2": "evaṃ suphusite karoti.",
  "tika-s0203t:562_3": "Tambalohapānato paṭṭhāyāti vuttakāraṇato paṭilomatopi evaṃ kammakāraṇānaṃ kāraṇamāha.",
  "tika-s0203t:562_4": "Dutiyenāti kuṭhārīhi tacchanena.",
  "tika-s0203t:562_5": "Tatiyenāti vāsīhi tacchanena.",
  "tika-s0203t:562_6": "Avijahitameva saṃvegahetutāya lokassa mahato atthassa saṃvattanato.",
  "tika-s0203t:563_0": "271.",
  "tika-s0203t:563_1": "Hīnakāyaṃ hīnaṃ vā attabhāvaṃ upagatā.",
  "tika-s0203t:563_2": "Upādāneti catubbidhepi upādāne.",
  "tika-s0203t:563_3": "Taṃ atthato taṇhādiṭṭhiggāhoti āha “taṇhādiṭṭhigahaṇe”ti.",
  "tika-s0203t:563_4": "Sambhavati jarāmaraṇaṃ etenāti sambhavo,",
  "tika-s0203t:563_5": "upādānanti āha –",
  "tika-s0203t:563_6": "“jātiyā maraṇassa ca kāraṇabhūte”ti.",
  "tika-s0203t:563_7": "Anupādāti anupādāya.",
  "tika-s0203t:563_8": "Tenāha “anupādiyitvā”ti.",
  "tika-s0203t:564_0": "Sabbadukkhātikkantā nāmāti sakalampi vaṭṭadukkhaṃ atikkantā eva honti carimacittanirodhena vaṭṭadukkhalesassapi asambhavato.",
  "tika-s0203t:565_0": "Devadūtasuttavaṇṇanāya līnatthappakāsanā samattā.",
  "tika-s0203t:566_0": "Niṭṭhitā ca suññatavaggavaṇṇanā.",
  "tika-s0203t:567_0": "4. Vibhaṅgavaggo",
  "tika-s0203t:568_0": "1. Bhaddekarattasuttavaṇṇanā",
  "tika-s0203t:569_0": "272.",
  "tika-s0203t:569_1": "Ekā ratti ekaratto,",
  "tika-s0203t:569_2": "bhaddo ekaratto etassāti bhaddekarattaṃ,",
  "tika-s0203t:569_3": "vipassanaṃ paribrūhento puggalo. Tenāha –",
  "tika-s0203t:569_4": "“vipassanānuyogasamannāgatattā”ti.",
  "tika-s0203t:569_5": "Taṃ uddissa pavattiyā pana bhaddekarattasahacaraṇato bhaddekaratto.",
  "tika-s0203t:569_6": "Tenāha bhagavā –",
  "tika-s0203t:569_7": "“bhaddekarattassa vo,",
  "tika-s0203t:569_8": "bhikkhave,",
  "tika-s0203t:569_9": "uddesañca vibhaṅgañca desessāmī”ti.",
  "tika-s0203t:569_10": "Desetabbamatthaṃ uddisati etenāti uddeso,",
  "tika-s0203t:569_11": "saṅkhepadesanā eva.",
  "tika-s0203t:569_12": "Yasmā pana niddesapadānaṃ jananiṭṭhāne ṭhitattā mātā viyāti mātikāti vuccati,",
  "tika-s0203t:569_13": "tasmāha “uddesanti mātika”nti.",
  "tika-s0203t:569_14": "Uddiṭṭhamatthaṃ vibhajati etenāti vibhaṅgo vitthāradesanā, tenāha –",
  "tika-s0203t:569_15": "“vitthārabhājaniya”nti “yathāuddiṭṭhamatthaṃ vitthārato bhājeti vibhajati etenā”ti katvā.",
  "tika-s0203t:570_0": "Uppādādikhaṇattayaṃ patvā atikkamaṃ atikkantaṃ atītaṃ.",
  "tika-s0203t:570_1": "Taṃ pana atthato vigataṃ khandhapañcakanti āha “atīte khandhapañcake”ti.",
  "tika-s0203t:570_2": "Taṇhādiṭṭhīhi nānugaccheyyāti taṇhādiṭṭhābhinandanāhi nānubhaveyya,",
  "tika-s0203t:570_3": "nābhinandeyyāti attho.",
  "tika-s0203t:570_4": "Yathā “nicca”ntiādinā viparītaggāhavasena atītesu rūpādīsu micchāabhinivisanaṃ parāmāso diṭṭhābhinandanā;",
  "tika-s0203t:570_5": "evaṃ “nicca”ntiādinā viparītaggāhavasena anāgatesu rūpādīsu micchāabhinivisanaṃ parāmāso diṭṭhi kammasamādānaṃ",
  "tika-s0203t:570_6": "diṭṭhipatthanāti taṃ paṭikkhipanto āha –",
  "tika-s0203t:570_7": "“taṇhādiṭṭhīhi na pattheyyā”ti.",
  "tika-s0203t:570_8": "Yadatītanti ettha iti-",
  "tika-s0203t:570_9": "saddo ādiattho.",
  "tika-s0203t:570_10": "Tena “apatta”nti padaṃ saṅgaṇhāti.",
  "tika-s0203t:570_11": "Tampi hi kāraṇavacanaṃ.",
  "tika-s0203t:570_12": "Tenāha “yasmā cā”ti.",
  "tika-s0203t:570_13": "Tatthāyamadhippāyo,",
  "tika-s0203t:570_14": "“atītaṃ taṇhādivasena nābhinanditabbaṃ sabbaso avijjamānattā sasavisāṇaṃ viya,",
  "tika-s0203t:570_15": "tathā anāgatampi na patthetabba”nti.",
  "tika-s0203t:570_16": "Tattha siyā –",
  "tika-s0203t:570_17": "atītaṃ nābhinanditabbaṃ abhinandanāya nippayojanattā,",
  "tika-s0203t:570_18": "anāgatapatthanā pana saphalāpi siyāti na sabbaso paṭikkhipitabbāti? Na,",
  "tika-s0203t:570_19": "tassāpi savighātabhāvena paṭikkhipitabbato.",
  "tika-s0203t:570_20": "Tenāha “yasmā”tiādi.",
  "tika-s0203t:570_21": "Tattha pahīnanti nissaṭṭhasabhāvaṃ.",
  "tika-s0203t:570_22": "Niruddhanti bhaggaṃ.",
  "tika-s0203t:570_23": "Atthaṅgatanti vināsaṃ.",
  "tika-s0203t:570_24": "Appattanti sabhāvaṃ uppādādikaṃ asampattaṃ.",
  "tika-s0203t:570_25": "Ajātanti na jātaṃ.",
  "tika-s0203t:570_26": "Anibbattanti tasseva vevacanaṃ.",
  "tika-s0203t:571_0": "Yattha yatthāti yasmiṃ yasmiṃ khaṇe,",
  "tika-s0203t:571_1": "yasmiṃ yasmiṃ vā dhammapuñje uppannaṃ,",
  "tika-s0203t:571_2": "taṃ sabbampi asesetvā.",
  "tika-s0203t:571_3": "Araññādīsu vāti vā-",
  "tika-s0203t:571_4": "saddo aniyamattho.",
  "tika-s0203t:571_5": "Tena araññe vā rukkhamūle vā pabbatakandarādīsu vāti ṭhānaniyamābhāvā anupassanāya sātaccakāritaṃ dasseti.",
  "tika-s0203t:571_6": "Yamakādivasena paribrūhiyamānā vipassanā viya paṭipakkhehi akopaniyāva hotīti āha –",
  "tika-s0203t:571_7": "“asaṃhīraṃ asaṃkuppanti idaṃ vipassanāpaṭivipassanādassanatthaṃ vutta”nti.",
  "tika-s0203t:571_8": "Gāthāyamayamattho vipassanāvasena yujjatīti āha –",
  "tika-s0203t:571_9": "“vipassanā hī”tiādi.",
  "tika-s0203t:571_10": "Kiṃ etāya pariyāyakathāyāti nippariyāyatova asaṃhīraṃ asaṃkuppaṃ dassetuṃ,",
  "tika-s0203t:571_11": "“atha vā”tiādi vuttaṃ.",
  "tika-s0203t:571_12": "Kathaṃ pana niccassa nibbānassa anubrūhanā hotīti āha “punappuna”ntiādi.",
  "tika-s0203t:571_13": "Etena tadārammaṇadhammā brūhanāya,",
  "tika-s0203t:571_14": "tesaṃ ārammaṇampi atthato anubrūhitaṃ nāma hoti bahulaṃ manasikārenāti dasseti.",
  "tika-s0203t:572_0": "Ādito tāpanaṃ ātāpanaṃ,",
  "tika-s0203t:572_1": "tena ārambhadhātumāha.",
  "tika-s0203t:572_2": "Parito tāpanaṃ paritāpanaṃ,",
  "tika-s0203t:572_3": "tena nikkamadhātuparakkamadhātuyo cāti.",
  "tika-s0203t:572_4": "Tassa senāti tassa maccuno sahakaraṇaṭṭhena senā viyāti senā.",
  "tika-s0203t:572_5": "Saṅgarotiādīsu mittākāraggahaṇena sāmapayogamāha.",
  "tika-s0203t:572_6": "Lañjaggahaṇena lañjadānaṃ,",
  "tika-s0203t:572_7": "tena dānappayogaṃ.",
  "tika-s0203t:572_8": "Balarāsīti hatthiassādibalakāyo.",
  "tika-s0203t:572_9": "Tena daṇḍabhedāni vadati.",
  "tika-s0203t:572_10": "Bhedopi hi balavato eva ijjhati,",
  "tika-s0203t:572_11": "svāyaṃ catubbidhopi upāyayogena sampavattīyati.",
  "tika-s0203t:572_12": "Tattha tattha ca saṅgaṃ āsattiṃ arati detīti saṅgaro pubbabhāge vā saṅgaraṇavasena tassa paṭijānanavasena pavattanato.",
  "tika-s0203t:573_0": "Uṭṭhāhakaṃ uṭṭhānavīriyasampannaṃ.",
  "tika-s0203t:573_1": "Saparahitasīvanalakkhaṇena asādhubhāvaparammukhabhāvagamanena vā santo.",
  "tika-s0203t:574_0": "273.",
  "tika-s0203t:574_1": "Manuññarūpavaseneva evaṃrūpo ahosīnti atītaṃ anvāgameti tattha nandiyāsamanvānayanato.",
  "tika-s0203t:574_2": "Vedanādīsupi eseva nayo.",
  "tika-s0203t:574_3": "Kusalasukhasomanassavedanāvasenāti kusalavedanāvasena sukhavedanāvasena somanassavedanāvasenāti paccekaṃ vedanāsaddo yojetabbo.",
  "tika-s0203t:574_4": "Taṇhābhinandanāya sati diṭṭhābhinandanā siddhā evāti –",
  "tika-s0203t:574_5": "“taṇhaṃ samanvāneti”icceva vuttaṃ.",
  "tika-s0203t:574_6": "Hīnarūpādi…pe…",
  "tika-s0203t:574_7": "na maññati amanuññopi samāno samanuññabhāvasseva vasena maññanāya pavattanato.",
  "tika-s0203t:574_8": "Nānupavattayati vikkhambhanavasena nandiyā dūrīkatattā.",
  "tika-s0203t:575_0": "274.",
  "tika-s0203t:575_1": "Uḷārasundarabhāvamukheneva anāgatesupi rūpādīsu taṇhādiṭṭhikappanā pavattatīti āha –",
  "tika-s0203t:575_2": "“evaṃrūpo…pe…",
  "tika-s0203t:575_3": "veditabbā”ti.",
  "tika-s0203t:576_0": "275.",
  "tika-s0203t:576_1": "Vattabbaṃ siyāti yathā nandiyā asamanvānayanajotanaṃ byatirekamukhena patiṭṭhapetuṃ,",
  "tika-s0203t:576_2": "“atītaṃ na nvāgameyyā”ti uddesassa,",
  "tika-s0203t:576_3": "“kathañca,",
  "tika-s0203t:576_4": "bhikkhave,",
  "tika-s0203t:576_5": "atītaṃ anvāgametī”tiādinā vibhaṅgo vutto,",
  "tika-s0203t:576_6": "evaṃ “paccuppannañca yo dhamma”ntiādikassa uddesassa byatirekamukhena vibhaṅge vuccamāne vipassanāpaṭikkhepavasena,",
  "tika-s0203t:576_7": "“kathañca…pe…",
  "tika-s0203t:576_8": "vattabbaṃ siyā”ti vuttaṃ.",
  "tika-s0203t:576_9": "Tayidaṃ paramagambhīraṃ satthudesanānayaṃ anupadhāretvā coditaṃ,",
  "tika-s0203t:576_10": "yasmā “paccuppannañca yo dhamma”ntiādikassa uddesassa byatirekamukheneva vipassanāpaṭikkhepavasena,",
  "tika-s0203t:576_11": "“kathañca,",
  "tika-s0203t:576_12": "bhikkhave,",
  "tika-s0203t:576_13": "paccuppannesū”ti vibhaṅgadesanā sampavattati.",
  "tika-s0203t:576_14": "Tenāha “yasmā panā”tiādi.",
  "tika-s0203t:576_15": "Tattha tassā evāti vipassanāya eva.",
  "tika-s0203t:576_16": "Abhāvaṃ dassetuṃ saṃhīratīti mātikaṃ uddharitvāti kathetukamyatāya mātikāvasena paduddhāraṃ katvā, “idha,",
  "tika-s0203t:576_17": "bhikkhave,",
  "tika-s0203t:576_18": "asutavā sutavā”ti ca ādinā vitthāro vutto.",
  "tika-s0203t:576_19": "Vipassanāya abhāvatoti vipassanāya abhāvitatāya avikkhambhitatāya taṇhādiṭṭhīhi sapattehi viya tattha tattha ṭhapanāya ākaḍḍhīyati,",
  "tika-s0203t:576_20": "tattha tattha visaye tato eva apāyasamuddaṃ saṃsārasamuddaṃ ānīyati.",
  "tika-s0203t:576_21": "Sukkapakkho vuttavipariyāyena veditabbo.",
  "tika-s0203t:576_22": "Sesaṃ suviññeyyameva.",
  "tika-s0203t:577_0": "Bhaddekarattasuttavaṇṇanāya līnatthappakāsanā samattā.",
  "tika-s0203t:578_0": "2. Ānandabhaddekarattasuttavaṇṇanā",
  "tika-s0203t:579_0": "276.",
  "tika-s0203t:579_1": "Bahiddhā puthuttārammaṇato nivattetvā ekasmiṃyeva ārammaṇe cittassa sammadeva layanaṃ appanaṃ paṭisallānaṃ,",
  "tika-s0203t:579_2": "yo koci samāpattivihāro,",
  "tika-s0203t:579_3": "idha pana ariyavihāro adhippetoti āha –",
  "tika-s0203t:579_4": "“paṭisallānā vuṭṭhito”tiādi.",
  "tika-s0203t:579_5": "Jānantova bhagavā kathāsamuṭṭhāpanatthaṃ pucchi.",
  "tika-s0203t:579_6": "Vuttañhetaṃ –",
  "tika-s0203t:579_7": "“jānantāpi tathāgatā pucchanti,",
  "tika-s0203t:579_8": "jānantāpi na pucchantī”tiādi.",
  "tika-s0203t:580_0": "278.",
  "tika-s0203t:580_1": "Sādhukāramadāsīti sādhusaddaṃ sāvesi.",
  "tika-s0203t:580_2": "Taṃ pana pasaṃsā hotīti pasaṃsattho sādhusaddo.",
  "tika-s0203t:580_3": "Tenāha “desanaṃ pasaṃsanto”ti.",
  "tika-s0203t:580_4": "Vijjamānehi vaṇṇehi guṇavante udaggatākaraṇaṃ sampahaṃsanaṃ,",
  "tika-s0203t:580_5": "kevalaṃ guṇasaṃkittanavasena thomanā pasaṃsāti ayametesaṃ viseso.",
  "tika-s0203t:581_0": "Ānandabhaddekarattasuttavaṇṇanāya līnatthappakāsanā samattā.",
  "tika-s0203t:582_0": "3. Mahākaccānabhaddekarattasuttavaṇṇanā",
  "tika-s0203t:583_0": "279.",
  "tika-s0203t:583_1": "Uṇhabhāvena tapanato tapaṃ udakaṃ etassāti tapodā, rahado.",
  "tika-s0203t:583_2": "Tenāha “tattodakassa rahadassā”ti.",
  "tika-s0203t:583_3": "Saṅkhepena vuttamatthaṃ vitthārato dassetuṃ,",
  "tika-s0203t:583_4": "“vebhārapabbatassā”tiādi vuttaṃ.",
  "tika-s0203t:583_5": "Tato udakarahadato,",
  "tika-s0203t:583_6": "taṃ rahadaṃ upanissāyāti attho.",
  "tika-s0203t:583_7": "Nāgabhavanāgatopi hi so rahado tato upari manussaloke jalāsayena sambaddho hoti.",
  "tika-s0203t:583_8": "Tena vuttaṃ –",
  "tika-s0203t:583_9": "“tapodā nāma nadī sandatī”ti.",
  "tika-s0203t:583_10": "Edisāti kuthitā uṇhā,",
  "tika-s0203t:583_11": "anvatthanāmavasena tapodāti ca vuccatīti attho.",
  "tika-s0203t:583_12": "Petalokoti petānaṃ vasanaṭṭhānaṃ paccekanirayaṃ sandhāyāha.",
  "tika-s0203t:583_13": "Imassa pana ārāmassāti tapodārāmassa.",
  "tika-s0203t:583_14": "Tatoti tapodāsaṅkhātanadito.",
  "tika-s0203t:583_15": "Mahāudakarahadoti mahāudakabharitaṃ pallalaṃ.",
  "tika-s0203t:584_0": "280.",
  "tika-s0203t:584_1": "Samiddhoti uḷāro,",
  "tika-s0203t:584_2": "paripuṇṇoyevāti attho.",
  "tika-s0203t:584_3": "Ādimhi brahmacariyamassāti ādibrahmacariyo,",
  "tika-s0203t:584_4": "so eva ādibrahmacariyako.",
  "tika-s0203t:584_5": "Tenāha “pubbabhāgappaṭipattibhūto”ti.",
  "tika-s0203t:584_6": "“Atītaṃ anāgataṃ paccuppanna”nti addhabhedamukhena saṅkhatadhammabodhavacanaṃ.",
  "tika-s0203t:585_0": "282.",
  "tika-s0203t:585_1": "Kāmaṃ khandhādivasena vibhajanaṃ sādhāraṇaṃ,",
  "tika-s0203t:585_2": "paṭhamadutiyacatutthasuttesu pana khandhavasena vibhajanaṃ katvā idha tathā akatvā evaṃ desanāya ṭhapanaṃ tato aññathā āyatanavasena vibhajanatthaṃ.",
  "tika-s0203t:585_3": "Evaṃ vibhinnā hi saṅkhepavitthārato anavasesā sammasanupagā dhammā vibhajitvā dassitā honti;",
  "tika-s0203t:585_4": "ayaṃ kirettha bhagavato ajjhāsayo therena nayato gahitoti dassetuṃ,",
  "tika-s0203t:585_5": "“imasmiṃ kirā”tiādi vuttaṃ.",
  "tika-s0203t:585_6": "Tattha dvādasāyatanavaseneva mātikaṃ ṭhapesīti lokiyāni dvādasāyatanāni eva sandhāya mātikaṃ ṭhapesi,",
  "tika-s0203t:585_7": "yathā tīsu suttesu khandhavasena vibhattaṃ,",
  "tika-s0203t:585_8": "evaṃ yadi bhagavatā idhāpi vibhajanaṃ icchitaṃ siyā,",
  "tika-s0203t:585_9": "tathā vibhajeyya,",
  "tika-s0203t:585_10": "yasmā pana tathā avibhajitvāva gandhakuṭiṃ paviṭṭho,",
  "tika-s0203t:585_11": "tasmā dvādasāyatanavasenevettha vibhajanaṃ bhagavatā ca adhippetanti nayaggāhe ṭhatvā thero vibhaji. Tenāha –",
  "tika-s0203t:585_12": "“nayaṃ paṭilabhitvā evamāhā”ti.",
  "tika-s0203t:585_13": "Bhāriyaṃ katanti dukkaraṃ kataṃ.",
  "tika-s0203t:585_14": "Apade padaṃ dassitaṃ ākāse padaṃ kataṃ sādhāraṇassa atthassa visiṭṭhavisayatāya dassitattā.",
  "tika-s0203t:585_15": "Nikantiviññāṇanti nikantitaṇhāya sampayuttaṃ viññāṇaṃ,",
  "tika-s0203t:585_16": "“chandarāgappaṭibaddhaṃ hotī”ti vacanato.",
  "tika-s0203t:585_17": "Manoti bhavaṅgacittaṃ manodvārikajavanānaṃ dvārabhūtaṃ.",
  "tika-s0203t:586_0": "283. Patthanāvasena ṭhapesīti patthanāvasena cittaṃ pavattesi.",
  "tika-s0203t:587_0": "Mahākaccānabhaddekarattasuttavaṇṇanāya līnatthappakāsanā",
  "tika-s0203t:588_0": "Samattā.",
  "tika-s0203t:589_0": "4. Lomasakakaṅgiyabhaddekarattasuttavaṇṇanā",
  "tika-s0203t:590_0": "286.",
  "tika-s0203t:590_1": "Ghananicitalomo lomaso,",
  "tika-s0203t:590_2": "ayaṃ pana appatāya lomasakoti āha –",
  "tika-s0203t:590_3": "“īsakalomasākāratāyā”ti,",
  "tika-s0203t:590_4": "lomasako aṅgiko lomasakakaṅgiyo,",
  "tika-s0203t:590_5": "paṭhamo ka-",
  "tika-s0203t:590_6": "kāro appattho,",
  "tika-s0203t:590_7": "dutiyaṃ pana padavaḍḍhanameva.",
  "tika-s0203t:590_8": "Rattakambalasilāyanti rattakambalavaṇṇasilāyaṃ.",
  "tika-s0203t:590_9": "Oruyhāti ākāsato otaritvā.",
  "tika-s0203t:590_10": "Pāṭihāriyaṃ disvā dinnalābhasakkārassa asādiyanato manussapathe na vasanti.",
  "tika-s0203t:591_0": "Dasahi cakkavāḷasahassehīti nissakkavacanato āgantvāti adhippāyo.",
  "tika-s0203t:591_1": "Sannipatitāhi devatāhīti karaṇavacanaṃ.",
  "tika-s0203t:591_2": "Paññāpayogamandatāya paṭivijjhituṃ asakkontānaṃ devānaṃ ñāṇassa tikkhavisadabhāvāpādanena samuttejetuṃ saṃvegajananatthaṃ…pe… abhāsi.",
  "tika-s0203t:591_3": "Tatrāti tasmiṃ devasannipāte,",
  "tika-s0203t:591_4": "tissaṃ vā desanāyaṃ.",
  "tika-s0203t:591_5": "Devattassāti devabhāvassa,",
  "tika-s0203t:591_6": "dibbasampattiyāti attho.",
  "tika-s0203t:591_7": "Bhaddekarattassa suttassa etāti bhaddekarattiyā.",
  "tika-s0203t:592_0": "Savanamukhena byañjanaso atthaso ca upadhāraṇaṃ uggaṇhananti āha –",
  "tika-s0203t:592_1": "“tuṇhībhūto nisīditvā suṇanto uggaṇhāti nāmā”ti.",
  "tika-s0203t:592_2": "Vācuggatakaraṇaṃ pariyāpuṇananti āha –",
  "tika-s0203t:592_3": "“vācāya sajjhāyaṃ karonto pariyāpuṇāti nāmā”ti.",
  "tika-s0203t:592_4": "Ganthassa parihaṇaṃ dhāraṇaṃ,",
  "tika-s0203t:592_5": "taṃ pana paresu patiṭṭhāpanaṃ pākaṭaṃ hotīti āha –",
  "tika-s0203t:592_6": "“aññesaṃ vācento dhāreti nāmā”ti.",
  "tika-s0203t:592_7": "Sesaṃ heṭṭhā vuttanayameva.",
  "tika-s0203t:593_0": "Lomasakakaṅgiyabhaddekarattasuttavaṇṇanāya līnatthappakāsanā",
  "tika-s0203t:594_0": "Samattā.",
  "tika-s0203t:595_0": "5. Cūḷakammavibhaṅgasuttavaṇṇanā",
  "tika-s0203t:596_0": "289.",
  "tika-s0203t:596_1": "Aṅgasubhatāyāti aṅgānaṃ hatthapādādisarīrāvayavānaṃ sundarabhāvena.",
  "tika-s0203t:596_2": "Yaṃ apaccaṃ kucchitaṃ muddhaṃ vā,",
  "tika-s0203t:596_3": "tattha loke māṇavavohāro,",
  "tika-s0203t:596_4": "yebhuyyena sattā daharakāle suddhadhātukā hontīti vuttaṃ,",
  "tika-s0203t:596_5": "“taruṇakāle vohariṃsū”ti.",
  "tika-s0203t:596_6": "Adhipatittāti issarabhāvato.",
  "tika-s0203t:597_0": "Samāhāranti sannicayaṃ.",
  "tika-s0203t:597_1": "Paṇḍito gharamāvaseti yasmā appatarepi byayamāne bhogā khīyanti,",
  "tika-s0203t:597_2": "appatarepi sañcayamāne vaḍḍhanti,",
  "tika-s0203t:597_3": "tasmā viññujātiko kiñci byayaṃ akatvā ayameva uppādento gharāvāsaṃ anutiṭṭheyyāti lobhādesitamatthaṃ vadati.",
  "tika-s0203t:598_0": "Dhanalobhena…pe… nibbatto.",
  "tika-s0203t:598_1": "Lobhavasikassa hi gati nirayo vā tiracchānayoni vā.",
  "tika-s0203t:598_2": "Vuttañhetaṃ –",
  "tika-s0203t:598_3": "“nimittassādagathitaṃ vā,",
  "tika-s0203t:598_4": "bhikkhave,",
  "tika-s0203t:598_5": "viññāṇaṃ tiṭṭhamānaṃ tiṭṭhati anubyañjanassādagathitaṃ vā.",
  "tika-s0203t:598_6": "Tasmiṃ samaye kālaṅkareyya,",
  "tika-s0203t:598_7": "dvinnaṃ gatīnaṃ aññataraṃ gatiṃ vadāmi –",
  "tika-s0203t:598_8": "nirayaṃ vā tiracchānayoniṃ vā”ti.",
  "tika-s0203t:598_9": "Niraye nibbattissati katokāsassa kammassa paṭibāhituṃ asakkuṇeyyabhāvato.",
  "tika-s0203t:599_0": "Pattakkhandhaadhomukhabhāvaṃ sandhāya “onāmetvā”ti vuttaṃ.",
  "tika-s0203t:599_1": "Brāhmaṇacārittassa bhāvitataṃ sandhāyāha “brahmaloke nibbatto”ti.",
  "tika-s0203t:599_2": "Taṃ pavattiṃ pucchīti sutametaṃ mayā,",
  "tika-s0203t:599_3": "“mayhaṃ pitā sunakho hutvā nibbatto”ti,",
  "tika-s0203t:599_4": "etaṃ bhotā gotamena vuttanti.",
  "tika-s0203t:599_5": "Kimidaṃ vuttanti imaṃ pavattiṃ pucchi.",
  "tika-s0203t:600_0": "Tatheva vatvāti yathā sunakhassa vuttaṃ,",
  "tika-s0203t:600_1": "tatheva vatvā.",
  "tika-s0203t:600_2": "Avisaṃvādanatthanti,",
  "tika-s0203t:600_3": "“todeyyabrāhmaṇo sunakho jāto”ti attano vacanassa avisaṃvādanatthaṃ,",
  "tika-s0203t:600_4": "visaṃvādanābhāvadassanatthanti adhippāyo.",
  "tika-s0203t:600_5": "Ñātomhi imināti iminā mama puttena mayhaṃ purimajātiyaṃ pitāti evaṃ ñāto amhīti jānitvā.",
  "tika-s0203t:600_6": "Buddhānubhāvena kira sunakho tathā dasseti,",
  "tika-s0203t:600_7": "na jātissaratāya.",
  "tika-s0203t:600_8": "Bhagavantaṃ disvā bhukkaraṇaṃ pana purimajātisiddhavāsanāya.",
  "tika-s0203t:600_9": "Bhavapaṭicchannanti bhavantarabhāvena paṭicchannaṃ. Nāma-",
  "tika-s0203t:600_10": "saddo sambhāvane.",
  "tika-s0203t:600_11": "Paṭisandhiantaranti aññajātipaṭisandhiggahaṇena heṭṭhimajātaṃ gatiṃ.",
  "tika-s0203t:600_12": "Aṅgavijjāpāṭhako kiresa,",
  "tika-s0203t:600_13": "tena appāyukadīghāyukatādivasena cuddasa pañhe abhisaṅkhari;",
  "tika-s0203t:600_14": "evaṃ kirassa ahosi,",
  "tika-s0203t:600_15": "“imesaṃ sattānaṃ appāyukatādayo visesā aṅgapaccaṅgavasena sallakkhiyanti.",
  "tika-s0203t:600_16": "Na kho panetaṃ yuttaṃ ‘aṅgapaccaṅgāni yāva tesaṃ tesaṃ kāraṇa’nti;",
  "tika-s0203t:600_17": "tasmā bhavitabbamettha aññeneva kāraṇena.",
  "tika-s0203t:600_18": "Samaṇo gotamo taṃ kāraṇaṃ vibhajitvā kathessati,",
  "tika-s0203t:600_19": "evāyaṃ sabbaññūti nicchayo me apaṇṇako bhavissatī”ti.",
  "tika-s0203t:600_20": "Apare pana bhaṇanti,",
  "tika-s0203t:600_21": "“tiracchānagataṃ manussaṃ vā āvisitvā icchitatthakasāvanaṃ nāma mahāmantavijjāvasena hoti;",
  "tika-s0203t:600_22": "tasmā na ettāvatā samaṇassa gotamassa sabbaññutā sunicchitā hoti.",
  "tika-s0203t:600_23": "Yaṃ nūnāhaṃ kammaphalamassa uddissa pañhaṃ puccheyyaṃ,",
  "tika-s0203t:600_24": "tattha ca me cittaṃ ārādhento pañhaṃ byākarissati.",
  "tika-s0203t:600_25": "Evāyaṃ sabbaññūti vinicchayo me bhavissatīti te pañhe pucchatī”ti.",
  "tika-s0203t:601_0": "Bhaṇḍakanti sāpateyyaṃ,",
  "tika-s0203t:601_1": "santakanti attho.",
  "tika-s0203t:601_2": "Kammunā dātabbaṃ ādiyantīti kammadāyādā,",
  "tika-s0203t:601_3": "attanā katūpacitakammaphalabhāgīti attho.",
  "tika-s0203t:601_4": "Taṃ pana kammadāyajjaṃ kāraṇopacārena vadanto,",
  "tika-s0203t:601_5": "“kammaṃ etesaṃ dāyajjaṃ bhaṇḍakanti attho”ti āha –",
  "tika-s0203t:601_6": "yathā “kusalānaṃ,",
  "tika-s0203t:601_7": "bhikkhave,",
  "tika-s0203t:601_8": "dhammānaṃ samādānahetu evamidaṃ puññaṃ pavaḍḍhatī”ti.",
  "tika-s0203t:601_9": "Yavati phalaṃ sabhāvato bhinnampi abhinnaṃ viya missitaṃ hoti,",
  "tika-s0203t:601_10": "etenāti yonīti āha –",
  "tika-s0203t:601_11": "“kammaṃ etesaṃ yoni kāraṇa”nti.",
  "tika-s0203t:601_12": "Mamattavasena bajjhati saṃbajjhatīti bandhu,",
  "tika-s0203t:601_13": "ñāti sālohito ca.",
  "tika-s0203t:601_14": "Kammaṃ pana ekantasambandhamevāti āha –",
  "tika-s0203t:601_15": "“kammaṃ etesaṃ bandhū”ti.",
  "tika-s0203t:601_16": "Patiṭṭhāti avassayo.",
  "tika-s0203t:601_17": "Kammasadiso hi sattānaṃ avassayo natthi,",
  "tika-s0203t:601_18": "añño koci issaro brahmā vā na karoti tādisaṃ kattuṃ sajjituṃ asamatthabhāvato.",
  "tika-s0203t:601_19": "Yaṃ panettha vattabbaṃ,",
  "tika-s0203t:601_20": "taṃ visuddhimaggasaṃvaṇṇanāyaṃ vuttanayena veditabbaṃ.",
  "tika-s0203t:601_21": "Kammamevāti kasmā avadhāritaṃ,",
  "tika-s0203t:601_22": "nanu kilesāpi sattānaṃ hīnapaṇītabhāvakāraṇaṃ,",
  "tika-s0203t:601_23": "na kevalanti?",
  "tika-s0203t:601_24": "Saccametaṃ,",
  "tika-s0203t:601_25": "kilesapayogena vipākavaṭṭaṃ nibbattaṃ kammapavattitamevāti katvā vuttaṃ.",
  "tika-s0203t:601_26": "“Kathitassa atthaṃ na sañjānāsī”ti saṅkhepato vatvā nanu bhagavā mahākāruṇiko paresaṃ ñāpanatthameva dhammaṃ desetīti āha –",
  "tika-s0203t:601_27": "“mānanissito kiresā”tiādi.",
  "tika-s0203t:602_0": "290.",
  "tika-s0203t:602_1": "Samattenāti pariyattena,",
  "tika-s0203t:602_2": "yathā taṃ phalaṃ dātuṃ samatthaṃ hoti,",
  "tika-s0203t:602_3": "evaṃ katena,",
  "tika-s0203t:602_4": "upacitenāti attho.",
  "tika-s0203t:602_5": "Tādisaṃ pana attano kicce anūnaṃ nāma hotīti āha “paripuṇṇenā”ti.",
  "tika-s0203t:602_6": "Samādinnenāti ettha samādānaṃ nāma taṇhādiṭṭhīhi gahaṇaṃ parāmasananti āha –",
  "tika-s0203t:602_7": "“gahitena parāmaṭṭhenā”ti.",
  "tika-s0203t:602_8": "Paṭipajjati etāya sugatiduggatīti paṭipadā, kammaṃ.",
  "tika-s0203t:602_9": "Tathā hi taṃ “kammapatho”ti vuccati.",
  "tika-s0203t:603_0": "Esāti paṭipadā.",
  "tika-s0203t:603_1": "Dubbalaṃ upaghātakameva siyāti upapīḷakassa visayaṃ dassetuṃ,",
  "tika-s0203t:603_2": "“balavakammenā”tiādi vuttaṃ.",
  "tika-s0203t:603_3": "Balavakammenāti puññakammena.",
  "tika-s0203t:603_4": "Vadati nāmāti vadanto viya hoti.",
  "tika-s0203t:603_5": "Nibbattāpeyyanti kasmā vuttaṃ,",
  "tika-s0203t:603_6": "nanu upapīḷakasabhāvaṃ kammaṃ janakasabhāvaṃ na hotīti?",
  "tika-s0203t:603_7": "Sabbametaṃ parikappanavacanaṃ,",
  "tika-s0203t:603_8": "yathā manussā paccatthikaṃ paṭipakkhaṃ kiñci kātuṃ asamatthāpi keci ālambanavasena samatthā viya attānaṃ dassenti,",
  "tika-s0203t:603_9": "evaṃsampadamidanti keci.",
  "tika-s0203t:603_10": "Apare pana bhaṇanti –",
  "tika-s0203t:603_11": "yassidaṃ kammassavipākaṃ pīḷeti,",
  "tika-s0203t:603_12": "sace tasmiṃ anokāse eva sayaṃ vipaccituṃ okāsaṃ labheyya,",
  "tika-s0203t:603_13": "apāyesu eva taṃsamaṅgipuggalaṃ nibbattāpeyya,",
  "tika-s0203t:603_14": "yasmā taṃ kammaṃ balavaṃ hutvā avasesapaccayasamavāyena vipaccituṃ āraddhaṃ,",
  "tika-s0203t:603_15": "tasmā itaraṃ tassa vipākaṃ vibādhentaṃ upapīḷakaṃ nāma jātaṃ.",
  "tika-s0203t:603_16": "Etadatthameva cettha “balavakammena nibbatta”nti balavaggahaṇaṃ kataṃ.",
  "tika-s0203t:603_17": "Kiccavasena hi nesaṃ kammānaṃ etā samaññā,",
  "tika-s0203t:603_18": "yadidaṃ upapīḷakaṃ upacchedakaṃ janakaṃ upatthambhakanti,",
  "tika-s0203t:603_19": "na kusalāni viya upatthambhāni honti nibbattatthāya.",
  "tika-s0203t:603_20": "Pīḷetvāti viheṭhetvā paṭighāṭanādivasena ucchutelayantādayo viya ucchutilādike vibādhetvā.",
  "tika-s0203t:603_21": "Nirojanti nittejaṃ.",
  "tika-s0203t:603_22": "Niyūsanti nirasaṃ.",
  "tika-s0203t:603_23": "Kasaṭanti nissāraṃ.",
  "tika-s0203t:603_24": "Parissayanti upaddavaṃ.",
  "tika-s0203t:604_0": "Idāni parissayassa upanayanākāraṃ dassentena tattha,",
  "tika-s0203t:604_1": "“dārakassā”tiādiṃ vatvā bhogānaṃ vināsanākāraṃ dassetuṃ,",
  "tika-s0203t:604_2": "puna “dārakassā”tiādi vuttaṃ.",
  "tika-s0203t:604_3": "Kumbhadohanāti kumbhapūrakhīrā.",
  "tika-s0203t:604_4": "Gomaṇḍaleti goyūthe.",
  "tika-s0203t:605_0": "Aṭṭhusabhagamanaṃ katvāti aṭṭhausabhappamāṇaṃ padesaṃ paccatthikaṃ uddissa dhanuggaho anuyāyiṃ katvā.",
  "tika-s0203t:605_1": "Tanti saraṃ.",
  "tika-s0203t:605_2": "Aññoti paccatthiko.",
  "tika-s0203t:605_3": "Tattheva pāteyya accāsannaṃ katvā sarassa khittattā.",
  "tika-s0203t:605_4": "Vāḷamacchodakanti makarādivāḷamacchavantaṃ udakaṃ.",
  "tika-s0203t:606_0": "Paṭisandhinibbattakaṃ kammaṃ janakakammaṃ nāma paripuṇṇavipākadāyibhāvato,",
  "tika-s0203t:606_1": "na pavattivipākamattanibbattakaṃ.",
  "tika-s0203t:606_2": "Bhogasampadādīti ādi-",
  "tika-s0203t:606_3": "saddena ārogyasampadādi-",
  "tika-s0203t:606_4": "parivārasampadādīni gaṇhāti.",
  "tika-s0203t:606_5": "Na dīghāyukatādīni hi appāyukatāsaṃvattanikena kammunā nibbattāni;",
  "tika-s0203t:606_6": "aññaṃ dīghāyukatākaraṇena upatthambhetuṃ sakkoti;",
  "tika-s0203t:606_7": "na atidubbaṇṇaṃ appesakkhaṃ nīcakulīnaṃ duppaññaṃ vā vaṇṇavantatādivasena.",
  "tika-s0203t:606_8": "Tathā hi vakkhati,",
  "tika-s0203t:606_9": "“imasmiṃ pana pañhavissajjane”tiādi,",
  "tika-s0203t:606_10": "taṃ pana nidassanavasena vuttanti daṭṭhabbaṃ.",
  "tika-s0203t:607_0": "Purimānīti upapīḷakopacchedakāni.",
  "tika-s0203t:607_1": "Upapīḷakupaghātā nāma kusalavipākapaṭibāhakāti adhippāyena “dve akusalānevā”ti vuttaṃ.",
  "tika-s0203t:607_2": "Upatthambhakaṃ kusalamevāti ettha yathā janakaṃ ubhayasabhāvaṃ,",
  "tika-s0203t:607_3": "evaṃ itaresampi ubhayasabhāvatāya vuccamānāya na koci virodho.",
  "tika-s0203t:607_4": "Devadattādīnañhi nāgādīnaṃ ito anuppavacchitānaṃ petādīnañca narakādīsu akusalakammavipākassa upatthambhanupapīḷanupaghātanāni na na sambhavanti.",
  "tika-s0203t:607_5": "Evañca katvā yā heṭṭhā bahūsu ānantariyesu ekena gahitapaṭisandhikassa itaresaṃ tassa anubalappadāyitā vuttā,",
  "tika-s0203t:607_6": "sāpi samatthitā hoti.",
  "tika-s0203t:607_7": "Yasmiñhi kamme kate janakanibbattaṃ kusalaphalaṃ vā akusalaphalaṃ vā byādhidhātusamatādinimittaṃ vibādhīyati,",
  "tika-s0203t:607_8": "tamupatthambhakaṃ.",
  "tika-s0203t:607_9": "Yasmiṃ pana kate jātisamatthassa paṭisandhiyaṃ pavattiyañca vipākakaṭattārūpānaṃ uppatti hoti,",
  "tika-s0203t:607_10": "taṃ janakaṃ.",
  "tika-s0203t:607_11": "Yasmiṃ pana kate aññena janitassa iṭṭhassa vā aniṭṭhassa vā phalassa vibādhāvicchedapaccayānuppattiyā",
  "tika-s0203t:607_12": "upabrūhanapaccayuppattiyā ca janakasāmatthiyānurūpaṃ parivutticiratarapabandhā hoti,",
  "tika-s0203t:607_13": "etaṃ upatthambhakaṃ.",
  "tika-s0203t:607_14": "Tathā yasmiṃ kate janakanibbattaṃ kusalaphalaṃ akusalaphalaṃ vā byādhidhātusamatādinimittaṃ vibādhīyati,",
  "tika-s0203t:607_15": "taṃ upapīḷakaṃ.",
  "tika-s0203t:607_16": "Yasmiṃ pana kate janakasāmatthiyavasena ciratarapabandhārahampi samānaṃ phalaṃ vicchedakapaccayuppattiyā vicchijjati,",
  "tika-s0203t:607_17": "taṃ upaghātakanti ayamettha sāro.",
  "tika-s0203t:608_0": "Tatthāti tesu kammesu.",
  "tika-s0203t:608_1": "Upacchedakakammenāti āyuno upaghātakakammena.",
  "tika-s0203t:608_2": "Svāyamupaghātakabhāvo dvidhā icchitabboti taṃ dassetuṃ “pāṇātipātinā”tiādi vuttaṃ.",
  "tika-s0203t:608_3": "Na sakkoti pāṇātipātakammunā santānassa tathābhisaṅkhatattā.",
  "tika-s0203t:608_4": "Yasmiñhi santāne nibbattaṃ,",
  "tika-s0203t:608_5": "tassa tena abhisaṅkhatatā avassaṃ icchitabbā tattheva tassa vipākassa vinibandhanato.",
  "tika-s0203t:608_6": "Etena kusalassa kammassa āyūhanakkhaṇeyeva pāṇātipāto tādisaṃ sāmatthiyupaghātaṃ karotīti dasseti,",
  "tika-s0203t:608_7": "tato kammaṃ appaphalaṃ hoti.",
  "tika-s0203t:608_8": "“Dīghāyukā”tiādinā upaghātasāmatthiyena khette uppannasassaṃ viya upapattiniyāmakā dhammāti dasseti.",
  "tika-s0203t:608_9": "Upapatti niyatavisese vipaccituṃ okāse karonte eva kusalakamme ākaḍḍhiyamānapaṭisandhikaṃ pāṇātipātakammaṃ appāyukatthāya niyametīti āha –",
  "tika-s0203t:608_10": "“paṭisandhimeva vā niyāmetvā appāyukaṃ karotī”ti.",
  "tika-s0203t:608_11": "Pāṇātipātacetanāya accantakaṭukavipākattā sanniṭṭhānacetanāya niraye nibbattati tassā atthassa khīṇābhāvato;",
  "tika-s0203t:608_12": "itare pana na tathā bhāriyāti āha –",
  "tika-s0203t:608_13": "“pubbā…pe… hotī”ti.",
  "tika-s0203t:608_14": "Idha pana yaṃ heṭṭhā vuttasadisaṃ,",
  "tika-s0203t:608_15": "taṃ vuttanayena veditabbaṃ.",
  "tika-s0203t:609_0": "Manussāmanussaparissayāti mānusakā amānusakā ca upaddavā.",
  "tika-s0203t:609_1": "Puratoti pubbadvārato.",
  "tika-s0203t:609_2": "Pacchatoti pacchimavatthuto.",
  "tika-s0203t:609_3": "Pavaṭṭamānāti parijanassa,",
  "tika-s0203t:609_4": "devatānaṃ vā desena pavaṭṭamānā.",
  "tika-s0203t:609_5": "Parehīti purātanehi parehi.",
  "tika-s0203t:609_6": "Sammukhībhāvanti sāmibhāvavasena paccakkhattaṃ.",
  "tika-s0203t:609_7": "Āharitvā denti iṇāyikā.",
  "tika-s0203t:609_8": "Kammantāti vaṇijjādikammāni.",
  "tika-s0203t:609_9": "Apāṇātipātakammanti pāṇātipātassa paṭipakkhabhūtaṃ kammaṃ;",
  "tika-s0203t:609_10": "pāṇātipātā virativasena pavattitakammanti attho.",
  "tika-s0203t:609_11": "Dīghāyukasaṃvattanikaṃ hoti vipākassa kammasarikkhabhāvato.",
  "tika-s0203t:609_12": "Iminā nayenāti iminā appāyukadīghāyukasaṃvattanikesu kammesu yathāvuttena taṃ saṃvattanikavibhāvananayena.",
  "tika-s0203t:610_0": "Viheṭhanakammādīnipīti pi-",
  "tika-s0203t:610_1": "saddena kodhaissāmanakamaccherathaddhaaviddasubhāvavasena pavattitakammāni saṅgaṇhāti.",
  "tika-s0203t:610_2": "Tathevāti yathā pāṇātipātakammaṃ atthato evaṃ vadati nāmāti vuttaṃ,",
  "tika-s0203t:610_3": "tatheva vadamānāni viya.",
  "tika-s0203t:610_4": "“Yaṃ yadevātipatthenti,",
  "tika-s0203t:610_5": "sabbametena labbhatī”ti vacanato yathā sabbakusalaṃ sabbāsaṃ sampattīnaṃ upanissayo,",
  "tika-s0203t:610_6": "evaṃ sabbaṃ akusalaṃ sabbāsaṃ vipattīnaṃ upanissayoti,",
  "tika-s0203t:610_7": "“upapīḷanena nibbhogataṃ āpādetvā”tiādi vuttaṃ.",
  "tika-s0203t:610_8": "Tathā hi pāṇātipātakammavasenapi ayaṃ nayo dassito.",
  "tika-s0203t:610_9": "Aviheṭhanādīnīti ettha ādi-",
  "tika-s0203t:610_10": "saddena akkodhana-",
  "tika-s0203t:610_11": "anissāmana- dāna-",
  "tika-s0203t:610_12": "anatimāna-",
  "tika-s0203t:610_13": "viddasubhāvena pavattakammāni saṅgaṇhāti.",
  "tika-s0203t:611_0": "293.",
  "tika-s0203t:611_1": "Issā mano etassāti issāmanakoti āha “issāsampayuttacitto”ti.",
  "tika-s0203t:611_2": "Upakkosantoti akkosavatthūhi akkosanto.",
  "tika-s0203t:611_3": "Issaṃ bandhatīti issaṃ anubandhati issāsahitameva cittaṃ anupavatteti.",
  "tika-s0203t:611_4": "Appesakkhoti appānubhāvo appaññāto.",
  "tika-s0203t:611_5": "Tenāha “na paññāyatī”ti.",
  "tika-s0203t:611_6": "Sā panassa appānubhāvatā parivārābhāvena pākaṭā hotīti āha “appaparivāro”ti.",
  "tika-s0203t:612_0": "294.",
  "tika-s0203t:612_1": "Macchariyavasena na dātā hotīti sabbaso deyyadhammassa abhāvena na dātā na hoti.",
  "tika-s0203t:612_2": "Amaccharī hi puggalo sati deyyadhamme yathārahaṃ detiyeva.",
  "tika-s0203t:613_0": "295.",
  "tika-s0203t:613_1": "Abhivādetabbaṃ khettavasena matthakappattaṃ dassetuṃ,",
  "tika-s0203t:613_2": "“buddhaṃ vā”tiādi vuttaṃ.",
  "tika-s0203t:613_3": "Aññepi mātupitujeṭṭhabhātarādayo abhivādanādiarahā santi,",
  "tika-s0203t:613_4": "tesu thaddhādivasena karaṇaṃ nīcakulasaṃvattanikameva.",
  "tika-s0203t:613_5": "Na hi pavatte sakkā kātunti sambandho.",
  "tika-s0203t:613_6": "Tena pavattivipākadāyino kammassa visayo esoti dasseti.",
  "tika-s0203t:613_7": "Tenāha “paṭisandhimeva panā”tiādi.",
  "tika-s0203t:614_0": "296.",
  "tika-s0203t:614_1": "Aparipucchanenāti aparipucchāmattena niraye na nibbattati;",
  "tika-s0203t:614_2": "aparipucchāhetu pana kattabbākaraṇādīhi siyā nirayanibbattīti pāḷiyaṃ,",
  "tika-s0203t:614_3": "“na paripucchitā hotī”tiādi vuttanti dassento,",
  "tika-s0203t:614_4": "“aparipucchako panā”tiādimāha.",
  "tika-s0203t:614_5": "Yathānusandhiṃ pāpesīti desanaṃ yathānusandhiniṭṭhānaṃ pāpesi.",
  "tika-s0203t:614_6": "Sesaṃ vuttanayattā suviññeyyameva.",
  "tika-s0203t:615_0": "Cūḷakammavibhaṅgasuttavaṇṇanāya līnatthappakāsanā samattā.",
  "tika-s0203t:616_0": "6. Mahākammavibhaṅgasuttavaṇṇanā",
  "tika-s0203t:617_0": "298.",
  "tika-s0203t:617_1": "Kammassa moghabhāvo nāma phalena tucchatā phalābhāvoti āha –",
  "tika-s0203t:617_2": "“moghanti tucchaṃ aphala”nti.",
  "tika-s0203t:617_3": "Tathaṃ bhūtanti saccasaddassa atthamāha.",
  "tika-s0203t:617_4": "Paribbājako pana “sacca”nti iminā tameva saphalanti vadati.",
  "tika-s0203t:617_5": "Saphalañhi kammaṃ satthu abhimatamanokammanti adhippāyo.",
  "tika-s0203t:617_6": "Idañca “moghaṃ kāyakamma”ntiādivacanaṃ.",
  "tika-s0203t:617_7": "Taṃ gahetvāti paramparāya gahetvā.",
  "tika-s0203t:617_8": "Esāti potaliputto paribbājako.",
  "tika-s0203t:617_9": "Abhisaññānirodhakathaṃ sandhāya vadati.",
  "tika-s0203t:617_10": "Sāpi hi titthiyānaṃ antare pākaṭā jātāti.",
  "tika-s0203t:617_11": "Theroti samiddhitthero.",
  "tika-s0203t:617_12": "Yathā bhagavatā vuttaṃ,",
  "tika-s0203t:617_13": "tato ca aññathāva dosāropanabhayena gahetvā tato bhagavantaṃ thero rakkhatīti adhippāyena paribbājako,",
  "tika-s0203t:617_14": "“parirakkhitabbaṃ maññissatī”ti avocāti āha –",
  "tika-s0203t:617_15": "“parirakkhitabbanti garahato mocanena rakkhitabba”nti.",
  "tika-s0203t:617_16": "Sañcetanā assa atthīti sañcetanikaṃ.",
  "tika-s0203t:617_17": "Kammanti sañcetanikassapi kammassa attano samaye icchitattā paribbājakena vuttaṃ.",
  "tika-s0203t:618_0": "Saṅkhatasaṅkhāratāya rūpameva “tilamattampi saṅkhāra”nti vuttaṃ. Tenāha –",
  "tika-s0203t:618_1": "“maṃsacakkhunāva passatī”ti.",
  "tika-s0203t:618_2": "Samāgamadassanaṃ sandhāyāti katthacipi tassa dassanaṃ sandhāya,",
  "tika-s0203t:618_3": "na pariññādassanaṃ.",
  "tika-s0203t:618_4": "Tenāha bhagavā –",
  "tika-s0203t:618_5": "“kuto panevarūpaṃ kathāsallāpa”nti.",
  "tika-s0203t:619_0": "299.",
  "tika-s0203t:619_1": "Vaṭṭadukkhanti saṃsāradukkhaṃ.",
  "tika-s0203t:619_2": "Kilesadukkhanti kilesasambhavarāgapariḷāhadukkhaṃ.",
  "tika-s0203t:619_3": "Saṅkhāradukkhanti yadaniccaṃ,",
  "tika-s0203t:619_4": "taṃ dukkhanti evaṃ vuttadukkhaṃ.",
  "tika-s0203t:619_5": "Sace bhāsitaṃ bhaveyyāti imaṃ īdisaṃ dukkhaṃ sandhāya āyasmatā samiddhinā bhāsitaṃ siyā nu bhagavā,",
  "tika-s0203t:619_6": "avibhajitvā byākaraṇaṃ yuttamevāti adhippāyo.",
  "tika-s0203t:620_0": "300.",
  "tika-s0203t:620_1": "Ummaṅganti ummujjanaṃ,",
  "tika-s0203t:620_2": "kathāmuḷhena antarā aññāṇavisayapañhā ummaṅgaṃ. Tenāha –",
  "tika-s0203t:620_3": "“pañhāummaṅga”nti neva dibbacakkhunāti kasmā vuttaṃ.",
  "tika-s0203t:620_4": "Na hi taṃ ayoniso ummujjanaṃ dibbacakkhuvisayanti?",
  "tika-s0203t:620_5": "Kāmañcetaṃ na dibbacakkhuvisayaṃ,",
  "tika-s0203t:620_6": "dibbacakkhuparibhaṇḍañāvisayaṃ pana siyāti tathā vuttaṃ.",
  "tika-s0203t:620_7": "Adhippāyenevāti udāyittherassa adhippāyeneva gayhamānena taṃ ayoniyo ummujjanaṃ aññāsi.",
  "tika-s0203t:620_8": "Sannisīdituṃ pubbe nisinnākārena sannisīdituṃ na sakkoti.",
  "tika-s0203t:620_9": "Samiddhittherena anabhisaṅkhatasseva atthassa kathitattā,",
  "tika-s0203t:620_10": "“yaṃ abhūtaṃ,",
  "tika-s0203t:620_11": "tadeva kathessatī”ti vuttaṃ.",
  "tika-s0203t:620_12": "Tenāha “ayoniso ummujjissatī”ti.",
  "tika-s0203t:620_13": "Tisso vedanā pucchitā,",
  "tika-s0203t:620_14": "“kiṃ so vediyatī”ti avibhāgena vediyamānassa jātitattā.",
  "tika-s0203t:620_15": "Sukhāya vedanāya hitanti sukhavedaniyaṃ. Tenāha –",
  "tika-s0203t:620_16": "“sukhavedanāya paccayabhūta”nti. Sesesūti,",
  "tika-s0203t:620_17": "“dukkhavedaniya”ntiādīsu.",
  "tika-s0203t:621_0": "Heṭṭhā tikajjhānacetanāti ettha,",
  "tika-s0203t:621_1": "“kusalato”ti adhikārato rūpāvacarakusalato heṭṭhā tikajjhānacetanāti attho.",
  "tika-s0203t:621_2": "Etthāti etesu kāmāvacararūpāvacarasukhavedaniyakammesu.",
  "tika-s0203t:621_3": "Adukkhamasukhampīti pi-",
  "tika-s0203t:621_4": "saddena iṭṭhārammaṇe sukhampīti imamatthaṃ sampiṇḍeti.",
  "tika-s0203t:622_0": "Yadi kāyadvāre pavattato aññattha adukkhamasukhaṃ janeti,",
  "tika-s0203t:622_1": "atha kasmā,",
  "tika-s0203t:622_2": "“dukkhasseva jananato”ti vuttanti āha –",
  "tika-s0203t:622_3": "“sā pana vedanā”tiādi.",
  "tika-s0203t:623_0": "Catutthajjhānacetanāti ettha arūpāvacarakusalacetanātipi vattabbaṃ.",
  "tika-s0203t:623_1": "Yathā hi “kāyena vācāya manasā”ti ettha yathālābhaggahaṇavasena manasā sukhavedaniyaṃ adukkhamasukhavedaniyanti",
  "tika-s0203t:623_2": "ayamattho arūpāvacarakusalepi labbhatīti sukhampi janeti ukkaṭṭhassa ñāṇasampayuttakusalassa soḷasavipākacittanibbattanato,",
  "tika-s0203t:623_3": "ayañca nayo heṭṭhā,",
  "tika-s0203t:623_4": "“adukkhamasukhampī”ti etthāpi vattabbo.",
  "tika-s0203t:623_5": "Pubbe pariyāyato dukkhavedanā vuttā,",
  "tika-s0203t:623_6": "suttantasaṃvaṇṇanā hesāti idāni nippariyāyato puna dassetuṃ,",
  "tika-s0203t:623_7": "“apicā”tiādi vuttaṃ.",
  "tika-s0203t:623_8": "Tena ettha dukkhavedaniyaṃ pavattivaseneva vaṭṭatīti.",
  "tika-s0203t:623_9": "Etassāti dukkhavedaniyassa pavattivaseneva yujjamānattā etassa vasena sabbaṃ sukhavedaniyaṃ adukkhamasukhavedaniyañca pavattivaseneva vattuṃ vaṭṭati.",
  "tika-s0203t:624_0": "Ālayoti abhiruci.",
  "tika-s0203t:624_1": "Mahākammavibhaṅgañāṇanti mahati kammavibhajane ñāṇaṃ,",
  "tika-s0203t:624_2": "mahantaṃ vā kammavibhajanañāṇaṃ.",
  "tika-s0203t:624_3": "Bhājanaṃ nāma niddeso,",
  "tika-s0203t:624_4": "ayaṃ pana uddesoti katvā āha –",
  "tika-s0203t:624_5": "“katame cattāro…pe…",
  "tika-s0203t:624_6": "mātikāṭṭhapana”nti.",
  "tika-s0203t:625_0": "301.",
  "tika-s0203t:625_1": "Pāṭiyekko anusandhi yathāuddiṭṭhassa mahākammavibhaṅgañāṇassa abhājanabhāvato,",
  "tika-s0203t:625_2": "pucchānusandhiajjhāsayānusandhīsu ca anantogadhattā.",
  "tika-s0203t:625_3": "Tenāha “idaṃ hī”tiādi.",
  "tika-s0203t:625_4": "Idaṃ ārammaṇaṃ katvāti idha,",
  "tika-s0203t:625_5": "“pāṇātipātiṃ adinnādāyi”ntiādinā puggalādhiṭṭhānena vuttaṃ kammavibhaṅgaṃ ārabbha.",
  "tika-s0203t:625_6": "Imaṃ paccayaṃ labhitvāti tasseva vevacanaṃ.",
  "tika-s0203t:625_7": "Idaṃ dassanaṃ gaṇhantīti idaṃ,",
  "tika-s0203t:625_8": "“atthi kira, bho,",
  "tika-s0203t:625_9": "pāpakāni kammāni,",
  "tika-s0203t:625_10": "natthi kira, bho,",
  "tika-s0203t:625_11": "pāpakāni kammānī”ti ca ādīni hatthidassakaandhāviya diṭṭhamatte eva ṭhatvā acittakadassanañca gaṇhanti.",
  "tika-s0203t:625_12": "Vīriyaṃ kilesānaṃ ātāpanavasena ātappaṃ,",
  "tika-s0203t:625_13": "tadeva padahavasena padhānaṃ,",
  "tika-s0203t:625_14": "punappunaṃ yuñjanavasena anuyogo,",
  "tika-s0203t:625_15": "tathā bhāvanāya nappamajjati etenāti appamādo,",
  "tika-s0203t:625_16": "sammā yoniso manasi karoti etenāti sammāmanasikāroti vuccatīti adhippāyena,",
  "tika-s0203t:625_17": "“pañcapi vīriyasseva nāmānī”ti āha.",
  "tika-s0203t:625_18": "Appamādo vā satiyā avippavāso.",
  "tika-s0203t:625_19": "Yasmiṃ manasikāre sati tassa dibbacakkhuñāṇaṃ ijjhati,",
  "tika-s0203t:625_20": "ayamettha sammāmanasikāroti ettha attho daṭṭhabbo.",
  "tika-s0203t:625_21": "Cetosamādhinti dibbacakkhuñāṇasahagataṃ cittasamādhiṃ.",
  "tika-s0203t:625_22": "Tenāha “dibbacakkhusamādhi”nti.",
  "tika-s0203t:625_23": "Aññathāti akusalakammakaraṇato aññathā,",
  "tika-s0203t:625_24": "taṃ pana kusalakammakaraṇaṃ hotīti āha –",
  "tika-s0203t:625_25": "“ye dassannaṃ kusalānaṃ kammapathānaṃ pūritattā”ti diṭṭhithāmenāti diṭṭhivasena diṭṭhibalena.",
  "tika-s0203t:625_26": "Diṭṭhiparāmāsenāti diṭṭhivasena dhammasabhāvaṃ atikkamitvā parāmāsena.",
  "tika-s0203t:625_27": "Adhiṭṭhahitvāti,",
  "tika-s0203t:625_28": "“idameva saccaṃ,",
  "tika-s0203t:625_29": "moghamañña”nti adhiṭṭhāya abhinivisitvā.",
  "tika-s0203t:625_30": "Ādiyitvāti daḷhaggāhaṃ gahetvā.",
  "tika-s0203t:625_31": "Voharatīti attano gahitaggahaṇaṃ paresaṃ dīpento voharati.",
  "tika-s0203t:626_0": "302.",
  "tika-s0203t:626_1": "Tatrānandāti ettha iti-",
  "tika-s0203t:626_2": "saddo ādiattho.",
  "tika-s0203t:626_3": "Idampīti idaṃ vacanaṃ.",
  "tika-s0203t:626_4": "“Tatrānandā”ti evamādivacanampīti attho.",
  "tika-s0203t:626_5": "Na mahākammavibhaṅgañāṇassa bhājanaṃ tassa aniddesabhāvato.",
  "tika-s0203t:626_6": "Assāti mahākammavibhaṅgañāṇassa mātikāṭṭhapanameva dibbacakkhukānaṃ samaṇabrāhmaṇānaṃ vasena anuññātabbassa ca dassanavasena uddesabhāvato.",
  "tika-s0203t:626_7": "Tenāha “ettha panā”tiādi.",
  "tika-s0203t:626_8": "Tattha ettha panāti “tatrānandā”tiādipāṭhe.",
  "tika-s0203t:626_9": "Etesaṃ dibbacakkhukānanti etesaṃ heṭṭhā catūsupi vāresu āgatānaṃ dibbacakkhukānaṃ.",
  "tika-s0203t:626_10": "Ettakāti ekacciyā saccagirā.",
  "tika-s0203t:626_11": "Anuññātāti anujānitā.",
  "tika-s0203t:626_12": "Ananuññātāti paṭikkhepitā.",
  "tika-s0203t:626_13": "Idha ananuññātamukhena dīpitaṃ ananuññātabhāvamattaṃ.",
  "tika-s0203t:626_14": "Tatrānandātiādike tatrāti niddhāraṇe bhummanti dassento,",
  "tika-s0203t:626_15": "“tesu catūsu samaṇabrāhmaṇesū”ti āha.",
  "tika-s0203t:626_16": "Idaṃ vacanaṃ “atthi kira, bho…pe…",
  "tika-s0203t:626_17": "vipāko”ti idaṃ evaṃ vuttaṃ.",
  "tika-s0203t:626_18": "Assāti tathāvādino samaṇabrāhmaṇassa.",
  "tika-s0203t:626_19": "Aññenākārenāti “yo kira,",
  "tika-s0203t:626_20": "bho”tiādinā vuttakāraṇato aññena kāraṇena.",
  "tika-s0203t:626_21": "Dvīsu ṭhānesūti “atthi kira, bho…pe…",
  "tika-s0203t:626_22": "vipāko”ti ca,",
  "tika-s0203t:626_23": "“apāyaṃ…pe…",
  "tika-s0203t:626_24": "nirayaṃ upapanna”nti ca imesu dvīsu pāṭhapadesesu.",
  "tika-s0203t:626_25": "Anuññātā tadatthassa atthibhāvato.",
  "tika-s0203t:626_26": "Tīsu ṭhānesūti “yo kira, bho…pe…",
  "tika-s0203t:626_27": "nirayaṃ upapajjati”,",
  "tika-s0203t:626_28": "“yampi so…pe…",
  "tika-s0203t:626_29": "te sañjānanti”,",
  "tika-s0203t:626_30": "“yampi so yadeva…pe…",
  "tika-s0203t:626_31": "moghamañña”nti imesu tīsu pāṭhapadesesu.",
  "tika-s0203t:626_32": "Ananuññātā tadatthassānekantikattā micchābhinivesato ca.",
  "tika-s0203t:626_33": "Tenāha bhagavā –",
  "tika-s0203t:626_34": "“aññathā hi, ānanda,",
  "tika-s0203t:626_35": "tathāgatassa mahākammavibhaṅgañāṇa”nti.",
  "tika-s0203t:626_36": "Yathā te appahīnavipallāsā padesañāṇasamaṇabrāhmaṇā kammavibhaṅgaṃ sañjānanti,",
  "tika-s0203t:626_37": "tato aññathāva sabbaso pahīnavipallāsassa tathā āgamanādiatthena tathāgatassa sammāsambuddhassa mahākammavibhaṅgañāṇaṃ hotīti attho.",
  "tika-s0203t:627_0": "303.",
  "tika-s0203t:627_1": "Iminā dibbacakkhukena yaṃ kammaṃ karonto diṭṭho,",
  "tika-s0203t:627_2": "tato pubbeti yojanā.",
  "tika-s0203t:627_3": "Tatoti tato kariyamānakammato pubbe.",
  "tika-s0203t:627_4": "Khandoti kumāro.",
  "tika-s0203t:627_5": "Sivoti issaro.",
  "tika-s0203t:627_6": "Pitāmahoti brahmā.",
  "tika-s0203t:627_7": "Issarādīhīti issarabrahmapajāpatiādīhi.",
  "tika-s0203t:627_8": "Visaṭṭhoti nimmito.",
  "tika-s0203t:627_9": "Micchādassanenāti micchādassanavasena.",
  "tika-s0203t:627_10": "Yanti yaṃ kammaṃ.",
  "tika-s0203t:627_11": "Tatthāti tesu pāṇātipātādivasena pavattakammesu.",
  "tika-s0203t:627_12": "Diṭṭheva dhammeti tasmiṃyeva attabhāve vipākaṃ paṭisaṃvedetīti yojanā.",
  "tika-s0203t:627_13": "Upapajjitvāti dutiyabhave nibbattitvā.",
  "tika-s0203t:627_14": "Aparasmiṃ pariyāyeti aññasmiṃ yattha katthaci bhave.",
  "tika-s0203t:628_0": "Ekaṃ kammarāsinti pāṇātipātādibhedena ekaṃ kammasamudāyaṃ.",
  "tika-s0203t:628_1": "Ekaṃ vipākarāsinti tasseva aṅgena ekaṃ vipākasamudāyaṃ.",
  "tika-s0203t:628_2": "Imināti yathāvuttena dibbacakkhukena samaṇena brāhmaṇena vā adiṭṭhā.",
  "tika-s0203t:628_3": "Tayoti “pubbe vāssa taṃ kataṃ hotī”tiādinā vuttā tayo.",
  "tika-s0203t:628_4": "Dve vipākarāsīti diṭṭhadhammavedaniyo aparāpariyāyavedaniyoti dve vipākarāsī.",
  "tika-s0203t:628_5": "Upapajjavedaniyaṃ pana tena diṭṭhaṃ,",
  "tika-s0203t:628_6": "tasmā “dve”ti vuttaṃ.",
  "tika-s0203t:628_7": "Diṭṭho eko,",
  "tika-s0203t:628_8": "adiṭṭhā tayoti diṭṭhe ca adiṭṭhe ca cattāro kammarāsī,",
  "tika-s0203t:628_9": "tathā diṭṭho eko,",
  "tika-s0203t:628_10": "adiṭṭhā dveti tayo vipākarāsī.",
  "tika-s0203t:628_11": "Imāni satta ṭhānānīti yathāvuttāni satta ñāṇassa pavattanaṭṭhānāni.",
  "tika-s0203t:628_12": "“Imassa nāma kammassa idaṃ phalaṃ nibbatta”nti kammassa,",
  "tika-s0203t:628_13": "phalassa vā adiṭṭhattā,",
  "tika-s0203t:628_14": "“dutiyavāre dibbacakkhukena kiñci na diṭṭha”nti vuttaṃ.",
  "tika-s0203t:628_15": "Paṭhamaṃ vuttanayena tayo kammarāsī veditabbā,",
  "tika-s0203t:628_16": "idha dibbacakkhukena diṭṭhassa abhāvato,",
  "tika-s0203t:628_17": "“paccattaṭṭhānānī”ti vuttaṃ.",
  "tika-s0203t:629_0": "Bhavati vaḍḍhati etenāti bhabbaṃ,",
  "tika-s0203t:629_1": "vaḍḍhinimittaṃ.",
  "tika-s0203t:629_2": "Na bhabbaṃ abhabbanti āha “bhūtavirahita”nti.",
  "tika-s0203t:629_3": "Attano phale bhāsanaṃ dibbanaṃ ābhāsananti āha –",
  "tika-s0203t:629_4": "“ābhāsati abhibhavati paṭibāhatī”ti.",
  "tika-s0203t:629_5": "Balavakammanti mahāsāvajjaṃ kammaṃ garusamāsevitādibhedaṃ.",
  "tika-s0203t:629_6": "Āsanneti maraṇe,",
  "tika-s0203t:629_7": "abhiṇhaṃ upaṭṭhānena vā tassa maraṇacittassa āsanne.",
  "tika-s0203t:629_8": "Balavakammanti garusamāsevitatādivasena balavaṃ kusalakammaṃ.",
  "tika-s0203t:629_9": "Dubbalakammassāti attano dubbalassa.",
  "tika-s0203t:629_10": "Āsanne kusalaṃ katanti idhāpi āsannatā pubbe vuttanayeneva veditabbā.",
  "tika-s0203t:630_0": "Upaṭṭhānākārenāti maraṇassa āsannakāle kammassa upaṭṭhānākārena.",
  "tika-s0203t:630_1": "Tassāti tassa puggalassa.",
  "tika-s0203t:630_2": "Nibbattikāraṇabhūtaṃ hutvā upaṭṭhāti akusalanti yojanā.",
  "tika-s0203t:630_3": "Titthiyā kammantaravipākantaresu akusalatāya yaṃ kiñci kammaṃ yassa kassaci vipākassa kāraṇaṃ katvā gaṇhanti",
  "tika-s0203t:630_4": "hatthidassakaandhādayo viya diṭṭhamattābhinivesinoti,",
  "tika-s0203t:630_5": "“aññatitthiyā…pe…",
  "tika-s0203t:630_6": "upaṭṭhātī”ti vuttaṃ.",
  "tika-s0203t:630_7": "Itarasminti bhabbañceva bhabbābhāsañca,",
  "tika-s0203t:630_8": "bhabbaṃ abhabbābhāsanti imasmiṃ dvaye.",
  "tika-s0203t:630_9": "Eseva nayo paṭhamadutiyapuggalavasena purimānaṃ dvinnaṃ kammānaṃ yojanānayo vutto upaṭṭhānākāravasena.",
  "tika-s0203t:630_10": "Ayameva tatiyacatutthapuggalavasena pacchimānaṃ dvinnaṃ kammānaṃ yojanānayo.",
  "tika-s0203t:630_11": "Tatiyassa hi kammassa kusalattā tassa ca sagge nibbattattā tattha kāraṇabhūtaṃ kusalaṃ hutvā upaṭṭhāti;",
  "tika-s0203t:630_12": "tathā catutthassapi kammassa kusalattā,",
  "tika-s0203t:630_13": "tassa pana niraye nibbattattā tattha nibbattikāraṇabhūtaṃ aññatitthiyānaṃ akusalaṃ hutvā upaṭṭhātīti.",
  "tika-s0203t:630_14": "Yaṃ panettha atthato avibhattaṃ,",
  "tika-s0203t:630_15": "taṃ suviññeyyameva.",
  "tika-s0203t:631_0": "Mahākammavibhaṅgasuttavaṇṇanāya līnatthappakāsanā samattā.",
  "tika-s0203t:632_0": "7. Saḷāyatanavibhaṅgasuttavaṇṇanā",
  "tika-s0203t:633_0": "304.",
  "tika-s0203t:633_1": "Veditabbānīti ettha yathā viditāni cha ajjhattikāni āyatanāni vaṭṭadukkhasamatikkamāya honti,",
  "tika-s0203t:633_2": "tathā vedanaṃ adhippetanti āha –",
  "tika-s0203t:633_3": "“sahavipassanena maggena jānitabbānī”ti.",
  "tika-s0203t:633_4": "Tattha vipassanāya ārammaṇato maggena asammohato jānanaṃ daṭṭhabbaṃ.",
  "tika-s0203t:633_5": "Sesapadesupi eseva nayo.",
  "tika-s0203t:633_6": "Mano savisesaṃ upavicarati ārammaṇe pavattati etehīti manopavicārā,",
  "tika-s0203t:633_7": "vitakkavicārā.",
  "tika-s0203t:633_8": "Ārammaṇe hi abhiniropanānumajjanehi vitakkavicārehi saha cittaṃ pavattati,",
  "tika-s0203t:633_9": "na tabbirahitaṃ.",
  "tika-s0203t:633_10": "Tenāha “vitakkavicārā”tiādi.",
  "tika-s0203t:633_11": "Sattā pajjanti etehi yathārahaṃ vaṭṭaṃ vivaṭṭañcāti sattapadā,",
  "tika-s0203t:633_12": "gehanissitā vaṭṭapadā.",
  "tika-s0203t:633_13": "Yoggānaṃ damanaācariyā yoggācariyā.",
  "tika-s0203t:633_14": "Tenāha “dametabbadamakāna”nti.",
  "tika-s0203t:633_15": "Sesanti vuttāvasesaṃ ekasattatividhaviññāṇaṃ saphassarūpakasseva adhippetattā.",
  "tika-s0203t:634_0": "305.",
  "tika-s0203t:634_1": "Idhāti imissaṃ chaviññāṇakāyadesanāyaṃ.",
  "tika-s0203t:634_2": "Manodhātuttayavinimuttameva manoviññāṇadhātūti veditabbaṃ.",
  "tika-s0203t:635_0": "Cakkhumhi samphassoti cakkhuṃ nissāya uppanno samphasso. Tenāha –",
  "tika-s0203t:635_1": "“cakkhuviñāṇasampayuttasamphassassetaṃ adhivacana”nti.",
  "tika-s0203t:636_0": "Yathā kevalena viññāṇena rūpadassanaṃ na hoti,",
  "tika-s0203t:636_1": "evaṃ kevalena cakkhupasādenapīti vuttaṃ “cakkhuviññāṇenā”ti.",
  "tika-s0203t:636_2": "Tena pāḷiyaṃ cakkhunāti nissayamukhena nissitakiccaṃ vuttanti dasseti.",
  "tika-s0203t:636_3": "Ārammaṇavasenāti ārammaṇapaccayabhāvena.",
  "tika-s0203t:636_4": "“Upavicarati”cceva kasmā vuttaṃ,",
  "tika-s0203t:636_5": "nanu tattha vitakkabyāpāropi atthīti?",
  "tika-s0203t:636_6": "Saccaṃ atthi.",
  "tika-s0203t:636_7": "So panettha taggatikoti āha –",
  "tika-s0203t:636_8": "“vitakko taṃsampayutto cā”ti.",
  "tika-s0203t:636_9": "Sampayuttadhammānampi upavicaraṇaṃ vitakkavicārānaṃyevettha kiccanti “vitakkavicārasaṅkhātā manopavicārā”ti vuttaṃ.",
  "tika-s0203t:636_10": "Somanassayutto upavicāro somanassūpavicāro yathā “ājaññaratho”ti āha “somanassena saddhi”ntiādi.",
  "tika-s0203t:637_0": "306.",
  "tika-s0203t:637_1": "Upavicārānaṃ upassayaṭṭhena gehaṃ viyāti gehaṃ,",
  "tika-s0203t:637_2": "rūpādayoti āha –",
  "tika-s0203t:637_3": "“gehassitānīti kāmaguṇanissitānī”ti.",
  "tika-s0203t:637_4": "Niccasaññādinikkhamanato nekkhammaṃ vipassanāti,",
  "tika-s0203t:637_5": "“nekkhammassitānīti vipassanānissitānī”ti vuttaṃ.",
  "tika-s0203t:637_6": "Iṭṭhānanti kasivaṇijjādivasena pariyiṭṭhānanti āha “pariyesitāna”nti.",
  "tika-s0203t:637_7": "Piyabhāvo pana kantasaddeneva kathitoti kāmitabbānaṃ mano rametīti manoramānaṃ.",
  "tika-s0203t:637_8": "Lokena āmasīyatīti lokāmisaṃ, taṇhā.",
  "tika-s0203t:637_9": "Tāya gahetabbatāya iṭṭhabhāvāpādanena paṭisaṅkhatatāya ca paṭisaṃyuttānaṃ.",
  "tika-s0203t:637_10": "Atīte kataṃ uppajjati ārammaṇikaanubhavanassa asambhavatoti adhippāyo.",
  "tika-s0203t:637_11": "Edisaṃ anussaraṇaṃ diṭṭhaggahaṇānussarena ca hotīti dassetuṃ,",
  "tika-s0203t:637_12": "“yathāha”ntiādi vuttaṃ.",
  "tika-s0203t:638_0": "Aniccākāranti hutvā abhāvākāraṃ.",
  "tika-s0203t:638_1": "Vipariṇāmavirāganirodhanti jarāya maraṇena cāti dvedhā vipariṇāmetabbañceva,",
  "tika-s0203t:638_2": "tato eva palokitaṃ bhaṅgañca.",
  "tika-s0203t:638_3": "Aṭṭhakathāyaṃ pana yasmā uppannaṃ rūpaṃ tenevākārena na tiṭṭhati,",
  "tika-s0203t:638_4": "atha kho uppādāvatthāsaṅkhātaṃ pakatiṃ vijahati,",
  "tika-s0203t:638_5": "vijahitañca jarāvatthāya tato vigacchati,",
  "tika-s0203t:638_6": "vigacchantañca bhaṅguppattiyā nirujjhatīti imaṃ visesaṃ dassetuṃ,",
  "tika-s0203t:638_7": "“pakativijahanenā”tiādi vuttaṃ.",
  "tika-s0203t:638_8": "Kāmañcettha “yathābhūtaṃ sammappaññāya passato”ti vuttaṃ,",
  "tika-s0203t:638_9": "anubodhañāṇaṃ pana adhippetaṃ vīthipaṭipannāya vipassanāya vasenāti “vipassanāpaññāyā”ti vuttaṃ upavicāraniddesabhāvato.",
  "tika-s0203t:638_10": "Tathā hi vakkhati –",
  "tika-s0203t:638_11": "“chasudvāresu iṭṭhārammaṇe āpāthagate”tiādi.",
  "tika-s0203t:638_12": "Saṅkhārānaṃ bhedaṃ passatoti sabbesaṃ saṅkhārānaṃ khaṇe khaṇe bhijjanasabhāvaṃ vīthipaṭipannena vipassanāñāṇena passato.",
  "tika-s0203t:638_13": "Tenāha “saṅkhāragatamhi tikkhe”tiādi.",
  "tika-s0203t:638_14": "Tattha saṅkhāgatamhīti saṅkhāragate visayabhūte.",
  "tika-s0203t:638_15": "Tikkheti bhāvanābalena indriyānañca samatāya tibbe.",
  "tika-s0203t:638_16": "Sūreti paṭipakkhehi anabhibhūtatāya,",
  "tika-s0203t:638_17": "tesañca abhibhavanasamatthatāya visade paṭubhūte pavattante.",
  "tika-s0203t:639_0": "Kilesānaṃ vikkhambhanavasena vūpasantatāya santacittassa,",
  "tika-s0203t:639_1": "saṃsāre bhayassa ikkhanato bhikkhuno,",
  "tika-s0203t:639_2": "uttarimanussadhammasannissitattā amānusī ratīti vivekarati nekkhammarati.",
  "tika-s0203t:639_3": "Yato yatoti yathā yathā nayavipassanādīsu yena yena sammasanākārenāti attho.",
  "tika-s0203t:639_4": "Khandhānaṃ udayabbayanti pañcupādānakkhandhānaṃ uppādañca bhaṅgañca.",
  "tika-s0203t:639_5": "Amatantaṃ vijānatanti vijānantānaṃ viññūnaṃ āraddhavipassanānaṃ taṃ pītipāmojjaṃ amatādhigamahetutāya amatanti veditabbaṃ.",
  "tika-s0203t:640_0": "Chasu dvāresu iṭṭhārammaṇe āpāthagateti rūpādivasena chabbidhe iṭṭhārammaṇe yathārahaṃ chasu dvāresu āpāthagate.",
  "tika-s0203t:640_1": "Visaye cetaṃ bhummavacanaṃ.",
  "tika-s0203t:641_0": "307.",
  "tika-s0203t:641_1": "Paccuppannanti santatipaccuppannaṃ.",
  "tika-s0203t:641_2": "Anuttaravimokkho nāma arahattaṃ idha adhippetaṃ ukkaṭṭhaniddesena.",
  "tika-s0203t:641_3": "Kathaṃ pana tattha pihaṃ upaṭṭhapeti,",
  "tika-s0203t:641_4": "na hi adhigataṃ arahattaṃ ārammaṇaṃ hoti,",
  "tika-s0203t:641_5": "na ca taṃ ārabbha pihā pavattatīti?",
  "tika-s0203t:641_6": "Ko vā evamāha –",
  "tika-s0203t:641_7": "“arahattaṃ ārammaṇaṃ katvā pihaṃ upaṭṭhapetī”ti.",
  "tika-s0203t:641_8": "Anussutiladdhaṃ pana parikappasiddhaṃ arahattaṃ uddissa patthanaṃ ṭhapeti,",
  "tika-s0203t:641_9": "tattha cittaṃ paṇidahati.",
  "tika-s0203t:641_10": "Tenāha bhagavā –",
  "tika-s0203t:641_11": "“kudāssu nāmāhaṃ tadāyatanaṃ upasampajja viharissāmī”ti.",
  "tika-s0203t:641_12": "Āyatananti arahattameva chaḷaṅgasamannāgamādikāraṇabhāvato,",
  "tika-s0203t:641_13": "manāyatanadhammāyatanabhāvato ca tathā vuttaṃ,",
  "tika-s0203t:641_14": "taṃ panetaṃ domanassaṃ patthanaṃ paṭṭhapentassa uppajjati patthanāya sahāvattanato.",
  "tika-s0203t:641_15": "Na hi lobhadosānaṃ saha vutti atthi.",
  "tika-s0203t:641_16": "Patthanāmūlakattāti iminā upaṭṭhāpayato padassa hetuatthajotakatamāha.",
  "tika-s0203t:641_17": "Evanti “kudāssunāmā”tiādinā vuttākārena.",
  "tika-s0203t:641_18": "Ussukkāpetunti yathā maggena ghaṭeti,",
  "tika-s0203t:641_19": "evaṃ ussukkāpetuṃ.",
  "tika-s0203t:642_0": "308.",
  "tika-s0203t:642_1": "Aññāṇupekkhāti aññāṇasahitā upekkhā asamapekkhanapavattā.",
  "tika-s0203t:642_2": "Tena tena maggodhinā tassa tassa apāyagamanīyakilesodhissa anavasesato jitattā khīṇāsavo nippariyāyato odhijino nāma;",
  "tika-s0203t:642_3": "tadabhāvato puthujjano nippariyāyatova anodhijino nāma;",
  "tika-s0203t:642_4": "sekho pana siyā pariyāyato odhijinoti.",
  "tika-s0203t:642_5": "Tampi nivattento,",
  "tika-s0203t:642_6": "“akhīṇāsavassāti attho”ti āha.",
  "tika-s0203t:642_7": "Āyatiṃ vipākaṃ jinitvāti appavattikaraṇavasena sabbaso āyatiṃ vipākaṃ jinitvā ṭhitattā khīṇāsavova nippariyāyato vipākajino nāma;",
  "tika-s0203t:642_8": "tadabhāvato puthujjano nippariyāyato avipākajino nāma;",
  "tika-s0203t:642_9": "sekho pana siyā pariyāyato vipākajinoti.",
  "tika-s0203t:642_10": "Tampi nivattento “akhīṇāsavassevāti attho”ti āha.",
  "tika-s0203t:642_11": "Apassantassa rūpanti pāḷito padaṃ ānetvā sambandhitabbaṃ.",
  "tika-s0203t:642_12": "Pāḷiyaṃ pubbe “puthujjanassā”ti vatvā puna “assutavato puthujjanassā”ti vacanaṃ andhaputhujjanassāyaṃ upekkhā,",
  "tika-s0203t:642_13": "na kalyāṇaputhujjanassāti dassanatthaṃ.",
  "tika-s0203t:642_14": "Gehassitā upekkhā hi yaṃ kiñci ārammaṇavatthuṃ apekkhasseva,",
  "tika-s0203t:642_15": "na nirapekkhassāti iṭṭhe,",
  "tika-s0203t:642_16": "iṭṭhamajjhatte vā ārammaṇe siyāti vuttaṃ “iṭṭhārammaṇe āpāthagate”ti.",
  "tika-s0203t:642_17": "Aññāṇena pana tattha ajjhupekkhanākārappatti hoti.",
  "tika-s0203t:642_18": "Tenāha “guḷapiṇḍake”tiādi.",
  "tika-s0203t:643_0": "Iṭṭhe arajjantassa aniṭṭhe adussantassāti idaṃ yebhuyyena sattānaṃ iṭṭhe rajjanaṃ,",
  "tika-s0203t:643_1": "aniṭṭhe dussananti katvā vuttaṃ.",
  "tika-s0203t:643_2": "Ayoniyomanasikāro hi taṃtaṃārammaṇavasena na katthacipi javananiyamaṃ karotīti vuttaviparītepi ārammaṇe rajjanadussanaṃ sambhavati,",
  "tika-s0203t:643_3": "tathāpissa rajjanadussanaṃ atthato paṭikkhittamevāti daṭṭhabbaṃ.",
  "tika-s0203t:643_4": "Asamapekkhaneti asamaṃ ayuttadassane ayoniso sammohapubbakaṃ ārammaṇassa gahaṇe.",
  "tika-s0203t:644_0": "309.",
  "tika-s0203t:644_1": "Pavattanavasenāti uppādanavasena ceva bahulīkaraṇavasena ca.",
  "tika-s0203t:644_2": "Nissāya ceva āgamma cāti āgamanaṭṭhānabhūte nissayapaccayabhūte ca katvā.",
  "tika-s0203t:644_3": "Atikkantāni nāma honti vikkhambhanena ussārentā samussārentā.",
  "tika-s0203t:645_0": "Somanassabhāvasāmaññaṃ gahetvā,",
  "tika-s0203t:645_1": "“sarikkhakeneva sarikkhakaṃ jahāpetvā”ti vuttaṃ.",
  "tika-s0203t:645_2": "Idhāpi pahāyakaṃ nāma pahātabbato balavameva,",
  "tika-s0203t:645_3": "saṃkilesadhammānaṃ balavabhāvato sātisayaṃ pana balavabhāvaṃ sandhāya “idāni balavatā”tiādi vuttaṃ.",
  "tika-s0203t:645_4": "Balavabhāvato vodānadhammānaṃ adhigamassa adhippetattā hettha nekkhammassitadomanassānampi pahānaṃ jotitaṃ.",
  "tika-s0203t:646_0": "Upekkhāya pahāyakabhāvena adhippetattā “upekkhākathā veditabbā”ti vuttaṃ.",
  "tika-s0203t:646_1": "Jhānassa alābhino ca lābhino ca pakiṇṇakasaṅkhārasammasanaṃ sandhāya,",
  "tika-s0203t:646_2": "“suddhasaṅkhāre ca pādake katvā”ti.",
  "tika-s0203t:646_3": "Upekkhāsahagatāti bhāvanāya paguṇabhāvaṃ āgamma kadāci ajjhupekkhanavasenapi hi sammasanaṃ hotīti.",
  "tika-s0203t:646_4": "Pādakajjhānavasena,",
  "tika-s0203t:646_5": "sammasitadhammavasena vā āgamanavipassanāya bahulaṃ somanassasahagatabhāvato “vuṭṭhānagāminī pana vipassanā somanassasahagatāvā”ti niyametvā vuttaṃ.",
  "tika-s0203t:646_6": "Upekkhāsahagatā hotīti etthāpi eseva nayo.",
  "tika-s0203t:646_7": "Catutthajjhānādīnīti ādi-",
  "tika-s0203t:646_8": "saddena arūpajjhānāni saṅgaṇhāti.",
  "tika-s0203t:646_9": "Purimasadisāvāti purimasadisā eva,",
  "tika-s0203t:646_10": "upekkhāsahagatā vā hoti somanassasahagatā vāti attho.",
  "tika-s0203t:646_11": "Idaṃ sandhāyāti yaṃ catutthajjhānādipādakato eva upekkhāsahagataṃ vuṭṭhānagāminivipassanaṃ nissāya somanassasahagatāya vipassanāya pahānaṃ,",
  "tika-s0203t:646_12": "idaṃ sandhāya.",
  "tika-s0203t:646_13": "Pahānanti cettha samatikkamalakkhaṇaṃ veditabbaṃ.",
  "tika-s0203t:647_0": "Etaṃ visesaṃ vipassanāya āvajjanaṭṭhānabhūtaṃ.",
  "tika-s0203t:647_1": "Vuṭṭhānagāminiyā āsanne samāpannajjhānavipassanā pādakajjhānavipassanā,",
  "tika-s0203t:647_2": "sammasitadhammoti vipassanāya ārammaṇabhūtā khandhā.",
  "tika-s0203t:647_3": "Puggalajjhāsayoti pādakajjhānassa sammasitajjhānassa ca bhede sati paṭipajjanakassa puggalassa,",
  "tika-s0203t:647_4": "“aho vata mayhaṃ pañcaṅgikaṃ jhānaṃ bhaveyya caturaṅgika”ntiādinā pubbe pavattaajjhāsayo.",
  "tika-s0203t:647_5": "Tesampi vādeti ettha paṭhamatheravāde.",
  "tika-s0203t:647_6": "Ayameva…pe…",
  "tika-s0203t:647_7": "niyameti tato tato dutiyādipādakajjhānato uppannassa saṅkhārupekkhāñāṇassa pādakajjhānātikkantānaṃ aṅgānaṃ",
  "tika-s0203t:647_8": "asamāpajjitukāmatā virāgabhāvanābhāvato itarassa ca atabbhāvato.",
  "tika-s0203t:647_9": "Eteneva hi paṭhamatheravāde apādakapaṭhamajjhānapādakamaggā paṭhamajjhānikāva honti,",
  "tika-s0203t:647_10": "itare ca dutiyajjhānikādimaggā pādakajjhānavipassanāniyamehi taṃtaṃjhānikāva.",
  "tika-s0203t:647_11": "Evaṃ sesavādesupi vipassanāniyamo yathāsambhavaṃ yojetabbo. Tenāha –",
  "tika-s0203t:647_12": "“tesampi vāde ayameva pubbabhāge vuṭṭhānagāminivipassanāva niyametī”ti. Vuttāva,",
  "tika-s0203t:647_13": "tasmā na idha vattabbāti adhippāyo.",
  "tika-s0203t:648_0": "310.",
  "tika-s0203t:648_1": "Nānattādi kāmāvacarādikusalādivibhāgato nānāvidhā.",
  "tika-s0203t:648_2": "Tenāha “anekappakārā”ti.",
  "tika-s0203t:648_3": "Nānattasitāti rūpasaddādinānārammaṇanissayā.",
  "tika-s0203t:648_4": "Ekattā ekasabhāvā jātibhūmiādivibhāgābhāvato.",
  "tika-s0203t:648_5": "Ekārammaṇanissitāti ekappakāreneva ārammaṇe pavattā.",
  "tika-s0203t:648_6": "Heṭṭhā aññāṇupekkhā vuttā “bālassa muḷhassā”tiādinā.",
  "tika-s0203t:648_7": "Upari chaḷaṅgupekkhā vakkhati “upekkhako viharatī”tiādinā.",
  "tika-s0203t:648_8": "Dve upekkhā gahitā dvinnampi ekattā,",
  "tika-s0203t:648_9": "ekajjhaṃ gahetabbato,",
  "tika-s0203t:648_10": "nānattasitāya upekkhāya pakāsitabhāvato ca.",
  "tika-s0203t:649_0": "Aññāṇupekkhā aññā saddādīsu tattha tattheva vijjamānattā.",
  "tika-s0203t:649_1": "Rūpesūti ca iminā na kevalaṃ rūpāyatanavisesā eva gahitā,",
  "tika-s0203t:649_2": "atha kho kasiṇarūpānipīti āha –",
  "tika-s0203t:649_3": "“rūpe upekkhābhāvañca aññā”tiādi.",
  "tika-s0203t:649_4": "Ekattasitabhāvopi idha ekattavisayasampayogavaseneva icchito,",
  "tika-s0203t:649_5": "na ārammaṇavasena cāti dassetuṃ,",
  "tika-s0203t:649_6": "“yasmā panā”tiādi vuttaṃ.",
  "tika-s0203t:649_7": "Tenevāha “tatthā”tiādi.",
  "tika-s0203t:649_8": "Sampayuttavasenāti sampayogavasena.",
  "tika-s0203t:649_9": "Ākāsānañcāyatanaṃ nissayatīti ākāsānañcāyatananissitā,",
  "tika-s0203t:649_10": "ākāsānañcāyatanakhandhanissitā.",
  "tika-s0203t:649_11": "Sesāsupīti viññāṇañcāyatananissitādīsupi.",
  "tika-s0203t:650_0": "Arūpāvacaravipassanupekkhāyāti arūpāvacaradhammārammaṇāya vipassanupekkhāya.",
  "tika-s0203t:650_1": "Rūpāvacaravipassanupekkhanti etthāpi eseva nayo.",
  "tika-s0203t:650_2": "Tāya kāmarūpārūpabhedāya taṇhāya nibbattāti tammayā,",
  "tika-s0203t:650_3": "tebhūmakadhammā,",
  "tika-s0203t:650_4": "tesaṃ bhāvo tammayatā,",
  "tika-s0203t:650_5": "taṇhā yassa guṇassa vasena atthe saddaniveso,",
  "tika-s0203t:650_6": "tadabhidhānakoti āha –",
  "tika-s0203t:650_7": "“tammayatā nāma taṇhā”ti.",
  "tika-s0203t:650_8": "Atammayatā tammayatāya paṭipakkhoti katvā.",
  "tika-s0203t:650_9": "Vipassanupekkhanti,",
  "tika-s0203t:650_10": "“yadatthi yaṃ bhūtaṃ,",
  "tika-s0203t:650_11": "taṃ pajahati upekkhaṃ paṭilabhatī”ti evamāgataṃ saṅkhāravicinane majjhattabhūtaṃ upekkhaṃ.",
  "tika-s0203t:651_0": "311.",
  "tika-s0203t:651_1": "Yadariyoti ettha da-",
  "tika-s0203t:651_2": "kāro padasandhikaro,",
  "tika-s0203t:651_3": "upayogaputhuvacane ca ya-",
  "tika-s0203t:651_4": "saddoti dassento,",
  "tika-s0203t:651_5": "“ye satipaṭṭhāne ariyo”ti āha.",
  "tika-s0203t:651_6": "Kāmaṃ “ariyo”ti padaṃ sabbesampi paṭividdhasaccānaṃ sādhāraṇaṃ,",
  "tika-s0203t:651_7": "vakkhamānassa pana visesassa buddhāveṇikattā,",
  "tika-s0203t:651_8": "“ariyo sammāsambuddho”ti vuttaṃ.",
  "tika-s0203t:651_9": "Na hi paccekabuddhādīnaṃ ayamānubhāvo atthi.",
  "tika-s0203t:651_10": "Tīsu ṭhānesūti na sussūsantīti vā,",
  "tika-s0203t:651_11": "ekacce na sussūsanti ekacce sussūsantīti vā,",
  "tika-s0203t:651_12": "sussūsantīti vā,",
  "tika-s0203t:651_13": "paṭipannāpaṭipannānaṃ sāvakānaṃ paṭipattisaṅkhātesu tīsu satipaṭṭhānesu.",
  "tika-s0203t:651_14": "Satiṃ paṭṭhapentoti paṭighānunayehi anavassutattā tadubhayanivattattā sabbadā satiṃ upaṭṭhapento.",
  "tika-s0203t:651_15": "Buddhānameva sā niccaṃ upaṭṭhitasatitā,",
  "tika-s0203t:651_16": "na itaresaṃ āveṇikadhammabhāvato.",
  "tika-s0203t:651_17": "Ādarena sotumicchā idha sussūsāti tadabhāvaṃ dassento,",
  "tika-s0203t:651_18": "“saddahitvā sotuṃ na icchantī”ti āha.",
  "tika-s0203t:651_19": "Na aññāti “na aññāyā”ti vattabbe yakāralopena niddesoti āha “na jānanatthāyā”ti.",
  "tika-s0203t:651_20": "Satthu ovādassa anādiyanameva vokkamananti āha –",
  "tika-s0203t:651_21": "“atikkamitvā…pe…",
  "tika-s0203t:651_22": "maññantī”ti.",
  "tika-s0203t:652_0": "Gehassitadomanassavasenāti idaṃ idha paṭikkhipitabbamattadassanapadaṃ daṭṭhabbaṃ.",
  "tika-s0203t:652_1": "Nekkhammassitadomanassassapi satthu pasaṅgavasena “na ceva attamano hotī”ti attamanapaṭikkhepena anattamanatā vuttā viya hotīti taṃ paṭisedhento –",
  "tika-s0203t:652_2": "“appatīto hotīti na evamattho daṭṭhabbo”ti.",
  "tika-s0203t:652_3": "Tassa setughāto hi tathāgatānaṃ.",
  "tika-s0203t:652_4": "Yadi evaṃ kasmā attamanatāpaṭikkhepoti āha –",
  "tika-s0203t:652_5": "“appaṭipannakesu pana anattamanatākāraṇassa abhāvenetaṃ vutta”nti.",
  "tika-s0203t:652_6": "Paṭighaavassavenāti chahi dvārehi paṭighavissandanena,",
  "tika-s0203t:652_7": "paṭighappavattiyāti attho.",
  "tika-s0203t:652_8": "Uppilāvitoti na evamattho daṭṭhabbo uppilāvitattassa bodhimūle eva pahīnattā.",
  "tika-s0203t:652_9": "Paṭipannakesūti idaṃ adhikāravasena vuttaṃ,",
  "tika-s0203t:652_10": "appaṭipannakesupi tathāgatassa anattamanatākāraṇaṃ nattheva.",
  "tika-s0203t:652_11": "Etaṃ vuttanti etaṃ “attamano ceva hotī”tiādivacanaṃ vuttaṃ sāvakānaṃ sammāpaṭipattiyā satthu anavajjāya cittārādhanāya sambhavato.",
  "tika-s0203t:653_0": "312.",
  "tika-s0203t:653_1": "Damitoti nibbisevanabhāvāpādanena sikkhāpito.",
  "tika-s0203t:653_2": "Iriyāpathaparivattanavasena aparivattitvā ekadisāya eva sattadisāvidhāvanassa idhādhippetattā sāritānaṃ",
  "tika-s0203t:653_3": "hatthidammādīnaṃ ekadisādhāvanampi anivattanavaseneva yuttanti āha –",
  "tika-s0203t:653_4": "“anivattitvā dhāvanto ekaṃyeva disaṃ dhāvatī”ti.",
  "tika-s0203t:653_5": "Kāyena anivattitvāvāti kāyena aparivattitvā eva.",
  "tika-s0203t:653_6": "Vimokkhavasena aṭṭha disā vidhāvati,",
  "tika-s0203t:653_7": "na puratthimādidisāvasena.",
  "tika-s0203t:653_8": "Ekappahārenevāti ekanīhāreneva,",
  "tika-s0203t:653_9": "ekasmiṃyeva vā divase ekabhāgena.",
  "tika-s0203t:653_10": "“Pahāro”ti hi divasassa tatiyo bhāgo vuccati.",
  "tika-s0203t:653_11": "Vidhāvanañcettha jhānasamāpajjanavasena akalaṅkamappatisātaṃ javanacittapavattanti āha “samāpajjatiyevā”ti.",
  "tika-s0203t:653_12": "Sesaṃ suviññeyyameva.",
  "tika-s0203t:654_0": "Saḷāyatanavibhaṅgasuttavaṇṇanāya līnatthappakāsanā samattā.",
  "tika-s0203t:655_0": "8. Uddesavibhaṅgasuttavaṇṇanā",
  "tika-s0203t:656_0": "313.",
  "tika-s0203t:656_1": "Desetabbassa atthassa uddisanaṃ uddeso,",
  "tika-s0203t:656_2": "vibhajanaṃ vibhaṅgoti āha –",
  "tika-s0203t:656_3": "“mātikañca vibhajanañcā”ti tuleyyātiādīni cattāripi padāni paññāvevacanāni.",
  "tika-s0203t:656_4": "Atha vā tuleyyāti tulanabhūtāya paññāya tassa dhammassa paggahādividhinā parituleyya.",
  "tika-s0203t:656_5": "Tīreyyāti tīraṇabhūtāya paññāya tattha ñāṇakiriyāsamāpanavasena tīreyya.",
  "tika-s0203t:656_6": "Pariggaṇheyyāti tathāsamāpanno ānisaṃse assādaādīnave ca vicineyya.",
  "tika-s0203t:656_7": "Paricchindeyyāti paricchindabhūtena ñāṇena atthaṃ paricchinditvā jāneyya.",
  "tika-s0203t:656_8": "Ārammaṇesūti rūpādiputhuttārammaṇesu.",
  "tika-s0203t:656_9": "Nikantivasenāti nikāmanavasena apekkhāvasena.",
  "tika-s0203t:656_10": "Tiṭṭhamānanti pavattamānaṃ.",
  "tika-s0203t:656_11": "Gocarajjhatteti jhānārammaṇabhūte.",
  "tika-s0203t:656_12": "Tañhi bhāvanācittenābhibhuyya avissajjitvā gayhamānaṃ ajjhattaṃ viya hotīti “gocarajjhatta”nti vuccati.",
  "tika-s0203t:656_13": "Bhāvanaṃ āraddhassa bhikkhuno yadi bhāvanārammaṇe nikanti uppajjeyya,",
  "tika-s0203t:656_14": "tāya nikantiyā upari bhāvanaṃ vissajjetvā cittasaṃkocavasena saṇṭhitaṃ nāma,",
  "tika-s0203t:656_15": "tadabhāvena asaṇṭhitaṃ nāma hotīti,",
  "tika-s0203t:656_16": "“ajjhattaṃ asaṇṭhita”nti vuttanti dassento,",
  "tika-s0203t:656_17": "“gocarajjhatte nikantivasena asaṇṭhita”nti āha.",
  "tika-s0203t:656_18": "Tathā hi vakkhati –",
  "tika-s0203t:656_19": "“nikantivasena hi atiṭṭhamānaṃ hānabhāgiyaṃ na hoti,",
  "tika-s0203t:656_20": "visesabhāgiyameva hotī”ti.",
  "tika-s0203t:656_21": "Aggahetvāti rūpādīsu kiñci taṇhādiggāhavasena aggahetvā.",
  "tika-s0203t:656_22": "Tathā aggahaṇeneva hi taṇhāparitāsādivasena na paritasseyya.",
  "tika-s0203t:656_23": "Avasesassa ca dukkhassāti sokādidukkhassa.",
  "tika-s0203t:656_24": "Avasesassa ca dukkhassāti vā jātijarāmaraṇasīsena vipākadukkhassa gahitattā kilesadukkhassa ceva saṃsāradukkhassa cāti attho.",
  "tika-s0203t:657_0": "316.",
  "tika-s0203t:657_1": "Rūpameva kilesuppattiyā kāraṇabhāvato rūpanimittaṃ.",
  "tika-s0203t:657_2": "Rāgādivasena taṃ anudhāvatīti rūpanimittānusārī.",
  "tika-s0203t:658_0": "318.",
  "tika-s0203t:658_1": "Nikantivasena asaṇṭhitanti apekkhāvasena saṇṭhitaṃ nikantiṃ pahāya pavattamānaṃ upari visesāvahatoti.",
  "tika-s0203t:658_2": "Tenāha “nikantivasena hī”tiādi.",
  "tika-s0203t:659_0": "320.",
  "tika-s0203t:659_1": "Aggahetvā aparitassanāti pañcupādānakkhandhe,",
  "tika-s0203t:659_2": "“etaṃ mamā”tiādinā taṇhādiggāhavasena upādiyitvā taṇhāparitāsādivasena paritassanā,",
  "tika-s0203t:659_3": "vuttavipariyāyena aggahetvā aparitassanā veditabbā.",
  "tika-s0203t:659_4": "Kathaṃ panesā anupādāparitassanā hotīti mahātherassa adhippāyaṃ vivarituṃ codanaṃ samuṭṭhapeti?",
  "tika-s0203t:659_5": "Upādātabbassa abhāvatoti tassa anupādāparitassanābhāve kāraṇavacanaṃ.",
  "tika-s0203t:659_6": "Yadi hītiādi tassa samatthanaṃ.",
  "tika-s0203t:659_7": "Upādāparitassanāva assa tathā upādātabbassa tatheva upādinnattā.",
  "tika-s0203t:659_8": "Evanti niccādiākārena.",
  "tika-s0203t:659_9": "Upādinnāpīti gahitaparāmaṭṭhāpi.",
  "tika-s0203t:659_10": "Anupādinnāva honti ayoniso gahitattā,",
  "tika-s0203t:659_11": "viññūsu nissāya jānitabbattā ca.",
  "tika-s0203t:659_12": "Diṭṭhivasenāti micchādiṭṭhiyā gahaṇākāravasena,",
  "tika-s0203t:659_13": "tassa pana ayathābhūtagāhitāya paramatthato ca abhāvato.",
  "tika-s0203t:659_14": "Atthatoti paramatthato.",
  "tika-s0203t:659_15": "Anupādāparitassanāyeva nāma hoti upādātabbākārassa abhāvena taṃ anupādiyitvā eva paritassanāti katvā.",
  "tika-s0203t:660_0": "Parivattatīti na tadeva rūpaṃ aññathā pavattaṃ parivattati,",
  "tika-s0203t:660_1": "atha kho pakatijahanena sabhāvavigamena nassati bhijjati.",
  "tika-s0203t:660_2": "Vipariṇatanti aññathattaṃ gataṃ vinaṭṭhaṃ.",
  "tika-s0203t:660_3": "Kammaviññāṇanti abhisaṅkhāraviññāṇaṃ.",
  "tika-s0203t:660_4": "“Rūpaṃ attā”tiādi micchāgāhavasena viññāṇassa rūpabhedena vuttassa bhedānuparivatti hoti.",
  "tika-s0203t:660_5": "Vipariṇāmaṃ anugantvā viparivattanataṃ ārabbha pavattaṃ vipariṇāmānuparivattaṃ;",
  "tika-s0203t:660_6": "tato samuppannā paritassanā vipariṇāmānuparivattajā paritassanāti dassento āha –",
  "tika-s0203t:660_7": "“vipariṇāmassa…pe…",
  "tika-s0203t:660_8": "paritassanā”ti.",
  "tika-s0203t:660_9": "Akusaladhammasamuppādā cāti,",
  "tika-s0203t:660_10": "“yaṃ ahu vata me,",
  "tika-s0203t:660_11": "taṃ vata me natthī”tiādinā pavattā akusalacittuppādadhammā.",
  "tika-s0203t:660_12": "Khepetvāti pavattituṃ appadānavasena anuppattinimittatāya khepetvā.",
  "tika-s0203t:660_13": "Bhayatāsenāti bhāyanavasenapi cittutrāsena.",
  "tika-s0203t:660_14": "Taṇhātāsenāti tassanena.",
  "tika-s0203t:660_15": "Savighātoti cittavighātanavighātena savighāto.",
  "tika-s0203t:660_16": "Tato eva cetodukkhena sadukkho.",
  "tika-s0203t:660_17": "Maṇikaraṇḍakasaññāyāti rittakaraṇḍaṃyeva maṇiparipuṇṇakaraṇḍoti uppannasaññāya.",
  "tika-s0203t:660_18": "Aggahetvā paritassanāti gahetabbassa abhāvena gahaṇampi avijjamānapakkhiyamevāti aggahetvā paritassanā nāma hoti.",
  "tika-s0203t:661_0": "321.",
  "tika-s0203t:661_1": "Kammaviññāṇameva natthi sati kammaviññāṇe rūpabhedānuparivatti siyāti kammaviññāṇābhāvadassanamukhena khīṇāsavassa sabbaso kilesābhāvaṃ dasseti.",
  "tika-s0203t:661_2": "Sesaṃ suviññeyyameva.",
  "tika-s0203t:662_0": "Uddesavibhaṅgasuttavaṇṇanāya līnatthappakāsanā samattā.",
  "tika-s0203t:663_0": "9. Araṇavibhaṅgasuttavaṇṇanā",
  "tika-s0203t:664_0": "323.",
  "tika-s0203t:664_1": "Gehassitavasenāti kilesanissitavasena anurodhavasena.",
  "tika-s0203t:664_2": "Neva ukkhipeyyāti na anuggaṇheyya.",
  "tika-s0203t:664_3": "Na avakkhipeyyāti gehassitavasena virodhavasena na niggaṇheyya.",
  "tika-s0203t:664_4": "Anurodhena vinā sampahaṃsanavasena yathābhūtaguṇakathanaṃ nevussādanā vajjābhāvato;",
  "tika-s0203t:664_5": "tathā virodhena vinā vivecanavasena yathābhūtadosakathanaṃ na apasādanaṃ.",
  "tika-s0203t:664_6": "Sabhāvamevāti yathābhūtasabhāvameva kassaci puggalassa anādesakaraṇavasena katheyya,",
  "tika-s0203t:664_7": "seyyathāpi āyasmā subhūtitthero.",
  "tika-s0203t:664_8": "Vinicchitasukhanti,",
  "tika-s0203t:664_9": "“ajjhattaṃ anavajja”ntiādinā visesato vinicchitasukhāya hoti.",
  "tika-s0203t:664_10": "Parammukhā avaṇṇanti svāyaṃ rahovādo pesuññūpasaṃhāravasena pavatto idhādhippetoti āha “pisuṇavācanti attho”ti.",
  "tika-s0203t:664_11": "Khīṇātīti khīṇo,",
  "tika-s0203t:664_12": "yo bhāsati,",
  "tika-s0203t:664_13": "yañca uddissa bhāsati,",
  "tika-s0203t:664_14": "dvepi hiṃsati vibādhatīti attho,",
  "tika-s0203t:664_15": "taṃ khīṇavādaṃ.",
  "tika-s0203t:664_16": "Svāyaṃ yasmā kilesehi ākiṇṇo saṃkiliṭṭho eva ca hoti,",
  "tika-s0203t:664_17": "tasmā vuttaṃ –",
  "tika-s0203t:664_18": "“ākiṇṇaṃ saṃkiliṭṭhaṃ vāca”nti.",
  "tika-s0203t:664_19": "Tena avasiṭṭhaṃ tividhampi vacīduccaritamāha.",
  "tika-s0203t:664_20": "Adhiṭṭhahitvāti,",
  "tika-s0203t:664_21": "“idameva sacca”nti ajjhosāya.",
  "tika-s0203t:664_22": "Ādāyāti paggayha.",
  "tika-s0203t:664_23": "Vohareyyāti samudācareyya.",
  "tika-s0203t:664_24": "Lokasamaññanti lokasaṅketaṃ.",
  "tika-s0203t:665_0": "324.",
  "tika-s0203t:665_1": "Ārammaṇato sampayogato kāmehi paṭisaṃhitattā kāmapaṭisandhi,",
  "tika-s0203t:665_2": "kāmasukhaṃ.",
  "tika-s0203t:665_3": "Tenāha “kāmūpasaṃhitena sukhenā”ti.",
  "tika-s0203t:665_4": "Sadukkhoti vipākadukkhena saṃkilesadukkhena sadukkho.",
  "tika-s0203t:665_5": "Tathā sapariḷāhoti vipākapariḷāhena ceva kilesapariḷāhena ca sapariḷāho.",
  "tika-s0203t:666_0": "326.",
  "tika-s0203t:666_1": "Vaṭṭato nissarituṃ adatvā tattheva sīdāpanato micchāpaṭipadābhāvena satte saṃyojetīti saṃyojanaṃ,",
  "tika-s0203t:666_2": "visesato bhavasaṃyojanaṃ taṇhāti āha “taṇhāyetaṃ nāma”nti.",
  "tika-s0203t:666_3": "Na taṇhāyeva mānādayopi saṃyojanattaṃ sādhenti nāma sabbaso saṃyojanato suṭṭhu bandhanato.",
  "tika-s0203t:666_4": "Tena vuttaṃ –",
  "tika-s0203t:666_5": "“avijjānīvaraṇānaṃ,",
  "tika-s0203t:666_6": "bhikkhave,",
  "tika-s0203t:666_7": "sattānaṃ taṇhāsaṃyojanāna”nti.",
  "tika-s0203t:667_0": "Imaṃ catukkanti,",
  "tika-s0203t:667_1": "“ye kāmapaṭisandhisukhino somanassānuyogaṃ anuyuttā,",
  "tika-s0203t:667_2": "ye attakilamathānuyogaṃ anuyuttā”ti evamāgataṃ imaṃ catukkaṃ nissāya.",
  "tika-s0203t:667_3": "“Etadagge ṭhapito”ti,",
  "tika-s0203t:667_4": "vatvā taṃ nissāya ṭhapitabhāvaṃ vitthārato dassetuṃ,",
  "tika-s0203t:667_5": "“bhagavato hī”tiādi vuttaṃ.",
  "tika-s0203t:667_6": "Ussādanāapasādanā paññāyanti tathāgatena vinetabbapuggalavasena dhammadesanāya pavattetabbato.",
  "tika-s0203t:667_7": "Ayaṃ puggalo…pe…",
  "tika-s0203t:667_8": "ācārasampannoti vā natthi paresaṃ anuddesakavasena dhammadesanāya pavattanato.",
  "tika-s0203t:668_0": "329.",
  "tika-s0203t:668_1": "Parammukhā avaṇṇanti nindiyassa dosassa nindanaṃ.",
  "tika-s0203t:668_2": "Na hi kadāci nindiyo pasaṃsiyo hoti,",
  "tika-s0203t:668_3": "taṃ pana kālaṃ ñatvāva kathetabbanti āha,",
  "tika-s0203t:668_4": "“yuttapattakālaṃ ñatvāvā”ti.",
  "tika-s0203t:668_5": "Khīṇavādepi eseva nayo tassa rahovādena samānayogakkhamattā.",
  "tika-s0203t:669_0": "330.",
  "tika-s0203t:669_1": "Ghātīyatīti vadhīyati.",
  "tika-s0203t:669_2": "Saddopi bhijjati nassati,",
  "tika-s0203t:669_3": "bhedo hotīti attho.",
  "tika-s0203t:669_4": "Gelaññappattoti khedaṃ parissamaṃ patto.",
  "tika-s0203t:669_5": "Apalibuddhanti dosehi ananupatitaṃ.",
  "tika-s0203t:670_0": "331.",
  "tika-s0203t:670_1": "Abhinivissa voharatīti evametaṃ,",
  "tika-s0203t:670_2": "na ito aññathāti taṃ janapadaniruttiṃ abhinivisitvā samudācarati.",
  "tika-s0203t:670_3": "Atidhāvananti samaññaṃ nāmetaṃ lokasaṅketasiddhā paññattīti paññattimatte aṭṭhatvā paramatthato thāmasā parāmassa voharaṇaṃ.",
  "tika-s0203t:671_0": "332. Aparāmasantoti anabhinivisanto samaññāmattatova voharati.",
  "tika-s0203t:672_0": "333.",
  "tika-s0203t:672_1": "Mariyādabhājanīyanti yathāvuttasammāpaṭipadāya micchāpaṭipadāya ca aññamaññaṃ saṅkarabhāvavibhājanaṃ.",
  "tika-s0203t:672_2": "Raṇanti sattā etehi kandanti akandantāpi kandanakāraṇabhāvatoti raṇā;",
  "tika-s0203t:672_3": "rāgadosamohā,",
  "tika-s0203t:672_4": "dasapi vā kilesā,",
  "tika-s0203t:672_5": "sabbepi vā ekantākusalā,",
  "tika-s0203t:672_6": "tehi nānappakāradukkhanibbattakehi abhibhūtā sattā kandanti;",
  "tika-s0203t:672_7": "saha raṇehīti saraṇo.",
  "tika-s0203t:672_8": "Raṇasaddo vā rāgādireṇūsu niruḷho.",
  "tika-s0203t:672_9": "Tenāha “sarajo sakileso”ti.",
  "tika-s0203t:672_10": "Pāḷiyaṃ pana “sadukkho eso dhammo”tiādinā āgatattā kāmasukhānuyogādayopi “saraṇo”ti vuttāti dukkhādīnaṃ",
  "tika-s0203t:672_11": "raṇabhāvo tannibbattakasabhāvānaṃ akusalānaṃ saraṇatā ca veditabbā.",
  "tika-s0203t:672_12": "Araṇotiādīnaṃ padānaṃ vuttavipariyāyena attho veditabbo.",
  "tika-s0203t:673_0": "Vatthuṃ sodhetīti nirodhasamāpajjanena mahapphalabhāvakaraṇena dakkhiṇeyyavatthubhūtaṃ attānaṃ visodheti;",
  "tika-s0203t:673_1": "nirodhasamāpattiyā vatthuvisodhanaṃ nirodhaṃ samāpajjitvā vuṭṭhitānaṃ paccekabuddhānaṃ mahākassapattherādīnaṃ dinnadakkhiṇāvisuddhiyā dīpetabbaṃ.",
  "tika-s0203t:673_2": "Tenāha “tathā hī”tiādi.",
  "tika-s0203t:673_3": "Tathevāti iminā “piṇḍāya caranto”tiādiṃ upasaṃharati.",
  "tika-s0203t:673_4": "Mettābhāvanāya mudubhūtacittabahumānapubbakaṃ dentīti,",
  "tika-s0203t:673_5": "“subhūtitthero dakkhiṇaṃ visodhetī”ti vuttaṃ.",
  "tika-s0203t:673_6": "Tena dāyakatopi dakkhiṇāvisuddhiṃ dasseti.",
  "tika-s0203t:673_7": "Vatthusodhanaṃ pana paṭibhāgato.",
  "tika-s0203t:673_8": "Evaṃ pana kātuṃ sakkāti sāvakānampi kimevaṃ lahuvuṭṭhānādhiṭṭhānaṃ sāvakesu ciṇṇavasībhāvo sambhavatīti pucchati.",
  "tika-s0203t:673_9": "Itaro aggasāvakamahāsāvakesu kiṃ vattabbaṃ,",
  "tika-s0203t:673_10": "pakatisāvakesupi vasippattesu labbhatīti te dassento,",
  "tika-s0203t:673_11": "“āma sakkā”tiādimāha.",
  "tika-s0203t:673_12": "Sesaṃ suviññeyyameva.",
  "tika-s0203t:674_0": "Araṇavibhaṅgasuttavaṇṇanāya līnatthappakāsanā samattā.",
  "tika-s0203t:675_0": "10. Dhātuvibhaṅgasuttavaṇṇanā",
  "tika-s0203t:676_0": "342.",
  "tika-s0203t:676_1": "Aparikkhīṇāyukaṃ pukkusātikulaputtaṃ uddissa gamananti katvā vuttaṃ “turitagamanacārika”nti.",
  "tika-s0203t:676_2": "Mama vāsupagamanena tava cittassa aphāsukaṃ aniṭṭhaṃ sace natthi.",
  "tika-s0203t:676_3": "Soti pubbupagato.",
  "tika-s0203t:676_4": "Dinnaṃ dinnameva vaṭṭatīti ekavāraṃ dinnaṃ dinnameva yuttaṃ,",
  "tika-s0203t:676_5": "na puna dātabbanti adhippāyo.",
  "tika-s0203t:676_6": "Kataṃ katamevāti saṅgahatthaṃ kataṃ anucchavikakammaṃ katameva,",
  "tika-s0203t:676_7": "na taṃ puna viparivattetabbanti adhippāyo.",
  "tika-s0203t:677_0": "Pukkusātimhi ubhayathāpi kulaputtabhāvo paripuṇṇo evāti āha –",
  "tika-s0203t:677_1": "“jātikulaputtopi ācārakulaputtopī”ti.",
  "tika-s0203t:677_2": "Tatrāti tasmiṃ takkasīlato āgamane.",
  "tika-s0203t:677_3": "Aṅke nipannadārakaṃ viya janaṃ toseti tuṭṭhiṃ pāpeti.",
  "tika-s0203t:677_4": "Ratanāni uppajjanti pabbatasamuddādisannissitattā paccantadesassa.",
  "tika-s0203t:677_5": "Dassanīyanti dassaneneva sukhāvahaṃ.",
  "tika-s0203t:677_6": "Evarūpanti dassanīyaṃ savanīyañca.",
  "tika-s0203t:678_0": "Anagghakambale mahagghakambale.",
  "tika-s0203t:678_1": "Sārakaraṇḍaketi candanasārādisāramayakaraṇḍake.",
  "tika-s0203t:678_2": "Likhāpetvā ukkirāpetvā.",
  "tika-s0203t:678_3": "Lākhāya vaṭṭāpetvāti mukhaṃ pidahitvā lākhāparikammaṃ kāretvā.",
  "tika-s0203t:679_0": "Anto dussabhaṇḍikaṃ atthīti aññāsi nātigarukabhāvato.",
  "tika-s0203t:679_1": "Anagghā ahesunti vaṇṇasampattiphassasampattipamāṇamahattadunnimmāpiyatāhi mahagghā ahesuṃ,",
  "tika-s0203t:679_2": "mahāpuñño rājā tassa atthevāti adhippāyo.",
  "tika-s0203t:680_0": "Yadi evaṃ,",
  "tika-s0203t:680_1": "“kinnu kho pesemī”ti kasmā vīmaṃsaṃ āpajjīti āha –",
  "tika-s0203t:680_2": "“apica kho panā”tiādi.",
  "tika-s0203t:680_3": "Soti bimbisāro rājā.",
  "tika-s0203t:680_4": "Vicinituṃ āraddho ratanassa anekavidhattā uttaruttariñca paṇītatarādibhāvato.",
  "tika-s0203t:680_5": "Suvaṇṇarajatādīti suvaṇṇarajatapavāḷamaṇimuttāveḷuriyādi.",
  "tika-s0203t:680_6": "Indriyabaddhanti cakkhādiindriyapaṭibaddhaṃ.",
  "tika-s0203t:680_7": "Padesanti guṇavasena ekadesaṃ na pāpuṇāti.",
  "tika-s0203t:681_0": "Sāmaṃ saccānaṃ abhisambuddhatāsāmaññena,",
  "tika-s0203t:681_1": "“buddharatanampi duvidha”nti vuttaṃ.",
  "tika-s0203t:681_2": "Buddharatanasamaṃ ratanaṃ nāma natthi,",
  "tika-s0203t:681_3": "yasmā pana imasmiṃ loke parasmiṃ vā pana buddhena sadiso na vijjatīti.",
  "tika-s0203t:681_4": "Paṭhamabodhiyaṃyeva pavattatīti katvā vuttaṃ “ghosopī”tiādi.",
  "tika-s0203t:682_0": "Rājā tuṭṭho cintesi,",
  "tika-s0203t:682_1": "“tattha avijjamānaṃyeva pesetuṃ laddha”nti.",
  "tika-s0203t:682_2": "Tasmāti yasmā paripuṇṇaṃ ekadivasampi tasmiṃ padese buddhānaṃ āvāsapariggaho natthi, tasmā.",
  "tika-s0203t:682_3": "Pubbadisāmukhanti pubbadisābhimukhaṃ sīhapañjaraṃ.",
  "tika-s0203t:682_4": "Tenassa suvibhūtālokataṃ dasseti.",
  "tika-s0203t:683_0": "Evaṃ anaññasādhāraṇassa bhagavato īdiso samudāgamoti dassetuṃ,",
  "tika-s0203t:683_1": "“evaṃ dasa pāramiyo pūretvā”tiādi vuttaṃ.",
  "tika-s0203t:683_2": "Evaṃ sampannasamudāgamassa tadanurūpā ayaṃ phalasampadāti dassetuṃ,",
  "tika-s0203t:683_3": "“tusitabhavanato”tiādi vuttaṃ.",
  "tika-s0203t:684_0": "Ariyadhammo nāma ariyamaggappadhāno,",
  "tika-s0203t:684_1": "ariyamaggo ca sattatiṃsabodhipakkhiyasaṅgaho,",
  "tika-s0203t:684_2": "te ca uddesamatteneva gahitāti āha –",
  "tika-s0203t:684_3": "“sattatiṃsabodhipakkhiye ekadesena likhitvā”ti.",
  "tika-s0203t:684_4": "Cūḷasīlādīni brahmajāle āgatanayena veditabbāni.",
  "tika-s0203t:684_5": "Chadvārasaṃvaraṃ satisampajaññanti manacchaṭṭhānaṃ dvārānaṃ saṃvaraṇavasena sattaṭṭhānikaṃ satisampajaññaṃ.",
  "tika-s0203t:684_6": "Dvādasappabhedaṃ cīvarādicatuppaccayasantosaṃ.",
  "tika-s0203t:684_7": "Araññarukkhamūlādīnañca vibhaṅgaṃ bhāvanānukūlaṃ senāsanaṃ.",
  "tika-s0203t:684_8": "“Abhijjhaṃ loke pahāyā”tiādinā vuttaṃ nīvaraṇappahānaṃ.",
  "tika-s0203t:684_9": "Parikammanti kasiṇādiparikammaṃ.",
  "tika-s0203t:684_10": "Pāḷiyaṃ āgatanayena aṭṭhatiṃsa kammaṭṭhānāni.",
  "tika-s0203t:684_11": "Visuddhipaṭipāṭiyā yāva āsavakkhayā imaṃ paṭipattiṃ ekadesena likhi.",
  "tika-s0203t:684_12": "Soḷasavidhanti soḷasavidhabhāvanāya payogaṃ.",
  "tika-s0203t:685_0": "Kilañjamayeti nānāvidhabhittivibhatte saṇhasukhumaratanaparisibbite kilañjamayasamugge.",
  "tika-s0203t:685_1": "Bahi vatthena veṭhetvāti paṭhamaṃ sukhumakambalena veṭhetvā paṭipāṭiyā tettiṃsāya samuggesu pakkhipitvā tato bahi sukhumavatthena veṭhetvā chādetvā.",
  "tika-s0203t:685_2": "Tiṇagacchapahānasammajjanādinā sodhitamattakameva hotu,",
  "tika-s0203t:685_3": "kadalipuṇṇaghaṭaṭhapanadhajapaṭākussāpanādialaṅkaraṇena mā niṭṭhāpethāti attho.",
  "tika-s0203t:685_4": "Rājānubhāvena paṭiyādethāti mama rājānurūpaṃ sajjetha,",
  "tika-s0203t:685_5": "alaṅkarothāti attho.",
  "tika-s0203t:685_6": "Antarabhogikānanti anuyuttarājamahāmattānaṃ.",
  "tika-s0203t:685_7": "Javanadūteti khippaṃ gacchantakadūtapurise.",
  "tika-s0203t:685_8": "Tāḷehi saha avacarantīti tāḷāvacarā.",
  "tika-s0203t:686_0": "Raññā paṇṇākāraṃ uddissa katapūjāsakkārassa amaccato sutattā paṇṇākāraṃ uccaṭṭhāne ṭhapetvā sayaṃ nīcāsane nisinno.",
  "tika-s0203t:686_1": "Nāyaṃ aññassa ratanassa bhavissatīti ayaṃ parihāro aññassa maṇimuttādibhedassa ratanassa na bhavissati maṇimuttādīhi abhisaṅkhatattā.",
  "tika-s0203t:686_2": "Balavasomanassaṃ uppajji ciratanakālaṃ buddhasāsane bhāvitabhāvanatāya vāsitavāsanatāya ghaṭe dīpo viya",
  "tika-s0203t:686_3": "abbhantare eva samujjalamānaparipakkatihetukabhāvato.",
  "tika-s0203t:687_0": "Dhāremīti icchāmi,",
  "tika-s0203t:687_1": "gaṇhāmīti attho.",
  "tika-s0203t:687_2": "Dvejjhavacananti dveḷhakabhāvo.",
  "tika-s0203t:687_3": "Antaraṃ karotīti dvinnaṃ pādānaṃ antaraṃ taṃ lekhaṃ karoti,",
  "tika-s0203t:687_4": "ekena pādena atikkamīti attho.",
  "tika-s0203t:687_5": "Tassā gatamaggenāti tāya deviyā vivaṭṭamānāya nāsitāya gatamaggena.",
  "tika-s0203t:687_6": "Taṃ pana lekhanti pukkusātinā katalekhaṃ.",
  "tika-s0203t:687_7": "Paṇṇacchattakanti tālapattamuṭṭhiṃ.",
  "tika-s0203t:688_0": "Satthugāravenāti satthari uppannapasādapemabahumānasambhavena.",
  "tika-s0203t:688_1": "Tadā satthāraṃyeva manasi katvā tanninnabhāvena gacchanto,",
  "tika-s0203t:688_2": "“pucchissāmī”tipi cittaṃ na uppādesi,",
  "tika-s0203t:688_3": "“ettha nu kho satthā vasatī”ti parivitakkasseva abhāvato;",
  "tika-s0203t:688_4": "rājagahaṃ pana patvā rañño pesitasāsanavasena tattha ca vihārassa bahubhāvato satthā kahaṃ vasatīti pucchi.",
  "tika-s0203t:688_5": "Satthu ekakasseva nikkhamanaṃ pañcacattālīsa yojanāni padasā gamanañca dhammapūjāvasena katanti daṭṭhabbaṃ.",
  "tika-s0203t:688_6": "Dhammapūjāya ca buddhānaṃ āciṇṇabhāvo heṭṭhā vitthāritoyeva.",
  "tika-s0203t:688_7": "Buddhasobhaṃ pana paṭicchādetvā aññātakavesena tattha gamanaṃ tassa kulaputtassa vissatthavasena maggadarathapaṭipassambhanatthaṃ.",
  "tika-s0203t:688_8": "Appaṭipassaddhamaggadaratho hi dhammadesanāya bhājanaṃ na hotīti.",
  "tika-s0203t:688_9": "Tathāhi vakkhati,",
  "tika-s0203t:688_10": "“nanu ca bhagavā”tiādi.",
  "tika-s0203t:689_0": "Uruddhanti visālanti keci.",
  "tika-s0203t:689_1": "Atirekatiyojanasatantiādinā anvayato byatirekato ca maccheravinayane sabrahmacārīnaṃ ovādadānaṃ.",
  "tika-s0203t:689_2": "Accantasukhumālotiādinā satthu dhammagāravena saddhiṃ kulaputtassapi dhammagāravaṃ saṃsandati sametīti dasseti.",
  "tika-s0203t:689_3": "Tena bhagavato katassa paccuggamanassa ṭhānagatabhāvaṃ vibhāvento aññesampi bhabbarūpānaṃ kulaputtānaṃ yathārahaṃ saṅgaho kātabboti dasseti.",
  "tika-s0203t:690_0": "Brahmalokappamāṇanti uccabhāvena.",
  "tika-s0203t:690_1": "Ānubhāvenāti iddhānubhāvena yathā so sotapathaṃ na upagacchati,",
  "tika-s0203t:690_2": "evaṃ vūpasametuṃ sakkoti.",
  "tika-s0203t:690_3": "Avibbhantanti vibbhamarahitaṃ nilloluppaṃ.",
  "tika-s0203t:690_4": "“Bhāvanapuṃsakaṃ paneta”nti vatvā tassa vivaraṇatthaṃ,",
  "tika-s0203t:690_5": "“pāsādikena iriyāpathenā”ti vuttaṃ.",
  "tika-s0203t:690_6": "Itthambhūtalakkhaṇe etaṃ karaṇavacanaṃ daṭṭhabbaṃ.",
  "tika-s0203t:690_7": "Tenāha “yathā iriyato”tiādi.",
  "tika-s0203t:690_8": "Amanāpo hoti passantānaṃ.",
  "tika-s0203t:690_9": "Sīhaseyyāya nipannassapi hi ekacce sarīrāvayavā adhokhittavikkhittā viya dissanti.",
  "tika-s0203t:690_10": "Kaṭiyaṃ dvinnaṃ ūrusandhīnaṃ dvinnañca jāṇusandhīnaṃ vasena catusandhikapallaṅkaṃ.",
  "tika-s0203t:690_11": "Na patiṭṭhātīti nappavattati,",
  "tika-s0203t:690_12": "“kaṃsi tva”ntiādinā apucchite kathāpavatti eva na hoti.",
  "tika-s0203t:690_13": "Appatiṭṭhitāya kathāya na sañjāyatīti tathā pana pucchāvasena kathāya appavattitāya upari dhammakathā na sañjāyati na uppajjati.",
  "tika-s0203t:690_14": "Itīti tasmā.",
  "tika-s0203t:690_15": "Kathāpatiṭṭhāpanatthaṃ kathāpavattanatthaṃ kathāsamuṭṭhāpanatthaṃ vā pucchi.",
  "tika-s0203t:691_0": "Sabhāvameva kathetīti attano bhagavato adiṭṭhapubbattā “adiṭṭhapubbakaṃ kathamahaṃ jāneyya”nti sabhāvameva kevalaṃ attano ajjhāsayameva katheti;",
  "tika-s0203t:691_1": "na pana sadevakassa lokassa supākaṭaṃ sabhāvasiddhaṃ buddharūpakāyasabhāvaṃ.",
  "tika-s0203t:691_2": "Atha vā sabhāvameva kathetīti “idameva”nti jānantopi tadā bhagavato ruciyā tathāpavattamānaṃ rūpakāyasabhāvameva katheti appavikkhambhanti adhippāyo. Tenāha –",
  "tika-s0203t:691_3": "“tathā hi na”ntiādi,",
  "tika-s0203t:691_4": "vipassanālakkhaṇameva paṭipadanti adhippāyo.",
  "tika-s0203t:692_0": "343.",
  "tika-s0203t:692_1": "“Pubbabhāgapaṭipadaṃ akathetvā”ti vatvā pubbabhāgapaṭipadāya akathane kāraṇaṃ pubbabhāgapaṭipadañca sarūpato dassetuṃ,",
  "tika-s0203t:692_2": "“yassa hī”tiādi vuttaṃ.",
  "tika-s0203t:692_3": "Aparisuddhāyapi pubbabhāgapaṭipadāya vipassanā tathā na kiccakārī,",
  "tika-s0203t:692_4": "pageva avijjamānāyāti,",
  "tika-s0203t:692_5": "“yassa hi…pe…",
  "tika-s0203t:692_6": "aparisuddhā hoti”cceva vuttaṃ.",
  "tika-s0203t:692_7": "Pubbabhāgapaṭipadā ca nāma saṅkhepato pannarasa caraṇadhammāti āha –",
  "tika-s0203t:692_8": "“sīlasaṃvaraṃ…pe…",
  "tika-s0203t:692_9": "imaṃ pubbabhāgapaṭipadaṃ ācikkhatī”ti.",
  "tika-s0203t:692_10": "Yānakiccaṃ sādheti maggagamanena akilantabhāvasādhanattā.",
  "tika-s0203t:692_11": "Cirakālaṃ paribhāvitāya paripakkagatāya hetusampadāya upaṭṭhāpitaṃ sāmaṇerasīlampi paripuṇṇaṃ akhaṇḍādibhāvappattiyā,",
  "tika-s0203t:692_12": "yaṃ pubbahetuttā “sīla”nti vuccati.",
  "tika-s0203t:693_0": "Dhātuyo paramatthato vijjamānā,",
  "tika-s0203t:693_1": "paññattimattho puriso avijjamāno.",
  "tika-s0203t:693_2": "Atha kasmā bhagavā arahattassa padaṭṭhānabhūtaṃ vipassanaṃ kathento “chadhāturo”ti avijjamānappadhānaṃ desanaṃ ārabhīti āha –",
  "tika-s0203t:693_3": "“bhagavā hī”tiādi.",
  "tika-s0203t:693_4": "Katthaci “tevijjo chaḷabhiñño”tiādīsu vijjamānena avijjamānaṃ dasseti.",
  "tika-s0203t:693_5": "Katthaci –",
  "tika-s0203t:693_6": "“itthirūpaṃ,",
  "tika-s0203t:693_7": "bhikkhave,",
  "tika-s0203t:693_8": "purisassa cittaṃ pariyādāya tiṭṭhatī”tiādīsu avijjamānena vijjamānaṃ dasseti.",
  "tika-s0203t:693_9": "Katthaci “cakkhuviññāṇaṃ sotaviññāṇa”ntiādīsu vijjamānena vijjamānaṃ dasseti.",
  "tika-s0203t:693_10": "Katthaci –",
  "tika-s0203t:693_11": "“khattiyakumāro brāhmaṇakaññāya saddhiṃ saṃvāsaṃ kappetī”tiādīsu avijjamānena avijjamānaṃ dasseti.",
  "tika-s0203t:693_12": "Idha pana vijjamānena avijjamānaṃ dasseti.",
  "tika-s0203t:693_13": "“Chadhāturo”ti hi samāsattho avijjamāno puggalavisayattā,",
  "tika-s0203t:693_14": "tassa padassa avayavattho pana appadhānattho vijjamāno,",
  "tika-s0203t:693_15": "so saddakkamena appadhānopi atthakkamena padhānoti āha –",
  "tika-s0203t:693_16": "“vijjamānena avijjamānaṃ dassento”ti.",
  "tika-s0203t:693_17": "Puggalādhiṭṭhānāyettha desanāya kāraṇaṃ dassetuṃ,",
  "tika-s0203t:693_18": "“sace hī”tiādi vuttaṃ.",
  "tika-s0203t:693_19": "Upaṭṭhāpeyyāti –",
  "tika-s0203t:693_20": "“dhātuyo”icceva kulaputtassa cittaṃ niveseyya tathā sañjāneyya,",
  "tika-s0203t:693_21": "evaṃ dhammaṃ deseyyāti attho.",
  "tika-s0203t:693_22": "Sandehaṃ kareyyāti asati purise ko karoti?",
  "tika-s0203t:693_23": "Ko paṭisaṃvedeti,",
  "tika-s0203t:693_24": "dhātuyo evāti kiṃ nu kho idaṃ,",
  "tika-s0203t:693_25": "kathaṃ nu kho idanti saṃsayaṃ uppādeyya?",
  "tika-s0203t:693_26": "Sammohaṃ āpajjeyyāti caturaṅgasamannāgate andhakāre vattamānaṃ viya desiyamāne atthe sammohaṃ āpajjeyya.",
  "tika-s0203t:693_27": "Tathābhūto ca desanāya abhājanabhūtattā desanaṃ sampaṭicchituṃ na sakkuṇeyya.",
  "tika-s0203t:693_28": "Evamāhāti evaṃ “chadhāturo”ti āha.",
  "tika-s0203t:694_0": "Yaṃ tvaṃ purisoti sañjānāsīti yaṃ rūpārūpadhammasamūhaṃ pabandhavasena pavattamānaṃ adhiṭṭhānavisesavisiṭṭhaṃ –",
  "tika-s0203t:694_1": "“puriso satto itthī”tiādinā tvaṃ sañjānāsi,",
  "tika-s0203t:694_2": "so chadhāturo.",
  "tika-s0203t:694_3": "Santesupi chadhātuvinimuttesu dhātvantaresu sukhāvaggahaṇatthaṃ tathā vuttaṃ taggahaṇeneva ca tesaṃ gahetabbato,",
  "tika-s0203t:694_4": "svāyamattho heṭṭhā dassito eva.",
  "tika-s0203t:694_5": "Sesapadesūti “chaphassāyatano”tiādipadesupi.",
  "tika-s0203t:694_6": "Cattāri adhiṭṭhānāni catasso patiṭṭhā etassāti caturādhiṭṭhāno,",
  "tika-s0203t:694_7": "adhitiṭṭhati patiṭṭhahati etenāti adhiṭṭhānaṃ,",
  "tika-s0203t:694_8": "yesu patiṭṭhāya uttamatthaṃ arahattaṃ adhigacchati,",
  "tika-s0203t:694_9": "tesaṃ paññādīnaṃ etaṃ adhivacanaṃ.",
  "tika-s0203t:694_10": "Tenāha “svāyaṃ bhikkhū”tiādi.",
  "tika-s0203t:694_11": "Ettoti vaṭṭato.",
  "tika-s0203t:694_12": "Vivaṭṭitvāti vinivaṭṭitvā apasakkitvā.",
  "tika-s0203t:694_13": "Ettoti vā etehi chadhātuādīhi.",
  "tika-s0203t:694_14": "Ettha hi niviṭṭhassa āyattassa uttamāya siddhiyā asambhavoti.",
  "tika-s0203t:694_15": "Patiṭṭhitanti ariyamaggādhigamavasena suppatiṭṭhitaṃ.",
  "tika-s0203t:694_16": "Evañhi sabbaso paṭipakkhasamucchindanena tattha patiṭṭhito hoti.",
  "tika-s0203t:694_17": "Maññassavā nappavattantīti chahipi dvārehi pavattamānasotāya maggena visositāya sabbaso vigatāya sabbaso vicchedappattiyā na sandanti.",
  "tika-s0203t:694_18": "Tenāha “nappavattantī”ti.",
  "tika-s0203t:694_19": "Yasmā māne sabbaso samucchinne asamucchinno anupasanto kileso nāma natthi,",
  "tika-s0203t:694_20": "tasmā āha –",
  "tika-s0203t:694_21": "“muni santoti vuccatī”ti rāgaggiādīnaṃ nibbānena nibbuto.",
  "tika-s0203t:695_0": "Paññaṃ nappamajjeyyāti,",
  "tika-s0203t:695_1": "“divasaṃ caṅkamena nisajjāya āvaraṇīyehi dhammehi cittaṃ parisodhetī”tiādinayappavattāya appamādappaṭipattiyā samādhivipassanāpaññaṃ nappamajjeyya.",
  "tika-s0203t:695_2": "Etena pubbabhāgiyaṃ samathavipassanābhāvanamāha.",
  "tika-s0203t:695_3": "Saccamanurakkheyyāti saccānurakkhanāpadesena sīlavisodhanamāha;",
  "tika-s0203t:695_4": "sacce ṭhito samādinnasīlaṃ avikopetvā paripūrento samādhisaṃvattaniyataṃ karoti.",
  "tika-s0203t:695_5": "Tenāha “vacīsaccaṃ rakkheyyā”ti.",
  "tika-s0203t:695_6": "Kilesapariccāgaṃ brūheyyāti tadaṅgādivasena kilesānaṃ pariccajanavidhiṃ vaḍḍheyya.",
  "tika-s0203t:695_7": "Kilesavūpasamanaṃ sikkheyyāti yathā te kilesā tadaṅgādivasena pariccattā yathāsamudācārappavattiyā santāne pariḷāhaṃ na janenti;",
  "tika-s0203t:695_8": "evaṃ kilesānaṃ vūpasamanavidhiṃ sikkheyya paññādhiṭṭhānādīnanti lokuttarānaṃ paññādhiṭṭhānādīnaṃ.",
  "tika-s0203t:695_9": "Adhigamatthāyāti paṭilābhatthāya.",
  "tika-s0203t:696_0": "347.",
  "tika-s0203t:696_1": "Pubbe vuttānanti,",
  "tika-s0203t:696_2": "“caturādhiṭṭhāno,",
  "tika-s0203t:696_3": "yattha ṭhitaṃ maññassavā nappavattantī”ti evaṃ pubbe vuttānaṃ.",
  "tika-s0203t:697_0": "348.",
  "tika-s0203t:697_1": "Vattabbaṃ bhaveyyāti niddesavasena vattabbaṃ bhaveyya.",
  "tika-s0203t:697_2": "Ādīhīti evamādīhi.",
  "tika-s0203t:697_3": "Kiccaṃ natthi kiccābhāvato.",
  "tika-s0203t:697_4": "Uppaṭipāṭidhātukanti ayathānupubbikaṃ.",
  "tika-s0203t:697_5": "Yathādhammavasenevāti desetabbadhammānaṃ yathāsabhāveneva.",
  "tika-s0203t:697_6": "Sappāyaṃ dhutaṅganti attano kilesaniggaṇhanayoggaṃ dhutaṅgaṃ.",
  "tika-s0203t:697_7": "Cittarucitanti attano cittapakatiyā ācariyehi virocetabbaṃ,",
  "tika-s0203t:697_8": "cariyānukūlanti attho.",
  "tika-s0203t:697_9": "Hatthipadopamasuttādīsūti ādi-",
  "tika-s0203t:697_10": "saddena visuddhimaggadhātuvibhaṅgādiṃ saṅgaṇhāti.",
  "tika-s0203t:698_0": "354.",
  "tika-s0203t:698_1": "Ayampetthāti pi-",
  "tika-s0203t:698_2": "saddo sampiṇḍanattho.",
  "tika-s0203t:698_3": "Tena “athāparaṃ upekkhāyeva avasissatī”ti uparidesanaṃ sampiṇḍeti.",
  "tika-s0203t:698_4": "Sopi hi pāṭiyekko anusandhīti.",
  "tika-s0203t:698_5": "Nanu cāyaṃ yathāuddiṭṭhāya viññāṇadhātuyā niddesopi bhavissatīti yathānusandhinayo vijjatīti? Na,",
  "tika-s0203t:698_6": "viññāṇadhātuniddesanayena desanāya appavattattā tenāha “heṭṭhato”tiādi.",
  "tika-s0203t:698_7": "Yaṃ vā panātiādinā pana desanāya sānusandhitaṃ vibhāveti.",
  "tika-s0203t:698_8": "Na hi buddhā bhagavanto ananusandhikaṃ desanaṃ desenti.",
  "tika-s0203t:698_9": "Āgamanīyavipassanāvasenāti yassā pubbe pavattattā āgamanīyaṭṭhāne ṭhitā vipassanā,",
  "tika-s0203t:698_10": "tassā vasena.",
  "tika-s0203t:698_11": "Kammakārakaviññāṇanti “netaṃ mama nesohamasmi,",
  "tika-s0203t:698_12": "na meso attā”ti evaṃ vipassanākiccakārakaṃ vipassanāsahitaṃ viññāṇaṃ.",
  "tika-s0203t:698_13": "Viññāṇadhātuvasenāti yathāuddiṭṭhāya viññāṇadhātuyā bhājanavasena.",
  "tika-s0203t:698_14": "Satthu kathanatthāyāti satthārā uddesameva katvā ṭhapitattā niddesavasena kathanatthāya.",
  "tika-s0203t:698_15": "Akathitabhāvo eva hissa avasiṭṭhatā kathanatthāya paṭivijjhanatthāya ca.",
  "tika-s0203t:698_16": "Paṭipakkhavigamena tassa cittassa parisuddhatāti āha “nirupakkilesa”nti.",
  "tika-s0203t:698_17": "Upakkilesānaṃ pana pahīnabhāvato pariyodātaṃ.",
  "tika-s0203t:698_18": "Samudayavasena udayadassanatthañceva paccayanirodhavasena atthaṅgamadassanatthañca.",
  "tika-s0203t:698_19": "Kāraṇabhāvena sukhāya vedanāya hitanti sukhavedaniyaṃ.",
  "tika-s0203t:698_20": "Tenāha “sukhavedanāya paccayabhūta”nti.",
  "tika-s0203t:699_0": "360.",
  "tika-s0203t:699_1": "Rūpakammaṭṭhānampi catudhātuvavatthānavasena,",
  "tika-s0203t:699_2": "arūpakammaṭṭhānampi sukhadukkhavedanāmukhena paguṇaṃ jātaṃ.",
  "tika-s0203t:700_0": "Satthu kathanatthaṃyeva avasissatīti,",
  "tika-s0203t:700_1": "“kulaputtassa paṭivijjhanattha”nti vuttamevatthaṃ nisedheti,",
  "tika-s0203t:700_2": "tasmā vuttamevatthaṃ samatthetuṃ,",
  "tika-s0203t:700_3": "“imasmiṃ hī”tiādi vuttaṃ.",
  "tika-s0203t:700_4": "Kulaputtassa rūpāvacarajjhāneti kulaputtena adhigatarūpāvacarajjhāne. Tenāha –",
  "tika-s0203t:700_5": "“bhikkhu paguṇaṃ tava idaṃ rūpāvacaracatutthajjhāna”nti.",
  "tika-s0203t:700_6": "Yaṃ kiñci suvaṇṇatāpanayogyaṃ aṅgārabhājanaṃ idha “ukkā”ti adhippetanti āha “aṅgārakapalla”nti.",
  "tika-s0203t:700_7": "Sajjeyyāti yathā tattha pakkhittasuvaṇṇañca tappati,",
  "tika-s0203t:700_8": "evaṃ paṭiyādiyeyya.",
  "tika-s0203t:700_9": "Nīhaṭadosanti vigatībhūtakāḷakaṃ.",
  "tika-s0203t:700_10": "Apanītakasāvanti apagatasukhumakāḷakaṃ.",
  "tika-s0203t:701_0": "Ariyamagge patiṭṭhāpetukāmena nāma sabbasmimpi lokiyadhamme virajjanatthāya dhammo kathetabboti adhippāyena,",
  "tika-s0203t:701_1": "“kasmā panā”tiādinā codanā katā.",
  "tika-s0203t:701_2": "Vineyyadamanakusalena bhagavatā veneyyajjhāsayavasena tāva catutthajjhānupekkhāya vaṇṇo kathitoti tassa parihāraṃ vadanto,",
  "tika-s0203t:701_3": "“kulaputtassā”tiādimāha.",
  "tika-s0203t:702_0": "361.",
  "tika-s0203t:702_1": "Tadanudhammanti tassa arūpāvacarassa kusalassa anurūpadhammaṃ,",
  "tika-s0203t:702_2": "yāya paṭipadāya tassa adhigamo hoti,",
  "tika-s0203t:702_3": "tassa pubbabhāgapaṭipadanti attho.",
  "tika-s0203t:702_4": "Tenāha “rūpāvacarajjhāna”nti.",
  "tika-s0203t:702_5": "Taggahaṇāti tassa gahaṇena tassā paṭipattiyā paṭipajjamānena.",
  "tika-s0203t:702_6": "Ito uttarinti “viññāṇañcāyatana”ntiādīsu.",
  "tika-s0203t:703_0": "362.",
  "tika-s0203t:703_1": "Tassevāti arūpāvacarajjhānassa.",
  "tika-s0203t:703_2": "Etaṃ pana savipākaṃ arūpāvacarajjhānaṃ samecca sambhuyya paccayehi katattā saṅkhataṃ.",
  "tika-s0203t:703_3": "Pakappitanti paccayavasena savihitaṃ.",
  "tika-s0203t:703_4": "Āyūhitanti sampiṇḍitaṃ.",
  "tika-s0203t:703_5": "Karontena karīyatīti paṭipajjanakena paṭipajjīyati saṅkharīyati.",
  "tika-s0203t:703_6": "Nibbānaṃ viya na niccaṃ na sassataṃ.",
  "tika-s0203t:703_7": "Atha kho khaṇe khaṇe bhijjanasabhāvatāya tāvakālikaṃ.",
  "tika-s0203t:703_8": "Tato eva cavanādisabhāvanti sabbametaṃ rūpāvacaradhammesu ādīnavavibhāvanaṃ.",
  "tika-s0203t:703_9": "Dukkhe patiṭṭhitanti saṅkhāradukkhe patiṭṭhitaṃ.",
  "tika-s0203t:703_10": "Atāṇanti cavanasabhāvāditāya tāṇarahitaṃ.",
  "tika-s0203t:703_11": "Aleṇanti tato arakkhattā līyanaṭṭhānarahitaṃ.",
  "tika-s0203t:703_12": "Asaraṇanti appaṭisaraṇaṃ.",
  "tika-s0203t:703_13": "Asaraṇībhūtanti sabbakālampi appaṭisaraṇaṃ.",
  "tika-s0203t:704_0": "Samattapattavise khandhādīsu gahite duttikicchā siyāti,",
  "tika-s0203t:704_1": "“khandhaṃ vā sīsaṃ vā gahetuṃ adatvā”ti vuttaṃ.",
  "tika-s0203t:704_2": "Evamevāti etthāyaṃ upamāsaṃsandanā –",
  "tika-s0203t:704_3": "cheko bhisakko viya sammāsambuddho.",
  "tika-s0203t:704_4": "Visavikāro viya kilesadukkhānubandho,",
  "tika-s0203t:704_5": "bhisakkassa visaṃ ṭhānato cāvetvā upari āropanaṃ viya bhagavato desanānubhāvena kulaputtassa kāmabhave nikantiṃ pariyādāya arūpajjhāne bhavanaṃ.",
  "tika-s0203t:704_6": "Bhisakkassa visaṃ otāretvā pathaviyaṃ pātanaṃ viya kulaputtassa orambhāgiyakilesadukkhāpanayanaṃ.",
  "tika-s0203t:705_0": "Asampattassāti arūpāvacarajjhānaṃ anadhigatassa.",
  "tika-s0203t:705_1": "Appaṭiladdhassevāti tassa vevacanaṃ.",
  "tika-s0203t:705_2": "Sabbametanti “aniccaṃ adhuva”ntiādinā vitthārato vuttaṃ sabbametaṃ ādīnavaṃ.",
  "tika-s0203t:705_3": "Ekapadeneva “saṅkhatameta”nti kathesi saṅkhatapadeneva tassa atthassa anavasesato pariyādinnattā.",
  "tika-s0203t:706_0": "Nāyūhatīti bhavakāraṇacetanāvasena byāpāraṃ na samūheti na sampiṇḍeti. Tenāha –",
  "tika-s0203t:706_1": "“na rāsiṃ karotī”ti.",
  "tika-s0203t:706_2": "Abhisaṅkharaṇaṃ nāma cetanābyāpāroti āha –",
  "tika-s0203t:706_3": "“na abhisañcetayatī”ti.",
  "tika-s0203t:706_4": "Taṃ pana phaluppādanasamatthatāya phalena kappananti āha “na kappetī”ti.",
  "tika-s0203t:706_5": "Sace abhisaṅkhāracetanā uḷārā,",
  "tika-s0203t:706_6": "phalamahattasaṅkhātāya vuḍḍhiyā hoti,",
  "tika-s0203t:706_7": "anuḷārā ca avuḍḍhiyāti āha –",
  "tika-s0203t:706_8": "“vuḍḍhiyā vā parihāniyā vā”ti.",
  "tika-s0203t:706_9": "Buddhavisaye ṭhatvāti bhagavā attano buddhasubuddhatāya sīhasamānavuttitāya ca desanaṃ ukkaṃsato sāvakehi",
  "tika-s0203t:706_10": "pattabbaṃ visesaṃ anavasesento tathā vadati,",
  "tika-s0203t:706_11": "na sāvakavisayaṃ atikkamitvā attano buddhavisayameva desento. Tenāha –",
  "tika-s0203t:706_12": "“arahattanikūṭaṃ gaṇhī”ti.",
  "tika-s0203t:706_13": "Yadi kulaputto attano…pe…",
  "tika-s0203t:706_14": "paṭivijjhi,",
  "tika-s0203t:706_15": "atha kasmā bhagavā desanāya arahattanikūṭaṃ gaṇhīti āha “yathā nāmā”tiādi.",
  "tika-s0203t:707_0": "Ito pubbeti ito anāgāmiphalādhigamato uttari upari.",
  "tika-s0203t:707_1": "Assāti kulaputtassa.",
  "tika-s0203t:707_2": "Kathentassa bhagavato dhamme neva kaṅkhā na vimati paṭhamamaggeneva kaṅkhāya samucchinnattā.",
  "tika-s0203t:707_3": "Ekaccesu ṭhānesūti tathā vineyyaṭhānesu.",
  "tika-s0203t:707_4": "Tathā hi ayampi kulaputto anāgāmiphalaṃ patvā bhagavantaṃ sañjāni.",
  "tika-s0203t:707_5": "Tena vuttaṃ “yato anenā”tiādi.",
  "tika-s0203t:708_0": "363. Anajjhositāti anajjhosanīyāti ayamatthoti āha – “gilitvā pariniṭṭhāpetvā gahetuṃ na yuttā”ti.",
  "tika-s0203t:709_0": "364.",
  "tika-s0203t:709_1": "Rāgova anusayo rāgānusayo,",
  "tika-s0203t:709_2": "so ca paccayasamavāye uppajjanārahoti vattabbataṃ labhatīti vuttaṃ –",
  "tika-s0203t:709_3": "“sukhavedanaṃ ārabbha rāgānusayo uppajjeyyā”ti.",
  "tika-s0203t:709_4": "Na pana tassa uppādanaṃ atthi khaṇattayasamāyogāsambhavato.",
  "tika-s0203t:709_5": "Esa nayo sesesupi.",
  "tika-s0203t:709_6": "Itaranti adukkhamasukhavedanaṃ.",
  "tika-s0203t:709_7": "Visaṃyuttoti kenaci saññojanena asaṃyuttatāya eva niyatavippayutto.",
  "tika-s0203t:709_8": "Kāyassa koṭi paramo anto etassāti kāyakoṭikaṃ.",
  "tika-s0203t:709_9": "Dutiyapadeti “jīvitapariyantika”nti imasmiṃ pade.",
  "tika-s0203t:709_10": "Visevanassāti upādānassa.",
  "tika-s0203t:709_11": "Sītībhavissantīti padassa “nirujjhissantī”ti attho vutto,",
  "tika-s0203t:709_12": "kathaṃ pana vedayitānaṃ dvādasasu āyatanesu nirujjhanaṃ sītibhāvappattīti codanaṃ sandhāyāha –",
  "tika-s0203t:709_13": "“kilesā hī”tiādi.",
  "tika-s0203t:709_14": "Samudayapañhenāti mahāsatipaṭṭhāne samudayasaccanirodhapañhena.",
  "tika-s0203t:709_15": "Nanu sabbaso kilesapariḷāhavigame sītibhāvo nāma vedanānirodhamattena adhippeto;",
  "tika-s0203t:709_16": "tena idha vedayitāni vuttāni,",
  "tika-s0203t:709_17": "na kilesāti vedayitānaṃ accantanirodhasaṅkhāto sītibhāvopi kilesasamucchedenevāti āha “vedayitānipī”tiādi.",
  "tika-s0203t:710_0": "365.",
  "tika-s0203t:710_1": "Idaṃ opammasaṃsandananti ettha saññojanā dīpasikhā viya,",
  "tika-s0203t:710_2": "adhiṭṭhānakapallikā viya vedanāya nissayabhūtā cattāro khandhā,",
  "tika-s0203t:710_3": "telaṃ viya kilesā,",
  "tika-s0203t:710_4": "vaṭṭi viya kammavaṭṭaṃ,",
  "tika-s0203t:710_5": "upaharaṇakapuriso viya vaṭṭagāmī puthujjano,",
  "tika-s0203t:710_6": "tassa sīsacchedakapuriso viya arahattamaggo santānassa samucchedakaraṇato,",
  "tika-s0203t:710_7": "anāhārāya dīpasikhāya nibbāyanaṃ viya kammakilesānaṃ anantarapaccayato anāhārāya vedanāya anupādisesavasena nibbāyanaṃ.",
  "tika-s0203t:711_0": "Ādimhi samādhivipassanāpaññāhīti pubbabhāgapaṭipadābhūtā tayā paguṇasamādhito arahattassa padaṭṭhānabhūtavipassanāpaññāto ca.",
  "tika-s0203t:711_1": "Uttaritarāti visiṭṭhatarā.",
  "tika-s0203t:711_2": "Evaṃ samannāgatoti ettha evaṃ-",
  "tika-s0203t:711_3": "saddo idaṃsaddatthavacanoti āha –",
  "tika-s0203t:711_4": "“iminā uttamena arahattaphalapaññādhiṭṭhānenā”ti.",
  "tika-s0203t:711_5": "Sabbaṃ vaṭṭadukkhaṃ khepetīti sabbadukkhakkhayo,",
  "tika-s0203t:711_6": "aggamaggo,",
  "tika-s0203t:711_7": "taṃpariyāpannatāya tattha ñāṇanti āha –",
  "tika-s0203t:711_8": "“sabbadukkhakkhaye ñāṇaṃ nāma arahattamagge ñāṇa”nti.",
  "tika-s0203t:711_9": "Arahattaphale ñāṇaṃ adhippetaṃ vuttanayena sabbadukkhakkhaye sante tannimittaṃ vā uppannañāṇanti katvā. Tassāti,",
  "tika-s0203t:711_10": "“evaṃ samannāgato bhikkhu iminā paramena paññādhiṭṭhānena samannāgato hotī”ti vuttabhikkhuno.",
  "tika-s0203t:712_0": "366.",
  "tika-s0203t:712_1": "Hīti yasmā.",
  "tika-s0203t:712_2": "Vimuttīti arahattaphalavimutti,",
  "tika-s0203t:712_3": "tasmā sabbadukkhakkhaye ñāṇanti arahattaphalañāṇaṃ adhippetaṃ.",
  "tika-s0203t:712_4": "Saccanti paramatthasaccaṃ nibbānaṃ,",
  "tika-s0203t:712_5": "na maggasaccaṃ.",
  "tika-s0203t:712_6": "Kāmaṃ arahattaphalavimutti paṭipakkhehi akopanīyatāya akuppā,",
  "tika-s0203t:712_7": "“sacce ṭhitā”ti pana vacanato,",
  "tika-s0203t:712_8": "“akuppārammaṇakaraṇena akuppāti vuttā”ti āha.",
  "tika-s0203t:712_9": "Vitathanti naṭṭhaṃ,",
  "tika-s0203t:712_10": "jarāya maraṇena ca vipariṇāmetabbatāya yādisaṃ uppādāvatthāya jātaṃ,",
  "tika-s0203t:712_11": "tato aññādisanti attho.",
  "tika-s0203t:712_12": "Tathā hi taṃ jarāmaraṇehi parimusitabbarūpatāya “musā”ti vuttaṃ. Tenāha –",
  "tika-s0203t:712_13": "“mosadhammanti nassanasabhāva”nti.",
  "tika-s0203t:712_14": "Taṃ avitathanti taṃ vuttanayena avitathaṃ nāma,",
  "tika-s0203t:712_15": "taṃ sabhāvo sabbakālaṃ teneva labbhanato.",
  "tika-s0203t:712_16": "Samathavipassanāvasena vacīsaccatoti samathavipassanāvasena yaṃ visuddhimattaṃ vacīsaccaṃ, tato.",
  "tika-s0203t:712_17": "Dukkhasaccasamudayasaccehi tacchavipallāsabhūtasabhāvehi.",
  "tika-s0203t:712_18": "Iti nesaṃ yathāsakaṃ sabhāvena avitathabhāve amosadhammatāya tehipi avitathabhāvā paramatthasaccaṃ nibbānameva uttaritaraṃ.",
  "tika-s0203t:712_19": "Tasmāti nibbānasseva uttaritarabhāvato.",
  "tika-s0203t:713_0": "367.",
  "tika-s0203t:713_1": "Upadhīyati ettha dukkhanti upadhī,",
  "tika-s0203t:713_2": "khandhā kāmaguṇā ca.",
  "tika-s0203t:713_3": "Upadahanti dukkhanti upadhī,",
  "tika-s0203t:713_4": "kilesābhisaṅkhārā.",
  "tika-s0203t:713_5": "Paripūrā gahitā parāmaṭṭhāti pariyattabhāvena taṇhāya gahitā diṭṭhiyā parāmaṭṭhā.",
  "tika-s0203t:713_6": "Samathavipassanāvasena kilesapariccāgatoti vikkhambhanavasena tadaṅgappahānavasena ca kilesānaṃ pariccajanato.",
  "tika-s0203t:713_7": "Uttaritaro visiṭṭhatarassa pahānappakārassa abhāvato.",
  "tika-s0203t:714_0": "368.",
  "tika-s0203t:714_1": "Āghātakaraṇavasenāti cetasikāghātassa uppajjanavasena.",
  "tika-s0203t:714_2": "Byāpajjanavasenāti cittassa vipattibhāvavasena.",
  "tika-s0203t:714_3": "Sampadussanavasenāti sabbaso dussanavasena.",
  "tika-s0203t:714_4": "Tīhi padehi yadi arahattamaggena kilesānaṃ pariccāgo cāgādhiṭṭhānaṃ,",
  "tika-s0203t:714_5": "arahattamaggeneva nesaṃ vūpasamo upasamādhiṭṭhānaṃ hotīti dasseti.",
  "tika-s0203t:714_6": "Ettha visesena pariccāgo sampajahanaṃ anuppattidhammatāpādanaṃ cāgo,",
  "tika-s0203t:714_7": "tathā pana pariccāgena yo so nesaṃ tadā vūpasantatāya abhāvo,",
  "tika-s0203t:714_8": "ayaṃ upasamoti ayametesaṃ viseso.",
  "tika-s0203t:715_0": "369.",
  "tika-s0203t:715_1": "Maññitanti maññanā,",
  "tika-s0203t:715_2": "“etaṃ mamā”tiādinā kappanāti attho.",
  "tika-s0203t:715_3": "Avijjāvibandhanataṇhāgāhādīnaṃ sādhāraṇabhāvato ayamahanti ettha ahanti diṭṭhimaññanādassanaṃ,",
  "tika-s0203t:715_4": "sā pana diṭṭhi mānamaññanāya attaniyagāhavasena hotīti sveva “aya”nti iminā gahitoti āha –",
  "tika-s0203t:715_5": "“ayamahanti ekaṃ taṇhāmaññitameva vaṭṭatī”ti.",
  "tika-s0203t:715_6": "Ābādhaṭṭhenāti paṭipīḷanaṭṭhena.",
  "tika-s0203t:715_7": "Maññanāvasena hi sattānaṃ tathā hoti.",
  "tika-s0203t:715_8": "Antodosaṭṭhenāti abbhantaraduṭṭhabhāvena.",
  "tika-s0203t:715_9": "Maññanādūsitattā hi sattānaṃ attabhāvo dukkhatāmūlāyatto,",
  "tika-s0203t:715_10": "kilesāsucipaggharaṇato uppādanirodhabhaṅgehi uddhamuddhaṃ pakkapabhinno hotīti phalūpacārena “maññitaṃ gaṇḍo”ti vutto.",
  "tika-s0203t:715_11": "Anupaviṭṭhaṭṭhenāti anupavisitvā hadayamāhacca adhiṭṭhānena.",
  "tika-s0203t:715_12": "Maññitañhi pīḷājananato antotudanato duruddharaṇato sallaṃ.",
  "tika-s0203t:715_13": "Khīṇāsavamuni sabbaso kilesānaṃ santattā,",
  "tika-s0203t:715_14": "tato eva pariḷāhānaṃ parinibbutattā vūpasantattā santo upasanto nibbutoti vuccati.",
  "tika-s0203t:715_15": "Yattha ṭhitanti yasmiṃ asekkhabhūmiyaṃ ṭhitaṃ.",
  "tika-s0203t:715_16": "Yadi bhagavā attano desanāñāṇānurūpaṃ desanaṃ pavattāpeyya,",
  "tika-s0203t:715_17": "mahāpathaviṃ pattharantassa viya,",
  "tika-s0203t:715_18": "ākāsaṃ pasārentassa viya,",
  "tika-s0203t:715_19": "anantāparimeyyalokadhātuyo paṭicca tesaṃ ṭhitākāraṃ anuppūraṃ vicinantassa viya desanā pariyosānaṃ na gaccheyya.",
  "tika-s0203t:715_20": "Yasmā panassa vineyyajjhāsayānurūpameva desanā pavatti,",
  "tika-s0203t:715_21": "na tato paraṃ aṇumattampi vaḍḍhati.",
  "tika-s0203t:715_22": "Tasmā vuttaṃ –",
  "tika-s0203t:715_23": "“sabbāpi dhammadesanā saṃkhittāva,",
  "tika-s0203t:715_24": "vitthāradesanā nāma natthī”ti.",
  "tika-s0203t:715_25": "Nanu sattapakaraṇadesanā vitthārakathāti?",
  "tika-s0203t:715_26": "Na sāpi vitthārakathāti āha –",
  "tika-s0203t:715_27": "“samantapaṭṭhānakathāpi saṃkhittāyevā”ti.",
  "tika-s0203t:715_28": "Sannipatitadevaparisāya ajjhāsayānurūpameva hi tassāpi pavatti,",
  "tika-s0203t:715_29": "na satthudesanāñāṇānurūpanti.",
  "tika-s0203t:715_30": "Yathānusandhiṃ pāpesi yathāuddiṭṭhe anupubbena anavasesato vibhajanavasena desanāya niṭṭhāpitattā.",
  "tika-s0203t:715_31": "Vipañcitaññū…pe…",
  "tika-s0203t:715_32": "kathesi nātisaṅkhepavitthāravasena desitattā.",
  "tika-s0203t:716_0": "370.",
  "tika-s0203t:716_1": "Aṭṭhannaṃ parikkhārānanti nayidamanavasesapariyādānaṃ,",
  "tika-s0203t:716_2": "lakkhaṇavacanaṃ panetaṃ,",
  "tika-s0203t:716_3": "aññatarassāti vacanaseso. Tathā hi,",
  "tika-s0203t:716_4": "“mayhaṃ iddhimayaparikkhāralābhāya paccayo hotū”ti patthanaṃ paṭṭhapetvā pattacīvaraṃ, pattaṃ,",
  "tika-s0203t:716_5": "cīvarameva vā dinne carimabhave iddhimayaparikkhāro nibbattatīti vadanti.",
  "tika-s0203t:716_6": "Adinnattāti kecivādo,",
  "tika-s0203t:716_7": "tenāha “kulaputto”tiādi.",
  "tika-s0203t:716_8": "Okāsābhāvatoti upasampadālakkhaṇassa asambhavato. Tenāha –",
  "tika-s0203t:716_9": "“kulaputtassa āyuparikkhīṇa”nti.",
  "tika-s0203t:716_10": "Udakatittha…pe…",
  "tika-s0203t:716_11": "āraddho paramappicchabhāvato.",
  "tika-s0203t:717_0": "Vibbhantāti bhantacittā. Siṅgena vijjhitvā ghātesi purimajātibaddhāghātatāyāti vadanti.",
  "tika-s0203t:718_0": "Mānusaṃ yoganti manussattabhāvaṃ.",
  "tika-s0203t:718_1": "Attabhāvo hi yujjati kammakilesehīti “yogo”ti vuccati.",
  "tika-s0203t:718_2": "Upaccagunti upagacchiṃsu.",
  "tika-s0203t:718_3": "Upakotiādi tesaṃ nāmāni.",
  "tika-s0203t:719_0": "Gandhakaṭṭhehīti candanāgarusaḷaladevadāruādīhi gandhadārūhi. Sesaṃ suviññeyyameva.",
  "tika-s0203t:720_0": "Dhātuvibhaṅgasuttavaṇṇanāya līnatthappakāsanā samattā.",
  "tika-s0203t:721_0": "11. Saccavibhaṅgasuttavaṇṇanā",
  "tika-s0203t:722_0": "371.",
  "tika-s0203t:722_1": "Ācikkhanāti –",
  "tika-s0203t:722_2": "“idaṃ dukkhaṃ ariyasaccaṃ,",
  "tika-s0203t:722_3": "ayaṃ dukkhanirodhagāminī paṭipadā ariyasacca”nti ādito kathanaṃ.",
  "tika-s0203t:722_4": "Desanāti tasseva atthassa atisajjanaṃ pabodhanaṃ.",
  "tika-s0203t:722_5": "Paññāpanāti pakārehi ñāpanā,",
  "tika-s0203t:722_6": "sā pana yasmā itthamidanti veneyyānaṃ paccakkhato dassanā,",
  "tika-s0203t:722_7": "tesaṃ vā santāne patiṭṭhāpanā hoti,",
  "tika-s0203t:722_8": "tasmā āha –",
  "tika-s0203t:722_9": "“dukkhasaccādīnaṃ ṭhapanā”ti.",
  "tika-s0203t:722_10": "Paṭṭhapanāti patiṭṭhāpanā.",
  "tika-s0203t:722_11": "Yasmā paṭṭhapiyamānasabhāvā desanā bhājanaṃ upagacchantī viya hoti,",
  "tika-s0203t:722_12": "tasmā vuttaṃ –",
  "tika-s0203t:722_13": "“paññāpanā”ti,",
  "tika-s0203t:722_14": "jānāpanāti attho.",
  "tika-s0203t:722_15": "Vivaṭakaraṇāti desiyamānassa atthassa vivaṭabhāvakaraṇaṃ.",
  "tika-s0203t:722_16": "Vibhāgakiriyāti yathāvuttassa atthavibhāgassa vitthārakaraṇaṃ.",
  "tika-s0203t:722_17": "Pākaṭabhāvakaraṇanti agambhīrabhāvāpādanaṃ.",
  "tika-s0203t:722_18": "Aparo nayo –",
  "tika-s0203t:722_19": "catusaccasaññitassa atthassa paccekaṃ sarūpato dassanavasena idanti ādito sikkhāpanaṃ kathanaṃ ācikkhanā,",
  "tika-s0203t:722_20": "evaṃ parasantāne pabodhanavasena pavattāpanā desanā,",
  "tika-s0203t:722_21": "evaṃ vineyyānaṃ cittaparitosajananena tesaṃ buddhiparipācanaṃ “paññāpanā”ti vuccati.",
  "tika-s0203t:722_22": "Evaṃ paññāpentī ca sā desiyamānaṃ atthaṃ veneyyasantāne pakārato ṭhapeti patiṭṭhapetīti “paṭṭhapanā”ti vuccati.",
  "tika-s0203t:722_23": "Pakārato ṭhapentī pana saṃkhittassa vitthārato paṭivuttassa punābhidhānato “vivaraṇā”ti,",
  "tika-s0203t:722_24": "tassevatthassa vibhāgakaraṇato “vibhajanā”ti,",
  "tika-s0203t:722_25": "vuttassa vitthārenābhidhānato vibhattassa hetudāharaṇadassanato,",
  "tika-s0203t:722_26": "“uttānīkamma”nti vuccati. Tenāha –",
  "tika-s0203t:722_27": "“pākaṭabhāvakaraṇa”nti,",
  "tika-s0203t:722_28": "hetūpamāvasenatthassa pākaṭabhāvakaraṇatoti attho.",
  "tika-s0203t:723_0": "Anuggāhakāti anuggaṇhanakāmā.",
  "tika-s0203t:723_1": "Svāyamanuggaho saṅgahavatthuvasena pākaṭo hotīti āha “āmisasaṅgahenā”tiādi.",
  "tika-s0203t:723_2": "Janetā janettīti āha “janikā mātā”ti.",
  "tika-s0203t:723_3": "Vuddhiṃ parisaṃ āpādetīti āpādetā.",
  "tika-s0203t:723_4": "Tenāha “posetā”ti.",
  "tika-s0203t:723_5": "Idāni dvinnaṃ mahātherānaṃ yathākkamaṃ sabrahmacārīnaṃ bhagavatā vuttehi janikaposikamātuṭṭhāniyehi saṅgāhakataṃ vitthārato dassetuṃ,",
  "tika-s0203t:723_6": "“janikamātā hī”tiādi vuttaṃ.",
  "tika-s0203t:723_7": "Paratoghosena vināpi uparimaggādhigamo hotīti “paccattapurisakārenā”ti vuttaṃ.",
  "tika-s0203t:723_8": "Paṭhamamaggo eva hi sāvakānaṃ ekantato ghosāpekkhoti.",
  "tika-s0203t:723_9": "Pattesupīti pi-",
  "tika-s0203t:723_10": "saddena pageva appattesūti dasseti.",
  "tika-s0203t:723_11": "Bhavassa appamattakatā nāma ittarakālatāyāti āha “accharāsaṅghātamattampī”ti.",
  "tika-s0203t:723_12": "Janetāti janako,",
  "tika-s0203t:723_13": "thero pana ariyāya janayitā.",
  "tika-s0203t:723_14": "Āpādetāti vaḍḍhetā paribrūhetā.",
  "tika-s0203t:723_15": "Purimasmiṃ saccadvaye sammasanaggahaṇaṃ lokiyattā tassa,",
  "tika-s0203t:723_16": "itarasmiṃ tassa aggahaṇaṃ lokuttarattā.",
  "tika-s0203t:724_0": "Kāmehi nikkhanto saṅkappo nekkhammasaṅkappo.",
  "tika-s0203t:724_1": "Svāyamassa tato nikkhamanattho tesaṃ paṭipakkhabhāvato tehi visaṃsaggato virajjanato samucchindanato sabbaso vivittabhāvato ca hotīti dassetuṃ,",
  "tika-s0203t:724_2": "“kāmapaccanīkaṭṭhenā”tiādi vuttaṃ.",
  "tika-s0203t:724_3": "Tattha kāmapadaghātanti yathā kāmo padaṃ patiṭṭhaṃ na labhati,",
  "tika-s0203t:724_4": "evaṃ hananaṃ,",
  "tika-s0203t:724_5": "kāmasamucchedanti attho.",
  "tika-s0203t:724_6": "Kāmehi sabbaso vivittattā kāmavivitto,",
  "tika-s0203t:724_7": "ariyamaggo,",
  "tika-s0203t:724_8": "tassa anto,",
  "tika-s0203t:724_9": "ariyaphalaṃ,",
  "tika-s0203t:724_10": "tasmiṃ kāmavivittante.",
  "tika-s0203t:724_11": "Eseva nayoti iminā “byāpādapaccanīkaṭṭhenā”tiādiyojanaṃ atidisati.",
  "tika-s0203t:724_12": "Sabbe cete nekkhammasaṅkappādayo nānācittesu labbhantīti yojanā.",
  "tika-s0203t:724_13": "Yadi ekacitte labbhanti,",
  "tika-s0203t:724_14": "kathaṃ tividhamicchāsaṅkappānaṃ samugghātoti āha “tatra hī”tiādi.",
  "tika-s0203t:724_15": "Na nānā labbhatīti iminā tividhakiccakāritaṃ sammāsaṅkappassa dasseti.",
  "tika-s0203t:724_16": "Kiccavasena hi tassa nāmassa lābho.",
  "tika-s0203t:724_17": "Sammāvācādīnampi maggakkhaṇe ekacitte labbhamānānampi catukiccakāritāya catubbidhanāmāditā veditabbā.",
  "tika-s0203t:724_18": "Sesaṃ suviññeyyameva.",
  "tika-s0203t:725_0": "Saccavibhaṅgasuttavaṇṇanāya līnatthappakāsanā samattā.",
  "tika-s0203t:726_0": "12. Dakkhiṇāvibhaṅgasuttavaṇṇanā",
  "tika-s0203t:727_0": "376.",
  "tika-s0203t:727_1": "Mahāpajāpatigotamīti ettha gotamīti tassa gotamagottato āgataṃ nāmaṃ,",
  "tika-s0203t:727_2": "mahāpajāpati pana guṇato.",
  "tika-s0203t:727_3": "Taṃ vivarituṃ,",
  "tika-s0203t:727_4": "“nāmakaraṇadivase panassā”tiādi vuttaṃ.",
  "tika-s0203t:727_5": "Mahatiṃ uḷāraṃ pajaṃ jananaposanehi parirakkhatīti mahāpajāpati.",
  "tika-s0203t:727_6": "Paribhogavasena na haññatīti ahataṃ.",
  "tika-s0203t:727_7": "Sippikānanti tantavāyānaṃ.",
  "tika-s0203t:727_8": "Vāyanaṭṭhānanti vīnaṭṭhānaṃ.",
  "tika-s0203t:727_9": "Tāni maṃ na tosenti kāyikassa puññassa abhāvato. Tenāha –",
  "tika-s0203t:727_10": "“sahatthā katameva maṃ tosetī”ti.",
  "tika-s0203t:727_11": "Pisitvā nibbattanaṃ katvā.",
  "tika-s0203t:727_12": "Pothetvāti sukhumabhāvāpādanatthaṃ dhanukena netvā.",
  "tika-s0203t:727_13": "Kālānukālañca dhātigaṇaparivutā gantvā vemakoṭiṃ aggahesi ekadivasanti adhippāyo.",
  "tika-s0203t:727_14": "Evañhi “ekadivasaṃ pana…pe…",
  "tika-s0203t:727_15": "akāsī”ti purimavacanena taṃ na virujjheyya.",
  "tika-s0203t:728_0": "Cha cetanāti chabbidhā cetanā.",
  "tika-s0203t:728_1": "Na hi tā chayeva cetanāti.",
  "tika-s0203t:728_2": "Saṅghe gotami dehi…pe…",
  "tika-s0203t:728_3": "saṅgho cāti idameva suttapadaṃ.",
  "tika-s0203t:728_4": "Saṅghe gotami dehīti saṅghassa dānāya niyojesi,",
  "tika-s0203t:728_5": "tasmā saṅghova dakkhiṇeyyataroti ayamevettha attho.",
  "tika-s0203t:728_6": "Yadi evantiādinā tattha byabhicāraṃ dasseti.",
  "tika-s0203t:728_7": "Rājamahāmattādayotiādinā tattha byatirekato nidassanaṃ āha.",
  "tika-s0203t:728_8": "Mahantatarā bhaveyyunti ānubhāvādinā mahantatarā bhaveyyuṃ,",
  "tika-s0203t:728_9": "na ca taṃ atthīti.",
  "tika-s0203t:728_10": "Tasmāti yasmā guṇavisiṭṭhahetukaṃ dakkhiṇeyyataṃ anapekkhitvā attano dīyamānassa dāpanaṃ labhati, tasmā.",
  "tika-s0203t:728_11": "Mā evaṃ gaṇhāti sammāsambuddhato saṅghova dakkhiṇeyyo”ti mā gaṇha.",
  "tika-s0203t:729_0": "Tattha nicchayasādhakaṃ suttapadaṃ dassento,",
  "tika-s0203t:729_1": "“nayimasmiṃ loke…pe…",
  "tika-s0203t:729_2": "vipulaphalesina”nti āha.",
  "tika-s0203t:729_3": "Svāyamattho ratanasutte,",
  "tika-s0203t:729_4": "“yaṃ kiñci vitta”nti gāthāya,",
  "tika-s0203t:729_5": "aggapasādasuttādīhi ca vibhāvetabboti. Tenāha –",
  "tika-s0203t:729_6": "“satthārā uttaritaro dakkhiṇeyyo nāma natthī”ti.",
  "tika-s0203t:730_0": "Gotamiyā antimabhavikatāya dānassa dīgharattaṃ hitāya sukhāya anuppādanato na taṃ garutaraṃ saṅghassa pādāpane kāraṇanti āha –",
  "tika-s0203t:730_1": "“pacchimāya janatāyā”tiādi.",
  "tika-s0203t:730_2": "Vacanatopīti tassa vatthayugassa satthu eva paṭiggahaṇāya vacanatopi.",
  "tika-s0203t:730_3": "Tenāha “na hī”tiādi.",
  "tika-s0203t:731_0": "Satthā saṅghapariyāpannova īdise ṭhāne aggaphalaṭṭhatāya aṭṭha-",
  "tika-s0203t:731_1": "ariyapuggalabhāvato,",
  "tika-s0203t:731_2": "sace panassa na sayaṃ saṅghapariyāpannatā,",
  "tika-s0203t:731_3": "kathaṃ saṅghe pūjite satthā pūjito nāma siyāti adhippāyo.",
  "tika-s0203t:731_4": "Tīṇi saraṇagamanāni tayo eva aggapasādāti vakkhatīti adhippāyo.",
  "tika-s0203t:731_5": "Abhidheyyānurūpāni hi liṅgavacanāni.",
  "tika-s0203t:731_6": "Na ruhati ayāthāvapaṭipattibhāvato,",
  "tika-s0203t:731_7": "na gihivesaggahaṇādinā gihibhāvassa paṭikkhipitattā.",
  "tika-s0203t:731_8": "Na vattabbametaṃ “satthā saṅghapariyāpanno”ti satthubhāvato.",
  "tika-s0203t:731_9": "Sāvakasamūho hi saṅgho.",
  "tika-s0203t:731_10": "Saṅghagaṇe hi satthā uttaritaro anaññasādhāraṇaguṇehi samannāgatabhāvato mūlaratanabhāvato ca.",
  "tika-s0203t:732_0": "377.",
  "tika-s0203t:732_1": "Sampatijātassa mahāsattassa sattapadavītihāragamanaṃ dhammatāvasena jātaṃ,",
  "tika-s0203t:732_2": "paraṃ tadaññadaharasadisī paṭipattīti āha –",
  "tika-s0203t:732_3": "“hatthapādakiccaṃ asādhentesū”ti.",
  "tika-s0203t:733_0": "378.",
  "tika-s0203t:733_1": "Paccūpakāraṃ na sukaraṃ vadāmi anucchavikakiriyāya kātuṃ asakkuṇeyyattā.",
  "tika-s0203t:733_2": "Abhivādenti etenāti abhivādanaṃ.",
  "tika-s0203t:733_3": "Vandamānehi antevāsikehi ācariyaṃ “sukhī hotū”tiādinā abhivādenti nāma.",
  "tika-s0203t:733_4": "Tena vuttaṃ “abhivādana”nti.",
  "tika-s0203t:733_5": "Tadabhimukho…pe…",
  "tika-s0203t:733_6": "vanditvā nipajjati,",
  "tika-s0203t:733_7": "seyyathāpi āyasmā sāriputto.",
  "tika-s0203t:733_8": "Kālānukālaṃ upaṭṭhānaṃ bījayanapādasambāhanādi anucchavikakammassa karaṇaṃ nāma.",
  "tika-s0203t:733_9": "Anucchavikaṃ kiriyaṃ kātuṃ na sakkotiyeva,",
  "tika-s0203t:733_10": "yasmā ācariyena katassa dhammānuggahassa antevāsinā kariyamāno āmisānuggaho saṅkhampi kalampi kalabhāgampi na upetiyevāti.",
  "tika-s0203t:733_11": "Tena vuttaṃ “na suppatikāraṃ vadāmī”ti.",
  "tika-s0203t:734_0": "379.",
  "tika-s0203t:734_1": "Pāṭipuggalikaṃ dakkhiṇaṃ ārabbha samuṭṭhitaṃ,",
  "tika-s0203t:734_2": "“taṃ me bhagavā paṭiggaṇhatū”ti mahāpajāpatigotamiyā vacanaṃ nimittaṃ katvā desanāya uṭṭhitattā.",
  "tika-s0203t:734_3": "Na kevalañca tassā eva vacanaṃ,",
  "tika-s0203t:734_4": "atha kho ānandattheropi…pe…",
  "tika-s0203t:734_5": "samādapesi,",
  "tika-s0203t:734_6": "tasmā vibhāgato cuddasasu…pe…",
  "tika-s0203t:734_7": "hotīti dassetuṃ,",
  "tika-s0203t:734_8": "imaṃ desanaṃ ārabhi.",
  "tika-s0203t:734_9": "Tattha patipaccekaṃ puggalaṃ dīyatīti pāṭipuggalikaṃ.",
  "tika-s0203t:734_10": "Paṭhamasaddo yathā aggattho,",
  "tika-s0203t:734_11": "evaṃ seṭṭhapariyāyopīti āha “jeṭṭhakavasenapī”ti.",
  "tika-s0203t:734_12": "Aggā uttame khette pavattattā.",
  "tika-s0203t:734_13": "Dutiyatatiyāpi paramadakkhiṇāyeva sabbaso sammāvikkhambhitarāgādikilesattā.",
  "tika-s0203t:734_14": "Rāgādayo hi adakkhiṇeyyabhāvassa kāraṇaṃ.",
  "tika-s0203t:734_15": "Tenevāha –",
  "tika-s0203t:734_16": "“tiṇadosāni khettāni,",
  "tika-s0203t:734_17": "rāgadosā ayaṃ pajā”tiādi.",
  "tika-s0203t:734_18": "Yasmā pana savāsanaṃ sabbaso samucchinnakilesehi tato eva sabbaso appaṭihatañāṇacārehi anantāparimeyyaguṇagaṇādhārehi",
  "tika-s0203t:734_19": "sammāsambuddhehi sadiso sadevake loke koci dakkhiṇeyyo natthi.",
  "tika-s0203t:734_20": "Tasmā “paramadakkhiṇāyevā”ti sāsaṅkaṃ vadati.",
  "tika-s0203t:734_21": "Yasmā pañcābhiñño aṭṭhasamāpattilābhī eva hoti lokiyābhiññānaṃ aṭṭhasamāpattiadhiṭṭhānattā,",
  "tika-s0203t:734_22": "tasmā “lokiyapañcābhiññe”icceva vuttaṃ,",
  "tika-s0203t:734_23": "na “aṭṭhasamāpattilābhimhī”ti tāya avuttasiddhattā.",
  "tika-s0203t:734_24": "Gosīladhātukoti gosīlasabhāvo,",
  "tika-s0203t:734_25": "sīlavatā sadisasīloti attho.",
  "tika-s0203t:734_26": "Tenāha “asaṭho”tiādi.",
  "tika-s0203t:734_27": "Tena na alajjidhātuko pakatisiddho idha puthujjanasīlavāti adhippetoti dasseti.",
  "tika-s0203t:735_0": "Paricchindantoti ettakoti paccekappamāṇato tato eva aññamaññaṃ asaṅkaratova paricchindanto.",
  "tika-s0203t:735_1": "Kathaṃ pana asaṅkhyeyyabhāvena vuccamāno vipāko paricchinno hoti?",
  "tika-s0203t:735_2": "Sopi tassa paricchedo eva itarehi asaṃkiṇṇabhāvadīpanato,",
  "tika-s0203t:735_3": "etadatthameva pubbe asaṅkaraggahaṇaṃ kataṃ.",
  "tika-s0203t:735_4": "Guṇavasenāti lakkhaṇasampannādiguṇavasena.",
  "tika-s0203t:735_5": "Upakāravasenāti bhogarakkhādiupakāravasena.",
  "tika-s0203t:735_6": "Yaṃ posanatthaṃ dinnaṃ,",
  "tika-s0203t:735_7": "idaṃ na gahitaṃ dānalakkhaṇāyogato.",
  "tika-s0203t:735_8": "Anuggahapūjanicchāvasena hi attano deyyavatthupariccāgo dānaṃ bhayarāgaladdhukāmakulādivasena sāvajjābhāvato.",
  "tika-s0203t:735_9": "Tampi na gahitaṃ ayāvadatthatāaparipuṇṇabhāvena yathādhippetaphaladānāsamatthabhāvato.",
  "tika-s0203t:735_10": "Sampattassāti santikāgatassa.",
  "tika-s0203t:735_11": "Tena sampattipayojane anapekkhataṃ dasseti.",
  "tika-s0203t:735_12": "Phalaṃ paṭikaṅkhitvāti “idaṃ me dānamayaṃ puññaṃ āyatiṃ sukhahitabhāvāya hotū”tiādinā phalaṃ paccāsīsitvā.",
  "tika-s0203t:735_13": "Tenassa phaladāne namiyataṃ dasseti,",
  "tika-s0203t:735_14": "yāvadatthanti iminā paripuṇṇaphalataṃ.",
  "tika-s0203t:735_15": "Sataguṇāti ettha guṇasaddo na “guṇena nāmaṃ uddhareyya”ntiādīsu viya sampattiattho,",
  "tika-s0203t:735_16": "“taddiguṇa”ntiādīsu viya na vaḍḍhanattho,",
  "tika-s0203t:735_17": "“pañca kāmaguṇā loke,",
  "tika-s0203t:735_18": "manochaṭṭhā paveditā”tiādīsu viya na koṭṭhāsattho,",
  "tika-s0203t:735_19": "“antaṃ antaguṇa”ntiādīsu viya na antabhāgattho,",
  "tika-s0203t:735_20": "atha kho ānisaṃsatthoti dassento,",
  "tika-s0203t:735_21": "“satānisaṃsā”ti āha,",
  "tika-s0203t:735_22": "te ānisaṃse sarūpato dassetuṃ,",
  "tika-s0203t:735_23": "“āyusata”ntiādi vuttaṃ.",
  "tika-s0203t:735_24": "Sataguṇāti vā satavaḍḍhikāti evamettha attho daṭṭhabbo.",
  "tika-s0203t:735_25": "Nipparitasaṃ karotīti āyuādīnaṃ ānisaṃsānaṃ aparittāsaṃ karoti.",
  "tika-s0203t:735_26": "Atha vā nipparitasaṃ karotīti āyuādinimittaṃ aparittāsaṃ karoti.",
  "tika-s0203t:735_27": "Atha vā nipparitasaṃ karotīti āyuādīni tato uttarimpi āhārādihetu aparittāsaṃ karoti.",
  "tika-s0203t:735_28": "Attabhāvavinimuttasañcaraṇassa abhāvā,",
  "tika-s0203t:735_29": "“bhavasatepi vutte ayamevattho”ti vuttaṃ.",
  "tika-s0203t:735_30": "Sabbatthāti,",
  "tika-s0203t:735_31": "“puthujjanadussīle”tiādīsu sabbavāresu.",
  "tika-s0203t:735_32": "Nayo netabboti,",
  "tika-s0203t:735_33": "“āyusahassaṃ vaṇṇasahassa”ntiādiko nayo.",
  "tika-s0203t:736_0": "Sāsanāvataraṇaṃ nāma yāvadeva vaṭṭadukkhanittharaṇatthaṃ,",
  "tika-s0203t:736_1": "tañca maggapaṭivedhanaṃ,",
  "tika-s0203t:736_2": "tasmā nibbedhabhāgiyasaraṇagamanaṃ sikkhāpadasamādānaṃ pabbajjā upasampadā sīlaparipūraṇaṃ adhicittasikkhānuyogo",
  "tika-s0203t:736_3": "vipassanābhāvanāti sabbāpesā sotāpattiphalasacchikiriyāya paṭipatti eva hotīti āha –",
  "tika-s0203t:736_4": "“tisaraṇaṃ gato upāsakopī”tiādi.",
  "tika-s0203t:736_5": "Tattha yathā nibbedhabhāgiyo samādhi tāva nāma paramparāya ariyamaggādhigamassa paccayabhāvato upanissayo;",
  "tika-s0203t:736_6": "tathā nibbedhabhāgiyaṃ sīlaparipūraṇaṃ upasampadā pabbajjā upāsakassa dasasu pañcasu sīlesu patiṭṭhānaṃ",
  "tika-s0203t:736_7": "antamaso saraṇādigamanampi nibbedhabhāgiyaṃ ariyamaggādhigamassa upanissayo hotiyevāti,",
  "tika-s0203t:736_8": "“sabbāpesā sotāpattiphalasacchikiriyāya paṭipattī”ti vuttā.",
  "tika-s0203t:736_9": "Tattha anaññasādhāraṇa-",
  "tika-s0203t:736_10": "vijjācaraṇādi-",
  "tika-s0203t:736_11": "asaṅkhyeyyaaparimeyya- guṇa-",
  "tika-s0203t:736_12": "samudayapūrite bhagavati saddhamme ariyasaṅghe uḷāratarabahumānagāravataṃ gato.",
  "tika-s0203t:736_13": "“Sammāsambuddho bhagavā,",
  "tika-s0203t:736_14": "svākhāto dhammo,",
  "tika-s0203t:736_15": "suppaṭipanno saṅgho”ti tapparāyaṇatādiākārappatto ñāṇaparisodhito pasādo saraṇagamananti tena vatthugatena",
  "tika-s0203t:736_16": "pasādena paribhāvite santāne kataṃ puññakkhettasampattiyā mahapphalaṃ mahānisaṃsameva hotīti āha –",
  "tika-s0203t:736_17": "“tasmiṃ dinnadānampi asaṅkhyeyyaṃ appameyya”nti.",
  "tika-s0203t:736_18": "Tayidaṃ saraṇaṃ vatthuttaye pasādabhāvena ajjhāsayasampattimattaṃ,",
  "tika-s0203t:736_19": "tādisassa pana pañcasīlaṃ ajjhāsayasampattiupathambhito kāyavacīsaṃyamoti tattha dinnaṃ tato uttari mahapphalanti,",
  "tika-s0203t:736_20": "dasasīlaṃ pana paripuṇṇuposathasīlaṃ,",
  "tika-s0203t:736_21": "tattha dinnaṃ mahapphalanti,",
  "tika-s0203t:736_22": "“tato uttari mahapphala”nti vuttaṃ.",
  "tika-s0203t:736_23": "Sāmaṇerasīlādīnaṃ pana uttari visiṭṭhatarādibhāvato tattha tattha dinnassa visesamahapphalatā vuttā.",
  "tika-s0203t:737_0": "Maggasamaṅgitā nāma maggacittakkhaṇaparicchinnā,",
  "tika-s0203t:737_1": "tasmiñca khaṇe kathaṃ dātuṃ paṭiggahetuñca sambhavatīti codeti “kiṃ pana maggasamaṅgissa sakkā dānaṃ dātu”nti.",
  "tika-s0203t:737_2": "Itaro tādise sati samayeti dassento,",
  "tika-s0203t:737_3": "“āma sakkā”ti paṭijānitvā,",
  "tika-s0203t:737_4": "“āraddhavipassako”tiādinā tamatthaṃ vivarati.",
  "tika-s0203t:737_5": "Tasmiṃ khaṇeti tasmiṃ pakkhipanakkhaṇe.",
  "tika-s0203t:737_6": "Yadi aṭṭhamakassa sotāpannassa dinnadānaṃ phalato asaṅkhyeyyameva,",
  "tika-s0203t:737_7": "ko nesaṃ visesoti āha “tatthā”tiādi.",
  "tika-s0203t:737_8": "Tena satipi asaṅkhyeyyabhāvasāmaññe atthi nesaṃ appabahubhāvo saṃvaṭṭaṭṭhāyī asaṅkhyeyyamahākappāsaṅkhyeyyānaṃ viyāti dasseti.",
  "tika-s0203t:737_9": "Maggasamaṅgīnaṃ tena tena odhinā saṃkilesadhammānaṃ pahīyamānattā vodānadhammānaṃ vaḍḍhamānattā apariyositakiccattā aparipuṇṇaguṇatā,",
  "tika-s0203t:737_10": "pariyositakiccattā phalasamaṅgīnaṃ paripuṇṇaguṇatāti taṃtaṃmaggaṭṭhehi phalaṭṭhānaṃ khettātisayatā veditabbā.",
  "tika-s0203t:737_11": "Heṭṭhimaheṭṭhimehi pana maggaṭṭhehi uparimānaṃ maggaṭṭhānaṃ phalaṭṭhehi phalaṭṭhānaṃ uttaritaratā pākaṭā eva.",
  "tika-s0203t:737_12": "Tathā hi uparimānaṃ dinnadānassa mahapphalatā vuttā.",
  "tika-s0203t:738_0": "380.",
  "tika-s0203t:738_1": "Kāmañcettha buddhappamukhe ubhatosaṅghe kevale ca bhikkhusaṅghe dānaṃ atthi eva,",
  "tika-s0203t:738_2": "na pana buddhappamukhe bhikkhusaṅghe,",
  "tika-s0203t:738_3": "taṃ pana buddhappamukhaubhatosaṅgheneva saṅgahitanti aviruddhaṃ.",
  "tika-s0203t:738_4": "Na pāpuṇanti mahapphalabhāvena sadisatampi,",
  "tika-s0203t:738_5": "kuto adhikataṃ.",
  "tika-s0203t:739_0": "“Tathāgate parinibbute ubhatosaṅghassa” icceva vuttattā –",
  "tika-s0203t:739_1": "“kiṃ panā”tiādinā codeti.",
  "tika-s0203t:739_2": "Itaro parinibbute tathāgate taṃ uddissa gandhapupphādipariccāgo viya cīvarādipariccāgopi mahapphalo hotiyevāti katvā paṭipajjanavidhiṃ dassetuṃ,",
  "tika-s0203t:739_3": "“ubhatosaṅghassā”tiādi vuttaṃ.",
  "tika-s0203t:739_4": "“Ettakāyeva,",
  "tika-s0203t:739_5": "bhikkhū uddisathā”ti evaṃ paricchedassa akaraṇena upacārasīmāpariyāpannānaṃ khettapariyāpannānaṃ vasena aparicchinnakamahābhikkhusaṅghe.",
  "tika-s0203t:740_0": "Gottaṃ vuccati sādhāraṇanāmaṃ,",
  "tika-s0203t:740_1": "mattasaddo luttaniddiṭṭho,",
  "tika-s0203t:740_2": "tasmā samaṇāti gottamattaṃ anubhavanti dhārentīti gotrabhuno.",
  "tika-s0203t:740_3": "Tenāha “nāmamattasamaṇā”ti.",
  "tika-s0203t:740_4": "Diṭṭhisīlasāmaññena saṃhato samaṇagaṇo saṅgho,",
  "tika-s0203t:740_5": "tasmā saṅgho dussīlo nāma natthi.",
  "tika-s0203t:740_6": "Guṇasaṅkhāyāti ānisaṃsagaṇanāya,",
  "tika-s0203t:740_7": "mahapphalatāyāti attho.",
  "tika-s0203t:740_8": "Kāsāva…pe…",
  "tika-s0203t:740_9": "asaṅkhyeyyāti vuttā saṅghaṃ uddissa dinnattā.",
  "tika-s0203t:740_10": "Yathā pana saṅghaṃ uddissa dānaṃ hoti,",
  "tika-s0203t:740_11": "taṃ vidhiṃ dassetuṃ,",
  "tika-s0203t:740_12": "“saṅghagatā dakkhiṇā”tiādi vuttaṃ.",
  "tika-s0203t:740_13": "Tattha cittīkāranti gāravaṃ.",
  "tika-s0203t:741_0": "Saṅghato na puggalato.",
  "tika-s0203t:741_1": "Aññathattaṃ āpajjatīti “imassa mayā dinnaṃ saṅghassa dinnaṃ hotī”ti evaṃ cittaṃ anuppādetvā,",
  "tika-s0203t:741_2": "“saṅghassa dassāmī”ti deyyadhammaṃ paṭiyādetvā sāmaṇerassa nāma dātabbaṃ jātanti aññathattaṃ āpajjati;",
  "tika-s0203t:741_3": "tasmā tassa dakkhiṇā saṅghagatā na hotiyeva puggalavasena cittassa pariṇāmitattā.",
  "tika-s0203t:741_4": "Nibbematiko hutvāti “kiṃ nu kho mayā imassa dinnaṃ hoti vā na vā”ti vimatiṃ anuppādetvā,",
  "tika-s0203t:741_5": "“yo panā”tiādinā vuttākārena karoti.",
  "tika-s0203t:742_0": "Tatthātiādinā vuttassevatthassa pākaṭakaraṇatthaṃ vatthuṃ nidasseti,",
  "tika-s0203t:742_1": "“parasamuddavāsino”tiādinā.",
  "tika-s0203t:742_2": "Opuñjāpetvā paribhaṇḍaṃ kāretvā,",
  "tika-s0203t:742_3": "haritagomayena upalimpitvāti attho.",
  "tika-s0203t:742_4": "Kāsāvakaṇṭhasaṅghassāti kāsāvakaṇṭhasamūhassa.",
  "tika-s0203t:742_5": "Ko sodhetīti mahapphalabhāvakaraṇena ko visodheti.",
  "tika-s0203t:742_6": "Mahapphalabhāvāpattiyā hi dakkhiṇā visujjhati nāma.",
  "tika-s0203t:742_7": "Tattha yesaṃ hatthe dinnaṃ,",
  "tika-s0203t:742_8": "tesaṃ vasena paṭiggāhakato dakkhiṇāya visuddhattā, –",
  "tika-s0203t:742_9": "“tadāpāhaṃ, ānanda,",
  "tika-s0203t:742_10": "saṅghagataṃ dakkhiṇaṃ asaṅkhyeyyaṃ appameyyaṃ vadāmī”ti ca vuttaṃ,",
  "tika-s0203t:742_11": "tasmā kammavaseneva dakkhiṇāvisuddhiṃ pucchati.",
  "tika-s0203t:742_12": "Itaro ariyasaṅghe dinnadakkhiṇāya nibbisiṭṭhaṃ katvā vuttattā matthakappattasseva ariyasaṅghassa vasena dakkhiṇāvisuddhiṃ dassento,",
  "tika-s0203t:742_13": "“sāriputta…pe…",
  "tika-s0203t:742_14": "sodhentī”ti vatvā puna,",
  "tika-s0203t:742_15": "“ye keci arahanto sodhentī”ti dassento,",
  "tika-s0203t:742_16": "“apicā”tiādimāha.",
  "tika-s0203t:742_17": "Therā ciraparinibbutāti idaṃ ajjatanānampi ariyānaṃ sāvakataṃ dassentena maggasodhanavasena vuttanti daṭṭhabbaṃ,",
  "tika-s0203t:742_18": "na uddissa puññakaraṇe sati akaraṇappattiyā.",
  "tika-s0203t:742_19": "Evañhi “asītimahātherā sodhentī”ti idaṃ suvuttaṃ hoti,",
  "tika-s0203t:742_20": "na aññathā.",
  "tika-s0203t:743_0": "“Saṅghagatāya dakkhiṇāyā”ti kāmañcetaṃ sādhāraṇavacanaṃ,",
  "tika-s0203t:743_1": "tathāpi tattha tattha puggalaviseso ñātabboti dassento,",
  "tika-s0203t:743_2": "“atthi buddhappamukho saṅgho”tiādimāha.",
  "tika-s0203t:743_3": "Na upanetabbo bhagavato kāle bhikkhūnaṃ abhiññāpaṭisambhidāguṇavasena ativiya uḷārabhāvato,",
  "tika-s0203t:743_4": "etarahi tadabhāvato.",
  "tika-s0203t:743_5": "Etarahi saṅgho…pe…",
  "tika-s0203t:743_6": "na upanetabboti ettha nayānusārena attho vattabbo.",
  "tika-s0203t:743_7": "Tena teneva samayenāti tassa tassa kālassa sampattivipattimukhena paṭipattiyā uḷārataṃ anuḷāratañca ulliṅgeti.",
  "tika-s0203t:743_8": "Yattha hi bhikkhū guṇehi sabbaso paripuṇṇā honti,",
  "tika-s0203t:743_9": "tasmiṃ samaye saṅghagatā dakkhiṇā itarasmiṃ samaye dakkhiṇato mahapphalatarāti daṭṭhabbā.",
  "tika-s0203t:743_10": "Saṅghe cittīkāraṃ kātuṃ sakkontassāti suppaṭipannatādiṃ saṅghe āvajjitvā saṅghagatena pasādena saṅghassa",
  "tika-s0203t:743_11": "sammukhā viya tasmiṃ puggale ca gāravavasena dentassa puthujjanasamaṇe dinnaṃ mahapphalataraṃ saṅghato",
  "tika-s0203t:743_12": "uddisitvā gahitattā,",
  "tika-s0203t:743_13": "“saṅghassa demī”tiyeva dinnattā ca.",
  "tika-s0203t:744_0": "Eseva nayoti iminā,",
  "tika-s0203t:744_1": "“sotāpanne dinnaṃ mahapphalatara”nti evamādiṃ atidisati. Ādi-",
  "tika-s0203t:744_2": "saddena uddisitvā gahito sakadāgāmī,",
  "tika-s0203t:744_3": "pāṭipuggaliko anāgāmīti evamādi saṅgahitaṃ.",
  "tika-s0203t:744_4": "Mahapphalatarameva.",
  "tika-s0203t:744_5": "Tenāha bhagavā –",
  "tika-s0203t:744_6": "“na tvevāhaṃ, ānanda,",
  "tika-s0203t:744_7": "kenaci pariyāyena saṅghagatāya dakkhiṇāya pāṭipuggalikaṃ dānaṃ mahapphalataraṃ vadāmī”ti.",
  "tika-s0203t:744_8": "Yadi khīṇāsave dinnadānato saṅghato uddisitvā gahitadussīlepi dinnadānaṃ mahapphalaṃ,",
  "tika-s0203t:744_9": "evaṃ sante –",
  "tika-s0203t:744_10": "“sīlavato, mahārāja,",
  "tika-s0203t:744_11": "dinnaṃ mahapphalaṃ,",
  "tika-s0203t:744_12": "no tathā dussīle”ti idaṃ kathanti āha –",
  "tika-s0203t:744_13": "“taṃ imaṃ nayaṃ gahāyā”tiādi.",
  "tika-s0203t:744_14": "Saṅghato uddisitvā gahaṇavidhiṃ pahāya dussīlasseva gahaṇavasena vuttaṃ.",
  "tika-s0203t:744_15": "Imasmiṃ catukke daṭṭhabbanti imassa padassa vasena daṭṭhabbaṃ.",
  "tika-s0203t:744_16": "Tattha hi “paṭiggāhakā honti dussīlā pāpadhammā”ti āgataṃ.",
  "tika-s0203t:745_0": "381.",
  "tika-s0203t:745_1": "Visujjhatīti na kilissati,",
  "tika-s0203t:745_2": "mahājutikārī mahāvipphārā hotīti attho.",
  "tika-s0203t:745_3": "Sucidhammoti rāgādiasucividhamanena sucisabhāvo.",
  "tika-s0203t:745_4": "Na pāpadhammoti na nihīnasabhāvo pāpakiriyāya.",
  "tika-s0203t:745_5": "Akusaladhammo hi ekantanihīno.",
  "tika-s0203t:745_6": "Jūjako sīlavā kalyāṇadhammo na hoti.",
  "tika-s0203t:745_7": "Tassa mahābodhisattassa attano puttadānaṃ dānapāramiyā matthakaṃ gaṇhantaṃ mahāpathavīkampanasamatthaṃ jātaṃ,",
  "tika-s0203t:745_8": "svāyaṃ dānaguṇo vessantaramahāraññā kathetabboti.",
  "tika-s0203t:746_0": "Uddharatīti bahulaṃ katapāpakammavasena laddhavinipātato uddharati.",
  "tika-s0203t:746_1": "Tasmā natthi mayhaṃ kiñci cittassa aññathattanti adhippāyo.",
  "tika-s0203t:747_0": "Petadakkhiṇanti pete uddissa dātabbadakkhiṇaṃ.",
  "tika-s0203t:747_1": "Pāpitakāleyevāti,",
  "tika-s0203t:747_2": "“idaṃ dānaṃ asukassa petassa hotū”ti uddisanavasena patte pāpitakāleyeva.",
  "tika-s0203t:747_3": "Assāti petassa.",
  "tika-s0203t:747_4": "Pāpuṇīti phalasamāpattiyā vasena pāpuṇi.",
  "tika-s0203t:747_5": "Ayañhi pete uddissa dāne dhammatā.",
  "tika-s0203t:748_0": "Tadā kosalarañño pariccāgavasena ativiya uḷārajjhāsayataṃ,",
  "tika-s0203t:748_1": "buddhappamukhassa ca bhikkhusaṅghassa ukkaṃsagataguṇavisiṭṭhataṃ sandhāyāha,",
  "tika-s0203t:748_2": "“asadisadānaṃ kathetabba”nti.",
  "tika-s0203t:749_0": "Asārampi khettanti sārahīnaṃ dukkhettaṃ.",
  "tika-s0203t:749_1": "Samayeti kasanārahe kāle.",
  "tika-s0203t:749_2": "Paṃsuṃ apanetvāti nissāraṃ paṃsuṃ nīharitvā.",
  "tika-s0203t:749_3": "Sārabījānīti sabhāvato abhisaṅkhārato ca sārabhūtāni bījāni.",
  "tika-s0203t:749_4": "Patiṭṭhapetvāti vapitvā.",
  "tika-s0203t:749_5": "Evanti yathā kassako attano payogasampattiyā asārepi khette phalaṃ adhigacchati.",
  "tika-s0203t:749_6": "Evaṃ sīlavā attano payogasampattiyā dussīlassapi datvā phalaṃ mahantaṃ adhigacchati.",
  "tika-s0203t:749_7": "Iminā upāyenāti iminā paṭhamapade vuttanayena.",
  "tika-s0203t:749_8": "Sabbapadesūti sabbakoṭṭhāsesu visujjhanaṃ vuttaṃ,",
  "tika-s0203t:749_9": "tatiyapade pana visujjhanaṃ paṭikkhittameva.",
  "tika-s0203t:750_0": "382.",
  "tika-s0203t:750_1": "Arahato dinnadānameva aggaṃ dānacetanāya kenaci upakkilesena anupakkiliṭṭhattā,",
  "tika-s0203t:750_2": "paṭiggāhakassa aggadakkhiṇeyyattā. Tenāha –",
  "tika-s0203t:750_3": "“bhavālayassa bhavapatthanāya abhāvato”ti,",
  "tika-s0203t:750_4": "“ubhinnampī”ti vacanaseso.",
  "tika-s0203t:750_5": "Khīṇāsavo dānaphalaṃ na saddahatīti idaṃ tassa appahīnakilesajanassa viya kammakammaphalānaṃ saddahanākārena pavatti natthīti katvā vuttaṃ,",
  "tika-s0203t:750_6": "yato arahā “asaddho akataññū ca…pe…",
  "tika-s0203t:750_7": "poriso”ti thomīyati.",
  "tika-s0203t:750_8": "Asaddahanaṃ anumānapakkhikaṃ,",
  "tika-s0203t:750_9": "anumānañca saṃsayapubbakaṃ,",
  "tika-s0203t:750_10": "nissandiddho ca kammakammaphalesu paccakkhabhāvaṃ gato.",
  "tika-s0203t:750_11": "Tameva hi nicchitabhāvasiddhaṃ nissandiddhataṃ sandhāya –",
  "tika-s0203t:750_12": "“dānaphalaṃ saddahantā”tiādi vuttaṃ.",
  "tika-s0203t:750_13": "Yadi evaṃ tena katakammaṃ kammalakkhaṇappattaṃ hotīti āha “khīṇāsavenā”tiādi.",
  "tika-s0203t:750_14": "Tenevāha –",
  "tika-s0203t:750_15": "“nicchandarāgattā”ti,",
  "tika-s0203t:750_16": "etañca lakkhaṇavacanaṃ,",
  "tika-s0203t:750_17": "kenaci kilesena anupakkiliṭṭhattāti adhippāyo.",
  "tika-s0203t:750_18": "Assāti khīṇāsavassa dānaṃ.",
  "tika-s0203t:751_0": "Kiṃ pana sammāsambuddhenātiādinā dāyakato dakkhiṇāvisuddhi coditā,",
  "tika-s0203t:751_1": "sāriputtattherenātiādinā pana paṭiggāhakatoti vadanti;",
  "tika-s0203t:751_2": "tadayuttaṃ,",
  "tika-s0203t:751_3": "sāvakassa mahapphalabhāve saṃsayābhāvato,",
  "tika-s0203t:751_4": "heṭṭhā nicchitattā ca,",
  "tika-s0203t:751_5": "tasmā ubhayenapi dāyakato dakkhiṇāvisuddhi eva coditā.",
  "tika-s0203t:751_6": "Sā hi idha sādhāraṇavasena nicchitattā saṃsayavatthu. Tenāha –",
  "tika-s0203t:751_7": "“sammāsambuddhena…pe…",
  "tika-s0203t:751_8": "vadantī”ti.",
  "tika-s0203t:751_9": "Sammāsambuddhaṃ hītiādi yathāvuttaatthassa kāraṇavacanaṃ.",
  "tika-s0203t:751_10": "Añño dānassa vipākaṃ jānituṃ samattho nāma natthi sabbaso sattānaṃ kammavipākavibhāgajānanañāṇassa ananuññātattā.",
  "tika-s0203t:751_11": "Tenāha bhagavā –",
  "tika-s0203t:751_12": "“yasmā ca kho,",
  "tika-s0203t:751_13": "bhikkhave,",
  "tika-s0203t:751_14": "sattā na jānanti,",
  "tika-s0203t:751_15": "dānasaṃvibhāgassa vipākaṃ yathāhaṃ jānāmi,",
  "tika-s0203t:751_16": "tasmā adatvā bhuñjantī”tiādi.",
  "tika-s0203t:751_17": "Etena ettha ñāṇavisodhanaṃ nāma kathitaṃ,",
  "tika-s0203t:751_18": "na dakkhiṇāya visuddhi nāma dāyakato paṭiggāhakato ca vasena hotīti;",
  "tika-s0203t:751_19": "sammāsambuddhena sāriputtattherassa dinnadānaṃ sabbaso upakkilesavisuddhiyā ñāṇassa ca ativiya uḷārattā mahānubhāvaṃ nāma siyā mahātejavantañca;",
  "tika-s0203t:751_20": "na mahapphalaṃ tesaṃ santāne paripuṇṇaphalassa asambhavato.",
  "tika-s0203t:751_21": "Yadi dinnadānaṃ paripuṇṇaphalaṃ na hoti ubhayavipākadānābhāvato,",
  "tika-s0203t:751_22": "pavattivipākadāyī pana hotīti dassento,",
  "tika-s0203t:751_23": "“dānaṃ hī”tiādimāha.",
  "tika-s0203t:752_0": "Catūhīti sahayoge karaṇavacanaṃ,",
  "tika-s0203t:752_1": "catūhi sampadāhi sahagatā sahitaṃ katvāti attho.",
  "tika-s0203t:752_2": "Imā catasso sampadā sabbasādhāraṇavasena vuttā,",
  "tika-s0203t:752_3": "na yathādhigatapuggalavasena. Tenāha –",
  "tika-s0203t:752_4": "“deyyadhammassa dhammenā”tiādi.",
  "tika-s0203t:752_5": "Tasmiṃyeva attabhāveti yasmiṃ attabhāve taṃ dānamayaṃ puññaṃ uppannaṃ,",
  "tika-s0203t:752_6": "tasmiṃyeva attabhāve vipākaṃ deti,",
  "tika-s0203t:752_7": "cetanāya mahantattā diṭṭhadhammavedanīyaṃ hutvā vipaccatīti attho.",
  "tika-s0203t:752_8": "Pubbacetanādivasenāti sanniṭṭhāpakajavanavīthito pubbāparavīthicetanāvasena,",
  "tika-s0203t:752_9": "aññathā sanniṭṭhāpakavīthiyaṃyeva pubbacetanādivasenāti vattabbaṃ siyā.",
  "tika-s0203t:752_10": "Sā hi cetanā diṭṭhadhammavedanīyabhūtā tasmiṃyeva attabhāve vipākaṃ deti, na itarā.",
  "tika-s0203t:752_11": "Mahattatāti pubbābhisaṅkhāravasena ñāṇasampayogādivasena cetanāya uḷāratā.",
  "tika-s0203t:752_12": "Khīṇāsavabhāvenāti yassa deti,",
  "tika-s0203t:752_13": "tassa khīṇāsavabhāvena.",
  "tika-s0203t:752_14": "Vatthusampannatāti ettha yathā paṭighasaññā nānattasaññānaṃ vigamena dibbavihārānaṃ vasena,",
  "tika-s0203t:752_15": "byāpādasaññādīnaṃ vigamena brahmavihārānaṃ vasena,",
  "tika-s0203t:752_16": "sabbaso rūpasaññānānattasaññānaṃ vigamena āneñjavihārānaṃ vasena sabbaso niccasaññādīnaṃ paṭippassaddhiyā",
  "tika-s0203t:752_17": "sabbasaṅkhāravimukhatāya ariyavihārānaṃ vasena vatthusampannatā icchitā.",
  "tika-s0203t:752_18": "Taṃtaṃsamāpattisamāpajjanena santānassa nirodhasādhanatā taṃ divasaṃ nirodhassa sādhanatā nāma.",
  "tika-s0203t:752_19": "Vatthusampannatāti sabbaso nirodhasamāpattisamāpajjanena vatthusampannatā icchitā;",
  "tika-s0203t:752_20": "na sabbaso anavasesasaññānirodhatāyāti āha –",
  "tika-s0203t:752_21": "“taṃ divasaṃ nirodhato vuṭṭhitabhāvena vatthusampannatā”ti.",
  "tika-s0203t:752_22": "Saññānirodhassa cettha accāsannataṃ sandhāya,",
  "tika-s0203t:752_23": "“taṃ divasa”nti vuttaṃ.",
  "tika-s0203t:752_24": "Yaṃ panettha atthato avibhattaṃ,",
  "tika-s0203t:752_25": "taṃ suviññeyyameva.",
  "tika-s0203t:753_0": "Dakkhiṇāvibhaṅgasuttavaṇṇanāya līnatthappakāsanā samattā.",
  "tika-s0203t:754_0": "Niṭṭhitā ca vibhaṅgavaggavaṇṇanā.",
  "tika-s0203t:755_0": "5. Saḷāyatanavaggo",
  "tika-s0203t:756_0": "1. Anāthapiṇḍikovādasuttavaṇṇanā",
  "tika-s0203t:757_0": "383.",
  "tika-s0203t:757_1": "Adhimattagilānoti adhikāya mattāya maraṇassa āsannatāya ativiya gilānoti attho.",
  "tika-s0203t:757_2": "Tenāha “maraṇaseyyaṃ upagato”ti.",
  "tika-s0203t:757_3": "Akhaṇḍaṃ akāsi gahapatino satthari paramapemattā.",
  "tika-s0203t:757_4": "Yattakaṃ cassāti,",
  "tika-s0203t:757_5": "“sakiṃ vā dvikkhattuṃ vā”ti vuttaṃ yattakaṃ assa gahapatissa.",
  "tika-s0203t:758_0": "384.",
  "tika-s0203t:758_1": "Osakkantīti parihāyanti.",
  "tika-s0203t:758_2": "Ottharantīti abhibhavanti.",
  "tika-s0203t:758_3": "Usmā nāma kammajatejodhātu,",
  "tika-s0203t:758_4": "sā saha jīvitindriyanirodhā pariyādiyati,",
  "tika-s0203t:758_5": "yāva tā āyuusmā vattanti,",
  "tika-s0203t:758_6": "tāva maraṇantikā vedanā vattanteva viññāṇassa aniruddhattā.",
  "tika-s0203t:758_7": "Tenāha “yāva usmā”tiādi.",
  "tika-s0203t:759_0": "385.",
  "tika-s0203t:759_1": "Tīhi gāhehīti taṇhāmānadiṭṭhiggāhehi.",
  "tika-s0203t:759_2": "Paṭibāhituṃ vikkhambhetuṃ.",
  "tika-s0203t:759_3": "Cakkhuṃ tīhi gāhehi na gaṇhissāmīti mānaggāhapaṭikkhepamukhena cakkhusmiṃ aniccānupassanāti dasseti.",
  "tika-s0203t:759_4": "Aniccānupassanāya hi sati appatiṭṭho mānaggāho,",
  "tika-s0203t:759_5": "dukkhānupassanāya sati appatiṭṭho taṇhāggāho,",
  "tika-s0203t:759_6": "anattānupassanāya sati appatiṭṭho diṭṭhiggāhoti,",
  "tika-s0203t:759_7": "gāho ca nāma oḷāriko,",
  "tika-s0203t:759_8": "tasmiṃ vigatepi nikanti tiṭṭheyyāti taṃ vijahāpetukāmena, –",
  "tika-s0203t:759_9": "“na ca me cakkhunissitaṃ viññāṇaṃ bhavissatī”ti vuttanti āha –",
  "tika-s0203t:759_10": "“viññāṇañcāpi me cakkhunissitaṃ na bhavissatī”ti.",
  "tika-s0203t:759_11": "Sabbaṃ kāmabhavarūpanti kāmabhūmipariyāpannaṃ sabbaṃ rūpakkhandhamāha –",
  "tika-s0203t:759_12": "“kāmarūpabhavarūpa”nti vā pāṭho.",
  "tika-s0203t:759_13": "So yutto imassa vārassa eva anavasesapañcavokārabhavapariyāpannato.",
  "tika-s0203t:759_14": "Tathā hi upari catuvokārabhavo anavasesato vutto.",
  "tika-s0203t:760_0": "386.",
  "tika-s0203t:760_1": "Idhalokanti ettha saṅkhāralokavisayoti adhippāyena,",
  "tika-s0203t:760_2": "“vasanaṭṭhānaṃ vā”tiādi vuttaṃ,",
  "tika-s0203t:760_3": "tañca kho paṭhamadutiyavārehi idhaloko gahitoti katvā.",
  "tika-s0203t:760_4": "Paṭhamadutiyavārehi pana idhaloko paralokoti vibhāgena vinā pañcavokārabhavo gahito;",
  "tika-s0203t:760_5": "tathā tatiyavāre pañcavokārabhavo catuvokārabhavo ca gahitoti puna diṭṭhadhammasamparāyavasena taṃ vibhajitvā dassetuṃ,",
  "tika-s0203t:760_6": "“na idhaloka”ntiādi vuttaṃ.",
  "tika-s0203t:760_7": "Idhalokanti ca sattasaṅkhāravaseneva gahitaṃ.",
  "tika-s0203t:760_8": "Sabbampi saṅkhāravasena pariggahetvā dassetuṃ,",
  "tika-s0203t:760_9": "“yampi me diṭṭha”ntiādi vuttanti keci.",
  "tika-s0203t:760_10": "Aparitassanatthaṃ taṇhāparitassanāya anuppādanatthaṃ.",
  "tika-s0203t:760_11": "Yassa diṭṭhadhammoti vuccati,",
  "tika-s0203t:760_12": "tassa pana abhāvato,",
  "tika-s0203t:760_13": "“manussalokaṃ ṭhapetvā sesā paralokā nāmā”ti vuttaṃ.",
  "tika-s0203t:760_14": "Yesaṃ pana “idhaloka”nti iminā sattalokassapi gahaṇaṃ icchitaṃ.",
  "tika-s0203t:760_15": "Tesaṃ matena,",
  "tika-s0203t:760_16": "“manussalokaṃ ṭhapetvā”ti yojanā.",
  "tika-s0203t:761_0": "387.",
  "tika-s0203t:761_1": "Allīyasīti attabhāve bhogesu ca apekkhaṃ karosīti attho.",
  "tika-s0203t:761_2": "Evarūpīti yādisī tadā dhammasenāpatinā kathitā, evarūpī.",
  "tika-s0203t:761_3": "Dhammakathā na sutapubbāti yathākathitākārameva sandhāya paṭikkhepo,",
  "tika-s0203t:761_4": "na sukhumagambhīrasuññatāpaṭisaṃyuttatāsāmaññaṃ.",
  "tika-s0203t:761_5": "Tenāha “evaṃ panā”tiādi.",
  "tika-s0203t:762_0": "Mayā gatamaggameva anugacchasīti dānamayapuññabhāvasāmaññaṃ gahetvā vadati,",
  "tika-s0203t:762_1": "na bodhisattadānabhūtaṃ dānapāramitaṃ.",
  "tika-s0203t:762_2": "Na paṭibhātīti ruccanavasena citte na upatiṭṭhati.",
  "tika-s0203t:762_3": "Tenāha “na ruccatī”ti.",
  "tika-s0203t:762_4": "Tathā hesa vaṭṭābhiratoti.",
  "tika-s0203t:762_5": "Ujumaggāvahā vipassanā bhagavatā panassa kathitapubbā.",
  "tika-s0203t:763_0": "388.",
  "tika-s0203t:763_1": "Esitaguṇattā esiyamānaguṇattā ca isi,",
  "tika-s0203t:763_2": "asekkhā sekkhā kalyāṇaputhujjanā ca,",
  "tika-s0203t:763_3": "isīnaṃ saṅgho,",
  "tika-s0203t:763_4": "tena nisevitanti isisaṅghanisevitaṃ.",
  "tika-s0203t:763_5": "Kāmaṃ tassa vihārassa gandhakuṭipāsādakūṭāgārādivasena nisīdananipajjanāya rukkhalatādivasena bhūmisayādivasena",
  "tika-s0203t:763_6": "ca anaññasādhāraṇā mahatī ramaṇīyatā attheva,",
  "tika-s0203t:763_7": "sā pana gehassitabhāvena ariyānaṃ cittaṃ tathā na toseti;",
  "tika-s0203t:763_8": "yathā ariyānaṃ nisevitabhāvenāti āha –",
  "tika-s0203t:763_9": "“paṭhamagāthāya jetavanassa vaṇṇaṃ kathetvā”ti.",
  "tika-s0203t:763_10": "Tenāha bhagavā –",
  "tika-s0203t:763_11": "“yattha arahanto viharanti,",
  "tika-s0203t:763_12": "taṃ bhūmirāmaṇeyyaka”nti.",
  "tika-s0203t:763_13": "Apacayagāminī cetanā sattānaṃ suddhimāvahatīti āha –",
  "tika-s0203t:763_14": "“kammanti maggacetanā”ti.",
  "tika-s0203t:763_15": "Catunnaṃ ariyasaccānaṃ viditakaraṇaṭṭhena kilesānaṃ vikkhambhanaṭṭhena ca vijjā,",
  "tika-s0203t:763_16": "maggasammādiṭṭhīti āha –",
  "tika-s0203t:763_17": "“vijjāti maggapaññā”ti.",
  "tika-s0203t:763_18": "Samādhipakkhiko dhammo nāma sammāvāyāmasatisamādhayo.",
  "tika-s0203t:763_19": "Tathā hi vijjābhāgiyo samādhipi samādhipakkhiko.",
  "tika-s0203t:763_20": "Sīlaṃ tassa atthīti sīlanti āha –",
  "tika-s0203t:763_21": "“sīle patiṭṭhitassa jīvitaṃ uttama”nti.",
  "tika-s0203t:763_22": "Diṭṭhisaṅkappoti sammāsaṅkappo.",
  "tika-s0203t:763_23": "Tattha sammāsaṅkappassa upakārakabhāvena vijjābhāgo.",
  "tika-s0203t:763_24": "Tathā hi so paññākkhandhasaṅgahitoti vuccati,",
  "tika-s0203t:763_25": "yathā sammāsaṅkappo paññākkhandhena saṅgahito,",
  "tika-s0203t:763_26": "evaṃ vāyāmasatiyo samādhikkhandhasaṅgahitāti. Tenāha –",
  "tika-s0203t:763_27": "“dhammoti vāyāmasatisamādhayo”ti.",
  "tika-s0203t:763_28": "“Dhammo”ti hi idha sammāsamādhi adhippeto, –",
  "tika-s0203t:763_29": "“evaṃ dhammā te bhagavanto ahesu”ntiādīsu viya.",
  "tika-s0203t:763_30": "Vācākammantājīvāti sammāvācākammantājīvā maggapariyāpannā eva,",
  "tika-s0203t:763_31": "te sabbepi gahitāti. Tenāha –",
  "tika-s0203t:763_32": "“etena aṭṭhaṅgikena maggenā”ti.",
  "tika-s0203t:764_0": "Upāyenāti yena vidhinā ariyamaggo bhāvetabbo,",
  "tika-s0203t:764_1": "tena samādhipakkhiyaṃ vipassanādhammañceva maggadhammañca.",
  "tika-s0203t:764_2": "“Ariyaṃ vo,",
  "tika-s0203t:764_3": "bhikkhave,",
  "tika-s0203t:764_4": "sammāsamādhiṃ desessāmi saupanisaṃ saparikkhāra”nti hi vacanato sammāsamādhiādayo maggadhammāpi samādhipakkhiyā.",
  "tika-s0203t:764_5": "Vicineyyāti vīmaṃseyya,",
  "tika-s0203t:764_6": "bhāveyyāti attho.",
  "tika-s0203t:764_7": "Tatthāti hetumhi bhummavacanaṃ.",
  "tika-s0203t:764_8": "Ariyamaggahetukā hi sattānaṃ visuddhi. Tenāha –",
  "tika-s0203t:764_9": "“tasmiṃ ariyamagge visujjhatī”ti.",
  "tika-s0203t:764_10": "Pañcakkhandhadhammaṃ vicineyya,",
  "tika-s0203t:764_11": "pañcupādānakkhandhe vipasseyya.",
  "tika-s0203t:764_12": "Tesu hi vipassiyamānesu vipassanā ukkaṃsagatā.",
  "tika-s0203t:764_13": "Yadaggena dukkhasaccaṃ pariññāpaṭivedhena paṭivijjhīyati,",
  "tika-s0203t:764_14": "tadaggena samudayasaccaṃ pahānapaṭivedhena nirodhasaccaṃ sacchikiriyāpaṭivedhena,",
  "tika-s0203t:764_15": "maggasaccaṃ bhāvanāpaṭivedhena paṭivijjhīyati,",
  "tika-s0203t:764_16": "evaṃ accantavisuddhiyā sujjhati. Tenāha –",
  "tika-s0203t:764_17": "“evaṃ tesu catūsu saccesu visujjhatī”ti.",
  "tika-s0203t:764_18": "Idhāpi nimittatthe bhummavacanaṃ.",
  "tika-s0203t:764_19": "Saccesu vā paṭivijjhiyamānesūti vacanaseso.",
  "tika-s0203t:765_0": "Avadhāraṇavacananti vavatthāpanavacanaṃ,",
  "tika-s0203t:765_1": "avadhāraṇanti attho.",
  "tika-s0203t:765_2": "Sāriputtovāti ca avadhāraṇaṃ tassa sāvakabhāvato sāvakesu sāriputtova seyyoti imamatthaṃ dīpeti.",
  "tika-s0203t:765_3": "Kilesaupasamenāti iminā mahātherassa tādiso kilesūpasamoti dasseti,",
  "tika-s0203t:765_4": "yassa sāvakassa visaye paññāya pāramippatti ahosi.",
  "tika-s0203t:765_5": "Yadi evaṃ –",
  "tika-s0203t:765_6": "“yopi pāraṅgato bhikkhu,",
  "tika-s0203t:765_7": "etāvaparamo siyā”ti idaṃ kathanti?",
  "tika-s0203t:765_8": "Tesaṃ tesaṃ buddhānaṃ sāsane paññāya pāramippattasāvakavasenetaṃ vuttanti daṭṭhabbaṃ. Atha vā –",
  "tika-s0203t:765_9": "“natthi vimuttiyā nānatta”nti vacanato sāvakehi vimuttipaññāmattaṃ sandhāyetaṃ vuttaṃ. Tenāha –",
  "tika-s0203t:765_10": "“pāraṅgatoti nibbānaṃ gato”tiādi.",
  "tika-s0203t:765_11": "Sesaṃ suviññeyyameva.",
  "tika-s0203t:766_0": "Anāthapiṇḍikovādasuttavaṇṇanāya līnatthappakāsanā samattā.",
  "tika-s0203t:767_0": "2. Channovādasuttavaṇṇanā",
  "tika-s0203t:768_0": "389.",
  "tika-s0203t:768_1": "Channoti idaṃ tassa nāmanti āha “evaṃnāmako thero”ti.",
  "tika-s0203t:768_2": "Yassa pana satthārā parinibbānakāle brahmadaṇḍo āṇatto,",
  "tika-s0203t:768_3": "ayaṃ so na hotīti dassento āha –",
  "tika-s0203t:768_4": "“na abhinikkhamanaṃ nikkhantatthero”ti,",
  "tika-s0203t:768_5": "lokanāthassa abhinikkhamanakāle kapilapurato nikkhantoti attho.",
  "tika-s0203t:768_6": "Gilānapucchakāti gilānassa pucchanakā,",
  "tika-s0203t:768_7": "gilānabhāvassa avatthaṃ sotukāmāti attho.",
  "tika-s0203t:768_8": "Sasanato hiṃsanato satthanti āha “jīvitahārakasattha”nti.",
  "tika-s0203t:769_0": "390.",
  "tika-s0203t:769_1": "Upavajjaṃ etassa natthīti anupavajjaṃ,",
  "tika-s0203t:769_2": "karajakāyaṃ katvā āyatiṃ uppattirahitanti attho.",
  "tika-s0203t:769_3": "Tenāha “anuppattika”nti.",
  "tika-s0203t:770_0": "391.",
  "tika-s0203t:770_1": "Khayavayaṃ ñatvāti saṅkhāragataṃ khaṇabhaṅgaṃ netvā ñāṇena yāthāvato ñatvā.",
  "tika-s0203t:770_2": "Netaṃ mamāti dukkhato samanupassanā saṅkhāresu diṭṭhesu mamaṃkārābhāvato.",
  "tika-s0203t:770_3": "Nesohamasmīti aniccato samanupassanā aniccato tesu diṭṭhesu ahaṃkārābhāvato.",
  "tika-s0203t:770_4": "Na meso attāti anattato samanupassanā anattato tesu diṭṭhesu attaggāhābhāvatoti āha –",
  "tika-s0203t:770_5": "“netaṃ mama…pe…",
  "tika-s0203t:770_6": "attāti samanupassāmī”ti.",
  "tika-s0203t:771_0": "393.",
  "tika-s0203t:771_1": "Tasmā puthujjanoti yasmā ariyo sabbaso pariññātavatthuko dukkhavedanaṃ adhivāsetuṃ asakkonto nāma natthi,",
  "tika-s0203t:771_2": "tasmā puthujjano,",
  "tika-s0203t:771_3": "kevalaṃ pana adhimāneneva –",
  "tika-s0203t:771_4": "“nābhikaṅkhāmi jīvitaṃ,",
  "tika-s0203t:771_5": "pariciṇṇo me satthā,",
  "tika-s0203t:771_6": "nirodhaṃ disvā”ti vadatīti adhippāyo.",
  "tika-s0203t:771_7": "Idampīti idampi,",
  "tika-s0203t:771_8": "“nissitassa calita”ntiādi.",
  "tika-s0203t:771_9": "Taṇhānissitabhāvena hi āyasmā channo māraṇantikaṃ vedanaṃ adhivāsetuṃ asakkonto ito cito parivattanto calati vipphandati,",
  "tika-s0203t:771_10": "tasmā “nissitassa calita”ntiādi manasikātabbaṃ,",
  "tika-s0203t:771_11": "tena idaṃ sabbaṃ taṃ vipphanditaṃ na bhavissatīti adhippāyo.",
  "tika-s0203t:771_12": "Kappasaddo kālapariyāyopi hoti,",
  "tika-s0203t:771_13": "na kālavisesavācako evāti āha –",
  "tika-s0203t:771_14": "“niccakappanti niccakāla”nti.",
  "tika-s0203t:771_15": "Yathā appahīnataṇhādiṭṭhiko puggalo taṃnissito allino,",
  "tika-s0203t:771_16": "evaṃ tāhipi nissito amuttabhāvatoti āha –",
  "tika-s0203t:771_17": "“taṇhādiṭṭhīhi nissitassā”ti.",
  "tika-s0203t:771_18": "Calitanti yathā yathā asamāraddhāya sammāpaṭipattiyā ādīnavavasena calantaṃ pana yasmā ariyassa vinaye virūpaṃ calitaṃ nāma hoti,",
  "tika-s0203t:771_19": "tasmā āha –",
  "tika-s0203t:771_20": "“vipphanditaṃ hotī”ti.",
  "tika-s0203t:771_21": "Tādise pana papañcavikkhambhanavasena cittassa calite asati bhāvanāya vīthipaṭipannatāya kilesapaṭippassaddhi",
  "tika-s0203t:771_22": "eva hotīti āha “calite asati passaddhī”ti.",
  "tika-s0203t:771_23": "Tena vuttaṃ –",
  "tika-s0203t:771_24": "“kilesapassaddhi nāma hotī”ti.",
  "tika-s0203t:772_0": "Bhavantaraṃ disvā namanaṭṭhena nati. Tenāha –",
  "tika-s0203t:772_1": "“natiyā asatīti bhavatthāya ālayanikantipariyuṭṭhānesu asatī”ti.",
  "tika-s0203t:772_2": "Paṭisandhivasena āgati nāmāti paṭisandhiggahaṇavasena bhavantarato idheva āgamanaṃ nāma,",
  "tika-s0203t:772_3": "cutivasena cavanavasena ito bhavantarassa gamanaṃ nāma na hoti āgatigatiyā asati katūpacitassapi kammassa uppattiparikappavasena pavattiyā abhāvato.",
  "tika-s0203t:772_4": "Cavanavasenāti nibbattabhavato cavanavasena cuti,",
  "tika-s0203t:772_5": "āyatiṃ upapajjanavasena upapāto na hoti.",
  "tika-s0203t:772_6": "Yato gati āgati cavanaṃ upapāto na hoti,",
  "tika-s0203t:772_7": "tato eva nevidha, na huraṃ,",
  "tika-s0203t:772_8": "na ubhayamantarena,",
  "tika-s0203t:772_9": "kāyassa gatiyā āgatiyā ca abhāvato sabbaso cutūpapāto natthi;",
  "tika-s0203t:772_10": "tena na idhaloke ṭhitoti vattabbo.",
  "tika-s0203t:772_11": "Na paraloke ṭhitoti vattabbo,",
  "tika-s0203t:772_12": "na ubhayamantarena ṭhitoti vattabbo.",
  "tika-s0203t:772_13": "Tenāha “nayidha loke”tiādi.",
  "tika-s0203t:772_14": "Tattha idhalokaparalokavinimuttassa saṃsaraṇapadesassa abhāvato,",
  "tika-s0203t:772_15": "“na ubhayamantarenā”ti vuttoti ubhayapariyāpanno na hotīti paṭikkhipanto,",
  "tika-s0203t:772_16": "“na ubhayattha hotī”ti āha.",
  "tika-s0203t:772_17": "Ayameva antoti yo idhaloke paraloke ca abhāvo avijjamānatā anuppajjanaṃ,",
  "tika-s0203t:772_18": "ayameva sakalassa dukkhamūlassa anto pariyosānaṃ.",
  "tika-s0203t:773_0": "394.",
  "tika-s0203t:773_1": "Kaṇṭhanāḷiṃ chindīti nāḷiṃ chindituṃ ārabhi.",
  "tika-s0203t:773_2": "Tasmiṃ chindituṃ āraddhakkhaṇe chedo ca vattati;",
  "tika-s0203t:773_3": "maraṇabhayañca okkami avītarāgabhāvato,",
  "tika-s0203t:773_4": "tato eva gatinimittaṃ upaṭṭhāti.",
  "tika-s0203t:773_5": "“Sopi nāma sabrahmacārīnaṃ anupavajjataṃ byākaritvā sarāgamaraṇaṃ marissatī”ti saṃviggamānaso saṅkhāre aniccādivasena pariggaṇhanto.",
  "tika-s0203t:773_6": "Arahattaṃ patvāti pubbe bahuso vipassanāya udayabbayañāṇaṃ pāvitattā tāvadeva arahattaṃ patvā arahattaphalapaccavekkhaṇānantaraṃ",
  "tika-s0203t:773_7": "kaṇṭhanāḷicchedapaccayā jīvitanirodhena samasīsī hutvā parinibbāyi.",
  "tika-s0203t:773_8": "Na hi antimabhavikassa arahattaṃ appatvā jīvitantarāyo hoti.",
  "tika-s0203t:773_9": "Therassāti āyasmato channattherassa.",
  "tika-s0203t:773_10": "Byākaraṇenāti hetumhi karaṇavacanaṃ “byākaraṇena hetunā”ti.",
  "tika-s0203t:773_11": "Tannimittañhi thero vīriyaṃ paggaṇhanto vipassanaṃ ussukkāpeti. Imināti, “atthi,",
  "tika-s0203t:773_12": "bhante”tiādivacanena.",
  "tika-s0203t:773_13": "Theroti āyasmā sāriputtatthero.",
  "tika-s0203t:773_14": "Pucchatīti, bhante,",
  "tika-s0203t:773_15": "tathā kulasaṃsaggapasuto kathaṃ parinibbāyissatīti pucchati.",
  "tika-s0203t:773_16": "“Pubbe kulesu saṃsaṭṭhavihārī”ti sabrahmacārīnaṃ paññātassapi imasmiṃ “honti hete sāriputtā”tiādinā bhagavato vutta-",
  "tika-s0203t:773_17": "ṭṭhāne asaṃsaṭṭhabhāvo pākaṭo ahosi.",
  "tika-s0203t:773_18": "Pakkampi nipakkaṃ viya sammāpaṭipajjamānāpi keci asaññatā upaṭṭhahanti.",
  "tika-s0203t:773_19": "Sesaṃ suviññeyyameva.",
  "tika-s0203t:774_0": "Channovādasuttavaṇṇanāya līnatthappakāsanā samattā.",
  "tika-s0203t:775_0": "3. Puṇṇovādasuttavaṇṇanā",
  "tika-s0203t:776_0": "395.",
  "tika-s0203t:776_1": "Anantarasutte “paṭisallānāti phalasamāpattito”ti vuttaṃ,",
  "tika-s0203t:776_2": "tattha dhammasenāpatino ariyavihārassa adhippetattā,",
  "tika-s0203t:776_3": "idha pana akatakiccassa paṭisallānaṃ nāma kāyavivekoti āha –",
  "tika-s0203t:776_4": "“paṭisallānāti ekībhāvā”ti.",
  "tika-s0203t:776_5": "“Cakkhuviññeyyā rūpā”ti panettha viññeyyarūpaṃ vijānantassa dvārabhūtaṃ cakkhunti ubhayaṃ ajjhattikaṃ",
  "tika-s0203t:776_6": "bāhirañca āyatanaṃ abhinanditādisāmaññena tañceti ettha taṃ-",
  "tika-s0203t:776_7": "saddena ekajjhaṃ paccāmaṭṭhanti āha –",
  "tika-s0203t:776_8": "“tañceti taṃ cakkhuñceva rūpañcā”ti.",
  "tika-s0203t:776_9": "Yaṃ panettha viññeyyasaddena jotitaṃ viññāṇaṃ taṃ sampayuttadhammāti tadubhayaṃ,",
  "tika-s0203t:776_10": "“manoviññeyyā dhammā”ti padena kathitamevāti idha na gahitaṃ.",
  "tika-s0203t:776_11": "Esa nayo sesesupi.",
  "tika-s0203t:776_12": "Samodhānenāti sahāvaṭṭhānena,",
  "tika-s0203t:776_13": "cittena nandiyā taṇhāya saha pavattiyā cittasahuppattiyāti attho. Tenāha –",
  "tika-s0203t:776_14": "“uppajjati nandī”ti.",
  "tika-s0203t:776_15": "Pañcakkhandhadukkhassa samodhānanti pañcakkhandhasaṅkhātassa dukkhasaccassa paccavokāre sahappavatti hoti.",
  "tika-s0203t:776_16": "Yasmā dukkhaṃ uppajjamānaṃ channaṃ dvārānaṃyeva vasena uppajjati,",
  "tika-s0203t:776_17": "tathā samudayoti,",
  "tika-s0203t:776_18": "tasmā āha –",
  "tika-s0203t:776_19": "“iti chasu dvāresū”tiādi.",
  "tika-s0203t:776_20": "Kilesavaṭṭassa kammavaṭṭassa vipākavaṭṭassa ca kathitattā āha –",
  "tika-s0203t:776_21": "“vaṭṭaṃ matthakaṃ pāpetvā dassetī”ti.",
  "tika-s0203t:776_22": "Dutiyanayeti “santi ca kho”tiādinā vutte dutiye desanānaye.",
  "tika-s0203t:776_23": "Pāṭiyekko anusandhīti na yathānusandhi nāpi ajjhāsayānusandhīti adhippāyo,",
  "tika-s0203t:776_24": "pucchānusandhissa pana idha sambhavo eva natthīti.",
  "tika-s0203t:776_25": "Sattasu ṭhānesūti akkosane paribhāsane pāṇippahāre leḍḍuppahāre daṇḍappahāre satthappahāre jīvitāvoropaneti imesu sattasu.",
  "tika-s0203t:776_26": "“Bhaddakā vatime”tiādinā khantipaṭisaṃyuttaṃ sīhanādaṃ nadāpetuṃ.",
  "tika-s0203t:777_0": "396.",
  "tika-s0203t:777_1": "Caṇḍāti kodhanā,",
  "tika-s0203t:777_2": "tena dūsitacittatāya duṭṭhāti vuttā.",
  "tika-s0203t:777_3": "Kibbisāti pāpā.",
  "tika-s0203t:777_4": "Pharusāti īsakampi pasādasinehābhāvena luddā.",
  "tika-s0203t:777_5": "Pharusavacanatāya vā pharusā,",
  "tika-s0203t:777_6": "tathābhūtā pana luddā nāma honti,",
  "tika-s0203t:777_7": "tasmā vuttaṃ “kakkhaḷā”ti.",
  "tika-s0203t:777_8": "Idañca teti,",
  "tika-s0203t:777_9": "“hatthacchedaṃ nāsikaccheda”nti evamādiṃ idañca aniṭṭhaṃ karissāmāti bhayadassanena tajjessanti.",
  "tika-s0203t:778_0": "Ghaṭikamuggarenāti daṇḍānaṃ kira aggapasse ghaṭākāraṃ dassenti,",
  "tika-s0203t:778_1": "tena so “ghaṭikamuggaro”ti vuccati.",
  "tika-s0203t:778_2": "Ekatodhārādinā satthena karavālakhaggādinā.",
  "tika-s0203t:778_3": "“Indriyasaṃvarādīnaṃ etaṃ nāma”nti vatvā yattha yattha indriyasaṃvarādayo “damo”ti vuttā,",
  "tika-s0203t:778_4": "taṃ pāṭhapadesaṃ dassento “saccenā”tiādimāha.",
  "tika-s0203t:778_5": "Manacchaṭṭhāni indriyāni dameti saṃvaretīti indriyasaṃvaro, damo.",
  "tika-s0203t:778_6": "Rāgādipāpadhamme dameti upasametīti damo, paññā.",
  "tika-s0203t:778_7": "Pāṇātipātādikammakilese dameti upasameti vikkhambhetīti damo uposatho.",
  "tika-s0203t:778_8": "Byāpādavihesādike dameti vinetīti damoti āha –",
  "tika-s0203t:778_9": "“imasmiṃ pana sutte khanti ‘damo’ti veditabbā”ti.",
  "tika-s0203t:778_10": "Upasamoti tasseva damassa vevacanaṃ,",
  "tika-s0203t:778_11": "tasmā damo ca so byāpādādīnaṃ vinayanaṭṭhena tesaṃyeva upasamanaṭṭhena upasamo cāti damūpasamo,",
  "tika-s0203t:778_12": "adhivāsanakhanti.",
  "tika-s0203t:779_0": "397.",
  "tika-s0203t:779_1": "Tattha khantiyaṃ katādhikāro taṃ janapadaṃ gantvā mahājanassa avassayo hoti,",
  "tika-s0203t:779_2": "tasmā tadassa apadānaṃ samudāgamato paṭṭhāya vibhāvetuṃ,",
  "tika-s0203t:779_3": "“ko panesa puṇṇo”tiādi āraddhaṃ.",
  "tika-s0203t:779_4": "Etthāti etasmiṃ sunāparantajanapade.",
  "tika-s0203t:779_5": "Asappāyavihāranti bhāvanābhiyogassa na sappāyaṃ vihāraṃ.",
  "tika-s0203t:780_0": "Dve bhātaroti avibhattasāpateyyā avibhattavohārasaṃyogā.",
  "tika-s0203t:780_1": "Tenāha “tesū”tiādi.",
  "tika-s0203t:780_2": "Janapadacārikaṃ caranto bhaṇḍaṃ gahetvā janapadesu vikkayaṃ karonto.",
  "tika-s0203t:781_0": "“Buddhapūjaṃ dhammapūjaṃ saṅghapūjaṃ karissāmā”ti tanninnā.",
  "tika-s0203t:781_1": "Aṭṭhimiñjaṃ āhacca aṭṭhāsīti,",
  "tika-s0203t:781_2": "“buddho”ti vacanaṃ assutapubbaṃ sotapathaṃ upagataṃ anappakaṃ pītisomanassaṃ samuṭṭhāpentaṃ pītisamuṭṭhānapaṇītarūpehi",
  "tika-s0203t:781_3": "chavicammādīni chinditvā aṭṭhimiñjaṃ āhacca aṭṭhāsi.",
  "tika-s0203t:781_4": "Vissajjitanti vikkiṇanavasena viniyojitaṃ.",
  "tika-s0203t:781_5": "Kammaṭṭhānaṃ na upaṭṭhātīti bhāvanāvīthiṃ na otarati.",
  "tika-s0203t:781_6": "Mayhaṃ asappāyoti mayhaṃ kammaṭṭhānabhāvanāya sappāyo upakāro na hoti.",
  "tika-s0203t:782_0": "Koci caṅkamituṃ samattho nāma natthi mahatā samuddavīcisaddena upaddutattā bhāvanāmanasikārassa anabhisambhuṇanato.",
  "tika-s0203t:782_1": "Tenāha “samuddavīciyo”tiādi.",
  "tika-s0203t:782_2": "Soti makuḷavihāro.",
  "tika-s0203t:783_0": "Uttamajavena gacchamānā yathādhippetaṃ maggaṃ atikkamitvā aññataraṃ dīpakaṃ pāpuṇi.",
  "tika-s0203t:784_0": "Uppādikaṃ uṭṭhāpetvāti mahāvātamaṇḍalasamuṭṭhāpanena tasmiṃ padese mahāsamuddaṃ saṃkhobhento mahantaṃ uppādaṃ uṭṭhapetvā.",
  "tika-s0203t:785_0": "Thero,",
  "tika-s0203t:785_1": "“amhe āvajjeyyāthā”ti kaniṭṭhassa vacanaṃ saritvā antarantarā āvajjeti,",
  "tika-s0203t:785_2": "tasmā tadāpi āvajjeti,",
  "tika-s0203t:785_3": "taṃ sandhāya vuttaṃ –",
  "tika-s0203t:785_4": "“tasmiṃyeva khaṇe āvajjitvā”ti.",
  "tika-s0203t:785_5": "Sammukheti sīsaṭṭhāne.",
  "tika-s0203t:785_6": "Paṭivedesunti pavedesuṃ,",
  "tika-s0203t:785_7": "upāsakā mayanti paṭijāniṃsu.",
  "tika-s0203t:785_8": "Imināti iminā mayhaṃ pariccattakoṭṭhāsena.",
  "tika-s0203t:785_9": "Maṇḍalamāḷanti muṇḍamaṇḍalamāḷasadisaṃ paṭissayaṃ.",
  "tika-s0203t:785_10": "Paricārakāti avasesagāmino.",
  "tika-s0203t:786_0": "Saccabandhassa okāsaṃ karonto “ekūnapañcasatāna”nti āha.",
  "tika-s0203t:786_1": "Taṃ divasaṃ…pe… aggahesi,",
  "tika-s0203t:786_2": "tena so thero paṭhamaṃ salākaṃ gaṇhantānaṃ etadagge ṭhapito.",
  "tika-s0203t:787_0": "Vāṇijagāmaṃ gantvāti vāṇijagāmasamīpaṃ gantvā.",
  "tika-s0203t:787_1": "Buddhakolāhalanti buddhānaṃ upagamma sattānaṃ uppajjanakutūhalaṃ.",
  "tika-s0203t:788_0": "Mahāgandhakuṭiyaṃyevāti jetavanamahāvihāre mahāgandhakuṭiyaṃyeva. Paricaritabbanti upaṭṭhātabbaṃ.",
  "tika-s0203t:789_0": "Gandhakaṭṭhānīti candanaagarusalaḷādīni sugandhakaṭṭhāni. Sesaṃ suviññeyyamevāti.",
  "tika-s0203t:790_0": "Puṇṇovādasuttavaṇṇanāya līnatthappakāsanā samattā.",
  "tika-s0203t:791_0": "4. Nandakovādasuttavaṇṇanā",
  "tika-s0203t:792_0": "398.",
  "tika-s0203t:792_1": "Saṅghassa bhāraṃ akāsi upāyena nandakattherassa ovādena vinetabbānaṃ bhikkhunīnaṃ vinayatthaṃ.",
  "tika-s0203t:792_2": "Tenāha “imaṃ panā”tiādi.",
  "tika-s0203t:792_3": "Pariyāyati pavattatīti pariyāyo,",
  "tika-s0203t:792_4": "paṭipāṭīti āha –",
  "tika-s0203t:792_5": "“pariyāyenāti vārenā”ti.",
  "tika-s0203t:792_6": "Assāti nandakattherassa.",
  "tika-s0203t:792_7": "Vadāpesi aññehi attano anokāsabhāvaṃ.",
  "tika-s0203t:792_8": "Pariyāyena ovadantīti ovadituṃ samatthā bhikkhuniyo vārena ovadanti.",
  "tika-s0203t:792_9": "Idaṃ pariyāyena ovadanaṃ.",
  "tika-s0203t:792_10": "Cittaṃ ekaggaṃ hoti pasīdati pubbacariyasiddhena gāravabahumānena gehassitapemavasena.",
  "tika-s0203t:793_0": "Gotamīti mahāpajāpatigotamī. Seṭṭhissāti bārāṇasiseṭṭhino.",
  "tika-s0203t:794_0": "Teti paccekabuddhe.",
  "tika-s0203t:794_1": "Kiṃ nu khoti pucchi ciratarakālaṃ puññakiriyāya paribhāvitasantānatāya,",
  "tika-s0203t:794_2": "paccekabuddhesu ca gāravabahumānatāya.",
  "tika-s0203t:794_3": "Duggatehipi sakkā kātunti duggatehipi yathāvibhavaṃ katā kuṭi tumhākaṃ vasituṃ sakkāti pucchi.",
  "tika-s0203t:795_0": "Hatthakammaṃ dethāti hatthakammaṃ katvā dethāti attho.",
  "tika-s0203t:795_1": "Ānisaṃsaṃ ācikkhitvāti “tādisānaṃ mahesīnaṃ kataṃ veyyāvaccaṃ amhākampi dīgharattaṃ hitāya hoti.",
  "tika-s0203t:795_2": "Āvāsadānañca nāma mahapphalaṃ mahānisaṃsaṃ nibbattaṭṭhāne mahāsampattiāvahaṃ bhavissatī”tiādinā ānisaṃsaṃ ācikkhitvā.",
  "tika-s0203t:795_3": "Gāḷhena ovādena tajjetvāti,",
  "tika-s0203t:795_4": "“imesu nāma karontesu tvaṃ kasmā na karosi,",
  "tika-s0203t:795_5": "mama jeṭṭhakadāsassa bhariyabhāvaṃ na jānāsi.",
  "tika-s0203t:795_6": "Sabbehipi kariyamānassa hatthakammassa akaraṇe tuyhaṃ idañcidañca dukkhaṃ āgamissatī”ti bhayena tajjetvā.",
  "tika-s0203t:795_7": "Sataṃ sataṃ hutvāti sataṃ sataṃ dāsaputtā ekajjhaṃ hutvā ekañca ekañca kuṭiṃ katvā adāsi.",
  "tika-s0203t:795_8": "Caṅkamanādiparivāranti caṅkamanarattiṭṭhānadivāṭṭhānabhojanādiparivāraṭṭhānasahitaṃ.",
  "tika-s0203t:795_9": "Jaggitvā upaṭṭhāpetvā.",
  "tika-s0203t:795_10": "Vissajjāpesīti pariccajāpesi.",
  "tika-s0203t:795_11": "Parivattāpetvāti cetāpetvā.",
  "tika-s0203t:795_12": "Ticīvarānīti sahassagghanikāni ticīvarāni katvā adāsi.",
  "tika-s0203t:795_13": "Kālena kālanti kāle kāle,",
  "tika-s0203t:795_14": "kismiñci kāleti attho.",
  "tika-s0203t:795_15": "Rajje ṭhitassāti sabbabhūtūpakārarajje ṭhitassa.",
  "tika-s0203t:796_0": "Nandakattheropīti tadā jeṭṭhakadāso etarahi nandakatthero pabbajitvā arahattaṃ patto.",
  "tika-s0203t:796_1": "Jeṭṭhakadāsidhītā …pe…",
  "tika-s0203t:796_2": "aggamahesiṭṭhāne ṭhitāti mahāpajāpatigotamiṃ sandhāya vadati.",
  "tika-s0203t:796_3": "Ayamāyasmā nandakoti ayameva samudāgamato āyasmā nandakatthero.",
  "tika-s0203t:796_4": "Etāva tā bhikkhuniyoti etāvatā samudāgamato pañcasatā bhikkhuniyo.",
  "tika-s0203t:797_0": "399.",
  "tika-s0203t:797_1": "Hetunāti ñāyena aviparītapaṭipattiyā.",
  "tika-s0203t:797_2": "Pubbabhāgā hi purimā purimā paṭipadā pacchimāya kāraṇaṃ.",
  "tika-s0203t:797_3": "Yāthāvasarasato diṭṭhanti yathābhūtasabhāvato paccakkhaṃ viya.",
  "tika-s0203t:798_0": "401. Taṃ sabhāvaṃ taṃsabhāvanti tassā vedanāya paccayabhāvena anurūpaṃ.",
  "tika-s0203t:799_0": "403.",
  "tika-s0203t:799_1": "Paṭhamataraṃyeva aniccāti tassāpi chāyāya aniccabhāvo paṭhamataraṃyeva siddho.",
  "tika-s0203t:799_2": "Na hi kadāci aniccaṃ nissāya pavattaṃ kiñci niccaṃ nāma atthīti.",
  "tika-s0203t:800_0": "404.",
  "tika-s0203t:800_1": "Anupahanitvāti avināsetvā.",
  "tika-s0203t:800_2": "Kathaṃ pana maṃsakāyaṃ cammakāyañca avināsetvā itaresaṃ kantanaṃ hotīti byatirekamukhena dassetuṃ,",
  "tika-s0203t:800_3": "“tatthā”tiādi vuttaṃ.",
  "tika-s0203t:800_4": "Cammaṃ alliyāpentoti camme laggāpento cammapaṭibaddhaṃ karonto.",
  "tika-s0203t:800_5": "Cammaṃ baddhaṃ katvāti vivarakāle na phālento cammabaddhe katvā.",
  "tika-s0203t:800_6": "Evaṃ akatvāti evaṃ maṃsacammakāyānaṃ vināsanaṃ akatvā,",
  "tika-s0203t:800_7": "vilimaṃsādivikantanena aññamaññaṃ vivecetvā.",
  "tika-s0203t:800_8": "Tattha vilimaṃsanti cammanissitamaṃsaṃ,",
  "tika-s0203t:800_9": "paṭicchannakilomakanti ca vadanti.",
  "tika-s0203t:800_10": "Nhārūti sukhumanhāru.",
  "tika-s0203t:800_11": "Bandhananti cammamaṃsānaṃ sambandhaṃ. Tenāha –",
  "tika-s0203t:800_12": "“sabbacamme laggavilipanamaṃsamevā”ti.",
  "tika-s0203t:800_13": "Antarakilesamevāti antare citte jātattā sattasantānantogadhatāya abbhantarabhūtakilesameva.",
  "tika-s0203t:801_0": "405.",
  "tika-s0203t:801_1": "Tajjaṃ vāyāmanti nidassanamattaṃ daṭṭhabbaṃ.",
  "tika-s0203t:801_2": "Tathā hi purisena kuṭhārinā chejjaṃ chindite chejjaṭṭhānassa sallakkhaṇaṃ icchitabbaṃ,",
  "tika-s0203t:801_3": "tassa paṭighātabhāvo icchitabbo,",
  "tika-s0203t:801_4": "kāyapariḷāhābhāvo icchitabbo,",
  "tika-s0203t:801_5": "tassa avaṭṭhānaṃ icchitabbaṃ,",
  "tika-s0203t:801_6": "kiccantare ajjhupekkhaṇaṃ icchitabbaṃ,",
  "tika-s0203t:801_7": "evaṃ paññāya kilese chindantassa yogino vīriyabalena saddhiṃ sati- pīti-",
  "tika-s0203t:801_8": "passaddhi- samādhi-",
  "tika-s0203t:801_9": "upekkhāsambojjhaṅgaṃ icchitabbanti āha –",
  "tika-s0203t:801_10": "“evaṃ na vinā chahi…pe…",
  "tika-s0203t:801_11": "sakkotī”ti.",
  "tika-s0203t:802_0": "407.",
  "tika-s0203t:802_1": "Tena kāraṇenāti yena tāsaṃ bhikkhunīnaṃ sā dhammadesanā sappāyā,",
  "tika-s0203t:802_2": "āsevanamandatāya pana ajjhāsayena paripuṇṇasaṅkappā na jātāyeva;",
  "tika-s0203t:802_3": "puna tathā desanāya sati āsevanabalavatāya paripuṇṇasaṅkappā bhavissanti;",
  "tika-s0203t:802_4": "tena kāraṇena tvampi tā bhikkhuniyo teneva ovādena ovadeyyāsīti.",
  "tika-s0203t:803_0": "415.",
  "tika-s0203t:803_1": "Sabbapacchimikāti sabbāsaṃ kaniṭṭhā sotāpannā,",
  "tika-s0203t:803_2": "anariyā tattha kāci natthīti attho. Tenāha –",
  "tika-s0203t:803_3": "“sesā pana…pe…",
  "tika-s0203t:803_4": "khīṇāsavā cā”ti.",
  "tika-s0203t:803_5": "Yadi evanti akhīṇāsavāpi tādisā bhikkhunī atthi.",
  "tika-s0203t:803_6": "Evaṃ sati sukkhavipassakabhāvenapi sati khīṇāsavabhāve ariyassa vinaye aparipuṇṇasaṅkappāvāti adhippāyena codeti,",
  "tika-s0203t:803_7": "“kathaṃ paripuṇṇasaṅkappā”ti?",
  "tika-s0203t:803_8": "Itaro ajjhāsayapāripūriyāti kāraṇaṃ vatvā,",
  "tika-s0203t:803_9": "“yassa hī”tiādinā tamatthaṃ vivarati.",
  "tika-s0203t:803_10": "Ajjhāsayapāripūriyāti tattha adhippāyapāripūriyā,",
  "tika-s0203t:803_11": "na sabbaso guṇapāripūriyāti adhippāyo.",
  "tika-s0203t:803_12": "Tenāha “kadā nu kho”tiādi.",
  "tika-s0203t:803_13": "Etena pādakajjhānasammasitajjhānānaṃ visadisatāya puggalassa vipassanākāle pavattaajjhāsayavasena ariyamagge",
  "tika-s0203t:803_14": "bojjhaṅgamaggaṅgajhānaṅgānaṃ visesatāti ayamattho dīpitoti veditabbo.",
  "tika-s0203t:803_15": "Sesaṃ suviññeyyameva.",
  "tika-s0203t:804_0": "Nandakovādasuttavaṇṇanāya līnatthappakāsanā samattā.",
  "tika-s0203t:805_0": "5. Rāhulovādasuttavaṇṇanā",
  "tika-s0203t:806_0": "416.",
  "tika-s0203t:806_1": "Vimuttiṃ paripācentīti kilesānaṃ paṭippassaddhivimuttibhūtaṃ arahattaṃ sabbaso pācenti sādhenti nibbāpentīti vimuttiparipācanīyā.",
  "tika-s0203t:806_2": "Dhammāti kāraṇadhammā. Tenāha –",
  "tika-s0203t:806_3": "“visuddhikāraṇavasenā”ti,",
  "tika-s0203t:806_4": "arahattasaṅkhātāya visuddhiyā sampādanavasenāti attho.",
  "tika-s0203t:806_5": "Saddhindriyādayo visujjhamānā maggapaṭipāṭiyāva sabbaso assaddhiyādīhi cittaṃ vimocentā aggaphalavimuttiṃ sampādenti.",
  "tika-s0203t:806_6": "Tesaṃ pana visuddhi bālaparivajjanena paṇḍitapayirupāsanena pasādāvahadhammapaccavekkhaṇāya ca hoti.",
  "tika-s0203t:806_7": "Tato idha pannarasa dhammā adhippetāti dassento,",
  "tika-s0203t:806_8": "“vuttañheta”ntiādimāha.",
  "tika-s0203t:807_0": "Tattha assaddhe puggaleti saddhārahite puggale.",
  "tika-s0203t:807_1": "Te hi nissāya na kadāci saddhā sambhavati,",
  "tika-s0203t:807_2": "tesaṃ pana diṭṭhānugatiāpajjanena aññadatthu asaddhiyameva vaḍḍhati,",
  "tika-s0203t:807_3": "tasmā te paṭibhayamaggo viya dūrato vajjetabbā.",
  "tika-s0203t:807_4": "Assaddhiyanti ca saddhāya paṭipakkhabhūtā asaddheyyavatthusmiṃ adhimuccanākārena pavattā saṃkilesadhammā veditabbā.",
  "tika-s0203t:807_5": "Saddhe puggaleti saddhāsampanne puggale.",
  "tika-s0203t:807_6": "Te hi nissāya saddheyyavatthusmiṃ anuppannā uppajjati,",
  "tika-s0203t:807_7": "uppannā bhiyyobhāvaṃ vepullaṃ āpajjati.",
  "tika-s0203t:807_8": "Saddheyyavatthūti ca buddhādīni ratanāni kammakammaphalāni ca.",
  "tika-s0203t:807_9": "Sevatoti labbhamānaṃ saddhāsampadaṃ uppādetuṃ vaḍḍhetuñca nisevato.",
  "tika-s0203t:807_10": "Sesapadāni tasseva vevacanāni.",
  "tika-s0203t:807_11": "Atha vā sevato upasaṅkamato.",
  "tika-s0203t:807_12": "Bhajato tesaṃ paṭipattiyaṃ bhattiṃ kubbato.",
  "tika-s0203t:807_13": "Payirupāsatoti tesaṃ ovādānusāsanikaraṇavasena upaṭṭhahato.",
  "tika-s0203t:807_14": "Pasādanīyasuttantā nāma buddhādiguṇapaṭisaṃyuttā pasādāvahā sampasādanīyasuttādayo.",
  "tika-s0203t:807_15": "Te hi paccavekkhato buddhādīsu anuppannā pasannā upajjati,",
  "tika-s0203t:807_16": "uppannā bhiyyobhāvaṃ vepullaṃ āpajjati.",
  "tika-s0203t:807_17": "Imehi tīhākārehīti imehi yathāvuttehi tīhi kāraṇehi.",
  "tika-s0203t:807_18": "Paṭipakkhadūrībhāvato paccekaṃ sūpahārato ca āsevanaṃ bhāvanaṃ labhanti.",
  "tika-s0203t:807_19": "Saddhindriyaṃ visujjhati maggaphalāvahabhāvena acchati visuddhiṃ pāpuṇāti.",
  "tika-s0203t:807_20": "Iminā nayena sesapadesupi attho veditabbo.",
  "tika-s0203t:808_0": "Ayaṃ pana viseso –",
  "tika-s0203t:808_1": "kusīteti alase sammāpaṭipattiyaṃ nikkhittadhure.",
  "tika-s0203t:808_2": "Āraddhavīriyeti paggahitavīriye sammāpaṭipanne.",
  "tika-s0203t:808_3": "Sammappadhāneti anuppannānaṃ akusalānaṃ anuppādanādivasena pavatte cattāro upāyappadhāne.",
  "tika-s0203t:808_4": "Paccavekkhato paṭipattiṃ avekkhato.",
  "tika-s0203t:808_5": "Te hi paccavekkhato līnaṃ abhibhavitvā sammadeva ārambhadhātuādi anuppannānaṃ vidhinā satisampadāya uppādāya bhiyyobhāvāya saṃvattati.",
  "tika-s0203t:808_6": "Asamāhite bhantamigabhantagoṇasappaṭibhāge vibbhantacitte.",
  "tika-s0203t:808_7": "Samāhite upacārasamādhinā appanāsamādhinā ca sammadeva samāhitacitte.",
  "tika-s0203t:808_8": "Jhānavimokkheti savitakkasavicārādijhānāni paṭhamādivimokkhe ca.",
  "tika-s0203t:808_9": "Tesañhi paccavekkhaṇā uparūpari accantameva samādhānāya saṃvattati.",
  "tika-s0203t:808_10": "Duppaññeti nippaññe,",
  "tika-s0203t:808_11": "ariyadhammassa uggahaparipucchāsavanasammasanābhāvena sabbaso paññārahite ca.",
  "tika-s0203t:808_12": "Paññavanteti vipassanāpaññāya ceva maggapaññāya ca samannāgate.",
  "tika-s0203t:808_13": "Gambhīrañāṇacariyanti gambhīraṃ khandhāyatanadhātusaccapaṭiccasamuppādādibhedaṃ ñāṇassa caritabbaṭṭhānaṃ,",
  "tika-s0203t:808_14": "yattha vā gambhīrañāṇassa cariyaṃ pavattati.",
  "tika-s0203t:808_15": "Tattha hi paccavekkhaṇā sammohaṃ vidhamati,",
  "tika-s0203t:808_16": "anuppannāya paññāya uppādāya bhiyyobhāvāya saṃvattati.",
  "tika-s0203t:808_17": "Suttantakkhandheti suttasamūhe.",
  "tika-s0203t:809_0": "Pubbe saddhindriyādīnaṃ visuddhikāraṇāni,",
  "tika-s0203t:809_1": "“vimuttiparipācanīyā dhammā”ti vuttānīti idha saddhādike aññe ca dhamme dassento,",
  "tika-s0203t:809_2": "“aparepī”tiādimāha.",
  "tika-s0203t:809_3": "Tattha saddhādīnaṃ vimuttiparipācanīyatā dassitā eva,",
  "tika-s0203t:809_4": "aniccasaññādīnaṃ pana vimuttiparipācanīyatāya vattabbameva natthi vipassanābhāvato. Tenāha –",
  "tika-s0203t:809_5": "“ime pañca nibbedhabhāgiyā saññā”ti.",
  "tika-s0203t:809_6": "Kalyāṇamittatādayoti kalyāṇamittatā sīlasaṃvaro abhisallekhakathā vīriyārambho nibbedhikā paññā ime kalyāṇamittatādayo pañca dhammā.",
  "tika-s0203t:809_7": "Ayamettha saṅkhepo,",
  "tika-s0203t:809_8": "vitthāro pana “meghiyasuttasaṃvaṇṇanāyaṃ” vuttanayena veditabbo.",
  "tika-s0203t:809_9": "Lokaṃ volokentassāti buddhaveneyyasattalokaṃ buddhacakkhunā visesato olokentassa.",
  "tika-s0203t:810_0": "419.",
  "tika-s0203t:810_1": "Āyasmato rāhulassa indriyānaṃ paripakkattā saddhiṃ paṭṭhapitapatthanā devatā udikkhamānā tiṭṭhanti, –",
  "tika-s0203t:810_2": "“kadā nu kho uttari āsavānaṃ khaye vinessatī”ti.",
  "tika-s0203t:810_3": "Yadā pana satthā evaṃ parivitakkesi,",
  "tika-s0203t:810_4": "tāvadeva samānajjhāsayatāya sabbakālaṃ taṅkhaṇaṃ āgamentiyo tā devatāyo taṃ samavāyaṃ disvā ekasmiṃ andhavanasmiṃyeva sannipatitā.",
  "tika-s0203t:810_5": "Upālissa gahapatino dīghanakhaparibbājakassa catusaccadhammesu dassanakiccena pavatto sotāpattimaggoti",
  "tika-s0203t:810_6": "tesu suttesu paṭhamamaggo “dhammacakkhu”nti vutto,",
  "tika-s0203t:810_7": "tassa dassanatthassa sātisayattā,",
  "tika-s0203t:810_8": "brahmāyuno pana phalañāṇāni heṭṭhimāni tīṇi sātisayānīti brahmāyusutte tīṇi phalāni “dhammacakkhu”nti vuttāni.",
  "tika-s0203t:810_9": "Idaṃ panettha āyasmato rāhulassa maggañāṇaṃ phalañāṇañca dassanattho sātisayo,",
  "tika-s0203t:810_10": "tāhi ca devatāhi yaṃ ñāṇaṃ adhigataṃ,",
  "tika-s0203t:810_11": "taṃ sātisayamevāti vuttaṃ –",
  "tika-s0203t:810_12": "“imasmiṃ sutte cattāro maggā,",
  "tika-s0203t:810_13": "cattāri ca phalāni dhammacakkhunti veditabbānī”ti.",
  "tika-s0203t:810_14": "Kiṃ pana sāvakānaṃ saccābhisamayañāṇe atthi koci visesoti?",
  "tika-s0203t:810_15": "Āma atthi.",
  "tika-s0203t:810_16": "So ca kho pubbabhāge vuṭṭhānagāminivipassanāya pavattiyākāravisesena labheyya kāci visesamattā.",
  "tika-s0203t:810_17": "Svāyamattho abhidhamme “no ca kho yathā diṭṭhippattassā”ti saddhāvimuttato diṭṭhippattassa kilesappahānaṃ pati visesakittanena dīpetabbo.",
  "tika-s0203t:810_18": "Kiṃ pana āyasmā rāhulo viya tā devatā sabbā ekacittā pageva cattāri phalāni adhigaṇhiṃsūti?",
  "tika-s0203t:810_19": "Noti dassento “tattha hī”tiādimāha.",
  "tika-s0203t:810_20": "Kittakā pana tā devatāti āha “tāsañca panā”tiādi.",
  "tika-s0203t:811_0": "Rāhulovādasuttavaṇṇanāya līnatthappakāsanā samattā.",
  "tika-s0203t:812_0": "6. Chachakkasuttavaṇṇanā",
  "tika-s0203t:813_0": "420.",
  "tika-s0203t:813_1": "Ādimhi kalyāṇanti ādikoṭṭhāse kalyāṇaṃ etassāti vā ādikalyāṇo,",
  "tika-s0203t:813_2": "taṃ ādikalyāṇaṃ,",
  "tika-s0203t:813_3": "ādikalyāṇabhāvo ca dosavigamena icchitabbo.",
  "tika-s0203t:813_4": "Yañhi sabbaso vigatadosaṃ,",
  "tika-s0203t:813_5": "taṃ paripuṇṇaguṇameva hotīti “niddosa”nti vuttaṃ.",
  "tika-s0203t:813_6": "Katvāti ca padaṃ,",
  "tika-s0203t:813_7": "“kalyāṇaṃ katvā bhaddakaṃ katvā”ti purimapadadvayenapi yojetabbaṃ.",
  "tika-s0203t:813_8": "Desanākāro hi idha kalyāṇasaddena gahito.",
  "tika-s0203t:813_9": "Tenevāha –",
  "tika-s0203t:813_10": "“desetabbadhammassa kalyāṇatā dassitā hotī”ti,",
  "tika-s0203t:813_11": "dutiye pana atthavikappe desetabbadhammassa kalyāṇatā mukhyeneva kathitā itarassa atthāpattito.",
  "tika-s0203t:813_12": "Majjhekalyāṇaṃ pariyosānakalyāṇanti etthāpi eseva nayo.",
  "tika-s0203t:813_13": "Ayañca desanāya thomanā buddhānaṃ āciṇṇasamāciṇṇāvāti dassetuṃ,",
  "tika-s0203t:813_14": "“iti bhagavā ariyavaṃsa”ntiādi vuttaṃ.",
  "tika-s0203t:813_15": "Dhammaggahaṇampi desanāya thomanā evāti “navahi padehī”ti vuttaṃ.",
  "tika-s0203t:814_0": "Vedanā yāthāvato jānanaṃ,",
  "tika-s0203t:814_1": "tañca maggakiccaṃ,",
  "tika-s0203t:814_2": "tassa upāyo vipassanātiāha –",
  "tika-s0203t:814_3": "“sahavipassanena maggena jānitabbānī”ti.",
  "tika-s0203t:814_4": "Pariññābhisamayādikiccena nibbattiyā asammohato ca paṭivijjhitabbo.",
  "tika-s0203t:814_5": "Tebhūmakacittameva kathitaṃ sammasanaṭṭhānassa adhippetattā.",
  "tika-s0203t:814_6": "Esa nayo dhammāyatanādīsupi.",
  "tika-s0203t:814_7": "Dhammāyatanassa vā āyatanabhāvato bahiddhāgahaṇaṃ,",
  "tika-s0203t:814_8": "na sabbaso anajjhattabhāvato.",
  "tika-s0203t:814_9": "Vipākavedanāpaccayā javanakkhaṇe uppannataṇhāti chattiṃsavipākavedanaṃ nissāya evaṃ assādentī anubhaveyyanti akusalajavanakkhaṇato uppannataṇhā.",
  "tika-s0203t:815_0": "422.",
  "tika-s0203t:815_1": "Pāṭiyekko anusandhīti yathānusandhiādīnaṃ asambhavatoti adhippāyena vuttaṃ.",
  "tika-s0203t:815_2": "Heṭṭhāti viññāṇaphassavedanātaṇhānaṃ paccayāyattavuttitādassanena cakkhāyatanādīnaṃ rūpāyatanādīnañca",
  "tika-s0203t:815_3": "paccayāyattavuttitā dīpitā apaccayuppannassa paccayābhāvato,",
  "tika-s0203t:815_4": "yañca paccayāyattavuttikaṃ,",
  "tika-s0203t:815_5": "taṃ aniccaṃ uppādasambhavato,",
  "tika-s0203t:815_6": "yadaniccaṃ taṃ dukkhaṃ,",
  "tika-s0203t:815_7": "yaṃ dukkhaṃ tadanattāti khandhapañcake ca channaṃ chakkānaṃ vasena ghanavinibbhogakaraṇena atthato anattalakkhaṇaṃ vibhāvitaṃ.",
  "tika-s0203t:815_8": "Na sarūpatoti sarūpatopi taṃ vibhāvetukāmo teneva chachakkānaṃ vasena ghanavinibbhoganayena byatirekato ca anvayato ca dassento bhagavā –",
  "tika-s0203t:815_9": "“cakkhu attāti yo vadeyyā”tiādimāhāti yathānusandhikāva desanā vibhāvitā.",
  "tika-s0203t:815_10": "Tenāha “heṭṭhā kathitānaṃ hī”tiādi.",
  "tika-s0203t:815_11": "Heṭṭhā pana channaṃ chakkānaṃ vasena vinibbhogadassanamattaṃ,",
  "tika-s0203t:815_12": "na anattalakkhaṇaṃ vibhāvitaṃ,",
  "tika-s0203t:815_13": "idha pana sarūpato anattalakkhaṇaṃ vibhāvitanti adhippāyena anusandhantarabhāvajotanā.",
  "tika-s0203t:815_14": "Yadipi anattabhāvo nāma catūsupi saccesu labbhateva,",
  "tika-s0203t:815_15": "sabbepi hi dhammā anattā,",
  "tika-s0203t:815_16": "ime panettha dvepi nayā sammasanavasena pavattāti vuttaṃ –",
  "tika-s0203t:815_17": "“dvinnaṃ saccānaṃ anattabhāvadassanattha”nti.",
  "tika-s0203t:815_18": "Na upapajjatīti upapattisaṅkhātayuttiyā na sametīti ayamettha atthoti āha “na yujjatī”ti.",
  "tika-s0203t:815_19": "Attavādinā –",
  "tika-s0203t:815_20": "“nicco dhuvo sassato”ti abhimato,",
  "tika-s0203t:815_21": "cakkhuñca uppādavantatāya aniccaṃ,",
  "tika-s0203t:815_22": "yaṃ paccayāyatthavuttitā,",
  "tika-s0203t:815_23": "tasmā “cakkhu attāti yo vadeyya,",
  "tika-s0203t:815_24": "taṃ na upapajjatī”tiādi.",
  "tika-s0203t:815_25": "Sakkāyavatthu cakkhu anattā aniccabhāvato seyyathāpi ghaṭo,",
  "tika-s0203t:815_26": "cakkhuṃ aniccaṃ paccayāyattavuttibhāvato seyyathāpi ghaṭo,",
  "tika-s0203t:815_27": "cakkhu paccayāyattavutti uppādādisambhavato seyyathāpi ghaṭo.",
  "tika-s0203t:815_28": "Vigacchatīti bhaṅguppattiyā sabhāvāvigamena vigacchati.",
  "tika-s0203t:815_29": "Tenāha “nirujjhatī”ti.",
  "tika-s0203t:816_0": "424.",
  "tika-s0203t:816_1": "Yasmā kilesavaṭṭamūlakaṃ kammavaṭṭaṃ,",
  "tika-s0203t:816_2": "kammavaṭṭamūlakañca vipākavaṭṭaṃ.",
  "tika-s0203t:816_3": "Kilesuppatti ca taṇhādiggāhapubbikā,",
  "tika-s0203t:816_4": "tasmā “tiṇṇaṃ vā gāhānaṃ vasena vaṭṭaṃ dassetu”nti āha.",
  "tika-s0203t:816_5": "Yasmā pana taṇhāpakkhikā dhammā samudayasaccaṃ,",
  "tika-s0203t:816_6": "cakkhādayo dukkhasaccaṃ,",
  "tika-s0203t:816_7": "tasmā vuttaṃ –",
  "tika-s0203t:816_8": "“dvinnaṃ saccānaṃ vasena vaṭṭaṃ dassetu”nti.",
  "tika-s0203t:816_9": "Taṇhāmānadiṭṭhiggāhāva veditabbā sakkāyagāminipaṭipadāya adhippetattā.",
  "tika-s0203t:816_10": "“Etaṃ mamā”tiādinā gahaṇamevettha anupassanāti āha –",
  "tika-s0203t:816_11": "“gāhattayavasena passatī”ti.",
  "tika-s0203t:817_0": "Tiṇṇaṃ gāhānaṃ paṭipakkhavasenāti taṇhādiggāhapaṭipakkhabhūtānaṃ dukkhāniccānattānupassanānaṃ vasena,",
  "tika-s0203t:817_1": "tāhi vā tiṇṇaṃ gāhānaṃ paṭipakkhavasena viniveṭhanavasena anuppādanavasenāti attho.",
  "tika-s0203t:817_2": "Paṭipakkhavasena vivaṭṭaṃ dassetunti yojanā.",
  "tika-s0203t:817_3": "Sakkāyanirodhagāminī paṭipadāti ettha nirodhadhammo sarūpeneva dassitoti āha –",
  "tika-s0203t:817_4": "“nirodho…pe…",
  "tika-s0203t:817_5": "dassetu”nti.",
  "tika-s0203t:817_6": "Paṭisedhavacanānīti paṭikkhepavacanāni.",
  "tika-s0203t:818_0": "425.",
  "tika-s0203t:818_1": "Taṇhādīnaṃ anupādiyanavacanāni taṇhādiṭṭhivaseneva vuttāni taṇhādiṭṭhīnaṃyeva abhinandanādivasena pavattisabbhāvato.",
  "tika-s0203t:818_2": "Appahīnattho anusayatthoti āha –",
  "tika-s0203t:818_3": "“anusetīti appahīno hotī”ti ariyamaggena hi appahīno thāmagato rāgādikileso anusayo kāraṇalābhe sati uppajjanārahabhāvato.",
  "tika-s0203t:818_4": "Yaṃ panettha vattabbaṃ,",
  "tika-s0203t:818_5": "taṃ heṭṭhā vuttameva.",
  "tika-s0203t:818_6": "Vaṭṭadukkhakilesadukkhassāti vaṭṭadukkhassa ceva kilesadukkhassa ca.",
  "tika-s0203t:818_7": "Saupādisesanibbānañhi kilesadukkhassa antakaraṇaṃ,",
  "tika-s0203t:818_8": "anupādisesanibbānaṃ vaṭṭadukkhassa.",
  "tika-s0203t:819_0": "426.",
  "tika-s0203t:819_1": "Tesanti anusayānaṃ.",
  "tika-s0203t:819_2": "Paṭikkhepavasenāti pajahanavasena,",
  "tika-s0203t:819_3": "appavattikaraṇavasenāti attho.",
  "tika-s0203t:819_4": "Avijjaṃ pajahitvāti anavasesato avijjaṃ appavattidhammataṃ āpādetvā.",
  "tika-s0203t:819_5": "Kāmaṃ heṭṭhimamaggañāṇampi avijjāpahāyinī vijjā eva,",
  "tika-s0203t:819_6": "taṃ pana ñāṇaṃ avijjāya anavasesappahāyakaṃ na hoti,",
  "tika-s0203t:819_7": "aggamaggañāṇe pana uppanne avijjāya lesopi nāvasissatīti tadeva avijjāya pahāyakanti āha –",
  "tika-s0203t:819_8": "“arahattamaggavijjaṃ uppādetvā”ti.",
  "tika-s0203t:820_0": "427.",
  "tika-s0203t:820_1": "Sayameva tathāgate attano buddhānubhāvena desente saṭṭhi bhikkhū arahattaṃ pattāti anacchariyametaṃ,",
  "tika-s0203t:820_2": "atha kiṃ acchariyanti āha “ima”ntiādi.",
  "tika-s0203t:820_3": "Kathentepīti ettha itisaddo pakārattho,",
  "tika-s0203t:820_4": "imināva pakārenāti attho.",
  "tika-s0203t:820_5": "Pattā evāti saṭṭhi bhikkhū arahattaṃ pattā evāti yojanā.",
  "tika-s0203t:820_6": "Etampi anacchariyaṃ,",
  "tika-s0203t:820_7": "satthu sammukhā sāvakā samudāgamā mahābhiññā pabhinnapaṭisambhidā tathā tathā sappāṭihāriyaṃ dhammaṃ desentīti. Tenāha –",
  "tika-s0203t:820_8": "“mahābhiññappattā hi te sāvakā”ti.",
  "tika-s0203t:821_0": "Mahāmaṇḍapeti lohapāsādassa purato eva mahābhikkhusannipāto jātoti tesaṃ pahonakavasena kate mahati sāṇimaṇḍapeti vadanti.",
  "tika-s0203t:821_1": "Tesupi ṭhānesūti tesu yathāvuttamahāmaṇḍapādīsu ṭhānesu.",
  "tika-s0203t:821_2": "Mahāthero atthīti padaṃ ānetvā sambandhitabbaṃ.",
  "tika-s0203t:821_3": "Devattherassa guṇe sutvā pasannamānaso mahāthero,",
  "tika-s0203t:821_4": "tathāpi vatthasampattiyā pasīditvā “tvaṃ pana nhāpehī”ti āha.",
  "tika-s0203t:822_0": "Heṭṭhāpāsādeti ca kalyāṇiyamahāvihāre uposathāgāre heṭṭhāpāsāde ekadā uparipāsāde ekadā,",
  "tika-s0203t:822_1": "kathesīti.",
  "tika-s0203t:822_2": "Cūḷanāgassa tathā mahatī parisā devatānubhāvena abhiññāpādanaṃ ahosīti keci.",
  "tika-s0203t:822_3": "Thero pana mahiddhiko ahosi,",
  "tika-s0203t:822_4": "tasmā tāva mahatiṃ parisaṃ abhiññāpesīti apare.",
  "tika-s0203t:823_0": "Tato tatoti tassaṃ tassaṃ disāyaṃ.",
  "tika-s0203t:823_1": "Ekovāti ekacco eva,",
  "tika-s0203t:823_2": "na bahuso,",
  "tika-s0203t:823_3": "katipayāva puthujjanā ahesunti attho.",
  "tika-s0203t:823_4": "Sesaṃ heṭṭhā vuttanayattā suviññeyyameva.",
  "tika-s0203t:824_0": "Chachakkasuttavaṇṇanāya līnatthappakāsanā samattā.",
  "tika-s0203t:825_0": "7. Mahāsaḷāyatanikasuttavaṇṇanā",
  "tika-s0203t:826_0": "428.",
  "tika-s0203t:826_1": "Mahantāni saḷāyatanāni adhikicca pavattattā mahāsaḷāyatanikaṃ,",
  "tika-s0203t:826_2": "mahantatā ca tesaṃ mahantaṃ lokasannivāsaṃ abhibyāpetvā ṭhitattā ayoniso gayhamānānaṃ mahato anatthāya saṃvattanato,",
  "tika-s0203t:826_3": "yoniso gayhamānānaṃ mahato atthāya hitāya sukhāya saṃvattanato ca daṭṭhabbā.",
  "tika-s0203t:826_4": "Jotakanti bodhakaṃ.",
  "tika-s0203t:827_0": "429.",
  "tika-s0203t:827_1": "Sikhāppattāya vipassanāya jānanampi yathābhūtajānanameva maggena jānanassa āsannakāraṇabhāvatoti āha –",
  "tika-s0203t:827_2": "“sahavipassanena maggena ajānanto”ti.",
  "tika-s0203t:827_3": "Vuḍḍhiṃ gacchantīti paccayasamodhānena bhavayonigatiṭhitisattāvāsapāḷiyā aparāparaṃ parivuddhiṃ gacchanti.",
  "tika-s0203t:827_4": "Evaṃbhūtā paguṇabhāvamāpāditā samathavipassanādhammā viya suṭṭhutaraṃ vasībhāvaṃ pāpitā jhānābhiññā viya ca vasībhūtā hutvā uparūpari brūhentīti āha –",
  "tika-s0203t:827_5": "“vasībhāvaṃ gacchantī”ti.",
  "tika-s0203t:827_6": "Tathā hi te kadāci bhavapatthanāya anuppāditāyapi appahīnabhāvenevassā tiṭṭhanti.",
  "tika-s0203t:827_7": "Akusalā dhammāva yebhuyyena dassanāyatanena vināsadassanato pavattanti parivaḍḍhanti ca.",
  "tika-s0203t:827_8": "Pañcadvārikadarathāti pañcadvārikajavanasahagatā akusaladarathā.",
  "tika-s0203t:827_9": "Evaṃ manodvārikadarathā veditabbā.",
  "tika-s0203t:827_10": "Santāpāti darathehi balavanto sampayuttadhammānaṃ nissayassa ca santāpanakarā.",
  "tika-s0203t:827_11": "Pariḷāhāti tatopi balavatarā tesaṃyeva paridahanakarā.",
  "tika-s0203t:828_0": "430.",
  "tika-s0203t:828_1": "Pañcadvārikasukhaṃ,",
  "tika-s0203t:828_2": "na kāyappasādasannissitasukhameva.",
  "tika-s0203t:828_3": "Manodvārikasukhanti manodvārikacittasannissitasukhaṃ,",
  "tika-s0203t:828_4": "na yaṃ kiñci cetasikasukhaṃ tassa kāyikasukhaggahaṇeneva gahitattā.",
  "tika-s0203t:828_5": "Pañcadvārikajavanena samāpajjanaṃ vā vuṭṭhānaṃ vā natthīti idaṃ manodvārikajavanena tassa sambhavaṃ dassetuṃ,",
  "tika-s0203t:828_6": "maggassa vasena vuttaṃ,",
  "tika-s0203t:828_7": "na pana tappasaṅgasaṅkānivattanatthaṃ.",
  "tika-s0203t:828_8": "Viññattimattampi janetuṃ asamatthaṃ samāpajjanassa kathaṃ paccayo hoti,",
  "tika-s0203t:828_9": "buddhānaṃ pana bhagavantānaṃ hotīti ce?",
  "tika-s0203t:828_10": "Tathāpi tassa āsannaṭṭhāne pañcadvārikacittappavattiyā asambhavo eva tādisassa pubbābhogassa tasmiṃ kāle asambhavato.",
  "tika-s0203t:828_11": "Eteneva yā kesañci ariyadhamme akovidānaṃ ghaṭasabhāvādīsu buddhitulyakāritāpatticodanā;",
  "tika-s0203t:828_12": "sā paṭikkhittāti daṭṭhabbā taṃtaṃpurimābhogavasena tena tena pañcadvārikābhiniyatamanoviññāṇassa parato",
  "tika-s0203t:828_13": "pavattamānamanoviññāṇena tasmiṃ tasmiṃ atthe vaṇṇasaṇṭhānādivisesassa vinicchinitabbato.",
  "tika-s0203t:828_14": "Uppannamattakameva hotīti pañcadvārikajavanaṃ tādisaṃ kiñci atthanicchayakiccaṃ kātuṃ na sakkoti,",
  "tika-s0203t:828_15": "kevalaṃ uppannamattameva hoti.",
  "tika-s0203t:828_16": "Ayanti “ādīnavānupassino”tiādinā vuttā.",
  "tika-s0203t:829_0": "431.",
  "tika-s0203t:829_1": "Kusalacitta…pe…",
  "tika-s0203t:829_2": "bhūtassāti vuṭṭhānagāminivipassanāsahagatakusalacittassa sampayuttacetosukhasamaṅgībhūtassa.",
  "tika-s0203t:829_3": "Pubbasuddhikāti magguppattito,",
  "tika-s0203t:829_4": "vipassanārambhatopi vā pubbeva suddhā. Tenāha –",
  "tika-s0203t:829_5": "“ādito paṭṭhāya parisuddhāva hontī”ti.",
  "tika-s0203t:829_6": "Sabbatthakakārāpakaṅgānīti sīlavisodhanassa cittasamādhānassa vipassanābhiyogassa maggena pahātabbakilesapahānassāti",
  "tika-s0203t:829_7": "sabbassapi maggasambhārakiccassa kārāpakaṅgāni.",
  "tika-s0203t:829_8": "Aṭṭhaṅgiko vāti paṭhamajjhāniko vā aṭṭhaṅgiko,",
  "tika-s0203t:829_9": "dutiyajjhāniko vā sattaṅgiko hoti.",
  "tika-s0203t:830_0": "Imameva suttapadesaṃ gahetvāti,",
  "tika-s0203t:830_1": "“yā tathābhūtassa diṭṭhī”tiādinā sammādiṭṭhiādīnaṃ pañcannaṃyeva tasmiṃ ṭhāne gahitattā lokuttaramaggo pañcaṅgikoti vadati.",
  "tika-s0203t:830_2": "Soti tathā vadanto vitaṇḍavādī.",
  "tika-s0203t:830_3": "Anantaravacanenevāti,",
  "tika-s0203t:830_4": "“yā tathābhūtassa diṭṭhī”tiādivacanassa,",
  "tika-s0203t:830_5": "“evamassāya”ntiādinā anantaravacanena.",
  "tika-s0203t:830_6": "Paṭisedhitabboti paṭikkhipitabbo.",
  "tika-s0203t:830_7": "“Ariyo aṭṭhaṅgiko maggo”ti hi idaṃ vacanaṃ ariyamaggassa pañcaṅgikabhāvaṃ ujukameva paṭikkhipati.",
  "tika-s0203t:830_8": "Yadi evaṃ “yā tathābhūtassa diṭṭhī”tiādinā tattha pañcannaṃ eva aṅgānaṃ gahaṇaṃ kimatthiyanti āha “uttari cā”tiādi.",
  "tika-s0203t:830_9": "Sammāvācaṃ bhāveti ariyamaggasamaṅgī.",
  "tika-s0203t:830_10": "Tenāha “micchāvācaṃ pajahatī”ti.",
  "tika-s0203t:830_11": "Yasmiñhi khaṇe sammāvācā bhāvanāpāripūriṃ gacchati,",
  "tika-s0203t:830_12": "tasmiṃyeva micchāvācā pajahīyatīti.",
  "tika-s0203t:830_13": "Saheva viratiyā pūrenti samucchedaviratiyā vinā dukkhapariññādīnaṃ asambhavato.",
  "tika-s0203t:830_14": "Ādito paṭṭhāya parisuddhāneva vaṭṭanti parisuddhe sīle patiṭṭhitasseva bhāvanāya ijjhanato.",
  "tika-s0203t:830_15": "Yathāvuttamatthaṃ ganthantarenapi samatthetuṃ,",
  "tika-s0203t:830_16": "“subhaddasuttepi cā”tiādi vuttaṃ.",
  "tika-s0203t:830_17": "Anekesu suttasatesu aṭṭhaṅgikova maggo āgato,",
  "tika-s0203t:830_18": "na pañcaṅgikoti adhippāyo.",
  "tika-s0203t:831_0": "Sammāsati maggakkhaṇe kāyānupassanādicatukiccasādhikā hotīti taṃ catubbidhaṃ katvā dassento,",
  "tika-s0203t:831_1": "“maggasampayuttāva cattāro satipaṭṭhānā”ti āha.",
  "tika-s0203t:831_2": "Na catumaggasampayuttatāvasena.",
  "tika-s0203t:831_3": "Esa nayo sammappadhānādīsupi.",
  "tika-s0203t:831_4": "Aññamaññānativattamānā yuganaddhā yuttā viya ariyamaggayuganaddhā aññamaññaṃ paṭibaddhāti yuganaddhā. Tenāha –",
  "tika-s0203t:831_5": "“ekakkhaṇikayuganandhā”ti ariyamaggakkhaṇe eva hi samathavipassanā ekakkhaṇikā hutvā samadhuraṃ vattanti.",
  "tika-s0203t:831_6": "Tenevāha “ete hī”tiādi.",
  "tika-s0203t:831_7": "Aññasmiṃ khaṇe samāpatti,",
  "tika-s0203t:831_8": "aññasmiṃ vipassanāti idaṃ tesaṃ tattha tattha kiccato adhikabhāvaṃ sandhāya vuttaṃ,",
  "tika-s0203t:831_9": "na aññathā.",
  "tika-s0203t:831_10": "Na hi paññārahitā samāpatti,",
  "tika-s0203t:831_11": "samādhirahitā ca vipassanā atthi.",
  "tika-s0203t:831_12": "Ariyamagge pana ekakkhaṇikā samadhuratāya ekarasabhāvenāti attho.",
  "tika-s0203t:831_13": "Phalavimuttīti arahattaphalavimutti.",
  "tika-s0203t:831_14": "Sesaṃ heṭṭhā vuttanayattā suviññeyyameva.",
  "tika-s0203t:832_0": "Mahāsaḷāyatanikasuttavaṇṇanāya līnatthappakāsanā samattā.",
  "tika-s0203t:833_0": "8. Nagaravindeyyasuttavaṇṇanā",
  "tika-s0203t:834_0": "435.",
  "tika-s0203t:834_1": "Samavisamaṃ carantīti kāyasamādiṃ samaññeva,",
  "tika-s0203t:834_2": "kāyavisamādiṃ visamaññeva caranti karonti paṭipajjanti.",
  "tika-s0203t:834_3": "Taṃ pana samavisamaṃ aññamaññaṃ viruddhattā visadisattā na ekasmiṃ kāle sambhavatīti āha –",
  "tika-s0203t:834_4": "“kālena samaṃ kālena visama”nti.",
  "tika-s0203t:834_5": "Samacariyampi hi etanti pubbe samacariyāya jotitattā vuttaṃ.",
  "tika-s0203t:835_0": "437.",
  "tika-s0203t:835_1": "Ākaronti adhippetamatthaṃ ñāpenti pabodhentīti ākārā,",
  "tika-s0203t:835_2": "ñāpakakāraṇanti āha –",
  "tika-s0203t:835_3": "“ke ākārāti kāni kāraṇānī”ti.",
  "tika-s0203t:835_4": "Anubuddhiyoti anumānañāṇāni.",
  "tika-s0203t:835_5": "Tañhi yathādiṭṭhamatthaṃ diṭṭhabhāvena anveti anugacchatīti “anvayā”ti vuccati.",
  "tika-s0203t:835_6": "Haritatiṇacampakavanādivasenāti haritakambalādisadisatiṇādivasena vitthāritakanakapaṭādisadivikasitacampakavanādivasena.",
  "tika-s0203t:835_7": "Ādisaddena cettha kīcakaveṇusaddamadhurasaphalāphalavasena saddarasānaṃ atthibhāvo veditabboti.",
  "tika-s0203t:835_8": "Campakavaseneva pana phassagandhānampi atthibhāvo vuttoti. Tenāha –",
  "tika-s0203t:835_9": "“rūpādayo pañca kāmaguṇā atthī”ti.",
  "tika-s0203t:835_10": "“Itthirūpādīni sandhāyetaṃ kathita”nti vatvā indriyabaddhā vā hontu rūpādayo anindriyabaddhā vā,",
  "tika-s0203t:835_11": "sabbepi cete kilesuppattinimittatāya kāmaguṇā evāti codanaṃ sandhāya visabhāgitthigatā rūpādayo savisesaṃ kilesuppattinimittanti dassento,",
  "tika-s0203t:835_12": "“tāni hī”tiādimāha.",
  "tika-s0203t:836_0": "Tattha tānīti rūpādīni. Hi-",
  "tika-s0203t:836_1": "saddo hetuattho.",
  "tika-s0203t:836_2": "Tena yathāvuttamatthaṃ samattheti,",
  "tika-s0203t:836_3": "“yasmā purisassa cittaṃ pariyādāya tiṭṭhanti,",
  "tika-s0203t:836_4": "tasmā itthirūpādīni sandhāya etaṃ kathita”nti.",
  "tika-s0203t:836_5": "Purisassa cittanti purisassa catubhūmakaṃ kusalacittaṃ pariyādāya gahetvā antomuṭṭhigataṃ viya katvā.",
  "tika-s0203t:836_6": "“Hatthikāyaṃ pariyādiyitvā”tiādīsu hi gahaṇaṃ pariyādānaṃ nāma,",
  "tika-s0203t:836_7": "“aniccasaññā bhāvitā bahulīkatā sabbaṃ kāmarāgaṃ pariyādiyatī”tiādīsu khepanaṃ pariyādānaṃ,",
  "tika-s0203t:836_8": "idha ubhayampi vaṭṭati.",
  "tika-s0203t:836_9": "Idāni yathāvuttamatthaṃ sutteneva sādhetuṃ,",
  "tika-s0203t:836_10": "“yathāhā”tiādi vuttaṃ.",
  "tika-s0203t:836_11": "Tattha “nāhaṃ,",
  "tika-s0203t:836_12": "bhikkhave”tiādīsu na-",
  "tika-s0203t:836_13": "kāro paṭisedhattho.",
  "tika-s0203t:836_14": "Ahanti bhagavā attānaṃ niddisati.",
  "tika-s0203t:836_15": "Bhikkhaveti bhikkhū ālapati.",
  "tika-s0203t:836_16": "Aññanti idāni vattabbaṃ itthirūpato aññaṃ.",
  "tika-s0203t:836_17": "Ekarūpampīti ekampi rūpaṃ.",
  "tika-s0203t:836_18": "Samanupassāmīti ñāṇassa samanupassanā adhippetā,",
  "tika-s0203t:836_19": "heṭṭhā na-",
  "tika-s0203t:836_20": "kāraṃ ānetvā sambandhitabbaṃ.",
  "tika-s0203t:836_21": "Ayañhettha attho – “ahaṃ,",
  "tika-s0203t:836_22": "bhikkhave,",
  "tika-s0203t:836_23": "sabbaññutaññāṇena sabbaso olokento aññaṃ ekarūpampi na samanupassāmī”ti.",
  "tika-s0203t:836_24": "Yaṃ evaṃ purisassa cittaṃ pariyādāya tiṭṭhatīti yaṃ rūpaṃ rūpagarukassa purisassa sabbampi kusalacittaṃ",
  "tika-s0203t:836_25": "pavattituṃ appadānavasena pariyādiyitvā gahetvā khepetvā ca tiṭṭhati.",
  "tika-s0203t:836_26": "Yathayidaṃ itthirūpanti itthiyā rūpakāyaṃ.",
  "tika-s0203t:836_27": "Rūpasaddo khandhādianekatthavācako,",
  "tika-s0203t:836_28": "idha pana itthiyā catusamuṭṭhāne rūpāyatane vaṇṇadhātuyaṃ daṭṭhabbo.",
  "tika-s0203t:836_29": "“Itthirūpaṃ,",
  "tika-s0203t:836_30": "bhikkhave,",
  "tika-s0203t:836_31": "purisassa cittaṃ pariyādāya tiṭṭhatī”ti idaṃ purimasseva daḷhīkaraṇatthaṃ vuttaṃ.",
  "tika-s0203t:836_32": "Purimaṃ “yathayidaṃ,",
  "tika-s0203t:836_33": "bhikkhave,",
  "tika-s0203t:836_34": "itthirūpa”nti idaṃ opammavasena vuttaṃ,",
  "tika-s0203t:836_35": "idaṃ pariyādānabhāve nidassananti daṭṭhabbaṃ.",
  "tika-s0203t:836_36": "Sesaṃ suviññeyyameva.",
  "tika-s0203t:837_0": "Nagaravindeyyasuttavaṇṇanāya līnatthappakāsanā samattā.",
  "tika-s0203t:838_0": "9. Piṇḍapātapārisuddhisuttavaṇṇanā",
  "tika-s0203t:839_0": "438.",
  "tika-s0203t:839_1": "Dhammasenāpatino paṭisallīyanassa adhippetattā,",
  "tika-s0203t:839_2": "upari ca pāḷiyaṃ,",
  "tika-s0203t:839_3": "“suññatāvihārena kho ahaṃ, bhante,",
  "tika-s0203t:839_4": "etarahi bahulaṃ viharāmī”ti vuttattā “paṭisallānāti phalasamāpattito”ti āha.",
  "tika-s0203t:840_0": "Vippasannānīti visesato pasannāni.",
  "tika-s0203t:840_1": "Okāsavasenāti indriyānaṃ patiṭṭhitokāsavasena.",
  "tika-s0203t:840_2": "Nanu tāni indriyāni sabhāvato vippasannāni hontīti?",
  "tika-s0203t:840_3": "Saccaṃ honti.",
  "tika-s0203t:840_4": "Na hidaṃ tādisaṃ pasannataṃ sandhāya vuttaṃ,",
  "tika-s0203t:840_5": "idaṃ pana santapaṇītasamāpattisamuṭṭhitānaṃ paccupaṭṭhitānaṃ cittajarūpānaṃ vasena sesatisantatirūpānaṃ seṭṭhataraṃ paṇītabhāvāpattiṃ sandhāya vuttaṃ.",
  "tika-s0203t:840_6": "Phalasamāpattitoti suññatānupassanāvasena samāpannaphalasamāpattito.",
  "tika-s0203t:840_7": "Mahantānaṃ buddhādīnaṃ purisānaṃ vihāro mahāpurisavihāro. Tenāha –",
  "tika-s0203t:840_8": "“buddha…pe…",
  "tika-s0203t:840_9": "vihāro”ti.",
  "tika-s0203t:840_10": "Vihārato paṭṭhāyāti parikkhitte ca vihāre parikkhepato paṭṭhāya,",
  "tika-s0203t:840_11": "aparikkhitte ca parikkhepārahaṭṭhānato paṭṭhāya.",
  "tika-s0203t:840_12": "Keci pana “vihārabbhantarato paṭṭhāyā”ti vadanti.",
  "tika-s0203t:840_13": "Yāva gāmassa indakhīlāti gāmassa abbhantarindakhīlo.",
  "tika-s0203t:840_14": "Gehapaṭipāṭiyācaritvāti piṇḍāya caritvā.",
  "tika-s0203t:840_15": "Yāva nagaradvārena nikkhamanāti nagaradvārena yāva nikkhamanapadesā.",
  "tika-s0203t:840_16": "Yāva vihārāti yāva vihārabbhantarā.",
  "tika-s0203t:840_17": "Paṭikkantamaggoti nivattanamaggo.",
  "tika-s0203t:840_18": "Ārammaṇe paṭihaññanākārena pavattamānampi paṭighasampayuttaṃ citte paṭihanantaṃ viya pavattatīti āha –",
  "tika-s0203t:840_19": "“citte paṭihaññanakilesajāta”nti.",
  "tika-s0203t:840_20": "Divasañca rattiñca anusikkhantenāti etaṃyeva rāgādippahāyiniṃ sammāpaṭipattiṃ divā ca rattiñca anu anu sikkhantena uparūpari vaḍḍhentena.",
  "tika-s0203t:841_0": "440.",
  "tika-s0203t:841_1": "Pahīnā nu kho me pañca kāmaguṇāti ettha kāmaguṇappahānaṃ nāma tappaṭibaddhachandarāgappahānaṃ.",
  "tika-s0203t:841_2": "Tathā hi vuttaṃ –",
  "tika-s0203t:841_3": "“tiṭṭhanti citrāni tatheva loke,",
  "tika-s0203t:841_4": "athettha dhīrā vinayanti chanda”nti.",
  "tika-s0203t:841_5": "Ekabhikkhussa paccavekkhaṇā nānāti ekasseva bhikkhuno,",
  "tika-s0203t:841_6": "“pahīnā nu kho me pañca kāmaguṇā”tiādinā pāḷiyaṃ āgatā nānāpaccavekkhaṇā honti.",
  "tika-s0203t:841_7": "Nānābhikkhūnanti visuṃ visuṃ anekesaṃ bhikkhūnaṃ.",
  "tika-s0203t:841_8": "Paccavekkhaṇā nānāti vuttanānāpaccavekkhaṇā.",
  "tika-s0203t:841_9": "Idāni tameva saṅkhepato vuttamatthaṃ vitthārato dassetuṃ,",
  "tika-s0203t:841_10": "“katha”ntiādi vuttaṃ.",
  "tika-s0203t:841_11": "Tattha “paccavekkhatī”ti vuttaṃ,",
  "tika-s0203t:841_12": "kathaṃ pana paccavekkhatīti āha “pahīnā nu kho”tiādi.",
  "tika-s0203t:841_13": "Vīriyaṃ paggayhāti catubbidhasammappadhānavīriyaṃ ārabhitvā vipassanaṃ vaḍḍhitvā.",
  "tika-s0203t:841_14": "Maggānantaraṃ anāgāmiphalaṃ patvāti vacanaseso.",
  "tika-s0203t:841_15": "Phalānantaraṃ magganti tasmiṃ anāgāmimagge ṭhito phalasamāpattito vuṭṭhāya aggamaggatthāya vipassanaṃ",
  "tika-s0203t:841_16": "ārabhitvā tasmiṃyeva āsane na cireneva vipassanaṃ ussukkāpetvā arahattamaggaṃ gaṇhanto nirodhadhammānuppattiyā",
  "tika-s0203t:841_17": "vipassanāparivāsābhāvato phalānantaraṃ maggappatto nāma hotīti katvā.",
  "tika-s0203t:842_0": "Tato vuṭṭhāyāti maggānantaraphalato vuṭṭhāya.",
  "tika-s0203t:842_1": "Maggānantarato hi vuṭṭhito maggato vuṭṭhito viya hotīti tathā vuttaṃ.",
  "tika-s0203t:842_2": "“Phalānantaraṃ magga”nti ettha phalaṃ anantaraṃ etassāti phalānantaraṃ.",
  "tika-s0203t:842_3": "“Phalānantaraṃ magga”nti padadvayenapi anāgāmimaggaphalāni ceva vadatīti evamettha attho daṭṭhabbo.",
  "tika-s0203t:842_4": "Nīvaraṇādīsupi eseva nayoti ettha,",
  "tika-s0203t:842_5": "“pahīnā nu kho me pañca nīvaraṇā”tiādinā yojanā veditabbā.",
  "tika-s0203t:842_6": "Etesanti ettha etesaṃ nīvaraṇapañcupādānakkhandhasatipaṭṭhānādīnaṃ.",
  "tika-s0203t:842_7": "Pahānādīnīti pahānapariññābhāvanāsacchikiriyā.",
  "tika-s0203t:842_8": "Nānāpaccavekkhaṇā hotīti tā paccavekkhaṇā nānāti adhippāyo.",
  "tika-s0203t:842_9": "Etāsu pana paccavekkhaṇāsūti etāsu kāmaguṇapaccavekkhaṇādīsu dvādasasu paccavekkhaṇāsu.",
  "tika-s0203t:842_10": "Ekaṃ paccavekkhaṇaṃ paccavekkhati dvādasasu nayesu ekeneva kiccasiddhito.",
  "tika-s0203t:842_11": "Añño bhikkhu.",
  "tika-s0203t:842_12": "Ekanti aññaṃ paccavekkhati.",
  "tika-s0203t:842_13": "Aññattho hi ayaṃ ekasaddo “ittheke”tiādīsu viyāti.",
  "tika-s0203t:842_14": "Nānābhikkhūnaṃ pana ekā paccavekkhaṇā,",
  "tika-s0203t:842_15": "nānābhikkhūnaṃ nānāpaccavekkhaṇāti evaṃ catukkapaccavekkhaṇampi ettha sambhavati.",
  "tika-s0203t:842_16": "Imassa pana dvayassa vasena abhisamayo natthīti tadubhayaṃ aṭṭhakathāyaṃ na uddhaṭaṃ.",
  "tika-s0203t:842_17": "Sesaṃ suviññeyyameva.",
  "tika-s0203t:843_0": "Piṇḍapātapārisuddhisuttavaṇṇanāya līnatthappakāsanā samattā.",
  "tika-s0203t:844_0": "10. Indriyabhāvanāsuttavaṇṇanā",
  "tika-s0203t:845_0": "453.",
  "tika-s0203t:845_1": "Evaṃnāmaketi “gajaṅgalā”ti evaṃ itthiliṅgavasena laddhanāmake majjhimapadesassa mariyādaṭṭhānabhūte nigame.",
  "tika-s0203t:845_2": "Suveḷu nāma nicalarukkhoti vadanti.",
  "tika-s0203t:845_3": "Tato aññaṃ evāti pana adhippāyena “ekā rukkhajātī”ti vuttaṃ.",
  "tika-s0203t:845_4": "Cakkhusotānaṃ yathāsakavisayato nivāraṇaṃ damanaṃ indriyabhāvanā,",
  "tika-s0203t:845_5": "tañca kho sabbaso adassanena asavanenāti āha –",
  "tika-s0203t:845_6": "“cakkhunā rūpaṃ na passati,",
  "tika-s0203t:845_7": "sotena saddaṃ na suṇātī”ti.",
  "tika-s0203t:845_8": "Sati hi dassane savane ca tāni adantāni abhāvitānevāti adhippāyo.",
  "tika-s0203t:845_9": "Cakkhusotāni ca asampattaggāhitāya durakkhitānīti brāhmaṇo tesaṃyeva visayaggahaṇaṃ paṭikkhipi.",
  "tika-s0203t:845_10": "Asadisāyāti aññatitthiyasamayehi asādhāraṇāya.",
  "tika-s0203t:845_11": "Ālayanti kathetukāmatākāranti attho.",
  "tika-s0203t:846_0": "454.",
  "tika-s0203t:846_1": "Vipassanupekkhāti āraddhavipassakassa vipassanāñāṇena lakkhaṇattaye diṭṭhe saṅkhārānaṃ aniccabhāvādivicinane majjhattabhūtā vipassanāsaṅkhātā upekkhā.",
  "tika-s0203t:846_2": "Sā pana yasmā bhāvanāvisesappattiyā heṭṭhimehi vipassanāvārehi santā ceva paṇītā ca,",
  "tika-s0203t:846_3": "pageva cakkhuviññāṇādisahagatāhi upekkhāhi,",
  "tika-s0203t:846_4": "tasmā āha –",
  "tika-s0203t:846_5": "“esā santā esā paṇītā”ti.",
  "tika-s0203t:846_6": "Atappikāti santapaṇītabhāvanārasavasena tittiṃ na janeti.",
  "tika-s0203t:846_7": "Tenevāha –",
  "tika-s0203t:847_0": "“Suññāgāraṃ paviṭṭhassa, santacittassa bhikkhuno;",
  "tika-s0203t:848_0": "Amānusī ratī hoti, sammā dhammaṃ vipassato”ti. ;",
  "tika-s0203t:849_0": "Itīti evaṃ vakkhamānākārenāti attho.",
  "tika-s0203t:849_1": "Ayaṃ bhikkhūti ayaṃ āraddhavipassako bhikkhūti yojanā.",
  "tika-s0203t:849_2": "Cakkhudvāre rūpārammaṇamhīti cakkhudvāre āpāthagate rūpārammaṇe.",
  "tika-s0203t:849_3": "Manāpanti manāpabhāvena pavattanakaṃ.",
  "tika-s0203t:849_4": "Majjhatte manāpāmanāpanti iṭṭhamajjhatte manāpabhāvena amanāpabhāvena ca pavattanakaṃ manāpāmanāpaṃ nāmāti.",
  "tika-s0203t:849_5": "Tenāha (“neva manāpaṃ na amanāpa”nti).",
  "tika-s0203t:849_6": "Iminā manāpabhāvo gahito,",
  "tika-s0203t:849_7": "“neva manāpa”nti iminā manāpabhāvo majjhatto ca ubhayaṃ ekadesato labbhatīti,",
  "tika-s0203t:849_8": "“manāpāmanāpa”nti vuttaṃ.",
  "tika-s0203t:849_9": "Evaṃ ārammaṇe labbhamānavisesavasena tadārammaṇassa cittassa pākatikaṃ pavattiākāraṃ dassetvā idāni tappaṭisedhena",
  "tika-s0203t:849_10": "ariyassa vinaye anuttaraṃ indriyabhāvanaṃ dassetuṃ,",
  "tika-s0203t:849_11": "“tassa rajjituṃ vā”tiādi vuttaṃ.",
  "tika-s0203t:849_12": "Tatrāyaṃ yojanā –",
  "tika-s0203t:849_13": "tassa cittaṃ iṭṭhe ārammaṇe rajjituṃ vā aniṭṭhe ārammaṇe dussituṃ vā majjhatte ārammaṇe muyhituṃ vā.",
  "tika-s0203t:849_14": "Adatvāti nisedhetvā.",
  "tika-s0203t:849_15": "Pariggahetvāti parijānanavasena ñāṇena gahetvā ñātatīraṇapahānapariññāhi parijānitvā.",
  "tika-s0203t:849_16": "Vipassanaṃ majjhatte ṭhapetīti anukkamena vipassanupekkhaṃ nibbattetvā taṃ saṅkhārupekkhaṃ pāpetvā ṭhapeti.",
  "tika-s0203t:849_17": "Cakkhumāti na pasādacakkhuno atthitāmattajotanaṃ;",
  "tika-s0203t:849_18": "atha kho tassa atisayena atthitājotanaṃ,",
  "tika-s0203t:849_19": "“sīlavā”tiādīsu viyāti āha –",
  "tika-s0203t:849_20": "“cakkhumāti sampannacakkhu visuddhanetto”ti.",
  "tika-s0203t:850_0": "456.",
  "tika-s0203t:850_1": "Īsakaṃ poṇeti majjhe uccaṃ hutvā īsakaṃ poṇe,",
  "tika-s0203t:850_2": "na antantena vaṅke. Tenāha –",
  "tika-s0203t:850_3": "“rathīsā viya uṭṭhahitvā ṭhite”ti.",
  "tika-s0203t:851_0": "461.",
  "tika-s0203t:851_1": "Paṭikūleti amanuññe ārammaṇe.",
  "tika-s0203t:851_2": "Appaṭikūlasaññīti na paṭikūlasaññī.",
  "tika-s0203t:851_3": "Taṃ pana appaṭikūlasaññitaṃ dassetuṃ,",
  "tika-s0203t:851_4": "“mettāpharaṇena vā”tiādi vuttaṃ.",
  "tika-s0203t:851_5": "Tattha paṭikūle aniṭṭhe vatthusmiṃ sattasaññite mettāpharaṇena vā dhātuso upasaṃhārena vā saṅkhārasaññite pana dhātuso upasaṃhārena vāti yojetabbaṃ.",
  "tika-s0203t:851_6": "Appaṭikūlasaññī viharatīti hitesitāya dhammasabhāvacintanāya ca nappaṭikūlasaññī hutvā iriyāpathavihārena viharati.",
  "tika-s0203t:851_7": "Appaṭikūle iṭṭhe vatthusmiṃ sattasaññite kesādiasucikoṭṭhāsamattamevāti asubhapharaṇena vāti asubhato manasikāravasena.",
  "tika-s0203t:851_8": "Idaṃ rūpārūpamattaṃ aniccaṃ saṅkhatanti aniccato upasaṃhārena vā. Tato eva,",
  "tika-s0203t:851_9": "“dukkhaṃ vipariṇāmadhamma”nti manasi karonto paṭikūlasaññī viharati.",
  "tika-s0203t:851_10": "Sesapadesūti,",
  "tika-s0203t:851_11": "“paṭikūle ca appaṭikūle cā”tiādinā āgatesu sesesu dvīsu padesu.",
  "tika-s0203t:851_12": "Tattha hi iṭṭhāniṭṭhavatthūni ekajjhaṃ gahetvā vuttaṃ yathā sattānaṃ paṭhamaṃ paṭikūlato upaṭṭhitameva",
  "tika-s0203t:851_13": "pacchā gahaṇākāravasena avatthantarena vā appaṭikūlato upaṭṭhāti.",
  "tika-s0203t:851_14": "Yañca appaṭikūlato upaṭṭhitameva pacchā paṭikūlato upaṭṭhāti,",
  "tika-s0203t:851_15": "tadubhayepi khīṇāsavo sace ākaṅkhati,",
  "tika-s0203t:851_16": "vuttanayena appaṭikūlasaññī vihareyya paṭikūlasaññī vāti.",
  "tika-s0203t:852_0": "Tadubhayaṃ abhinivajjetvāti sabhāvato bhāvanānubhāvato ca upaṭṭhitaṃ ārammaṇaṃ paṭikūlasabhāvaṃ appaṭikūlasabhāvaṃ vāti taṃ ubhayaṃ pahāya aggahetvā.",
  "tika-s0203t:852_1": "Sabbasmiṃ vatthusmiṃ pana,",
  "tika-s0203t:852_2": "“majjhatto hutvā viharitukāmo kiṃ karotī”ti,",
  "tika-s0203t:852_3": "vatvā tattha paṭipajjanavidhiṃ dassento,",
  "tika-s0203t:852_4": "“iṭṭhāniṭṭhesu…pe…",
  "tika-s0203t:852_5": "domanassito hotī”ti āha.",
  "tika-s0203t:852_6": "Idāni yathāvuttamatthaṃ paṭisambhidāmaggapāḷiyā vibhāvetuṃ,",
  "tika-s0203t:852_7": "“vuttaṃ heta”ntiādimāha.",
  "tika-s0203t:852_8": "Tassattho heṭṭhā vuttanayo eva.",
  "tika-s0203t:852_9": "Satoti sativepullappattiyā satimā.",
  "tika-s0203t:852_10": "Sampajānoti paññāvepullappattiyā sampajānakārī.",
  "tika-s0203t:852_11": "Cakkhunā rūpaṃ disvāti kāraṇavasena cakkhūti laddhavohārena rūpadassanasamatthena cakkhuviññāṇena,",
  "tika-s0203t:852_12": "cakkhunā vā karaṇabhūtena rūpaṃ passitvā.",
  "tika-s0203t:852_13": "Neva sumano hoti gehassitasomanassapaṭikkhepena nekkhammapakkhikāya kiriyāsomanassavedanāya.",
  "tika-s0203t:853_0": "Imesu cāti “aññathā ca panānanda,",
  "tika-s0203t:853_1": "ariyassa vinaye anuttarā indriyabhāvanā hotī”tiādinā, –",
  "tika-s0203t:853_2": "“kathañcānanda,",
  "tika-s0203t:853_3": "sekho hoti paṭipado”tiādinā ; –",
  "tika-s0203t:853_4": "“kathañcānanda,",
  "tika-s0203t:853_5": "ariyo hoti bhāvitindriyo”tiādinā ca āgatesu tividhesu nayesu.",
  "tika-s0203t:853_6": "Manāpaṃ amanāpaṃ manāpāmanāpanti ettha manāpaggahaṇena somanassayuttakusalākusalānaṃ,",
  "tika-s0203t:853_7": "amanāpaggahaṇena domanassayuttaakusalānaṃ,",
  "tika-s0203t:853_8": "manāpāmanāpaggahaṇena tabbidhurupekkhāyuttānaṃ saṅgahitattā paṭhamanaye “saṃkilesaṃ vaṭṭati,",
  "tika-s0203t:853_9": "nikkilesaṃ vaṭṭatī”ti vuttaṃ.",
  "tika-s0203t:853_10": "Paṭhamanaye hi puthujjanassa adhippetattā saṃkilesakilesavippayuttampi yujjati.",
  "tika-s0203t:853_11": "Dutiyanaye pana “so…pe…",
  "tika-s0203t:853_12": "aḍḍīyatī”tiādivacanato “paṭhamaṃ saṃkilesaṃ vaṭṭatī”ti vuttaṃ.",
  "tika-s0203t:853_13": "Sekkhassa adhippetattā cassa appahīnakilesavasena,",
  "tika-s0203t:853_14": "“saṃkilesampi vaṭṭatī”ti vuttaṃ.",
  "tika-s0203t:853_15": "Tatiyanaye arahato adhippetattā,",
  "tika-s0203t:853_16": "“tatiyaṃ nikkilesameva vaṭṭatī”ti vuttaṃ.",
  "tika-s0203t:853_17": "Sekkhavāre pana “cakkhumā puriso”tiādikā upamā ekameva atthaṃ ñāpetuṃ āha.",
  "tika-s0203t:853_18": "Tasmā cakkhudvārassa uppanne rāgādike vikkhambhetvā vipassanupekkhāya patiṭṭhānaṃ ariyā indriyabhāvanāti.",
  "tika-s0203t:853_19": "Paṭhamanayo vipassakavasena āgato,",
  "tika-s0203t:853_20": "dutiyo sekkhassa vasena,",
  "tika-s0203t:853_21": "paṭhamadutiyo ca sekkhaputhujjanānaṃ mūlakammaṭṭhānavasena,",
  "tika-s0203t:853_22": "tatiyo khīṇāsavassa ariyavihāravasena āgato.",
  "tika-s0203t:853_23": "Paṭhamanaye ca puthujjanassa vasena,",
  "tika-s0203t:853_24": "dutiyanaye sekkhassa vasena kusalaṃ vuttaṃ,",
  "tika-s0203t:853_25": "tatiyanaye asekkhassa vasena kiriyābyākataṃ vuttanti ayaṃ viseso veditabbo.",
  "tika-s0203t:854_0": "Papañcasūdaniyā majjhimanikāyaṭṭhakathāya",
  "tika-s0203t:855_0": "Indriyabhāvanāsuttavaṇṇanāya līnatthappakāsanā samattā.",
  "tika-s0203t:856_0": "Niṭṭhitā ca saḷāyatanavaggavaṇṇanā.",
  "tika-s0203t:857_0": "Uparipaṇṇāsaṭīkā samattā."
}