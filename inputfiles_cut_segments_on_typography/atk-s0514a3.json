{
  "atk-s0514a3:0_0": "Namo tassa bhagavato arahato sammāsambuddhassa",
  "atk-s0514a3:1_0": "Khuddakanikāye",
  "atk-s0514a3:2_0": "Jātaka-aṭṭhakathā",
  "atk-s0514a3:3_0": "(Sattamo bhāgo)",
  "atk-s0514a3:4_0": "22. Mahānipāto",
  "atk-s0514a3:6_0": "[543] 6. Bhūridattajātakavaṇṇanā",
  "atk-s0514a3:7_0": "Nagarakaṇḍaṃ",
  "atk-s0514a3:8_0": "Yaṃ kiñci ratanaṃ atthīti idaṃ satthā sāvatthiṃ upanissāya jetavane viharanto uposathike upāsake ārabbha kathesi.",
  "atk-s0514a3:8_1": "Te kira uposathadivase pātova uposathaṃ adhiṭṭhāya dānaṃ datvā pacchābhattaṃ gandhamālādihatthā jetavanaṃ",
  "atk-s0514a3:8_2": "gantvā dhammassavanavelāya ekamantaṃ nisīdiṃsu.",
  "atk-s0514a3:8_3": "Satthā dhammasabhaṃ āgantvā alaṅkatabuddhāsane nisīditvā bhikkhusaṅghaṃ oloketvā bhikkhuādīsu pana ye ārabbha dhammakathā samuṭṭhāti,",
  "atk-s0514a3:8_4": "tehi saddhiṃ tathāgatā sallapanti,",
  "atk-s0514a3:8_5": "tasmā ajja upāsake ārabbha pubbacariyappaṭisaṃyuttā dhammakathā samuṭṭhahissatīti ñatvā upāsakehi saddhiṃ sallapanto “uposathikattha,",
  "atk-s0514a3:8_6": "upāsakā”ti upāsake pucchitvā “āma,",
  "atk-s0514a3:8_7": "bhante”ti vutte “sādhu, upāsakā,",
  "atk-s0514a3:8_8": "kalyāṇaṃ vo kataṃ,",
  "atk-s0514a3:8_9": "apica anacchariyaṃ kho panetaṃ,",
  "atk-s0514a3:8_10": "yaṃ tumhe mādisaṃ buddhaṃ ovādadāyakaṃ ācariyaṃ labhantā uposathaṃ kareyyātha.",
  "atk-s0514a3:8_11": "Porāṇapaṇḍitā pana anācariyakāpi mahantaṃ yasaṃ pahāya uposathaṃ kariṃsuyevā”ti vatvā tehi yācito atītaṃ āhari.",
  "atk-s0514a3:9_0": "Atīte bārāṇasiyaṃ brahmadatto nāma rājā rajjaṃ kārento puttassa uparajjaṃ datvā tassa mahantaṃ yasaṃ",
  "atk-s0514a3:9_1": "disvā “rajjampi me gaṇheyyā”ti uppannāsaṅko “tāta,",
  "atk-s0514a3:9_2": "tvaṃ ito nikkhamitvā yattha te ruccati,",
  "atk-s0514a3:9_3": "tattha vasitvā mama accayena kulasantakaṃ rajjaṃ gaṇhāhī”ti āha.",
  "atk-s0514a3:9_4": "So “sādhū”ti sampaṭicchitvā pitaraṃ vanditvā nikkhamitvā anupubbena yamunaṃ gantvā yamunāya ca samuddassa",
  "atk-s0514a3:9_5": "ca pabbatassa ca antare paṇṇasālaṃ māpetvā vanamūlaphalāhāro paṭivasati.",
  "atk-s0514a3:9_6": "Tadā samuddassa heṭṭhime nāgabhavane ekā matapatikā nāgamāṇavikā aññāsaṃ sapatikānaṃ yasaṃ oloketvā kilesaṃ",
  "atk-s0514a3:9_7": "nissāya nāgabhavanā nikkhamitvā samuddatīre vicarantī rājaputtassa padavalañjaṃ disvā padānusārena gantvā",
  "atk-s0514a3:9_8": "taṃ paṇṇasālaṃ addasa.",
  "atk-s0514a3:9_9": "Tadā rājaputto phalāphalatthāya gato hoti.",
  "atk-s0514a3:9_10": "Sā paṇṇasālaṃ pavisitvā kaṭṭhattharaṇañceva sesaparikkhāre ca disvā cintesi “idaṃ ekassa pabbajitassa vasanaṭṭhānaṃ,",
  "atk-s0514a3:9_11": "vīmaṃsissāmi naṃ ‘saddhāya pabbajito nu kho no’ti,",
  "atk-s0514a3:9_12": "sace hi saddhāya pabbajito bhavissati nekkhammādhimutto,",
  "atk-s0514a3:9_13": "na me alaṅkatasayanaṃ sādiyissati.",
  "atk-s0514a3:9_14": "Sace kāmābhirato bhavissati,",
  "atk-s0514a3:9_15": "na saddhāpabbajito,",
  "atk-s0514a3:9_16": "mama sayanasmiṃyeva nipajjissati.",
  "atk-s0514a3:9_17": "Atha naṃ gahetvā attano sāmikaṃ katvā idheva vasissāmī”ti.",
  "atk-s0514a3:9_18": "Sā nāgabhavanaṃ gantvā dibbapupphāni ceva dibbagandhe ca āharitvā dibbapupphasayanaṃ sajjetvā paṇṇasālāyaṃ",
  "atk-s0514a3:9_19": "pupphūpahāraṃ katvā gandhacuṇṇaṃ vikiritvā paṇṇasālaṃ alaṅkaritvā nāgabhavanameva gatā.",
  "atk-s0514a3:10_0": "Rājaputto sāyanhasamayaṃ āgantvā paṇṇasālaṃ paviṭṭho taṃ pavattiṃ disvā “kena nu kho imaṃ sayanaṃ sajjita”nti",
  "atk-s0514a3:10_1": "phalāphalaṃ paribhuñjitvā “aho sugandhāni pupphāni,",
  "atk-s0514a3:10_2": "manāpaṃ vata katvā sayanaṃ paññatta”nti na saddhāpabbajitabhāvena somanassajāto pupphasayane parivattitvā",
  "atk-s0514a3:10_3": "nipanno niddaṃ okkamitvā punadivase sūriyuggamane uṭṭhāya paṇṇasālaṃ asammajjitvā phalāphalatthāya agamāsi.",
  "atk-s0514a3:10_4": "Nāgamāṇavikā tasmiṃ khaṇe āgantvā milātāni pupphāni disvā “kāmādhimutto esa,",
  "atk-s0514a3:10_5": "na saddhāpabbajito,",
  "atk-s0514a3:10_6": "sakkā naṃ gaṇhitu”nti ñatvā purāṇapupphāni nīharitvā aññāni pupphāni āharitvā tatheva navapupphasayanaṃ",
  "atk-s0514a3:10_7": "sajjetvā paṇṇasālaṃ alaṅkaritvā caṅkame pupphāni vikiritvā nāgabhavanameva gatā.",
  "atk-s0514a3:10_8": "So taṃ divasampi pupphasayane sayitvā punadivase cintesi “ko nu kho imaṃ paṇṇasālaṃ alaṅkarotī”ti?",
  "atk-s0514a3:10_9": "So phalāphalatthāya agantvā paṇṇasālato avidūre paṭicchanno aṭṭhāsi.",
  "atk-s0514a3:10_10": "Itarāpi bahū gandhe ceva pupphāni ca ādāya assamapadaṃ agamāsi.",
  "atk-s0514a3:10_11": "Rājaputto uttamarūpadharaṃ nāgamāṇavikaṃ disvāva paṭibaddhacitto attānaṃ adassetvā tassā paṇṇasālaṃ pavisitvā",
  "atk-s0514a3:10_12": "sayanaṃ sajjanakāle pavisitvā “kāsi tva”nti pucchi.",
  "atk-s0514a3:10_13": "“Ahaṃ nāgamāṇavikā, sāmī”ti.",
  "atk-s0514a3:10_14": "“Sasāmikā assāmikāsī”ti. “Sāmi,",
  "atk-s0514a3:10_15": "ahaṃ pubbe sasāmikā,",
  "atk-s0514a3:10_16": "idāni pana assāmikā vidhavā”.",
  "atk-s0514a3:10_17": "“Tvaṃ pana kattha vāsikosī”ti?",
  "atk-s0514a3:10_18": "“Ahaṃ bārāṇasirañño putto brahmadattakumāro nāma”.",
  "atk-s0514a3:10_19": "“Tvaṃ nāgabhavanaṃ pahāya kasmā idha vicarasī”ti? “Sāmi,",
  "atk-s0514a3:10_20": "ahaṃ tattha sasāmikānaṃ nāgamāṇavikānaṃ yasaṃ oloketvā kilesaṃ nissāya ukkaṇṭhitvā tato nikkhamitvā sāmikaṃ pariyesantī vicarāmī”ti.",
  "atk-s0514a3:10_21": "“Tena hi bhadde, sādhu,",
  "atk-s0514a3:10_22": "ahampi na saddhāya pabbajito,",
  "atk-s0514a3:10_23": "pitarā pana me nīharitattā idha vasāmi,",
  "atk-s0514a3:10_24": "tvaṃ mā cintayi,",
  "atk-s0514a3:10_25": "ahaṃ te sāmiko bhavissāmi,",
  "atk-s0514a3:10_26": "ubhopi idha samaggavāsaṃ vasissāmā”ti.",
  "atk-s0514a3:10_27": "Sā “sādhū”ti sampaṭicchi.",
  "atk-s0514a3:10_28": "Tato paṭṭhāya te ubhopi tattheva samaggavāsaṃ vasiṃsu.",
  "atk-s0514a3:10_29": "Sā attano ānubhāvena mahārahaṃ gehaṃ māpetvā mahārahaṃ pallaṅkaṃ āharitvā sayanaṃ paññapesi.",
  "atk-s0514a3:10_30": "Tato paṭṭhāya mūlaphalāphalaṃ na khādi,",
  "atk-s0514a3:10_31": "dibbaannapānameva bhuñjitvā jīvikaṃ kappesi.",
  "atk-s0514a3:11_0": "Aparabhāge nāgamāṇavikā gabbhaṃ paṭilabhitvā puttaṃ vijāyi,",
  "atk-s0514a3:11_1": "sāgaratīre jātattā tassa “sāgarabrahmadatto”ti nāmaṃ kariṃsu.",
  "atk-s0514a3:11_2": "Tassa padasā gamanakāle nāgamāṇavikā dhītaraṃ vijāyi,",
  "atk-s0514a3:11_3": "tassā samuddatīre jātattā “samuddajā”ti nāmaṃ kariṃsu.",
  "atk-s0514a3:11_4": "Atheko bārāṇasivāsiko vanacarako taṃ ṭhānaṃ patvā katapaṭisanthāro rājaputtaṃ sañjānitvā katipāhaṃ tattha vasitvā “deva,",
  "atk-s0514a3:11_5": "ahaṃ tumhākaṃ idha vasanabhāvaṃ rājakulassa ārocessāmī”ti taṃ vanditvā nikkhamitvā nagaraṃ agamāsi.",
  "atk-s0514a3:11_6": "Tadā rājā kālamakāsi.",
  "atk-s0514a3:11_7": "Amaccā tassa sarīrakiccaṃ katvā sattame divase sannipatitvā “arājakaṃ rajjaṃ nāma na saṇṭhāti,",
  "atk-s0514a3:11_8": "rājaputtassa vasanaṭṭhānaṃ vā atthibhāvaṃ vā na jānāma,",
  "atk-s0514a3:11_9": "phussarathaṃ vissajjetvā rājānaṃ gaṇhissāmā”ti mantayiṃsu.",
  "atk-s0514a3:11_10": "Tasmiṃ khaṇe vanacarako nagaraṃ patvā taṃ kathaṃ sutvā amaccānaṃ santikaṃ gantvā “ahaṃ rājaputtassa santike",
  "atk-s0514a3:11_11": "tayo cattāro divase vasitvā āgatomhī”ti taṃ pavattiṃ ācikkhi.",
  "atk-s0514a3:11_12": "Amaccā tassa sakkāraṃ katvā tena magganāyakena saddhiṃ tattha gantvā katapaṭisanthārā rañño kālakatabhāvaṃ ārocetvā “deva,",
  "atk-s0514a3:11_13": "rajjaṃ paṭipajjāhī”ti āhaṃsu.",
  "atk-s0514a3:12_0": "So “nāgamāṇavikāya cittaṃ jānissāmī”ti taṃ upasaṅkamitvā “bhadde,",
  "atk-s0514a3:12_1": "pitā me kālakato,",
  "atk-s0514a3:12_2": "amaccā mayhaṃ chattaṃ ussāpetuṃ āgatā, gacchāma, bhadde,",
  "atk-s0514a3:12_3": "ubhopi dvādasayojanikāya bārāṇasiyā rajjaṃ kāressāma,",
  "atk-s0514a3:12_4": "tvaṃ soḷasannaṃ itthisahassānaṃ jeṭṭhikā bhavissasī”ti āha. “Sāmi,",
  "atk-s0514a3:12_5": "na sakkā mayā gantu”nti.",
  "atk-s0514a3:12_6": "“Kiṃkāraṇā”ti?",
  "atk-s0514a3:12_7": "“Mayaṃ ghoravisā khippakopā appamattakenapi kujjhāma,",
  "atk-s0514a3:12_8": "sapattiroso ca nāma bhāriyo.",
  "atk-s0514a3:12_9": "Sacāhaṃ kiñci disvā vā sutvā vā kuddhā olokessāmi,",
  "atk-s0514a3:12_10": "bhasmāmuṭṭhi viya vippakirissati.",
  "atk-s0514a3:12_11": "Iminā kāraṇena na sakkā mayā gantu”nti.",
  "atk-s0514a3:12_12": "Rājaputto punadivasepi yācateva.",
  "atk-s0514a3:12_13": "Atha naṃ sā evamāha –",
  "atk-s0514a3:12_14": "“ahaṃ tāva kenaci pariyāyena na gamissāmi,",
  "atk-s0514a3:12_15": "ime pana me puttā nāgakumārā tava sambhavena jātattā manussajātikā.",
  "atk-s0514a3:12_16": "Sace te mayi sineho atthi,",
  "atk-s0514a3:12_17": "imesu appamatto bhava.",
  "atk-s0514a3:12_18": "Ime kho pana udakabījakā sukhumālā maggaṃ gacchantā vātātapena kilamitvā mareyyuṃ,",
  "atk-s0514a3:12_19": "tasmā ekaṃ nāvaṃ khaṇāpetvā udakassa pūrāpetvā tāya dve puttake udakakīḷaṃ kīḷāpetvā nagarepi antovatthusmiṃyeva pokkharaṇiṃkāreyyāsi,",
  "atk-s0514a3:12_20": "evaṃ te na kilamissantī”ti.",
  "atk-s0514a3:13_0": "Sā evañca pana vatvā rājaputtaṃ vanditvā padakkhiṇaṃ katvā puttake āliṅgitvā thanantare nipajjāpetvā",
  "atk-s0514a3:13_1": "sīse cumbitvā rājaputtassa niyyādetvā roditvā kanditvā tattheva antaradhāyitvā nāgabhavanaṃ agamāsi.",
  "atk-s0514a3:13_2": "Rājaputtopi domanassappatto assupuṇṇehi nettehi nivesanā nikkhamitvā akkhīni puñchitvā amacce upasaṅkami.",
  "atk-s0514a3:13_3": "Te taṃ tattheva abhisiñcitvā “deva,",
  "atk-s0514a3:13_4": "amhākaṃ nagaraṃ gacchāmā”ti vadiṃsu.",
  "atk-s0514a3:13_5": "Tena hi sīghaṃ nāvaṃ khaṇitvā sakaṭaṃ āropetvā udakassa pūretvā udakapiṭṭhe vaṇṇagandhasampannāni nānāpupphāni vikiratha,",
  "atk-s0514a3:13_6": "mama puttā udakabījakā,",
  "atk-s0514a3:13_7": "te tattha kīḷantā sukhaṃ gamissantī”ti.",
  "atk-s0514a3:13_8": "Amaccā tathā kariṃsu.",
  "atk-s0514a3:13_9": "Rājā bārāṇasiṃ patvā alaṅkatanagaraṃ pavisitvā soḷasasahassāhi nāṭakitthīhi amaccādīhi ca parivuto mahātale",
  "atk-s0514a3:13_10": "nisīditvā sattāhaṃ mahāpānaṃ pivitvā puttānaṃ atthāya pokkharaṇiṃ kāresi.",
  "atk-s0514a3:13_11": "Te nibaddhaṃ tattha kīḷiṃsu.",
  "atk-s0514a3:14_0": "Athekadivasaṃ pokkharaṇiyaṃ udake pavesiyamāne eko kacchapo pavisitvā nikkhamanaṭṭhānaṃ apassanto pokkharaṇitale",
  "atk-s0514a3:14_1": "nipajjitvā dārakānaṃ kīḷanakāle udakato uṭṭhāya sīsaṃ nīharitvā te oloketvā puna udake nimujji.",
  "atk-s0514a3:14_2": "Te taṃ disvā bhītā pitu santikaṃ gantvā “tāta,",
  "atk-s0514a3:14_3": "pokkharaṇiyaṃ eko yakkho amhe tāsetī”ti āhaṃsu.",
  "atk-s0514a3:14_4": "Rājā “gacchatha naṃ gaṇhathā”ti purise āṇāpesi.",
  "atk-s0514a3:14_5": "Te jālaṃ khipitvā kacchapaṃ ādāya rañño dassesuṃ.",
  "atk-s0514a3:14_6": "Kumārā taṃ disvā “esa, tāta,",
  "atk-s0514a3:14_7": "pisāco”ti viraviṃsu.",
  "atk-s0514a3:14_8": "Rājā puttasinehena kacchapassa kujjhitvā “gacchathassa kammakāraṇaṃ karothā”ti āṇāpesi.",
  "atk-s0514a3:14_9": "Tatra ekacce “ayaṃ rājaveriko,",
  "atk-s0514a3:14_10": "etaṃ udukkhale musalehi cuṇṇavicuṇṇaṃ kātuṃ vaṭṭatī”ti āhaṃsu,",
  "atk-s0514a3:14_11": "ekacce “tīhi pākehi pacitvā khādituṃ”,",
  "atk-s0514a3:14_12": "ekacce “aṅgāresu uttāpetuṃ,” ekacce “antokaṭāheyeva naṃ pacituṃ vaṭṭatī”ti āhaṃsu.",
  "atk-s0514a3:14_13": "Eko pana udakabhīruko amacco “imaṃ yamunāya āvaṭṭe khipituṃ vaṭṭati,",
  "atk-s0514a3:14_14": "so tattha mahāvināsaṃ pāpuṇissati.",
  "atk-s0514a3:14_15": "Evarūpā hissa kammakāraṇā natthī”ti āha.",
  "atk-s0514a3:14_16": "Kacchapo tassa kathaṃ sutvā sīsaṃ nīharitvā evamāha – “ambho,",
  "atk-s0514a3:14_17": "kiṃ te mayā aparādho kato,",
  "atk-s0514a3:14_18": "kena maṃ evarūpaṃ kammakāraṇaṃ vicāresi.",
  "atk-s0514a3:14_19": "Mayā hi sakkā itarā kammakāraṇā sahituṃ,",
  "atk-s0514a3:14_20": "ayaṃ pana atikakkhaḷo,",
  "atk-s0514a3:14_21": "mā evaṃ avacā”ti.",
  "atk-s0514a3:14_22": "Taṃ sutvā rājā “imaṃ etadeva kāretuṃ vaṭṭatī”ti yamunāya āvaṭṭe khipāpesi.",
  "atk-s0514a3:14_23": "Puriso tathā akāsi.",
  "atk-s0514a3:14_24": "So ekaṃ nāgabhavanagāmiṃ udakavāhaṃ patvā nāgabhavanaṃ agamāsi.",
  "atk-s0514a3:15_0": "Atha naṃ tasmiṃ udakavāhe kīḷantā dhataraṭṭhanāgarañño puttā nāgamāṇavakā disvā “gaṇhatha naṃ dāsa”nti āhaṃsu.",
  "atk-s0514a3:15_1": "So cintesi “ahaṃ bārāṇasirañño hatthā muccitvā evarūpānaṃ pharusānaṃ nāgānaṃ hatthaṃ patto,",
  "atk-s0514a3:15_2": "kena nu kho upāyena mucceyya”nti.",
  "atk-s0514a3:15_3": "So “attheso upāyo”ti musāvādaṃ katvā “tumhe dhataraṭṭhassa nāgarañño santakā hutvā kasmā evaṃ vadetha,",
  "atk-s0514a3:15_4": "ahaṃ cittacūḷo nāma kacchapo bārāṇasirañño dūto,",
  "atk-s0514a3:15_5": "dhataraṭṭhassa santikaṃ āgato,",
  "atk-s0514a3:15_6": "amhākaṃ rājā dhataraṭṭhassa dhītaraṃ dātukāmo maṃ pahiṇi,",
  "atk-s0514a3:15_7": "tassa maṃ dassethā”ti āha.",
  "atk-s0514a3:15_8": "Te somanassajātā taṃ ādāya rañño santikaṃ gantvā tamatthaṃ ārocesuṃ.",
  "atk-s0514a3:15_9": "Rājā “ānetha na”nti taṃ pakkosāpetvā disvāva anattamano hutvā “evaṃ lāmakasarīro dūtakammaṃ kātuṃ na sakkotī”ti āha.",
  "atk-s0514a3:15_10": "Taṃ sutvā kacchapo “kiṃ pana, mahārāja,",
  "atk-s0514a3:15_11": "dūtehi nāma tālappamāṇehi bhavitabbaṃ,",
  "atk-s0514a3:15_12": "sarīrañhi khuddakaṃ vā mahantaṃ vā appamāṇaṃ,",
  "atk-s0514a3:15_13": "gatagataṭṭhāne kammanipphādanameva pamāṇaṃ. Mahārāja,",
  "atk-s0514a3:15_14": "amhākaṃ rañño bahū dūtā.",
  "atk-s0514a3:15_15": "Thale kammaṃ manussā karonti,",
  "atk-s0514a3:15_16": "ākāse pakkhino,",
  "atk-s0514a3:15_17": "udake ahameva.",
  "atk-s0514a3:15_18": "Ahañhi cittacūḷo nāma kacchapo ṭhānantarappatto rājavallabho,",
  "atk-s0514a3:15_19": "mā maṃ paribhāsathā”ti attano guṇaṃ vaṇṇesi.",
  "atk-s0514a3:15_20": "Atha naṃ dhataraṭṭho pucchi “kena panatthena raññā pesitosī”ti. Mahārāja,",
  "atk-s0514a3:15_21": "rājā maṃ evamāha “mayā sakalajambudīpe rājūhi saddhiṃ mittadhammo kato,",
  "atk-s0514a3:15_22": "idāni dhataraṭṭhena nāgaraññā saddhiṃ mittadhammaṃ kātuṃ mama dhītaraṃ samuddajaṃ dammī”ti vatvā maṃ pahiṇi.",
  "atk-s0514a3:15_23": "“Tumhe papañcaṃ akatvā mayā saddhiṃyeva purisaṃ pesetvā divasaṃ vavatthapetvā dārikaṃ gaṇhathā”ti.",
  "atk-s0514a3:15_24": "So tussitvā tassa sakkāraṃ katvā tena saddhiṃ cattāro nāgamāṇavake pesesi “gacchatha,",
  "atk-s0514a3:15_25": "rañño vacanaṃ sutvā divasaṃ vavatthapetvā ethā”ti.",
  "atk-s0514a3:15_26": "Te “sādhū”ti vatvā kacchapaṃ gahetvā nāgabhavanā nikkhamiṃsu.",
  "atk-s0514a3:16_0": "Kacchapo yamunāya bārāṇasiyā ca antare ekaṃ padumasaraṃ disvā ekenupāyena palāyitukāmo evamāha –",
  "atk-s0514a3:16_1": "“bho nāgamāṇavakā,",
  "atk-s0514a3:16_2": "amhākaṃ rājā puttadārā cassa maṃ udake gocarattā rājanivesanaṃ āgataṃ disvāva padumāni no dehi,",
  "atk-s0514a3:16_3": "bhisamūlāni dehīti yācanti.",
  "atk-s0514a3:16_4": "Ahaṃ tesaṃ atthāya tāni gaṇhissāmi,",
  "atk-s0514a3:16_5": "ettha maṃ vissajjetvā maṃ apassantāpi puretaraṃ rañño santikaṃ gacchatha,",
  "atk-s0514a3:16_6": "ahaṃ vo tattheva passissāmī”ti.",
  "atk-s0514a3:16_7": "Te tassa saddahitvā taṃ vissajjesuṃ.",
  "atk-s0514a3:16_8": "So tattha ekamante nilīyi.",
  "atk-s0514a3:16_9": "Itarepi naṃ adisvā “rañño santikaṃ gato bhavissatī”ti māṇavakavaṇṇena rājānaṃ upasaṅkamiṃsu.",
  "atk-s0514a3:16_10": "Rājā paṭisanthāraṃ katvā “kuto āgatatthā”ti pucchi.",
  "atk-s0514a3:16_11": "“Dhataraṭṭhassa santikā,",
  "atk-s0514a3:16_12": "mahārājā”ti.",
  "atk-s0514a3:16_13": "“Kiṃkāraṇā idhāgatā”ti?",
  "atk-s0514a3:16_14": "“Mahārāja,",
  "atk-s0514a3:16_15": "mayaṃ tassa dūtā,",
  "atk-s0514a3:16_16": "dhataraṭṭho vo ārogyaṃ pucchati.",
  "atk-s0514a3:16_17": "Sace yaṃ vo icchatha,",
  "atk-s0514a3:16_18": "taṃ no vadetha.",
  "atk-s0514a3:16_19": "Tumhākaṃ kira dhītaraṃ samuddajaṃ amhākaṃ rañño pādaparicārikaṃ katvā dethā”ti imamatthaṃ pakāsentā paṭhamaṃ gāthamāhaṃsu –",
  "atk-s0514a3:17_0": "784.",
  "atk-s0514a3:18_0": "“Yaṃ kiñci ratanaṃ atthi, dhataraṭṭhanivesane;",
  "atk-s0514a3:19_0": "Sabbāni te upayantu, dhītaraṃ dehi rājino”ti.",
  "atk-s0514a3:20_0": "Tattha sabbāni te upayantūti tassa nivesane sabbāni ratanāni tava nivesanaṃ upagacchantu.",
  "atk-s0514a3:21_0": "Taṃ sutvā rājā dutiyaṃ gāthamāha –",
  "atk-s0514a3:22_0": "785.",
  "atk-s0514a3:23_0": "“Na no vivāho nāgehi, katapubbo kudācanaṃ;",
  "atk-s0514a3:24_0": "Taṃ vivāhaṃ asaṃyuttaṃ, kathaṃ amhe karomase”ti.",
  "atk-s0514a3:25_0": "Tattha asaṃyuttanti ayuttaṃ tiracchānehi saddhiṃ saṃsaggaṃ ananucchavikaṃ.",
  "atk-s0514a3:25_1": "Amheti amhe manussajātikā samānā kathaṃ tiracchānagatasambandhaṃ karomāti.",
  "atk-s0514a3:26_0": "Taṃ sutvā nāgamāṇavakā “sace te dhataraṭṭhena saddhiṃ sambandho ananucchaviko,",
  "atk-s0514a3:26_1": "atha kasmā attano upaṭṭhākaṃ cittacūḷaṃ nāma kacchapaṃ ‘samuddajaṃ nāma te dhītaraṃ dammī’ti amhākaṃ rañño pesesi?",
  "atk-s0514a3:26_2": "Evaṃ pesetvā idāni te amhākaṃ rājānaṃ paribhavaṃ karontassa kattabbayuttakaṃ mayaṃ jānissāma.",
  "atk-s0514a3:26_3": "Mayañhi nāgamāṇavakā”ti vatvā rājānaṃ tajjentā dve gāthā abhāsiṃsu –",
  "atk-s0514a3:27_0": "786.",
  "atk-s0514a3:28_0": "“Jīvitaṃ nūna te cattaṃ, raṭṭhaṃ vā manujādhipa;",
  "atk-s0514a3:29_0": "Na hi nāge kupitamhi, ciraṃ jīvanti tādisā.",
  "atk-s0514a3:30_0": "787.",
  "atk-s0514a3:31_0": "“Yo tvaṃ deva manussosi, iddhimantaṃ aniddhimā;",
  "atk-s0514a3:32_0": "Varuṇassa niyaṃ puttaṃ, yāmunaṃ atimaññasī”ti.",
  "atk-s0514a3:33_0": "Tattha raṭṭhaṃ vāti ekaṃsena tayā jīvitaṃ vā raṭṭhaṃ vā cattaṃ.",
  "atk-s0514a3:33_1": "Tādisāti tumhādisā evaṃ mahānubhāve nāge kupite ciraṃ jīvituṃ na sakkonti,",
  "atk-s0514a3:33_2": "antarāva antaradhāyanti. Yo tvaṃ, deva,",
  "atk-s0514a3:33_3": "manussosīti deva,",
  "atk-s0514a3:33_4": "yo tvaṃ manusso samāno.",
  "atk-s0514a3:33_5": "Varuṇassāti varuṇanāgarājassa.",
  "atk-s0514a3:33_6": "Niyaṃ puttanti ajjhattikaputtaṃ.",
  "atk-s0514a3:33_7": "Yāmunanti yamunāya heṭṭhā jātaṃ.",
  "atk-s0514a3:34_0": "Tato rājā dve gāthā abhāsi –",
  "atk-s0514a3:35_0": "788.",
  "atk-s0514a3:36_0": "“Nātimaññāmi rājānaṃ, dhataraṭṭhaṃ yasassinaṃ;",
  "atk-s0514a3:37_0": "Dhataraṭṭho hi nāgānaṃ, bahūnamapi issaro.",
  "atk-s0514a3:38_0": "789.",
  "atk-s0514a3:39_0": "“Ahi mahānubhāvopi, na me dhītaramāraho;",
  "atk-s0514a3:40_0": "Khattiyo ca videhānaṃ, abhijātā samuddajā”ti.",
  "atk-s0514a3:41_0": "Tattha bahūnamapīti pañcayojanasatikassa nāgabhavanassa issarabhāvaṃ sandhāyevamāha.",
  "atk-s0514a3:41_1": "Na me dhītaramārahoti evaṃ mahānubhāvopi pana so ahijātikattā mama dhītaraṃ araho na hoti.",
  "atk-s0514a3:41_2": "“Khattiyo ca videhāna”nti idaṃ mātipakkhe ñātake dassento āha.",
  "atk-s0514a3:41_3": "Samuddajāti so ca videharājaputto mama dhītā samuddajā cāti ubhopi abhijātā.",
  "atk-s0514a3:41_4": "Te aññamaññaṃ saṃvāsaṃ arahanti.",
  "atk-s0514a3:41_5": "Na hesā maṇḍūkabhakkhassa sappassa anucchavikāti āha.",
  "atk-s0514a3:42_0": "Nāgamāṇavakā taṃ tattheva nāsāvātena māretukāmā hutvāpi “amhākaṃ divasaṃ vavatthāpanatthāya pesitā,",
  "atk-s0514a3:42_1": "imaṃ māretvā gantuṃ na yuttaṃ,",
  "atk-s0514a3:42_2": "gantvā rañño ācikkhitvā jānissāmā”ti tattheva antarahitā “kiṃ, tātā,",
  "atk-s0514a3:42_3": "laddhā vo rājadhītā”ti raññā pucchitā kujjhitvā “kiṃ, deva,",
  "atk-s0514a3:42_4": "amhe akāraṇā yattha vā tattha vā pesesi.",
  "atk-s0514a3:42_5": "Sacepi māretukāmo,",
  "atk-s0514a3:42_6": "idheva no mārehi.",
  "atk-s0514a3:42_7": "So tumhe akkosati paribhāsati,",
  "atk-s0514a3:42_8": "attano dhītaraṃ jātimānena ukkhipatī”ti tena vuttañca avuttañca vatvā rañño kodhaṃ uppādayiṃsu.",
  "atk-s0514a3:42_9": "So attano parisaṃ sannipātetuṃ āṇāpento āha –",
  "atk-s0514a3:43_0": "790.",
  "atk-s0514a3:44_0": "“Kambalassatarā uṭṭhentu, sabbe nāge nivedaya;",
  "atk-s0514a3:45_0": "Bārāṇasiṃ pavajjantu, mā ca kañci viheṭhayu”nti.",
  "atk-s0514a3:46_0": "Tattha kambalassatarā uṭṭhentūti kambalassatarā nāma tassa mātupakkhikā sinerupāde vasananāgā,",
  "atk-s0514a3:46_1": "te ca uṭṭhahantu.",
  "atk-s0514a3:46_2": "Aññe ca catūsu disāsu anudisāsu yattakā vā mayhaṃ vacanakarā,",
  "atk-s0514a3:46_3": "te sabbe nāge nivedaya,",
  "atk-s0514a3:46_4": "gantvā jānāpetha,",
  "atk-s0514a3:46_5": "khippaṃ kira sannipātethāti āṇāpento evamāha.",
  "atk-s0514a3:46_6": "Tato sabbeheva sīghaṃ sannipatitehi “kiṃ karoma,",
  "atk-s0514a3:46_7": "devā”ti vutte “sabbepi te nāgā bārāṇasiṃ pavajjantū”ti āha.",
  "atk-s0514a3:46_8": "“Tattha gantvā kiṃ kātabbaṃ, deva,",
  "atk-s0514a3:46_9": "taṃ nāsāvātappahārena bhasmaṃ karomā”ti ca vutte rājadhītari paṭibaddhacittatāya tassā vināsaṃ anicchanto “mā ca kañci viheṭhayu”nti āha,",
  "atk-s0514a3:46_10": "tumhesu koci kañci mā viheṭhayāti attho.",
  "atk-s0514a3:46_11": "Ayameva vā pāṭho.",
  "atk-s0514a3:47_0": "Atha naṃ nāgā “sace koci manusso na viheṭhetabbo,",
  "atk-s0514a3:47_1": "tattha gantvā kiṃ karissāmā”ti āhaṃsu.",
  "atk-s0514a3:47_2": "Atha ne “idañcidañca karotha,",
  "atk-s0514a3:47_3": "ahampi idaṃ nāma karissāmī”ti ācikkhanto gāthādvayamāha –",
  "atk-s0514a3:48_0": "791.",
  "atk-s0514a3:49_0": "“Nivesanesu sobbhesu, rathiyā caccaresu ca;",
  "atk-s0514a3:50_0": "Rukkhaggesu ca lambantu, vitatā toraṇesu ca.",
  "atk-s0514a3:51_0": "792.",
  "atk-s0514a3:52_0": "“Ahampi sabbasetena, mahatā sumahaṃ puraṃ;",
  "atk-s0514a3:53_0": "Parikkhipissaṃ bhogehi, kāsīnaṃ janayaṃ bhaya”nti.",
  "atk-s0514a3:54_0": "Tattha sobbhesūti pokkharaṇīsu.",
  "atk-s0514a3:54_1": "Rathiyāti rathikāya.",
  "atk-s0514a3:54_2": "Vitatāti vitatasarīrā mahāsarīrā hutvā etesu ceva nivesanādīsu dvāratoraṇesu ca olambantu,",
  "atk-s0514a3:54_3": "ettakaṃ nāgā karontu,",
  "atk-s0514a3:54_4": "karontā ca nivesane tāva mañcapīṭhānaṃ heṭṭhā ca upari ca antogabbhabahigabbhādīsu ca pokkharaṇiyaṃ udakapiṭṭhe",
  "atk-s0514a3:54_5": "rathikādīnaṃ passesu ceva thalesu ca mahantāni sarīrāni māpetvā mahante phaṇe katvā kammāragaggarī viya",
  "atk-s0514a3:54_6": "dhamamānā “susū”ti saddaṃ karontā olambatha ca nipajjatha ca.",
  "atk-s0514a3:54_7": "Attānaṃ pana taruṇadārakānaṃ jarājiṇṇānaṃ gabbhinitthīnaṃ samuddajāya cāti imesaṃ catunnaṃ mā dassayittha.",
  "atk-s0514a3:54_8": "Ahampi sabbasetena mahantena sarīrena gantvā sumahantaṃ kāsipuraṃ sattakkhattuṃ bhogehi parikkhipissaṃ,",
  "atk-s0514a3:54_9": "mahantena phaṇena naṃ chādetvā ekandhakāraṃ katvā kāsīnaṃ bhayaṃ janayanto “susū”ti saddaṃ muñcissāmīti.",
  "atk-s0514a3:55_0": "Atha sabbe nāgā tathā akaṃsu. Tamatthaṃ pakāsento satthā āha –",
  "atk-s0514a3:56_0": "793.",
  "atk-s0514a3:57_0": "“Tassa taṃ vacanaṃ sutvā, uragānekavaṇṇino;",
  "atk-s0514a3:58_0": "Bārāṇasiṃ pavajjiṃsu, na ca kañci viheṭhayuṃ.",
  "atk-s0514a3:59_0": "794.",
  "atk-s0514a3:60_0": "“Nivesanesu sobbhesu, rathiyā caccaresu ca;",
  "atk-s0514a3:61_0": "Rukkhaggesu ca lambiṃsu, vitatā toraṇesu ca.",
  "atk-s0514a3:62_0": "795.",
  "atk-s0514a3:63_0": "“Tesu disvāna lambante, puthū kandiṃsu nāriyo;",
  "atk-s0514a3:64_0": "Nāge soṇḍikate disvā, passasante muhuṃ muhuṃ.",
  "atk-s0514a3:65_0": "796.",
  "atk-s0514a3:66_0": "“Bārāṇasī pabyathitā, āturā samapajjatha;",
  "atk-s0514a3:67_0": "Bāhā paggayha pakkanduṃ, dhītaraṃ dehi rājino”ti.",
  "atk-s0514a3:68_0": "Tattha anekavaṇṇinoti nīlādivasena anekavaṇṇā.",
  "atk-s0514a3:68_1": "Evarūpāni hi te rūpāni māpayiṃsu.",
  "atk-s0514a3:68_2": "Pavajjiṃsūti aḍḍharattasamaye pavisiṃsu.",
  "atk-s0514a3:68_3": "Lambiṃsūti dhataraṭṭhena vuttaniyāmeneva te sabbesu ṭhānesu manussānaṃ sañcāraṃ pacchinditvā olambiṃsu.",
  "atk-s0514a3:68_4": "Dūtā hutvā āgatā pana cattāro nāgamāṇavakā raño sayanassa cattāro pāde parikkhipitvā uparisīse mahante",
  "atk-s0514a3:68_5": "phaṇe katvā tuṇḍehi sīsaṃ paharantā viya dāṭhā vivaritvā passasantā aṭṭhaṃsu.",
  "atk-s0514a3:68_6": "Dhataraṭṭhopi attanā vuttaniyāmena nagaraṃ paṭicchādesi.",
  "atk-s0514a3:68_7": "Pabujjhamānā purisā yato yato hatthaṃ vā pādaṃ vā pasārenti,",
  "atk-s0514a3:68_8": "tattha tattha sappe chupitvā “sappo,",
  "atk-s0514a3:68_9": "sappo”ti viravanti.",
  "atk-s0514a3:68_10": "Puthū kandiṃsūti yesu gehesu dīpā jalanti,",
  "atk-s0514a3:68_11": "tesu itthiyo pabuddhā dvāratoraṇagopānasiyo oloketvā olambante nāge disvā bahū ekappahāreneva kandiṃsu.",
  "atk-s0514a3:68_12": "Evaṃ sakalanagaraṃ ekakolāhalaṃ ahosi.",
  "atk-s0514a3:68_13": "Soṇḍikateti kataphaṇe.",
  "atk-s0514a3:69_0": "Pakkandunti vibhātāya rattiyā nāgānaṃ assāsavātena sakalanagare rājanivesane ca uppātiyamāne viya bhītā",
  "atk-s0514a3:69_1": "manussā “nāgarājāno kissa no viheṭhathā”ti vatvā tumhākaṃ rājā “dhītaraṃ dassāmī”ti dhataraṭṭhassa dūtaṃ",
  "atk-s0514a3:69_2": "pesetvā puna tassa dūtehi āgantvā “dehī”ti vutto amhākaṃ rājānaṃ akkosati paribhāsati.",
  "atk-s0514a3:69_3": "“Sace amhākaṃ rañño dhītaraṃ na dassati,",
  "atk-s0514a3:69_4": "sakalanagarassa jīvitaṃ natthī”ti vutte “tena hi no, sāmi,",
  "atk-s0514a3:69_5": "okāsaṃ detha,",
  "atk-s0514a3:69_6": "mayaṃ gantvā rājānaṃ yācissāmā”ti yācantā okāsaṃ labhitvā rājadvāraṃ gantvā mahantena ravena pakkantiṃsu.",
  "atk-s0514a3:69_7": "Bhariyāyopissa attano attano gabbhesu nipannakāva “deva,",
  "atk-s0514a3:69_8": "dhītaraṃ dhataraṭṭharañño dehī”ti ekappahārena kandiṃsu.",
  "atk-s0514a3:69_9": "Tepi cattāro nāgamāṇavakā “dehī”ti tuṇhehi sīsaṃ paharantā viya dāṭhā vivaritvā passasantā aṭṭhaṃsu.",
  "atk-s0514a3:70_0": "So nipannakova nagaravāsīnañca attano ca bhariyānaṃ paridevitasaddaṃ sutvā catūhi ca nāgamāṇavakehi tajjitattā",
  "atk-s0514a3:70_1": "maraṇabhayabhīto “mama dhītaraṃ samuddajaṃ dhataraṭṭhassa dammī”ti tikkhattuṃ avaca.",
  "atk-s0514a3:70_2": "Taṃ sutvā sabbepi nāgarājāno tigāvutamattaṃ paṭikkamitvā devanagaraṃ viya ekaṃ nagaraṃ māpetvā tattha",
  "atk-s0514a3:70_3": "ṭhitā “dhītaraṃ kira no pesetū”ti paṇṇākāraṃ pahiṇiṃsu.",
  "atk-s0514a3:70_4": "Rājā tehi ābhataṃ paṇṇākāraṃ gahetvā “tumhe gacchatha,",
  "atk-s0514a3:70_5": "ahaṃ dhītaraṃ amaccānaṃ hatthe pahiṇissāmī”ti te uyyojetvā dhītaraṃ pakkosāpetvā uparipāsādaṃ āropetvā sīhapañjaraṃ vivaritvā “amma,",
  "atk-s0514a3:70_6": "passetaṃ alaṅkatanagaraṃ,",
  "atk-s0514a3:70_7": "tvaṃ ettha etassa rañño aggamahesī bhavissasi,",
  "atk-s0514a3:70_8": "na dūre ito taṃ nagaraṃ,",
  "atk-s0514a3:70_9": "ukkaṇṭhitakāleyeva idha āgantuṃ sakkā,",
  "atk-s0514a3:70_10": "ettha gantabba”nti saññāpetvā sīsaṃ nhāpetvā sabbālaṅkārehi alaṅkaritvā paṭicchannayogge nisīdāpetvā amaccānaṃ hatthe datvā pāhesi.",
  "atk-s0514a3:70_11": "Nāgarājāno paccuggamanaṃ katvā mahāsakkāraṃ kariṃsu.",
  "atk-s0514a3:70_12": "Amaccā nagaraṃ pavisitvā taṃ tassa datvā bahuṃ dhanaṃ ādāya nivattiṃsu.",
  "atk-s0514a3:70_13": "Te rājadhītaraṃ pāsādaṃ āropetvā alaṅkatadibbasayane nipajjāpesuṃ.",
  "atk-s0514a3:70_14": "Taṅkhaṇaññeva naṃ nāgamāṇavikā khujjādivesaṃ gahetvā manussaparicārikā viya parivārayiṃsu.",
  "atk-s0514a3:70_15": "Sā dibbasayane nipannamattāva dibbaphassaṃ phusitvā niddaṃ okkami.",
  "atk-s0514a3:71_0": "Dhataraṭṭho taṃ gahetvā saddhiṃ nāgaparisāya tattha antarahito nāgabhavaneyeva pāturahosi.",
  "atk-s0514a3:71_1": "Rājadhītā pabujjhitvā alaṅkatadibbasayanaṃ aññe ca suvaṇṇapāsādamaṇipāsādādayo uyyānapokkharaṇiyo alaṅkatadevanagaraṃ",
  "atk-s0514a3:71_2": "viya nāgabhavanaṃ disvā khujjādiparicārikāyo pucchi “idaṃ nagaraṃ ativiya alaṅkataṃ,",
  "atk-s0514a3:71_3": "na amhākaṃ nagaraṃ viya,",
  "atk-s0514a3:71_4": "kasseta”nti.",
  "atk-s0514a3:71_5": "“Sāmikassa te santakaṃ, devi,",
  "atk-s0514a3:71_6": "na appapuññā evarūpaṃ sampattiṃ labhanti,",
  "atk-s0514a3:71_7": "mahāpuññatāya te ayaṃ laddhā”ti.",
  "atk-s0514a3:71_8": "Dhataraṭṭhopi pañcayojanasatike nāgabhavane bheriṃ carāpesi “yo samuddajāya sappavaṇṇaṃ dasseti,",
  "atk-s0514a3:71_9": "tassa rājadaṇḍo bhavissatī”ti.",
  "atk-s0514a3:71_10": "Tasmā ekopi tassā sappavaṇṇaṃ dassetuṃ samattho nāma nāhosi.",
  "atk-s0514a3:71_11": "Sā manussalokasaññāya eva tattha tena saddhiṃ sammodamānā piyasaṃvāsaṃ vasi.",
  "atk-s0514a3:72_0": "Nagarakaṇḍaṃ niṭṭhitaṃ.",
  "atk-s0514a3:73_0": "Uposathakaṇḍaṃ",
  "atk-s0514a3:74_0": "Sā aparabhāge dhataraṭṭhaṃ paṭicca gabbhaṃ paṭilabhitvā puttaṃ vijāyi,",
  "atk-s0514a3:74_1": "tassa piyadassanattā “sudassano”ti nāmaṃ kariṃsu.",
  "atk-s0514a3:74_2": "Punāparaṃ puttaṃ vijāyi,",
  "atk-s0514a3:74_3": "tassa “datto”ti nāmaṃ akaṃsu.",
  "atk-s0514a3:74_4": "So pana bodhisatto.",
  "atk-s0514a3:74_5": "Punekaṃ puttaṃ vijāyi,",
  "atk-s0514a3:74_6": "tassa “subhogo”ti nāmaṃ kariṃsu.",
  "atk-s0514a3:74_7": "Aparampi puttaṃ vijāyi,",
  "atk-s0514a3:74_8": "tassa “ariṭṭho”ti nāmaṃ kariṃsu.",
  "atk-s0514a3:74_9": "Iti sā cattāro putte vijāyitvāpi nāgabhavanabhāvaṃ na jānāti.",
  "atk-s0514a3:74_10": "Athekadivasaṃ taruṇanāgā ariṭṭhassa ācikkhiṃsu “tava mātā manussitthī,",
  "atk-s0514a3:74_11": "na nāginī”ti.",
  "atk-s0514a3:74_12": "Ariṭṭho “vīmaṃsissāmi na”nti ekadivasaṃ thanaṃ pivantova sappasarīraṃ māpetvā naṅguṭṭhakhaṇḍena mātu piṭṭhipāde ghaṭṭesi.",
  "atk-s0514a3:74_13": "Sā tassa sappasarīraṃ disvā bhītatasitā mahāravaṃ ravitvā taṃ bhūmiyaṃ khipantī nakhena tassa akkhiṃ bhindi.",
  "atk-s0514a3:74_14": "Tato lohitaṃ pagghari.",
  "atk-s0514a3:74_15": "Rājā tassā saddaṃ sutvā “kissesā viravatī”ti pucchitvā ariṭṭhena katakiriyaṃ sutvā “gaṇhatha,",
  "atk-s0514a3:74_16": "naṃ dāsaṃ gahetvā jīvitakkhayaṃ pāpethā”ti tajjento āgacchi.",
  "atk-s0514a3:74_17": "Rājadhītā tassa kuddhabhāvaṃ ñatvā puttasinehena “deva,",
  "atk-s0514a3:74_18": "puttassa me akkhi bhinnaṃ,",
  "atk-s0514a3:74_19": "khamathetassāparādha”nti āha.",
  "atk-s0514a3:74_20": "Rājā etāya evaṃ vadantiyā “kiṃ sakkā kātu”nti khami.",
  "atk-s0514a3:74_21": "Taṃ divasaṃ sā “idaṃ nāgabhavana”nti aññāsi.",
  "atk-s0514a3:74_22": "Tato ca paṭṭhāya ariṭṭho kāṇāriṭṭho nāma jāto.",
  "atk-s0514a3:74_23": "Cattāropi puttā viññutaṃ pāpuṇiṃsu.",
  "atk-s0514a3:75_0": "Atha nesaṃ pitā yojanasatikaṃ yojanasatikaṃ katvā rajjamadāsi,",
  "atk-s0514a3:75_1": "mahanto yaso ahosi.",
  "atk-s0514a3:75_2": "Soḷasa soḷasa nāgakaññāsahassāni parivārayiṃsu.",
  "atk-s0514a3:75_3": "Pitu ekayojanasatikameva rajjaṃ ahosi.",
  "atk-s0514a3:75_4": "Tayo puttā māse māse mātāpitaro passituṃ āgacchanti,",
  "atk-s0514a3:75_5": "bodhisatto pana anvaddhamāsaṃ āgacchati.",
  "atk-s0514a3:75_6": "Nāgabhavane samuṭṭhitaṃ pañhaṃ bodhisattova katheti.",
  "atk-s0514a3:75_7": "Pitarā saddhiṃ virūpakkhamahārājassapi upaṭṭhānaṃ gacchati,",
  "atk-s0514a3:75_8": "tassa santike samuṭṭhitaṃ pañhampi sova katheti.",
  "atk-s0514a3:75_9": "Athekadivasaṃ virūpakkhe nāgaparisāya saddhiṃ tidasapuraṃ gantvā sakkaṃ parivāretvā nisinne devānaṃ antare pañho samuṭṭhāsi.",
  "atk-s0514a3:75_10": "Taṃ koci kathetuṃ nāsakkhi,",
  "atk-s0514a3:75_11": "pallaṅkavaragato pana hutvā mahāsattova kathesi.",
  "atk-s0514a3:75_12": "Atha naṃ devarājā dibbagandhapupphehi pūjetvā “datta,",
  "atk-s0514a3:75_13": "tvaṃ pathavisamāya vipulāya paññāya samannāgato,",
  "atk-s0514a3:75_14": "ito paṭṭhāya bhūridatto nāma hohī”ti “bhūridatto” tissa nāmaṃ akāsi.",
  "atk-s0514a3:75_15": "So tato paṭṭhāya sakkassa upaṭṭhānaṃ gacchanto alaṅkatavejayantapāsādaṃ devaccharāhi ākiṇṇaṃ atimanoharaṃ",
  "atk-s0514a3:75_16": "sakkassa sampattiṃ disvā devaloke piyaṃ katvā “kiṃ me iminā maṇḍūkabhakkhena attabhāvena,",
  "atk-s0514a3:75_17": "nāgabhavanaṃ gantvā uposathavāsaṃ vasitvā imasmiṃ devaloke uppattikāraṇaṃ karissāmī”ti cintetvā nāgabhavanaṃ gantvā mātāpitaro āpucchi “ammatātā,",
  "atk-s0514a3:75_18": "ahaṃ uposathakammaṃ karissāmī”ti. “Sādhu, tāta, karohi,",
  "atk-s0514a3:75_19": "karonto pana bahi agantvā imasmiññeva nāgabhavane ekasmiṃ suññavimāne karohi,",
  "atk-s0514a3:75_20": "bahigatānaṃ pana nāgānaṃ mahantaṃ bhaya”nti.",
  "atk-s0514a3:76_0": "So “sādhū”ti paṭissuṇitvā tattheva suññavimāne rājuyyāne uposathavāsaṃ vasati.",
  "atk-s0514a3:76_1": "Atha naṃ nānātūriyahatthā nāgakaññā parivārenti.",
  "atk-s0514a3:76_2": "So “na mayhaṃ idha vasantassa uposathakammaṃ matthakaṃ pāpuṇissati,",
  "atk-s0514a3:76_3": "manussapathaṃ gantvā karissāmī”ti cintetvā nivāraṇabhayena mātāpitūnaṃ anārocetvā attano bhariyāyo āmantetvā “bhadde,",
  "atk-s0514a3:76_4": "ahaṃ manussalokaṃ gantvā yamunātīre nigrodharukkho atthi,",
  "atk-s0514a3:76_5": "tassāvidūre vammikamatthake bhoge ābhujitvā caturaṅgasamannāgataṃ uposathaṃ adhiṭṭhāya nipajjitvā uposathakammaṃ karissāmi.",
  "atk-s0514a3:76_6": "Mayā sabbarattiṃ nipajjitvā uposathakamme kate aruṇuggamanavelāyameva tumhe dasa dasa itthiyo ādāya vārena",
  "atk-s0514a3:76_7": "vārena tūriyahatthā mama santikaṃ āgantvā maṃ gandhehi ca pupphehi ca pūjetvā gāyitvā naccitvā maṃ ādāya",
  "atk-s0514a3:76_8": "nāgabhavanameva āgacchathā”ti vatvā tattha gantvā vammikamatthake bhoge ābhujitvā “yo mama cammaṃ vā",
  "atk-s0514a3:76_9": "nhāruṃ vā aṭṭhiṃ vā ruhiraṃ vā icchati,",
  "atk-s0514a3:76_10": "so āharatū”ti caturaṅgasamannāgataṃ uposathaṃ adhiṭṭhāya naṅgalasīsappamāṇaṃ sarīraṃ māpetvā nipanno uposathakammamakāsi.",
  "atk-s0514a3:76_11": "Aruṇe uṭṭhahanteyeva taṃ nāgamāṇavikā āgantvā yathānusiṭṭhaṃ paṭipajjitvā nāgabhavanaṃ ānenti.",
  "atk-s0514a3:76_12": "Tassa iminā niyāmena uposathaṃ karontassa dīgho addhā vītivatto.",
  "atk-s0514a3:77_0": "Uposathakhaṇḍaṃ niṭṭhitaṃ.",
  "atk-s0514a3:78_0": "Garuḷakhaṇḍaṃ",
  "atk-s0514a3:79_0": "Tadā eko bārāṇasidvāragāmavāsī brāhmaṇo somadattena nāma puttena saddhiṃ araññaṃ gantvā sūlayantapāsavāgurādīhi",
  "atk-s0514a3:79_1": "oḍḍetvā mige vadhitvā maṃsaṃ kājenāharitvā vikkiṇanto jīvikaṃ kappesi.",
  "atk-s0514a3:79_2": "So ekadivasaṃ antamaso godhāmattampi alabhitvā “tāta somadatta,",
  "atk-s0514a3:79_3": "sace tucchahatthā gamissāma,",
  "atk-s0514a3:79_4": "mātā te kujjhissati,",
  "atk-s0514a3:79_5": "yaṃ kiñci gahetvā gamissāmā”ti vatvā bodhisattassa nipannavammikaṭṭhānābhimukho gantvā pānīyaṃ pātuṃ",
  "atk-s0514a3:79_6": "yamunaṃ otarantānaṃ migānaṃ padavalañjaṃ disvā “tāta,",
  "atk-s0514a3:79_7": "migamaggo paññāyati,",
  "atk-s0514a3:79_8": "tvaṃ paṭikkamitvā tiṭṭhāhi,",
  "atk-s0514a3:79_9": "ahaṃ pānīyatthāya āgataṃ migaṃ vijjhissāmī”ti dhanuṃ ādāya migaṃ olokento ekasmiṃ rukkhamūle aṭṭhāsi.",
  "atk-s0514a3:79_10": "Atheko migo sāyanhasamaye pānīyaṃ pātuṃ āgato.",
  "atk-s0514a3:79_11": "So taṃ vijjhi.",
  "atk-s0514a3:79_12": "Migo tattha apatitvā saravegena tajjito lohitena paggharantena palāyi.",
  "atk-s0514a3:79_13": "Pitāputtā naṃ anubandhitvā patitaṭṭhāne maṃsaṃ gahetvā araññā nikkhamitvā sūriyatthaṅgamanavelāya taṃ nigrodhaṃ patvā “idāni akālo,",
  "atk-s0514a3:79_14": "na sakkā gantuṃ,",
  "atk-s0514a3:79_15": "idheva vasissāmā”ti maṃsaṃ ekamante ṭhapetvā rukkhaṃ āruyha viṭapantare nipajjiṃsu.",
  "atk-s0514a3:79_16": "Brāhmaṇo paccūsasamaye pabujjhitvā migasaddasavanāya sotaṃ odahi.",
  "atk-s0514a3:80_0": "Tasmiṃ khaṇe nāgamāṇavikāyo āgantvā bodhisattassa pupphāsanaṃ paññāpesuṃ.",
  "atk-s0514a3:80_1": "So ahisarīraṃ antaradhāpetvā sabbālaṅkārapaṭimaṇḍitaṃ dibbasarīraṃ māpetvā sakkalīlāya pupphāsane nisīdi.",
  "atk-s0514a3:80_2": "Nāgamāṇavikāpi naṃ gandhamālādīhi pūjetvā dibbatūriyāni vādetvā naccagītaṃ paṭṭhapesuṃ.",
  "atk-s0514a3:80_3": "Brāhmaṇo taṃ saddaṃ sutvā “ko nu kho esa,",
  "atk-s0514a3:80_4": "jānissāmi na”nti cintetvā “putta,",
  "atk-s0514a3:80_5": "puttā”ti vatvāpi puttaṃ pabodhetuṃ asakkonto “sayatu esa,",
  "atk-s0514a3:80_6": "kilanto bhavissati,",
  "atk-s0514a3:80_7": "ahameva gamissāmī”ti rukkhā oruyha tassa santikaṃ agamāsi.",
  "atk-s0514a3:80_8": "Nāgamāṇavikā taṃ disvā saddhiṃ tūriyehi bhūmiyaṃ nimujjitvā attano nāgabhavanameva gatā.",
  "atk-s0514a3:80_9": "Bodhisatto ekakova ahosi.",
  "atk-s0514a3:80_10": "Brāhmaṇo tassa santikaṃ gantvā pucchanto gāthādvayamāha –",
  "atk-s0514a3:81_0": "797.",
  "atk-s0514a3:82_0": "“Pupphābhihārassa vanassa majjhe, ko lohitakkho vitatantaraṃso;",
  "atk-s0514a3:83_0": "Kā kambukāyūradharā suvatthā, tiṭṭhanti nāriyo dasa vandamānā.",
  "atk-s0514a3:84_0": "798.",
  "atk-s0514a3:85_0": "“Ko tvaṃ brahābāhu vanassa majjhe, virocasi ghatasittova aggi;",
  "atk-s0514a3:86_0": "Mahesakkho aññatarosi yakkho, udāhu nāgosi mahānubhāvo”ti.",
  "atk-s0514a3:87_0": "Tattha pupphābhihārassāti bodhisattassa pūjanatthāya ābhatena dibbapupphābhihārena samannāgatassa.",
  "atk-s0514a3:87_1": "Koti ko nāma tvaṃ.",
  "atk-s0514a3:87_2": "Lohitakkhoti rattakkho.",
  "atk-s0514a3:87_3": "Vitatantaraṃsoti puthulaantaraṃso.",
  "atk-s0514a3:87_4": "Kambukāyūradharāti suvaṇṇālaṅkāradharā.",
  "atk-s0514a3:87_5": "Brahābāhūti mahābāhu.",
  "atk-s0514a3:88_0": "Taṃ sutvā mahāsatto “sacepi ‘sakkādīsu aññatarohamasmī’ti vakkhāmi,",
  "atk-s0514a3:88_1": "saddahissatevāyaṃ brāhmaṇo,",
  "atk-s0514a3:88_2": "ajja pana mayā saccameva kathetuṃ vaṭṭatī”ti cintetvā attano nāgarājabhāvaṃ kathento āha –",
  "atk-s0514a3:89_0": "799.",
  "atk-s0514a3:90_0": "“Nāgohamasmi iddhimā, tejassī duratikkamo;",
  "atk-s0514a3:91_0": "Ḍaṃseyyaṃ tejasā kuddho, phītaṃ janapadaṃ api.",
  "atk-s0514a3:92_0": "800.",
  "atk-s0514a3:93_0": "“Samuddajā hi me mātā, dhataraṭṭho ca me pitā;",
  "atk-s0514a3:94_0": "Sudassanakaniṭṭhosmi, bhūridattoti maṃ vidū”ti.",
  "atk-s0514a3:95_0": "Tattha tejassīti visatejena tejavā.",
  "atk-s0514a3:95_1": "Duratikkamoti aññena atikkamituṃ asakkuṇeyyo.",
  "atk-s0514a3:95_2": "Ḍaṃseyyanti sacāhaṃ kuddho phītaṃ janapadaṃ api ḍaṃseyyaṃ,",
  "atk-s0514a3:95_3": "pathaviyaṃ mama dāṭhāya patitamattāya saddhiṃ pathaviyā mama tejena so sabbo janapado bhasmā bhaveyyāti vadati.",
  "atk-s0514a3:95_4": "Sudassanakaniṭṭhosmīti ahaṃ mama bhātu sudassanassa kaniṭṭho asmi.",
  "atk-s0514a3:95_5": "Vidūti evaṃ mamaṃ pañcayojanasatike nāgabhavane jānantīti.",
  "atk-s0514a3:96_0": "Idañca pana vatvā mahāsatto cintesi “ayaṃ brāhmaṇo caṇḍo pharuso,",
  "atk-s0514a3:96_1": "ahituṇḍikassa ārocetvā uposathakammassa me antarāyampi kareyya,",
  "atk-s0514a3:96_2": "yaṃ nūnāhaṃ imaṃ nāgabhavanaṃ netvā mahantaṃ yasaṃ datvā uposathakammaṃ addhaniyaṃ kareyya”nti.",
  "atk-s0514a3:96_3": "Atha naṃ āha “brāhmaṇa,",
  "atk-s0514a3:96_4": "mahantaṃ te yasaṃ dassāmi,",
  "atk-s0514a3:96_5": "ramaṇīyaṃ nāgabhavanaṃ,",
  "atk-s0514a3:96_6": "ehi tattha gacchāmā”ti. “Sāmi,",
  "atk-s0514a3:96_7": "putto me atthi,",
  "atk-s0514a3:96_8": "tasmiṃ gacchante āgamissāmī”ti.",
  "atk-s0514a3:96_9": "Atha naṃ mahāsatto “gaccha, brāhmaṇa,",
  "atk-s0514a3:96_10": "ānehi na”nti vatvā attano āvāsaṃ ācikkhanto āha –",
  "atk-s0514a3:97_0": "801.",
  "atk-s0514a3:98_0": "“Yaṃ gambhīraṃ sadāvaṭṭaṃ, rahadaṃ bhesmaṃ pekkhasi;",
  "atk-s0514a3:99_0": "Esa dibyo mamāvāso, anekasataporiso.",
  "atk-s0514a3:100_0": "802.",
  "atk-s0514a3:101_0": "“Mayūrakoñcābhirudaṃ, nīlodaṃ vanamajjhato;",
  "atk-s0514a3:102_0": "Yamunaṃ pavisa mā bhīto, khemaṃ vattavataṃ siva”nti.",
  "atk-s0514a3:103_0": "Tattha sadāvaṭṭanti sadā pavattaṃ āvaṭṭaṃ.",
  "atk-s0514a3:103_1": "Bhesmanti bhayānakaṃ.",
  "atk-s0514a3:103_2": "Pekkhasīti yaṃ evarūpaṃ rahadaṃ passasi.",
  "atk-s0514a3:103_3": "Mayūrakoñcābhirudanti ubhosu tīresu vanaghaṭāyaṃ vasantehi mayūrehi ca koñcehi ca abhirudaṃ upakūjitaṃ.",
  "atk-s0514a3:103_4": "Nīlodanti nīlasalilaṃ.",
  "atk-s0514a3:103_5": "Vanamajjhatoti vanamajjhena sandamānaṃ.",
  "atk-s0514a3:103_6": "Pavisa mā bhītoti evarūpaṃ yamunaṃ abhīto hutvā pavisa.",
  "atk-s0514a3:103_7": "Vattavatanti vattasampannānaṃ ācāravantānaṃ vasanabhūmiṃ pavisa, gaccha, brāhmaṇa,",
  "atk-s0514a3:103_8": "puttaṃ ānehīti.",
  "atk-s0514a3:104_0": "Brāhmaṇo gantvā puttassa tamatthaṃ ārocetvā puttaṃ ānesi.",
  "atk-s0514a3:104_1": "Mahāsatto te ubhopi ādāya yamunātīraṃ gantvā tīre ṭhito āha –",
  "atk-s0514a3:105_0": "803.",
  "atk-s0514a3:106_0": "“Tattha patto sānucaro, saha puttena brāhmaṇa;",
  "atk-s0514a3:107_0": "Pūjito mayhaṃ kāmehi, sukhaṃ brāhmaṇa vacchasī”ti.",
  "atk-s0514a3:108_0": "Tattha tattha pattoti tvaṃ amhākaṃ nāgabhavanaṃ patto hutvā.",
  "atk-s0514a3:108_1": "Mayhanti mama santakehi kāmehi pūjito.",
  "atk-s0514a3:108_2": "Vacchasīti tattha nāgabhavane sukhaṃ vasissati.",
  "atk-s0514a3:109_0": "Evaṃ vatvā mahāsatto ubhopi te pitāputte attano ānubhāvena nāgabhavanaṃ ānesi.",
  "atk-s0514a3:109_1": "Tesaṃ tattha dibbo attabhāvo pātubhavi.",
  "atk-s0514a3:109_2": "Atha nesaṃ mahāsatto dibbasampattiṃ datvā cattāri cattāri nāgakaññāsatāni adāsi.",
  "atk-s0514a3:109_3": "Te mahāsampattiṃ anubhaviṃsu.",
  "atk-s0514a3:109_4": "Bodhisattopi appamatto uposathakammaṃ akāsi.",
  "atk-s0514a3:109_5": "Anvaḍḍhamāsaṃ mātāpitūnaṃ upaṭṭhānaṃ gantvā dhammakathaṃ kathetvā tato ca brāhmaṇassa santikaṃ gantvā ārogyaṃ pucchitvā “yena te attho,",
  "atk-s0514a3:109_6": "taṃ vadeyyāsi,",
  "atk-s0514a3:109_7": "anukkaṇṭhamāno abhiramā”ti vatvā somadattenapi saddhiṃ paṭisanthāraṃ katvā attano nivesanaṃ agacchi.",
  "atk-s0514a3:109_8": "Brāhmaṇo ekasaṃvaccharaṃ nāgabhavane vasitvā mandapuññatāya ukkaṇṭhito manussalokaṃ gantukāmo ahosi.",
  "atk-s0514a3:109_9": "Nāgabhavanamassa lokantaranirayo viya alaṅkatapāsādo bandhanāgāraṃ viya alaṅkatanāgakaññā yakkhiniyo viya upaṭṭhahiṃsu.",
  "atk-s0514a3:109_10": "So “ahaṃ tāva ukkaṇṭhito,",
  "atk-s0514a3:109_11": "somadattassapi cittaṃ jānissāmī”ti tassa santikaṃ gantvā āha “kiṃ, tāta,",
  "atk-s0514a3:109_12": "ukkaṇṭhasī”ti?",
  "atk-s0514a3:109_13": "“Kasmā ukkaṇṭhissāmi na ukkaṇṭhāmi,",
  "atk-s0514a3:109_14": "tvaṃ pana ukkaṇṭhasi, tātā”ti?",
  "atk-s0514a3:109_15": "“Āma tātā”ti.",
  "atk-s0514a3:109_16": "“Kiṃkāraṇā”ti.",
  "atk-s0514a3:109_17": "“Tava mātu ceva bhātubhaginīnañca adassanena ukkaṇṭhāmi, ehi,",
  "atk-s0514a3:109_18": "tāta somadatta,",
  "atk-s0514a3:109_19": "gacchāmā”ti.",
  "atk-s0514a3:109_20": "So “na gacchāmī”ti vatvāpi punappunaṃ pitarā yāciyamāno “sādhū”ti sampaṭicchi.",
  "atk-s0514a3:110_0": "Brāhmaṇo “puttassa tāva me mano laddho,",
  "atk-s0514a3:110_1": "sace panāhaṃ bhūridattassa ‘ukkaṇṭhitomhī’ti vakkhāmi,",
  "atk-s0514a3:110_2": "atirekataraṃ me yasaṃ dassati,",
  "atk-s0514a3:110_3": "evaṃ me gamanaṃ na bhavissati.",
  "atk-s0514a3:110_4": "Ekena pana upāyena tassa sampattiṃ vaṇṇetvā ‘tvaṃ evarūpaṃ sampattiṃ pahāya kiṃkāraṇā manussalokaṃ gantvā",
  "atk-s0514a3:110_5": "uposathakammaṃ karosī’ti pucchitvā ‘saggatthāyā’ti vutte ‘tvaṃ tāva evarūpaṃ sampattiṃ pahāya saggatthāya",
  "atk-s0514a3:110_6": "uposathakammaṃ karosi,",
  "atk-s0514a3:110_7": "kimaṅgaṃ pana mayaṃyeva paradhanena jīvikaṃ kappema,",
  "atk-s0514a3:110_8": "ahampi manussalokaṃ gantvā ñātake disvā pabbajitvā samaṇadhammaṃ karissāmī’ti naṃ saññāpessāmi.",
  "atk-s0514a3:110_9": "Atha me so gamanaṃ anujānissatī”ti cintetvā ekadivasaṃ tenāgantvā “kiṃ, brāhmaṇa,",
  "atk-s0514a3:110_10": "ukkaṇṭhasī”ti pucchito “tumhākaṃ santikā amhākaṃ na kiñci parihāyatī”ti kiñci gamanapaṭibaddhaṃ avatvāva ādito tāva tassa sampattiṃ vaṇṇento āha –",
  "atk-s0514a3:111_0": "804.",
  "atk-s0514a3:112_0": "“Samā samantaparito, pahūtatagarā mahī;",
  "atk-s0514a3:113_0": "Indagopakasañchannā, sobhati harituttamā.",
  "atk-s0514a3:114_0": "805.",
  "atk-s0514a3:115_0": "“Rammāni vanacetyāni, rammā haṃsūpakūjitā;",
  "atk-s0514a3:116_0": "Opupphapaddhā tiṭṭhanti, pokkharañño sunimmitā.",
  "atk-s0514a3:117_0": "806.",
  "atk-s0514a3:118_0": "“Aṭṭhaṃsā sukatā thambhā, sabbe veḷuriyāmayā;",
  "atk-s0514a3:119_0": "Sahassathambhā pāsādā, pūrā kaññāhi jotare.",
  "atk-s0514a3:120_0": "807.",
  "atk-s0514a3:121_0": "“Vimānaṃ upapannosi, dibyaṃ puññehi attano;",
  "atk-s0514a3:122_0": "Asambādhaṃ sivaṃ rammaṃ, accantasukhasaṃhitaṃ.",
  "atk-s0514a3:123_0": "808.",
  "atk-s0514a3:124_0": "“Maññe sahassanettassa, vimānaṃ nābhikaṅkhasi;",
  "atk-s0514a3:125_0": "Iddhī hi tyāyaṃ vipulā, sakkasseva jutīmato”ti.",
  "atk-s0514a3:126_0": "Tattha samā samantaparitoti parisamantato sabbadisābhāgesu ayaṃ tava nāgabhavane mahī suvaṇṇarajatamaṇi muttāvālukāparikiṇṇā samatalā.",
  "atk-s0514a3:126_1": "Pahūtatagarā mahīti bahukehi tagaragacchehi samannāgatā.",
  "atk-s0514a3:126_2": "Indagopakasañchannāti suvaṇṇaindagopakehi sañchannā.",
  "atk-s0514a3:126_3": "Sobhati harituttamāti haritavaṇṇadabbatiṇasañchannā sobhatīti attho.",
  "atk-s0514a3:126_4": "Vanacetyānīti vanaghaṭā.",
  "atk-s0514a3:126_5": "Opupphapaddhāti pupphitvā patitehi padumapattehi sañchannā udakapiṭṭhā.",
  "atk-s0514a3:126_6": "Sunimmitāti tava puññasampattiyā suṭṭhu nimmitā.",
  "atk-s0514a3:126_7": "Aṭṭhaṃsāti tava vasanapāsādesu aṭṭhaṃsā sukatā veḷuriyamayā thambhā.",
  "atk-s0514a3:126_8": "Tehi thambhehi sahassathambhā tava pāsādā nāgakaññāhi pūrā vijjotanti.",
  "atk-s0514a3:126_9": "Upapannosīti evarūpe vimāne nibbattosīti attho.",
  "atk-s0514a3:126_10": "Sahassanettassa vimānanti sakkassa vejayantapāsādaṃ.",
  "atk-s0514a3:126_11": "Iddhī hi tyāyaṃ vipulāti yasmā tavāyaṃ vipulā iddhi,",
  "atk-s0514a3:126_12": "tasmā tvaṃ tena uposathakammena sakkassa vimānampi na patthesi,",
  "atk-s0514a3:126_13": "aññaṃ tato uttari mahantaṃ ṭhānaṃ patthesīti maññāmi.",
  "atk-s0514a3:127_0": "Taṃ sutvā mahāsatto “mā hevaṃ, brāhmaṇa, avaca,",
  "atk-s0514a3:127_1": "sakkassa yasaṃ paṭicca amhākaṃ yaso sinerusantike sāsapo viya,",
  "atk-s0514a3:127_2": "mayaṃ tassa paricārakepi na agghāmā”ti vatvā gāthamāha –",
  "atk-s0514a3:128_0": "809.",
  "atk-s0514a3:129_0": "“Manasāpi na pattabbo, ānubhāvo jutīmato;",
  "atk-s0514a3:130_0": "Paricārayamānānaṃ, saindānaṃ vasavattina”nti.",
  "atk-s0514a3:131_0": "Tassattho – brāhmaṇa,",
  "atk-s0514a3:131_1": "sakkassa yaso nāma ekaṃ dve tayo cattāro vā divase “ettako siyā”ti manasā cintentenapi na abhipattabbo.",
  "atk-s0514a3:131_2": "Yepi naṃ cattāro mahārājāno paricārenti,",
  "atk-s0514a3:131_3": "tesaṃ devarājānaṃ paricārayamānānaṃ indaṃ nāyakaṃ katvā carantānaṃ saindānaṃ vasavattīnaṃ catunnaṃ lokapālānaṃ",
  "atk-s0514a3:131_4": "yasassapi amhākaṃ tiracchānagatānaṃ yaso soḷasiṃ kalaṃ nagghatīti.",
  "atk-s0514a3:132_0": "Evañca pana vatvā “idaṃ te maññe sahassanettassa vimāna”nti vacanaṃ sutvā ahaṃ taṃ anussariṃ.",
  "atk-s0514a3:132_1": "“Ahañhi vejayantaṃ patthento uposathakammaṃ karomī”ti tassa attano patthanaṃ ācikkhanto āha –",
  "atk-s0514a3:133_0": "810.",
  "atk-s0514a3:134_0": "“Taṃ vimānaṃ abhijjhāya, amarānaṃ sukhesinaṃ;",
  "atk-s0514a3:135_0": "Uposathaṃ upavasanto, semi vammikamuddhanī”ti.",
  "atk-s0514a3:136_0": "Tattha abhijjhāyāti patthetvā.",
  "atk-s0514a3:136_1": "Amarānanti dīghāyukānaṃ devānaṃ.",
  "atk-s0514a3:136_2": "Sukhesinanti esitasukhānaṃ sukhe patiṭṭhitānaṃ.",
  "atk-s0514a3:137_0": "Kaṃ sutvā brāhmaṇo “idāni me okāso laddho”ti somanassappatto gantuṃ āpucchanto gāthādvayamāha –",
  "atk-s0514a3:138_0": "811.",
  "atk-s0514a3:139_0": "“Ahañca migamesāno, saputto pāvisiṃ vanaṃ;",
  "atk-s0514a3:140_0": "Taṃ maṃ mataṃ vā jīvaṃ vā, nābhivedenti ñātakā.",
  "atk-s0514a3:141_0": "812.",
  "atk-s0514a3:142_0": "“Āmantaye bhūridattaṃ, kāsiputtaṃ yasassinaṃ;",
  "atk-s0514a3:143_0": "Tayā no samanuññātā, api passemu ñātake”ti.",
  "atk-s0514a3:144_0": "Tattha nābhivedentīti na jānanti,",
  "atk-s0514a3:144_1": "kathentopi nesaṃ natthi.",
  "atk-s0514a3:144_2": "Āmantayeti āmantayāmi.",
  "atk-s0514a3:144_3": "Kāsiputtanti kāsirājadhītāya puttaṃ.",
  "atk-s0514a3:145_0": "Tato bodhisatto āha –",
  "atk-s0514a3:146_0": "813.",
  "atk-s0514a3:147_0": "“Eso hi vata me chando, yaṃ vasesi mamantike;",
  "atk-s0514a3:148_0": "Na hi etādisā kāmā, sulabhā honti mānuse.",
  "atk-s0514a3:149_0": "814.",
  "atk-s0514a3:150_0": "“Sace tvaṃ nicchase vatthuṃ, mama kāmehi pūjito;",
  "atk-s0514a3:151_0": "Mayā tvaṃ samanuññāto, sotthiṃ passāhi ñātake”ti.",
  "atk-s0514a3:152_0": "Mahāsatto gāthādvayaṃ vatvā cintesi –",
  "atk-s0514a3:152_1": "“ayaṃ maṇiṃ nissāya sukhaṃ jīvanto kassaci nācikkhissati,",
  "atk-s0514a3:152_2": "etassa sabbakāmadadaṃ maṇiṃ dassāmī”ti.",
  "atk-s0514a3:152_3": "Athassa taṃ dadanto āha –",
  "atk-s0514a3:153_0": "815.",
  "atk-s0514a3:154_0": "“Dhārayimaṃ maṇiṃ dibyaṃ, pasuṃ putte ca vindati;",
  "atk-s0514a3:155_0": "Arogo sukhito hoti, gacchevādāya brāhmaṇā”ti.",
  "atk-s0514a3:156_0": "Tattha pasuṃ putte ca vindatīti imaṃ maṇiṃ dhārayamāno imassānubhāvena pasuñca putte ca aññañca yaṃ icchati,",
  "atk-s0514a3:156_1": "taṃ sabbaṃ labhati.",
  "atk-s0514a3:157_0": "Tato brāhmaṇo gāthamāha –",
  "atk-s0514a3:158_0": "816.",
  "atk-s0514a3:159_0": "“Kusalaṃ paṭinandāmi, bhūridatta vaco tava;",
  "atk-s0514a3:160_0": "Pabbajissāmi jiṇṇosmi, na kāme abhipatthaye”ti.",
  "atk-s0514a3:161_0": "Tassattho –",
  "atk-s0514a3:161_1": "bhūridatta,",
  "atk-s0514a3:161_2": "tava vacanaṃ kusalaṃ anavajjaṃ,",
  "atk-s0514a3:161_3": "taṃ paṭinandāmi na paṭikkhipāmi.",
  "atk-s0514a3:161_4": "Ahaṃ pana jiṇṇo asmi,",
  "atk-s0514a3:161_5": "tasmā pabbajissāmi,",
  "atk-s0514a3:161_6": "na kāme abhipatthayāmi,",
  "atk-s0514a3:161_7": "kiṃ me maṇināti.",
  "atk-s0514a3:162_0": "Bodhisatto āha –",
  "atk-s0514a3:163_0": "817.",
  "atk-s0514a3:164_0": "“Brahmacariyassa ce bhaṅgo, hoti bhogehi kāriyaṃ;",
  "atk-s0514a3:165_0": "Avikampamāno eyyāsi, bahuṃ dassāmi te dhana”nti.",
  "atk-s0514a3:166_0": "Tattha ce bhaṅgoti brahmacariyavāso nāma dukkaro,",
  "atk-s0514a3:166_1": "anabhiratassa brahmacariyassa ce bhaṅgo hoti,",
  "atk-s0514a3:166_2": "tadā gihibhūtassa bhogehi kāriyaṃ hoti,",
  "atk-s0514a3:166_3": "evarūpe kāle tvaṃ nirāsaṅko hutvā mama santikaṃ āgaccheyyāsi,",
  "atk-s0514a3:166_4": "bahuṃ te dhanaṃ dassāmīti.",
  "atk-s0514a3:167_0": "Brāhmaṇo āha –",
  "atk-s0514a3:168_0": "818.",
  "atk-s0514a3:169_0": "“Kusalaṃ paṭinandāmi, bhūridatta vaco tava;",
  "atk-s0514a3:170_0": "Punapi āgamissāmi, sace attho bhavissatī”ti.",
  "atk-s0514a3:171_0": "Tattha punapīti puna api, ayameva vā pāṭho.",
  "atk-s0514a3:172_0": "Athassa tattha avasitukāmataṃ ñatvā mahāsatto nāgamāṇavake āṇāpetvā brāhmaṇaṃ manussalokaṃ pāpesi.",
  "atk-s0514a3:172_1": "Tamatthaṃ pakāsento satthā āha –",
  "atk-s0514a3:173_0": "819.",
  "atk-s0514a3:174_0": "“Idaṃ vatvā bhūridatto, pesesi caturo jane;",
  "atk-s0514a3:175_0": "Etha gacchatha uṭṭhetha, khippaṃ pāpetha brāhmaṇaṃ.",
  "atk-s0514a3:176_0": "820.",
  "atk-s0514a3:177_0": "“Tassa taṃ vacanaṃ sutvā, uṭṭhāya caturo janā;",
  "atk-s0514a3:178_0": "Pesitā bhūridattena, khippaṃ pāpesu brāhmaṇa”nti.",
  "atk-s0514a3:179_0": "Tattha pāpesūti yamunāto uttāretvā bārāṇasimaggaṃ pāpayiṃsu,",
  "atk-s0514a3:179_1": "pāpayitvā ca pana “tumhe gacchathā”ti vatvā nāgabhavanameva paccāgamiṃsu.",
  "atk-s0514a3:180_0": "Brāhmaṇopi “tāta somadatta,",
  "atk-s0514a3:180_1": "imasmiṃ ṭhāne migaṃ vijjhimhā,",
  "atk-s0514a3:180_2": "imasmiṃ sūkara”nti puttassa ācikkhanto antarāmagge pokkharaṇiṃ disvā “tāta somadatta,",
  "atk-s0514a3:180_3": "nhāyāmā”ti vatvā “sādhu,",
  "atk-s0514a3:180_4": "tātā”ti vutte ubhopi dibbābharaṇāni ceva dibbavatthāni ca omuñcitvā bhaṇḍikaṃ katvā pokkharaṇītīre ṭhapetvā otaritvā nhāyiṃsu.",
  "atk-s0514a3:180_5": "Tasmiṃ khaṇe tāni antaradhāyitvā nāgabhavanameva agamaṃsu.",
  "atk-s0514a3:180_6": "Paṭhamaṃ nivatthakāsāvapilotikāva nesaṃ sarīre paṭimuñciṃsu,",
  "atk-s0514a3:180_7": "dhanusarasattiyopi pākatikāva ahesuṃ.",
  "atk-s0514a3:180_8": "Somadatto “nāsitāmhā tayā,",
  "atk-s0514a3:180_9": "tātā”ti paridevi.",
  "atk-s0514a3:180_10": "Atha naṃ pitā “mā cintayi,",
  "atk-s0514a3:180_11": "migesu santesu araññe mige vadhitvā jīvikaṃ kappessāmā”ti assāsesi.",
  "atk-s0514a3:180_12": "Somadattassa mātā tesaṃ āgamanaṃ sutvā paccuggantvā gharaṃ netvā annapānena santappesi.",
  "atk-s0514a3:180_13": "Brāhmaṇo bhuñjitvā niddaṃ okkami.",
  "atk-s0514a3:180_14": "Itarā puttaṃ pucchi “tāta,",
  "atk-s0514a3:180_15": "ettakaṃ kālaṃ kuhiṃ gatatthā”ti? “Amma,",
  "atk-s0514a3:180_16": "bhūridattanāgarājena amhe nāgabhavanaṃ nītā,",
  "atk-s0514a3:180_17": "tato ukkaṇṭhitvā idāni āgatā”ti.",
  "atk-s0514a3:180_18": "“Kiñci pana vo ratanaṃ ābhata”nti.",
  "atk-s0514a3:180_19": "“Nābhataṃ ammā”ti.",
  "atk-s0514a3:180_20": "“Kiṃ tumhākaṃ tena kiñci na dinna”nti. “Amma,",
  "atk-s0514a3:180_21": "bhūridattena me pitu sabbakāmadado maṇi dinno ahosi,",
  "atk-s0514a3:180_22": "iminā pana na gahito”ti.",
  "atk-s0514a3:180_23": "“Kiṃkāraṇā”ti.",
  "atk-s0514a3:180_24": "“Pabbajissati kirā”ti.",
  "atk-s0514a3:180_25": "Sā “ettakaṃ kālaṃ dārake mama bhāraṃ karonto nāgabhavane vasitvā idāni kira pabbajissatī”ti kujjhitvā vīhibhañjanadabbiyā piṭṭhiṃ pothentī “are,",
  "atk-s0514a3:180_26": "duṭṭhabrāhmaṇa,",
  "atk-s0514a3:180_27": "pabbajissāmīti kira maṇiratanaṃ na gaṇhasi,",
  "atk-s0514a3:180_28": "atha kasmā apabbajitvā idhāgatosi,",
  "atk-s0514a3:180_29": "nikkhama mama gharā sīgha”nti santajjesi.",
  "atk-s0514a3:180_30": "Atha naṃ “bhadde,",
  "atk-s0514a3:180_31": "mā kujjhi,",
  "atk-s0514a3:180_32": "araññe migesu santesu ahaṃ taṃ posessāmī”ti vatvā puttena saddhiṃ araññaṃ gantvā purimaniyāmeneva jīvikaṃ kappesi.",
  "atk-s0514a3:181_0": "Tadā dakkhiṇamahāsamuddassa disābhāge simbalivāsī eko garuḷo pakkhavātehi samudde udakaṃ viyūhitvā ekaṃ nāgarājānaṃ sīse gaṇhi.",
  "atk-s0514a3:181_1": "Tadāhi supaṇṇā nāgaṃ gahetuṃ ajānanakāyeva,",
  "atk-s0514a3:181_2": "pacchā paṇḍarajātake jāniṃsu.",
  "atk-s0514a3:181_3": "So pana taṃ sīse gahetvāpi udake anottharanteyeva ukkhipitvā olambantaṃ ādāya himavantamatthakena pāyāsi.",
  "atk-s0514a3:181_4": "Tadā ceko kāsiraṭṭhavāsī brāhmaṇo isipabbajjaṃ pabbajitvā himavantappadese paṇṇasālaṃ māpetvā paṭivasati.",
  "atk-s0514a3:181_5": "Tassa caṅkamanakoṭiyaṃ mahānigrodharukkho atthi.",
  "atk-s0514a3:181_6": "So tassa mūle divāvihāraṃ karoti.",
  "atk-s0514a3:181_7": "Supaṇṇo nigrodhamatthakena nāgaṃ harati.",
  "atk-s0514a3:181_8": "Nāgo olambanto mokkhatthāya naṅguṭṭhena nigrodhaviṭapaṃ veṭhesi.",
  "atk-s0514a3:181_9": "Supaṇṇo taṃ ajānantova mahabbalatāya ākāse pakkhandiyeva.",
  "atk-s0514a3:181_10": "Nigrodharukkho samūlo uppāṭito.",
  "atk-s0514a3:181_11": "Supaṇṇo nāgaṃ simbalivanaṃ netvā tuṇḍena paharitvā kucchiṃ phāletvā nāgamedaṃ khāditvā sarīraṃ samuddakucchimhi chaḍḍesi.",
  "atk-s0514a3:181_12": "Nigrodharukkho patanto mahāsaddamakāsi.",
  "atk-s0514a3:181_13": "Supaṇṇo “kissa eso saddo”ti adho olokento nigrodharukkhaṃ disvā “kuto esa mayā uppāṭito”ti cintetvā “tāpasassa",
  "atk-s0514a3:181_14": "caṅkamanakoṭiyā nigrodho eso”ti tathato ñatvā “ayaṃ tassa bahūpakāro,",
  "atk-s0514a3:181_15": "‘akusalaṃ nu kho me pasutaṃ,",
  "atk-s0514a3:181_16": "udāhu no’ti tameva pucchitvā jānissāmī”ti māṇavakavesena tassa santikaṃ agamāsi.",
  "atk-s0514a3:182_0": "Tasmiṃ khaṇe tāpaso taṃ ṭhānaṃ samaṃ karoti.",
  "atk-s0514a3:182_1": "Supaṇṇarājā tāpasaṃ vanditvā ekamantaṃ nisinno ajānanto viya “kissa ṭhānaṃ, bhante,",
  "atk-s0514a3:182_2": "ida”nti pucchi. “Upāsaka,",
  "atk-s0514a3:182_3": "eko supaṇṇo bhojanatthāya nāgaṃ haranto nāgena mokkhatthāya nigrodhaviṭapaṃ naṅguṭṭhena veṭhitāyapi attano mahabbalatāya pakkhantitvā gato,",
  "atk-s0514a3:182_4": "atha nigrodharukkho uppāṭito,",
  "atk-s0514a3:182_5": "idaṃ tassa uppāṭitaṭṭhāna”nti.",
  "atk-s0514a3:182_6": "“Kiṃ pana, bhante,",
  "atk-s0514a3:182_7": "tassa supaṇṇassa akusalaṃ hoti,",
  "atk-s0514a3:182_8": "udāhu no”ti?",
  "atk-s0514a3:182_9": "“Sace na jānāti,",
  "atk-s0514a3:182_10": "acetanakammaṃ nāma akusalaṃ na hotī”ti.",
  "atk-s0514a3:182_11": "“Kiṃ nāgassa pana,",
  "atk-s0514a3:182_12": "bhante”ti?",
  "atk-s0514a3:182_13": "“So imaṃ nāsetuṃ na gaṇhi,",
  "atk-s0514a3:182_14": "mokkhatthāya gaṇhi,",
  "atk-s0514a3:182_15": "tasmā tassapi na hotiyevā”ti.",
  "atk-s0514a3:182_16": "Supaṇṇo tāpasassa tussitvā “bhante,",
  "atk-s0514a3:182_17": "ahaṃ so supaṇṇarājā,",
  "atk-s0514a3:182_18": "tumhākañhi pañhaveyyākaraṇena tuṭṭho.",
  "atk-s0514a3:182_19": "Tumhe araññe vasatha,",
  "atk-s0514a3:182_20": "ahañcekaṃ alampāyanamantaṃ jānāmi,",
  "atk-s0514a3:182_21": "anaggho manto.",
  "atk-s0514a3:182_22": "Tamahaṃ tumhākaṃ ācariyabhāgaṃ katvā dammi,",
  "atk-s0514a3:182_23": "paṭiggaṇhatha na”nti āha.",
  "atk-s0514a3:182_24": "“Alaṃ mayhaṃ mantena,",
  "atk-s0514a3:182_25": "gacchatha tumhe”ti.",
  "atk-s0514a3:182_26": "So taṃ punappunaṃ yācitvā sampaṭicchāpetvā mantaṃ datvā osadhāni ācikkhitvā pakkāmi.",
  "atk-s0514a3:183_0": "Garuḷakaṇḍaṃ niṭṭhitaṃ.",
  "atk-s0514a3:184_0": "Kīḷanakaṇḍaṃ",
  "atk-s0514a3:185_0": "Tasmiṃ kāle bārāṇasiyaṃ eko daliddabrāhmaṇo bahuṃ iṇaṃ gahetvā iṇasāmikehi codiyamāno “kiṃ me idha vāsena,",
  "atk-s0514a3:185_1": "araññaṃ pavisitvā mataṃ seyyo”ti nikkhamitvā vanaṃ pavisitvā anupubbena taṃ assamapadaṃ patvā tāpasaṃ vattasampadāya ārādhesi.",
  "atk-s0514a3:185_2": "Tāpaso “ayaṃ brāhmaṇo mayhaṃ ativiya upakārako,",
  "atk-s0514a3:185_3": "supaṇṇarājena dinnaṃ dibbamantamassa dassāmī”ti cintetvā “brāhmaṇa,",
  "atk-s0514a3:185_4": "ahaṃ alampāyanamantaṃ jānāmi,",
  "atk-s0514a3:185_5": "taṃ te dammi,",
  "atk-s0514a3:185_6": "gaṇhāhi na”nti vatvā “alaṃ, bhante,",
  "atk-s0514a3:185_7": "na mayhaṃ mantenattho”ti vuttepi punappunaṃ vatvā nippīḷetvā sampaṭicchāpetvā adāsiyeva.",
  "atk-s0514a3:185_8": "Tassa ca mantassa anucchavikāni osadhāni ceva mantupacārañca sabbaṃ kathesi.",
  "atk-s0514a3:185_9": "Brāhmaṇo “laddho me jīvitupāyo”ti katipāhaṃ vasitvā “vātābādho me, bhante,",
  "atk-s0514a3:185_10": "bādhatī”ti apadesaṃ katvā tāpasena vissajjito taṃ vanditvā khamāpetvā araññā nikkhamitvā anupubbena yamunāya",
  "atk-s0514a3:185_11": "tīraṃ patvā taṃ mantaṃ sajjhāyanto mahāmaggaṃ gacchati.",
  "atk-s0514a3:186_0": "Tasmiṃ kāle sahassamattā bhūridattassa paricārikā nāgamāṇavikā taṃ sabbakāmadadaṃ maṇiratanaṃ ādāya nāgabhavanā",
  "atk-s0514a3:186_1": "nikkhamitvā yamunātīre vālukarāsimhi ṭhapetvā tassa obhāsena sabbarattiṃ udakakīḷaṃ kīḷitvā aruṇuggamane",
  "atk-s0514a3:186_2": "sabbālaṅkārena alaṅkaritvā maṇiratanaṃ parivāretvā siriṃ pavesayamānā nisīdiṃsu.",
  "atk-s0514a3:186_3": "Brāhmaṇopi mantaṃ sajjhāyanto taṃ ṭhānaṃ pāpuṇi.",
  "atk-s0514a3:186_4": "Tā mantasaddaṃ sutvāva “iminā supaṇṇena bhavitabba”nti maraṇabhayatajjitā maṇiratanaṃ aggahetvā pathaviyaṃ nimujjitvā nāgabhavanaṃ agamiṃsu.",
  "atk-s0514a3:186_5": "Brāhmaṇopi maṇiratanaṃ disvā “idāneva me manto samiddho”ti tuṭṭhamānaso maṇiratanaṃ ādāya pāyāsi.",
  "atk-s0514a3:186_6": "Tasmiṃ khaṇe nesādabrāhmaṇo somadattena saddhiṃ migavadhāya araññaṃ pavisanto tassa hatthe taṃ maṇiratanaṃ disvā puttaṃ āha “tāta,",
  "atk-s0514a3:186_7": "nanu eso amhākaṃ bhūridattena dinno maṇī”ti? “Āma, tāta,",
  "atk-s0514a3:186_8": "eso maṇī”ti.",
  "atk-s0514a3:186_9": "“Tena hissa aguṇaṃ kathetvā imaṃ brāhmaṇaṃ vañcetvā gaṇhāmetaṃ maṇiratana”nti. “Tāta,",
  "atk-s0514a3:186_10": "pubbe bhūridattena dīyamānaṃ na gaṇhi,",
  "atk-s0514a3:186_11": "idāni panesa brāhmaṇo taññeva vañcessati,",
  "atk-s0514a3:186_12": "tuṇhī hohī”ti.",
  "atk-s0514a3:186_13": "Brāhmaṇo “hotu, tāta,",
  "atk-s0514a3:186_14": "passasi etassa vā mama vā vañcanabhāva”nti alampāyanena saddhiṃ sallapanto āha –",
  "atk-s0514a3:187_0": "821.",
  "atk-s0514a3:188_0": "“Maṇiṃ paggayha maṅgalyaṃ, sādhuvittaṃ manoramaṃ;",
  "atk-s0514a3:189_0": "Selaṃ byañjanasampannaṃ, ko imaṃ maṇimajjhagā”ti.",
  "atk-s0514a3:190_0": "Tattha maṅgalyanti maṅgalasammataṃ sabbakāmadadaṃ. Ko imanti kuhiṃ imaṃ maṇiṃ adhigatosi.",
  "atk-s0514a3:191_0": "Tato alampāyano gāthamāha –",
  "atk-s0514a3:192_0": "822.",
  "atk-s0514a3:193_0": "“Lohitakkhasahassāhi, samantā parivāritaṃ;",
  "atk-s0514a3:194_0": "Ajja kālaṃ pathaṃ gacchaṃ, ajjhagāhaṃ maṇiṃ ima”nti.",
  "atk-s0514a3:195_0": "Tassattho –",
  "atk-s0514a3:195_1": "ahaṃ ajja kālaṃ pātova pathaṃ maggaṃ gacchanto rattakkhikāhi sahassamattāhi nāgamāṇavikāhi samantā parivāritaṃ imaṃ maṇiṃ ajjhagā.",
  "atk-s0514a3:195_2": "Maṃ disvā hi sabbāva etā bhayatajjitā imaṃ chaḍḍetvā palātāti.",
  "atk-s0514a3:196_0": "Nesādabrāhmaṇo taṃ vañcetukāmo maṇiratanassa aguṇaṃ pakāsento attanā gaṇhitukāmo tisso gāthā abhāsi –",
  "atk-s0514a3:197_0": "823.",
  "atk-s0514a3:198_0": "“Sūpaciṇṇo ayaṃ selo, accito mānito sadā;",
  "atk-s0514a3:199_0": "Sudhārito sunikkhitto, sabbatthamabhisādhaye.",
  "atk-s0514a3:200_0": "824.",
  "atk-s0514a3:201_0": "“Upacāravipannassa, nikkhepe dhāraṇāya vā;",
  "atk-s0514a3:202_0": "Ayaṃ selo vināsāya, pariciṇṇo ayoniso.",
  "atk-s0514a3:203_0": "825.",
  "atk-s0514a3:204_0": "“Na imaṃ akusalo dibyaṃ, maṇiṃ dhāretumāraho;",
  "atk-s0514a3:205_0": "Paṭipajja sataṃ nikkhaṃ, dehimaṃ ratanaṃ mama”nti.",
  "atk-s0514a3:206_0": "Tattha sabbatthanti yo imaṃ selaṃ suṭṭhu upacarituṃ accituṃ attano jīvitaṃ viya mamāyituṃ suṭṭhu dhāretuṃ suṭṭhu nikkhipituṃ jānāti,",
  "atk-s0514a3:206_1": "tasseva sūpaciṇṇo accito mānito sudhārito sunikkhitto ayaṃ selo sabbaṃ atthaṃ sādhetīti attho.",
  "atk-s0514a3:206_2": "Upacāravipannassāti yo pana upacāravipanno hoti,",
  "atk-s0514a3:206_3": "tasseso anupāyena pariciṇṇo vināsameva vahatīti vadati.",
  "atk-s0514a3:206_4": "Dhāretumārahoti dhāretuṃ araho.",
  "atk-s0514a3:206_5": "Paṭipajja sataṃ nikkhanti amhākaṃ gehe bahū maṇī,",
  "atk-s0514a3:206_6": "mayametaṃ gahetuṃ jānāma.",
  "atk-s0514a3:206_7": "Ahaṃ te nikkhasataṃ dassāmi,",
  "atk-s0514a3:206_8": "taṃ paṭipajja,",
  "atk-s0514a3:206_9": "dehi imaṃ maṇiratanaṃ mamanti.",
  "atk-s0514a3:206_10": "Tassa hi gehe ekopi suvaṇṇanikkho natthi.",
  "atk-s0514a3:206_11": "So pana tassa maṇino sabbakāmadadabhāvaṃ jānāti.",
  "atk-s0514a3:206_12": "Tenassa etadahosi “ahaṃ sasīsaṃ nhatvā maṇiṃ udakena paripphositvā ‘nikkhasataṃ me dehī’ti vakkhāmi,",
  "atk-s0514a3:206_13": "athesa me dassati,",
  "atk-s0514a3:206_14": "tamahaṃ etassa dassāmī”ti.",
  "atk-s0514a3:206_15": "Tasmā sūro hutvā evamāha.",
  "atk-s0514a3:207_0": "Tato alampāyano gāthamāha –",
  "atk-s0514a3:208_0": "826.",
  "atk-s0514a3:209_0": "“Na ca myāyaṃ maṇī keyyo, gohi vā ratanehi vā;",
  "atk-s0514a3:210_0": "Selo byañjanasampanno, neva keyyo maṇi mamā”ti.",
  "atk-s0514a3:211_0": "Tattha na ca myāyanti ayaṃ maṇi mama santako kenaci vikkiṇitabbo nāma na hoti.",
  "atk-s0514a3:211_1": "Neva keyyoti ayañca mama maṇi lakkhaṇasampanno,",
  "atk-s0514a3:211_2": "tasmā neva keyyo kenaci vatthunāpi vikkiṇitabbo nāma na hotīti.",
  "atk-s0514a3:212_0": "Nesādabrāhmaṇo āha –",
  "atk-s0514a3:213_0": "827.",
  "atk-s0514a3:214_0": "“No ce tayā maṇī keyyo, gohi vā ratanehi vā;",
  "atk-s0514a3:215_0": "Atha kena maṇī keyyo, taṃ me akkhāhi pucchito”ti.",
  "atk-s0514a3:216_0": "Alampāyano āha –",
  "atk-s0514a3:217_0": "828.",
  "atk-s0514a3:218_0": "“Yo me saṃse mahānāgaṃ, tejassiṃ duratikkamaṃ;",
  "atk-s0514a3:219_0": "Tassa dajjaṃ imaṃ selaṃ, jalantamiva tejasā”ti.",
  "atk-s0514a3:220_0": "Tattha jalantamiva tejasāti pabhāya jalantaṃ viya.",
  "atk-s0514a3:221_0": "Nesādabrāhmaṇo āha –",
  "atk-s0514a3:222_0": "829.",
  "atk-s0514a3:223_0": "“Ko nu brāhmaṇavaṇṇena, supaṇṇo patataṃ varo;",
  "atk-s0514a3:224_0": "Nāgaṃ jigīsamanvesi, anvesaṃ bhakkhamattano”ti.",
  "atk-s0514a3:225_0": "Tattha ko nūti idaṃ nesādabrāhmaṇo “attano bhakkhaṃ anvesantena garuḷena bhavitabba”nti cintetvā evamāha.",
  "atk-s0514a3:226_0": "Alampāyano evamāha –",
  "atk-s0514a3:227_0": "830.",
  "atk-s0514a3:228_0": "“Nāhaṃ dijādhipo homi, adiṭṭho garuḷo mayā;",
  "atk-s0514a3:229_0": "Āsīvisena vittoti, vejjo brāhmaṇa maṃ vidū”ti.",
  "atk-s0514a3:230_0": "Tattha maṃ vidūti maṃ “esa āsīvisena vittako alampāyano nāma vejjo”ti jānanti.",
  "atk-s0514a3:231_0": "Nesādabrāhmaṇo āha –",
  "atk-s0514a3:232_0": "831.",
  "atk-s0514a3:233_0": "“Kiṃ nu tuyhaṃ phalaṃ atthi, kiṃ sippaṃ vijjate tava;",
  "atk-s0514a3:234_0": "Kismiṃ vā tvaṃ paratthaddho, uragaṃ nāpacāyasī”ti.",
  "atk-s0514a3:235_0": "Tattha kismiṃ vā tvaṃ paratthaddhoti tvaṃ kismiṃ vā upatthaddho hutvā,",
  "atk-s0514a3:235_1": "kiṃ nissayaṃ katvā uragaṃ āsīvisaṃ na apacāyasi jeṭṭhakaṃ akatvā avajānāsīti pucchati.",
  "atk-s0514a3:236_0": "So attano balaṃ dīpento āha –",
  "atk-s0514a3:237_0": "832.",
  "atk-s0514a3:238_0": "“Āraññikassa isino, cirarattaṃ tapassino;",
  "atk-s0514a3:239_0": "Supaṇṇo kosiyassakkhā, visavijjaṃ anuttaraṃ.",
  "atk-s0514a3:240_0": "833.",
  "atk-s0514a3:241_0": "“Taṃ bhāvitattaññataraṃ, sammantaṃ pabbatantare;",
  "atk-s0514a3:242_0": "Sakkaccaṃ taṃ upaṭṭhāsiṃ, rattindivamatandito.",
  "atk-s0514a3:243_0": "834.",
  "atk-s0514a3:244_0": "“So tadā pariciṇṇo me, vattavā brahmacariyavā;",
  "atk-s0514a3:245_0": "Dibbaṃ pātukarī mantaṃ, kāmasā bhagavā mama.",
  "atk-s0514a3:246_0": "835.",
  "atk-s0514a3:247_0": "“Tyāhaṃ mante paratthaddho, nāhaṃ bhāyāmi bhoginaṃ;",
  "atk-s0514a3:248_0": "Ācariyo visaghātānaṃ, alampānoti maṃ vidū”ti.",
  "atk-s0514a3:249_0": "Tattha kosiyassakkhāti kosiyagottassa isino supaṇṇo ācikkhi.",
  "atk-s0514a3:249_1": "Tena akkhātakāraṇaṃ pana sabbaṃ vitthāretvā kathetabbaṃ.",
  "atk-s0514a3:249_2": "Bhāvitattaññataranti bhāvitattānaṃ isīnaṃ aññataraṃ.",
  "atk-s0514a3:249_3": "Sammantanti vasantaṃ.",
  "atk-s0514a3:249_4": "Kāmasāti attano icchāya.",
  "atk-s0514a3:249_5": "Mamāti taṃ mantaṃ mayhaṃ pakāsesi.",
  "atk-s0514a3:249_6": "Tyāhaṃ mante,",
  "atk-s0514a3:249_7": "paratthaddhoti ahaṃ te mante upatthaddho nissito.",
  "atk-s0514a3:249_8": "Bhoginanti nāgānaṃ.",
  "atk-s0514a3:249_9": "Visaghātānanti visaghātakavejjānaṃ.",
  "atk-s0514a3:250_0": "Taṃ sutvā nesādabrāhmaṇo cintesi “ayaṃ alampāyano yvāssa nāgaṃ dasseti,",
  "atk-s0514a3:250_1": "tassa maṇiratanaṃ dassati,",
  "atk-s0514a3:250_2": "bhūridattamassa dassetvā maṇiṃ gaṇhissāmī”ti.",
  "atk-s0514a3:250_3": "Tato puttena saddhiṃ mantento gāthamāha –",
  "atk-s0514a3:251_0": "836.",
  "atk-s0514a3:252_0": "“Gaṇhāmase maṇiṃ tāta, somadatta vijānahi;",
  "atk-s0514a3:253_0": "Mā daṇḍena siriṃ pattaṃ, kāmasā pajahimhase”ti.",
  "atk-s0514a3:254_0": "Tattha gaṇhāmaseti gaṇhāma. Kāmasāti attano ruciyā daṇḍena paharitvā mā jahāma.",
  "atk-s0514a3:255_0": "Somadatto āha –",
  "atk-s0514a3:256_0": "837.",
  "atk-s0514a3:257_0": "“Sakaṃ nivesanaṃ pattaṃ, yo taṃ brāhmaṇa pūjayi;",
  "atk-s0514a3:258_0": "Evaṃ kalyāṇakārissa, kiṃ mohā dubbhimicchasi.",
  "atk-s0514a3:259_0": "838.",
  "atk-s0514a3:260_0": "“Sace tvaṃ dhanakāmosi, bhūridatto padassati;",
  "atk-s0514a3:261_0": "Tameva gantvā yācassu, bahuṃ dassati te dhana”nti.",
  "atk-s0514a3:262_0": "Tattha pūjayīti dibbakāmehi pūjayittha.",
  "atk-s0514a3:262_1": "Dubbhimicchasīti kiṃ tathārūpassa mittassa dubbhikammaṃ kātuṃ icchasi tātāti.",
  "atk-s0514a3:263_0": "Brāhmaṇo āha –",
  "atk-s0514a3:264_0": "839.",
  "atk-s0514a3:265_0": "“Hatthagataṃ pattagataṃ, nikiṇṇaṃ khādituṃ varaṃ;",
  "atk-s0514a3:266_0": "Mā no sandiṭṭhiko attho, somadatta upaccagā”ti.",
  "atk-s0514a3:267_0": "Tattha hatthagatanti tāta somadatta,",
  "atk-s0514a3:267_1": "tvaṃ taruṇako lokapavattiṃ na jānāsi.",
  "atk-s0514a3:267_2": "Yañhi hatthagataṃ vā hoti pattagataṃ vā purato vā nikiṇṇaṃ ṭhapitaṃ,",
  "atk-s0514a3:267_3": "tadeva me khādituṃ varaṃ,",
  "atk-s0514a3:267_4": "na dūre ṭhitaṃ.",
  "atk-s0514a3:268_0": "Somadatto āha –",
  "atk-s0514a3:269_0": "840.",
  "atk-s0514a3:270_0": "“Paccati niraye ghore, mahissamapi vivarati;",
  "atk-s0514a3:271_0": "Mittadubbhī hitaccāgī, jīvarevāpi sussati.",
  "atk-s0514a3:272_0": "841.",
  "atk-s0514a3:273_0": "“Sace tvaṃ dhanakāmosi, bhūridatto padassati;",
  "atk-s0514a3:274_0": "Maññe attakataṃ veraṃ, na ciraṃ vedayissasī”ti.",
  "atk-s0514a3:275_0": "Tattha mahissamapi vivaratīti tāta,",
  "atk-s0514a3:275_1": "mittadubbhino jīvantasseva pathavī bhijjitvā vivaraṃ deti.",
  "atk-s0514a3:275_2": "Hitaccāgīti attano hitapariccāgī.",
  "atk-s0514a3:275_3": "Jīvarevāpi sussatīti jīvamānova sussati,",
  "atk-s0514a3:275_4": "manussapeto hoti.",
  "atk-s0514a3:275_5": "Attakataṃ veranti attanā kataṃ pāpaṃ.",
  "atk-s0514a3:275_6": "Na ciranti na cirasseva vedayissasīti maññāmi.",
  "atk-s0514a3:276_0": "Brāhmaṇo āha –",
  "atk-s0514a3:277_0": "842.",
  "atk-s0514a3:278_0": "“Mahāyaññaṃ yajitvāna, evaṃ sujjhanti brāhmaṇā;",
  "atk-s0514a3:279_0": "Mahāyaññaṃ yajissāma, evaṃ mokkhāma pāpakā”ti.",
  "atk-s0514a3:280_0": "Tattha sujjhantīti tāta somadatta,",
  "atk-s0514a3:280_1": "tvaṃ daharo na kiñci jānāsi,",
  "atk-s0514a3:280_2": "brāhmaṇā nāma yaṃ kiñci pāpaṃ katvā yaññena sujjhantīti dassento evamāha.",
  "atk-s0514a3:281_0": "Somadatto āha –",
  "atk-s0514a3:282_0": "843.",
  "atk-s0514a3:283_0": "“Handa dāni apāyāmi, nāhaṃ ajja tayā saha;",
  "atk-s0514a3:284_0": "Padampekaṃ na gaccheyyaṃ, evaṃ kibbisakārinā”ti.",
  "atk-s0514a3:285_0": "Tattha apāyāmīti apagacchāmi, palāyāmīti attho.",
  "atk-s0514a3:286_0": "Evañca pana vatvā paṇḍito māṇavo pitaraṃ attano vacanaṃ gāhāpetuṃ asakkonto mahantena saddena devatā",
  "atk-s0514a3:286_1": "ujjhāpetvā “evarūpena pāpakārinā saddhiṃ na gamissāmī”ti pitu passantasseva palāyitvā himavantaṃ pavisitvā",
  "atk-s0514a3:286_2": "pabbajitvā abhiññā ca samāpattiyo ca nibbattetvā aparihīnajjhāno brahmaloke uppajji.",
  "atk-s0514a3:286_3": "Tamatthaṃ pakāsento satthā āha –",
  "atk-s0514a3:287_0": "844.",
  "atk-s0514a3:288_0": "“Idaṃ vatvāna pitaraṃ, somadatto bahussuto;",
  "atk-s0514a3:289_0": "Ujjhāpetvāna bhūtāni, tamhā ṭhānā apakkamī”ti.",
  "atk-s0514a3:290_0": "Nesādabrāhmaṇo “somadatto ṭhapetvā attano gehaṃ kuhiṃ gamissatī”ti cintento alampāyanaṃ thokaṃ anattamanaṃ disvā “alampāyana,",
  "atk-s0514a3:290_1": "mā cintayi,",
  "atk-s0514a3:290_2": "dassessāmi te bhūridatta”nti taṃ ādāya nāgarājassa uposathakaraṇaṭṭhānaṃ gantvā vammikamatthake bhoge",
  "atk-s0514a3:290_3": "ābhujitvā nipannaṃ nāgarājānaṃ disvā avidūre ṭhito hatthaṃ pasāretvā dve gāthā abhāsi –",
  "atk-s0514a3:291_0": "845.",
  "atk-s0514a3:292_0": "“Gaṇhāhetaṃ mahānāgaṃ, āharetaṃ maṇiṃ mama;",
  "atk-s0514a3:293_0": "Indagopakavaṇṇābho, yassa lohitako siro.",
  "atk-s0514a3:294_0": "846.",
  "atk-s0514a3:295_0": "“Kappāsapicurāsīva, eso kāyo padissati;",
  "atk-s0514a3:296_0": "Vammikaggagato seti, taṃ tvaṃ gaṇhāhi brāhmaṇā”ti.",
  "atk-s0514a3:297_0": "Tattha indagopakavaṇṇābhoti indagopakavaṇṇo viya ābhāsati.",
  "atk-s0514a3:297_1": "Kappāsapicurāsīvāti suvihitassa kappāsapicuno rāsi viya.",
  "atk-s0514a3:298_0": "Atha mahāsatto akkhīni ummīletvā nesādabrāhmaṇaṃ disvā “ayaṃ uposathassa me antarāyaṃ kareyyāti imaṃ nāgabhavanaṃ netvā mahāsampattiyā patiṭṭhāpesiṃ.",
  "atk-s0514a3:298_1": "Mayā dīyamānaṃ maṇiṃ gaṇhituṃ na icchi.",
  "atk-s0514a3:298_2": "Idāni pana ahituṇḍikaṃ gahetvā āgacchati.",
  "atk-s0514a3:298_3": "Sacāhaṃ imassa mittadubbhino kujjheyyaṃ,",
  "atk-s0514a3:298_4": "sīlaṃ me khaṇḍaṃ bhavissati.",
  "atk-s0514a3:298_5": "Mayā kho pana paṭhamaññeva caturaṅgasamannāgato uposatho adhiṭṭhito,",
  "atk-s0514a3:298_6": "so yathādhiṭṭhitova hotu,",
  "atk-s0514a3:298_7": "alampāyano maṃ chindatu vā pacatu vā,",
  "atk-s0514a3:298_8": "sūlena vā vijjhatu,",
  "atk-s0514a3:298_9": "nevassa kujjhissāmī”ti cintetvā “sace kho panāhaṃ ime olokessāmi,",
  "atk-s0514a3:298_10": "bhasmā bhaveyyuṃ.",
  "atk-s0514a3:298_11": "Maṃ pothentepi na kujjhissāmi na olokessāmī”ti akkhīni nimīletvā adhiṭṭhānapāramiṃ purecārikaṃ katvā",
  "atk-s0514a3:298_12": "bhogantare sīsaṃ pakkhipitvā niccalova hutvā nipajji.",
  "atk-s0514a3:298_13": "Nesādabrāhmaṇopi “bho alampāyana,",
  "atk-s0514a3:298_14": "imaṃ nāgaṃ gaṇhāhi,",
  "atk-s0514a3:298_15": "dehi me maṇi”nti āha.",
  "atk-s0514a3:298_16": "Alampāyano nāgaṃ disvā tuṭṭho maṇiṃ kismiñci agaṇetvā “gaṇha,",
  "atk-s0514a3:298_17": "brāhmaṇā”ti tassa hatthe khipi.",
  "atk-s0514a3:298_18": "So tassa hatthato gaḷitvā pathaviyaṃ pati.",
  "atk-s0514a3:298_19": "Patitamattova pathaviṃ pavisitvā nāgabhavanameva gato.",
  "atk-s0514a3:299_0": "Brāhmaṇo maṇiratanato bhūridattena saddhiṃ mittabhāvato puttatoti tīhi parihāyi.",
  "atk-s0514a3:299_1": "So “nippaccayo jātomhi,",
  "atk-s0514a3:299_2": "puttassa me vacanaṃ na kata”nti paridevanto gehaṃ agamāsi.",
  "atk-s0514a3:299_3": "Alampāyanopi dibbosadhehi attano sarīraṃ makkhetvā thokaṃ khāditvā attano kāyaṃ paripphosetvā dibbamantaṃ",
  "atk-s0514a3:299_4": "jappanto bodhisattaṃ upasaṅkamitvā naṅguṭṭhe gahetvā ākaḍḍhitvā sīsaṃ daḷhaṃ gaṇhanto mukhamassa vivaritvā",
  "atk-s0514a3:299_5": "osadhaṃ khāditvā mukhe kheḷaṃ opi.",
  "atk-s0514a3:299_6": "Sucijātiko nāgarājā sīlabhedabhayena akujjhitvā akkhīnipi na ummīlesi.",
  "atk-s0514a3:299_7": "Atha naṃ osadhamantaṃ katvā naṅguṭṭhe gahetvā heṭṭhāsīsaṃ katvā sañcāletvā gahitabhojanaṃ chaḍḍāpetvā",
  "atk-s0514a3:299_8": "bhūmiyaṃ dīghato nipajjāpetvā masūrakaṃ maddanto viya pādehi madditvā aṭṭhīni cuṇṇiyamānāni viya ahesuṃ.",
  "atk-s0514a3:299_9": "Puna naṅguṭṭhe gahetvā dussaṃ pothento viya pothesi.",
  "atk-s0514a3:299_10": "Mahāsatto evarūpaṃ dukkhaṃ anubhavantopi neva kujjhi.",
  "atk-s0514a3:299_11": "Tamatthaṃ pakāsento satthā āha –",
  "atk-s0514a3:300_0": "847.",
  "atk-s0514a3:301_0": "“Athosadhehi dibbehi, jappaṃ mantapadāni ca;",
  "atk-s0514a3:302_0": "Evaṃ taṃ asakkhi satthuṃ, katvā parittamattano”ti.",
  "atk-s0514a3:303_0": "Tattha asakkhīti sakkhi. Satthunti gaṇhituṃ.",
  "atk-s0514a3:304_0": "Iti so mahāsattaṃ dubbalaṃ katvā vallīhi peḷaṃ sajjetvā mahāsattaṃ tattha pakkhipi,",
  "atk-s0514a3:304_1": "sarīrassa mahantatāya tattha na pavisati.",
  "atk-s0514a3:304_2": "Atha naṃ paṇhiyā koṭṭento pavesetvā peḷaṃ ādāya ekaṃ gāmaṃ gantvā gāmamajjhe otāretvā “nāgassa naccaṃ daṭṭhukāmā āgacchantū”ti saddamakāsi.",
  "atk-s0514a3:304_3": "Sakalagāmavāsino sannipatiṃsu.",
  "atk-s0514a3:304_4": "Tasmiṃ khaṇe alampāyano “nikkhama mahānāgā”ti āha.",
  "atk-s0514a3:304_5": "Mahāsatto cintesi “ajja mayā parisaṃ tosentena kīḷituṃ vaṭṭati.",
  "atk-s0514a3:304_6": "Evaṃ alampāyano bahuṃ dhanaṃ labhitvā tuṭṭho maṃ vissajjessati.",
  "atk-s0514a3:304_7": "Yaṃ yaṃ esa maṃ kāreti,",
  "atk-s0514a3:304_8": "taṃ taṃ karissāmī”ti.",
  "atk-s0514a3:304_9": "Atha naṃ so peḷato nīharitvā “mahā hohī”ti āha.",
  "atk-s0514a3:304_10": "So mahā ahosi,",
  "atk-s0514a3:304_11": "“khuddako, vaṭṭo, vammito,",
  "atk-s0514a3:304_12": "ekapphaṇo, dviphaṇo, tipphaṇo,",
  "atk-s0514a3:304_13": "catupphaṇo, pañca, cha, satta, aṭṭha, nava,",
  "atk-s0514a3:304_14": "dasa vīsati, tiṃsati,",
  "atk-s0514a3:304_15": "cattālīsa,",
  "atk-s0514a3:304_16": "paṇṇāsapphaṇo,",
  "atk-s0514a3:304_17": "satapphaṇo, ucco, nīco,",
  "atk-s0514a3:304_18": "dissamānakāyo,",
  "atk-s0514a3:304_19": "adissamānakāyo,",
  "atk-s0514a3:304_20": "dissamānaupaḍḍhakāyo, nīlo, pīto, lohito, odāto,",
  "atk-s0514a3:304_21": "mañjaṭṭhiko hohi,",
  "atk-s0514a3:304_22": "aggijālaṃ vissajjehi, udakaṃ,",
  "atk-s0514a3:304_23": "dhūmaṃ vissajjehī”ti.",
  "atk-s0514a3:304_24": "Mahāsatto imesupi ākāresu vuttavutte attabhāve nimminitvā naccaṃ dassesi.",
  "atk-s0514a3:304_25": "Taṃ disvā koci assūni sandhāretuṃ nāsakkhi.",
  "atk-s0514a3:305_0": "Manussā bahūni hiraññasuvaṇṇavatthālaṅkārādīni adaṃsu.",
  "atk-s0514a3:305_1": "Iti tasmiṃ gāme sahassamattaṃ labhi.",
  "atk-s0514a3:305_2": "So kiñcāpi mahāsattaṃ gaṇhanto “sahassaṃ labhitvā taṃ vissajjessāmī”ti āha,",
  "atk-s0514a3:305_3": "taṃ pana dhanaṃ labhitvā “gāmakepi tāva mayā ettakaṃ dhanaṃ laddhaṃ,",
  "atk-s0514a3:305_4": "nagare kira bahuṃ labhissāmī”ti dhanalobhena taṃ na muñci.",
  "atk-s0514a3:305_5": "So tasmiṃ gāme kuṭumbaṃ saṇṭhapetvā ratanamayaṃ peḷaṃ kāretvā tattha mahāsattaṃ pakkhipitvā sukhayānakaṃ",
  "atk-s0514a3:305_6": "āruyha mahantena parivārena nikkhamitvā taṃ gāmanigamādīsu kīḷāpento anupubbena bārāṇasiṃ pāpuṇi.",
  "atk-s0514a3:305_7": "Nāgarājassa pana madhulāje deti,",
  "atk-s0514a3:305_8": "maṇḍūke māretvā deti,",
  "atk-s0514a3:305_9": "so gocaraṃ na gaṇhāti avissajjanabhayena.",
  "atk-s0514a3:305_10": "Gocaraṃ aggaṇhantampi puna naṃ cattāro dvāragāme ādiṃ katvā tattha tattha māsamattaṃ kīḷāpesi.",
  "atk-s0514a3:305_11": "Pannarasauposathadivase pana “ajja tumhākaṃ santike kīḷāpessāmī”ti rañño ārocāpesi.",
  "atk-s0514a3:305_12": "Rājā nagare bheriṃ carāpetvā mahājanaṃ sannipātāpesi.",
  "atk-s0514a3:305_13": "Rājaṅgaṇe mañcātimañcaṃ bandhiṃsu.",
  "atk-s0514a3:306_0": "Kīḷanakhaṇḍaṃ niṭṭhitaṃ.",
  "atk-s0514a3:307_0": "Nagarapavesanakaṇḍaṃ",
  "atk-s0514a3:308_0": "Alampāyanena pana bodhisattassa gahitadivaseyeva mahāsattassa mātā supinante addasa kāḷena rattakkhinā",
  "atk-s0514a3:308_1": "purisena asinā dakkhiṇabāhuṃ chinditvā lohitena paggharantena nīyamānaṃ.",
  "atk-s0514a3:308_2": "Sā bhītatasitā uṭṭhāya dakkhiṇabāhuṃ parāmasitvā supinabhāvaṃ jāni.",
  "atk-s0514a3:308_3": "Athassā etadahosi “mayā kakkhaḷo pāpasupino diṭṭho,",
  "atk-s0514a3:308_4": "catunnaṃ vā me puttānaṃ dhataraṭṭhassa rañño vā mama vā paripanthena bhavitabba”nti.",
  "atk-s0514a3:308_5": "Apica kho pana mahāsattameva ārabbha atirekataraṃ cintesi.",
  "atk-s0514a3:308_6": "Kiṃkāraṇā?",
  "atk-s0514a3:308_7": "Sesā attano nāgabhavane vasanti,",
  "atk-s0514a3:308_8": "itaro pana sīlajjhāsayattā manussalokaṃ gantvā uposathakammaṃ karoti.",
  "atk-s0514a3:308_9": "Tasmā “kacci nu kho me puttaṃ ahituṇḍiko vā supaṇṇo vā gaṇheyyā”ti tasseva atirekataraṃ cintesi.",
  "atk-s0514a3:308_10": "Tato aḍḍhamāse atikkante “mama putto aḍḍhamāsātikkamena maṃ vinā vattituṃ na sakkoti,",
  "atk-s0514a3:308_11": "addhāssa kiñci bhayaṃ uppannaṃ bhavissatī”ti domanassappattā ahosi.",
  "atk-s0514a3:308_12": "Māsātikkamena panassā sokena assūnaṃ apaggharaṇakālo nāma nāhosi,",
  "atk-s0514a3:308_13": "hadayaṃ sussi,",
  "atk-s0514a3:308_14": "akkhīni upacciṃsu.",
  "atk-s0514a3:308_15": "Sā “idāni āgamissati,",
  "atk-s0514a3:308_16": "idāni āgamissatī”ti tassāgamanamaggameva olokentī nisīdi.",
  "atk-s0514a3:308_17": "Athassā jeṭṭhaputto sudassano māsaccayena mahatiyā parisāya saddhiṃ mātāpitūnaṃ dassanatthāya āgato,",
  "atk-s0514a3:308_18": "parisaṃ bahi ṭhapetvā pāsādaṃ āruyha mātaraṃ vanditvā ekamantaṃ aṭṭhāsi.",
  "atk-s0514a3:308_19": "Sā bhūridattaṃ anusocantī tena saddhiṃ na kiñci sallapi.",
  "atk-s0514a3:308_20": "So cintesi “mayhaṃ mātā mayi pubbe āgate tussati,",
  "atk-s0514a3:308_21": "paṭisanthāraṃ karoti,",
  "atk-s0514a3:308_22": "ajja pana domanassappattā,",
  "atk-s0514a3:308_23": "kiṃ nu kho kāraṇa”nti?",
  "atk-s0514a3:308_24": "Atha naṃ pucchanto āha –",
  "atk-s0514a3:309_0": "848.",
  "atk-s0514a3:310_0": "“Mamaṃ disvāna āyantaṃ, sabbakāmasamiddhinaṃ;",
  "atk-s0514a3:311_0": "Indriyāni ahaṭṭhāni, sāvaṃ jātaṃ mukhaṃ tava.",
  "atk-s0514a3:312_0": "849.",
  "atk-s0514a3:313_0": "“Paddhaṃ yathā hatthagataṃ, pāṇinā parimadditaṃ;",
  "atk-s0514a3:314_0": "Sāvaṃ jātaṃ mukhaṃ tuyhaṃ, mamaṃ disvāna edisa”nti.",
  "atk-s0514a3:315_0": "Tattha ahaṭṭhānīti na vippasannāni.",
  "atk-s0514a3:315_1": "Sāvanti kañcanādāsavaṇṇaṃ te mukhaṃ pītakāḷakaṃ jātaṃ.",
  "atk-s0514a3:315_2": "Hatthagatanti hatthena chinditaṃ.",
  "atk-s0514a3:315_3": "Edisanti evarūpaṃ mahantena sirisobhaggena tumhākaṃ dassanatthāya āgataṃ maṃ disvā.",
  "atk-s0514a3:316_0": "Sā evaṃ vuttepi neva kathesi.",
  "atk-s0514a3:316_1": "Sudassano cintesi “kiṃ nu kho kenaci kuddhā vā paribaddhā vā bhaveyyā”ti.",
  "atk-s0514a3:316_2": "Atha naṃ pucchanto itaraṃ gāthamāha –",
  "atk-s0514a3:317_0": "850.",
  "atk-s0514a3:318_0": "“Kacci nu te nābhisasi, kacci te atthi vedanā;",
  "atk-s0514a3:319_0": "Yena sāvaṃ mukhaṃ tuyhaṃ, mamaṃ disvāna āgata”nti.",
  "atk-s0514a3:320_0": "Tattha kacci nu te nābhisasīti kacci nu taṃ koci na abhisasi akkosena vā paribhāsāya vā vihiṃsīti pucchati.",
  "atk-s0514a3:320_1": "Tuyhanti tava pubbe mamaṃ disvā āgataṃ edisaṃ mukhaṃ na hoti.",
  "atk-s0514a3:320_2": "Yena pana kāraṇena ajja tava mukhaṃ sāvaṃ jātaṃ,",
  "atk-s0514a3:320_3": "taṃ me ācikkhāti pucchati.",
  "atk-s0514a3:321_0": "Athassa sā ācikkhantī āha –",
  "atk-s0514a3:322_0": "851.",
  "atk-s0514a3:323_0": "“Supinaṃ tāta addakkhiṃ, ito māsaṃ adhogataṃ;",
  "atk-s0514a3:324_0": "‘Dakkhiṇaṃ viya me bāhuṃ, chetvā ruhiramakkhitaṃ;",
  "atk-s0514a3:325_0": "Puriso ādāya pakkāmi, mama rodantiyā sati’.",
  "atk-s0514a3:326_0": "852.",
  "atk-s0514a3:327_0": "“Yatohaṃ supinamaddakkhiṃ, sudassana vijānahi;",
  "atk-s0514a3:328_0": "Tato divā vā rattiṃ vā, sukhaṃ me nopalabbhatī”ti.",
  "atk-s0514a3:329_0": "Tattha ito māsaṃ adhogatanti ito heṭṭhā māsātikkantaṃ.",
  "atk-s0514a3:329_1": "Ajja me diṭṭhasupinassa māso hotīti dasseti.",
  "atk-s0514a3:329_2": "Purisoti eko kāḷo rattakkhi puriso.",
  "atk-s0514a3:329_3": "Rodantiyā satīti rodamānāya satiyā.",
  "atk-s0514a3:329_4": "Sukhaṃ me nopalabbhatīti mama sukhaṃ nāma na vijjati.",
  "atk-s0514a3:330_0": "Evañca pana vatvā “tāta,",
  "atk-s0514a3:330_1": "piyaputtako me tava kaniṭṭho na dissati,",
  "atk-s0514a3:330_2": "bhayenassa uppannena bhavitabba”nti paridevantī āha –",
  "atk-s0514a3:331_0": "853.",
  "atk-s0514a3:332_0": "“Yaṃ pubbe parivāriṃsu, kaññā ruciraviggahā;",
  "atk-s0514a3:333_0": "Hemajālappaṭicchannā, bhūridatto na dissati.",
  "atk-s0514a3:334_0": "854.",
  "atk-s0514a3:335_0": "“Yaṃ pubbe parivāriṃsu, nettiṃsavaradhārino;",
  "atk-s0514a3:336_0": "Kaṇikārāva samphullā, bhūridatto na dissati.",
  "atk-s0514a3:337_0": "855.",
  "atk-s0514a3:338_0": "“Handa dāni gamissāma, bhūridattanivesanaṃ;",
  "atk-s0514a3:339_0": "Dhammaṭṭhaṃ sīlasampannaṃ, passāma tava bhātara”nti.",
  "atk-s0514a3:340_0": "Tattha samphullāti suvaṇṇavatthālaṅkāradhāritāya samphullā kaṇikārā viya.",
  "atk-s0514a3:340_1": "Handāti vavassaggatthe nipāto, ehi, tāta,",
  "atk-s0514a3:340_2": "bhūridattassa nivesanaṃ gacchāmāti vadati.",
  "atk-s0514a3:341_0": "Evañca pana vatvā tassa ceva attano ca parisāya saddhiṃ tattha agamāsi.",
  "atk-s0514a3:341_1": "Bhūridattassa bhariyāyo pana taṃ vammikamatthake adisvā “mātu nivesane vasissatī”ti abyāvaṭā ahesuṃ.",
  "atk-s0514a3:341_2": "Tā “sassu kira no puttaṃ apassantī āgacchatī”ti sutvā paccuggamanaṃ katvā “ayye,",
  "atk-s0514a3:341_3": "puttassa te adissamānassa ajja māso atīto”ti mahāparidevaṃ paridevamānā tassā pādamūle patiṃsu.",
  "atk-s0514a3:341_4": "Tamatthaṃ pakāsento satthā āha –",
  "atk-s0514a3:342_0": "856.",
  "atk-s0514a3:343_0": "“Tañca disvāna āyantiṃ, bhūridattassa mātaraṃ;",
  "atk-s0514a3:344_0": "Bāhā paggayha pakkanduṃ, bhūridattassa nāriyo.",
  "atk-s0514a3:345_0": "857.",
  "atk-s0514a3:346_0": "“Puttaṃ teyye na jānāma, ito māsaṃ adhogataṃ;",
  "atk-s0514a3:347_0": "Mataṃ vā yadi vā jīvaṃ, bhūridattaṃ yasassina”nti.",
  "atk-s0514a3:348_0": "Tattha “puttaṃ teyye”ti ayaṃ tāsaṃ paridevanakathā.",
  "atk-s0514a3:349_0": "Bhūridattassa mātā suṇhāhi saddhiṃ antaravīthiyaṃ paridevitvā tā ādāya tassa pāsādaṃ āruyha puttassa sayanañca āsanañca oloketvā paridevamānā āha –",
  "atk-s0514a3:350_0": "858.",
  "atk-s0514a3:351_0": "“Sakuṇī hataputtāva, suññaṃ disvā kulāvakaṃ;",
  "atk-s0514a3:352_0": "Ciraṃ dukkhena jhāyissaṃ, bhūridattaṃ apassatī.",
  "atk-s0514a3:353_0": "859.",
  "atk-s0514a3:354_0": "“Kurarī hatachāpāva, suññaṃ disvā kulāvakaṃ;",
  "atk-s0514a3:355_0": "Ciraṃ dukkhena jhāyissaṃ, bhūridattaṃ apassatī.",
  "atk-s0514a3:356_0": "860.",
  "atk-s0514a3:357_0": "“Sā nūna cakkavākīva, pallalasmiṃ anodake;",
  "atk-s0514a3:358_0": "Ciraṃ dukkhena jhāyissaṃ, bhūridattaṃ apassatī.",
  "atk-s0514a3:359_0": "861.",
  "atk-s0514a3:360_0": "“Kammārānaṃ yathā ukkā, anto jhāyati no bahi;",
  "atk-s0514a3:361_0": "Evaṃ jhāyāmi sokena, bhūridattaṃ apassatī”ti.",
  "atk-s0514a3:362_0": "Tattha apassatīti apassantī. Hatachāpāvāti hatapotakāva.",
  "atk-s0514a3:363_0": "Evaṃ bhūridattamātari vilapamānāya bhūridattanivesanaṃ aṇṇavakucchi viya ekasaddaṃ ahosi.",
  "atk-s0514a3:363_1": "Ekopi sakabhāvena saṇṭhātuṃ nāsakkhi.",
  "atk-s0514a3:363_2": "Sakalanivesanaṃ yugandharavātappahaṭaṃ viya sālavanaṃ ahosi.",
  "atk-s0514a3:363_3": "Tamatthaṃ pakāsento satthā āha –",
  "atk-s0514a3:364_0": "862.",
  "atk-s0514a3:365_0": "“Sālāva sampamathitā, mālutena pamadditā;",
  "atk-s0514a3:366_0": "Senti puttā ca dārā ca, bhūridattanivesane”ti.",
  "atk-s0514a3:367_0": "Ariṭṭho ca subhogo ca ubhopi bhātaro mātāpitūnaṃ upaṭṭhānaṃ gacchantā taṃ saddaṃ sutvā bhūridattanivesanaṃ pavisitvā mātaraṃ assāsayiṃsu.",
  "atk-s0514a3:367_1": "Tamatthaṃ pakāsento satthā āha –",
  "atk-s0514a3:368_0": "863.",
  "atk-s0514a3:369_0": "“Idaṃ sutvāna nigghosaṃ, bhūridattanivesane;",
  "atk-s0514a3:370_0": "Ariṭṭho ca subhogo ca, padhāviṃsu anantarā.",
  "atk-s0514a3:371_0": "864.",
  "atk-s0514a3:372_0": "“Amma assāsa mā soci, evaṃdhammā hi pāṇino;",
  "atk-s0514a3:373_0": "Cavanti upapajjanti, esāssa pariṇāmitā”ti.",
  "atk-s0514a3:374_0": "Tattha esāssa pariṇāmitāti esā cutūpapatti assa lokassa pariṇāmitā,",
  "atk-s0514a3:374_1": "evañhi so loko pariṇāmeti.",
  "atk-s0514a3:374_2": "Etehi dvīhi aṅgehi mutto nāma natthīti vadanti.",
  "atk-s0514a3:375_0": "Samuddajā āha –",
  "atk-s0514a3:376_0": "865.",
  "atk-s0514a3:377_0": "“Ahampi tāta jānāmi, evaṃdhammā hi pāṇino;",
  "atk-s0514a3:378_0": "Sokena ca paretasmi, bhūridattaṃ apassatī.",
  "atk-s0514a3:379_0": "866.",
  "atk-s0514a3:380_0": "“Ajja ce me imaṃ rattiṃ, sudassana vijānahi;",
  "atk-s0514a3:381_0": "Bhūridattaṃ apassantī, maññe hissāmi jīvita”nti.",
  "atk-s0514a3:382_0": "Tattha ajja ce meti tāta sudassana,",
  "atk-s0514a3:382_1": "sace ajja imaṃ rattiṃ bhūridatto mama dassanaṃ nāgamissati,",
  "atk-s0514a3:382_2": "athāhaṃ taṃ apassantī jīvitaṃ jahissāmīti maññāmi.",
  "atk-s0514a3:383_0": "Puttā āhaṃsu –",
  "atk-s0514a3:384_0": "867.",
  "atk-s0514a3:385_0": "“Amma assāsa mā soci, ānayissāma bhātaraṃ;",
  "atk-s0514a3:386_0": "Disodisaṃ gamissāma, bhātupariyesanaṃ caraṃ.",
  "atk-s0514a3:387_0": "868.",
  "atk-s0514a3:388_0": "“Pabbate giriduggesu, gāmesu nigamesu ca;",
  "atk-s0514a3:389_0": "Orena sattarattassa, bhātaraṃ passa āgata”nti.",
  "atk-s0514a3:390_0": "Tattha caranti amma, mayaṃ tayopi janā bhātupariyesanaṃ carantā disodisaṃ gamissāmāti naṃ assāsesuṃ.",
  "atk-s0514a3:391_0": "Tato sudassano cintesi “sace tayopi ekaṃ disaṃ gamissāma,",
  "atk-s0514a3:391_1": "papañco bhavissati,",
  "atk-s0514a3:391_2": "tīhi tīṇi ṭhānāni gantuṃ vaṭṭati –",
  "atk-s0514a3:391_3": "ekena devalokaṃ,",
  "atk-s0514a3:391_4": "ekena himavantaṃ,",
  "atk-s0514a3:391_5": "ekena manussalokaṃ.",
  "atk-s0514a3:391_6": "Sace kho pana kāṇāriṭṭho manussalokaṃ gamissati,",
  "atk-s0514a3:391_7": "yattheva bhūridattaṃ passati.",
  "atk-s0514a3:391_8": "Taṃ gāmaṃ vā nigamaṃ vā jhāpetvā essati,",
  "atk-s0514a3:391_9": "esa kakkhaḷo pharuso,",
  "atk-s0514a3:391_10": "na sakkā etaṃ tattha pesetu”nti.",
  "atk-s0514a3:391_11": "Cintetvā ca pana “tāta ariṭṭha,",
  "atk-s0514a3:391_12": "tvaṃ devalokaṃ gaccha,",
  "atk-s0514a3:391_13": "sace devatāhi dhammaṃ sotukāmāhi bhūridatto devalokaṃ nīto,",
  "atk-s0514a3:391_14": "tato naṃ ānehī”ti ariṭṭhaṃ devalokaṃ pahiṇi.",
  "atk-s0514a3:391_15": "Subhogaṃ pana “tāta,",
  "atk-s0514a3:391_16": "tvaṃ himavantaṃ gantvā pañcasu mahānadīsu bhūridattaṃ upadhāretvā ehī”ti himavantaṃ pahiṇi.",
  "atk-s0514a3:391_17": "Sayaṃ pana manussalokaṃ gantukāmo cintesi –",
  "atk-s0514a3:391_18": "“sacāhaṃ māṇavakavaṇṇena gamissāmi,",
  "atk-s0514a3:391_19": "manussā neva me piyāyissanti,",
  "atk-s0514a3:391_20": "mayā tāpasavesena gantuṃ vaṭṭati,",
  "atk-s0514a3:391_21": "manussānañhi pabbajitā piyā manāpā”ti.",
  "atk-s0514a3:391_22": "So tāpasavesaṃ gahetvā mātaraṃ vanditvā nikkhami.",
  "atk-s0514a3:392_0": "Bodhisattassa pana ajamukhī nāma vemātikabhaginī atthi.",
  "atk-s0514a3:392_1": "Tassā bodhisatte adhimatto sineho.",
  "atk-s0514a3:392_2": "Sā sudassanaṃ gacchantaṃ disvā āha – “bhātika,",
  "atk-s0514a3:392_3": "ativiya kilamāmi,",
  "atk-s0514a3:392_4": "ahampi tayā saddhiṃ gamissāmī”ti. “Amma,",
  "atk-s0514a3:392_5": "na sakkā tayā gantuṃ,",
  "atk-s0514a3:392_6": "ahaṃ pabbajitavasena gacchāmī”ti.",
  "atk-s0514a3:392_7": "“Ahaṃ pana khuddakamaṇḍūkī hutvā tava jaṭantare nipajjitvā gamissāmī”ti.",
  "atk-s0514a3:392_8": "“Tena hi ehī”ti.",
  "atk-s0514a3:392_9": "Sā maṇḍūkapotikā hutvā tassa jaṭantare nipajji.",
  "atk-s0514a3:392_10": "Sudassano “mūlato paṭṭhāya vicinanto gamissāmī”ti bodhisattassa bhariyāyo tassa uposathakaraṇaṭṭhānaṃ",
  "atk-s0514a3:392_11": "pucchitvā paṭhamaṃ tattha gantvā alampāyanena mahāsattassa gahitaṭṭhāne lohitañca vallīhi katapeḷaṭṭhānañca",
  "atk-s0514a3:392_12": "disvā “bhūridatto ahituṇḍikena gahito”ti ñatvā samuppannasoko assupuṇṇehi nettehi alampāyanassa gatamaggeneva",
  "atk-s0514a3:392_13": "paṭhamaṃ kīḷāpitagāmaṃ gantvā manasse pucchi “evarūpo nāma nāgo kenacīdha ahituṇḍikena kīḷāpito”ti? “Āma,",
  "atk-s0514a3:392_14": "alampāyanena ito māsamatthake kīḷāpito”ti.",
  "atk-s0514a3:392_15": "“Kiñci dhanaṃ tena laddha”nti? “Āma,",
  "atk-s0514a3:392_16": "idheva tena sahassamattaṃ laddha”nti.",
  "atk-s0514a3:392_17": "“Idāni so kuhiṃ gato”ti?",
  "atk-s0514a3:392_18": "“Asukagāmaṃ nāmā”ti.",
  "atk-s0514a3:392_19": "So tato paṭṭhāya pucchanto anupubbena rājadvāraṃ agamāsi.",
  "atk-s0514a3:393_0": "Tasmiṃ khaṇe alampāyano sunhāto suvilitto maṭṭhasāṭakaṃ nivāsetvā ratanapeḷaṃ gāhāpetvā rājadvārameva gato.",
  "atk-s0514a3:393_1": "Mahājano sannipati,",
  "atk-s0514a3:393_2": "rañño āsanaṃ paññattaṃ.",
  "atk-s0514a3:393_3": "So antonivesane ṭhitova “ahaṃ āgacchāmi,",
  "atk-s0514a3:393_4": "nāgarājānaṃ kīḷāpetū”ti pesesi.",
  "atk-s0514a3:393_5": "Alampāyano cittattharaṇe ratanapeḷaṃ ṭhapetvā vivaritvā “ehi mahānāgā”ti saññamadāsi.",
  "atk-s0514a3:393_6": "Tasmiṃ samaye sudassanopi parisantare ṭhāto.",
  "atk-s0514a3:393_7": "Atha mahāsatto sīsaṃ nīharitvā sabbāvantaṃ parisaṃ olokesi.",
  "atk-s0514a3:393_8": "Nāgā hi dvīhi kāraṇehi parisaṃ olokenti supaṇṇaparipanthaṃ vā ñātake vā dassanatthāya.",
  "atk-s0514a3:393_9": "Te supaṇṇaṃ disvā bhītā na naccanti,",
  "atk-s0514a3:393_10": "ñātake vā disvā lajjamānā na naccanti.",
  "atk-s0514a3:393_11": "Mahāsatto pana olokento parisantare bhātaraṃ addasa.",
  "atk-s0514a3:393_12": "So akkhipūrāni assūni gahetvā peḷato nikkhamitvā bhātarābhimukho pāyāsi.",
  "atk-s0514a3:393_13": "Mahājano taṃ āgacchantaṃ disvā bhīto paṭikkami,",
  "atk-s0514a3:393_14": "eko sudassanova aṭṭhāsi.",
  "atk-s0514a3:393_15": "So gantvā tassa pādapiṭṭhiyaṃ sīsaṃ ṭhapetvā rodi,",
  "atk-s0514a3:393_16": "sudassanopi paridevi.",
  "atk-s0514a3:393_17": "Mahāsatto roditvā nivattitvā peḷameva pāvisi.",
  "atk-s0514a3:393_18": "Alampāyanopi “iminā nāgena tāpaso ḍaṭṭho bhavissati,",
  "atk-s0514a3:393_19": "assāsessāmi na”nti upasaṅkamitvā āha –",
  "atk-s0514a3:394_0": "869.",
  "atk-s0514a3:395_0": "“Hatthā pamutto urago, pāde te nipatī bhusaṃ;",
  "atk-s0514a3:396_0": "Kacci nu taṃ ḍaṃsī tāta, mā bhāyi sukhito bhavā”ti.",
  "atk-s0514a3:397_0": "Tattha mā bhāyīti tāta tāpasa, ahaṃ alampāyano nāma, mā bhāyi, tava paṭijagganaṃ nāma mama bhāroti.",
  "atk-s0514a3:398_0": "Sudassano tena saddhiṃ kathetukamyatāya gāthamāha –",
  "atk-s0514a3:399_0": "870.",
  "atk-s0514a3:400_0": "“Neva mayhaṃ ayaṃ nāgo, alaṃ dukkhāya kāyaci;",
  "atk-s0514a3:401_0": "Yāvatatthi ahiggāho, mayā bhiyyo na vijjatī”ti.",
  "atk-s0514a3:402_0": "Tattha kāyacīti kassaci appamattakassapi dukkhassa uppādane ayaṃ mama asamattho.",
  "atk-s0514a3:402_1": "Mayā hi sadiso ahituṇḍiko nāma natthīti.",
  "atk-s0514a3:403_0": "Alampāyano “asuko nāmeso”ti ajānanto kujjhitvā āha –",
  "atk-s0514a3:404_0": "871.",
  "atk-s0514a3:405_0": "“Ko nu brāhmaṇavaṇṇena, ditto parisamāgato;",
  "atk-s0514a3:406_0": "Avhāyantu suyuddhena, suṇantu parisā mamā”ti.",
  "atk-s0514a3:407_0": "Tattha dittoti gabbito bālo andhañāṇo.",
  "atk-s0514a3:407_1": "Avhāyantūti avhāyanto,",
  "atk-s0514a3:407_2": "ayameva vā pāṭho.",
  "atk-s0514a3:407_3": "Idaṃ vuttaṃ hoti –",
  "atk-s0514a3:407_4": "ayaṃ ko bālo ummattako viya maṃ suyuddhena avhāyanto attanā saddhiṃ samaṃ karonto parisamāgato,",
  "atk-s0514a3:407_5": "parisā mama vacanaṃ suṇantu,",
  "atk-s0514a3:407_6": "mayhaṃ doso natthi,",
  "atk-s0514a3:407_7": "mā kho me kujjhitthāti.",
  "atk-s0514a3:408_0": "Atha naṃ sudassano gāthāya ajjhabhāsi –",
  "atk-s0514a3:409_0": "872.",
  "atk-s0514a3:410_0": "“Tvaṃ maṃ nāgena ālampa, ahaṃ maṇḍūkachāpiyā;",
  "atk-s0514a3:411_0": "Hotu no abbhutaṃ tattha, ā sahassehi pañcahī”ti.",
  "atk-s0514a3:412_0": "Tattha nāgenāti tvaṃ nāgena mayā saddhiṃ yujjha,",
  "atk-s0514a3:412_1": "ahaṃ maṇḍūkachāpiyā tayā saddhiṃ yujjhissāmi.",
  "atk-s0514a3:412_2": "Ā sahassehi pañcahīti tasmiṃ no yuddhe yāva pañcahi sahassehi abbhutaṃ hotūti.",
  "atk-s0514a3:413_0": "Alampāyano āha –",
  "atk-s0514a3:414_0": "873.",
  "atk-s0514a3:415_0": "“Ahañhi vasumā aḍḍho, tvaṃ daliddosi māṇava;",
  "atk-s0514a3:416_0": "Ko nu te pāṭibhogatthi, upajūtañca kiṃ siyā.",
  "atk-s0514a3:417_0": "874.",
  "atk-s0514a3:418_0": "“Upajūtañca me assa, pāṭibhogo ca tādiso;",
  "atk-s0514a3:419_0": "Hotu no abbhutaṃ tattha, ā sahassehi pañcahī”ti.",
  "atk-s0514a3:420_0": "Tattha ko nu teti tava pabbajitassa ko nu pāṭibhogo atthi.",
  "atk-s0514a3:420_1": "Upajūtañcāti imasmiṃ vā jūte upanikkhepabhūtaṃ kiṃ nāma tava dhanaṃ siyā,",
  "atk-s0514a3:420_2": "dassehi meti vadati.",
  "atk-s0514a3:420_3": "Upajūtañca meti mayhaṃ pana dātabbaṃ upanikkhepadhanaṃ vā ṭhapetabbapāṭibhogo vā tādiso atthi,",
  "atk-s0514a3:420_4": "tasmā no tattha yāva pañcahi sahassehi abbhutaṃ hotūti.",
  "atk-s0514a3:421_0": "Sudassano tassa kathaṃ sutvā “pañcahi no sahassehi abbhutaṃ hotū”ti abhīto rājanivesanaṃ āruyha mātularañño santike ṭhito gāthamāha –",
  "atk-s0514a3:422_0": "875.",
  "atk-s0514a3:423_0": "“Suṇohi me mahārāja, vacanaṃ bhaddamatthu te;",
  "atk-s0514a3:424_0": "Pañcannaṃ me sahassānaṃ, pāṭibhogo hi kittimā”ti.",
  "atk-s0514a3:425_0": "Tattha kittimāti guṇakittisampanna vividhaguṇācārakittisampanna.",
  "atk-s0514a3:426_0": "Rājā “ayaṃ tāpaso maṃ atibahuṃ dhanaṃ yācati, kiṃ nu kho”ti cintetvā gāthamāha –",
  "atk-s0514a3:427_0": "876.",
  "atk-s0514a3:428_0": "“Pettikaṃ vā iṇaṃ hoti, yaṃ vā hoti sayaṃkataṃ;",
  "atk-s0514a3:429_0": "Kiṃ tvaṃ evaṃ bahuṃ mayhaṃ, dhanaṃ yācasi brāhmaṇā”ti.",
  "atk-s0514a3:430_0": "Tattha pettikaṃ vāti pitarā vā gahetvā khāditaṃ,",
  "atk-s0514a3:430_1": "attanā vā kataṃ iṇaṃ nāma hoti,",
  "atk-s0514a3:430_2": "kiṃ mama pitarā tava hatthato gahitaṃ atthi,",
  "atk-s0514a3:430_3": "udāhu mayā,",
  "atk-s0514a3:430_4": "kiṃkāraṇā maṃ evaṃ bahuṃ dhanaṃ yācasīti?",
  "atk-s0514a3:431_0": "Evaṃ vutte sudassano dve gāthā abhāsi –",
  "atk-s0514a3:432_0": "877.",
  "atk-s0514a3:433_0": "“Alampāyano hi nāgena, mamaṃ abhijigīsati;",
  "atk-s0514a3:434_0": "Ahaṃ maṇḍūkachāpiyā, ḍaṃsayissāmi brāhmaṇaṃ.",
  "atk-s0514a3:435_0": "878.",
  "atk-s0514a3:436_0": "“Taṃ tvaṃ daṭṭhuṃ mahārāja, ajja raṭṭhābhivaḍḍhana;",
  "atk-s0514a3:437_0": "Khattasaṅghaparibyūḷho, niyyāhi ahidassana”nti.",
  "atk-s0514a3:438_0": "Tattha abhijigīsatīti yuddhe jinituṃ icchati.",
  "atk-s0514a3:438_1": "Tattha sace so jīyissati,",
  "atk-s0514a3:438_2": "mayhaṃ pañcasahassāni dassati.",
  "atk-s0514a3:438_3": "Sacāhaṃ jīyissāmi,",
  "atk-s0514a3:438_4": "ahamassa dassāmi,",
  "atk-s0514a3:438_5": "tasmā taṃ bahuṃ dhanaṃ yācāmi.",
  "atk-s0514a3:438_6": "Tanti tasmā tvaṃ mahārāja,",
  "atk-s0514a3:438_7": "ajja ahidassanaṃ daṭṭhuṃ niyyāhīti.",
  "atk-s0514a3:439_0": "Rājā “tena hi gacchāmā”ti tāpasena saddhiṃyeva nikkhami.",
  "atk-s0514a3:439_1": "Taṃ disvā alampāyano “ayaṃ tāpaso gantvā rājānaṃ gahetvā āgato,",
  "atk-s0514a3:439_2": "rājakulūpako bhavissatī”ti bhīto taṃ anuvattanto gāthamāha –",
  "atk-s0514a3:440_0": "879.",
  "atk-s0514a3:441_0": "“Neva taṃ atimaññāmi, sippavādena māṇava;",
  "atk-s0514a3:442_0": "Atimattosi sippena, uragaṃ nāpacāyasī”ti.",
  "atk-s0514a3:443_0": "Tattha sippavādenāti māṇava,",
  "atk-s0514a3:443_1": "ahaṃ attano sippena taṃ nātimaññāmi,",
  "atk-s0514a3:443_2": "tvaṃ pana sippena atimatto imaṃ uragaṃ na pūjesi,",
  "atk-s0514a3:443_3": "nāgassa apacitiṃ na karosīti.",
  "atk-s0514a3:444_0": "Tato sudassano dve gāthā abhāsi –",
  "atk-s0514a3:445_0": "880.",
  "atk-s0514a3:446_0": "“Ahampi nātimaññāmi, sippavādena brāhmaṇa;",
  "atk-s0514a3:447_0": "Avisena ca nāgena, bhusaṃ vañcayase janaṃ.",
  "atk-s0514a3:448_0": "881.",
  "atk-s0514a3:449_0": "“Evañcetaṃ jano jaññā, yathā jānāmi taṃ ahaṃ;",
  "atk-s0514a3:450_0": "Na tvaṃ labhasi ālampa, bhusamuṭṭhiṃ kuto dhana”nti.",
  "atk-s0514a3:451_0": "Athassa alampāyano kujjhitvā āha –",
  "atk-s0514a3:452_0": "882.",
  "atk-s0514a3:453_0": "“Kharājino jaṭī dummī, ditto parisamāgato;",
  "atk-s0514a3:454_0": "Yo tvaṃ evaṃ gataṃ nāgaṃ, ‘aviso’ atimaññati.",
  "atk-s0514a3:455_0": "883.",
  "atk-s0514a3:456_0": "“Āsajja kho naṃ jaññāsi, puṇṇaṃ uggassa tejaso;",
  "atk-s0514a3:457_0": "Maññe taṃ bhasmarāsiṃva, khippamesa karissatī”ti.",
  "atk-s0514a3:458_0": "Tattha dummīti anaññtinayano.",
  "atk-s0514a3:458_1": "Aviso atimaññasīti nibbisoti avajānāsi.",
  "atk-s0514a3:458_2": "Āsajjāti upagantvā.",
  "atk-s0514a3:458_3": "Jaññāsīti jāneyyāsi.",
  "atk-s0514a3:459_0": "Atha tena saddhiṃ keḷiṃ karonto sudassano gāthamāha –",
  "atk-s0514a3:460_0": "884.",
  "atk-s0514a3:461_0": "“Siyā visaṃ siluttassa, deḍḍubhassa silābhuno;",
  "atk-s0514a3:462_0": "Neva lohitasīsassa, visaṃ nāgassa vijjatī”ti.",
  "atk-s0514a3:463_0": "Tattha siluttassāti gharasappassa.",
  "atk-s0514a3:463_1": "Deḍḍubhassāti udakasappassa.",
  "atk-s0514a3:463_2": "Silābhunoti nīlavaṇṇasappassa.",
  "atk-s0514a3:463_3": "Iti nibbise sappe dassetvā etesaṃ visaṃ siyā,",
  "atk-s0514a3:463_4": "neva lohitasīsassa sappassāti āha.",
  "atk-s0514a3:464_0": "Atha naṃ alampāyano dvīhi gāthāhi ajjhabhāsi –",
  "atk-s0514a3:465_0": "885.",
  "atk-s0514a3:466_0": "“Sutametaṃ arahataṃ, saññatānaṃ tapassinaṃ;",
  "atk-s0514a3:467_0": "Idha dānāni datvāna, saggaṃ gacchanti dāyakā;",
  "atk-s0514a3:468_0": "Jīvanto dehi dānāni, yadi te atthi dātave.",
  "atk-s0514a3:469_0": "886.",
  "atk-s0514a3:470_0": "“Ayaṃ nāgo mahiddhiko, tejassī duratikkamo;",
  "atk-s0514a3:471_0": "Tena taṃ ḍaṃsayissāmi, so taṃ bhasmaṃ karissatī”ti.",
  "atk-s0514a3:472_0": "Tattha dātaveti yadi te kiñci dātabbaṃ atthi, taṃ dehīti.",
  "atk-s0514a3:473_0": "887.",
  "atk-s0514a3:474_0": "“Mayāpetaṃ sutaṃ samma, saññatānaṃ tapassinaṃ;",
  "atk-s0514a3:475_0": "Idha dānāni datvāna, saggaṃ gacchanti dāyakā;",
  "atk-s0514a3:476_0": "Tvameva dehi jīvanto, yadi te atthi dātave.",
  "atk-s0514a3:477_0": "888.",
  "atk-s0514a3:478_0": "“Ayaṃ ajamukhī nāma, puṇṇā uggassa tejaso;",
  "atk-s0514a3:479_0": "Tāya taṃ ḍaṃsayissāmi, sā taṃ bhasmaṃ karissati.",
  "atk-s0514a3:480_0": "889.",
  "atk-s0514a3:481_0": "“Yā dhītā dhataraṭṭhassa, vemātā bhaginī mama;",
  "atk-s0514a3:482_0": "Sā taṃ ḍaṃsatvajamukhī, puṇṇā uggassa tejaso”ti. –",
  "atk-s0514a3:483_0": "Imā gāthā sudassanassa vacanaṃ. Tattha puṇṇā uggassa tejasoti uggena visena puṇṇā.",
  "atk-s0514a3:484_0": "Evañca pana vatvā “amma ajamukhi,",
  "atk-s0514a3:484_1": "jaṭantarato me nikkhamitvā pāṇimhi patiṭṭhahā”ti mahājanassa majjheyeva bhaginiṃ pakkositvā hatthaṃ pasāresi.",
  "atk-s0514a3:484_2": "Sā tassa saddaṃ sutvā jaṭantare nisinnāva tikkhattuṃ maṇḍūkavassitaṃ vassitvā nikkhamitvā aṃsakūṭe nisīditvā",
  "atk-s0514a3:484_3": "uppatitvā tassa hatthatale tīṇi visabindūni pātetvā puna tassa jaṭantarameva pāvisi.",
  "atk-s0514a3:484_4": "Sudassano visaṃ gahetvā ṭhitova “nassissatāyaṃ janapado,",
  "atk-s0514a3:484_5": "nassissatāyaṃ janapado”ti tikkhattuṃ mahāsaddaṃ abhāsi.",
  "atk-s0514a3:484_6": "Tassa so saddo dvādasayojanikaṃ bārāṇasiṃ chādetvā aṭṭhāsi.",
  "atk-s0514a3:484_7": "Atha rājā taṃ saddaṃ sutvā “kimatthaṃ janapado nassissatī”ti pucchi.",
  "atk-s0514a3:484_8": "“Mahārāja,",
  "atk-s0514a3:484_9": "imassa visassa nisiñcanaṭṭhānaṃ na passāmī”ti. “Tāta,",
  "atk-s0514a3:484_10": "mahantā ayaṃ pathavī,",
  "atk-s0514a3:484_11": "pathaviyaṃ nisiñcā”ti.",
  "atk-s0514a3:484_12": "Atha naṃ “na sakkā pathaviyaṃ siñcituṃ,",
  "atk-s0514a3:484_13": "mahārājā”ti paṭikkhipanto gāthamāha –",
  "atk-s0514a3:485_0": "890.",
  "atk-s0514a3:486_0": "“Chamāyaṃ ce nisiñcissaṃ, brahmadatta vijānahi;",
  "atk-s0514a3:487_0": "Tiṇalatāni osadhyo, ussusseyyuṃ asaṃsaya”nti.",
  "atk-s0514a3:488_0": "Tattha tiṇalatānīti pathavinissitāni tiṇāni ca latā ca sabbosadhiyo ca ussusseyyuṃ,",
  "atk-s0514a3:488_1": "tasmā na sakkā pathaviyaṃ nisiñcitunti.",
  "atk-s0514a3:489_0": "Tena hi naṃ, tāta, uddhaṃ ākāsaṃ khipāti. Tatrāpi na sakkāti dassento gāthamāha –",
  "atk-s0514a3:490_0": "891.",
  "atk-s0514a3:491_0": "“Uddhaṃ ce pātayissāmi, brahmadatta vijānahi;",
  "atk-s0514a3:492_0": "Sattavassāniyaṃ devo, na vasse na himaṃ pate”ti.",
  "atk-s0514a3:493_0": "Tattha na himaṃ pateti sattavassāni himabindumattampi na patissati.",
  "atk-s0514a3:494_0": "Tena hi naṃ tāta udake siñcāti. Tatrāpi na sakkāti dassetuṃ gāthamāha –",
  "atk-s0514a3:495_0": "892.",
  "atk-s0514a3:496_0": "“Udake ce nisiñcissaṃ, brahmadatta vijānahi;",
  "atk-s0514a3:497_0": "Yāvantodakajā pāṇā, mareyyuṃ macchakacchapā”ti.",
  "atk-s0514a3:498_0": "Atha naṃ rājā āha – “tāta,",
  "atk-s0514a3:498_1": "mayaṃ na kiñci jānāma,",
  "atk-s0514a3:498_2": "yathā amhākaṃ raṭṭhaṃ na nassati,",
  "atk-s0514a3:498_3": "taṃ upāyaṃ tvameva jānāhī”ti. “Tena hi, mahārāja,",
  "atk-s0514a3:498_4": "imasmiṃ ṭhāne paṭipāṭiyā tayo āvāṭe khaṇāpethā”ti.",
  "atk-s0514a3:498_5": "Rājā khaṇāpesi.",
  "atk-s0514a3:498_6": "Sudassano paṭhamaṃ āvāṭaṃ nānābhesajjānaṃ pūrāpesi,",
  "atk-s0514a3:498_7": "dutiyaṃ gomayassa,",
  "atk-s0514a3:498_8": "tatiyaṃ dibbosadhānaññeva.",
  "atk-s0514a3:498_9": "Tato paṭhame āvāṭe visabindūni pātesi.",
  "atk-s0514a3:498_10": "Taṅkhaṇaññeva dhūmāyitvā jālā uṭṭhahi.",
  "atk-s0514a3:498_11": "Sā gantvā gomaye āvāṭaṃ gaṇhi.",
  "atk-s0514a3:498_12": "Tatopi jālā uṭṭhāya itaraṃ dibbosadhassa puṇṇaṃ gahetvā osadhāni jhāpetvā nibbāyi.",
  "atk-s0514a3:498_13": "Alampāyano tassa āvāṭassa avidūre aṭṭhāsi.",
  "atk-s0514a3:498_14": "Atha naṃ visausumā pahari,",
  "atk-s0514a3:498_15": "sarīracchavi uppāṭetvā gatā,",
  "atk-s0514a3:498_16": "setakuṭṭhi ahosi.",
  "atk-s0514a3:498_17": "So bhayatajjito “nāgarājānaṃ vissajjemī”ti tikkhattuṃ vācaṃ nicchāresi.",
  "atk-s0514a3:498_18": "Taṃ sutvā bodhisatto ratanapeḷāya nikkhamitvā sabbālaṅkārappaṭimaṇḍitaṃ attabhāvaṃ māpetvā devarājalīlāya ṭhito.",
  "atk-s0514a3:498_19": "Sudassanopi ajamukhīpi tatheva aṭṭhaṃsu.",
  "atk-s0514a3:498_20": "Tato sudassano rājānaṃ āha –",
  "atk-s0514a3:498_21": "“jānāsi no, mahārāja,",
  "atk-s0514a3:498_22": "kassete puttā”ti?",
  "atk-s0514a3:498_23": "“Na jānāmī”ti.",
  "atk-s0514a3:498_24": "“Tumhe tāva na jānāsi,",
  "atk-s0514a3:498_25": "kāsirañño pana dhītāya samuddajāya dhataraṭṭhassa dinnabhāvaṃ jānāsī”ti? “Āma, jānāmi,",
  "atk-s0514a3:498_26": "mayhaṃ sā kaniṭṭhabhaginī”ti.",
  "atk-s0514a3:498_27": "“Mayaṃ tassā puttā,",
  "atk-s0514a3:498_28": "tvaṃ no mātulo”ti.",
  "atk-s0514a3:499_0": "Taṃ sutvā rājā kampamāno te āliṅgitvā sīse cumbitvā roditvā pāsādaṃ āropetvā mahantaṃ sakkāraṃ kāretvā",
  "atk-s0514a3:499_1": "bhūridattena paṭisanthāraṃ karonto pucchi “tāta,",
  "atk-s0514a3:499_2": "taṃ evarūpaṃ uggatejaṃ kathaṃ alampāyano gaṇhī”ti?",
  "atk-s0514a3:499_3": "So sabbaṃ vitthārena kathetvā rājānaṃ ovadanto “mahārāja,",
  "atk-s0514a3:499_4": "raññā nāma iminā niyāmena rajjaṃ kāretuṃ vaṭṭatī”ti mātulassa dhammaṃ desesi.",
  "atk-s0514a3:499_5": "Atha naṃ sudassano āha – “mātula,",
  "atk-s0514a3:499_6": "mama mātā bhūridattaṃ apassantī kilamati,",
  "atk-s0514a3:499_7": "na sakkā amhehi papañcaṃ kātu”nti. “Sādhu, tātā,",
  "atk-s0514a3:499_8": "tumhe tāva gacchatha.",
  "atk-s0514a3:499_9": "Ahaṃ pana mama bhaginiṃ daṭṭhukāmomhi,",
  "atk-s0514a3:499_10": "kathaṃ passissāmī”ti. “Mātula,",
  "atk-s0514a3:499_11": "kahaṃ pana no ayyako kāsirājā”ti? “Tāta,",
  "atk-s0514a3:499_12": "mama bhaginiyā vinā vasituṃ asakkonto rajjaṃ pahāya pabbajitvā asuke vanasaṇḍe nāma vasatī”ti. “Mātula,",
  "atk-s0514a3:499_13": "mama mātā tumhe ceva ayyakañca daṭṭhukāmā,",
  "atk-s0514a3:499_14": "tumhe asukadivase mama ayyakassa santikaṃ gacchatha,",
  "atk-s0514a3:499_15": "mayaṃ mātaraṃ ādāya ayyakassa assamapadaṃ āgacchissāma.",
  "atk-s0514a3:499_16": "Tattha naṃ tumhepi passissathā”ti.",
  "atk-s0514a3:499_17": "Iti te mātulassa divasaṃ vavatthapetvā rājanivesanā otariṃsu.",
  "atk-s0514a3:499_18": "Rājā bhāgineyye uyyojetvā roditvā nivatti.",
  "atk-s0514a3:499_19": "Tepi pathaviyaṃ nimujjitvā nāgabhavanaṃ gatā.",
  "atk-s0514a3:500_0": "Nagarapavesanakhaṇḍaṃ niṭṭhitaṃ.",
  "atk-s0514a3:501_0": "Mahāsattassa pariyesanakhaṇḍaṃ",
  "atk-s0514a3:502_0": "Mahāsatte sampatte sakalanāgabhavanaṃ ekaparidevasaddaṃ ahosi.",
  "atk-s0514a3:502_1": "Sopi māsaṃ peḷāya vasitattā kilanto gilānaseyyaṃ sayi.",
  "atk-s0514a3:502_2": "Tassa santikaṃ āgacchantānaṃ nāgānaṃ pamāṇaṃ natthi.",
  "atk-s0514a3:502_3": "So tehi saddhiṃ kathento kilamati.",
  "atk-s0514a3:502_4": "Kāṇāriṭṭho devalokaṃ gantvā mahāsattaṃ adisvā paṭhamamevāgato.",
  "atk-s0514a3:502_5": "Atha naṃ “esa caṇḍo pharuso,",
  "atk-s0514a3:502_6": "sakkhissati nāgaparisaṃ vāretu”nti mahāsattassa nisinnaṭṭhāne dovārikaṃ kariṃsu.",
  "atk-s0514a3:502_7": "Subhogopi sakalahimavantaṃ vicaritvā tato mahāsamuddañca sesanadiyo ca upadhāretvā yamunaṃ upadhārento āgacchati.",
  "atk-s0514a3:502_8": "Nesādabrāhmaṇopi alampāyanaṃ kuṭṭhiṃ disvā cintesi “ayaṃ bhūridattaṃ kilametvā kuṭṭhi jāto,",
  "atk-s0514a3:502_9": "ahaṃ pana taṃ mayhaṃ tāva bahūpakāraṃ maṇilobhena alampāyanassa dassesiṃ,",
  "atk-s0514a3:502_10": "taṃ pāpaṃ mama āgamissati.",
  "atk-s0514a3:502_11": "Yāva taṃ na āgacchati,",
  "atk-s0514a3:502_12": "tāvadeva yamunaṃ gantvā payāgatitthe pāpapavāhanaṃ karissāmī”ti.",
  "atk-s0514a3:502_13": "So tattha gantvā “mayā bhūridatte mittadubbhikammaṃ kataṃ,",
  "atk-s0514a3:502_14": "taṃ pāpaṃ pavāhessāmī”ti vatvā udakorohanakammaṃ karoti.",
  "atk-s0514a3:502_15": "Tasmiṃ khaṇe subhogo taṃ ṭhānaṃ patto.",
  "atk-s0514a3:502_16": "Tassa taṃ vacanaṃ sutvā “iminā kira pāpakena tāva mahantassa yasassa dāyako mama bhātā maṇiratanassa kāraṇā alampāyanassa dassito,",
  "atk-s0514a3:502_17": "nāssa jīvitaṃ dassāmī”ti naṅguṭṭhena tassa pādesu veṭhetvā ākaḍḍhitvā udake osidāpetvā nirassāsakāle thokaṃ sithilaṃ akāsi.",
  "atk-s0514a3:502_18": "So sīsaṃ ukkhipi.",
  "atk-s0514a3:502_19": "Atha naṃ punākaḍḍhitvā osīdāpesi.",
  "atk-s0514a3:502_20": "Evaṃ bahū vāre tena kilamiyamāno nesādabrāhmaṇo sīsaṃ ukkhipitvā gāthamāha –",
  "atk-s0514a3:503_0": "893.",
  "atk-s0514a3:504_0": "“Lokyaṃ sajantaṃ udakaṃ, payāgasmiṃ patiṭṭhitaṃ;",
  "atk-s0514a3:505_0": "Ko maṃ ajjhoharī bhūto, ogāḷhaṃ yamunaṃ nadi”nti.",
  "atk-s0514a3:506_0": "Tattha lokyanti evaṃ pāpavāhanasamatthanti lokasammataṃ.",
  "atk-s0514a3:506_1": "Sajantanti evarūpaṃ udakaṃ abhisiñcantaṃ.",
  "atk-s0514a3:506_2": "Payāgasminti payāgatitthe.",
  "atk-s0514a3:507_0": "Atha naṃ subhogo gāthāya ajjhabhāsi –",
  "atk-s0514a3:508_0": "894.",
  "atk-s0514a3:509_0": "“Yadesa lokādhipatī yasassī, bārāṇasiṃ pakriya samantato;",
  "atk-s0514a3:510_0": "Tassāha putto uragūsabhassa, subhogoti maṃ brāhmaṇa vedayantī”ti.",
  "atk-s0514a3:511_0": "Tattha yadesāti yo eso.",
  "atk-s0514a3:511_1": "Pakriya samantatoti paccatthikānaṃ duppaharaṇasamatthatāya parisamantato pakiriya sabbaṃ parikkhipitvā upari phaṇena chādesi.",
  "atk-s0514a3:512_0": "Atha naṃ brāhmaṇo “ayaṃ bhūridattabhātā,",
  "atk-s0514a3:512_1": "na me jīvitaṃ dassati,",
  "atk-s0514a3:512_2": "yaṃnūnāhaṃ etassa ceva mātāpitūnañcassa vaṇṇakittanena muducittataṃ katvā attano jīvitaṃ yāceyya”nti cintetvā gāthamāha –",
  "atk-s0514a3:513_0": "895.",
  "atk-s0514a3:514_0": "“Sace hi putto uragūsabhassa, kāsissa rañño amarādhipassa;",
  "atk-s0514a3:515_0": "Mahesakkho aññataro pitā te, maccesu mātā pana te atulyā;",
  "atk-s0514a3:516_0": "Na tādiso arahati brāhmaṇassa, dāsampi ohārituṃ mahānubhāvo”ti.",
  "atk-s0514a3:517_0": "Tattha kāsissāti aparena nāmena evaṃnāmakassa.",
  "atk-s0514a3:517_1": "“Kāsikarañño”tipi paṭhantiyeva.",
  "atk-s0514a3:517_2": "Kāsirājadhītāya gahitattā kāsirajjampi tasseva santakaṃ katvā vaṇṇeti.",
  "atk-s0514a3:517_3": "Amarādhipassāti dīghāyukatāya amarasaṅkhātānaṃ nāgānaṃ adhipassa.",
  "atk-s0514a3:517_4": "Mahesakkhoti mahānubhāvo.",
  "atk-s0514a3:517_5": "Aññataroti mahesakkhānaṃ aññataro.",
  "atk-s0514a3:517_6": "Dāsampīti tādiso hi mahānubhāvo ānubhāvarahitaṃ brāhmaṇassa dāsampi udake oharituṃ nārahati,",
  "atk-s0514a3:517_7": "pageva mahānubhāvaṃ brāhmaṇanti.",
  "atk-s0514a3:518_0": "Atha naṃ subhogo “are duṭṭhabrāhmaṇa,",
  "atk-s0514a3:518_1": "tvaṃ maṃ vañcetvā ‘muñcissāmī’ti maññasi,",
  "atk-s0514a3:518_2": "na te jīvitaṃ dassāmī”ti tena katakammaṃ pakāsento āha –",
  "atk-s0514a3:519_0": "896.",
  "atk-s0514a3:520_0": "“Rukkhaṃ nissāya vijjhittho, eṇeyyaṃ pātumāgataṃ;",
  "atk-s0514a3:521_0": "So viddho dūramacari, saravegena sīghavā.",
  "atk-s0514a3:522_0": "897.",
  "atk-s0514a3:523_0": "“Taṃ tvaṃ patitamaddakkhi, araññasmiṃ brahāvane;",
  "atk-s0514a3:524_0": "Sa maṃsakājamādāya, sāyaṃ nigrodhupāgami.",
  "atk-s0514a3:525_0": "898.",
  "atk-s0514a3:526_0": "“Sukasāḷikasaṅghuṭṭhaṃ, piṅgalaṃ santhatāyutaṃ;",
  "atk-s0514a3:527_0": "Kokilābhirudaṃ rammaṃ, dhuvaṃ haritasaddalaṃ.",
  "atk-s0514a3:528_0": "899.",
  "atk-s0514a3:529_0": "“Tattha te so pāturahu, iddhiyā yasasā jalaṃ;",
  "atk-s0514a3:530_0": "Mahānubhāvo bhātā me, kaññāhi parivārito.",
  "atk-s0514a3:531_0": "900.",
  "atk-s0514a3:532_0": "“So tena pariciṇṇo tvaṃ, sabbakāmehi tappito;",
  "atk-s0514a3:533_0": "Aduṭṭhassa tuvaṃ dubbhi, taṃ te veraṃ idhāgataṃ.",
  "atk-s0514a3:534_0": "901.",
  "atk-s0514a3:535_0": "“Khippaṃ gīvaṃ pasārehi, na te dassāmi jīvitaṃ;",
  "atk-s0514a3:536_0": "Bhātu parisaraṃ veraṃ, chedayissāmi te sira”nti.",
  "atk-s0514a3:537_0": "Tattha sāyaṃ nigrodhupāgamīti vikāle nigrodhaṃ upagato asi.",
  "atk-s0514a3:537_1": "Piṅgalanti pakkānaṃ vaṇṇena piṅgalaṃ.",
  "atk-s0514a3:537_2": "Santhatāyutanti pārohaparikiṇṇaṃ.",
  "atk-s0514a3:537_3": "Kokilābhirudanti kokilāhi abhirudaṃ.",
  "atk-s0514a3:537_4": "Dhuvaṃ haritasaddalanti udakabhūmiyaṃ jātattā niccaṃ haritasaddalaṃ bhūmibhāgaṃ.",
  "atk-s0514a3:537_5": "Pāturahūti tasmiṃ te nigrodhe ṭhitassa so mama bhātā pākaṭo ahosi.",
  "atk-s0514a3:537_6": "Iddhiyāti puññatejena.",
  "atk-s0514a3:537_7": "So tenāti so tuvaṃ tena attano nāgabhavanaṃ netvā pariciṇṇo.",
  "atk-s0514a3:537_8": "Parisaranti tayā mama bhātu kataṃ veraṃ pāpakammaṃ parisaranto anussaranto.",
  "atk-s0514a3:537_9": "Chedayissāmi te siranti tava sīsaṃ chindissāmīti.",
  "atk-s0514a3:538_0": "Atha brāhmaṇo “na mesa jīvitaṃ dassati,",
  "atk-s0514a3:538_1": "yaṃ kiñci pana vatvā mokkhatthāya vāyamituṃ vaṭṭatī”ti cintetvā gāthamāha –",
  "atk-s0514a3:539_0": "902.",
  "atk-s0514a3:540_0": "“Ajjhāyako yācayogī, āhutaggi ca brāhmaṇo;",
  "atk-s0514a3:541_0": "Etehi tīhi ṭhānehi, avajjho hoti brāhmaṇo”ti.",
  "atk-s0514a3:542_0": "Tattha etehīti etehi ajjhāyakatādīhi tīhi kāraṇehi brāhmaṇo avajjho,",
  "atk-s0514a3:542_1": "na labbhā brāhmaṇaṃ vadhituṃ,",
  "atk-s0514a3:542_2": "kiṃ tvaṃ vadesi,",
  "atk-s0514a3:542_3": "yo hi brāhmaṇaṃ vadheti,",
  "atk-s0514a3:542_4": "so niraye nibbattatīti.",
  "atk-s0514a3:543_0": "Taṃ sutvā subhogo saṃsayapakkhando hutvā “imaṃ nāgabhavanaṃ netvā bhātaro paṭipucchitvā jānissāmī”ti cintetvā dve gāthā abhāsi –",
  "atk-s0514a3:544_0": "903.",
  "atk-s0514a3:545_0": "“Yaṃ puraṃ dhataraṭṭhassa, ogāḷhaṃ yamunaṃ nadiṃ;",
  "atk-s0514a3:546_0": "Jotate sabbasovaṇṇaṃ, girimāhacca yāmunaṃ.",
  "atk-s0514a3:547_0": "904.",
  "atk-s0514a3:548_0": "“Tattha te purisabyagghā, sodariyā mama bhātaro;",
  "atk-s0514a3:549_0": "Yathā te tattha vakkhanti, tathā hessasi brāhmaṇā”ti.",
  "atk-s0514a3:550_0": "Tattha puranti nāgapuraṃ.",
  "atk-s0514a3:550_1": "Ogāḷhanti anupaviṭṭhaṃ.",
  "atk-s0514a3:550_2": "Girimāhacca yāmunanti yamunāto avidūre ṭhitaṃ himavantaṃ āhacca jotati.",
  "atk-s0514a3:550_3": "Tattha teti tasmiṃ nagare te mama bhātaro vasanti,",
  "atk-s0514a3:550_4": "tattha nīte tayi yathā te vakkhanti,",
  "atk-s0514a3:550_5": "tathā bhavissasi.",
  "atk-s0514a3:550_6": "Sace hi saccaṃ kathesi,",
  "atk-s0514a3:550_7": "jīvitaṃ te atthi. No ce,",
  "atk-s0514a3:550_8": "tattheva sīsaṃ chindissāmīti.",
  "atk-s0514a3:551_0": "Iti naṃ vatvā subhogo gīvāyaṃ gahetvā khipanto akkosanto paribhāsanto mahāsattassa pāsādadvāraṃ agamāsi.",
  "atk-s0514a3:552_0": "Mahāsattassa pariyesanayakaṇḍaṃ niṭṭhitaṃ.",
  "atk-s0514a3:553_0": "Micchākathā",
  "atk-s0514a3:554_0": "Atha naṃ dovāriko hutvā nisinno kāṇāriṭṭho tathā kilametvā ānīyamānaṃ disvā paṭimaggaṃ gantvā “subhoga,",
  "atk-s0514a3:554_1": "mā viheṭhayi,",
  "atk-s0514a3:554_2": "brāhmaṇā nāma mahābrahmuno puttā.",
  "atk-s0514a3:554_3": "Sace hi mahābrahmā jānissati,",
  "atk-s0514a3:554_4": "‘mama puttaṃ viheṭhentī’ti kujjhitvā amhākaṃ sakalaṃ nāgabhavanaṃ vināsessati.",
  "atk-s0514a3:554_5": "Lokasmiñhi brāhmaṇā nāma seṭṭhā mahānubhāvā,",
  "atk-s0514a3:554_6": "tvaṃ tesaṃ ānubhāvaṃ na jānāsi,",
  "atk-s0514a3:554_7": "ahaṃ pana jānāmī”ti āha.",
  "atk-s0514a3:554_8": "Kāṇāriṭṭho kira atītānantarabhave yaññakārabrāhmaṇo ahosi,",
  "atk-s0514a3:554_9": "tasmā evamāha.",
  "atk-s0514a3:554_10": "Vatvā ca pana anubhūtapubbavasena yajanasīlo hutvā subhogañca nāgaparisañca āmantetvā “etha, bho,",
  "atk-s0514a3:554_11": "yaññakārakānaṃ vo guṇe vaṇṇessāmī”ti vatvā yaññavaṇṇanaṃ ārabhanto āha –",
  "atk-s0514a3:555_0": "905.",
  "atk-s0514a3:556_0": "“Anittarā ittarasampayuttā, yaññā ca vedā ca subhoga loke;",
  "atk-s0514a3:557_0": "Tadaggarayhañhi vinindamāno, jahāti vittañca satañca dhamma”nti.",
  "atk-s0514a3:558_0": "Tattha anittarāti subhoga imasmiṃ loke yaññā ca vedā ca anittarā na lāmakā mahānubhāvā,",
  "atk-s0514a3:558_1": "te ittarehi brāhmaṇehi sampayuttā,",
  "atk-s0514a3:558_2": "tasmā brāhmaṇāpi anittarāva jātā.",
  "atk-s0514a3:558_3": "Tadaggarayhanti tasmā agārayhaṃ brāhmaṇaṃ vinindamāno dhanañca paṇḍitānaṃ dhammañca jahāti.",
  "atk-s0514a3:558_4": "Idaṃ kira so “iminā bhūridatte mittadubbhikammaṃ katanti vattuṃ nāgaparisā mā labhantū”ti avoca.",
  "atk-s0514a3:559_0": "Atha naṃ kāṇāriṭṭho “subhoga jānāsi pana ayaṃ loko kena nimmito”ti vatvā “na jānāmī”ti vutte “brāhmaṇānaṃ",
  "atk-s0514a3:559_1": "pitāmahena mahābrahmunā nimmito”ti dassetuṃ itaraṃ gāthamāha –",
  "atk-s0514a3:560_0": "906.",
  "atk-s0514a3:561_0": "“Ajjhenamariyā pathaviṃ janindā, vessā kasiṃ pāricariyañca suddā;",
  "atk-s0514a3:562_0": "Upāgu paccekaṃ yathāpadesaṃ, katāhu ete vasināti āhū”ti.",
  "atk-s0514a3:563_0": "Tattha upāgūti upagatā.",
  "atk-s0514a3:563_1": "Brahmā kira brāhmaṇādayo cattāro vaṇṇe nimminitvā ariye tāva brāhmaṇe āha –",
  "atk-s0514a3:563_2": "“tumhe ajjhenameva upagacchatha,",
  "atk-s0514a3:563_3": "mā aññaṃ kiñci karitthā”ti,",
  "atk-s0514a3:563_4": "janinde āha “tumhe pathaviṃyeva vijinatha”,",
  "atk-s0514a3:563_5": "vesse āha –",
  "atk-s0514a3:563_6": "“tumhe kasiṃyeva upetha”,",
  "atk-s0514a3:563_7": "sudde āha “tumhe tiṇṇaṃ vaṇṇānaṃ pāricariyaṃyeva upethā”ti.",
  "atk-s0514a3:563_8": "Tato paṭṭhāya ariyā ajjhenaṃ,",
  "atk-s0514a3:563_9": "janindā pathaviṃ,",
  "atk-s0514a3:563_10": "vessā kasiṃ,",
  "atk-s0514a3:563_11": "suddā pāricariyaṃ upāgatāti vadanti.",
  "atk-s0514a3:563_12": "Paccekaṃ yathāpadesanti upagacchantā ca pāṭiyekkaṃ attano kulapadesānurūpena brahmunā vuttaniyāmeneva upagatā.",
  "atk-s0514a3:563_13": "Katāhu ete vasināti āhūti evaṃ kira ete vasinā mahābrahmunā katā ahesunti kathenti.",
  "atk-s0514a3:564_0": "Evaṃ mahāguṇā ete brāhmaṇā nāma.",
  "atk-s0514a3:564_1": "Yo hi etesu cittaṃ pasādetvā dānaṃ deti,",
  "atk-s0514a3:564_2": "tassa aññattha paṭisandhi natthi,",
  "atk-s0514a3:564_3": "devalokameva gacchatīti vatvā āha –",
  "atk-s0514a3:565_0": "907.",
  "atk-s0514a3:566_0": "“Dhātā vidhātā varuṇo kuvero, somo yamo candimā vāyu sūriyo;",
  "atk-s0514a3:567_0": "Etepi yaññaṃ puthuso yajitvā, ajjhāyakānaṃ atho sabbakāme.",
  "atk-s0514a3:568_0": "908.",
  "atk-s0514a3:569_0": "“Vikāsitā cāpasatāni pañca, yo ajjuno balavā bhīmaseno;",
  "atk-s0514a3:570_0": "Sahassabāhu asamo pathabyā, sopi tadā ādahi jātaveda”nti.",
  "atk-s0514a3:571_0": "Tattha etepīti ete dhātādayo devarājāno.",
  "atk-s0514a3:571_1": "Puthusoti anekappakāraṃ yaññaṃ yajitvā.",
  "atk-s0514a3:571_2": "Atho sabbakāmeti atha ajjhāyakānaṃ brāhmaṇānaṃ sabbakāme datvā etāni ṭhānāni pattāti dasseti.",
  "atk-s0514a3:571_3": "Vikāsitāti ākaḍḍhitā.",
  "atk-s0514a3:571_4": "Cāpasatāni pañcāti na dhanupañcasatāni,",
  "atk-s0514a3:571_5": "pañcacāpasatappamāṇaṃ pana mahādhanuṃ sayameva ākaḍḍhati.",
  "atk-s0514a3:571_6": "Bhīmasenoti bhayānakaseno.",
  "atk-s0514a3:571_7": "Sahassabāhūti na tassa bāhūnaṃ sahassaṃ,",
  "atk-s0514a3:571_8": "pañcannaṃ pana dhanuggahasatānaṃ bāhusahassena ākaḍḍhitabbassa dhanuno ākaḍḍhanenevaṃ vuttaṃ.",
  "atk-s0514a3:571_9": "Ādahi jātavedanti sopi rājā tasmiṃ kāle brāhmaṇe sabbakāmehi santappetvā aggiṃ ādahi patiṭṭhāpetvā paricari,",
  "atk-s0514a3:571_10": "teneva kāraṇena devaloke nibbatto.",
  "atk-s0514a3:571_11": "Tasmā brāhmaṇā nāma imasmiṃ loke jeṭṭhakāti āha.",
  "atk-s0514a3:572_0": "So uttaripi brāhmaṇe vaṇṇento gāthamāha –",
  "atk-s0514a3:573_0": "909.",
  "atk-s0514a3:574_0": "“Yo brāhmaṇe bhojayi dīgharattaṃ, annena pānena yathānubhāvaṃ;",
  "atk-s0514a3:575_0": "Pasannacitto anumodamāno, subhoga devaññataro ahosī”ti.",
  "atk-s0514a3:576_0": "Tattha yoti yo so porāṇako bārāṇasirājāti dasseti.",
  "atk-s0514a3:576_1": "Yathānubhāvanti yathābalaṃ yaṃ tassa atthi,",
  "atk-s0514a3:576_2": "taṃ sabbaṃ pariccajitvā bhojesi.",
  "atk-s0514a3:576_3": "Devaññataroti so aññataro mahesakkhadevarājā ahosi.",
  "atk-s0514a3:576_4": "Evaṃ brāhmaṇā nāma aggadakkhiṇeyyāti dasseti.",
  "atk-s0514a3:577_0": "Athassa aparampi kāraṇaṃ āharitvā dassento gāthamāha –",
  "atk-s0514a3:578_0": "910.",
  "atk-s0514a3:579_0": "“Mahāsanaṃ devamanomavaṇṇaṃ, yo sappinā asakkhi bhojetumaggiṃ;",
  "atk-s0514a3:580_0": "Sa yaññatantaṃ varato yajitvā, dibbaṃ gatiṃ mucalindajjhagacchī”ti.",
  "atk-s0514a3:581_0": "Tattha mahāsananti mahābhakkhaṃ.",
  "atk-s0514a3:581_1": "Bhojetunti santappetuṃ.",
  "atk-s0514a3:581_2": "Yaññatantanti yaññavidhānaṃ.",
  "atk-s0514a3:581_3": "Varatoti varassa aggidevassa yajitvā.",
  "atk-s0514a3:581_4": "Mucalindajjhagacchīti mucalindo adhigatoti.",
  "atk-s0514a3:582_0": "Eko kira pubbe bārāṇasiyaṃ mucalindo nāma rājā brāhmaṇe pakkosāpetvā saggamaggaṃ pucchi.",
  "atk-s0514a3:582_1": "Atha naṃ te “brāhmaṇānañca brāhmaṇadevatāya ca sakkāraṃ karohī”ti vatvā “kā brāhmaṇadevatā”ti vutte “‘aggidevoti",
  "atk-s0514a3:582_2": "taṃ navanītasappinā santappehī”’ti āhaṃsu.",
  "atk-s0514a3:582_3": "So tathā akāsi.",
  "atk-s0514a3:582_4": "Tamatthaṃ pakāsento esa imaṃ gāthamāha.",
  "atk-s0514a3:583_0": "Aparampi kāraṇaṃ dassento gāthamāha –",
  "atk-s0514a3:584_0": "911.",
  "atk-s0514a3:585_0": "“Mahānubhāvo vassasahassajīvī, yo pabbajī dassaneyyo uḷāro;",
  "atk-s0514a3:586_0": "Hitvā apariyanta raṭṭhaṃ sasenaṃ, rājā dudīpopi jagāma sagga”nti.",
  "atk-s0514a3:587_0": "Tattha pabbajīti pañcavassasatāni rajjaṃ kārento brāhmaṇānaṃ sakkāraṃ katvā apariyantaṃ raṭṭhaṃ sasenaṃ hitvā pabbaji.",
  "atk-s0514a3:587_1": "Dudīpopīti so dudīpo nāma rājā brāhmaṇe pūjetvāva saggaṃ gatoti vadati.",
  "atk-s0514a3:587_2": "“Dujīpo”tipi pāṭho.",
  "atk-s0514a3:588_0": "Aparānipissa udāharaṇāni dassento āha –",
  "atk-s0514a3:589_0": "912.",
  "atk-s0514a3:590_0": "“Yo sāgarantaṃ sāgaro vijitvā, yūpaṃ subhaṃ soṇṇamayaṃ uḷāraṃ;",
  "atk-s0514a3:591_0": "Ussesi vessānaramādahāno, subhoga devaññataro ahosi.",
  "atk-s0514a3:592_0": "913.",
  "atk-s0514a3:593_0": "“Yassānubhāvena subhoga gaṅgā, pavattatha dadhisannisinnaṃ samuddaṃ;",
  "atk-s0514a3:594_0": "Sa lomapādo paricariya maggiṃ, aṅgo sahassakkhapurajjhagacchī”ti.",
  "atk-s0514a3:595_0": "Tattha sāgarantanti sāgarapariyantaṃ pathaviṃ.",
  "atk-s0514a3:595_1": "Ussesīti brāhmaṇe saggamaggaṃ pucchitvā “sovaṇṇayūpaṃ ussāpehī”ti vutto pasughātanatthāya ussāpesi.",
  "atk-s0514a3:595_2": "Vessānaramādahānoti vessānaraṃ aggiṃ ādahanto.",
  "atk-s0514a3:595_3": "“Vesānari”ntipi pāṭho.",
  "atk-s0514a3:595_4": "Devaññataroti subhoga,",
  "atk-s0514a3:595_5": "so hi rājā aggiṃ juhitvā aññataro mahesakkhadevo ahosīti vadati.",
  "atk-s0514a3:595_6": "Yassānubhāvenāti bho subhoga,",
  "atk-s0514a3:595_7": "gaṅgā ca mahāsamuddo ca kena katoti jānāsīti.",
  "atk-s0514a3:595_8": "Na jānāmīti.",
  "atk-s0514a3:595_9": "Kiṃ tvaṃ jānissasi,",
  "atk-s0514a3:595_10": "brāhmaṇeyeva pothetuṃ jānāsīti.",
  "atk-s0514a3:595_11": "Atītasmiñhi aṅgo nāma lomapādo bārāṇasirājā brāhmaṇe saggamaggaṃ pucchitvā tehi “bho, mahārāja,",
  "atk-s0514a3:595_12": "himavantaṃ pavisitvā brāhmaṇānaṃ sakkāraṃ katvā aggiṃ paricarāhī”ti vutte aparimāṇā gāviyo ca mahiṃsiyo ca ādāya himavantaṃ pavisitvā tathā akāsi.",
  "atk-s0514a3:595_13": "“Brāhmaṇehi bhuttātirittaṃ khīradadhiṃ kiṃ kātabba”nti ca vutte “chaḍḍethā”ti āha.",
  "atk-s0514a3:595_14": "Tattha thokassa khīrassa chaḍḍitaṭṭhāne kunnadiyo ahesuṃ,",
  "atk-s0514a3:595_15": "bahukassa chaḍḍitaṭṭhāne gaṅgā pavattatha.",
  "atk-s0514a3:595_16": "Taṃ pana khīraṃ yattha dadhi hutvā sannisinnaṃ ṭhitaṃ,",
  "atk-s0514a3:595_17": "taṃ samuddaṃ nāma jātaṃ.",
  "atk-s0514a3:595_18": "Iti so evarūpaṃ sakkāraṃ katvā brāhmaṇehi vuttavidhānena aggiṃ paricariya sahassakkhassa puraṃ ajjhagacchi.",
  "atk-s0514a3:596_0": "Itissa idaṃ atītaṃ āharitvā imaṃ gāthamāha –",
  "atk-s0514a3:597_0": "914.",
  "atk-s0514a3:598_0": "“Mahiddhiko devavaro yasassī, senāpati tidive vāsavassa;",
  "atk-s0514a3:599_0": "So somayāgena malaṃ vihantvā, subhoga devaññataro ahosī”ti.",
  "atk-s0514a3:600_0": "Tattha so somayāgena malaṃ vihantvāti bho subhoga,",
  "atk-s0514a3:600_1": "yo idāni sakkassa senāpati mahāyaso devaputto,",
  "atk-s0514a3:600_2": "sopi pubbe eko bārāṇasirājā brāhmaṇe saggamaggaṃ pucchitvā tehi “somayāgena attano malaṃ pavāhetvā devalokaṃ",
  "atk-s0514a3:600_3": "gacchāhī”ti vutte brāhmaṇānaṃ mahantaṃ sakkāraṃ katvā tehi vuttavidhānena somayāgaṃ katvā tena attano",
  "atk-s0514a3:600_4": "malaṃ vihantvā devaññataro jātoti imamatthaṃ pakāsento evamāha.",
  "atk-s0514a3:601_0": "Aparānipissa udāharaṇāni dassento āha –",
  "atk-s0514a3:602_0": "915.",
  "atk-s0514a3:603_0": "“Akārayi lokamimaṃ parañca, bhāgīrathiṃ himavantañca gijjhaṃ;",
  "atk-s0514a3:604_0": "Yo iddhimā devavaro yasassī, sopi tadā ādahi jātavedaṃ.",
  "atk-s0514a3:605_0": "916.",
  "atk-s0514a3:606_0": "“Mālāgirī himavā yo ca gijjho, sudassano nisabho kuveru;",
  "atk-s0514a3:607_0": "Ete ca aññe ca nagā mahantā, cityā katā yaññakarehi māhū”ti.",
  "atk-s0514a3:608_0": "Tattha sopi tadā ādahi jātavedanti bhātika subhoga,",
  "atk-s0514a3:608_1": "yena mahābrahmunā ayañca loko paro ca loko bhāgīrathigaṅgā ca himavantapabbato ca gijjhapabbato ca kato,",
  "atk-s0514a3:608_2": "sopi yadā brahmupapattito pubbe māṇavako ahosi,",
  "atk-s0514a3:608_3": "tadā aggimeva ādahi,",
  "atk-s0514a3:608_4": "aggiṃ juhitvā mahābrahmā hutvā idaṃ sabbamakāsi.",
  "atk-s0514a3:608_5": "Evaṃmahiddhikā brāhmaṇāti dasseti.",
  "atk-s0514a3:609_0": "Cityā katāti pubbe kireko bārāṇasirājā brāhmaṇe saggamaggaṃ pucchitvā “brāhmaṇānaṃ sakkāraṃ karohī”ti",
  "atk-s0514a3:609_1": "vutte tesaṃ mahādānaṃ paṭṭhapetvā “mayhaṃ dāne kiṃ natthī”ti pucchitvā “sabbaṃ, deva, atthi,",
  "atk-s0514a3:609_2": "brāhmaṇānaṃ pana āsanāni nappahontī”ti vutte iṭṭhakāhi cināpetvā āsanāni kāresi.",
  "atk-s0514a3:609_3": "Tadā cityā āsanapīṭhikā brāhmaṇānaṃ ānubhāvena vaḍḍhitvā mālāgiriādayo pabbatā jātā.",
  "atk-s0514a3:609_4": "Evamete yaññakārehi brāhmaṇehi katāti kathentīti.",
  "atk-s0514a3:610_0": "Atha naṃ puna āha “bhātika,",
  "atk-s0514a3:610_1": "jānāsi panāyaṃ samuddo kena kāraṇena apeyyo loṇodako jāto”ti?",
  "atk-s0514a3:610_2": "“Na jānāmi,",
  "atk-s0514a3:610_3": "ariṭṭhā”ti.",
  "atk-s0514a3:610_4": "Atha naṃ “tvaṃ brāhmaṇeyeva vihiṃsituṃ jānāsi,",
  "atk-s0514a3:610_5": "suṇohī”ti vatvā gāthamāha –",
  "atk-s0514a3:611_0": "917.",
  "atk-s0514a3:612_0": "“Ajjhāyakaṃ mantaguṇūpapannaṃ, tapassinaṃ ‘yācayogo’tidhāhu;",
  "atk-s0514a3:613_0": "Tīre samuddassudakaṃ sajantaṃ, taṃ sāgarojjhohari tenāpeyyo”ti.",
  "atk-s0514a3:614_0": "Tattha ‘yācayogotidhāhūti taṃ brāhmaṇaṃ yācayogoti idha loke āhu.",
  "atk-s0514a3:614_1": "Udakaṃ sajantati so kirekadivasaṃ pāpapavāhanakammaṃ karonto tīre ṭhatvā samuddato udakaṃ gahetvā attano upari sīse sajantaṃ abbhukirati.",
  "atk-s0514a3:614_2": "Atha naṃ evaṃ karontaṃ vaḍḍhitvā sāgaro ajjhohari.",
  "atk-s0514a3:614_3": "Taṃ kāraṇaṃ mahābrahmā ñatvā “iminā kira me putto hato”ti kujjhitvā “samuddo apeyyo loṇodako bhavatū”ti vatvā abhisapi,",
  "atk-s0514a3:614_4": "tena kāraṇena apeyyo jāto.",
  "atk-s0514a3:614_5": "Evarūpā ete brāhmaṇā nāma mahānubhāvāti.",
  "atk-s0514a3:615_0": "Punapi āha –",
  "atk-s0514a3:616_0": "918.",
  "atk-s0514a3:617_0": "“Āyāgavatthūni puthū pathabyā, saṃvijjanti brāhmaṇā vāsavassa;",
  "atk-s0514a3:618_0": "Purimaṃ disaṃ pacchimaṃ dakkhiṇuttaraṃ, saṃvijjamānā janayanti veda”nti.",
  "atk-s0514a3:619_0": "Tattha vāsavassāti pubbe brāhmaṇānaṃ dānaṃ datvā vāsavattaṃ pattassa vāsavassa.",
  "atk-s0514a3:619_1": "Āyāgavatthūnīti puññakkhettabhūtā aggadakkhiṇeyyā pathabyā puthū brāhmaṇā saṃvijjanti.",
  "atk-s0514a3:619_2": "Purimaṃ disanti te idānipi catūsu disāsu saṃvijjamānā tassa vāsavassa mahantaṃ vedaṃ janayanti,",
  "atk-s0514a3:619_3": "pītisomanassaṃ āvahanti.",
  "atk-s0514a3:620_0": "Evaṃ ariṭṭho cuddasahi gāthāhi brāhmaṇe ca yaññe ca vede ca vaṇṇesi.",
  "atk-s0514a3:621_0": "Micchākathā niṭṭhitā.",
  "atk-s0514a3:622_0": "Tassa taṃ kathaṃ sutvā mahāsattassa gilānupaṭṭhānaṃ āgatā bahū nāgā “ayaṃ bhūtameva kathetī”ti micchāgāhaṃ gaṇhanākārappattā jātā.",
  "atk-s0514a3:622_1": "Mahāsatto gilānaseyyāya nipannova taṃ sabbaṃ assosi.",
  "atk-s0514a3:622_2": "Nāgāpissa ārocesuṃ.",
  "atk-s0514a3:622_3": "Tato mahāsatto cintesi “ariṭṭho micchāmaggaṃ vaṇṇeti,",
  "atk-s0514a3:622_4": "vādamassa bhinditvā parisaṃ sammādiṭṭhikaṃ karissāmī”ti.",
  "atk-s0514a3:622_5": "So uṭṭhāya nhatvā sabbālaṅkārappaṭimaṇḍito dhammāsane nisīditvā sabbaṃ nāgaparisaṃ sannipātāpetvā ariṭṭhaṃ pakkosāpetvā “ariṭṭha,",
  "atk-s0514a3:622_6": "tvaṃ abhūtaṃ vatvā vede ca yaññe ca brāhmaṇe ca vaṇṇesi,",
  "atk-s0514a3:622_7": "brāhmaṇānañhi vedavidhānena yaññayajanaṃ nāma anariyasammataṃ na saggāvahaṃ,",
  "atk-s0514a3:622_8": "tava vāde abhūtaṃ passāhī”ti vatvā yaññabhedavādaṃ nāma ārabhanto āha –",
  "atk-s0514a3:623_0": "919.",
  "atk-s0514a3:624_0": "“Kalī hi dhīrāna kaṭaṃ magānaṃ, bhavanti vedajjhagatānariṭṭha;",
  "atk-s0514a3:625_0": "Marīcidhammaṃ asamekkhitattā, māyāguṇā nātivahanti paññaṃ.",
  "atk-s0514a3:626_0": "920.",
  "atk-s0514a3:627_0": "“Vedā na tāṇāya bhavanti dassa, mittadduno bhūnahuno narassa;",
  "atk-s0514a3:628_0": "Na tāyate pariciṇṇo ca aggi, dosantaraṃ maccamanariyakammaṃ.",
  "atk-s0514a3:629_0": "921.",
  "atk-s0514a3:630_0": "“Sabbañca maccā sadhanaṃ sabhogaṃ, ādīpitaṃ dāru tiṇena missaṃ;",
  "atk-s0514a3:631_0": "Dahaṃ na tappe asamatthatejo, ko taṃ subhikkhaṃ dvirasaññu kayirā.",
  "atk-s0514a3:632_0": "922.",
  "atk-s0514a3:633_0": "“Yathāpi khīraṃ vipariṇāmadhammaṃ, dadhi bhavitvā navanītampi hoti;",
  "atk-s0514a3:634_0": "Evampi aggi vipariṇāmadhammo, tejo samorohatī yogayutto.",
  "atk-s0514a3:635_0": "923.",
  "atk-s0514a3:636_0": "“Na dissatī aggi manuppaviṭṭho, sukkhesu kaṭṭhesu navesu cāpi;",
  "atk-s0514a3:637_0": "Nāmatthamāno araṇīnarena, nākammunā jāyati jātavedo.",
  "atk-s0514a3:638_0": "924.",
  "atk-s0514a3:639_0": "“Sace hi aggi antarato vaseyya, sukkhesu kaṭṭhesu navesu cāpi;",
  "atk-s0514a3:640_0": "Sabbāni susseyyu vanāni loke, sukkhāni kaṭṭhāni ca pajjaleyyuṃ.",
  "atk-s0514a3:641_0": "925.",
  "atk-s0514a3:642_0": "“Karoti ce dārutiṇena puññaṃ, bhojaṃ naro dhūmasikhiṃ patāpavaṃ;",
  "atk-s0514a3:643_0": "Aṅgārikā loṇakarā ca sūdā, sarīradāhāpi kareyyu puññaṃ.",
  "atk-s0514a3:644_0": "926.",
  "atk-s0514a3:645_0": "“Atha ce hi ete na karonti puññaṃ, ajjhenamaggiṃ idha tappayitvā;",
  "atk-s0514a3:646_0": "Na koci lokasmiṃ karoti puññaṃ, bhojaṃ naro dhūmasikhiṃ patāpavaṃ.",
  "atk-s0514a3:647_0": "927.",
  "atk-s0514a3:648_0": "“Kathañhi lokāpacito samāno, amanuññagandhaṃ bahūnaṃ akantaṃ;",
  "atk-s0514a3:649_0": "Yadeva maccā parivajjayanti, tadappasatthaṃ dvirasaññu bhuñje.",
  "atk-s0514a3:650_0": "928.",
  "atk-s0514a3:651_0": "“Sikhimpi devesu vadanti heke, āpaṃ milakkhū pana devamāhu;",
  "atk-s0514a3:652_0": "Sabbeva ete vitathaṃ bhaṇanti, aggī na devaññataro na cāpo.",
  "atk-s0514a3:653_0": "929.",
  "atk-s0514a3:654_0": "“Anindriyabaddhamasaññakāyaṃ, vessānaraṃ kammakaraṃ pajānaṃ;",
  "atk-s0514a3:655_0": "Paricariya maggiṃ sugatiṃ kathaṃ vaje, pāpāni kammāni pakubbamāno.",
  "atk-s0514a3:656_0": "930.",
  "atk-s0514a3:657_0": "“Sabbābhibhū tāhudha jīvikatthā, aggissa brahmā paricārikoti;",
  "atk-s0514a3:658_0": "Sabbānubhāvī ca vasī kimatthaṃ, animmito nimmitaṃ vanditassa.",
  "atk-s0514a3:659_0": "931.",
  "atk-s0514a3:660_0": "“Hassaṃ anijjhānakkhamaṃ atacchaṃ, sakkārahetu pakiriṃsu pubbe;",
  "atk-s0514a3:661_0": "Te lābhasakkāre apātubhonte, sandhāpitā jantubhi santidhammaṃ.",
  "atk-s0514a3:662_0": "932.",
  "atk-s0514a3:663_0": "“Ajjhenamariyā pathaviṃ janindā, vessā kasiṃ pāricariyañca suddā;",
  "atk-s0514a3:664_0": "Upāgu paccekaṃ yathāpadesaṃ, katāhu ete vasināti āhu.",
  "atk-s0514a3:665_0": "933.",
  "atk-s0514a3:666_0": "“Etañca saccaṃ vacanaṃ bhaveyya, yathā idaṃ bhāsitaṃ brāhmaṇehi;",
  "atk-s0514a3:667_0": "Nākhattiyo jātu labhetha rajjaṃ, nābrāhmaṇo mantapadāni sikkhe;",
  "atk-s0514a3:668_0": "Nāññatra vessehi kasiṃ kareyya, suddo na mucce parapesanāya.",
  "atk-s0514a3:669_0": "934.",
  "atk-s0514a3:670_0": "“Yasmā ca etaṃ vacanaṃ abhūtaṃ, musāvime odariyā bhaṇanti;",
  "atk-s0514a3:671_0": "Tadappapaññā abhisaddahanti, passanti taṃ paṇḍitā attanāva.",
  "atk-s0514a3:672_0": "935.",
  "atk-s0514a3:673_0": "“Khatyā hi vessānaṃ baliṃ haranti, ādāya satthāni caranti brāhmaṇā;",
  "atk-s0514a3:674_0": "Taṃ tādisaṃ saṅkhubhitaṃ pabhinnaṃ, kasmā brahmā nujju karoti lokaṃ.",
  "atk-s0514a3:675_0": "936.",
  "atk-s0514a3:676_0": "“Sace hi so issaro sabbaloke, brahmā bahūbhūtapatī pajānaṃ;",
  "atk-s0514a3:677_0": "Kiṃ sabbalokaṃ vidahī alakkhiṃ, kiṃ sabbalokaṃ na sukhiṃ akāsi.",
  "atk-s0514a3:678_0": "937.",
  "atk-s0514a3:679_0": "“Sace hi so issaro sabbaloke, brahmā bahūbhūtapatī pajānaṃ;",
  "atk-s0514a3:680_0": "Māyā musāvajjamadena cāpi, lokaṃ adhammena kimatthamakāri.",
  "atk-s0514a3:681_0": "938.",
  "atk-s0514a3:682_0": "“Sace hi so issaro sabbaloke, brahmā bahūbhūtapatī pajānaṃ;",
  "atk-s0514a3:683_0": "Adhammiko bhūtapatī ariṭṭha, dhamme sati yo vidahī adhammaṃ.",
  "atk-s0514a3:684_0": "939.",
  "atk-s0514a3:685_0": "“Kīṭā paṭaṅgā uragā ca bhekā, gantvā kimī sujjhati makkhikā ca;",
  "atk-s0514a3:686_0": "Etepi dhammā anariyarūpā, kambojakānaṃ vitathā bahūna”nti.",
  "atk-s0514a3:687_0": "Tattha vedajjhagatānariṭṭhāti ariṭṭha,",
  "atk-s0514a3:687_1": "imāni vedādhigamanāni nāma dhīrānaṃ parājayasaṅkhāto kaliggāho,",
  "atk-s0514a3:687_2": "magānaṃ bālānaṃ jayasaṅkhāto kaṭaggāho.",
  "atk-s0514a3:687_3": "Marīcidhammanti idañhi vedattayaṃ marīcidhammaṃ.",
  "atk-s0514a3:687_4": "Tayidaṃ asamekkhitattā yuttāyuttaṃ ajānantā bālā udakasaññāya magā marīciṃ viya bhūtasaññāya anavajjasaññāya attano vināsaṃ upagacchanti.",
  "atk-s0514a3:687_5": "Paññanti evarūpā pana māyākoṭṭhāsā paññaṃ ñāṇasampannaṃ purisaṃ nātivahanti na vañcenti.",
  "atk-s0514a3:687_6": "Bhavanti dassāti da-",
  "atk-s0514a3:687_7": "kāro byañjanasandhimattaṃ,",
  "atk-s0514a3:687_8": "assa bhūnahuno vuḍḍhighātakassa mittadubbhino narassa vedā na tāṇatthāya bhavanti,",
  "atk-s0514a3:687_9": "patiṭṭhā hotuṃ na sakkontīti attho.",
  "atk-s0514a3:687_10": "Pariciṇṇo ca aggīti aggi ca pariciṇṇo tividhena duccaritadosena sadosacittaṃ pāpakammaṃ purisaṃ na tāyati na rakkhati.",
  "atk-s0514a3:688_0": "Sabbañca maccāti sacepi hi maccā yattakaṃ loke dāru atthi,",
  "atk-s0514a3:688_1": "taṃ sabbaṃ sadhanaṃ sabhogaṃ attano dhanena ca bhogehi ca saddhiṃ tiṇena missaṃ katvā ādīpeyyuṃ.",
  "atk-s0514a3:688_2": "Evaṃ sabbampi taṃ tehi ādīpitaṃ dahanto ayaṃ asamatthatejo asadisatejo tava aggi na tappeyya.",
  "atk-s0514a3:688_3": "Evaṃ atappanīyaṃ, bhātika,",
  "atk-s0514a3:688_4": "dvirasaññu dvīhi jivhāhi rasajānanasamattho ko taṃ sappiādīhi subhikkhaṃ suhītaṃ kayirā,",
  "atk-s0514a3:688_5": "ko sakkuṇeyya kātuṃ.",
  "atk-s0514a3:688_6": "Evaṃ atittaṃ panetaṃ mahagghasaṃ santappetvā ko nāma devalokaṃ gamissati,",
  "atk-s0514a3:688_7": "passa yāvañcetaṃ dukkathitanti.",
  "atk-s0514a3:688_8": "Yogayuttoti araṇimathanayogena yutto hutvā taṃ paccayaṃ labhitvāva aggi samorohati nibbattati.",
  "atk-s0514a3:688_9": "Evaṃ paravāyāmena uppajjamānaṃ acetanaṃ taṃ tvaṃ “devo”ti vadesi.",
  "atk-s0514a3:688_10": "Idampi abhūtameva kathesīti.",
  "atk-s0514a3:689_0": "Aggi manuppaviṭṭhoti aggi anupaviṭṭho.",
  "atk-s0514a3:689_1": "Nāmatthamānoti nāpi araṇihatthena narena amatthiyamāno nibbattati.",
  "atk-s0514a3:689_2": "Nākammunā jāyati jātavedoti ekassa kiriyaṃ vinā attano dhammatāya eva na jāyati.",
  "atk-s0514a3:689_3": "Susseyyunti anto agginā sosiyamānāni vanāni sukkheyyuṃ,",
  "atk-s0514a3:689_4": "allāneva na siyuṃ.",
  "atk-s0514a3:689_5": "Bhojanti bhojento.",
  "atk-s0514a3:689_6": "Dhūmasikhiṃ patāpavanti dhūmasikhāya yuttaṃ patāpavantaṃ.",
  "atk-s0514a3:689_7": "Aṅgārikāti aṅgārakammakarā.",
  "atk-s0514a3:689_8": "Loṇakarāti loṇodakaṃ pacitvā loṇakārakā.",
  "atk-s0514a3:689_9": "Sūdāti bhattakārakā.",
  "atk-s0514a3:689_10": "Sarīradāhāti matasarīrajjhāpakā.",
  "atk-s0514a3:689_11": "Puññanti etepi sabbe puññameva kareyyuṃ.",
  "atk-s0514a3:690_0": "Ajjhenamagginti ajjhenaaggiṃ.",
  "atk-s0514a3:690_1": "Na kocīti mantajjhāyakā brāhmaṇāpi hontu,",
  "atk-s0514a3:690_2": "koci naro dhūmasikhiṃ patāpavantaṃ aggiṃ bhojento tappayitvāpi puññaṃ na karoti nāma.",
  "atk-s0514a3:690_3": "Lokāpacito samānoti tava devolokassa apacito pūjito samāno.",
  "atk-s0514a3:690_4": "Yadevāti yaṃ ahikuṇapādiṃ paṭikulaṃ jegucchaṃ maccā dūrato parivajjenti.",
  "atk-s0514a3:690_5": "Tadappasatthanti taṃ appasatthaṃ, samma,",
  "atk-s0514a3:690_6": "dvirasaññu kathaṃ kena kāraṇena paribhuñjeyya.",
  "atk-s0514a3:690_7": "Devesūti eke manussā sikhimpi devesu aññataraṃ devaṃ vadanti.",
  "atk-s0514a3:690_8": "Milakkhū panāti aññāṇā pana milakkhū udakaṃ “devo”ti vadanti.",
  "atk-s0514a3:690_9": "Asaññakāyanti anindriyabaddhaṃ acittakāyañca samānaṃ etaṃ acetanaṃ pajānaṃ pacanādikammakaraṃ vessānaraṃ",
  "atk-s0514a3:690_10": "aggiṃ paricaritvā pāpāni kammāni karonto loko kathaṃ sugatiṃ gamissati.",
  "atk-s0514a3:690_11": "Idaṃ te ativiya dukkathitaṃ.",
  "atk-s0514a3:691_0": "Sabbābhi bhūtāhudha jīvikatthāti ime brāhmaṇā attano jīvikatthaṃ mahābrahmā sabbābhibhūti āhaṃsu,",
  "atk-s0514a3:691_1": "sabbo loko teneva nimmitoti vadanti.",
  "atk-s0514a3:691_2": "Puna aggissa brahmā paricārakotipi vadanti.",
  "atk-s0514a3:691_3": "Sopi kira aggiṃ juhateva.",
  "atk-s0514a3:691_4": "Sabbānubhāvī ca vasīti so pana yadi sabbānubhāvī ca vasī ca,",
  "atk-s0514a3:691_5": "atha kimatthaṃ sayaṃ animmito hutvā attanāva nimmitaṃ vanditā bhaveyya.",
  "atk-s0514a3:691_6": "Idampi te dukkathitameva.",
  "atk-s0514a3:691_7": "Hassanti ariṭṭha brāhmaṇānaṃ vacanaṃ nāma hasitabbayuttakaṃ paṇḍitānaṃ na nijjhānakkhamaṃ.",
  "atk-s0514a3:691_8": "Pakiriṃsūti ime brāhmaṇā evarūpaṃ musāvādaṃ attano sakkārahetu pubbe patthariṃsu.",
  "atk-s0514a3:691_9": "Sandhāpitā jantubhi santidhammanti te ettakena lābhasakkāre apātubhūte jantūhi saddhiṃ yojetvā pāṇavadhapaṭisaṃyuttaṃ",
  "atk-s0514a3:691_10": "attano laddhidhammasaṅkhātaṃ santidhammaṃ sandhāpitā,",
  "atk-s0514a3:691_11": "yaññasuttaṃ nāma ganthayiṃsūti attho.",
  "atk-s0514a3:692_0": "Etañca saccanti yadetaṃ tayā “ajjhenamariyā”tiādi vuttaṃ,",
  "atk-s0514a3:692_1": "etañca saccaṃ bhaveyya.",
  "atk-s0514a3:692_2": "Nākhattiyoti evaṃ sante akhattiyo rajjaṃ nāma na labheyya,",
  "atk-s0514a3:692_3": "abrāhmaṇopi mantapadāni na sikkheyya.",
  "atk-s0514a3:692_4": "Musāvimeti musāva ime.",
  "atk-s0514a3:692_5": "Odariyāti udaranissitajīvikā,",
  "atk-s0514a3:692_6": "udarapūraṇahetu vā.",
  "atk-s0514a3:692_7": "Tadappapaññāti taṃ tesaṃ vacanaṃ appapaññā.",
  "atk-s0514a3:692_8": "Attanāvāti paṇḍitā pana tesaṃ vacanaṃ “sadosa”nti attanāva passanti.",
  "atk-s0514a3:692_9": "Tādisanti tathārūpaṃ.",
  "atk-s0514a3:692_10": "Saṅkhubhitanti saṅkhubhitvā brahmunā ṭhapitamariyādaṃ bhinditvā ṭhitaṃ saṅkhubhitaṃ vibhindaṃ lokaṃ so tavabrahmā kasmā ujuṃ na karoti.",
  "atk-s0514a3:692_11": "Alakkhinti kiṃkāraṇā sabbaloke dukkhaṃ vidahi.",
  "atk-s0514a3:692_12": "Sukhinti kiṃ nu ekantasukhimeva sabbalokaṃ na akāsi,",
  "atk-s0514a3:692_13": "lokavināsako coro maññe tava brahmāti.",
  "atk-s0514a3:692_14": "Māyāti māyāya.",
  "atk-s0514a3:692_15": "Adhammena kimatthamakārīti iminā māyādinā adhammena kiṃkāraṇā lokaṃ anatthakiriyāyaṃ saṃyojesīti attho.",
  "atk-s0514a3:692_16": "Ariṭṭhāti ariṭṭha,",
  "atk-s0514a3:692_17": "tava bhūtapati adhammiko,",
  "atk-s0514a3:692_18": "yo dasavidhe kusaladhamme sati dhammameva avidahitvā adhammaṃ vidahi.",
  "atk-s0514a3:692_19": "Kīṭātiādi upayogatthe paccattaṃ.",
  "atk-s0514a3:692_20": "Ete kīṭādayo pāṇe hantvā macco sujjhatīti etepi kambojaraṭṭhavāsīnaṃ bahūnaṃ anariyānaṃ dhammā,",
  "atk-s0514a3:692_21": "te pana vitathā,",
  "atk-s0514a3:692_22": "adhammāva dhammāti vuttā.",
  "atk-s0514a3:692_23": "Tehipi tava brahmunāva nimmitehi bhavitabbanti.",
  "atk-s0514a3:693_0": "Idāni tesaṃ vitathabhāvaṃ dassento āha –",
  "atk-s0514a3:694_0": "940.",
  "atk-s0514a3:695_0": "“Sace hi so sujjhati yo hanāti, hatopi so saggamupeti ṭhānaṃ;",
  "atk-s0514a3:696_0": "Bhovādi bhovādina mārayeyyuṃ, ye cāpi tesaṃ abhisaddaheyyuṃ.",
  "atk-s0514a3:697_0": "941.",
  "atk-s0514a3:698_0": "“Neva migā na pasū nopi gāvo, āyācanti attavadhāya keci;",
  "atk-s0514a3:699_0": "Vipphandamāne idha jīvikatthā, yaññesu pāṇe pasumārabhanti.",
  "atk-s0514a3:700_0": "942.",
  "atk-s0514a3:701_0": "“Yūpussane pasubandhe ca bālā, cittehi vaṇṇehi mukhaṃ nayanti;",
  "atk-s0514a3:702_0": "Ayaṃ te yūpo kāmaduho parattha, bhavissati sassato samparāye.",
  "atk-s0514a3:703_0": "943.",
  "atk-s0514a3:704_0": "“Sace ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;",
  "atk-s0514a3:705_0": "Sukkhesu kaṭṭhesu navesu cāpi, sace duhe tidive sabbakāme;",
  "atk-s0514a3:706_0": "Tevijjasaṅghāva puthū yajeyyuṃ, abrāhmaṇaṃ kañci na yājayeyyuṃ.",
  "atk-s0514a3:707_0": "944.",
  "atk-s0514a3:708_0": "“Kuto ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;",
  "atk-s0514a3:709_0": "Sukkhesu kaṭṭhesu navesu cāpi, kuto duhe tidive sabbakāme.",
  "atk-s0514a3:710_0": "945.",
  "atk-s0514a3:711_0": "“Saṭhā ca luddā ca paluddhabālā, cittehi vaṇṇehi mukhaṃ nayanti;",
  "atk-s0514a3:712_0": "Ādāya aggiṃ mama dehi vittaṃ, tato sukhī hohisi sabbakāme.",
  "atk-s0514a3:713_0": "946.",
  "atk-s0514a3:714_0": "“Tamaggihuttaṃ saraṇaṃ pavissa, cittehi vaṇṇehi mukhaṃ nayanti;",
  "atk-s0514a3:715_0": "Oropayitvā kesamassuṃ nakhañca, vedehi vittaṃ atigāḷhayanti.",
  "atk-s0514a3:716_0": "947.",
  "atk-s0514a3:717_0": "“Kākā ulūkaṃva raho labhitvā, ekaṃ samānaṃ bahukā samecca;",
  "atk-s0514a3:718_0": "Annāni bhutvā kuhakā kuhitvā, muṇḍaṃ karitvā yaññapathossajanti.",
  "atk-s0514a3:719_0": "948.",
  "atk-s0514a3:720_0": "“Evañhi so vañcito brāhmaṇehi, eko samāno bahukā samecca;",
  "atk-s0514a3:721_0": "Te yogayogena vilumpamānā, diṭṭhaṃ adiṭṭhena dhanaṃ haranti.",
  "atk-s0514a3:722_0": "949.",
  "atk-s0514a3:723_0": "“Akāsiyā rājūhivānusiṭṭhā, tadassa ādāya dhanaṃ haranti;",
  "atk-s0514a3:724_0": "Te tādisā corasamā asantā, vajjhā na haññanti ariṭṭha loke.",
  "atk-s0514a3:725_0": "950.",
  "atk-s0514a3:726_0": "“Indassa bāhārasi dakkhiṇāti, yaññesu chindanti palāsayaṭṭhiṃ;",
  "atk-s0514a3:727_0": "Taṃ cepi saccaṃ maghavā chinnabāhu, kenassa indo asure jināti.",
  "atk-s0514a3:728_0": "951.",
  "atk-s0514a3:729_0": "“Tañceva tucchaṃ maghavā samaṅgī, hantā avajjho paramo sa devo;",
  "atk-s0514a3:730_0": "Mantā ime brāhmaṇā tuccharūpā, sandiṭṭhikā vañcanā esa loke.",
  "atk-s0514a3:731_0": "952.",
  "atk-s0514a3:732_0": "“Mālāgiri himavā yo ca gijjho, sudassano nisabho kuveru;",
  "atk-s0514a3:733_0": "Ete ca aññe ca nagā mahantā, cityā katā yaññakarehi māhu.",
  "atk-s0514a3:734_0": "953.",
  "atk-s0514a3:735_0": "“Yathāpakārāni hi iṭṭhakāni, cityā katā yaññakarehi māhu;",
  "atk-s0514a3:736_0": "Na pabbatā honti tathāpakārā, aññā disā acalā tiṭṭhaselā.",
  "atk-s0514a3:737_0": "954.",
  "atk-s0514a3:738_0": "“Na iṭṭhakā honti silā cirena, na tattha sañjāyati ayo na lohaṃ;",
  "atk-s0514a3:739_0": "Yaññañca etaṃ parivaṇṇayantā, cityā katā yaññakarehi māhu.",
  "atk-s0514a3:740_0": "955.",
  "atk-s0514a3:741_0": "“Ajjhāyakaṃ mantaguṇūpapannaṃ, tapassinaṃ ‘yācayogo’tidhāhu;",
  "atk-s0514a3:742_0": "Tīre samuddassudakaṃ sajantaṃ, taṃ sāgarajjhohari tenāpeyyo.",
  "atk-s0514a3:743_0": "956.",
  "atk-s0514a3:744_0": "“Parosahassampi samantavede, mantūpapanne nadiyo vahanti;",
  "atk-s0514a3:745_0": "Na tena byāpannarasūdakā na, kasmā samuddo atulo apeyyo.",
  "atk-s0514a3:746_0": "957.",
  "atk-s0514a3:747_0": "“Ye keci kūpā idha jīvaloke, loṇūdakā kūpakhaṇehi khātā;",
  "atk-s0514a3:748_0": "Na brāhmaṇajjhoharaṇena tesu, āpo apeyyo dvirasaññu māhu.",
  "atk-s0514a3:749_0": "958.",
  "atk-s0514a3:750_0": "“Pure puratthā kā kassa bhariyā, mano manussaṃ ajanesi pubbe;",
  "atk-s0514a3:751_0": "Tenāpi dhammena na koci hīno, evampi vossaggavibhaṅgamāhu.",
  "atk-s0514a3:752_0": "959.",
  "atk-s0514a3:753_0": "“Caṇḍālaputtopi adhicca vede, bhāseyya mante kusalo matīmā;",
  "atk-s0514a3:754_0": "Na tassa muddhāpi phaleyya sattadhā, mantā ime attavadhāya katā.",
  "atk-s0514a3:755_0": "960.",
  "atk-s0514a3:756_0": "“Vācākatā giddhikatā gahītā, dummocayā kabyapathānupannā;",
  "atk-s0514a3:757_0": "Bālāna cittaṃ visame niviṭṭhaṃ, tadappapaññā abhisaddahanti.",
  "atk-s0514a3:758_0": "961.",
  "atk-s0514a3:759_0": "“Sīhassa byagghassa ca dīpino ca, na vijjatī porisiyaṃ balena;",
  "atk-s0514a3:760_0": "Manussabhāvo ca gavaṃva pekkho, jātī hi tesaṃ asamā samānā.",
  "atk-s0514a3:761_0": "962.",
  "atk-s0514a3:762_0": "“Sace ca rājā pathaviṃ vijitvā, sajīvavā assavapārisajjo;",
  "atk-s0514a3:763_0": "Sayameva so sattusaṅghaṃ vijeyya, tassappajā niccasukhī bhaveyya.",
  "atk-s0514a3:764_0": "963.",
  "atk-s0514a3:765_0": "“Khattiyamantā ca tayo ca vedā, atthena ete samakā bhavanti;",
  "atk-s0514a3:766_0": "Tesañca atthaṃ avinicchinitvā, na bujjhatī oghapathaṃva channaṃ.",
  "atk-s0514a3:767_0": "964.",
  "atk-s0514a3:768_0": "“Khattiyamantā ca tayo ca vedā, atthena ete samakā bhavanti;",
  "atk-s0514a3:769_0": "Lābho alābho ayaso yaso ca, sabbeva tesaṃ catunnañca dhammā.",
  "atk-s0514a3:770_0": "965.",
  "atk-s0514a3:771_0": "“Yathāpi ibbhā dhanadhaññahetu, kammāni karonti puthū pathabyā;",
  "atk-s0514a3:772_0": "Tevijjasaṅghā ca tatheva ajja, kammāni karonti puthū pathabyā.",
  "atk-s0514a3:773_0": "966.",
  "atk-s0514a3:774_0": "“Ibbhehi ye te samakā bhavanti, niccussukā kāmaguṇesu yuttā;",
  "atk-s0514a3:775_0": "Kammāni karonti puthū pathabyā, tadappapaññā dvirasaññurā te”ti.",
  "atk-s0514a3:776_0": "Tattha bhovādīti brāhmaṇā.",
  "atk-s0514a3:776_1": "Bhovādina mārayeyyunti brāhmaṇameva māreyyuṃ.",
  "atk-s0514a3:776_2": "Ye cāpīti yepi brāhmaṇānaṃ taṃ vacanaṃ saddaheyyuṃ,",
  "atk-s0514a3:776_3": "te attano upaṭṭhākeyeva ca brāhmaṇe ca māreyyuṃ.",
  "atk-s0514a3:776_4": "Brāhmaṇā pana brāhmaṇe ca upaṭṭhāke ca amāretvā nānappakāre tiracchāneyeva mārenti.",
  "atk-s0514a3:776_5": "Iti tesaṃ vacanaṃ micchā.",
  "atk-s0514a3:776_6": "Kecīti yaññesu no māretha,",
  "atk-s0514a3:776_7": "mayaṃ saggaṃ gamissāmāti āyācantā keci natthi.",
  "atk-s0514a3:776_8": "Pāṇe pasumārabhantīti migādayo pāṇe ca pasū ca vipphandamāne jīvikatthāya mārenti.",
  "atk-s0514a3:776_9": "Mukhaṃ nayantīti etesu yūpussanesu pasubandhesu imasmiṃ te yūpe sabbaṃ maṇisaṅkhamuttaṃ dhaññaṃ dhanaṃ rajataṃ jātarūpaṃ sannihitaṃ,",
  "atk-s0514a3:776_10": "ayaṃ te yūpo parattha paraloke kāmaduho bhavissati,",
  "atk-s0514a3:776_11": "sassatabhāvaṃ āvahissatīti citrehi kāraṇehi mukhaṃ pasādenti,",
  "atk-s0514a3:776_12": "taṃ taṃ vatvā micchāgāhaṃ gāhentīti attho.",
  "atk-s0514a3:777_0": "Sace cāti sace ca yūpe vā sesakaṭṭhesu vā etaṃ maṇiādikaṃ bhaveyya,",
  "atk-s0514a3:777_1": "tidive vā sabbakāmaduho assa,",
  "atk-s0514a3:777_2": "tevijjasaṅghāva puthū hutvā yaññaṃ yajeyyuṃ bahudhanatāya ceva saggakāmatāya ca,",
  "atk-s0514a3:777_3": "aññaṃ abrāhmaṇaṃ na yājeyyuṃ.",
  "atk-s0514a3:777_4": "Yasmā pana attano dhanaṃ paccāsīsantā aññampi yajāpenti,",
  "atk-s0514a3:777_5": "tasmā abhūtavādinoti veditabbā.",
  "atk-s0514a3:777_6": "Kuto cāti etasmiñca yūpe vā sesakaṭṭhesu vā kuto etaṃ maṇiādikaṃ avijjamānameva,",
  "atk-s0514a3:777_7": "kuto tidive sabbakāme duhissati.",
  "atk-s0514a3:777_8": "Sabbathāpi abhūtameva tesaṃ vacanaṃ.",
  "atk-s0514a3:778_0": "Saṭhā ca luddā ca paluddhabālāti ariṭṭha,",
  "atk-s0514a3:778_1": "ime brāhmaṇā nāma kerāṭikā ceva nikkaruṇā ca,",
  "atk-s0514a3:778_2": "te bālā lokaṃ palobhetvā upalobhetvā citrehi kāraṇehi mukhaṃ pasādenti.",
  "atk-s0514a3:778_3": "Sabbakāmeti aggiṃ ādāya tvañca jūha,",
  "atk-s0514a3:778_4": "amhākañca vittaṃ dehi,",
  "atk-s0514a3:778_5": "tato sabbakāme labhitvā sukhī hohisi.",
  "atk-s0514a3:779_0": "Tamaggihuttaṃ saraṇaṃ pavissāti taṃ rājānaṃ vā rājamahāmattaṃ vā ādāya aggijuhanaṭṭhānaṃ gehaṃ pavisitvā.",
  "atk-s0514a3:779_1": "Oropayitvāti citrāni kāraṇāni vadantā kesamassuṃ nakhe ca oropayitvā.",
  "atk-s0514a3:779_2": "Atigāḷhayantīti vuttatāya tayo vede nissāya “idaṃ dātabbaṃ,",
  "atk-s0514a3:779_3": "idaṃ kattabba”nti vadantā vedehi tassa santakaṃ vittaṃ atigāḷhayanti vināsenti viddhaṃsenti.",
  "atk-s0514a3:780_0": "Annāni bhutvā kuhakā kuhitvāti te kuhakā nānappakāraṃ kuhakakammaṃ katvā samecca samāgantvā yaññaṃ vaṇṇetvā",
  "atk-s0514a3:780_1": "vañcetvā tassa santakaṃ nānaggarasabhojanaṃ bhuñjitvā atha naṃ muṇḍakaṃ katvā yaññapathe ossajanti,",
  "atk-s0514a3:780_2": "taṃ gahetvā bahiyaññāvāṭaṃ gacchantīti attho.",
  "atk-s0514a3:781_0": "Yogayogenāti te brāhmaṇā taṃ ekaṃ bahukā samecca tena tena yogena tāya tāya yuttiyā vilumpamānā diṭṭhaṃ",
  "atk-s0514a3:781_1": "paccakkhaṃ tassa dhanaṃ adiṭṭhena devalokena adiṭṭhaṃ devalokaṃ vaṇṇetvā āharaṇaṭṭhānaṃ katvā haranti.",
  "atk-s0514a3:781_2": "Akāsiyā rājūhivānusiṭṭhāti “idañcidañca baliṃ gaṇhathā”ti rājūhi anusiṭṭhā akāsiyasaṅkhātā rājapurisā viya.",
  "atk-s0514a3:781_3": "Tadassāti taṃ assa dhanaṃ ādāya haranti.",
  "atk-s0514a3:781_4": "Corasamāti abhūtabaliggāhakā sandhicchedakacorasadisā asappurisā.",
  "atk-s0514a3:781_5": "Vajjhāti vadhārahā evarūpā pāpadhammā udāni loke na haññanti.",
  "atk-s0514a3:782_0": "Bāhārasīti bāhā asi.",
  "atk-s0514a3:782_1": "Idaṃ vuttaṃ hoti –",
  "atk-s0514a3:782_2": "idampi ariṭṭha,",
  "atk-s0514a3:782_3": "brāhmaṇānaṃ musāvādaṃ passa.",
  "atk-s0514a3:782_4": "Te kira yaññesu mahatiṃ palāsayaṭṭhiṃ “indassa bāhā asi dakkhiṇā”ti vatvā chindanti.",
  "atk-s0514a3:782_5": "Tañce etesaṃ vacanaṃ saccaṃ,",
  "atk-s0514a3:782_6": "atha chinnabāhu samāno kenassa bāhubalena indo asure jinātīti.",
  "atk-s0514a3:782_7": "Samaṅgīti bāhusamaṅgī acchinnabāhu arogoyeva.",
  "atk-s0514a3:782_8": "Hantāti asurānaṃ hantā.",
  "atk-s0514a3:782_9": "Paramoti uttamo puññiddhiyā samannāgato aññesaṃ avajjho.",
  "atk-s0514a3:782_10": "Brāhmaṇāti brāhmaṇānaṃ.",
  "atk-s0514a3:782_11": "Tuccharūpāti tucchasabhāvā nipphalā.",
  "atk-s0514a3:782_12": "Vañcanāti ye ca te brāhmaṇānaṃ mantā nāma,",
  "atk-s0514a3:782_13": "esā loke sandiṭṭhikā vañcanā.",
  "atk-s0514a3:783_0": "Yathāpakārānīti yādisāni iṭṭhakāni gahetvā yaññakarehi cityā katāti vadanti.",
  "atk-s0514a3:783_1": "Tiṭṭhaselāti pabbatā hi acalā tiṭṭhā na upacitā ekagghanā silāmayā ca.",
  "atk-s0514a3:783_2": "Iṭṭhakāni calāni na ekagghanāni na silāmayāni.",
  "atk-s0514a3:783_3": "Parivaṇṇayantāti etaṃ yaññaṃ vaṇṇentā brāhmaṇā.",
  "atk-s0514a3:784_0": "Samantavedeti paripuṇṇavede brāhmaṇe.",
  "atk-s0514a3:784_1": "Vahantīti sotesupi āvaṭṭesupi patite vahanti,",
  "atk-s0514a3:784_2": "nimujjāpetvā jīvitakkhayaṃ pāpenti.",
  "atk-s0514a3:784_3": "Na tena byāpannarasūdakā nāti ettha eko na-",
  "atk-s0514a3:784_4": "kāro pucchanattho hoti.",
  "atk-s0514a3:784_5": "Nanu tena byāpannarasūdakā nadiyoti taṃ pucchanto evamāha.",
  "atk-s0514a3:784_6": "Kasmāti kena kāraṇena tāva mahāsamuddova apeyyo kato,",
  "atk-s0514a3:784_7": "kiṃ mahābrahmā yamunādīsu nadīsu udakaṃ apeyyaṃ kātuṃ na sakkoti,",
  "atk-s0514a3:784_8": "samuddeyeva sakkotīti.",
  "atk-s0514a3:784_9": "Dvirasaññu māhūti dvirasaññū ahu,",
  "atk-s0514a3:784_10": "jātoti attho.",
  "atk-s0514a3:785_0": "Pure puratthāti ito pure pubbe puratthā paṭhamakappikakāle.",
  "atk-s0514a3:785_1": "Kā kassa bhariyāti kā kassa bhariyā nāma.",
  "atk-s0514a3:785_2": "Tadā hi itthiliṅgameva natthi,",
  "atk-s0514a3:785_3": "pacchā methunadhammavasena mātāpitaro nāma jātā.",
  "atk-s0514a3:785_4": "Mano manussanti tadā hi manoyeva manussaṃ janesi,",
  "atk-s0514a3:785_5": "manomayāva sattā nibbattiṃsūti attho.",
  "atk-s0514a3:785_6": "Tenāpi dhammenāti tenāpi kāraṇena tena sabhāvena na koci jātiyā hīno.",
  "atk-s0514a3:785_7": "Na hi tadā khattiyādibhedo atthi,",
  "atk-s0514a3:785_8": "tasmā yaṃ brāhmaṇā vadanti “brāhmaṇāva jātiyā seṭṭhā,",
  "atk-s0514a3:785_9": "itare hīnā”ti,",
  "atk-s0514a3:785_10": "taṃ micchā.",
  "atk-s0514a3:785_11": "Evampīti evaṃ vattamāne loke porāṇakavattaṃ jahitvā pacchā attanā sammannitvā katānaṃ vasena khattiyādayo cattāro koṭṭhāsā jātā,",
  "atk-s0514a3:785_12": "evampi vossaggavibhaṅgamāhu,",
  "atk-s0514a3:785_13": "attanā katehi kammavossaggehi tesaṃ sattānaṃ ekacce khattiyā jātā,",
  "atk-s0514a3:785_14": "ekacce brāhmaṇādayoti imaṃ vibhāgaṃ kathenti,",
  "atk-s0514a3:785_15": "tasmā “brāhmaṇāva seṭṭhā”ti vacanaṃ micchā.",
  "atk-s0514a3:786_0": "Sattadhāti yadi mahābrahmunā brāhmaṇānaññeva tayo vedā dinnā,",
  "atk-s0514a3:786_1": "na aññesaṃ,",
  "atk-s0514a3:786_2": "caṇḍālassa mante bhāsantassa muddhā sattadhā phaleyya,",
  "atk-s0514a3:786_3": "na ca phalati,",
  "atk-s0514a3:786_4": "tasmā imehi brāhmaṇehi attavadhāya mantā katā,",
  "atk-s0514a3:786_5": "attanoyeva nesaṃ musāvāditaṃ pakāsentā guṇavadhaṃ karonti.",
  "atk-s0514a3:786_6": "Vācākatāti ete mantā nāma musāvādena cintetvā katā.",
  "atk-s0514a3:786_7": "Giddhikatā gahītāti lābhagiddhikatāya brāhmaṇehi gahitā.",
  "atk-s0514a3:786_8": "Dummocayāti macchena gilitabaliso viya dummocayā.",
  "atk-s0514a3:786_9": "Kabyapathānupannāti kabyākārakabrāhmaṇānaṃ vacanapathaṃ anupannā anugatā.",
  "atk-s0514a3:786_10": "Te hi yathā icchanti,",
  "atk-s0514a3:786_11": "tathā musā vatvā bandhanti.",
  "atk-s0514a3:786_12": "Bālānanti tesañhi bālānaṃ cittaṃ visame niviṭṭhaṃ,",
  "atk-s0514a3:786_13": "taṃ aññe appapaññāva abhisaddahanti.",
  "atk-s0514a3:787_0": "Porisiyaṃbalenāti porisiyasaṅkhātena balena.",
  "atk-s0514a3:787_1": "Idaṃ vuttaṃ hoti –",
  "atk-s0514a3:787_2": "yaṃ etesaṃ sīhādīnaṃ purisathāmasaṅkhātaṃ porisiyabalaṃ,",
  "atk-s0514a3:787_3": "tena balena samannāgato brāhmaṇo nāma natthi,",
  "atk-s0514a3:787_4": "sabbe imehi tiracchānehipi hīnāyevāti.",
  "atk-s0514a3:787_5": "Manussabhāvo ca gavaṃva pekkhoti apica yo etesaṃ manussabhāvo,",
  "atk-s0514a3:787_6": "so gunnaṃ viya pekkhitabbo.",
  "atk-s0514a3:787_7": "Kiṃkāraṇā?",
  "atk-s0514a3:787_8": "Jāti hi tesaṃ asamā samānā.",
  "atk-s0514a3:787_9": "Tesañhi brāhmaṇānaṃ duppaññatāya gohi saddhiṃ samānajātiyeva asamā.",
  "atk-s0514a3:787_10": "Aññameva hi gunnaṃ saṇṭhānaṃ,",
  "atk-s0514a3:787_11": "aññaṃ tesanti.",
  "atk-s0514a3:787_12": "Etena brāhmaṇe tiracchānesu sīhādīhi samepi akatvā gorūpasameva karoti.",
  "atk-s0514a3:788_0": "Sace ca rājāti ariṭṭha,",
  "atk-s0514a3:788_1": "yadi mahābrahmunā dinnabhāvena khattiyova pathaviṃ vijitvā.",
  "atk-s0514a3:788_2": "Sajīvavāti sahajīvīhi amaccehi samannāgato.",
  "atk-s0514a3:788_3": "Assavapārisajjoti attano ovādakaraparisāvacarova siyā,",
  "atk-s0514a3:788_4": "athassa parisāya yujjhitvā rajjaṃ kātabbaṃ nāma na bhaveyya.",
  "atk-s0514a3:788_5": "Sayameva so ekakova sattusaṅghaṃ vijeyya,",
  "atk-s0514a3:788_6": "evaṃ sati yuddhe dukkhābhāvena tassa pajā niccasukhī bhaveyya,",
  "atk-s0514a3:788_7": "etañca natthi.",
  "atk-s0514a3:788_8": "Tasmā tesaṃ vacanaṃ micchā.",
  "atk-s0514a3:789_0": "Khattiyamantāti rājasatthañca tayo ca vedā attano āṇāya ruciyā “idameva kattabba”nti pavattattā atthena ete samakā bhavanti.",
  "atk-s0514a3:789_1": "Avinicchinitvāti tesaṃ khattiyamantānaṃ khattiyopi vedānaṃ brāhmaṇopi atthaṃ avinicchinitvā āṇāvaseneva",
  "atk-s0514a3:789_2": "uggaṇhanto taṃ atthaṃ udakoghena channamaggaṃ viya na bujjhati.",
  "atk-s0514a3:790_0": "Atthena eteti vañcanatthena ete samakā bhavanti.",
  "atk-s0514a3:790_1": "Kiṃkāraṇā?",
  "atk-s0514a3:790_2": "Brāhmaṇāva seṭṭhā,",
  "atk-s0514a3:790_3": "aññe vaṇṇā hīnāti vadanti.",
  "atk-s0514a3:790_4": "Ye ca te lābhādayo lokadhammā,",
  "atk-s0514a3:790_5": "sabbeva tesaṃ catunnampi vaṇṇānaṃ dhammā.",
  "atk-s0514a3:790_6": "Ekasattopi etehi muttako nāma natthi.",
  "atk-s0514a3:790_7": "Iti brāhmaṇā lokadhammehi aparimuttāva samānā “seṭṭhā maya”nti musā kathenti.",
  "atk-s0514a3:791_0": "Ibbhāti gahapatikā.",
  "atk-s0514a3:791_1": "Tevijjasaṅghā cāti brāhmaṇāpi tatheva puthūni kasigorakkhādīni kammāni karonti.",
  "atk-s0514a3:791_2": "Niccussukāti niccaṃ ussukkajātā chandajātā.",
  "atk-s0514a3:791_3": "Tadappapaññā dvirasaññurā teti tasmā bhātika,",
  "atk-s0514a3:791_4": "dvirasaññu nippaññā brāhmaṇā,",
  "atk-s0514a3:791_5": "ārā te dhammato.",
  "atk-s0514a3:791_6": "Porāṇakā hi brāhmaṇadhammā etarahi sunakhesu sandissantīti.",
  "atk-s0514a3:792_0": "Evaṃ mahāsatto tassa vādaṃ bhinditvā attano vādaṃ patiṭṭhāpesi.",
  "atk-s0514a3:792_1": "Tassa dhammakathaṃ sutvā sabbā nāgaparisā somanassajātā ahesuṃ.",
  "atk-s0514a3:792_2": "Mahāsatto nesādabrāhmaṇaṃ nāgabhavanā nīharāpesi,",
  "atk-s0514a3:792_3": "paribhāsamattampissa nākāsi.",
  "atk-s0514a3:792_4": "Sāgarabrahmadattopi ṭhapitadivasaṃ anatikkamitvā caturaṅginiyā senāya saha pitu vasanaṭṭhānaṃ agamāsi.",
  "atk-s0514a3:792_5": "Mahāsattopi “mātulañca ayyakañca passissāmī”ti bheriṃ carāpetvā mahantena sirisobhaggena yamunāto uttaritvā tameva assamapadaṃ ārabbha pāyāsi.",
  "atk-s0514a3:792_6": "Avasesā bhātaro cassa mātāpitaro ca pacchato pāyiṃsu.",
  "atk-s0514a3:792_7": "Tasmiṃ khaṇe sāgarabrahmadatto mahāsattaṃ mahatiyā parisāya āgacchantaṃ asañjānitvā pitaraṃ pucchanto āha –",
  "atk-s0514a3:793_0": "967.",
  "atk-s0514a3:794_0": "“Kassa bherī mudiṅgā ca, saṅkhā paṇavadindimā;",
  "atk-s0514a3:795_0": "Purato paṭipannāni, hāsayantā rathesabhaṃ.",
  "atk-s0514a3:796_0": "968.",
  "atk-s0514a3:797_0": "“Kassa kañcanapaṭṭena, puthunā vijjuvaṇṇinā;",
  "atk-s0514a3:798_0": "Yuvā kalāpasannaddho, ko eti siriyā jalaṃ.",
  "atk-s0514a3:799_0": "969.",
  "atk-s0514a3:800_0": "“Ukkāmukhapahaṭṭhaṃva, khadiraṅgārasannibhaṃ;",
  "atk-s0514a3:801_0": "Mukhañca rucirā bhāti, ko eti siriyā jalaṃ.",
  "atk-s0514a3:802_0": "970.",
  "atk-s0514a3:803_0": "“Kassa jambonadaṃ chattaṃ, sasalākaṃ manoramaṃ;",
  "atk-s0514a3:804_0": "Ādiccaraṃsāvaraṇaṃ, ko eti siriyā jalaṃ.",
  "atk-s0514a3:805_0": "971.",
  "atk-s0514a3:806_0": "“Kassa aṅgaṃ pariggayha, vālabījanimuttamaṃ;",
  "atk-s0514a3:807_0": "Ubhato varapuññassa, muddhani uparūpari.",
  "atk-s0514a3:808_0": "972.",
  "atk-s0514a3:809_0": "“Kassa pekhuṇahatthāni, citrāni ca mudūni ca;",
  "atk-s0514a3:810_0": "Kañcanamaṇidaṇḍāni, caranti dubhato mukhaṃ.",
  "atk-s0514a3:811_0": "973.",
  "atk-s0514a3:812_0": "“Khadiraṅgāravaṇṇābhā, ukkāmukhapahaṃsitā;",
  "atk-s0514a3:813_0": "Kassete kuṇḍalā vaggū, sobhanti dubhato mukhaṃ.",
  "atk-s0514a3:814_0": "974.",
  "atk-s0514a3:815_0": "“Kassa vātena chupitā, niddhantā mudukāḷakā;",
  "atk-s0514a3:816_0": "Sobhayanti nalāṭantaṃ, nabhā vijjurivuggatā.",
  "atk-s0514a3:817_0": "975.",
  "atk-s0514a3:818_0": "“Kassa etāni akkhīni, āyatāni puthūni ca;",
  "atk-s0514a3:819_0": "Ko sobhati visālakkho, kassetaṃ uṇṇajaṃ mukhaṃ.",
  "atk-s0514a3:820_0": "976.",
  "atk-s0514a3:821_0": "“Kassete lapanajātā, suddhā saṅkhavarūpamā;",
  "atk-s0514a3:822_0": "Bhāsamānassa sobhanti, dantā kuppilasādisā.",
  "atk-s0514a3:823_0": "977.",
  "atk-s0514a3:824_0": "“Kassa lākhārasasamā, hatthapādā sukhedhitā;",
  "atk-s0514a3:825_0": "Ko so bimboṭṭhasampanno, divā sūriyova bhāsati.",
  "atk-s0514a3:826_0": "978.",
  "atk-s0514a3:827_0": "“Himaccaye himavati, mahāsālova pupphito;",
  "atk-s0514a3:828_0": "Ko so odātapāvāro, jayaṃ indova sobhati.",
  "atk-s0514a3:829_0": "979.",
  "atk-s0514a3:830_0": "“Suvaṇṇapīḷakākiṇṇaṃ, maṇidaṇḍavicittakaṃ;",
  "atk-s0514a3:831_0": "Ko so parisamogayha, īsaṃ khaggaṃ pamuñcati.",
  "atk-s0514a3:832_0": "980.",
  "atk-s0514a3:833_0": "“Suvaṇṇavikatā cittā, sukatā cittasibbanā;",
  "atk-s0514a3:834_0": "Ko so omuñcate pādā, namo katvā mahesino”ti.",
  "atk-s0514a3:835_0": "Tattha paṭipannānīti kassetāni tūriyāni purato paṭipannāni.",
  "atk-s0514a3:835_1": "Hāsayantāti etaṃ rājānaṃ hāsayantā.",
  "atk-s0514a3:835_2": "Kassa kañcanapaṭṭenāti kassa nalāṭante bandhena uṇhīsapaṭṭena vijjuyā meghamukhaṃ viya mukhaṃ pajjotatīti pucchati.",
  "atk-s0514a3:835_3": "Yuvā kalāpasannaddhoti taruṇo sannaddhakalāpo.",
  "atk-s0514a3:835_4": "Ukkāmukhapahaṭṭhaṃvāti kammāruddhane pahaṭṭhasuvaṇṇaṃ viya.",
  "atk-s0514a3:835_5": "Khadiraṅgārasannibhanti ādittakhadiraṅgārasannibhaṃ.",
  "atk-s0514a3:835_6": "Jambonadanti rattasuvaṇṇamayaṃ.",
  "atk-s0514a3:835_7": "Aṅgaṃ pariggayhāti cāmarigāhakena aṅgena pariggahitā hutvā.",
  "atk-s0514a3:835_8": "Vālabījanimuttamanti uttamaṃ vālabījaniṃ.",
  "atk-s0514a3:835_9": "Pekhuṇahatthānīti morapiñchahatthakāni.",
  "atk-s0514a3:835_10": "Citrānīti sattaratanacitrāni.",
  "atk-s0514a3:835_11": "Kañcanamaṇidaṇḍānīti tapanīyasuvaṇṇena ca maṇīhi ca khaṇitadaṇḍāni.",
  "atk-s0514a3:835_12": "Dubhato mukhanti mukhassa ubhayapassesu caranti.",
  "atk-s0514a3:836_0": "Vātena chupitāti vātapahaṭā.",
  "atk-s0514a3:836_1": "Niddhantāti siniddhaantā.",
  "atk-s0514a3:836_2": "Nalāṭantanti kassete evarūpā kesā nalāṭantaṃ upasobhenti.",
  "atk-s0514a3:836_3": "Nabhā vijjurivuggatāti nabhato uggatā vijju viya.",
  "atk-s0514a3:836_4": "Uṇṇajanti kañcanādāso viya paripuṇṇaṃ.",
  "atk-s0514a3:836_5": "Lapanajātāti mukhajātā.",
  "atk-s0514a3:836_6": "Kuppilasādisāti mandālakamakulasadisā.",
  "atk-s0514a3:836_7": "Sukhedhitāti sukhaparihaṭā.",
  "atk-s0514a3:836_8": "Jayaṃ indovāti jayaṃ patto indo viya.",
  "atk-s0514a3:836_9": "Suvaṇṇapīḷakākiṇṇanti suvaṇṇapīḷakāhi ākiṇṇaṃ.",
  "atk-s0514a3:836_10": "Maṇidaṇḍavicittakanti maṇīhi tharumhi vicittakaṃ.",
  "atk-s0514a3:836_11": "Suvaṇṇavikatāti suvaṇṇakhacitā.",
  "atk-s0514a3:836_12": "Cittāti sattaratanavicittā.",
  "atk-s0514a3:836_13": "Sukatāti suṭṭhu niṭṭhitā.",
  "atk-s0514a3:836_14": "Cittasibbanāti citrasibbiniyo.",
  "atk-s0514a3:836_15": "Ko so omuñcate pādāti ko esa pādato evarūpā pādukā omuñcatīti.",
  "atk-s0514a3:837_0": "Evaṃ puttena sāgarabrahmadattena puṭṭho iddhimā abhiññālābhī tāpaso “tāta,",
  "atk-s0514a3:837_1": "ete dhataraṭṭharañño puttā tava bhāgineyyanāgā”ti ācikkhanto gāthamāha –",
  "atk-s0514a3:838_0": "981.",
  "atk-s0514a3:839_0": "“Dhataraṭṭhā hi te nāgā, iddhimanto yasassino;",
  "atk-s0514a3:840_0": "Samuddajāya uppannā, nāgā ete mahiddhikā”ti.",
  "atk-s0514a3:841_0": "Evaṃ tesaṃ kathentānaññeva nāgaparisā patvā tāpasassa pāde vanditvā ekamantaṃ nisīdiṃsu.",
  "atk-s0514a3:841_1": "Samuddajāpi pitaraṃ vanditvā roditvā nāgaparisāya saddhiṃ nāgabhavanameva gatā.",
  "atk-s0514a3:841_2": "Sāgarabrahmadattopi tattheva katipāhaṃ vasitvā bārāṇasimeva gato.",
  "atk-s0514a3:841_3": "Samuddajā nāgabhavaneyeva kālamakāsi.",
  "atk-s0514a3:841_4": "Bodhisatto yāvajīvaṃ sīlaṃ rakkhitvā uposathakammaṃ katvā āyupariyosāne saddhiṃ parisāya saggapuraṃ pūresi.",
  "atk-s0514a3:842_0": "Satthā imaṃ dhammadesanaṃ āharitvā “evaṃ upāsakā porāṇakapaṇḍitā anuppannepi buddhe evarūpaṃ nāma sampattiṃ",
  "atk-s0514a3:842_1": "pahāya uposathakammaṃ kariṃsuyevā”ti vatvā jātakaṃ samodhānesi.",
  "atk-s0514a3:842_2": "Desanāpariyosāne upāsakā sotāpattiphale patiṭṭhahiṃsu.",
  "atk-s0514a3:842_3": "Tadā mātāpitaro mahārājakulāni ahesuṃ,",
  "atk-s0514a3:842_4": "nesādabrāhmaṇo devadatto,",
  "atk-s0514a3:842_5": "somadatto ānando,",
  "atk-s0514a3:842_6": "ajamukhī uppalavaṇṇā,",
  "atk-s0514a3:842_7": "sudassano sāriputto,",
  "atk-s0514a3:842_8": "subhogo moggallāno,",
  "atk-s0514a3:842_9": "kāṇāriṭṭho sunakkhatto,",
  "atk-s0514a3:842_10": "bhūridatto pana ahameva sammāsambuddho ahosinti.",
  "atk-s0514a3:843_0": "Bhūridattajātakavaṇṇanā chaṭṭhāniṭṭhitā.",
  "atk-s0514a3:845_0": "[544] 7. Candakumārajātakavaṇṇanā",
  "atk-s0514a3:846_0": "Rājāsi luddakammoti idaṃ satthā gijjhakūṭe viharanto devadattaṃ ārabbha kathesi.",
  "atk-s0514a3:846_1": "Tassa vatthu saṅghabhedakakkhandhake āgatameva.",
  "atk-s0514a3:846_2": "Taṃ tassa pabbajitakālato paṭṭhāya yāva bimbisārarañño maraṇā tatthāgatanayeneva veditabbaṃ.",
  "atk-s0514a3:846_3": "Taṃ pana mārāpetvā devadatto ajātasattuṃ upasaṅkamitvā “mahārāja,",
  "atk-s0514a3:846_4": "tava manoratho matthakaṃ patto,",
  "atk-s0514a3:846_5": "mama manoratho tāva na pāpuṇātī”ti āha.",
  "atk-s0514a3:846_6": "“Ko pana te, bhante,",
  "atk-s0514a3:846_7": "manoratho”ti?",
  "atk-s0514a3:846_8": "“Nanu dasabalaṃ māretvā buddho bhavissāmī”ti.",
  "atk-s0514a3:846_9": "“Amhehettha kiṃ kātabba”nti?",
  "atk-s0514a3:846_10": "“Mahārāja,",
  "atk-s0514a3:846_11": "dhanuggahe sannipātāpetuṃ vaṭṭatī”ti. “Sādhu,",
  "atk-s0514a3:846_12": "bhante”ti rājā akkhaṇavedhīnaṃ dhanuggahānaṃ pañcasatāni sannipātāpetvā tato ekatiṃsa jane uccinitvā therassa santikaṃ pāhesi.",
  "atk-s0514a3:846_13": "So tesaṃ jeṭṭhakaṃ āmantetvā “āvuso samaṇo gotamo gijjhakūṭe viharati,",
  "atk-s0514a3:846_14": "asukasmiṃ nāma divāṭṭhāne caṅkamati.",
  "atk-s0514a3:846_15": "Tvaṃ tattha gantvā taṃ visapītena sallena vijjhitvā jīvitakkhayaṃ pāpetvā asukena nāma maggena ehī”ti",
  "atk-s0514a3:846_16": "vatvā pesetvā tasmiṃ magge dve dhanuggaheṭhapesi “tumhākaṃ ṭhitamaggena eko puriso āgamissati,",
  "atk-s0514a3:846_17": "taṃ tumhe jīvitā voropetvā asukena nāma maggena ethā”ti,",
  "atk-s0514a3:846_18": "tasmiṃ magge cattāro purise ṭhapesi “tumhākaṃ ṭhitamaggena dve purisā āgamissanti,",
  "atk-s0514a3:846_19": "tumhe te jīvitā voropetvā asukena nāma maggena ethā”ti,",
  "atk-s0514a3:846_20": "tasmiṃ magge aṭṭha jane ṭhapesi “tumhākaṃ ṭhitamaggena cattāro puriso āgamissanti,",
  "atk-s0514a3:846_21": "tumhe te jīvitā voropetvā asukena nāma maggena ethā”ti,",
  "atk-s0514a3:846_22": "tasmiṃ magge soḷasa purise ṭhapesi “tumhākaṃ ṭhitamaggena aṭṭha purisā āgamissanti,",
  "atk-s0514a3:846_23": "tumhe te jīvitā voropetvā asukena nāma maggena ethā”ti.",
  "atk-s0514a3:847_0": "Kasmā panesa evamakāsīti?",
  "atk-s0514a3:847_1": "Attano kammassa paṭicchādanatthaṃ.",
  "atk-s0514a3:847_2": "Atha so jeṭṭhakadhanuggaho vāmato khaggaṃ laggetvā piṭṭhiyā tuṇīraṃ bandhitvā meṇḍasiṅgamahādhanuṃ gahetvā",
  "atk-s0514a3:847_3": "tathāgatassa santikaṃ gantvā “vijjhissāmi na”nti saññāya dhanuṃ āropetvā saraṃ sannayhitvā ākaḍḍhitvā",
  "atk-s0514a3:847_4": "vissajjetuṃ nāsakkhi.",
  "atk-s0514a3:847_5": "So saraṃ oropetumpi asakkonto phāsukā bhijjantiyo viya mukhato kheḷena paggharantena kilantarūpo ahosi,",
  "atk-s0514a3:847_6": "sakalasarīraṃ thaddhaṃ jātaṃ,",
  "atk-s0514a3:847_7": "yantena pīḷitākārappattaṃ viya ahosi.",
  "atk-s0514a3:847_8": "So maraṇabhayatajjito aṭṭhāsi.",
  "atk-s0514a3:847_9": "Atha naṃ satthā disvā madhurassaraṃ nicchāretvā etadavoca “mā bhāyi bho, purisa,",
  "atk-s0514a3:847_10": "ito ehī”ti.",
  "atk-s0514a3:847_11": "So tasmiṃ khaṇe āvudhāni chaḍḍetvā bhagavato pādesu sirasā nipatitvā “accayo maṃ, bhante,",
  "atk-s0514a3:847_12": "accagamā yathābālaṃ yathāmūḷhaṃ yathāakusalaṃ,",
  "atk-s0514a3:847_13": "svāhaṃ tumhākaṃ guṇe ajānanto andhabālassa devadattassa vacanena tumhe jīvitā voropetuṃ āgatomhi,",
  "atk-s0514a3:847_14": "khamatha me,",
  "atk-s0514a3:847_15": "bhante”ti khamāpetvā ekamante nisīdi.",
  "atk-s0514a3:847_16": "Atha naṃ satthā dhammaṃ desento saccāni pakāsetvā sotāpattiphale patiṭṭhāpetvā “āvuso,",
  "atk-s0514a3:847_17": "devadattena ācikkhitamaggaṃ appaṭipajjitvā aññena maggena yāhī”ti uyyojesi.",
  "atk-s0514a3:847_18": "Uyyojetvā ca pana caṅkamā oruyha aññatarasmiṃ rukkhamūle nisīdi.",
  "atk-s0514a3:848_0": "Atha tasmiṃ dhanuggahe anāgacchante itare dve janā “kiṃ nu kho so cirāyatī”ti paṭimaggena gacchantā dasabalaṃ",
  "atk-s0514a3:848_1": "disvā upasaṅkamitvā vanditvā ekamantaṃ nisīdiṃsu.",
  "atk-s0514a3:848_2": "Satthā tesampi dhammaṃ desetvā saccāni pakāsetvā sotāpattiphale patiṭṭhāpetvā “āvuso,",
  "atk-s0514a3:848_3": "devadattena kathitamaggaṃ appaṭipajjitvā iminā maggena gacchathā”ti uyyojesi.",
  "atk-s0514a3:848_4": "Iminā upāyena itaresupi āgantvā nisinnesu sotāpattiphale patiṭṭhāpetvā aññena maggena uyyojesi.",
  "atk-s0514a3:848_5": "Atha so paṭhamamāgato jeṭṭhakadhanuggaho devadattaṃ upasaṅkamitvā “bhante,",
  "atk-s0514a3:848_6": "devadatta ahaṃ sammāsambuddhaṃ jīvitā voropetuṃ nāsakkhiṃ,",
  "atk-s0514a3:848_7": "mahiddhiko so bhagavā mahānubhāvo”ti ārocesi.",
  "atk-s0514a3:848_8": "Te sabbepi “sammāsambuddhaṃ nissāya amhehi jīvitaṃ laddha”nti satthu santike pabbajitvā arahattaṃ pāpuṇiṃsu.",
  "atk-s0514a3:848_9": "Ayaṃ pavatti bhikkhusaṅghe pākaṭā ahosi.",
  "atk-s0514a3:848_10": "Bhikkhū dhammasabhāyaṃ kathaṃ samuṭṭhāpesuṃ “āvuso devadatto kira ekasmiṃ tathāgate veracittena bahū jane jīvitā voropetuṃ vāyāmamakāsi,",
  "atk-s0514a3:848_11": "te sabbepi satthāraṃ nissāya jīvitaṃ labhiṃsū”ti.",
  "atk-s0514a3:848_12": "Satthā āgantvā “kāya nuttha,",
  "atk-s0514a3:848_13": "bhikkhave,",
  "atk-s0514a3:848_14": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0514a3:848_15": "bhikkhave, idāneva,",
  "atk-s0514a3:848_16": "pubbepi devadatto maṃ ekakaṃ nissāya mayi veracittena bahū jane jīvitā voropetuṃ vāyāmaṃ akāsiyevā”ti vatvā tehi yācito atītaṃ āhari.",
  "atk-s0514a3:849_0": "Atīte ayaṃ bārāṇasī pupphavatī nāma ahosi.",
  "atk-s0514a3:849_1": "Tattha vasavattirañño putto ekarājā nāma rajjaṃ kāresi,",
  "atk-s0514a3:849_2": "tassa putto candakumāro nāma oparajjaṃ kāresi.",
  "atk-s0514a3:849_3": "Khaṇḍahālo nāma brāhmaṇo purohito ahosi.",
  "atk-s0514a3:849_4": "So rañño atthañca dhammañca anusāsi.",
  "atk-s0514a3:849_5": "Taṃ kira rājā “paṇḍito”ti vinicchaye nisīdāpesi.",
  "atk-s0514a3:849_6": "So lañjavittako hutvā lañjaṃ gahetvā asāmike sāmike karoti,",
  "atk-s0514a3:849_7": "sāmike ca asāmike.",
  "atk-s0514a3:849_8": "Athekadivasaṃ eko aḍḍaparājito puriso vinicchayaṭṭhānā upakkosento nikkhamitvā rājupaṭṭhānaṃ āgacchantaṃ",
  "atk-s0514a3:849_9": "candakumāraṃ disvā dhāvitvā tassa pādesu nipatitvā rodi. So “kiṃ,",
  "atk-s0514a3:849_10": "bho purisa,",
  "atk-s0514a3:849_11": "rodasī”ti āha. “Sāmi,",
  "atk-s0514a3:849_12": "khaṇḍahālo vinicchaye vilopaṃ khādati,",
  "atk-s0514a3:849_13": "ahaṃ tena lañjaṃ gahetvā parājayaṃ pāpito”ti.",
  "atk-s0514a3:849_14": "Candakumāro “mā bhāyī”ti taṃ assāsetvā vinicchayaṃ netvā sāmikameva sāmikaṃ,",
  "atk-s0514a3:849_15": "asāmikameva asāmikaṃ akāsi.",
  "atk-s0514a3:849_16": "Mahājano mahāsaddena sādhukāramadāsi.",
  "atk-s0514a3:849_17": "Rājā taṃ sutvā “kiṃsaddo eso”ti pucchi.",
  "atk-s0514a3:849_18": "“Candakumārena kira aḍḍo suvinicchito,",
  "atk-s0514a3:849_19": "tattheso sādhukārasaddo”ti.",
  "atk-s0514a3:849_20": "Taṃ sutvā rājā tussi.",
  "atk-s0514a3:849_21": "Kumāro āgantvā taṃ vanditvā ekamantaṃ nisīdi.",
  "atk-s0514a3:849_22": "Atha naṃ rājā “tāta,",
  "atk-s0514a3:849_23": "eko kira te aḍḍo vinicchito”ti āha. “Āma, devā”ti. “Tena hi, tāta,",
  "atk-s0514a3:849_24": "ito paṭṭhāya tvameva vinicchayaṃ paṭṭhapehī”ti vinicchayaṃ kumārassa adāsi.",
  "atk-s0514a3:850_0": "Tato paṭṭhāya khaṇḍahālassa āyo pacchijji.",
  "atk-s0514a3:850_1": "So tato paṭṭhāya kumāre āghātaṃ bandhitvā okāsaṃ gavesanto antarāpekkho vicari.",
  "atk-s0514a3:850_2": "So pana rājā mandapañño.",
  "atk-s0514a3:850_3": "So ekadivasaṃ rattibhāge supitvā paccūsasamaye supinante alaṅkatadvārakoṭṭhakaṃ,",
  "atk-s0514a3:850_4": "sattaratanamayapākāraṃ,",
  "atk-s0514a3:850_5": "saṭṭhiyojanikasuvaṇṇamayavālukamahāvīthiṃ,",
  "atk-s0514a3:850_6": "yojanasahassubbedhavejayantapāsādapaṭimaṇḍitaṃ nandanavanādivanarāmaṇeyyakanandāpokkharaṇiādipokkharaṇirāmaṇeyyakasamannāgataṃ",
  "atk-s0514a3:850_7": "ākiṇṇadevagaṇaṃ tāvatiṃsabhavanaṃ disvā pabujjhitvā tattha gantukāmo cintesi –",
  "atk-s0514a3:850_8": "“sve ācariyakhaṇḍahālassāgamanavelāya devalokagāmimaggaṃ pucchitvā tena desitamaggena devalokaṃ gamissāmī”ti",
  "atk-s0514a3:850_9": "khaṇḍahālopi pātova nhatvā bhuñjitvā rājupaṭṭhānaṃ āgantvā rājanivesanaṃ pavisitvā rañño sukhaseyyaṃ pucchi.",
  "atk-s0514a3:850_10": "Athassa rājā āsanaṃ dāpetvā pañhaṃ pucchi.",
  "atk-s0514a3:850_11": "Tamatthaṃ pakāsento satthā āha –",
  "atk-s0514a3:851_0": "982.",
  "atk-s0514a3:852_0": "“Rājāsi luddakammo, ekarājā pupphavatīyā;",
  "atk-s0514a3:853_0": "So pucchi brahmabandhuṃ, khaṇḍahālaṃ purohitaṃ mūḷhaṃ.",
  "atk-s0514a3:854_0": "983.",
  "atk-s0514a3:855_0": "“Saggāna maggamācikkha, tvaṃsi brāhmaṇa dhammavinayakusalo;",
  "atk-s0514a3:856_0": "Yathā ito vajanti sugatiṃ, narā puññāni katvānā”ti.",
  "atk-s0514a3:857_0": "Tattha rājāsīti rājā āsi.",
  "atk-s0514a3:857_1": "Luddakammoti kakkhaḷapharusakammo.",
  "atk-s0514a3:857_2": "Saggāna magganti saggānaṃ gamanamaggaṃ.",
  "atk-s0514a3:857_3": "Dhammavinayakusaloti sucaritadhamme ca ācāravinaye ca kusalo.",
  "atk-s0514a3:857_4": "Yathāti yathā narā puññāni katvā ito sugatiṃ gacchanti,",
  "atk-s0514a3:857_5": "taṃ me sugatimaggaṃ ācikkhāhīti pucchi.",
  "atk-s0514a3:858_0": "Imaṃ pana pañhaṃ sabbaññubuddhaṃ vā tassa sāvake vā tesaṃ alābhena bodhisattaṃ vā pucchituṃ vaṭṭati.",
  "atk-s0514a3:858_1": "Rājā pana yathā nāma sattāhaṃ maggamūḷho puriso aññaṃ māsamattaṃ maggamūḷhaṃ maggaṃ puccheyya,",
  "atk-s0514a3:858_2": "evaṃ khaṇḍahālaṃ pucchi.",
  "atk-s0514a3:858_3": "So cintesi “ayaṃ me paccāmittassa piṭṭhidassanakālo,",
  "atk-s0514a3:858_4": "idāni candakumāraṃ jīvitakkhayaṃ pāpetvā mama manorathaṃ pūressāmī”ti.",
  "atk-s0514a3:858_5": "Atha rājānaṃ āmantetvā tatiyaṃ gāthamāha –",
  "atk-s0514a3:859_0": "984.",
  "atk-s0514a3:860_0": "“Atidānaṃ daditvāna, avajjhe deva ghātetvā;",
  "atk-s0514a3:861_0": "Evaṃ vajanti sugatiṃ, narā puññāni katvānā”ti.",
  "atk-s0514a3:862_0": "Tassattho –",
  "atk-s0514a3:862_1": "mahārāja saggaṃ gacchantā nāma atidānaṃ dadanti,",
  "atk-s0514a3:862_2": "avajjhe ghātenti.",
  "atk-s0514a3:862_3": "Sacepi saggaṃ gantukāmosi,",
  "atk-s0514a3:862_4": "tvampi tatheva karohīti.",
  "atk-s0514a3:863_0": "Atha naṃ rājā pañhassa atthaṃ pucchi –",
  "atk-s0514a3:864_0": "985.",
  "atk-s0514a3:865_0": "“Kiṃ pana taṃ atidānaṃ, ke ca avajjhā imasmi lokasmiṃ;",
  "atk-s0514a3:866_0": "Etañca kho no akkhāhi, yajissāmi dadāmi dānānī”ti.",
  "atk-s0514a3:867_0": "Sopissa byākāsi –",
  "atk-s0514a3:868_0": "986.",
  "atk-s0514a3:869_0": "“Puttehi deva yajitabbaṃ, mahesīhi negamehi ca;",
  "atk-s0514a3:870_0": "Usabhehi ājāniyehi catūhi, sabbacatukkena deva yajitabba”nti.",
  "atk-s0514a3:871_0": "Rañño pañhaṃ byākaronto ca devalokamaggaṃ puṭṭho nirayamaggaṃ byākāsi.",
  "atk-s0514a3:872_0": "Tattha puttehīti attanā jātehi piyaputtehi ceva piyadhītāhi ca.",
  "atk-s0514a3:872_1": "Mahesīhīti piyabhariyāhi.",
  "atk-s0514a3:872_2": "Negamehīti seṭṭhīhi.",
  "atk-s0514a3:872_3": "Usabhehīti sabbasetehi usabharājūhi.",
  "atk-s0514a3:872_4": "Ājāniyehīti maṅgalaassehi.",
  "atk-s0514a3:872_5": "Catūhīti etehi sabbeheva aññehi ca hatthiādīhi catūhi catūhīti evaṃ sabbacatukkena, deva,",
  "atk-s0514a3:872_6": "yajitabbaṃ.",
  "atk-s0514a3:872_7": "Etesañhi khaggena sīsaṃ chinditvā suvaṇṇapātiyā galalohitaṃ gahetvā āvāṭe pakkhipitvā yaññassa yajanakarājāno sarīrena saha devalokaṃ gacchanti. Mahārāja,",
  "atk-s0514a3:872_8": "samaṇabrāhmaṇakapaṇaddhikavanibbakayācakānaṃ ghāsacchādanādisampadānaṃ dānameva pavattati.",
  "atk-s0514a3:872_9": "Ime pana puttadhītādayo māretvā tesaṃ galalohitena yaññassa yajanaṃ atidānaṃ nāmāti rājānaṃ saññāpesi.",
  "atk-s0514a3:873_0": "Iti so “sace candakumāraṃ ekaññeva gaṇhissāmi,",
  "atk-s0514a3:873_1": "veracittena karaṇaṃ maññissantī”ti taṃ mahājanassa antare pakkhipi.",
  "atk-s0514a3:873_2": "Idaṃ pana tesaṃ kathentānaṃ kathaṃ sutvā sabbe antepurajanā bhītatasitā saṃviggamānahadayā ekappahāreneva mahāravaṃ raviṃsu.",
  "atk-s0514a3:873_3": "Tamatthaṃ pakāsento satthā āha –",
  "atk-s0514a3:874_0": "987.",
  "atk-s0514a3:875_0": "“Taṃ sutvā antepure, kumārā mahesiyo ca haññantu;",
  "atk-s0514a3:876_0": "Eko ahosi nigghoso, bhikkhā accuggato saddo”ti.",
  "atk-s0514a3:877_0": "Tattha tanti “kumārā ca mahesiyo ca haññantū”ti taṃ saddaṃ sutvā ekoti sakalarājanivesane ekova nigghoso ahosi.",
  "atk-s0514a3:877_1": "Bhismāti bhayānako.",
  "atk-s0514a3:877_2": "Accuggatoti atiuggato ahosi,",
  "atk-s0514a3:877_3": "sakalarājakulaṃ yugantavātappahaṭaṃ viya sālavanaṃ ahosi.",
  "atk-s0514a3:878_0": "Brāhmaṇo rājānaṃ āha –",
  "atk-s0514a3:878_1": "“kiṃ pana, mahārāja,",
  "atk-s0514a3:878_2": "yaññaṃ yajituṃ sakkosi,",
  "atk-s0514a3:878_3": "na sakkosī”ti?",
  "atk-s0514a3:878_4": "“Kiṃ kathesi, ācariya,",
  "atk-s0514a3:878_5": "yaññaṃ yajitvā devalokaṃ gamissāmī”ti.",
  "atk-s0514a3:878_6": "“Mahārāja,",
  "atk-s0514a3:878_7": "bhīrukā dubbalajjhāsayā yaññaṃ yajituṃ samatthā nāma na honti,",
  "atk-s0514a3:878_8": "tumhe idha sabbe sannipātetha,",
  "atk-s0514a3:878_9": "ahaṃ yaññāvāṭe kammaṃ karissāmī”ti attano pahonakaṃ balakāyaṃ gahetvā nagarā nikkhamma yaññāvāṭaṃ samatalaṃ kāretvā vatiyā parikkhipi. Kasmā?",
  "atk-s0514a3:878_10": "Dhammiko hi samaṇo vā brāhmaṇo vā āgantvā nivāreyyāti yaññāvāṭe vatiyā parikkhepanaṃ nāma cārittanti katvā porāṇakabrāhmaṇehi ṭhapitaṃ.",
  "atk-s0514a3:878_11": "Rājāpi purise pakkosāpetvā “tātā,",
  "atk-s0514a3:878_12": "ahaṃ attano puttadhītaro ca bhariyāyo ca māretvā yaññaṃ yajitvā devalokaṃ gamissāmi,",
  "atk-s0514a3:878_13": "gacchatha nesaṃ ācikkhitvā sabbe idhānethā”ti puttānaṃ tāva ānayanatthāya āha –",
  "atk-s0514a3:879_0": "988.",
  "atk-s0514a3:880_0": "“Gacchatha vadetha kumāre, candaṃ sūriyañca bhaddasenañca;",
  "atk-s0514a3:881_0": "Sūrañca vāmagottañca, pacurā kira hotha yaññatthāyā”ti.",
  "atk-s0514a3:882_0": "Tattha gacchatha vadetha kumāreti candakumāro ca sūriyakumāro cāti dve gotamideviyā aggamahesiyā puttā,",
  "atk-s0514a3:882_1": "bhaddaseno ca sūro ca vāmagotto ca tesaṃ vemātikabhātaro.",
  "atk-s0514a3:882_2": "Pacurā kira hothāti ekasmiṃ ṭhāne rāsī hothāti ācikkhathāti attho.",
  "atk-s0514a3:883_0": "Te paṭhamaṃ candakumārassa santikaṃ gantvā āhaṃsu “kumāra,",
  "atk-s0514a3:883_1": "tumhe kira māretvā tumhākaṃ pitā devalokaṃ gantukāmo,",
  "atk-s0514a3:883_2": "tumhākaṃ gaṇhanatthāya amhe pesesī”ti.",
  "atk-s0514a3:883_3": "“Kassa vacanena maṃ gaṇhāpesī”ti?",
  "atk-s0514a3:883_4": "“Khaṇḍahālassa, devā”ti.",
  "atk-s0514a3:883_5": "“Kiṃ so maññeva gaṇhāpeti,",
  "atk-s0514a3:883_6": "udāhu aññepī”ti.",
  "atk-s0514a3:883_7": "“Rājaputta,",
  "atk-s0514a3:883_8": "aññepi gaṇhāpeti,",
  "atk-s0514a3:883_9": "sabbacatukkaṃ kira yaññaṃ yajitukāmo”ti.",
  "atk-s0514a3:883_10": "So cintesi “tassa aññehi saddhiṃ veraṃ natthi,",
  "atk-s0514a3:883_11": "‘vinicchaye vilopaṃ kātuṃ na labhāmī’ti pana mayi ekasmiṃ veracittena bahū mārāpeti,",
  "atk-s0514a3:883_12": "pitaraṃ daṭṭhuṃ labhantassa sabbesaṃ tesaṃ mocāpanaṃ nāma mama bhāro”ti.",
  "atk-s0514a3:883_13": "Atha ne rājapurise āha “tena hi me pitu vacanaṃ karothā”ti.",
  "atk-s0514a3:883_14": "Te taṃ netvā rājaṅgaṇe ekamante ṭhapetvā itarepi tayo āmantetvā tasseva santike katvā rañño ārocayiṃsu “ānītā te, deva, puttā”ti.",
  "atk-s0514a3:883_15": "So tesaṃ vacanaṃ sutvā “tātā,",
  "atk-s0514a3:883_16": "idāni me dhītaro ānetvā tesaññeva bhātikānaṃ santike karothā”ti catasso dhītaro āharāpetuṃ itaraṃ gāthamāha –",
  "atk-s0514a3:884_0": "989.",
  "atk-s0514a3:885_0": "“Kumāriyopi vadetha, upasenaṃ kokilañca muditañca;",
  "atk-s0514a3:886_0": "Nandañcāpi kumāriṃ, pacurā kira hotha yaññatthāyā”ti.",
  "atk-s0514a3:887_0": "Te “evaṃ karissāmā”ti tāsaṃ santikaṃ gantvā tā rodamānā paridevamānā ānetvā bhātikānaññeva santike kariṃsu.",
  "atk-s0514a3:887_1": "Tato rājā attano bhariyānaṃ gahaṇatthāya itaraṃ gāthamāha –",
  "atk-s0514a3:888_0": "990.",
  "atk-s0514a3:889_0": "“Vijayampi mayhaṃ mahesiṃ, erāvatiṃ kesiniṃsunandañca;",
  "atk-s0514a3:890_0": "Lakkhaṇavarūpapannā, pacurā kira hotha yaññatthāyā”ti.",
  "atk-s0514a3:891_0": "Tattha lakkhaṇavarūpapannāti uttamehi catusaṭṭhiyā itthilakkhaṇehi upapannā etāpi vadethāti attho.",
  "atk-s0514a3:892_0": "Te tāpi paridevamānā ānetvā kumārānaṃ santike kariṃsu.",
  "atk-s0514a3:892_1": "Atha rājā cattāro seṭṭhino gahaṇatthāya āṇāpento itaraṃ gāthamāha –",
  "atk-s0514a3:893_0": "991.",
  "atk-s0514a3:894_0": "“Gahapatayo ca vadetha, puṇṇamukhaṃ bhaddiyaṃ siṅgālañca;",
  "atk-s0514a3:895_0": "Vaḍḍhañcāpi gahapatiṃ, pacurā kira hotha yaññatthāyā”ti.",
  "atk-s0514a3:896_0": "Rājapurisā gantvā tepi ānayiṃsu.",
  "atk-s0514a3:896_1": "Rañño puttadāre gayhamāne sakalanagaraṃ na kiñci avoca.",
  "atk-s0514a3:896_2": "Seṭṭhikulāni pana mahāsambandhāni,",
  "atk-s0514a3:896_3": "tasmā tesaṃ gahitakāle sakalanagaraṃ saṅkhubhitvā “rañño seṭṭhino māretvā yaññaṃ yajituṃ na dassāmā”ti",
  "atk-s0514a3:896_4": "seṭṭhino parivāretvāva tesaṃ ñātivaggena saddhiṃ rājakulaṃ agami.",
  "atk-s0514a3:896_5": "Atha te seṭṭhino ñātigaṇaparivutā rājānaṃ vanditvā attano jīvitaṃ yāciṃsu.",
  "atk-s0514a3:896_6": "Tamatthaṃ pakāsento satthā āha –",
  "atk-s0514a3:897_0": "992.",
  "atk-s0514a3:898_0": "“Te tattha gahapatayo, avocisuṃ samāgatā puttadāraparikiṇṇā;",
  "atk-s0514a3:899_0": "Sabbeva sikhino deva karohi, atha vā no dāse sāvehī”ti.",
  "atk-s0514a3:900_0": "Tattha sabbeva sikhinoti sabbe amhe matthake cūḷaṃ bandhitvā attano ceṭake karohi,",
  "atk-s0514a3:900_1": "mayaṃ te ceṭakakiccaṃ karissāma.",
  "atk-s0514a3:900_2": "Atha vā no dāse sāvehīti atha vā no asaddahanto sabbaseniyo sannipātetvā rāsimajjhe amhe dāse sāvehi,",
  "atk-s0514a3:900_3": "mayaṃ te dāsattaṃ paṭissuṇissāmāti.",
  "atk-s0514a3:901_0": "Te evaṃ yācantāpi jīvitaṃ laddhuṃ nāsakkhiṃsu.",
  "atk-s0514a3:901_1": "Rājapurisā sese paṭikkamāpetvā te gahetvā kumārānaññeva santike nisīdāpesuṃ.",
  "atk-s0514a3:901_2": "Tato pana rājā hatthiādīnaṃ gahaṇatthāya āṇāpento āha –",
  "atk-s0514a3:902_0": "993.",
  "atk-s0514a3:903_0": "“Abhayaṅkarampi me hatthiṃ, nāḷāgiriṃ accuggataṃ varuṇadantaṃ;",
  "atk-s0514a3:904_0": "Ānetha kho ne khippaṃ, yaññatthāya bhavissanti.",
  "atk-s0514a3:905_0": "994.",
  "atk-s0514a3:906_0": "“Assaratanampi kesiṃ, surāmukhaṃ puṇṇakaṃ vinatakañca;",
  "atk-s0514a3:907_0": "Ānetha kho ne khippaṃ, yaññatthāya bhavissanti.",
  "atk-s0514a3:908_0": "995.",
  "atk-s0514a3:909_0": "“Usabhampi yūthapatiṃ anojaṃ, nisabhaṃ gavampatiṃ tepi mayhaṃ ānetha;",
  "atk-s0514a3:910_0": "Samūha karontu sabbaṃ, yajissāmi dadāmi dānāni.",
  "atk-s0514a3:911_0": "996.",
  "atk-s0514a3:912_0": "“Sabbaṃ paṭiyādetha, yaññaṃ pana uggatamhi sūriyamhi;",
  "atk-s0514a3:913_0": "Āṇāpetha ca kumāre, abhiramantu imaṃ rattiṃ.",
  "atk-s0514a3:914_0": "997.",
  "atk-s0514a3:915_0": "“Sabbaṃ upaṭṭhapetha, yaññaṃ pana uggatamhi sūriyamhi;",
  "atk-s0514a3:916_0": "Vadetha dāni kumāre, ajja kho pacchimā rattī”ti.",
  "atk-s0514a3:917_0": "Tattha samūha karontu sabbanti na kevalaṃ ettakameva,",
  "atk-s0514a3:917_1": "avasesampi catuppadagaṇañceva pakkhigaṇañca sabbaṃ catukkaṃ katvā rāsiṃ karontu,",
  "atk-s0514a3:917_2": "sabbacatukkaṃ yaññaṃ yajissāmi,",
  "atk-s0514a3:917_3": "yācakabrāhmaṇānañca dānaṃ dassāmīti.",
  "atk-s0514a3:917_4": "Sabbaṃ paṭiyādethāti evaṃ mayā vuttaṃ anavasesaṃ upaṭṭhapetha.",
  "atk-s0514a3:917_5": "Uggatamhīti ahaṃ pana yaññaṃ uggate sūriye sve pātova yajissāmi.",
  "atk-s0514a3:917_6": "Sabbaṃ upaṭṭhapethāti sesampi sabbaṃ yaññaupakaraṇaṃ upaṭṭhapethāti.",
  "atk-s0514a3:918_0": "Rañño pana mātāpitaro dharantiyeva.",
  "atk-s0514a3:918_1": "Athassa amaccā gantvā mātuyā ārocesuṃ “ayye,",
  "atk-s0514a3:918_2": "putto vo puttadāraṃ māretvā yaññaṃ yajitukāmo”ti.",
  "atk-s0514a3:918_3": "Sā “kiṃ kathetha,",
  "atk-s0514a3:918_4": "tātā”ti hatthena hadayaṃ paharitvā rodamānā āgantvā “saccaṃ kira evarūpo te yañño bhavissatī”ti pucchi.",
  "atk-s0514a3:918_5": "Tamatthaṃ pakāsento satthā āha –",
  "atk-s0514a3:919_0": "998.",
  "atk-s0514a3:920_0": "“Taṃtaṃ mātā avaca, rodantī āgantvā vimānato;",
  "atk-s0514a3:921_0": "Yañño kira te putta, bhavissati catūhi puttehī”ti.",
  "atk-s0514a3:922_0": "Tattha taṃtanti taṃ etaṃ rājānaṃ. Vimānatoti attano vasanaṭṭhānato.",
  "atk-s0514a3:923_0": "Rājā āha –",
  "atk-s0514a3:924_0": "999.",
  "atk-s0514a3:925_0": "“Sabbepi mayhaṃ puttā cattā, candasmiṃ haññamānasmiṃ;",
  "atk-s0514a3:926_0": "Puttehi yaññaṃ yajitvāna, sugatiṃ saggaṃ gamissāmī”ti.",
  "atk-s0514a3:927_0": "Tattha cattāti candakumāre haññamāneyeva sabbepi yaññatthāya mayā pariccattā.",
  "atk-s0514a3:928_0": "Atha naṃ mātā āha –",
  "atk-s0514a3:929_0": "1000.",
  "atk-s0514a3:930_0": "“Mā taṃ putta saddahesi, sugati kira hoti puttayaññena;",
  "atk-s0514a3:931_0": "Nirayāneso maggo, neso maggo hi saggānaṃ.",
  "atk-s0514a3:932_0": "1001.",
  "atk-s0514a3:933_0": "“Dānāni dehi koṇḍañña, ahiṃsā sabbabhūtabhabyānaṃ;",
  "atk-s0514a3:934_0": "Esa maggo sugatiyā, na ca maggo puttayaññenā”ti.",
  "atk-s0514a3:935_0": "Tattha nirayānesoti nirassādatthena nirayānaṃ catunnaṃ apāyānaṃ esa maggo.",
  "atk-s0514a3:935_1": "Koṇḍaññāti rājānaṃ gottenālapati.",
  "atk-s0514a3:935_2": "Bhūtabhabyānanti bhūtānañca bhavitabbasattānañca.",
  "atk-s0514a3:935_3": "Puttayaññenāti evarūpena puttadhītaro māretvā yajakayaññena saggamaggo nāma natthīti.",
  "atk-s0514a3:936_0": "Rājā āha –",
  "atk-s0514a3:937_0": "1002.",
  "atk-s0514a3:938_0": "“Ācariyānaṃ vacanā, ghātessaṃ candañca sūriyañca;",
  "atk-s0514a3:939_0": "Puttehi yaññaṃ yajitvāna duccajehi, sugatiṃ saggaṃ gamissāmī”ti.",
  "atk-s0514a3:940_0": "Tattha ācariyānaṃ vacananti amma,",
  "atk-s0514a3:940_1": "nesā mama attano mati,",
  "atk-s0514a3:940_2": "ācārasikkhāpanakassa pana me khaṇḍahālācariyassa etaṃ vacanaṃ,",
  "atk-s0514a3:940_3": "esā anusiṭṭhi.",
  "atk-s0514a3:940_4": "Tasmā ahaṃ ete ghātessaṃ,",
  "atk-s0514a3:940_5": "duccajehi puttehi yaññaṃ yajitvā saggaṃ gamissāmīti.",
  "atk-s0514a3:941_0": "Athassa mātā attano vacanaṃ gāhāpetuṃ asakkontī apagatā.",
  "atk-s0514a3:941_1": "Pitā taṃ pavattiṃ pucchi.",
  "atk-s0514a3:941_2": "Tamatthaṃ pakāsento satthā āha –",
  "atk-s0514a3:942_0": "1003.",
  "atk-s0514a3:943_0": "“Taṃtaṃ pitāpi avaca, vasavattī orasaṃ sakaṃ puttaṃ;",
  "atk-s0514a3:944_0": "Yañño kira te putta, bhavissati catūhi puttehī”ti.",
  "atk-s0514a3:945_0": "Tattha vasavattīti tassa nāmaṃ.",
  "atk-s0514a3:946_0": "Rājā āha –",
  "atk-s0514a3:947_0": "1004.",
  "atk-s0514a3:948_0": "“Sabbepi mayhaṃ puttā cattā, candasmiṃ haññamānasmiṃ;",
  "atk-s0514a3:949_0": "Puttehi yaññaṃ yajitvāna, sugatiṃ saggaṃ gamissāmī”ti.",
  "atk-s0514a3:950_0": "Atha naṃ pitā āha –",
  "atk-s0514a3:951_0": "1005.",
  "atk-s0514a3:952_0": "“Mā taṃ putta saddahesi, sugati kira hoti puttayaññena;",
  "atk-s0514a3:953_0": "Nirayāneso maggo, neso maggo hi saggānaṃ.",
  "atk-s0514a3:954_0": "1006.",
  "atk-s0514a3:955_0": "“Dānāni dehi koṇḍañña, ahiṃsā sabbabhūtabhabyānaṃ;",
  "atk-s0514a3:956_0": "Esa maggo sugatiyā, na ca maggo puttayaññenā”ti.",
  "atk-s0514a3:957_0": "Rājā āha –",
  "atk-s0514a3:958_0": "1007.",
  "atk-s0514a3:959_0": "“Ācariyānaṃ vacanā, ghātessaṃ candañca sūriyañca;",
  "atk-s0514a3:960_0": "Puttehi yaññaṃ yajitvāna duccajehi, sugatiṃ saggaṃ gamissāmī”ti.",
  "atk-s0514a3:961_0": "Atha naṃ pitā āha –",
  "atk-s0514a3:962_0": "1008.",
  "atk-s0514a3:963_0": "“Dānāni dehi koṇḍañña, ahiṃsā sabbabhūtabhabyānaṃ;",
  "atk-s0514a3:964_0": "Puttaparivuto tuvaṃ, raṭṭhaṃ janapadañca pālehī”ti.",
  "atk-s0514a3:965_0": "Tattha puttaparivutoti puttehi parivuto.",
  "atk-s0514a3:965_1": "Raṭṭhaṃ janapadañcāti sakalakāsiraṭṭhañca tasseva taṃ taṃ koṭṭhāsabhūtaṃ janapadañca.",
  "atk-s0514a3:966_0": "Sopi taṃ attano vacanaṃ gāhāpetuṃ nāsakkhi.",
  "atk-s0514a3:966_1": "Tato candakumāro cintesi “imassa ettakassa janassa dukkhaṃ maṃ ekaṃ nissāya uppannaṃ,",
  "atk-s0514a3:966_2": "mama pitaraṃ yācitvā ettakaṃ janaṃ maraṇadukkhato mocessāmī”ti.",
  "atk-s0514a3:966_3": "So pitarā saddhiṃ sallapanto āha –",
  "atk-s0514a3:967_0": "1009.",
  "atk-s0514a3:968_0": "“Mā no deva avadhi, dāse no dehi khaṇḍahālassa;",
  "atk-s0514a3:969_0": "Api nigaḷabandhakāpi, hatthī asse ca pālema.",
  "atk-s0514a3:970_0": "1010.",
  "atk-s0514a3:971_0": "“Mā no deva avadhi, dāse no dehi khaṇḍahālassa;",
  "atk-s0514a3:972_0": "Api nigaḷabandhakāpi, hatthichakaṇāni ujjhema.",
  "atk-s0514a3:973_0": "1011.",
  "atk-s0514a3:974_0": "“Mā no deva avadhi, dāse no dehi khaṇḍahālassa;",
  "atk-s0514a3:975_0": "Api nigaḷabandhakāpi, assachakaṇāni ujjhema.",
  "atk-s0514a3:976_0": "1012.",
  "atk-s0514a3:977_0": "“Mā no deva avadhi, dāse no dehi khaṇḍahālassa;",
  "atk-s0514a3:978_0": "Yassa honti tava kāmā, api raṭṭhā pabbājitā;",
  "atk-s0514a3:979_0": "Bhikkhācariyaṃ carissāmā”ti.",
  "atk-s0514a3:980_0": "Tattha api nigaḷabandhakāpīti api nāma mayaṃ mahānigaḷehi bandhakāpi hutvā.",
  "atk-s0514a3:980_1": "Yassa honti tava kāmāti sacepi khaṇḍahālassa dātukāmosi,",
  "atk-s0514a3:980_2": "tassa no dāse katvā dehi,",
  "atk-s0514a3:980_3": "karissāmassa dāsakammanti vadati.",
  "atk-s0514a3:980_4": "Api raṭṭhāti sace amhākaṃ koci doso atthi,",
  "atk-s0514a3:980_5": "raṭṭhā no pabbājehi.",
  "atk-s0514a3:980_6": "Api nāma raṭṭhā pabbājitāpi kapaṇā viya kapālaṃ gahetvā bhikkhācariyaṃ carissāma,",
  "atk-s0514a3:980_7": "mā no avadhi,",
  "atk-s0514a3:980_8": "dehi no jīvitanti vilapi.",
  "atk-s0514a3:981_0": "Tassa taṃ nānappakāraṃ vilāpaṃ sutvā rājā hadayaphalitappatto viya assupuṇṇehi nettehi rodamāno “na me koci putte māretuṃ lacchati,",
  "atk-s0514a3:981_1": "na mamattho devalokenā”ti sabbe te mocetuṃ āha –",
  "atk-s0514a3:982_0": "1013.",
  "atk-s0514a3:983_0": "“Dukkhaṃ kho me janayatha, vilapantā jīvitassa kāmā hi;",
  "atk-s0514a3:984_0": "Muñcetha dāni kumāre, alampi me hotu puttayaññenā”ti.",
  "atk-s0514a3:985_0": "Taṃ rañño kathaṃ sutvā rājaputte ādiṃ katvā sabbaṃ taṃ pakkhipariyosānaṃ pāṇagaṇaṃ vissajjesuṃ.",
  "atk-s0514a3:985_1": "Khaṇḍahālopi yaññāvāṭe kammaṃ saṃvidahati.",
  "atk-s0514a3:985_2": "Atha naṃ eko puriso “are duṭṭha,",
  "atk-s0514a3:985_3": "khaṇḍahāla,",
  "atk-s0514a3:985_4": "raññā puttā vissajjitā,",
  "atk-s0514a3:985_5": "tvaṃ attano putte māretvā tesaṃ galalohitena yaññaṃ yajassū”ti āha.",
  "atk-s0514a3:985_6": "So “kiṃ nāma raññā kata”nti kappuṭṭhānaggi viya avattharanto uṭṭhāya turito dhāvitvā āha –",
  "atk-s0514a3:986_0": "1014.",
  "atk-s0514a3:987_0": "“Pubbeva khosi me vutto, dukkaraṃ durabhisambhavañcetaṃ;",
  "atk-s0514a3:988_0": "Atha no upakkhaṭassa yaññassa, kasmā karosi vikkhepaṃ.",
  "atk-s0514a3:989_0": "1015.",
  "atk-s0514a3:990_0": "“Sabbe vajanti sugatiṃ, ye yajanti yepi yājenti;",
  "atk-s0514a3:991_0": "Ye cāpi anumodanti, yajantānaṃ edisaṃ mahāyañña”nti.",
  "atk-s0514a3:992_0": "Tattha pubbevāti mayā tvaṃ pubbeva vutto “na tumhādisena bhīrukajātikena sakkā yaññaṃ yajituṃ,",
  "atk-s0514a3:992_1": "yaññayajanaṃ nāmetaṃ dukkaraṃ durabhisambhava”nti,",
  "atk-s0514a3:992_2": "atha no idāni upakkhaṭassa paṭiyattassa yaññassa vikkhepaṃ karosi.",
  "atk-s0514a3:992_3": "“Vikkhambha”ntipi pāṭho,",
  "atk-s0514a3:992_4": "paṭisedhanti attho. Mahārāja,",
  "atk-s0514a3:992_5": "kasmā evaṃ karosi.",
  "atk-s0514a3:992_6": "Yattakā hi yaññaṃ yajanti vā yājenti vā anumodanti vā,",
  "atk-s0514a3:992_7": "sabbe sugatimeva vajantīti dasseti.",
  "atk-s0514a3:993_0": "So andhabālo rājā tassa kodhavasikassa kathaṃ gahetvā dhammasaññī hutvā puna putte gaṇhāpesi.",
  "atk-s0514a3:993_1": "Tato candakumāro pitaraṃ anubodhayamāno āha –",
  "atk-s0514a3:994_0": "1016.",
  "atk-s0514a3:995_0": "“Atha kissa jano pubbe, sotthānaṃ brāhmaṇe avācesi;",
  "atk-s0514a3:996_0": "Atha no akāraṇasmā, yaññatthāya deva ghātesi.",
  "atk-s0514a3:997_0": "1017.",
  "atk-s0514a3:998_0": "“Pubbeva no daharakāle, na hanesi na ghātesi;",
  "atk-s0514a3:999_0": "Daharamhā yobbanaṃ pattā, adūsakā tāta haññāma.",
  "atk-s0514a3:1000_0": "1018.",
  "atk-s0514a3:1001_0": "“Hatthigate assagate, sannaddhe passa no mahārāja;",
  "atk-s0514a3:1002_0": "Yuddhe vā yujjhamāne vā, na hi mādisā sūrā honti yaññatthāya.",
  "atk-s0514a3:1003_0": "1019.",
  "atk-s0514a3:1004_0": "“Paccante vāpi kupite, aṭavīsu vā mādise niyojenti;",
  "atk-s0514a3:1005_0": "Atha no akāraṇasmā, abhūmiyaṃ tāta haññāma.",
  "atk-s0514a3:1006_0": "1020.",
  "atk-s0514a3:1007_0": "“Yāpi hi tā sakuṇiyo, vasanti tiṇagharāni katvāna;",
  "atk-s0514a3:1008_0": "Tāsampi piyā puttā, atha no tvaṃ deva ghātesi.",
  "atk-s0514a3:1009_0": "1021.",
  "atk-s0514a3:1010_0": "“Mā tassa saddahesi, na maṃ khaṇḍahālo ghāteyya;",
  "atk-s0514a3:1011_0": "Mamañhi so ghātetvāna, anantarā tampi deva ghāteyya.",
  "atk-s0514a3:1012_0": "1022.",
  "atk-s0514a3:1013_0": "“Gāmavaraṃ nigamavaraṃ dadanti, bhogampissa mahārāja;",
  "atk-s0514a3:1014_0": "Athaggapiṇḍikāpi, kule kule hete bhuñjanti.",
  "atk-s0514a3:1015_0": "1023.",
  "atk-s0514a3:1016_0": "“Tesampi tādisānaṃ, icchanti dubbhituṃ mahārāja;",
  "atk-s0514a3:1017_0": "Yebhuyyena ete, akataññuno brāhmaṇā deva.",
  "atk-s0514a3:1018_0": "1024.",
  "atk-s0514a3:1019_0": "“Mā no deva avadhi, dāse no dehi khaṇḍahālassa;",
  "atk-s0514a3:1020_0": "Api nigaḷabandhakāpi, hatthī asse ca pālema.",
  "atk-s0514a3:1021_0": "1025.",
  "atk-s0514a3:1022_0": "“Mā no deva avadhi, dāse no dehi khaṇḍahālassa;",
  "atk-s0514a3:1023_0": "Api nigaḷabandhakāpi, hatthichakaṇāni ujjhema.",
  "atk-s0514a3:1024_0": "1026.",
  "atk-s0514a3:1025_0": "“Mā no deva avadhi, dāse no dehi khaṇḍahālassa;",
  "atk-s0514a3:1026_0": "Api nigaḷabandhakāpi, assachakaṇāni ujjhema.",
  "atk-s0514a3:1027_0": "1027.",
  "atk-s0514a3:1028_0": "“Mā no deva avadhi, dāse no dehi khaṇḍahālassa;",
  "atk-s0514a3:1029_0": "Yassa honti tava kāmā, api raṭṭhā pabbājitā;",
  "atk-s0514a3:1030_0": "Bhikkhācariyaṃ carissāmā”ti.",
  "atk-s0514a3:1031_0": "Tattha pubbeti tāta,",
  "atk-s0514a3:1031_1": "yadi ahaṃ māretabbo,",
  "atk-s0514a3:1031_2": "atha kasmā amhākaṃ ñātijano pubbe mama jātakāle brāhmaṇe sotthānaṃ avācesi.",
  "atk-s0514a3:1031_3": "Tadā kira khaṇḍahālova mama lakkhaṇāni upadhāretvā “imassa kumārassa na koci antarāyo bhavissati,",
  "atk-s0514a3:1031_4": "tumhākaṃ accayena rajjaṃ kāressatī”ti āha.",
  "atk-s0514a3:1031_5": "Iccassa purimena pacchimaṃ na sameti,",
  "atk-s0514a3:1031_6": "musāvādī esa.",
  "atk-s0514a3:1031_7": "Atha no etassa vacanaṃ gahetvā akāraṇasmā nikkāraṇāyeva yaññatthāya, deva, ghātesi.",
  "atk-s0514a3:1031_8": "Mā amhe ghātesi.",
  "atk-s0514a3:1031_9": "Ayañhi mayi ekasmiṃ verena mahājanaṃ māretukāmo,",
  "atk-s0514a3:1031_10": "sādhukaṃ sallakkhehi narindāti.",
  "atk-s0514a3:1031_11": "Pubbeva noti mahārāja,",
  "atk-s0514a3:1031_12": "sacepi amhe māretukāmo,",
  "atk-s0514a3:1031_13": "pubbeva no kasmā sayaṃ vā na hanesi,",
  "atk-s0514a3:1031_14": "aññehi vā na ghātāpesi.",
  "atk-s0514a3:1031_15": "Idāni pana mayaṃ daharamhā taruṇā,",
  "atk-s0514a3:1031_16": "paṭhamavaye ṭhitā puttadhītāhi vaḍḍhāma,",
  "atk-s0514a3:1031_17": "evaṃbhūtā tava adūsakāva kiṃkāraṇā haññāmāti?",
  "atk-s0514a3:1032_0": "Passa noti amheva cattāro bhātike passa.",
  "atk-s0514a3:1032_1": "Yujjhamāneti paccatthikānaṃ nagaraṃ parivāretvā ṭhitakāle amhādise putte tehi saddhiṃ yujjhamāne passa.",
  "atk-s0514a3:1032_2": "Aputtakā hi rājāno anāthā nāma honti.",
  "atk-s0514a3:1032_3": "Mādisāti amhādisā sūrā balavanto na yaññatthāya māretabbā honti.",
  "atk-s0514a3:1032_4": "Niyojentīti tesaṃ paccāmittānaṃ gaṇhanatthāya payojenti.",
  "atk-s0514a3:1032_5": "Atha noti atha amhe akāraṇasmā akāraṇena abhūmiyaṃ anokāseyeva kasmā, tāta,",
  "atk-s0514a3:1032_6": "haññāmāti attho.",
  "atk-s0514a3:1032_7": "Mā tassa saddahesīti mahārāja,",
  "atk-s0514a3:1032_8": "na maṃ khaṇḍahālo ghātaye,",
  "atk-s0514a3:1032_9": "mā tassa saddaheyyāsi.",
  "atk-s0514a3:1032_10": "Bhogampissāti bhogampi assa brāhmaṇassa rājāno denti.",
  "atk-s0514a3:1032_11": "Athaggapiṇḍikāpīti atha te aggodakaṃ aggapiṇḍaṃ labhantā aggapiṇḍikāpi honti.",
  "atk-s0514a3:1032_12": "Tesampīti yesaṃ kule bhuñjanti,",
  "atk-s0514a3:1032_13": "tesampi evarūpānaṃ piṇḍadāyakānaṃ dubbhituṃ icchanti.",
  "atk-s0514a3:1033_0": "Rājā kumārassa vilāpaṃ sutvā –",
  "atk-s0514a3:1034_0": "1028.",
  "atk-s0514a3:1035_0": "“Dukkhaṃ kho me janayatha, vilapantā jīvitassa kāmā hi;",
  "atk-s0514a3:1036_0": "Muñcetha dāni kumāre, alampi me hotu puttayaññenā”ti. –",
  "atk-s0514a3:1037_0": "Imaṃ gāthaṃ vatvā punapi mocesi. Khaṇḍahālo āgantvā punapi –",
  "atk-s0514a3:1038_0": "1029.",
  "atk-s0514a3:1039_0": "“Pubbeva khosi me vutto, dukkaraṃ durabhisambhavañcetaṃ;",
  "atk-s0514a3:1040_0": "Atha no upakkhaṭassa yaññassa, kasmā karosi vikkhepaṃ.",
  "atk-s0514a3:1041_0": "1030.",
  "atk-s0514a3:1042_0": "“Sabbe vajanti sugatiṃ, ye yajanti yepi yājenti;",
  "atk-s0514a3:1043_0": "Ye cāpi anumodanti, yajantānaṃ edisaṃ mahāyañña”nti. –",
  "atk-s0514a3:1044_0": "Evaṃ vatvā puna gaṇhāpesi. Athassa anunayanatthaṃ kumāro āha –",
  "atk-s0514a3:1045_0": "1031.",
  "atk-s0514a3:1046_0": "“Yadi kira yajitvā puttehi, devalokaṃ ito cutā yanti;",
  "atk-s0514a3:1047_0": "Brāhmaṇo tāva yajatu, pacchāpi yajasi tuvaṃ rāja.",
  "atk-s0514a3:1048_0": "1032.",
  "atk-s0514a3:1049_0": "“Yadi kira yajitvā puttehi, devalokaṃ ito cutā yanti;",
  "atk-s0514a3:1050_0": "Esveva khaṇḍahālo, yajataṃ sakehi puttehi.",
  "atk-s0514a3:1051_0": "1033.",
  "atk-s0514a3:1052_0": "“Evaṃ jānanto khaṇḍahālo, kiṃ puttake na ghātesi;",
  "atk-s0514a3:1053_0": "Sabbañca ñātijanaṃ, attānañca na ghātesi.",
  "atk-s0514a3:1054_0": "1034.",
  "atk-s0514a3:1055_0": "“Sabbe vajanti nirayaṃ, ye yajanti yepi yājenti;",
  "atk-s0514a3:1056_0": "Ye cāpi anumodanti, yajantānaṃ edisaṃ mahāyaññaṃ.",
  "atk-s0514a3:1057_0": "1035.",
  "atk-s0514a3:1058_0": "“Sace hi so sujjhati yo hanāti, hatopi so saggamupeti ṭhānaṃ;",
  "atk-s0514a3:1059_0": "Bhovādi bhovādina mārayeyyuṃ, ye cāpi tesaṃ abhisaddaheyyu”nti.",
  "atk-s0514a3:1060_0": "Tattha brāhmaṇo tāvāti paṭhamaṃ tāva khaṇḍahālo yajatu sakehi puttehi,",
  "atk-s0514a3:1060_1": "atha tasmiṃ evaṃ yajitvā devalokaṃ gate pacchā tvaṃ yajissasi. Deva,",
  "atk-s0514a3:1060_2": "sādurasabhojanampi hi tvaṃ aññehi vīmaṃsāpetvā bhuñjasi,",
  "atk-s0514a3:1060_3": "puttadāramāraṇaṃyeva kasmā avīmaṃsitvā karosīti dīpento evamāha.",
  "atk-s0514a3:1060_4": "Evaṃ jānantoti “puttadhītaro māretvā devalokaṃ gacchatī”ti evaṃ jānanto kiṃkāraṇā attano putte ca ñātī ca attānañca na ghātesi.",
  "atk-s0514a3:1060_5": "Sace hi paraṃ māretvā devalokaṃ gacchanti,",
  "atk-s0514a3:1060_6": "attānaṃ māretvā brahmalokaṃ gantabbo bhavissati.",
  "atk-s0514a3:1060_7": "Evaṃ yaññaguṇaṃ jānantena paraṃ amāretvā attāva māretabbo siyā.",
  "atk-s0514a3:1060_8": "Ayaṃ pana tathā akatvā maṃ mārāpeti.",
  "atk-s0514a3:1060_9": "Imināpi kāraṇena jānāhi,",
  "atk-s0514a3:1060_10": "mahārāja “yathā esa vinicchaye vilopaṃ kātuṃ alabhanto evaṃ karotī”ti.",
  "atk-s0514a3:1060_11": "Edisanti evarūpaṃ puttaghātayaññaṃ.",
  "atk-s0514a3:1061_0": "Kumāro ettakaṃ kathentopi pitaraṃ attano vacanaṃ gāhāpetuṃ asakkonto rājānaṃ parivāretvā ṭhitaṃ parisaṃ ārabbha āha –",
  "atk-s0514a3:1062_0": "1036.",
  "atk-s0514a3:1063_0": "“Kathañca kira puttakāmāyo, gahapatayo gharaṇiyo ca;",
  "atk-s0514a3:1064_0": "Nagaramhi na uparavanti rājānaṃ, mā ghātayi orasaṃ puttaṃ.",
  "atk-s0514a3:1065_0": "1037.",
  "atk-s0514a3:1066_0": "“Kathañca kira puttakāmāyo, gahapatayo gharaṇiyo ca;",
  "atk-s0514a3:1067_0": "Nagaramhi na uparavanti rājānaṃ, mā ghātayi atrajaṃ puttaṃ.",
  "atk-s0514a3:1068_0": "1038.",
  "atk-s0514a3:1069_0": "“Rañño camhi atthakāmo, hito ca sabbajanapadassa;",
  "atk-s0514a3:1070_0": "Na koci assa paṭighaṃ, mayā jānapado na pavedetī”ti.",
  "atk-s0514a3:1071_0": "Tattha puttakāmāyoti gharaṇiyo sandhāya vuttaṃ.",
  "atk-s0514a3:1071_1": "Gahapatayo pana puttakāmā nāma honti.",
  "atk-s0514a3:1071_2": "Na uparavantīti na upakkosanti na vadanti.",
  "atk-s0514a3:1071_3": "Atrajanti attato jātaṃ.",
  "atk-s0514a3:1071_4": "Evaṃ vuttepi koci raññā saddhiṃ kathetuṃ samattho nāma nāhosi.",
  "atk-s0514a3:1071_5": "Na koci assa paṭighaṃ mayāti iminā no lañjo vā gahito,",
  "atk-s0514a3:1071_6": "issariyamadena vā idaṃ nāma dukkhaṃ katanti koci ekopi mayā saddhiṃ paṭighaṃ kattā nāma nāhosi.",
  "atk-s0514a3:1071_7": "Jānapado na pavedetīti evaṃ rañño ca janapadassa ca atthakāmassa mama pitaraṃ ayaṃ jānapado “guṇasampanno te putto”ti na pavedeti,",
  "atk-s0514a3:1071_8": "na jānāpetīti attho.",
  "atk-s0514a3:1072_0": "Evaṃ vuttepi koci kiñci na kathesi.",
  "atk-s0514a3:1072_1": "Tato candakumāro attano bhariyāyo taṃ yācanatthāya uyyojento āha –",
  "atk-s0514a3:1073_0": "1039.",
  "atk-s0514a3:1074_0": "“Gacchatha vo gharaṇiyo, tātañca vadetha khaṇḍahālañca;",
  "atk-s0514a3:1075_0": "Mā ghātetha kumāre, adūsake sīhasaṅkāse.",
  "atk-s0514a3:1076_0": "1040.",
  "atk-s0514a3:1077_0": "“Gacchatha vo gharaṇiyo, tātañca vadetha khaṇḍahālañca;",
  "atk-s0514a3:1078_0": "Mā ghātetha kumāre, apekkhite sabbalokassā”ti.",
  "atk-s0514a3:1079_0": "Tā gantvā yāciṃsu. Tāpi rājā na olokesi. Tato kumāro anātho hutvā vilapanto –",
  "atk-s0514a3:1080_0": "1041.",
  "atk-s0514a3:1081_0": "“Yaṃnūnāhaṃ jāyeyyaṃ, rathakārakulesu vā,",
  "atk-s0514a3:1082_0": "Pukkusakulesu vā vessesu vā jāyeyyaṃ,",
  "atk-s0514a3:1083_0": "Na hajja maṃ rāja yaññe ghāteyyā”ti. –",
  "atk-s0514a3:1084_0": "Vatvā puna tā bhariyāyo uyyojento āha –",
  "atk-s0514a3:1085_0": "1042.",
  "atk-s0514a3:1086_0": "“Sabbā sīmantiniyo gacchatha, ayyassa khaṇḍahālassa;",
  "atk-s0514a3:1087_0": "Pādesu nipatatha, aparādhāhaṃ na passāmi.",
  "atk-s0514a3:1088_0": "1043.",
  "atk-s0514a3:1089_0": "“Sabbā sīmantiniyo gacchatha, ayyassa khaṇḍahālassa;",
  "atk-s0514a3:1090_0": "Pādesu nipatatha, kinte bhante mayaṃ adūsemā”ti.",
  "atk-s0514a3:1091_0": "Tattha aparādhāhaṃ na passāmīti ahaṃ ācariyakhaṇḍahāle attano aparādhaṃ na passāmi.",
  "atk-s0514a3:1091_1": "Kinte bhanteti ayya khaṇḍahāla,",
  "atk-s0514a3:1091_2": "mayaṃ tuyhaṃ kiṃ dūsayimhā,",
  "atk-s0514a3:1091_3": "atha candakumārassa doso atthi,",
  "atk-s0514a3:1091_4": "taṃ khamathāti vadethāti.",
  "atk-s0514a3:1092_0": "Atha candakumārassa kaniṭṭhabhaginī selakumārī nāma sokaṃ sandhāretuṃ asakkontī pitu pādamūle patitvā paridevi.",
  "atk-s0514a3:1092_1": "Tamatthaṃ pakāsento satthā āha –",
  "atk-s0514a3:1093_0": "1044.",
  "atk-s0514a3:1094_0": "“Kapaṇā vilapati selā, disvāna bhātare upanītatte;",
  "atk-s0514a3:1095_0": "Yañño kira me ukkhipito, tātena saggakāmenā”ti.",
  "atk-s0514a3:1096_0": "Tattha upanītatteti upanītasabhāve.",
  "atk-s0514a3:1096_1": "Ukkhipitoti ukkhitto.",
  "atk-s0514a3:1096_2": "Saggakāmenoti mama bhātaro māretvā saggaṃ icchantena. Tāta,",
  "atk-s0514a3:1096_3": "ime māretvā kiṃ saggena karissasīti vilapati.",
  "atk-s0514a3:1097_0": "Rājā tassāpi kathaṃ na gaṇhi.",
  "atk-s0514a3:1097_1": "Tato candakumārassa putto vasulo nāma pitaraṃ dukkhitaṃ disvā “ahaṃ ayyakaṃ yācitvā mama pitu jīvitaṃ dāpessāmī”ti rañño pādamūle paridevi.",
  "atk-s0514a3:1097_2": "Tamatthaṃ pakāsento satthā āha –",
  "atk-s0514a3:1098_0": "1045.",
  "atk-s0514a3:1099_0": "“Āvatti parivatti ca, vasulo sammukhā rañño;",
  "atk-s0514a3:1100_0": "Mā no pitaraṃ avadhi, daharamhāyobbanaṃ pattā”ti.",
  "atk-s0514a3:1101_0": "Tattha daharamhāyobbanaṃ pattāti deva,",
  "atk-s0514a3:1101_1": "mayaṃ taruṇadārakā,",
  "atk-s0514a3:1101_2": "na tāva yobbanappattā,",
  "atk-s0514a3:1101_3": "amhesupi tāva anukampāya amhākaṃ pitaraṃ mā avadhīti.",
  "atk-s0514a3:1102_0": "Rājā tassa paridevitaṃ sutvā bhijjamānahadayo viya hutvā assupuṇṇehi nettehi kumāraṃ āliṅgitvā “tāta,",
  "atk-s0514a3:1102_1": "assāsaṃ paṭilabha,",
  "atk-s0514a3:1102_2": "vissajjemi te pitara”nti vatvā gāthamāha –",
  "atk-s0514a3:1103_0": "1046.",
  "atk-s0514a3:1104_0": "“Eso te vasula pitā, samehi pitarā saha;",
  "atk-s0514a3:1105_0": "Dukkhaṃ kho me janayasi, vilapanto antepurasmiṃ;",
  "atk-s0514a3:1106_0": "Muñcetha dāni kumāre, alampi me hotu puttayaññenā”ti.",
  "atk-s0514a3:1107_0": "Tattha antepurasminti rājanivesanassa antare.",
  "atk-s0514a3:1108_0": "Puna khaṇḍahālo āgantvā āha –",
  "atk-s0514a3:1109_0": "1047.",
  "atk-s0514a3:1110_0": "“Pubbeva khosi me vutto, dukkaraṃ durabhisambhavañcetaṃ;",
  "atk-s0514a3:1111_0": "Atha no upakkhaṭassa yaññassa, kasmā karosi vikkhepaṃ.",
  "atk-s0514a3:1112_0": "1048.",
  "atk-s0514a3:1113_0": "“Sabbe vajanti sugatiṃ, ye yajanti yepi yājenti;",
  "atk-s0514a3:1114_0": "Ye cāpi anumodanti, yajantānaṃ edisaṃ mahāyañña”nti.",
  "atk-s0514a3:1115_0": "Rājā pana andhabālo puna tassa vacanena putte gaṇhāpesi.",
  "atk-s0514a3:1115_1": "Tato khaṇḍahālo cintesi –",
  "atk-s0514a3:1115_2": "“ayaṃ rājā muducitto kālena gaṇhāpeti,",
  "atk-s0514a3:1115_3": "kālena vissajjeti,",
  "atk-s0514a3:1115_4": "punapi dārakānaṃ vacanena putte vissajjeyya,",
  "atk-s0514a3:1115_5": "yaññāvāṭaññeva naṃ nemī”ti.",
  "atk-s0514a3:1115_6": "Athassa tattha gamanatthāya gāthamāha –",
  "atk-s0514a3:1116_0": "1049.",
  "atk-s0514a3:1117_0": "“Sabbaratanassa yañño upakkhaṭo, ekarāja tava paṭiyatto;",
  "atk-s0514a3:1118_0": "Abhinikkhamassu deva, saggaṃ gato tvaṃ pamodissasī”ti.",
  "atk-s0514a3:1119_0": "Tassattho – mahārāja,",
  "atk-s0514a3:1119_1": "tava yañño sabbaratanehi upakkhaṭo paṭiyatto,",
  "atk-s0514a3:1119_2": "idāni te abhinikkhamanakālo,",
  "atk-s0514a3:1119_3": "tasmā abhinikkhama,",
  "atk-s0514a3:1119_4": "yaññaṃ yajitvā saggaṃ gato pamodissasīti.",
  "atk-s0514a3:1120_0": "Tato bodhisattaṃ ādāya yaññāvāṭagamanakāle tassa orodhā ekatova nikkhamiṃsu.",
  "atk-s0514a3:1120_1": "Tamatthaṃ pakāsento satthā āha –",
  "atk-s0514a3:1121_0": "1050.",
  "atk-s0514a3:1122_0": "“Daharā sattasatā etā, candakumārassa bhariyāyo;",
  "atk-s0514a3:1123_0": "Kese pakiritvāna, rodantiyo maggamanuyāyiṃsu.",
  "atk-s0514a3:1124_0": "1051.",
  "atk-s0514a3:1125_0": "“Aparā pana sokena, nikkhantā nandane viya devā;",
  "atk-s0514a3:1126_0": "Kese pakiritvāna, rodantiyo maggamanuyāyisu”nti.",
  "atk-s0514a3:1127_0": "Tattha nandane viya devāti nandanavane cavanadevaputtaṃ parivāretvā nikkhantadevatā viya gatā.",
  "atk-s0514a3:1128_0": "Ito paraṃ tāsaṃ vilāpagāthā honti –",
  "atk-s0514a3:1129_0": "1052.",
  "atk-s0514a3:1130_0": "“Kāsikasucivatthadharā, kuṇḍalino agalucandanavilittā;",
  "atk-s0514a3:1131_0": "Nīyanti candasūriyā, yaññatthāya ekarājassa.",
  "atk-s0514a3:1132_0": "1053.",
  "atk-s0514a3:1133_0": "“Kāsikasucivatthadharā, kuṇḍalino agalucandanavilittā;",
  "atk-s0514a3:1134_0": "Nīyanti candasūriyā, mātu katvā hadayasokaṃ.",
  "atk-s0514a3:1135_0": "1054.",
  "atk-s0514a3:1136_0": "“Kāsikasucivatthadharā, kuṇḍalino agalucandanavilittā;",
  "atk-s0514a3:1137_0": "Nīyanti candasūriyā, janassa katvā hadayasokaṃ.",
  "atk-s0514a3:1138_0": "1055.",
  "atk-s0514a3:1139_0": "“Maṃsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1140_0": "Nīyanti candasūriyā, yaññatthāya ekarājassa.",
  "atk-s0514a3:1141_0": "1056.",
  "atk-s0514a3:1142_0": "“Maṃsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1143_0": "Nīyanti candasūriyā, mātu katvā hadayasokaṃ.",
  "atk-s0514a3:1144_0": "1057.",
  "atk-s0514a3:1145_0": "“Maṃsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1146_0": "Nīyanti candasūriyā, janassa katvā hadayasokaṃ.",
  "atk-s0514a3:1147_0": "1058.",
  "atk-s0514a3:1148_0": "“Yassu pubbe hatthivaradhuragate, hatthīhi anuvajanti;",
  "atk-s0514a3:1149_0": "Tyajja candasūriyā, ubhova pattikā yanti.",
  "atk-s0514a3:1150_0": "1059.",
  "atk-s0514a3:1151_0": "“Yassu pubbe assavaradhuragate, assehi anuvajanti;",
  "atk-s0514a3:1152_0": "Tyajja candasūriyā, ubhova pattikā yanti.",
  "atk-s0514a3:1153_0": "1060.",
  "atk-s0514a3:1154_0": "“Yassu pubbe rathavaradhuragate, rathehi anuvajanti;",
  "atk-s0514a3:1155_0": "Tyajja candasūriyā, ubhova pattikā yanti.",
  "atk-s0514a3:1156_0": "1061.",
  "atk-s0514a3:1157_0": "“Yehissu pubbe niyyaṃsu, tapanīyakappanehi turaṅgehi;",
  "atk-s0514a3:1158_0": "Tyajja candasūriyā, ubhova pattikā yantī”ti.",
  "atk-s0514a3:1159_0": "Tattha kāsikasucivatthadharāti kāsikāni sucivatthāni dhārayamānā.",
  "atk-s0514a3:1159_1": "Candasūriyāti candakumāro ca sūriyakumāro ca.",
  "atk-s0514a3:1159_2": "Nhāpakasunhāpitāti candanacuṇṇena ubbaṭṭetvā nhāpakehi kataparikammatāya sunhāpitā.",
  "atk-s0514a3:1159_3": "Yassūti ye assu.",
  "atk-s0514a3:1159_4": "Assūti nipātamattaṃ,",
  "atk-s0514a3:1159_5": "ye kumāreti attho.",
  "atk-s0514a3:1159_6": "Pubbeti ito pubbe.",
  "atk-s0514a3:1159_7": "Hatthivaradhuragateti hatthivarānaṃ dhuragate,",
  "atk-s0514a3:1159_8": "alaṅkatahatthikkhandhavaragateti attho.",
  "atk-s0514a3:1159_9": "Assavaradhuragateti assavarapiṭṭhigate.",
  "atk-s0514a3:1159_10": "Rathavaradhuragateti rathavaramajjhagate.",
  "atk-s0514a3:1159_11": "Niyyaṃsūti nikkhamiṃsu.",
  "atk-s0514a3:1160_0": "Evaṃ tāsu paridevantīsuyeva bodhisattaṃ nagarā nīhariṃsu.",
  "atk-s0514a3:1160_1": "Sakalanagaraṃ saṅkhubhitvā nikkhamituṃ ārabhi.",
  "atk-s0514a3:1160_2": "Mahājane nikkhante dvārāni nappahonti.",
  "atk-s0514a3:1160_3": "Brāhmaṇo atibahuṃ janaṃ disvā “ko jānāti,",
  "atk-s0514a3:1160_4": "kiṃ bhavissatī”ti nagaradvārāni thakāpesi.",
  "atk-s0514a3:1160_5": "Mahājano nikkhamituṃ alabhanto nagaradvārassa āsannaṭṭhāne uyyānaṃ atthi,",
  "atk-s0514a3:1160_6": "tassa santike mahāviravaṃ ravi.",
  "atk-s0514a3:1160_7": "Tena ravena sakuṇasaṅgho saṅkhubhito ākāsaṃ pakkhandi.",
  "atk-s0514a3:1160_8": "Mahājano taṃ taṃ sakuṇiṃ āmantetvā vilapanto āha –",
  "atk-s0514a3:1161_0": "1062.",
  "atk-s0514a3:1162_0": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1163_0": "Yajatettha ekarājā, sammūḷho catūhi puttehi.",
  "atk-s0514a3:1164_0": "1063.",
  "atk-s0514a3:1165_0": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1166_0": "Yajatettha ekarājā, sammūḷho catūhi kaññāhi.",
  "atk-s0514a3:1167_0": "1064.",
  "atk-s0514a3:1168_0": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1169_0": "Yajatettha ekarājā, sammūḷho catūhi mahesīti.",
  "atk-s0514a3:1170_0": "1065.",
  "atk-s0514a3:1171_0": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1172_0": "Yajatettha ekarājā, sammūḷho catūhi gahapatīhi.",
  "atk-s0514a3:1173_0": "1066.",
  "atk-s0514a3:1174_0": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1175_0": "Yajatettha ekarājā, sammūḷho catūhi hatthīhi.",
  "atk-s0514a3:1176_0": "1067.",
  "atk-s0514a3:1177_0": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1178_0": "Yajatettha ekarājā, sammūḷho catūhi assehi.",
  "atk-s0514a3:1179_0": "1068.",
  "atk-s0514a3:1180_0": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1181_0": "Yajatettha ekarājā, sammūḷho catūhi usabhehi.",
  "atk-s0514a3:1182_0": "1069.",
  "atk-s0514a3:1183_0": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1184_0": "Yajatettha ekarājā, sammūḷho sabbacatukkenā”ti.",
  "atk-s0514a3:1185_0": "Tattha maṃsamicchasīti ambho sakuṇi,",
  "atk-s0514a3:1185_1": "sace maṃsaṃ icchasi,",
  "atk-s0514a3:1185_2": "pupphavatiyā pubbena puratthimadisāyaṃ yaññāvāṭo atthi,",
  "atk-s0514a3:1185_3": "tattha gaccha.",
  "atk-s0514a3:1185_4": "Yajatetthāti ettha khaṇḍahālassa vacanaṃ gahetvā sammūḷho ekarājā catūhi puttehi yaññaṃ yajati.",
  "atk-s0514a3:1185_5": "Sesagāthāsupi eseva nayo.",
  "atk-s0514a3:1186_0": "Evaṃ mahājano tasmiṃ ṭhāne paridevitvā bodhisattassa vasanaṭṭhānaṃ gantvā pāsādaṃ padakkhiṇaṃ karonto",
  "atk-s0514a3:1186_1": "antepure kūṭāgārauyyānādīni passanto gāthāhi paridevi –",
  "atk-s0514a3:1187_0": "1070.",
  "atk-s0514a3:1188_0": "“Ayamassa pāsādo, idaṃ antepuraṃ suramaṇīyaṃ;",
  "atk-s0514a3:1189_0": "Tedāni ayyaputtā, cattāro vadhāya ninnītā.",
  "atk-s0514a3:1190_0": "1071.",
  "atk-s0514a3:1191_0": "“Idamassa kūṭāgāraṃ, sovaṇṇaṃ pupphamalyavikiṇṇaṃ;",
  "atk-s0514a3:1192_0": "Tedāni ayyaputtā, cattāro vadhāya ninnītā.",
  "atk-s0514a3:1193_0": "1072.",
  "atk-s0514a3:1194_0": "“Idamassa uyyānaṃ, supupphitaṃ sabbakālikaṃ rammaṃ;",
  "atk-s0514a3:1195_0": "Tedāni ayyaputtā, cattāro vadhāya ninnītā.",
  "atk-s0514a3:1196_0": "1073.",
  "atk-s0514a3:1197_0": "“Idamassa asokavanaṃ, supupphitaṃ sabbakālikaṃ rammaṃ;",
  "atk-s0514a3:1198_0": "Tedāni ayyaputtā, cattāro vadhāya ninnītā.",
  "atk-s0514a3:1199_0": "1074.",
  "atk-s0514a3:1200_0": "“Idamassa kaṇikāravanaṃ, supupphitaṃ sabbakālikaṃ rammaṃ;",
  "atk-s0514a3:1201_0": "Tedāni ayyaputtā, cattāro vadhāya ninnītā.",
  "atk-s0514a3:1202_0": "1075.",
  "atk-s0514a3:1203_0": "“Idamassa pāṭalivanaṃ, supupphitaṃ sabbakālikaṃ rammaṃ;",
  "atk-s0514a3:1204_0": "Tedāni ayyaputtā, cattāro vadhāya ninnītā.",
  "atk-s0514a3:1205_0": "1076.",
  "atk-s0514a3:1206_0": "“Idamassa ambavanaṃ, supupphitaṃ sabbakālikaṃ rammaṃ;",
  "atk-s0514a3:1207_0": "Tedāni ayyaputtā, cattāro vadhāya ninnītā.",
  "atk-s0514a3:1208_0": "1077.",
  "atk-s0514a3:1209_0": "“Ayamassa pokkharaṇī, sañchannā padumapuṇḍarīkehi;",
  "atk-s0514a3:1210_0": "Nāvā ca sovaṇṇavikatā, pupphavalliyā cittā suramaṇīyā;",
  "atk-s0514a3:1211_0": "Tedāni ayyaputtā, cattāro vadhāya ninnītā”ti.",
  "atk-s0514a3:1212_0": "Tattha tedānīti idāni te candakumārappamukhā amhākaṃ ayyaputtā evarūpaṃ pāsādaṃ chaḍḍetvā vadhāya nīyanti.",
  "atk-s0514a3:1212_1": "Sovaṇṇavikatāti suvaṇṇakhacitā.",
  "atk-s0514a3:1213_0": "Ettakesu ṭhānesu vilapantā puna hatthisālādīni upasaṅkamitvā āhaṃsu –",
  "atk-s0514a3:1214_0": "1078.",
  "atk-s0514a3:1215_0": "“Idamassa hatthiratanaṃ, erāvaṇo gajo balī dantī;",
  "atk-s0514a3:1216_0": "Tedāni ayyaputtā, cattāro vadhāya ninnītā.",
  "atk-s0514a3:1217_0": "1079.",
  "atk-s0514a3:1218_0": "“Idamassa assaratanaṃ, ekakhuro asso;",
  "atk-s0514a3:1219_0": "Tedāni ayyaputtā, cattāro vadhāya ninnītā.",
  "atk-s0514a3:1220_0": "1080.",
  "atk-s0514a3:1221_0": "“Ayamassa assaratho, sāḷiyanigghoso subho ratanavicitto;",
  "atk-s0514a3:1222_0": "Yatthassu ayyaputtā, sobhiṃsu nandane viya devā;",
  "atk-s0514a3:1223_0": "Tedāni ayyaputtā, cattāro vadhāya ninnītā.",
  "atk-s0514a3:1224_0": "1081.",
  "atk-s0514a3:1225_0": "“Kathaṃ nāma sāmasamasundarehi, candanamudukagattehi;",
  "atk-s0514a3:1226_0": "Rājā yajissate yaññaṃ, sammūḷho catūhi puttehi.",
  "atk-s0514a3:1227_0": "1082.",
  "atk-s0514a3:1228_0": "“Kathaṃ nāma sāmasamasundarāhi, candanamudukagattāhi;",
  "atk-s0514a3:1229_0": "Rājā yajissate yaññaṃ, sammūḷho catūhi kaññāhi.",
  "atk-s0514a3:1230_0": "1083.",
  "atk-s0514a3:1231_0": "“Kathaṃ nāma sāmasamasundarāhi, candanamudukagattāhi;",
  "atk-s0514a3:1232_0": "Rājā yajissate yaññaṃ, sammūḷho catūhi mahesīhi.",
  "atk-s0514a3:1233_0": "1084.",
  "atk-s0514a3:1234_0": "“Kathaṃ nāma sāmasamasundarehi, candanamudukagattehi;",
  "atk-s0514a3:1235_0": "Rājā yajissate yaññaṃ, sammūḷho catūhi gahapatīhi.",
  "atk-s0514a3:1236_0": "1085.",
  "atk-s0514a3:1237_0": "“Yathā honti gāmanigamā, suññā amanussakā brahāraññā;",
  "atk-s0514a3:1238_0": "Tathā hessati pupphavatiyā, yiṭṭhesu candasūriyesū”ti.",
  "atk-s0514a3:1239_0": "Tattha erāvaṇoti tassa hatthino nāmaṃ.",
  "atk-s0514a3:1239_1": "Ekakhuroti abhinnakhuro.",
  "atk-s0514a3:1239_2": "Sāḷiyanigghosoti gamanakāle sāḷikānaṃ viya madhurena nigghosena samannāgato.",
  "atk-s0514a3:1239_3": "Kathaṃ nāmāti kena nāma kāraṇena.",
  "atk-s0514a3:1239_4": "Sāmasamasundarehīti suvaṇṇasāmehi ca aññamaññaṃ jātiyā samehi ca niddosatāya sundarehi.",
  "atk-s0514a3:1239_5": "Candanamudukagattehīti lohitacandanalittagattehi.",
  "atk-s0514a3:1239_6": "Brahāraññāti yathā te gāmanigamā suññā nimmanussā brahāraññā honti,",
  "atk-s0514a3:1239_7": "tathā pupphavatiyāpi yaññe yiṭṭhesu rājaputtesu suññā araññasadisā bhavissatīti.",
  "atk-s0514a3:1240_0": "Atha mahājano bahi nikkhamituṃ alabhanto antonagareyeva vicaranto paridevi.",
  "atk-s0514a3:1240_1": "Bodhisattopi yaññāvāṭaṃ nīto.",
  "atk-s0514a3:1240_2": "Athassa mātā gotamī nāma devī “puttānaṃ me jīvitaṃ dehi,",
  "atk-s0514a3:1240_3": "devā”ti rañño pādamūle parivattitvā paridevamānā āha –",
  "atk-s0514a3:1241_0": "1086.",
  "atk-s0514a3:1242_0": "“Ummattikā bhavissāmi, bhūnahatā paṃsunā ca parikiṇṇā;",
  "atk-s0514a3:1243_0": "Sace candavaraṃ hanti, pāṇā me deva rujjhanti.",
  "atk-s0514a3:1244_0": "1087.",
  "atk-s0514a3:1245_0": "“Ummattikā bhavissāmi, bhūnahatā paṃsunā ca parikiṇṇā;",
  "atk-s0514a3:1246_0": "Sace sūriyavaraṃ hanti, pāṇā me deva rujjhantī”ti.",
  "atk-s0514a3:1247_0": "Tattha bhūnahatāti hatavuḍḍhi.",
  "atk-s0514a3:1247_1": "Paṃsunā ca parikiṇṇāti paṃsuparikiṇṇasarīrā ummattikā hutvā vicarissāmi.",
  "atk-s0514a3:1248_0": "Sā evaṃ paridevantīpi rañño santikā kiñci kathaṃ alabhitvā “mama putto tumhākaṃ kujjhitvā gato bhavissati,",
  "atk-s0514a3:1248_1": "kissa naṃ tumhe na nivattethā”ti kumārassa catasso bhariyāyo āliṅgitvā paridevantī āha –",
  "atk-s0514a3:1249_0": "1088.",
  "atk-s0514a3:1250_0": "“Kinnumā na ramāpeyyuṃ, aññamaññaṃ piyaṃvadā;",
  "atk-s0514a3:1251_0": "Ghaṭṭikā uparikkhī ca, pokkharaṇī ca bhārikā;",
  "atk-s0514a3:1252_0": "Candasūriyesu naccantiyo, samā tāsaṃ na vijjatī”ti.",
  "atk-s0514a3:1253_0": "Tattha kinnumā na ramāpeyyunti kena kāraṇena imā ghaṭṭikātiādikā catasso aññamaññaṃ piyaṃvadā candasūriyakumārānaṃ",
  "atk-s0514a3:1253_1": "santike naccantiyo mama putte na ramāpayiṃsu,",
  "atk-s0514a3:1253_2": "ukkaṇṭhāpayiṃsu.",
  "atk-s0514a3:1253_3": "Sakalajambudīpasmiñhi nacce vā gīte vā samā aññā kāci tāsaṃ na vijjatīti attho.",
  "atk-s0514a3:1254_0": "Iti sā suṇhāhi saddhiṃ paridevitvā aññaṃ gahetabbaggahaṇaṃ apassantī khaṇḍahālaṃ akkosamānā aṭṭha gāthā abhāsi –",
  "atk-s0514a3:1255_0": "1089.",
  "atk-s0514a3:1256_0": "“Imaṃ mayhaṃ hadayasokaṃ, paṭimuñcatu khaṇḍahāla tava mātā;",
  "atk-s0514a3:1257_0": "Yo mayhaṃ hadayasoko, candamhi vadhāya ninnīte.",
  "atk-s0514a3:1258_0": "1090.",
  "atk-s0514a3:1259_0": "“Imaṃ mayhaṃ hadayasokaṃ, paṭimuñcatu khaṇḍahāla tava mātā;",
  "atk-s0514a3:1260_0": "Yo mayhaṃ hadayasoko, sūriyamhi vadhāya ninnīte.",
  "atk-s0514a3:1261_0": "1091.",
  "atk-s0514a3:1262_0": "“Imaṃ mayhaṃ hadayasokaṃ, paṭimuñcatu khaṇḍahāla tava jāyā;",
  "atk-s0514a3:1263_0": "Yo mayhaṃ hadayasoko, candamhi vadhāya ninnīte.",
  "atk-s0514a3:1264_0": "1092.",
  "atk-s0514a3:1265_0": "“Imaṃ mayhaṃ hadayasokaṃ, paṭimuñcatu khaṇḍahāla tava jāyā;",
  "atk-s0514a3:1266_0": "Yo mayhaṃ hadayasoko, sūriyamhi vadhāya ninnīte.",
  "atk-s0514a3:1267_0": "1093.",
  "atk-s0514a3:1268_0": "“Mā ca putte mā ca patiṃ, addakkhi khaṇḍahāla tava mātā;",
  "atk-s0514a3:1269_0": "Yo ghātesi kumāre, adūsake sīhasaṅkāse.",
  "atk-s0514a3:1270_0": "1094.",
  "atk-s0514a3:1271_0": "“Mā ca putte mā ca patiṃ, addakkhi khaṇḍahāla tava mātā;",
  "atk-s0514a3:1272_0": "Yo ghātesi kumāre, apekkhite sabbalokassa.",
  "atk-s0514a3:1273_0": "1095.",
  "atk-s0514a3:1274_0": "“Mā ca putte mā ca patiṃ, addakkhi khaṇḍahāla tava jāyā;",
  "atk-s0514a3:1275_0": "Yo ghātesi kumāre, adūsake sīhasaṅkāse.",
  "atk-s0514a3:1276_0": "1096.",
  "atk-s0514a3:1277_0": "“Mā ca putte mā ca patiṃ, addakkhi khaṇḍahāla tava jāyā;",
  "atk-s0514a3:1278_0": "Yo ghātesi kumāre, apekkhite sabbalokassā”ti.",
  "atk-s0514a3:1279_0": "Tattha imaṃ mayhanti mayhaṃ imaṃ hadayasokaṃ dukkhaṃ.",
  "atk-s0514a3:1279_1": "Paṭimuñcatūti pavisatu pāpuṇātu.",
  "atk-s0514a3:1279_2": "Yo ghātesīti yo tvaṃ ghātesi.",
  "atk-s0514a3:1279_3": "Apekkhiteti sabbalokena olokite dissamāne māresīti attho.",
  "atk-s0514a3:1280_0": "Bodhisatto yaññāvāṭepi pitaraṃ yācanto āha –",
  "atk-s0514a3:1281_0": "1097.",
  "atk-s0514a3:1282_0": "“Mā no deva avadhi, dāse no dehi khaṇḍahālassa;",
  "atk-s0514a3:1283_0": "Api nigaḷabandhakāpi, hatthī asse ca pālema.",
  "atk-s0514a3:1284_0": "1098.",
  "atk-s0514a3:1285_0": "“Mā no deva avadhi, dāse no dehi khaṇḍahālassa;",
  "atk-s0514a3:1286_0": "Api nigaḷabandhakāpi, hatthichakaṇāni ujjhema.",
  "atk-s0514a3:1287_0": "1099.",
  "atk-s0514a3:1288_0": "“Mā no deva avadhi, dāse no dehi khaṇḍahālassa;",
  "atk-s0514a3:1289_0": "Api nigaḷabandhakāpi, assachakaṇāni ujjhema.",
  "atk-s0514a3:1290_0": "1100.",
  "atk-s0514a3:1291_0": "“Mā no deva avadhi, dāse no dehi khaṇḍahālassa;",
  "atk-s0514a3:1292_0": "Yassa honti tava kāmā, api raṭṭhā pabbājitā;",
  "atk-s0514a3:1293_0": "Bhikkhācariyaṃ carissāma.",
  "atk-s0514a3:1294_0": "1101.",
  "atk-s0514a3:1295_0": "“Dibbaṃ deva upayācanti, puttatthikāpi daliddā;",
  "atk-s0514a3:1296_0": "Paṭibhānānipi hitvā, putte na labhanti ekaccā.",
  "atk-s0514a3:1297_0": "1102.",
  "atk-s0514a3:1298_0": "“Āsīsikāni karonti, puttā no jāyantu tato paputtā;",
  "atk-s0514a3:1299_0": "Atha no akāraṇasmā, yaññatthāya deva ghātesi.",
  "atk-s0514a3:1300_0": "1103.",
  "atk-s0514a3:1301_0": "“Upayācitakena puttaṃ labhanti, mā tāta no aghātesi;",
  "atk-s0514a3:1302_0": "Mā kicchāladdhakehi puttehi, yajittho imaṃ yaññaṃ.",
  "atk-s0514a3:1303_0": "1104.",
  "atk-s0514a3:1304_0": "“Upayācitakena puttaṃ labhanti, mā tāta no aghātesi;",
  "atk-s0514a3:1305_0": "Mā kapaṇaladdhakehi puttehi, ammāya no vippavāsehī”ti.",
  "atk-s0514a3:1306_0": "Tattha dibbanti deva,",
  "atk-s0514a3:1306_1": "aputtikā daliddāpi nāriyo puttatthikā hutvā bahuṃ paṇṇākāraṃ karitvā puttaṃ vā dhītaraṃ vā labhāmāti dibyaṃ upayācanti.",
  "atk-s0514a3:1306_2": "Paṭibhānānipi hitvāti dohaḷāni chaḍḍetvāpi,",
  "atk-s0514a3:1306_3": "alabhitvāpīti attho.",
  "atk-s0514a3:1306_4": "Idaṃ vuttaṃ hoti – mahārāja,",
  "atk-s0514a3:1306_5": "nārīnañhi uppannaṃ dohaḷaṃ alabhitvā gabbho sussitvā nassati.",
  "atk-s0514a3:1306_6": "Tattha ekaccā yācantāpi putte alabhamānā,",
  "atk-s0514a3:1306_7": "kāci laddhampi dohaḷaṃ pahāya aparibhuñjitvā na labhanti,",
  "atk-s0514a3:1306_8": "kāci dohaḷaṃ alabhamānā na labhanti.",
  "atk-s0514a3:1306_9": "Mayhaṃ pana mātā uppannaṃ dohaḷaṃ labhitvā paribhuñjitvā uppannaṃ gabbhaṃ anāsetvā putte paṭilabhi.",
  "atk-s0514a3:1306_10": "Evaṃ paṭiladdhe mā no avadhīti yācati.",
  "atk-s0514a3:1307_0": "Āsīsikānīti mahārāja,",
  "atk-s0514a3:1307_1": "ime sattā āsīsaṃ karonti. Kinti?",
  "atk-s0514a3:1307_2": "Puttā no jāyantūti.",
  "atk-s0514a3:1307_3": "Tato paputtāti puttānampi no puttā jāyantūti.",
  "atk-s0514a3:1307_4": "Atha no akāraṇasmāti atha tvaṃ amhe akāraṇena yaññatthāya ghātesi.",
  "atk-s0514a3:1307_5": "Upayācitakenāti devatānaṃ āyācanena.",
  "atk-s0514a3:1307_6": "Kapaṇaladdhakehīti kapaṇā viya hutvā laddhakehi.",
  "atk-s0514a3:1307_7": "Puttehīti amhehi saddhiṃ amhākaṃ ammāya mā vippavāsehi,",
  "atk-s0514a3:1307_8": "mā no mātarā saddhiṃ vippavāsaṃ karīti vadati.",
  "atk-s0514a3:1308_0": "So evaṃ vadantopi pitu santikā kiñci kathaṃ alabhitvā mātu pādamūle nipatitvā paridevamāno āha –",
  "atk-s0514a3:1309_0": "1105.",
  "atk-s0514a3:1310_0": "“Bahudukkhā posiya candaṃ, amma tuvaṃ jīyase puttaṃ;",
  "atk-s0514a3:1311_0": "Vandāmi kho te pāde, labhataṃ tāto paralokaṃ.",
  "atk-s0514a3:1312_0": "1106.",
  "atk-s0514a3:1313_0": "“Handa ca maṃ upagūha, pāde te amma vandituṃ dehi;",
  "atk-s0514a3:1314_0": "Gacchāmi dāni pavāsaṃ, yaññatthāya ekarājassa.",
  "atk-s0514a3:1315_0": "1107.",
  "atk-s0514a3:1316_0": "“Handa ca maṃ upagūha, pāde te amma vandituṃ dehi;",
  "atk-s0514a3:1317_0": "Gacchāmi dāni pavāsaṃ, mātu katvā hadayasokaṃ.",
  "atk-s0514a3:1318_0": "1108.",
  "atk-s0514a3:1319_0": "“Handa ca maṃ upagūha, pāde te amma vandituṃ dehi;",
  "atk-s0514a3:1320_0": "Gacchāmi dāni pavāsaṃ, janassa katvā hadayasoka”nti.",
  "atk-s0514a3:1321_0": "Tattha bahudukkhā posiyāti bahūhi dukkhehi posiya.",
  "atk-s0514a3:1321_1": "Candanti maṃ candakumāraṃ evaṃ posetvā idāni, amma,",
  "atk-s0514a3:1321_2": "tvaṃ jīyase puttaṃ.",
  "atk-s0514a3:1321_3": "Labhataṃ tāto paralokanti pitā me bhogasampannaṃ paralokaṃ labhatu.",
  "atk-s0514a3:1321_4": "Upagūhāti āliṅga parissaja.",
  "atk-s0514a3:1321_5": "Pavāsanti puna anāgamanāya accantaṃ vippavāsaṃ gacchāmi.",
  "atk-s0514a3:1322_0": "Athassa mātā paridevantī catasso gāthā abhāsi –",
  "atk-s0514a3:1323_0": "1109.",
  "atk-s0514a3:1324_0": "“Handa ca padumapattānaṃ, moḷiṃ bandhassu gotamiputta;",
  "atk-s0514a3:1325_0": "Campakadalamissāyo, esā te porāṇikā pakati.",
  "atk-s0514a3:1326_0": "1110.",
  "atk-s0514a3:1327_0": "“Handa ca vilepanaṃ te, pacchimakaṃ candanaṃ vilimpassu;",
  "atk-s0514a3:1328_0": "Yehi ca suvilitto, sobhasi rājaparisāyaṃ.",
  "atk-s0514a3:1329_0": "1111.",
  "atk-s0514a3:1330_0": "“Handa ca mudukāni vatthāni, pacchimakaṃ kāsikaṃ nivāsehi;",
  "atk-s0514a3:1331_0": "Yehi ca sunivattho, sobhasi rājaparisāyaṃ.",
  "atk-s0514a3:1332_0": "1112.",
  "atk-s0514a3:1333_0": "“Muttāmaṇikanakavibhūsitāni, gaṇhassu hatthābharaṇāni;",
  "atk-s0514a3:1334_0": "Yehi ca hatthābharaṇehi, sobhasi rājaparisāya”nti.",
  "atk-s0514a3:1335_0": "Tattha padumapattānanti padumapattaveṭhanaṃ nāmekaṃ pasādhanaṃ,",
  "atk-s0514a3:1335_1": "taṃ sandhāyevamāha.",
  "atk-s0514a3:1335_2": "Tava vippakiṇṇaṃ moḷiṃ ukkhipitvā padumapattaveṭhanena yojetvā bandhāti attho.",
  "atk-s0514a3:1335_3": "Gotamiputtāti candakumāraṃ ālapati.",
  "atk-s0514a3:1335_4": "Campakadalamissāyoti abbhantarimehi campakadalehi missitā vaṇṇagandhasampannā nānāpupphamālā pilandhassu.",
  "atk-s0514a3:1335_5": "Esā teti esā tava porāṇikā pakati,",
  "atk-s0514a3:1335_6": "tameva gaṇhassu puttāti paridevati.",
  "atk-s0514a3:1335_7": "Yehi cāti yehi lohitacandanavilepanehi vilitto rājaparisāya sobhasi,",
  "atk-s0514a3:1335_8": "tāni vilimpassūti attho.",
  "atk-s0514a3:1335_9": "Kāsikanti satasahassagghanakaṃ kāsikavatthaṃ.",
  "atk-s0514a3:1335_10": "Gaṇhassūti pilandhassu.",
  "atk-s0514a3:1336_0": "Idānissa candā nāma aggamahesī tassa pādamūle nipatitvā paridevamānā āha –",
  "atk-s0514a3:1337_0": "1113.",
  "atk-s0514a3:1338_0": "“Na hi nūnāyaṃ raṭṭhapālo, bhūmipati janapadassa dāyādo;",
  "atk-s0514a3:1339_0": "Lokissaro mahanto, putte snehaṃ janayatī”ti.",
  "atk-s0514a3:1340_0": "Taṃ sutvā rājā gāthamāha –",
  "atk-s0514a3:1341_0": "1114.",
  "atk-s0514a3:1342_0": "“Mayhampi piyā puttā, attā ca piyo tumhe ca bhariyāyo;",
  "atk-s0514a3:1343_0": "Saggañca patthayāno, tenāhaṃ ghātayissāmī”ti.",
  "atk-s0514a3:1344_0": "Tassattho –",
  "atk-s0514a3:1344_1": "kiṃkāraṇā puttasinehaṃ na janemi?",
  "atk-s0514a3:1344_2": "Na kevalaṃ gotamiyā eva,",
  "atk-s0514a3:1344_3": "atha kho mayhampi piyā puttā,",
  "atk-s0514a3:1344_4": "tathā attā ca tumhe ca suṇhāyo bhariyāyo ca piyāyeva.",
  "atk-s0514a3:1344_5": "Evaṃ santepi saggañca patthayāno ahaṃ saggaṃ patthento,",
  "atk-s0514a3:1344_6": "tena kāraṇena ete ghātayissāmi,",
  "atk-s0514a3:1344_7": "mā cintayittha,",
  "atk-s0514a3:1344_8": "sabbepete mayā saddhiṃ devalokaṃ ekato gamissantīti.",
  "atk-s0514a3:1345_0": "Candā āha –",
  "atk-s0514a3:1346_0": "1115.",
  "atk-s0514a3:1347_0": "“Maṃ paṭhamaṃ ghātehi, mā me hadayaṃ dukkhaṃ phālesi;",
  "atk-s0514a3:1348_0": "Alaṅkato sundarako, putto deva tava sukhumālo.",
  "atk-s0514a3:1349_0": "1116.",
  "atk-s0514a3:1350_0": "“Handayya maṃ hanassu, paraloke candakena hessāmi;",
  "atk-s0514a3:1351_0": "Puññaṃ karassu vipulaṃ, vicarāma ubhopi paraloke”ti.",
  "atk-s0514a3:1352_0": "Tattha paṭhamanti deva,",
  "atk-s0514a3:1352_1": "mama sāmikato paṭhamataraṃ maṃ ghātehi.",
  "atk-s0514a3:1352_2": "Dukkhanti candassa maraṇadukkhaṃ mama hadayaṃ mā phālesi.",
  "atk-s0514a3:1352_3": "Alaṅkatoti ayaṃ mama ekova alaṃ pariyattoti evaṃ alaṅkato.",
  "atk-s0514a3:1352_4": "Evarūpaṃ nāma puttaṃ mā ghātayi,",
  "atk-s0514a3:1352_5": "mahārājāti dīpeti.",
  "atk-s0514a3:1352_6": "Handayyāti handa, ayya,",
  "atk-s0514a3:1352_7": "rājānaṃ ālapantī evamāha.",
  "atk-s0514a3:1352_8": "Paraloke candakenāti candena saddhiṃ paraloke bhavissāmi.",
  "atk-s0514a3:1352_9": "Vicarāma ubhopi paraloketi tayā ekato ghātitā ubhopi paraloke sukhaṃ anubhavantā vicarāma,",
  "atk-s0514a3:1352_10": "mā no saggantarāyamakāsīti.",
  "atk-s0514a3:1353_0": "Rājā āha –",
  "atk-s0514a3:1354_0": "1117.",
  "atk-s0514a3:1355_0": "“Mā tvaṃ cande rucci maraṇaṃ, bahukā tava devarā visālakkhi;",
  "atk-s0514a3:1356_0": "Te taṃ ramayissanti, yiṭṭhasmiṃ gotamiputte”ti.",
  "atk-s0514a3:1357_0": "Tattha mā tvaṃ cande ruccīti mā tvaṃ attano maraṇaṃ rocesi.",
  "atk-s0514a3:1357_1": "“Mā ruddī”tipi pāṭho,",
  "atk-s0514a3:1357_2": "mā rodīti attho.",
  "atk-s0514a3:1357_3": "Devarāti patibhātukā.",
  "atk-s0514a3:1358_0": "Tato paraṃ satthā –",
  "atk-s0514a3:1359_0": "1118.",
  "atk-s0514a3:1360_0": "“Evaṃ vutte candā attānaṃ, hanti hatthatalakehī”ti. – upaḍḍhagāthamāha;",
  "atk-s0514a3:1361_0": "Tato paraṃ tassāyeva vilāpo hoti –",
  "atk-s0514a3:1362_0": "“Alamettha jīvitena, pissāmi visaṃ marissāmi.",
  "atk-s0514a3:1363_0": "1119.",
  "atk-s0514a3:1364_0": "“Na hi nūnimassa rañño, mittāmaccā ca vijjare suhadā;",
  "atk-s0514a3:1365_0": "Ye na vadanti rājānaṃ, ‘mā ghātayi orase putte’.",
  "atk-s0514a3:1366_0": "1120.",
  "atk-s0514a3:1367_0": "“Na hi nūnimassa rañño, ñātī mittā ca vijjare suhadā;",
  "atk-s0514a3:1368_0": "Ye na vadanti rājānaṃ, ‘mā ghātayi atraje putte’.",
  "atk-s0514a3:1369_0": "1121.",
  "atk-s0514a3:1370_0": "“Ime tepi mayhaṃ puttā, guṇino kāyūradhārino rāja;",
  "atk-s0514a3:1371_0": "Tehipi yajassu yaññaṃ, atha muñcatu gotamiputte.",
  "atk-s0514a3:1372_0": "1122.",
  "atk-s0514a3:1373_0": "“Bilasataṃ maṃ katvāna, yajassu sattadhā mahārāja;",
  "atk-s0514a3:1374_0": "Mā jeṭṭhaputtamavadhi, adūsakaṃ sīhasaṅkāsaṃ.",
  "atk-s0514a3:1375_0": "1123.",
  "atk-s0514a3:1376_0": "“Bilasataṃ maṃ katvāna, yajassu sattadhā mahārāja;",
  "atk-s0514a3:1377_0": "Mā jeṭṭhaputtamavadhi, apekkhitaṃ sabbalokassā”ti.",
  "atk-s0514a3:1378_0": "Tattha evanti evaṃ andhabālena ekarājena vutte.",
  "atk-s0514a3:1378_1": "Hantīti “kiṃ nāmetaṃ kathesī”ti vatvā hatthatalehi attānaṃ hanti.",
  "atk-s0514a3:1378_2": "Pissāmīti pivissāmi.",
  "atk-s0514a3:1378_3": "Ime tepīti vasulakumāraṃ ādiṃ katvā sesadārake hatthe gahetvā rañño pādamūle ṭhitā evamāha.",
  "atk-s0514a3:1378_4": "Guṇinoti mālāguṇaābharaṇehi samannāgatā.",
  "atk-s0514a3:1378_5": "Kāyūradhārinoti kāyūrapasādhanadharā.",
  "atk-s0514a3:1378_6": "Bilasatanti mahārāja,",
  "atk-s0514a3:1378_7": "maṃ ghātetvā koṭṭhāsasataṃ katvā sattadhā sattasu ṭhānesu yaññaṃ yajassu.",
  "atk-s0514a3:1379_0": "Iti sā rañño santike imāhi gāthāhi paridevitvā assāsaṃ alabhamānā bodhisattasseva santikaṃ gantvā paridevamānā aṭṭhāsi.",
  "atk-s0514a3:1379_1": "Atha naṃ so āha – “cande,",
  "atk-s0514a3:1379_2": "mayā jīvamānena tuyhaṃ tasmiṃ tasmiṃ vatthusmiṃ subhaṇite sukathite uccāvacāni maṇimuttādīni bahūni ābharaṇāni dinnāni,",
  "atk-s0514a3:1379_3": "ajja pana te idaṃ pacchimadānaṃ,",
  "atk-s0514a3:1379_4": "sarīrāruḷhaṃ ābharaṇaṃ dammi,",
  "atk-s0514a3:1379_5": "gaṇhāhi na”nti.",
  "atk-s0514a3:1379_6": "Imamatthaṃ pakāsento satthā āha –",
  "atk-s0514a3:1380_0": "1124.",
  "atk-s0514a3:1381_0": "“Bahukā tava dinnābharaṇā, uccāvacā subhaṇitamhi;",
  "atk-s0514a3:1382_0": "Muttāmaṇiveḷuriyā, etaṃ te pacchimakaṃ dāna”nti.",
  "atk-s0514a3:1383_0": "Candādevīpi taṃ sutvā tato parāhi navahi gāthāhi vilapi –",
  "atk-s0514a3:1384_0": "1125.",
  "atk-s0514a3:1385_0": "“Yesaṃ pubbe khandhesu, phullā mālāguṇā vivattiṃsu;",
  "atk-s0514a3:1386_0": "Tesajjapi sunisito, nettiṃso vivattissati khandhesu.",
  "atk-s0514a3:1387_0": "1126.",
  "atk-s0514a3:1388_0": "“Yesaṃ pubbe khandhesu, cittā mālāguṇā vivattiṃsu;",
  "atk-s0514a3:1389_0": "Tesajjapi sunisito, nettiṃso vivattissati khandhesu.",
  "atk-s0514a3:1390_0": "1127.",
  "atk-s0514a3:1391_0": "“Aciraṃ vata nettiṃso, vivattissaki rājaputtānaṃ khandhesu;",
  "atk-s0514a3:1392_0": "Atha mama hadayaṃ na phalati, tāva daḷhabandhañca me āsi.",
  "atk-s0514a3:1393_0": "1128.",
  "atk-s0514a3:1394_0": "“Kāsikasucivatthadharā, kuṇḍalino agalucandanavilittā;",
  "atk-s0514a3:1395_0": "Niyyātha candasūriyā, yaññatthāya ekarājassa.",
  "atk-s0514a3:1396_0": "1129.",
  "atk-s0514a3:1397_0": "“Kāsikasucivatthadharā, kuṇḍalino agalucandanavilittā;",
  "atk-s0514a3:1398_0": "Niyyātha candasūriyā, mātu katvā hadayasokaṃ.",
  "atk-s0514a3:1399_0": "1130.",
  "atk-s0514a3:1400_0": "“Kāsikasucivatthadharā, kuṇḍalino agalucandanavilittā;",
  "atk-s0514a3:1401_0": "Niyyātha candasūriyā, janassa katvā hadayasokaṃ.",
  "atk-s0514a3:1402_0": "1131.",
  "atk-s0514a3:1403_0": "“Maṃsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1404_0": "Niyyātha candasūriyā, yaññatthāya ekarājassa.",
  "atk-s0514a3:1405_0": "1132.",
  "atk-s0514a3:1406_0": "“Maṃsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1407_0": "Niyyātha candasūriyā, mātu katvā hadayasokaṃ.",
  "atk-s0514a3:1408_0": "1133.",
  "atk-s0514a3:1409_0": "“Maṃsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1410_0": "Niyyātha candasūriyā, janassa katvā hadayasoka”nti.",
  "atk-s0514a3:1411_0": "Tattha mālāguṇāti pupphadāmāni.",
  "atk-s0514a3:1411_1": "Tesajjāti tesaṃ ajja.",
  "atk-s0514a3:1411_2": "Nettiṃsoti asi.",
  "atk-s0514a3:1411_3": "Vivattissatīti patissati.",
  "atk-s0514a3:1411_4": "Aciraṃ vatāti acirena vata.",
  "atk-s0514a3:1411_5": "Na phalatīti na bhijjati.",
  "atk-s0514a3:1411_6": "Tāva daḷhabandhañca me āsīti ativiya thirabandhanaṃ me hadayaṃ bhavissatīti attho.",
  "atk-s0514a3:1411_7": "Niyyāthāti gacchatha.",
  "atk-s0514a3:1412_0": "Evaṃ tassā paridevantiyāva yaññāvāṭe sabbakammaṃ niṭṭhāsi.",
  "atk-s0514a3:1412_1": "Rājaputtaṃ netvā gīvaṃ onāmetvā nisīdāpesuṃ.",
  "atk-s0514a3:1412_2": "Khaṇḍahālo suvaṇṇapātiṃ upanāmetvā khaggaṃ ādāya “tassa gīvaṃ chindissāmī”ti aṭṭhāsi.",
  "atk-s0514a3:1412_3": "Taṃ disvā candādevī “aññaṃ me paṭisaraṇaṃ natthi,",
  "atk-s0514a3:1412_4": "attano saccabalena sāmikassa sotthiṃ karissāmī”ti añjaliṃ paggayha parisāya antare vicarantī saccakiriyaṃ akāsi.",
  "atk-s0514a3:1412_5": "Tamatthaṃ pakāsento satthā āha –",
  "atk-s0514a3:1413_0": "1134.",
  "atk-s0514a3:1414_0": "“Sabbasmiṃ upakkhaṭasmiṃ, nisīdite candasmiṃ yaññatthāya;",
  "atk-s0514a3:1415_0": "Pañcālarājadhītā pañjalikā, sabbaparisāya samanupariyāyi.",
  "atk-s0514a3:1416_0": "1135.",
  "atk-s0514a3:1417_0": "“Yena saccena khaṇḍahālo, pāpakammaṃ karoti dummedho;",
  "atk-s0514a3:1418_0": "Etena saccavajjena, samaṅginī sāmikena homi.",
  "atk-s0514a3:1419_0": "1136.",
  "atk-s0514a3:1420_0": "“Ye idhatthi amanussā, yāni ca yakkhabhūtabhabyāni;",
  "atk-s0514a3:1421_0": "Karontu me veyyāvaṭikaṃ, samaṅginī sāmikena homi.",
  "atk-s0514a3:1422_0": "1137.",
  "atk-s0514a3:1423_0": "“Yā devatā idhāgatā, yāni ca yakkhabhūtabhabyāni;",
  "atk-s0514a3:1424_0": "Saraṇesiniṃ anāthaṃ tāyatha maṃ, yācāmahaṃ pati māhaṃ ajeyya”nti.",
  "atk-s0514a3:1425_0": "Tattha upakkhaṭasminti sabbasmiṃ yaññasambhāre sajjite paṭiyatte.",
  "atk-s0514a3:1425_1": "Samaṅginīti sampayuttā ekasaṃvāsā.",
  "atk-s0514a3:1425_2": "Ye idhatthīti ye idha atthi.",
  "atk-s0514a3:1425_3": "Yakkhabhūtabhabyānīti devasaṅkhātā yakkhā ca vaḍḍhitvā ṭhitasattasaṅkhātā bhūtā ca idāni vaḍḍhanakasattasaṅkhātāni bhabyāni ca.",
  "atk-s0514a3:1425_4": "Veyyāvaṭikanti mayhaṃ veyyāvaccaṃ karontu.",
  "atk-s0514a3:1425_5": "Tāyatha manti rakkhatha maṃ.",
  "atk-s0514a3:1425_6": "Yācāmahanti ahaṃ vo yācāmi.",
  "atk-s0514a3:1425_7": "Pati māhanti patiṃ ahaṃ mā ajeyyaṃ.",
  "atk-s0514a3:1426_0": "Atha sakko devarājā tassā paridevasaddaṃ sutvā taṃ pavattiṃ ñatvā jalitaṃ ayakūṭaṃ ādāya gantvā rājānaṃ tāsetvā sabbe vissajjāpesi.",
  "atk-s0514a3:1426_1": "Tamatthaṃ pakāsento satthā āha –",
  "atk-s0514a3:1427_0": "1138.",
  "atk-s0514a3:1428_0": "“Taṃ sutvā amanusso, ayokūṭaṃ paribbhametvāna;",
  "atk-s0514a3:1429_0": "Bhayamassa janayanto, rājānaṃ idamavoca.",
  "atk-s0514a3:1430_0": "1139.",
  "atk-s0514a3:1431_0": "“Bujjhassu kho rājakali, mā tāhaṃ matthakaṃ nitāḷesiṃ;",
  "atk-s0514a3:1432_0": "Mā jeṭṭhaputtamavadhi, adūsakaṃ sīhasaṅkāsaṃ.",
  "atk-s0514a3:1433_0": "1140.",
  "atk-s0514a3:1434_0": "“Ko te diṭṭho rājakali, puttabhariyāyo haññamānāyo;",
  "atk-s0514a3:1435_0": "Seṭṭhi ca gahapatayo, adūsakā saggakāmā hi.",
  "atk-s0514a3:1436_0": "1141.",
  "atk-s0514a3:1437_0": "“Taṃ sutvā khaṇḍahālo, rājā ca abbhutamidaṃ disvāna;",
  "atk-s0514a3:1438_0": "Sabbesaṃ bandhanāni mocesuṃ, yathā taṃ anupaghātaṃ.",
  "atk-s0514a3:1439_0": "1142.",
  "atk-s0514a3:1440_0": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1441_0": "Sabbe ekekaleḍḍukamadaṃsu, esa vadho khaṇḍahālassā”ti.",
  "atk-s0514a3:1442_0": "Tattha amanussoti sakko devarājā.",
  "atk-s0514a3:1442_1": "Bujjhassūti jānassu sallakkhehi.",
  "atk-s0514a3:1442_2": "Rājakalīti rājakāḷakaṇṇi rājalāmaka.",
  "atk-s0514a3:1442_3": "Mā tāhanti pāparāja, bujjha,",
  "atk-s0514a3:1442_4": "mā te ahaṃ matthakaṃ nitāḷesiṃ.",
  "atk-s0514a3:1442_5": "Ko te diṭṭhoti kuhiṃ tayā diṭṭhapubbo.",
  "atk-s0514a3:1442_6": "Saggakāmā hīti ettha hīti nipātamattaṃ,",
  "atk-s0514a3:1442_7": "saggakāmā saggaṃ patthayamānāti attho.",
  "atk-s0514a3:1442_8": "Taṃ sutvāti,",
  "atk-s0514a3:1442_9": "bhikkhave,",
  "atk-s0514a3:1442_10": "taṃ sakkassa vacanaṃ khaṇḍahālo sutvā.",
  "atk-s0514a3:1442_11": "Abbhutamidanti rājā ca idaṃ sakkassa dassanaṃ pubbe abhūtaṃ disvā.",
  "atk-s0514a3:1442_12": "Yathā tanti yathā anupaghātaṃ pāṇaṃ mocenti,",
  "atk-s0514a3:1442_13": "evameva mocesuṃ.",
  "atk-s0514a3:1442_14": "Ekekaleḍḍukamadaṃsūti bhikkhave,",
  "atk-s0514a3:1442_15": "yattakā tasmiṃ yaññāvāṭe samāgatā,",
  "atk-s0514a3:1442_16": "sabbe ekakolāhalaṃ katvā khaṇḍahālassa ekekaleḍḍupahāraṃ adaṃsu.",
  "atk-s0514a3:1442_17": "Esa vadhoti esova khaṇḍahālassa vadho ahosi,",
  "atk-s0514a3:1442_18": "tattheva naṃ jīvitakkhayaṃ pāpesunti attho.",
  "atk-s0514a3:1443_0": "Taṃ pana māretvā mahājano rājānaṃ māretuṃ ārabhi.",
  "atk-s0514a3:1443_1": "Bodhisatto pitaraṃ parissajitvā māretuṃ na adāsi.",
  "atk-s0514a3:1443_2": "Mahājano “jīvitaṃ etassa pāparañño dema,",
  "atk-s0514a3:1443_3": "chattaṃ panassa nagare ca vāsaṃ na dassāma,",
  "atk-s0514a3:1443_4": "caṇḍālaṃ katvā bahinagare vasāpessāmā”ti vatvā rājavesaṃ hāretvā kāsāvaṃ nivāsāpetvā haliddipilotikāya",
  "atk-s0514a3:1443_5": "sīsaṃ veṭhetvā caṇḍālaṃ katvā caṇḍālavasanaṭṭhānaṃ taṃ pahiṇi.",
  "atk-s0514a3:1443_6": "Ye panetaṃ pasughātayaññaṃ yajiṃsu ceva yajāpesuñca anumodiṃsu ca,",
  "atk-s0514a3:1443_7": "sabbe nirayaparāyaṇāva ahesuṃ.",
  "atk-s0514a3:1443_8": "Tamatthaṃ pakāsento satthā āha –",
  "atk-s0514a3:1444_0": "1143.",
  "atk-s0514a3:1445_0": "“Sabbe paviṭṭhā nirayaṃ, yathā taṃ pāpakaṃ karitvāna;",
  "atk-s0514a3:1446_0": "Na hi pāpakammaṃ katvā, labbhā sugatiṃ ito gantu”nti.",
  "atk-s0514a3:1447_0": "Sopi kho mahājano dve kāḷakaṇṇiyo hāretvā tattheva abhisekasambhāre āharitvā candakumāraṃ abhisiñci.",
  "atk-s0514a3:1447_1": "Tamatthaṃ pakāsento satthā āha –",
  "atk-s0514a3:1448_0": "1144.",
  "atk-s0514a3:1449_0": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1450_0": "Candaṃ abhisiñciṃsu, samāgatā rājaparisā ca.",
  "atk-s0514a3:1451_0": "1145.",
  "atk-s0514a3:1452_0": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1453_0": "Candaṃ abhisiñciṃsu, samāgatā rājakaññāyo ca.",
  "atk-s0514a3:1454_0": "1146.",
  "atk-s0514a3:1455_0": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1456_0": "Candaṃ abhisiñciṃsu, samāgatā devaparisā ca.",
  "atk-s0514a3:1457_0": "1147.",
  "atk-s0514a3:1458_0": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1459_0": "Candaṃ abhisiñciṃsu, samāgatā devakaññāyo ca.",
  "atk-s0514a3:1460_0": "1148.",
  "atk-s0514a3:1461_0": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1462_0": "Celukkhepamakaruṃ, samāgatā rājaparisā ca.",
  "atk-s0514a3:1463_0": "1149.",
  "atk-s0514a3:1464_0": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1465_0": "Celukkhepamakaruṃ, samāgatā rājakaññāyo ca.",
  "atk-s0514a3:1466_0": "1150.",
  "atk-s0514a3:1467_0": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1468_0": "Celukkhepamakaruṃ, samāgatā devaparisā ca.",
  "atk-s0514a3:1469_0": "1151.",
  "atk-s0514a3:1470_0": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1471_0": "Celukkhepamakaruṃ, samāgatā devakaññāyo ca.",
  "atk-s0514a3:1472_0": "1152.",
  "atk-s0514a3:1473_0": "“Sabbesu vippamuttesu, bahū ānanditā ahuṃ;",
  "atk-s0514a3:1474_0": "Nandiṃ pavesi nagaraṃ, bandhanā mokkho aghositthā”ti.",
  "atk-s0514a3:1475_0": "Tattha rājaparisā cāti rājaparisāpi tīhi saṅkhehi abhisiñciṃsu.",
  "atk-s0514a3:1475_1": "Rājakaññāyo cāti khattiyadhītaropi naṃ abhisiñciṃsu.",
  "atk-s0514a3:1475_2": "Devaparisā cāti sakko devarājā vijayuttarasaṅkhaṃ gahetvā devaparisāya saddhiṃ abhisiñci.",
  "atk-s0514a3:1475_3": "Devakaññāyo cāti sujāpi devadhītarāhi saddhiṃ abhisiñci.",
  "atk-s0514a3:1475_4": "Celukkhepamakarunti nānāvaṇṇehi vatthehi dhaje ussāpetvā uttarisāṭakāni ākāse khipantā celukkhepaṃ kariṃsu.",
  "atk-s0514a3:1475_5": "Rājaparisā ca itare tayo koṭṭhāsā cāti abhisekakārakā cattāropi koṭṭhāsā kariṃsuyeva.",
  "atk-s0514a3:1475_6": "Ānanditā ahunti āmoditā ahesuṃ.",
  "atk-s0514a3:1475_7": "Nandiṃ pavesi nagaranti candakumārassa chattaṃ ussāpetvā nagaraṃ paviṭṭhakāle nagare ānandabheri cari.",
  "atk-s0514a3:1475_8": "“Kiṃ vatvā”ti?",
  "atk-s0514a3:1475_9": "Yathā “amhākaṃ candakumāro bandhanā mutto,",
  "atk-s0514a3:1475_10": "evameva sabbe bandhanā muccantū”ti.",
  "atk-s0514a3:1475_11": "Tena vuttaṃ “bandhanā mokkho aghositthā”ti.",
  "atk-s0514a3:1476_0": "Bodhisatto pitu vattaṃ paṭṭhapesi.",
  "atk-s0514a3:1476_1": "Antonagaraṃ pana pavisituṃ na labhati.",
  "atk-s0514a3:1476_2": "Paribbayassa khīṇakāle bodhisatto uyyānakīḷādīnaṃ atthāya gacchanto taṃ upasaṅkamitvā “patimhī”ti na vandati,",
  "atk-s0514a3:1476_3": "añjaliṃ pana katvā “ciraṃ jīva sāmī”ti vadati.",
  "atk-s0514a3:1476_4": "“Kenattho”ti vutte ārocesi.",
  "atk-s0514a3:1476_5": "Athassa paribbayaṃ dāpesi.",
  "atk-s0514a3:1476_6": "So dhammena rajjaṃ kāretvā āyupariyosāne devalokaṃ pūrayamāno agamāsi.",
  "atk-s0514a3:1477_0": "Satthā imaṃ dhammadesanaṃ āharitvā “na,",
  "atk-s0514a3:1477_1": "bhikkhave, idāneva,",
  "atk-s0514a3:1477_2": "pubbepi devadatto maṃ ekaṃ nissāya bahū māretuṃ vāyāmamakāsī”ti vatvā jātakaṃ samodhānesi.",
  "atk-s0514a3:1477_3": "Tadā khaṇḍahālo devadatto ahosi,",
  "atk-s0514a3:1477_4": "gotamīdevī mahāmāyā,",
  "atk-s0514a3:1477_5": "candādevī rāhulamātā,",
  "atk-s0514a3:1477_6": "vasulo rāhulo,",
  "atk-s0514a3:1477_7": "selā uppalavaṇṇā,",
  "atk-s0514a3:1477_8": "sūro vāmagotto kassapo,",
  "atk-s0514a3:1477_9": "bhaddaseno moggallāno,",
  "atk-s0514a3:1477_10": "sūriyakumāro sāriputto,",
  "atk-s0514a3:1477_11": "candarājā pana ahameva sammāsambuddho ahosinti.",
  "atk-s0514a3:1478_0": "Candakumārajātakavaṇṇanā sattamā.",
  "atk-s0514a3:1480_0": "[545] 8. Mahānāradakassapajātakavaṇṇanā",
  "atk-s0514a3:1481_0": "Ahu rājā videhānanti idaṃ satthā laṭṭhivanuyyāne viharanto uruvelakassapadamanaṃ ārabbha kathesi.",
  "atk-s0514a3:1481_1": "Yadā hi satthā pavattitavaradhammacakko uruvelakassapādayo jaṭile dametvā magadharājassa paṭissavaṃ locetuṃ",
  "atk-s0514a3:1481_2": "purāṇajaṭilasahassaparivuto laṭṭhivanuyyānaṃ agamāsi.",
  "atk-s0514a3:1481_3": "Tadā dvādasanahutāya parisāya saddhiṃ āgantvā dasabalaṃ vanditvā nisinnassa magadharañño parisantare",
  "atk-s0514a3:1481_4": "brāhmaṇagahapatikānaṃ vitakko uppajji “kiṃ nu kho uruvelakassapo mahāsamaṇe brahmacariyaṃ carati,",
  "atk-s0514a3:1481_5": "udāhu mahāsamaṇo uruvelakassape”ti.",
  "atk-s0514a3:1481_6": "Atha kho bhagavā tesaṃ dvādasanahutānaṃ cetasā cetoparivitakkamaññāya “kassapassa mama santike pabbajitabhāvaṃ jānāpessāmī”ti imaṃ gāthamāha –",
  "atk-s0514a3:1482_0": "“Kimeva disvā uruvelavāsi, pahāsi aggiṃ kisakovadāno;",
  "atk-s0514a3:1483_0": "Pucchāmi taṃ kassapa etamatthaṃ, kathaṃ pahīnaṃ tava aggihutta”nti. ;",
  "atk-s0514a3:1484_0": "Theropi bhagavato adhippāyaṃ viditvā –",
  "atk-s0514a3:1485_0": "“Rūpe ca sadde ca atho rase ca, kāmitthiyo cābhivadanti yaññā;",
  "atk-s0514a3:1486_0": "Etaṃ malanti upadhīsu ñatvā, tasmā na yiṭṭhe na hute arañji”nti. ; –",
  "atk-s0514a3:1487_0": "Imaṃ gāthaṃ vatvā attano sāvakabhāvaṃ pakāsanatthaṃ tathāgatassa pādapiṭṭhe sīsaṃ ṭhapetvā “satthā me, bhante, bhagavā,",
  "atk-s0514a3:1487_1": "sāvakohamasmī”ti vatvā ekatālaṃ dvitālaṃ titālanti yāva sattatālappamāṇaṃ sattakkhattuṃ vehāsaṃ abbhuggantvā",
  "atk-s0514a3:1487_2": "oruyha tathāgataṃ vanditvā ekamantaṃ nisīdi.",
  "atk-s0514a3:1487_3": "Taṃ pāṭihāriyaṃ disvā mahājano “aho mahānubhāvo buddho,",
  "atk-s0514a3:1487_4": "evaṃ thāmagatadiṭṭhiko nāma attānaṃ ‘arahā’ti maññamāno uruvelakassapopi diṭṭhijālaṃ bhinditvā tathāgatena damito”ti satthu guṇakathaññeva kathesi.",
  "atk-s0514a3:1487_5": "Taṃ sutvā satthā “anacchariyaṃ idāni sabbaññutappattena mayā imassa damanaṃ,",
  "atk-s0514a3:1487_6": "svāhaṃ pubbe sarāgakālepi nārado nāma brahmā hutvā imassa diṭṭhijālaṃ bhinditvā imaṃ nibbisevanamakāsi”nti vatvā tāya parisāya yācito atītaṃ āhari.",
  "atk-s0514a3:1488_0": "Atīte videharaṭṭhe mithilāyaṃ aṅgati nāma rājā rajjaṃ kāresi dhammiko dhammarājā.",
  "atk-s0514a3:1488_1": "Tassa rucā nāma dhītā ahosi abhirūpā dassanīyā pāsādikā kappasatasahassaṃ patthitapatthanā mahāpuññā aggamahesiyā kucchismiṃ nibbattā.",
  "atk-s0514a3:1488_2": "Sesā panassa soḷasasahassā itthiyo vañjhā ahesuṃ.",
  "atk-s0514a3:1488_3": "Tassa sā dhītā piyā ahosi manāpā.",
  "atk-s0514a3:1488_4": "So tassā nānāpupphapūre pañcavīsatipupphasamugge anagghāni sukhumāni vatthāni ca “imehi attānaṃ alaṅkarotū”ti devasikaṃ pahiṇi.",
  "atk-s0514a3:1488_5": "Khādanīyabhojanīyassa pana pamāṇaṃ natthi.",
  "atk-s0514a3:1488_6": "Anvaḍḍhamāsaṃ “dānaṃ detū”ti sahassaṃ sahassaṃ pesesi.",
  "atk-s0514a3:1488_7": "Tassa kho pana vijayo ca sunāmo ca alāto cāti tayo amaccā ahesuṃ.",
  "atk-s0514a3:1488_8": "So komudiyā cātumāsiniyā chaṇe pavattamāne devanagaraṃ viya nagare ca antepure ca alaṅkate sunhāto suvilitto",
  "atk-s0514a3:1488_9": "sabbālaṅkārappaṭimaṇḍito bhuttasāyamāso vivaṭasīhapañjare mahātale amaccagaṇaparivuto visuddhaṃ gaganatalaṃ",
  "atk-s0514a3:1488_10": "abhilaṅghamānaṃ candamaṇḍalaṃ disvā “ramaṇīyā vata bho dosinā ratti,",
  "atk-s0514a3:1488_11": "kāya nu kho ajja ratiyā abhirameyyāmā”ti amacce pucchi.",
  "atk-s0514a3:1488_12": "Tamatthaṃ pakāsento satthā āha –",
  "atk-s0514a3:1489_0": "1153.",
  "atk-s0514a3:1490_0": "“Ahu rājā videhānaṃ, aṅgati nāma khattiyo;",
  "atk-s0514a3:1491_0": "Pahūtayoggo dhanimā, anantabalaporiso.",
  "atk-s0514a3:1492_0": "1154.",
  "atk-s0514a3:1493_0": "“So ca pannarasiṃ rattiṃ, purimayāme anāgate;",
  "atk-s0514a3:1494_0": "Cātumāsā komudiyā, amacce sannipātayi.",
  "atk-s0514a3:1495_0": "1155.",
  "atk-s0514a3:1496_0": "“Paṇḍite sutasampanne, mhitapubbe vicakkhaṇe;",
  "atk-s0514a3:1497_0": "Vijayañca sunāmañca, senāpatiṃ alātakaṃ.",
  "atk-s0514a3:1498_0": "1156.",
  "atk-s0514a3:1499_0": "“Tamanupucchi vedeho, paccekaṃ brūtha saṃ ruciṃ;",
  "atk-s0514a3:1500_0": "Cātumāsā komudajja, juṇhaṃ byapahataṃ tamaṃ;",
  "atk-s0514a3:1501_0": "Kāyajja ratiyā rattiṃ, viharemu imaṃ utu”nti.",
  "atk-s0514a3:1502_0": "Tattha pahūtayoggoti bahukena hatthiyoggādinā samannāgato.",
  "atk-s0514a3:1502_1": "Anantabalaporisoti anantabalakāyo.",
  "atk-s0514a3:1502_2": "Anāgateti pariyosānaṃ appatte,",
  "atk-s0514a3:1502_3": "anatikkanteti attho.",
  "atk-s0514a3:1502_4": "Cātumāsāti catunnaṃ vassikamāsānaṃ pacchimadivasabhūtāya rattiyā.",
  "atk-s0514a3:1502_5": "Komudiyāti phullakumudāya.",
  "atk-s0514a3:1502_6": "Mhitapubbeti paṭhamaṃ sitaṃ katvā pacchā kathanasīle.",
  "atk-s0514a3:1502_7": "Tamanupucchīti taṃ tesu amaccesu ekekaṃ amaccaṃ anupucchi.",
  "atk-s0514a3:1502_8": "Paccekaṃ brūtha saṃ rucinti sabbepi tumhe attano attano ajjhāsayānurūpaṃ ruciṃ paccekaṃ mayhaṃ kathetha.",
  "atk-s0514a3:1502_9": "Komudajjāti komudī ajja.",
  "atk-s0514a3:1502_10": "Juṇhanti juṇhāya nissayabhūtaṃ candamaṇḍalaṃ abbhuggacchati.",
  "atk-s0514a3:1502_11": "Byapahataṃ tamanti tena sabbaṃ andhakāraṃ vihataṃ.",
  "atk-s0514a3:1502_12": "Utunti ajja rattiṃ imaṃ evarūpaṃ utuṃ kāyaratiyā vihareyyāmāti.",
  "atk-s0514a3:1503_0": "Iti rājā amacce pucchi.",
  "atk-s0514a3:1503_1": "Tena te pucchitā attano attano ajjhāsayānurūpaṃ kathaṃ kathayiṃsu.",
  "atk-s0514a3:1503_2": "Tamatthaṃ pakāsento satthā āha –",
  "atk-s0514a3:1504_0": "1157.",
  "atk-s0514a3:1505_0": "“Tato senāpati rañño, alāto etadabravi;",
  "atk-s0514a3:1506_0": "‘Haṭṭhaṃ yoggaṃ balaṃ sabbaṃ, senaṃ sannāhayāmase.",
  "atk-s0514a3:1507_0": "1158.",
  "atk-s0514a3:1508_0": "‘Niyyāma deva yuddhāya, anantabalaporisā;",
  "atk-s0514a3:1509_0": "Ye te vasaṃ na āyanti, vasaṃ upanayāmase;",
  "atk-s0514a3:1510_0": "Esā mayhaṃ sakā diṭṭhi, ajitaṃ ojināmase’.",
  "atk-s0514a3:1511_0": "1159.",
  "atk-s0514a3:1512_0": "Alātassa vaco sutvā, sunāmo etadabravi;",
  "atk-s0514a3:1513_0": "‘Sabbe tuyhaṃ mahārāja, amittā vasamāgatā.",
  "atk-s0514a3:1514_0": "1160.",
  "atk-s0514a3:1515_0": "‘Nikkhittasatthā paccatthā, nivātamanuvattare;",
  "atk-s0514a3:1516_0": "Uttamo ussavo ajja, na yuddhaṃ mama ruccati.",
  "atk-s0514a3:1517_0": "1161.",
  "atk-s0514a3:1518_0": "‘Annapānañca khajjañca, khippaṃ abhiharantu te;",
  "atk-s0514a3:1519_0": "Ramassu deva kāmehi, naccagīte suvādite’.",
  "atk-s0514a3:1520_0": "1162.",
  "atk-s0514a3:1521_0": "Sunāmassa vaco sutvā, vijayo etadabravi;",
  "atk-s0514a3:1522_0": "‘Sabbe kāmā mahārāja, niccaṃ tava mupaṭṭhitā.",
  "atk-s0514a3:1523_0": "1163.",
  "atk-s0514a3:1524_0": "‘Na hete dullabhā deva, tava kāmehi modituṃ;",
  "atk-s0514a3:1525_0": "Sadāpi kāmā sulabhā, netaṃ cittamataṃ mama.",
  "atk-s0514a3:1526_0": "1164.",
  "atk-s0514a3:1527_0": "‘Samaṇaṃ brāhmaṇaṃ vāpi, upāsemu bahussutaṃ;",
  "atk-s0514a3:1528_0": "Yo najja vinaye kaṅkhaṃ, atthadhammavidū ise’.",
  "atk-s0514a3:1529_0": "1165.",
  "atk-s0514a3:1530_0": "Vijayassa vaco sutvā, rājā aṅgati mabravi;",
  "atk-s0514a3:1531_0": "‘Yathā vijayo bhaṇati, mayhampetaṃva ruccati;",
  "atk-s0514a3:1532_0": "1166.",
  "atk-s0514a3:1533_0": "‘Samaṇaṃ brāhmaṇaṃ vāpi, upāsemu bahussutaṃ;",
  "atk-s0514a3:1534_0": "Yo najja vinaye kaṅkhaṃ, atthadhammavidū ise.",
  "atk-s0514a3:1535_0": "1167.",
  "atk-s0514a3:1536_0": "‘Sabbeva santā karotha matiṃ, kaṃ upāsemu paṇḍitaṃ;",
  "atk-s0514a3:1537_0": "Yo najja vinaye kaṅkhaṃ, atthadhammavidū ise’.",
  "atk-s0514a3:1538_0": "1168.",
  "atk-s0514a3:1539_0": "Vedehassa vaco sutvā, alāto etadabravi;",
  "atk-s0514a3:1540_0": "‘Atthāyaṃ migadāyasmiṃ, acelo dhīrasammato.",
  "atk-s0514a3:1541_0": "1169.",
  "atk-s0514a3:1542_0": "‘Guṇo kassapagottāyaṃ, suto citrakathī gaṇī;",
  "atk-s0514a3:1543_0": "Taṃ deva payirupāsemu, so no kaṅkhaṃ vinessati’.",
  "atk-s0514a3:1544_0": "1170.",
  "atk-s0514a3:1545_0": "“Alātassa vaco sutvā, rājā codesi sārathiṃ;",
  "atk-s0514a3:1546_0": "Migadāyaṃ gamissāma, yuttaṃ yānaṃ idhā nayā”ti.",
  "atk-s0514a3:1547_0": "Tattha haṭṭhanti tuṭṭhapahaṭṭhaṃ.",
  "atk-s0514a3:1547_1": "Ojināmaseti yaṃ no ajitaṃ,",
  "atk-s0514a3:1547_2": "taṃ jināma.",
  "atk-s0514a3:1547_3": "Eso mama ajjhāsayoti.",
  "atk-s0514a3:1547_4": "Rājā tassa kathaṃ neva paṭikkosi,",
  "atk-s0514a3:1547_5": "nābhinandi.",
  "atk-s0514a3:1547_6": "Etadabravīti rājānaṃ alātassa vacanaṃ anabhinandantaṃ appaṭikkosantaṃ disvā “nāyaṃ yuddhajjhāsayo,",
  "atk-s0514a3:1547_7": "ahamassa cittaṃ gaṇhanto kāmaguṇābhiratiṃ vaṇṇayissāmī”ti cintetvā etaṃ “sabbe tuyha”ntiādivacanaṃ abravi.",
  "atk-s0514a3:1548_0": "Vijayo etadabravīti rājā sunāmassapi vacanaṃ nābhinandi,",
  "atk-s0514a3:1548_1": "na paṭikkosi.",
  "atk-s0514a3:1548_2": "Tato vijayo “ayaṃ rājā imesaṃ dvinnampi vacanaṃ sutvā tuṇhīyeva ṭhito,",
  "atk-s0514a3:1548_3": "paṇḍitā nāma dhammassavanasoṇḍā honti,",
  "atk-s0514a3:1548_4": "dhammassavanamassa vaṇṇayissāmī”ti cintetvā etaṃ “sabbe kāmā”tiādivacanaṃ abravi.",
  "atk-s0514a3:1548_5": "Tattha tava mupaṭṭhitāti tava upaṭṭhitā.",
  "atk-s0514a3:1548_6": "Moditunti tava kāmehi modituṃ abhiramituṃ icchāya sati na hi ete kāmā dullabhā.",
  "atk-s0514a3:1548_7": "Netaṃ cittamataṃ mamāti etaṃ tava kāmehi abhiramaṇaṃ mama cittamataṃ na hoti,",
  "atk-s0514a3:1548_8": "na me ettha cittaṃ pakkhandati.",
  "atk-s0514a3:1548_9": "Yo najjāti yo no ajja.",
  "atk-s0514a3:1548_10": "Atthadhammavidūti pāḷiatthañceva pāḷidhammañca jānanto.",
  "atk-s0514a3:1548_11": "Iseti isi esitaguṇo.",
  "atk-s0514a3:1549_0": "Aṅgati mabravīti aṅgati abravi.",
  "atk-s0514a3:1549_1": "Mayhampetaṃva ruccatīti mayhampi etaññeva ruccati.",
  "atk-s0514a3:1549_2": "Sabbeva santāti sabbeva tumhe idha vijjamānā matiṃ karotha cintetha.",
  "atk-s0514a3:1549_3": "Alāto etadabravīti rañño kathaṃ sutvā alāto “ayaṃ mama kulūpako guṇo nāma ājīvako rājuyyāne vasati,",
  "atk-s0514a3:1549_4": "taṃ pasaṃsitvā rājakulūpakaṃ karissāmī”ti cintetvā etaṃ “atthāya”ntiādivacanaṃ abravi.",
  "atk-s0514a3:1549_5": "Tattha dhīrasammatoti paṇḍitoti sammato.",
  "atk-s0514a3:1549_6": "Kassapagottāyanti kassapagotto ayaṃ.",
  "atk-s0514a3:1549_7": "Sutoti bahussuto.",
  "atk-s0514a3:1549_8": "Gaṇīti gaṇasatthā.",
  "atk-s0514a3:1549_9": "Codesīti āṇāpesi.",
  "atk-s0514a3:1550_0": "Rañño taṃ kathaṃ sutvā sārathino tathā kariṃsu. Tamatthaṃ pakāsento satthā āha –",
  "atk-s0514a3:1551_0": "1171.",
  "atk-s0514a3:1552_0": "“Tassa yānaṃ ayojesuṃ, dantaṃ rūpiyapakkharaṃ;",
  "atk-s0514a3:1553_0": "Sukkamaṭṭhaparivāraṃ, paṇḍaraṃ dosinā mukhaṃ.",
  "atk-s0514a3:1554_0": "1172.",
  "atk-s0514a3:1555_0": "“Tatrāsuṃ kumudāyuttā, cattāro sindhavā hayā;",
  "atk-s0514a3:1556_0": "Anilūpamasamuppātā, sudantā soṇṇamālino.",
  "atk-s0514a3:1557_0": "1173.",
  "atk-s0514a3:1558_0": "“Setacchattaṃ setaratho, setassā setabījanī;",
  "atk-s0514a3:1559_0": "Vedeho sahamaccehi, niyyaṃ candova sobhati.",
  "atk-s0514a3:1560_0": "1174.",
  "atk-s0514a3:1561_0": "“Tamanuyāyiṃsu bahavo, indikhaggadharā balī;",
  "atk-s0514a3:1562_0": "Assapiṭṭhigatā vīrā, narā naravarādhipaṃ.",
  "atk-s0514a3:1563_0": "1175.",
  "atk-s0514a3:1564_0": "“So muhuttaṃva yāyitvā, yānā oruyha khattiyo;",
  "atk-s0514a3:1565_0": "Vedeho sahamaccehi, pattī guṇamupāgami.",
  "atk-s0514a3:1566_0": "1176.",
  "atk-s0514a3:1567_0": "“Yepi tattha tadā āsuṃ, brāhmaṇibbhā samāgatā;",
  "atk-s0514a3:1568_0": "Na te apanayī rājā, akataṃ bhūmimāgate”ti.",
  "atk-s0514a3:1569_0": "Tattha tassa yānanti tassa rañño rathaṃ yojayiṃsu.",
  "atk-s0514a3:1569_1": "Dantanti dantamayaṃ.",
  "atk-s0514a3:1569_2": "Rūpiyapakkharanti rajatamayaupakkharaṃ.",
  "atk-s0514a3:1569_3": "Sukkamaṭṭhaparivāranti parisuddhāpharusaparivāraṃ.",
  "atk-s0514a3:1569_4": "Dosinā mukhanti vigatadosāya rattiyā mukhaṃ viya,",
  "atk-s0514a3:1569_5": "candasadisanti attho.",
  "atk-s0514a3:1569_6": "Tatrāsunti tatra ahesuṃ.",
  "atk-s0514a3:1569_7": "Kumudāti kumudavaṇṇā.",
  "atk-s0514a3:1569_8": "Sindhavāti sindhavajātikā.",
  "atk-s0514a3:1569_9": "Anilūpamasamuppātāti vātasadisavegā.",
  "atk-s0514a3:1569_10": "Setacchattanti tasmiṃ rathe samussāpitaṃ chattampi setaṃ ahosi.",
  "atk-s0514a3:1569_11": "Setarathoti sopi ratho setoyeva.",
  "atk-s0514a3:1569_12": "Setassāti assāpi setā.",
  "atk-s0514a3:1569_13": "Setabījanīti bījanīpi setā.",
  "atk-s0514a3:1569_14": "Niyyanti tena rathena niggacchanto amaccagaṇaparivuto vedeharājā cando viya sobhati.",
  "atk-s0514a3:1570_0": "Naravarādhipanti naravarānaṃ adhipatiṃ rājādhirājānaṃ.",
  "atk-s0514a3:1570_1": "So muhuttaṃva yāyitvāti so rājā muhutteneva uyyānaṃ gantvā.",
  "atk-s0514a3:1570_2": "Pattī guṇamupāgamīti pattikova guṇaṃ ājīvakaṃ upāgami.",
  "atk-s0514a3:1570_3": "Yepi tattha tadā āsunti yepi tasmiṃ uyyāne tadā puretaraṃ gantvā taṃ ājīvakaṃ payirupāsamānā nisinnā ahesuṃ.",
  "atk-s0514a3:1570_4": "Na te apanayīti amhākameva doso,",
  "atk-s0514a3:1570_5": "ye mayaṃ pacchā agamimhā,",
  "atk-s0514a3:1570_6": "tumhe mā cintayitthāti te brāhmaṇe ca ibbhe ca raññoyeva atthāya akataṃ akatokāsaṃ bhūmiṃ samāgate na ussāraṇaṃ kāretvā apanayīti.",
  "atk-s0514a3:1571_0": "Tāya pana omissakaparisāya parivutova ekamantaṃ nisīditvā paṭisanthāramakāsi.",
  "atk-s0514a3:1571_1": "Tamatthaṃ pakāsento satthā āha –",
  "atk-s0514a3:1572_0": "1177.",
  "atk-s0514a3:1573_0": "“Tato so mudukā bhisiyā, muducittakasanthate;",
  "atk-s0514a3:1574_0": "Mudupaccatthate rājā, ekamantaṃ upāvisi.",
  "atk-s0514a3:1575_0": "1178.",
  "atk-s0514a3:1576_0": "“Nisajja rājā sammodi, kathaṃ sāraṇiyaṃ tato;",
  "atk-s0514a3:1577_0": "‘Kacci yāpaniyaṃ bhante, vātānamaviyaggatā.",
  "atk-s0514a3:1578_0": "1179.",
  "atk-s0514a3:1579_0": "‘Kacci akasirā vutti, labhasi piṇḍayāpanaṃ;",
  "atk-s0514a3:1580_0": "Appābādho casi kacci, cakkhuṃ na parihāyati’.",
  "atk-s0514a3:1581_0": "1180.",
  "atk-s0514a3:1582_0": "Taṃ guṇo paṭisammodi, vedehaṃ vinaye rataṃ;",
  "atk-s0514a3:1583_0": "‘Yāpanīyaṃ mahārāja, sabbametaṃ tadūbhayaṃ.",
  "atk-s0514a3:1584_0": "1181.",
  "atk-s0514a3:1585_0": "‘Kacci tuyhampi vedeha, paccantā na balīyare;",
  "atk-s0514a3:1586_0": "Kacci arogaṃ yoggaṃ te, kacci vahati vāhanaṃ;",
  "atk-s0514a3:1587_0": "Kacci te byādhayo natthi, sarīrassupatāpiyā’.",
  "atk-s0514a3:1588_0": "1182.",
  "atk-s0514a3:1589_0": "“Paṭisammodito rājā, tato pucchi anantarā;",
  "atk-s0514a3:1590_0": "Atthaṃ dhammañca ñāyañca, dhammakāmo rathesabho.",
  "atk-s0514a3:1591_0": "1183.",
  "atk-s0514a3:1592_0": "‘Kathaṃ dhammaṃ care macco, mātāpitūsu kassapa;",
  "atk-s0514a3:1593_0": "Kathaṃ care ācariye, puttadāre kathaṃ care.",
  "atk-s0514a3:1594_0": "1184.",
  "atk-s0514a3:1595_0": "‘Kathaṃ careyya vuḍḍhesu, kathaṃ samaṇabrāhmaṇe;",
  "atk-s0514a3:1596_0": "Kathañca balakāyasmiṃ, kathaṃ janapade care.",
  "atk-s0514a3:1597_0": "1185.",
  "atk-s0514a3:1598_0": "‘Kathaṃ dhammaṃ caritvāna, maccā gacchanti suggatiṃ;",
  "atk-s0514a3:1599_0": "Kathañceke adhammaṭṭhā, patanti nirayaṃ atho”’ti.",
  "atk-s0514a3:1600_0": "Tattha mudukā bhisiyāti mudukāya sukhasamphassāya bhisiyā.",
  "atk-s0514a3:1600_1": "Muducittakasanthateti sukhasamphasse cittattharaṇe.",
  "atk-s0514a3:1600_2": "Mudupaccatthateti mudunā paccattharaṇena paccatthate.",
  "atk-s0514a3:1600_3": "Sammodīti ājīvakena saddhiṃ sammodanīyaṃ kathaṃ kathesi.",
  "atk-s0514a3:1600_4": "Tatoti tato nisajjanato anantarameva sāraṇīyaṃ kathaṃ kathesīti attho.",
  "atk-s0514a3:1600_5": "Tattha kacci yāpaniyanti kacci te, bhante,",
  "atk-s0514a3:1600_6": "sarīraṃ paccayehi yāpetuṃ sakkā.",
  "atk-s0514a3:1600_7": "Vātānamaviyaggatāti kacci te sarīre dhātuyo samappavattā,",
  "atk-s0514a3:1600_8": "vātānaṃ byaggatā natthi,",
  "atk-s0514a3:1600_9": "tattha tattha vaggavaggā hutvā vātā na bādhayantīti attho.",
  "atk-s0514a3:1601_0": "Akasirāti niddukkhā.",
  "atk-s0514a3:1601_1": "Vuttīti jīvitavutti.",
  "atk-s0514a3:1601_2": "Appābādhoti iriyāpathabhañjakenābādhena virahito.",
  "atk-s0514a3:1601_3": "Cakkhunti kacci te cakkhuādīni indriyāni na parihāyantīti pucchati.",
  "atk-s0514a3:1601_4": "Paṭisammodīti sammodanīyakathāya paṭikathesi.",
  "atk-s0514a3:1601_5": "Tattha sabbametanti yaṃ tayā vuttaṃ vātānamaviyaggatādi,",
  "atk-s0514a3:1601_6": "taṃ sabbaṃ tatheva.",
  "atk-s0514a3:1601_7": "Tadubhayanti yampi tayā “appābādho casi kacci,",
  "atk-s0514a3:1601_8": "cakkhuṃ na parihāyatī”ti vuttaṃ,",
  "atk-s0514a3:1601_9": "tampi ubhayaṃ tatheva.",
  "atk-s0514a3:1602_0": "Na balīyareti nābhibhavanti na kuppanti.",
  "atk-s0514a3:1602_1": "Anantarāti paṭisanthārato anantarā pañhaṃ pucchi.",
  "atk-s0514a3:1602_2": "Tattha atthaṃ dhammañca ñāyañcāti pāḷiatthañca pāḷiñca kāraṇayuttiñca.",
  "atk-s0514a3:1602_3": "So hi “kathaṃ dhammaṃ care”ti pucchanto mātāpituādīsu paṭipattidīpakaṃ pāḷiñca pāḷiatthañca kāraṇayuttiñca",
  "atk-s0514a3:1602_4": "me kathethāti imaṃ atthañca dhammañca ñāyañca pucchati.",
  "atk-s0514a3:1602_5": "Tattha kathañceke adhammaṭṭhāti ekacce adhamme ṭhitā kathaṃ nirayañceva atho sesaapāye ca patantīti sabbaññubuddhapaccekabuddhabuddhasāvakamahābodhisattesu",
  "atk-s0514a3:1602_6": "purimassa purimassa alābhena pacchimaṃ pacchimaṃ pucchitabbakaṃ mahesakkhapañhaṃ rājā kiñci ajānantaṃ",
  "atk-s0514a3:1602_7": "naggabhoggaṃ nissirikaṃ andhabālaṃ ājīvakaṃ pucchi.",
  "atk-s0514a3:1603_0": "Sopi evaṃ pucchito pucchānurūpaṃ byākaraṇaṃ adisvā carantaṃ goṇaṃ daṇḍena paharanto viya bhattapātiyaṃ kacavaraṃ khipanto viya ca “suṇa,",
  "atk-s0514a3:1603_1": "mahārājā”ti okāsaṃ kāretvā attano micchāvādaṃ paṭṭhapesi.",
  "atk-s0514a3:1603_2": "Tamatthaṃ pakāsento satthā āha –",
  "atk-s0514a3:1604_0": "1186.",
  "atk-s0514a3:1605_0": "“Vedehassa vaco sutvā, kassapo etadabravi;",
  "atk-s0514a3:1606_0": "‘Suṇohi me mahārāja, saccaṃ avitathaṃ padaṃ.",
  "atk-s0514a3:1607_0": "1187.",
  "atk-s0514a3:1608_0": "‘Natthi dhammacaritassa, phalaṃ kalyāṇapāpakaṃ;",
  "atk-s0514a3:1609_0": "Natthi deva paro loko, ko tato hi idhāgato.",
  "atk-s0514a3:1610_0": "1188.",
  "atk-s0514a3:1611_0": "‘Natthi deva pitaro vā, kuto mātā kuto pitā;",
  "atk-s0514a3:1612_0": "Natthi ācariyo nāma, adantaṃ ko damessati.",
  "atk-s0514a3:1613_0": "1189.",
  "atk-s0514a3:1614_0": "‘Samatulyāni bhūtāni, natthi jeṭṭhāpacāyikā;",
  "atk-s0514a3:1615_0": "Natthi balaṃ vīriyaṃ vā, kuto uṭṭhānaporisaṃ;",
  "atk-s0514a3:1616_0": "Niyatāni hi bhūtāni, yathā goṭaviso tathā.",
  "atk-s0514a3:1617_0": "1190.",
  "atk-s0514a3:1618_0": "‘Laddheyyaṃ labhate macco, tattha dānaphalaṃ kuto;",
  "atk-s0514a3:1619_0": "Natthi dānaphalaṃ deva, avaso devavīriyo.",
  "atk-s0514a3:1620_0": "1191.",
  "atk-s0514a3:1621_0": "‘Bālehi dānaṃ paññattaṃ, paṇḍitehi paṭicchitaṃ;",
  "atk-s0514a3:1622_0": "Avasā denti dhīrānaṃ, bālā paṇḍitamānino”’ti.",
  "atk-s0514a3:1623_0": "Tattha idhāgatoti tato paralokato idhāgato nāma natthi.",
  "atk-s0514a3:1623_1": "Natthi deva pitaro vāti deva,",
  "atk-s0514a3:1623_2": "ayyakapeyyakādayo vā natthi,",
  "atk-s0514a3:1623_3": "tesu asantesu kuto mātā kuto pitā.",
  "atk-s0514a3:1623_4": "Yathā goṭaviso tathāti goṭaviso vuccati pacchābandho,",
  "atk-s0514a3:1623_5": "yathā nāvāya pacchābandho nāvameva anugacchati,",
  "atk-s0514a3:1623_6": "tathā ime sattā niyatameva anugacchantīti vadati.",
  "atk-s0514a3:1623_7": "Avaso devavīriyoti evaṃ dānaphale asati yo koci bālo dānaṃ deti,",
  "atk-s0514a3:1623_8": "so avaso avīriyo na attano vasena balena deti,",
  "atk-s0514a3:1623_9": "dānaphalaṃ pana atthīti saññāya aññesaṃ andhabālānaṃ saddahitvā detīti dīpeti.",
  "atk-s0514a3:1623_10": "Bālehi dānaṃ paññattanti “dānaṃ dātabba”nti andhabālehi paññattaṃ anuññātaṃ,",
  "atk-s0514a3:1623_11": "taṃ dānaṃ bālāyeva denti,",
  "atk-s0514a3:1623_12": "paṇḍitā paṭiggaṇhanti.",
  "atk-s0514a3:1624_0": "Evaṃ dānassa nipphalataṃ vaṇṇetvā idāni pāpassa nipphalabhāvaṃ vaṇṇetuṃ āha –",
  "atk-s0514a3:1625_0": "1192.",
  "atk-s0514a3:1626_0": "“Sattime sassatā kāyā, acchejjā avikopino;",
  "atk-s0514a3:1627_0": "Tejo pathavī āpo ca, vāyo sukhaṃ dukhañcime;",
  "atk-s0514a3:1628_0": "Jīve ca sattime kāyā, yesaṃ chettā na vijjati.",
  "atk-s0514a3:1629_0": "1193.",
  "atk-s0514a3:1630_0": "“Natthi hantā va chettā vā, haññe yevāpi koci naṃ;",
  "atk-s0514a3:1631_0": "Antareneva kāyānaṃ, satthāni vītivattare.",
  "atk-s0514a3:1632_0": "1194.",
  "atk-s0514a3:1633_0": "“Yo cāpi siramādāya, paresaṃ nisitāsinā;",
  "atk-s0514a3:1634_0": "Na so chindati te kāye, tattha pāpaphalaṃ kuto.",
  "atk-s0514a3:1635_0": "1195.",
  "atk-s0514a3:1636_0": "“Cullāsītimahākappe, sabbe sujjhanti saṃsaraṃ;",
  "atk-s0514a3:1637_0": "Anāgate tamhi kāle, saññatopi na sujjhati.",
  "atk-s0514a3:1638_0": "1196.",
  "atk-s0514a3:1639_0": "“Caritvāpi bahuṃ bhadraṃ, neva sujjhantināgate;",
  "atk-s0514a3:1640_0": "Pāpañcepi bahuṃ katvā, taṃ khaṇaṃ nātivattare.",
  "atk-s0514a3:1641_0": "1197.",
  "atk-s0514a3:1642_0": "“Anupubbena no suddhi, kappānaṃ cullasītiyā;",
  "atk-s0514a3:1643_0": "Niyatiṃ nātivattāma, velantamiva sāgaro”ti.",
  "atk-s0514a3:1644_0": "Tattha kāyāti samūhā.",
  "atk-s0514a3:1644_1": "Avikopinoti vikopetuṃ na sakkā.",
  "atk-s0514a3:1644_2": "Jīveti jīvo.",
  "atk-s0514a3:1644_3": "“Jīvo”tipi pāṭho,",
  "atk-s0514a3:1644_4": "ayameva attho.",
  "atk-s0514a3:1644_5": "Sattime kāyāti ime satta kāyā.",
  "atk-s0514a3:1644_6": "Haññe yevāpi koci nanti yo haññeyya,",
  "atk-s0514a3:1644_7": "sopi nattheva.",
  "atk-s0514a3:1644_8": "Vītivattareti imesaṃ sattannaṃ kāyānaṃ antareyeva caranti,",
  "atk-s0514a3:1644_9": "chindituṃ na sakkonti.",
  "atk-s0514a3:1644_10": "Siramādāyāti paresaṃ sīsaṃ gahetvā.",
  "atk-s0514a3:1644_11": "Nisitāsināti nisitena asinā chindati,",
  "atk-s0514a3:1644_12": "na so chindatīti sopi te kāye na chindati,",
  "atk-s0514a3:1644_13": "pathavī pathavimeva upeti,",
  "atk-s0514a3:1644_14": "āpādayo āpādike,",
  "atk-s0514a3:1644_15": "sukhadukkhajīvā ākāsaṃ pakkhandantīti dasseti.",
  "atk-s0514a3:1645_0": "Saṃsaranti mahārāja,",
  "atk-s0514a3:1645_1": "ime sattā imaṃ pathaviṃ ekamaṃsakhalaṃ katvāpi ettake kappe saṃsarantā sujjhanti.",
  "atk-s0514a3:1645_2": "Aññatra hi saṃsārā satte sodhetuṃ samattho nāma natthi,",
  "atk-s0514a3:1645_3": "sabbe saṃsāreneva sujjhanti.",
  "atk-s0514a3:1645_4": "Anāgate tamhi kāleti yathāvutte pana etasmiṃ kāle anāgate appatte antarā saññatopi parisuddhasīlopi na sujjhati.",
  "atk-s0514a3:1645_5": "Taṃ khaṇanti taṃ vuttappakāraṃ kālaṃ.",
  "atk-s0514a3:1645_6": "Anupubbena no suddhīti amhākaṃ vāde anupubbena suddhi,",
  "atk-s0514a3:1645_7": "sabbesaṃ amhākaṃ anupubbena suddhi bhavissatīti attho.",
  "atk-s0514a3:1645_8": "Iti so ucchedavādo attano thāmena sakavādaṃ nippadesato kathesīti.",
  "atk-s0514a3:1646_0": "1198.",
  "atk-s0514a3:1647_0": "“Kassapassa vaco sutvā, alāto etadabravi;",
  "atk-s0514a3:1648_0": "“Yathā bhadanto bhaṇati, mayhampetaṃva ruccati.",
  "atk-s0514a3:1649_0": "1199.",
  "atk-s0514a3:1650_0": "‘Ahampi purimaṃ jātiṃ, sare saṃsaritattano;",
  "atk-s0514a3:1651_0": "Piṅgalo nāmahaṃ āsiṃ, luddo goghātako pure.",
  "atk-s0514a3:1652_0": "1200.",
  "atk-s0514a3:1653_0": "‘Bārāṇasiyaṃ phītāyaṃ, bahuṃ pāpaṃ mayā kataṃ;",
  "atk-s0514a3:1654_0": "Bahū mayā hatā pāṇā, mahiṃsā sūkarā ajā.",
  "atk-s0514a3:1655_0": "1201.",
  "atk-s0514a3:1656_0": "‘Tato cuto idha jāto, iddhe senāpatīkule;",
  "atk-s0514a3:1657_0": "Natthi nūna phalaṃ pāpaṃ, yohaṃ na nirayaṃ gato”’ti.",
  "atk-s0514a3:1658_0": "Tattha alāto etadabravīti so kira kassapadasabalassa cetiye anojapupphadāmena pūjaṃ katvā maraṇasamaye",
  "atk-s0514a3:1658_1": "aññena kammena yathānubhāvaṃ khitto saṃsāre saṃsaranto ekassa pāpakammassa nissandena goghātakakule nibbattitvā",
  "atk-s0514a3:1658_2": "bahuṃ pāpamakāsi.",
  "atk-s0514a3:1658_3": "Athassa maraṇakāle bhasmapaṭicchanno viya aggi ettakaṃ kālaṃ ṭhitaṃ taṃ puññakammaṃ okāsamakāsi.",
  "atk-s0514a3:1658_4": "So tassānubhāvena idha nibbattitvā taṃ vibhūtiṃ patto,",
  "atk-s0514a3:1658_5": "jātiṃ saranto pana atītānantarato paraṃ parisarituṃ asakkonto “goghātakakammaṃ katvā idha nibbattosmī”ti",
  "atk-s0514a3:1658_6": "saññāya tassa vādaṃ upatthambhento idaṃ “yathā bhadanto bhaṇatī”tiādivacanaṃ abravi.",
  "atk-s0514a3:1658_7": "Tattha sare saṃsaritattanoti attano saṃsaritaṃ sarāmi.",
  "atk-s0514a3:1658_8": "Senāpatīkuleti senāpatikulamhi.",
  "atk-s0514a3:1659_0": "1202.",
  "atk-s0514a3:1660_0": "“Athettha bījako nāma, dāso āsi paṭaccarī;",
  "atk-s0514a3:1661_0": "Uposathaṃ upavasanto, guṇasantikupāgami.",
  "atk-s0514a3:1662_0": "1203.",
  "atk-s0514a3:1663_0": "“Kassapassa vaco sutvā, alātassa ca bhāsitaṃ;",
  "atk-s0514a3:1664_0": "Passasanto muhuṃ uṇhaṃ, rudaṃ assūni vattayī”ti.",
  "atk-s0514a3:1665_0": "Tattha athetthāti atha ettha etissaṃ mithilāyaṃ.",
  "atk-s0514a3:1665_1": "Paṭaccarīti daliddo kapaṇo ahosi.",
  "atk-s0514a3:1665_2": "Guṇasantikupāgamīti guṇassa santikaṃ kiñcideva kāraṇaṃ sossāmīti upagatoti veditabbo.",
  "atk-s0514a3:1666_0": "1204.",
  "atk-s0514a3:1667_0": "“Tamanupucchi vedeho, ‘kimatthaṃ samma rodasi;",
  "atk-s0514a3:1668_0": "Kiṃ te sutaṃ vā diṭṭhaṃ vā, kiṃ maṃ vedesi vedana”’nti.",
  "atk-s0514a3:1669_0": "Tattha kiṃ maṃ vedesi vedananti kiṃ nāma tvaṃ kāyikaṃ vā cetasikaṃ vā vedanaṃ pattoyaṃ,",
  "atk-s0514a3:1669_1": "evaṃ rodanto maṃ vedesi jānāpesi,",
  "atk-s0514a3:1669_2": "uttānameva naṃ katvā mayhaṃ ācikkhāhīti.",
  "atk-s0514a3:1670_0": "1205.",
  "atk-s0514a3:1671_0": "“Vedehassa vaco sutvā, bījako etadabravi;",
  "atk-s0514a3:1672_0": "‘Natthi me vedanā dukkhā, mahārāja suṇohi me.",
  "atk-s0514a3:1673_0": "1206.",
  "atk-s0514a3:1674_0": "‘Ahampi purimaṃ jātiṃ, sarāmi sukhamattano;",
  "atk-s0514a3:1675_0": "Sāketāhaṃ pure āsiṃ, bhāvaseṭṭhi guṇe rato.",
  "atk-s0514a3:1676_0": "1207.",
  "atk-s0514a3:1677_0": "‘Sammato brāhmaṇibbhānaṃ, saṃvibhāgarato suci;",
  "atk-s0514a3:1678_0": "Na cāpi pāpakaṃ kammaṃ, sarāmi katamattano.",
  "atk-s0514a3:1679_0": "1208.",
  "atk-s0514a3:1680_0": "‘Tato cutāhaṃ vedeha, idha jāto duritthiyā;",
  "atk-s0514a3:1681_0": "Gabbhamhi kumbhadāsiyā, yato jāto suduggato.",
  "atk-s0514a3:1682_0": "1209.",
  "atk-s0514a3:1683_0": "‘Evampi duggato santo, samacariyaṃ adhiṭṭhito;",
  "atk-s0514a3:1684_0": "Upaḍḍhabhāgaṃ bhattassa, dadāmi yo me icchati.",
  "atk-s0514a3:1685_0": "1210.",
  "atk-s0514a3:1686_0": "‘Cātuddasiṃ pañcadasiṃ, sadā upavasāmahaṃ;",
  "atk-s0514a3:1687_0": "Na cāpi bhūte hiṃsāmi, theyyaṃ cāpi vivajjayiṃ.",
  "atk-s0514a3:1688_0": "1211.",
  "atk-s0514a3:1689_0": "‘Sabbameva hi nūnetaṃ, suciṇṇaṃ bhavati nipphalaṃ;",
  "atk-s0514a3:1690_0": "Niratthaṃ maññidaṃ sīlaṃ, alāto bhāsatī yathā.",
  "atk-s0514a3:1691_0": "1212.",
  "atk-s0514a3:1692_0": "‘Kalimeva nūna gaṇhāmi, asippo dhuttako yathā;",
  "atk-s0514a3:1693_0": "Kaṭaṃ alāto gaṇhāti, kitavosikkhito yathā.",
  "atk-s0514a3:1694_0": "1213.",
  "atk-s0514a3:1695_0": "‘Dvāraṃ nappaṭipassāmi, yena gacchāmi suggatiṃ;",
  "atk-s0514a3:1696_0": "Tasmā rāja parodāmi, sutvā kassapabhāsita”’nti.",
  "atk-s0514a3:1697_0": "Tattha bhāvaseṭṭhīti evaṃnāmako asītikoṭivibhavo seṭṭhi.",
  "atk-s0514a3:1697_1": "Guṇe ratoti guṇamhi rato.",
  "atk-s0514a3:1697_2": "Sammatoti sambhāvito saṃvaṇṇito.",
  "atk-s0514a3:1697_3": "Sucīti sucikammo.",
  "atk-s0514a3:1697_4": "Idha jāto duritthiyāti imasmiṃ mithilanagare daliddiyā kapaṇāya kumbhadāsiyā kucchimhi jātosmīti.",
  "atk-s0514a3:1697_5": "So kira pubbe kassapabuddhakāle araññe naṭṭhaṃ balibaddaṃ gavesamāno ekena maggamūḷhena bhikkhunā maggaṃ",
  "atk-s0514a3:1697_6": "puṭṭho tuṇhī hutvā puna tena pucchito kujjhitvā “samaṇa,",
  "atk-s0514a3:1697_7": "dāsā nāma mukharā honti,",
  "atk-s0514a3:1697_8": "dāsena tayā bhavitabbaṃ,",
  "atk-s0514a3:1697_9": "atimukharosī”ti āha.",
  "atk-s0514a3:1697_10": "Taṃ kammaṃ tadā vipākaṃ adatvā bhasmacchanno viya pāvako ṭhitaṃ.",
  "atk-s0514a3:1697_11": "Maraṇasamaye aññaṃ kammaṃ upaṭṭhāsi.",
  "atk-s0514a3:1697_12": "So yathākammaṃ saṃsāre saṃsaranto ekassa kusalakammassa balena sākete vuttappakāro seṭṭhi hutvā dānādīni puññāni akāsi.",
  "atk-s0514a3:1697_13": "Taṃ panassa kammaṃ pathaviyaṃ nihitanidhi viya ṭhitaṃ okāsaṃ labhitvā vipākaṃ dassati.",
  "atk-s0514a3:1697_14": "Yaṃ pana tena taṃ bhikkhuṃ akkosantena kataṃ pāpakammaṃ,",
  "atk-s0514a3:1697_15": "tamassa tasmiṃ attabhāve vipākaṃ adāsi.",
  "atk-s0514a3:1697_16": "So ajānanto “itarassa kalyāṇakammassa balena kumbhadāsiyā kucchimhi nibbattosmī”ti saññāya evamāha.",
  "atk-s0514a3:1697_17": "Yato jāto suduggatoti sohaṃ jātakālato paṭṭhāya atiduggatoti dīpeti.",
  "atk-s0514a3:1698_0": "Samacariyamadhiṭṭhitoti samacariyāyameva patiṭṭhitomhi.",
  "atk-s0514a3:1698_1": "Nūnetanti ekaṃsena etaṃ.",
  "atk-s0514a3:1698_2": "Maññidaṃ sīlanti deva,",
  "atk-s0514a3:1698_3": "idaṃ sīlaṃ nāma niratthakaṃ maññe.",
  "atk-s0514a3:1698_4": "Alātoti yathā ayaṃ alātasenāpati “mayā purimabhave bahuṃ pāṇātipātakammaṃ katvā senāpatiṭṭhānaṃ laddha”nti bhāsati,",
  "atk-s0514a3:1698_5": "tena kāraṇenāhaṃ niratthakaṃ sīlanti maññāmi.",
  "atk-s0514a3:1698_6": "Kalimevāti yathā asippo asikkhito akkhadhutto parājayaggāhaṃ gaṇhāti,",
  "atk-s0514a3:1698_7": "tathā nūna gaṇhāmi,",
  "atk-s0514a3:1698_8": "purimabhave attano sāpateyyaṃ nāsetvā idāni dukkhaṃ anubhavāmi.",
  "atk-s0514a3:1698_9": "Kassapabhāsitanti kassapagottassa acelakassa bhāsitaṃ sutvāti vadati.",
  "atk-s0514a3:1699_0": "1214.",
  "atk-s0514a3:1700_0": "“Bījakassa vaco sutvā, rājā aṅgati mabravi;",
  "atk-s0514a3:1701_0": "‘Natthi dvāraṃ sugatiyā, niyatiṃ kaṅkha bījaka.",
  "atk-s0514a3:1702_0": "1215.",
  "atk-s0514a3:1703_0": "‘Sukhaṃ vā yadi vā dukkhaṃ, niyatiyā kira labbhati;",
  "atk-s0514a3:1704_0": "Saṃsārasuddhi sabbesaṃ, mā turittho anāgate.",
  "atk-s0514a3:1705_0": "1216.",
  "atk-s0514a3:1706_0": "‘Ahampi pubbe kalyāṇo, brāhmaṇibbhesu byāvaṭo;",
  "atk-s0514a3:1707_0": "Vohāramanusāsanto, ratihīno tadantarā”’ti.",
  "atk-s0514a3:1708_0": "Tattha aṅgati mabravīti paṭhamameva itaresaṃ dvinnaṃ,",
  "atk-s0514a3:1708_1": "pacchā bījakassāti tiṇṇaṃ vacanaṃ sutvā daḷhaṃ micchādiṭṭhiṃ gahetvā etaṃ “natthi dvāra”ntiādivacanamabravi.",
  "atk-s0514a3:1708_2": "Niyatiṃ kaṅkhāti samma bījaka,",
  "atk-s0514a3:1708_3": "niyatimeva olokehi.",
  "atk-s0514a3:1708_4": "Cullāsītimahākappappamāṇo kāloyeva hi satte sodheti,",
  "atk-s0514a3:1708_5": "tvaṃ atituritoti adhippāyenevamāha.",
  "atk-s0514a3:1708_6": "Anāgateti tasmiṃ kāle asampatte antarāva devalokaṃ gacchāmīti mā turittho.",
  "atk-s0514a3:1708_7": "Byāvaṭoti brāhmaṇesu ca gahapatikesu ca tesaṃyeva kāyaveyyāvaccadānādikammakaraṇena byāvaṭo ahosiṃ.",
  "atk-s0514a3:1708_8": "Vohāranti vinicchayaṭṭhāne nisīditvā rājakiccaṃ vohāraṃ anusāsantova.",
  "atk-s0514a3:1708_9": "Ratihīno tadantarāti ettakaṃ kālaṃ kāmaguṇaratiyā parihīnoti.",
  "atk-s0514a3:1709_0": "Evañca pana vatvā “bhante kassapa,",
  "atk-s0514a3:1709_1": "mayaṃ ettakaṃ kālaṃ pamajjimhā,",
  "atk-s0514a3:1709_2": "idāni pana amhehi ācariyo laddho,",
  "atk-s0514a3:1709_3": "ito paṭṭhāya kāmaratimeva anubhavissāma,",
  "atk-s0514a3:1709_4": "tumhākaṃ santike ito uttari dhammassavanampi no papañco bhavissati,",
  "atk-s0514a3:1709_5": "tiṭṭhatha tumhe,",
  "atk-s0514a3:1709_6": "mayaṃ gamissāmā”ti āpucchanto āha –",
  "atk-s0514a3:1710_0": "1217.",
  "atk-s0514a3:1711_0": "“Punapi bhante dakkhemu, saṅgati ce bhavissatī”ti.",
  "atk-s0514a3:1712_0": "Tattha saṅgati ceti ekasmiṃ ṭhāne ce no samāgamo bhavissati,no ce,",
  "atk-s0514a3:1712_1": "asati puññaphale kiṃ tayā diṭṭhenāti.",
  "atk-s0514a3:1713_0": "“Idaṃ vatvāna vedeho, paccagā sanivesana”nti;",
  "atk-s0514a3:1714_0": "Tattha sanivesananti bhikkhave,",
  "atk-s0514a3:1714_1": "idaṃ vacanaṃ vedeharājā vatvā rathaṃ abhiruyha attano nivesanaṃ candakapāsādatalameva paṭigato.",
  "atk-s0514a3:1715_0": "Rājā paṭhamaṃ guṇasantikaṃ gantvā taṃ vanditvā pañhaṃ pucchi.",
  "atk-s0514a3:1715_1": "Āgacchanto pana avanditvāva āgato.",
  "atk-s0514a3:1715_2": "Guṇo attano aguṇatāya vandanampi nālattha,",
  "atk-s0514a3:1715_3": "piṇḍādikaṃ sakkāraṃ kimeva lacchati.",
  "atk-s0514a3:1715_4": "Rājāpi taṃ rattiṃ vītināmetvā punadivase amacce sannipātetvā “kāmaguṇe me upaṭṭhāpetha,",
  "atk-s0514a3:1715_5": "ahaṃ ito paṭṭhāya kāmaguṇasukhameva anubhavissāmi,",
  "atk-s0514a3:1715_6": "na me aññāni kiccāni ārocetabbāni,",
  "atk-s0514a3:1715_7": "vinicchayakiccaṃ asuko ca asuko ca karotū”ti vatvā kāmaratimatto ahosi.",
  "atk-s0514a3:1715_8": "Tamatthaṃ pakāsento satthā āha –",
  "atk-s0514a3:1716_0": "1218.",
  "atk-s0514a3:1717_0": "“Tato ratyā vivasāne, upaṭṭhānamhi aṅgati;",
  "atk-s0514a3:1718_0": "Amacce sannipātetvā, idaṃ vacanamabravi.",
  "atk-s0514a3:1719_0": "1219.",
  "atk-s0514a3:1720_0": "‘Candake me vimānasmiṃ, sadā kāme vidhentu me;",
  "atk-s0514a3:1721_0": "Mā upagacchuṃ atthesu, guyhappakāsiyesu ca.",
  "atk-s0514a3:1722_0": "1220.",
  "atk-s0514a3:1723_0": "‘Vijayo ca sunāmo ca, senāpati alātako;",
  "atk-s0514a3:1724_0": "Ete atthe nisīdantu, vohārakusalā tayo’.",
  "atk-s0514a3:1725_0": "1221.",
  "atk-s0514a3:1726_0": "“Idaṃ vatvāna vedeho, kāmeva bahumaññatha;",
  "atk-s0514a3:1727_0": "Na cāpi brāhmaṇibbhesu, atthe kismiñci byāvaṭo”ti.",
  "atk-s0514a3:1728_0": "Tattha upaṭṭhānamhīti attano upaṭṭhānaṭṭhāne.",
  "atk-s0514a3:1728_1": "Candake meti mama santake candakapāsāde.",
  "atk-s0514a3:1728_2": "Vidhentu meti niccaṃ mayhaṃ kāme saṃvidahantu upaṭṭhapentu.",
  "atk-s0514a3:1728_3": "Guyhappakāsiyesūti guyhesupi pakāsiyesupi atthesu uppannesu maṃ keci mā upagacchuṃ.",
  "atk-s0514a3:1728_4": "Attheti atthakaraṇe vinicchayaṭṭhāne.",
  "atk-s0514a3:1728_5": "Nisīdantūti mayā kattabbakiccassa karaṇatthaṃ sesaamaccehi saddhiṃ nisīdantūti.",
  "atk-s0514a3:1729_0": "1222.",
  "atk-s0514a3:1730_0": "“Tato dvesattarattassa, vedehassatrajā piyā;",
  "atk-s0514a3:1731_0": "Rājadhītā rucā nāma, dhātimātaramabravi.",
  "atk-s0514a3:1732_0": "1223.",
  "atk-s0514a3:1733_0": "“Alaṅkarotha maṃ khippaṃ, sakhiyo cālaṅkarontu me;",
  "atk-s0514a3:1734_0": "Suve pannaraso dibyo, gacchaṃ issarasantike.",
  "atk-s0514a3:1735_0": "1224.",
  "atk-s0514a3:1736_0": "“Tassā mālyaṃ abhihariṃsu, candanañca mahārahaṃ;",
  "atk-s0514a3:1737_0": "Maṇisaṅkhamuttāratanaṃ, nānāratte ca ambare.",
  "atk-s0514a3:1738_0": "1225.",
  "atk-s0514a3:1739_0": "“Tañca soṇṇamaye pīṭhe, nisinnaṃ bahukitthiyo;",
  "atk-s0514a3:1740_0": "Parikiriya asobhiṃsu, rucaṃ ruciravaṇṇini”nti.",
  "atk-s0514a3:1741_0": "Tattha tatoti tato rañño kāmapaṅke laggitadivasato paṭṭhāya.",
  "atk-s0514a3:1741_1": "Dvesattarattassāti cuddasame divase.",
  "atk-s0514a3:1741_2": "Dhātimātaramabravīti pitu santikaṃ gantukāmā hutvā dhātimātaramāha.",
  "atk-s0514a3:1741_3": "Sā kira cātuddase cātuddase pañcasatakumārikāhi parivutā dhātigaṇaṃ ādāya mahantena sirivilāsena attano",
  "atk-s0514a3:1741_4": "sattabhūmikā rativaḍḍhanapāsādā oruyha pitu dassanatthaṃ candakapāsādaṃ gacchati.",
  "atk-s0514a3:1741_5": "Atha naṃ pitā disvā tuṭṭhamānaso hutvā mahāsakkāraṃ kāretvā uyyojento “amma,",
  "atk-s0514a3:1741_6": "dānaṃ dehī”ti sahassaṃ datvā uyyojeti.",
  "atk-s0514a3:1741_7": "Sā attano nivesanaṃ āgantvā punadivase uposathikā hutvā kapaṇaddhikavaṇibbakayācakānaṃ mahādānaṃ deti.",
  "atk-s0514a3:1741_8": "Raññā kirassā eko janapadopi dinno.",
  "atk-s0514a3:1741_9": "Tato āyena sabbakiccāni karoti.",
  "atk-s0514a3:1741_10": "Tadā pana “raññā kira guṇaṃ ājīvakaṃ nissāya micchādassanaṃ gahita”nti sakalanagare ekakolāhalaṃ ahosi.",
  "atk-s0514a3:1741_11": "Taṃ pavattiṃ rucāya dhātiyo sutvā rājadhītāya ārocayiṃsu “ayye,",
  "atk-s0514a3:1741_12": "pitarā kira te ājīvakassa kathaṃ sutvā micchādassanaṃ gahitaṃ,",
  "atk-s0514a3:1741_13": "so kira catūsu nagaradvāresu dānasālāyo viddhaṃsāpetvā parapariggahitā itthiyo ca kumārikāyo ca pasayhakārena gaṇhituṃ āṇāpeti,",
  "atk-s0514a3:1741_14": "rajjaṃ na vicāreti,",
  "atk-s0514a3:1741_15": "kāmamattoyeva kira jāto”ti.",
  "atk-s0514a3:1741_16": "Sā taṃ kathaṃ sutvā anattamanā hutvā “kathañhi nāma me tāto apagatasukkadhammaṃ nillajjaṃ naggabhoggaṃ upasaṅkamitvā pañhaṃ pucchissati,",
  "atk-s0514a3:1741_17": "nanu dhammikasamaṇabrāhmaṇe kammavādino upasaṅkamitvā pucchitabbo siyā,",
  "atk-s0514a3:1741_18": "ṭhapetvā kho pana maṃ añño mayhaṃ pitaraṃ micchādassanā apanetvā sammādassane patiṭṭhāpetuṃ samattho nāma natthi.",
  "atk-s0514a3:1741_19": "Ahañhi atītā satta,",
  "atk-s0514a3:1741_20": "anāgatā sattāti cuddasa jātiyo anussarāmi,",
  "atk-s0514a3:1741_21": "tasmā pubbe mayā kataṃ pāpakammaṃ kathetvā pāpakammassa phalaṃ dassentī mama pitaraṃ micchādassanā mocessāmi.",
  "atk-s0514a3:1741_22": "Sace pana ajjeva gamissāmi,",
  "atk-s0514a3:1741_23": "atha maṃ pitā ‘amma,",
  "atk-s0514a3:1741_24": "tvaṃ pubbe aḍḍhamāse āgacchasi,",
  "atk-s0514a3:1741_25": "ajja kasmā evaṃ lahu āgatāsī’ti vakkhati.",
  "atk-s0514a3:1741_26": "Tatra sace ahaṃ ‘tumhehi kira micchādassanaṃ gahita’nti sutvā ‘āgatamhī’ti vakkhāmi,",
  "atk-s0514a3:1741_27": "na me vacanaṃ garuṃ katvā gaṇhissati,",
  "atk-s0514a3:1741_28": "tasmā ajja agantvā ito cuddasame divase kāḷapakkheyeva kiñci ajānantī viya pubbe gamanākārenteva gantvā",
  "atk-s0514a3:1741_29": "āgamanakāle dānavattatthāya sahassaṃ yācissāmi,",
  "atk-s0514a3:1741_30": "tadā me pitā diṭṭhiyā gahitabhāvaṃ kathessati.",
  "atk-s0514a3:1741_31": "Atha naṃ ahaṃ attano balena micchādiṭṭhiṃ chaḍḍāpessāmī”ti cintesi.",
  "atk-s0514a3:1741_32": "Tasmā cuddasame divase pitu santikaṃ gantukāmā hutvā evamāha.",
  "atk-s0514a3:1742_0": "Tattha sakhiyo cāti sahāyikāyopi me pañcasatā kumārikāyo ekāyekaṃ asadisaṃ katvā nānālaṅkārehi nānāvaṇṇehi pupphagandhavilepanehi alaṅkarontūti.",
  "atk-s0514a3:1742_1": "Dibyoti dibbasadiso,",
  "atk-s0514a3:1742_2": "devatāsannipātapaṭimaṇḍitotipi dibbo.",
  "atk-s0514a3:1742_3": "Gacchanti mama dānavattaṃ āharāpetuṃ videhissarassa pitu santikaṃ gamissāmīti.",
  "atk-s0514a3:1742_4": "Abhihariṃsūti soḷasahi gandhodakaghaṭehi nhāpetvā maṇḍanatthāya abhihariṃsu.",
  "atk-s0514a3:1742_5": "Parikiriyāti parivāretvā.",
  "atk-s0514a3:1742_6": "Asobhiṃsūti sujaṃ parivāretvā ṭhitā devakaññā viya taṃ divasaṃ ativiya asobhiṃsūti.",
  "atk-s0514a3:1743_0": "1226.",
  "atk-s0514a3:1744_0": "“Sā ca sakhimajjhagatā, sabbābharaṇabhūsitā;",
  "atk-s0514a3:1745_0": "Sateratā abbhamiva, candakaṃ pāvisī rucā.",
  "atk-s0514a3:1746_0": "1227.",
  "atk-s0514a3:1747_0": "“Upasaṅkamitvā vedehaṃ, vanditvā vinaye rataṃ;",
  "atk-s0514a3:1748_0": "Suvaṇṇakhacite pīṭhe, ekamantaṃ upāvisī”ti.",
  "atk-s0514a3:1749_0": "Tattha upāvisīti pitu vasanaṭṭhānaṃ candakapāsādaṃ pāvisi.",
  "atk-s0514a3:1749_1": "Suvaṇṇakhaciteti sattaratanakhacite suvaṇṇamaye pīṭhe.",
  "atk-s0514a3:1750_0": "1228.",
  "atk-s0514a3:1751_0": "“Tañca disvāna vedeho, accharānaṃva saṅgamaṃ;",
  "atk-s0514a3:1752_0": "Rucaṃ sakhimajjhagataṃ, idaṃ vacanamabravi.",
  "atk-s0514a3:1753_0": "1229.",
  "atk-s0514a3:1754_0": "“‘Kacci ramasi pāsāde, antopokkharaṇiṃ pati;",
  "atk-s0514a3:1755_0": "Kacci bahuvidhaṃ khajjaṃ, sadā abhiharanti te.",
  "atk-s0514a3:1756_0": "1230.",
  "atk-s0514a3:1757_0": "‘Kacci bahuvidhaṃ mālyaṃ, ocinitvā kumāriyo;",
  "atk-s0514a3:1758_0": "Gharake karotha paccekaṃ, khiḍḍāratiratā muhuṃ.",
  "atk-s0514a3:1759_0": "1231.",
  "atk-s0514a3:1760_0": "‘Kena vā vikalaṃ tuyhaṃ, kiṃ khippaṃ āharanti te;",
  "atk-s0514a3:1761_0": "Mano karassu kuḍḍamukhī, api candasamamhipī”’ti.",
  "atk-s0514a3:1762_0": "Tattha saṅgamanti accharānaṃ saṅgamaṃ viya samāgamaṃ disvā.",
  "atk-s0514a3:1762_1": "Pāsādeti amma mayā tuyhaṃ vejayantasadiso rativaḍḍhanapāsādo kārito,",
  "atk-s0514a3:1762_2": "kacci tattha ramasi.",
  "atk-s0514a3:1762_3": "Antopokkharaṇiṃ patīti antovatthusmiññeva te mayā nandāpokkharaṇīpaṭibhāgāpokkharaṇī kāritā,",
  "atk-s0514a3:1762_4": "kacci taṃ pokkharaṇiṃ paṭicca udakakīḷaṃ kīḷantī ramasi.",
  "atk-s0514a3:1762_5": "Mālyanti amma,",
  "atk-s0514a3:1762_6": "ahaṃ tuyhaṃ devasikaṃ pañcavīsati pupphasamugge pahiṇāmi,",
  "atk-s0514a3:1762_7": "kacci tumhe sabbāpi kumārikāyo taṃ mālyaṃ ocinitvā ganthitvā abhiṇhaṃ khiḍḍāratiratā hutvā paccekaṃ gharake karotha,",
  "atk-s0514a3:1762_8": "“idaṃ sundaraṃ,",
  "atk-s0514a3:1762_9": "idaṃ sundaratara”nti pāṭiyekkaṃ sārambhena vāyapupphagharakāni pupphagabbhe ca pupphāsanapupphasayanāni ca kacci karothāti pucchati.",
  "atk-s0514a3:1763_0": "Vikalanti vekallaṃ.",
  "atk-s0514a3:1763_1": "Mano karassūti cittaṃ uppādehi.",
  "atk-s0514a3:1763_2": "Kuḍḍamukhīti sāsapakakkehi pasāditamukhatāya taṃ evamāha.",
  "atk-s0514a3:1763_3": "Itthiyo hi mukhavaṇṇaṃ pasādentiyo duṭṭhalohitamukhadūsitapīḷakāharaṇatthaṃ paṭhamaṃ sāsapakakkena mukhaṃ vilimpanti,",
  "atk-s0514a3:1763_4": "tato lohitassa samakaraṇatthaṃ mattikākakkena,",
  "atk-s0514a3:1763_5": "tato chavipasādanatthaṃ tilakakkena.",
  "atk-s0514a3:1763_6": "Candasamamhipīti candato dullabhataro nāma natthi,",
  "atk-s0514a3:1763_7": "tādisepi ruciṃ katvā mamācikkha,",
  "atk-s0514a3:1763_8": "sampādessāmi teti.",
  "atk-s0514a3:1764_0": "1232.",
  "atk-s0514a3:1765_0": "“Vedehassa vaco sutvā, rucā pitara mabravi;",
  "atk-s0514a3:1766_0": "‘Sabbametaṃ mahārāja, labbhatissarasantike.",
  "atk-s0514a3:1767_0": "1233.",
  "atk-s0514a3:1768_0": "‘Suve pannaraso dibyo, sahassaṃ āharantu me;",
  "atk-s0514a3:1769_0": "Yathādinnañca dassāmi, dānaṃ sabbavaṇīsvaha”’nti.",
  "atk-s0514a3:1770_0": "Tattha sabbavaṇīsvahanti sabbavaṇibbakesu ahaṃ dassāmi.",
  "atk-s0514a3:1771_0": "1234.",
  "atk-s0514a3:1772_0": "“Rucāya vacanaṃ sutvā, rājā aṅgati mabravi;",
  "atk-s0514a3:1773_0": "‘Bahuṃ vināsitaṃ vittaṃ, niratthaṃ aphalaṃ tayā.",
  "atk-s0514a3:1774_0": "1235.",
  "atk-s0514a3:1775_0": "‘Uposathe vasaṃ niccaṃ, annapānaṃ na bhuñjasi;",
  "atk-s0514a3:1776_0": "Niyatetaṃ abhuttabbaṃ, natthi puññaṃ abhuñjato”’ti.",
  "atk-s0514a3:1777_0": "Tattha aṅgati mabravīti bhikkhave,",
  "atk-s0514a3:1777_1": "so aṅgatirājā pubbe ayācitopi “amma,",
  "atk-s0514a3:1777_2": "dānaṃ dehī”ti sahassaṃ datvā taṃ divasaṃ yācitopi micchādassanassa gahitattā adatvā idaṃ “bahuṃ vināsita”ntiādivacanaṃ abravi.",
  "atk-s0514a3:1777_3": "Niyatetaṃ abhuttabbanti etaṃ niyativasena tayā abhuñjitabbaṃ bhavissati,",
  "atk-s0514a3:1777_4": "bhuñjantānampi abhuñjantānampi puññaṃ natthi.",
  "atk-s0514a3:1777_5": "Sabbe hi cullāsītimahākappe atikkamitvāva sujjhanti.",
  "atk-s0514a3:1778_0": "1236.",
  "atk-s0514a3:1779_0": "“Bījakopi hi sutvāna, tadā kassapabhāsitaṃ;",
  "atk-s0514a3:1780_0": "‘Passasanto muhuṃ uṇhaṃ, rudaṃ assūni vattayi.",
  "atk-s0514a3:1781_0": "1237.",
  "atk-s0514a3:1782_0": "‘Yāva ruce jīvamānā, mā bhattamapanāmayi;",
  "atk-s0514a3:1783_0": "Natthi bhadde paro loko, kiṃ niratthaṃ vihaññasī”’ti.",
  "atk-s0514a3:1784_0": "Tattha bījakopīti bījakopi pubbe kalyāṇakammaṃ katvā tassa nissandena dāsikucchiyaṃ nibbattoti bījakavatthumpissā udāharaṇatthaṃ āhari.",
  "atk-s0514a3:1784_1": "Natthi bhaddeti bhadde,",
  "atk-s0514a3:1784_2": "guṇācariyo evamāha “natthi ayaṃ loko,",
  "atk-s0514a3:1784_3": "natthi paro loko,",
  "atk-s0514a3:1784_4": "natthi mātā,",
  "atk-s0514a3:1784_5": "natthi pitā,",
  "atk-s0514a3:1784_6": "natthi sattā opapātikā,",
  "atk-s0514a3:1784_7": "natthi loke samaṇabrāhmaṇā sammaggatā sammāpaṭipannā”ti.",
  "atk-s0514a3:1784_8": "Paraloke hi sati idhalokopi nāma bhaveyya,",
  "atk-s0514a3:1784_9": "soyeva ca natthi.",
  "atk-s0514a3:1784_10": "Mātāpitūsu santesu puttadhītaro nāma bhaveyyūuṃ,",
  "atk-s0514a3:1784_11": "teyeva ca natthi.",
  "atk-s0514a3:1784_12": "Dhamme sati dhammikasamaṇabrāhmaṇā bhaveyyūṃ,",
  "atk-s0514a3:1784_13": "teyeva ca natthi.",
  "atk-s0514a3:1784_14": "Kiṃ dānaṃ dentī sīlaṃ rakkhantī niratthaṃ vihaññasīti.",
  "atk-s0514a3:1785_0": "1238.",
  "atk-s0514a3:1786_0": "“Vedehassa vaco sutvā, rucā ruciravaṇṇinī;",
  "atk-s0514a3:1787_0": "Jānaṃ pubbāparaṃ dhammaṃ, pitaraṃ etadabravi.",
  "atk-s0514a3:1788_0": "1239.",
  "atk-s0514a3:1789_0": "‘Sutameva pure āsi, sakkhi diṭṭhamidaṃ mayā;",
  "atk-s0514a3:1790_0": "Bālūpasevī yo hoti, bālova samapajjatha.",
  "atk-s0514a3:1791_0": "1240.",
  "atk-s0514a3:1792_0": "‘Mūḷho hi mūḷhamāgamma, bhiyyo mohaṃ nigacchati;",
  "atk-s0514a3:1793_0": "Patirūpaṃ alātena, bījakena ca muyhitu”’nti.",
  "atk-s0514a3:1794_0": "Tattha pubbāparaṃ dhammanti bhikkhave,",
  "atk-s0514a3:1794_1": "pitu vacanaṃ sutvā rucā rājadhītā atīte sattajātivasena pubbadhammaṃ,",
  "atk-s0514a3:1794_2": "anāgate sattajātivasena anāgatadhammañca jānantī pitaraṃ micchādiṭṭhito mocetukāmā etaṃ “sutamevā”tiādimāha.",
  "atk-s0514a3:1794_3": "Tattha samapajjathāti yo puggalo bālūpasevī hoti,",
  "atk-s0514a3:1794_4": "so bālova samapajjatīti etaṃ mayā pubbe sutameva,",
  "atk-s0514a3:1794_5": "ajja pana paccakkhato diṭṭhaṃ.",
  "atk-s0514a3:1794_6": "Mūḷhoti maggamūḷhaṃ āgamma maggamūḷho viya diṭṭhimūḷhaṃ āgamma diṭṭhimūḷhopi uttari mohaṃ nigacchati,",
  "atk-s0514a3:1794_7": "mūḷhataro hoti.",
  "atk-s0514a3:1794_8": "Alātenāti deva,",
  "atk-s0514a3:1794_9": "tumhehi jātigottakulapadesaissariyapuññapaññāhīnena alātasenāpatinā accantahīnena duppaññena bījakadāsena",
  "atk-s0514a3:1794_10": "ca gāmadārakasadisaṃ ahirikaṃ bālaṃ guṇaṃ ājīvakaṃ āgamma muyhituṃ patirūpaṃ anucchavikaṃ.",
  "atk-s0514a3:1794_11": "Kiṃ te na muyhissantīti?",
  "atk-s0514a3:1795_0": "Evaṃ te ubhopi garahitvā diṭṭhito mocetukāmatāya pitaraṃ vaṇṇentī āha –",
  "atk-s0514a3:1796_0": "1241.",
  "atk-s0514a3:1797_0": "“Tvañca devāsi sappañño, dhīro atthassa kovido;",
  "atk-s0514a3:1798_0": "Kathaṃ bālebhi sadisaṃ, hīnadiṭṭhiṃ upāgami.",
  "atk-s0514a3:1799_0": "1242.",
  "atk-s0514a3:1800_0": "“Sacepi saṃsārapathena sujjhati, niratthiyā pabbajjā guṇassa;",
  "atk-s0514a3:1801_0": "Kīṭova aggiṃ jalitaṃ apāpataṃ, upapajjati mohamūḷho naggabhāvaṃ.",
  "atk-s0514a3:1802_0": "1243.",
  "atk-s0514a3:1803_0": "“Saṃsārasuddhīti pure niviṭṭhā, kammaṃ vidūsenti bahū ajānaṃ;",
  "atk-s0514a3:1804_0": "Pubbe kalī duggahitovanatthā, dummocayā balisā ambujovā”ti.",
  "atk-s0514a3:1805_0": "Tattha sappaññoti yasavayapuññatitthāvāsayonisomanasikārasākacchāvasena laddhāya paññāya sappañño,",
  "atk-s0514a3:1805_1": "teneva kāraṇena dhīro,",
  "atk-s0514a3:1805_2": "dhīratāya atthānatthassa kāraṇākāraṇassa kovido.",
  "atk-s0514a3:1805_3": "Bālebhi sadisanti yathā te bālā upagatā,",
  "atk-s0514a3:1805_4": "tathā kathaṃ tvaṃ hīnadiṭṭhiṃ upagato.",
  "atk-s0514a3:1805_5": "Apāpatanti api āpataṃ,",
  "atk-s0514a3:1805_6": "patantoti attho.",
  "atk-s0514a3:1805_7": "Idaṃ vuttaṃ hoti – tāta,",
  "atk-s0514a3:1805_8": "saṃsārena suddhīti laddhiyā sati yathā paṭaṅgakīṭo rattibhāge jalitaṃ aggiṃ disvā tappaccayaṃ dukkhaṃ",
  "atk-s0514a3:1805_9": "ajānitvā mohena tattha patanto mahādukkhaṃ āpajjati,",
  "atk-s0514a3:1805_10": "tathā guṇopi pañca kāmaguṇe pahāya mohamūḷho nirassādaṃ naggabhāvaṃ upapajjati.",
  "atk-s0514a3:1806_0": "Pure niviṭṭhāti tāta,",
  "atk-s0514a3:1806_1": "saṃsārena suddhīti kassaci vacanaṃ asutvā paṭhamameva niviṭṭho natthi,",
  "atk-s0514a3:1806_2": "sukatadukkaṭānaṃ kammānaṃ phalanti gahitattā bahū janā ajānantā kammaṃ vidūsentā kammaphalampi vidūsentiyeva,",
  "atk-s0514a3:1806_3": "evaṃ tesaṃ pubbe gahito kali parājayagāho duggahitova hotīti attho.",
  "atk-s0514a3:1806_4": "Dummocayā balisā ambujovāti te pana evaṃ ajānantā micchādassanena anatthaṃ gahetvā ṭhitā bālā yathā nāma",
  "atk-s0514a3:1806_5": "balisaṃ gilitvā ṭhito maccho balisā dummocayo hoti,",
  "atk-s0514a3:1806_6": "evaṃ tamhā anatthā dummocayā honti.",
  "atk-s0514a3:1807_0": "Uttaripi udāharaṇaṃ āharantī āha –",
  "atk-s0514a3:1808_0": "1244.",
  "atk-s0514a3:1809_0": "“Upamaṃ te karissāmi, mahārāja tavatthiyā;",
  "atk-s0514a3:1810_0": "Upamāya midhekacce, atthaṃ jānanti paṇḍitā.",
  "atk-s0514a3:1811_0": "1245.",
  "atk-s0514a3:1812_0": "“Vāṇijānaṃ yathā nāvā, appamāṇabharā garu;",
  "atk-s0514a3:1813_0": "Atibhāraṃ samādāya, aṇṇave avasīdati.",
  "atk-s0514a3:1814_0": "1246.",
  "atk-s0514a3:1815_0": "“Evameva naro pāpaṃ, thokaṃ thokampi ācinaṃ;",
  "atk-s0514a3:1816_0": "Atibhāraṃ samādāya, niraye avasīdati.",
  "atk-s0514a3:1817_0": "1247.",
  "atk-s0514a3:1818_0": "“Na tāva bhāro paripūro, alātassa mahīpati;",
  "atk-s0514a3:1819_0": "Ācināti ca taṃ pāpaṃ, yena gacchati duggatiṃ.",
  "atk-s0514a3:1820_0": "1248.",
  "atk-s0514a3:1821_0": "“Pubbevassa kataṃ puññaṃ, alātassa mahīpati;",
  "atk-s0514a3:1822_0": "Tasseva deva nissando, yañceso labhate sukhaṃ.",
  "atk-s0514a3:1823_0": "1249.",
  "atk-s0514a3:1824_0": "“Khīyate cassa taṃ puññaṃ, tathā hi aguṇe rato;",
  "atk-s0514a3:1825_0": "Ujumaggaṃ avahāya, kummaggamanudhāvati.",
  "atk-s0514a3:1826_0": "1250.",
  "atk-s0514a3:1827_0": "“Tulā yathā paggahitā, ohite tulamaṇḍale;",
  "atk-s0514a3:1828_0": "Unnameti tulāsīsaṃ, bhāre oropite sati.",
  "atk-s0514a3:1829_0": "1251.",
  "atk-s0514a3:1830_0": "“Evameva naro puññaṃ, thokaṃ thokampi ācinaṃ;",
  "atk-s0514a3:1831_0": "Saggātimāno dāsova, bījako sātave rato”ti.",
  "atk-s0514a3:1832_0": "Tattha nirayeti aṭṭhavidhe mahāniraye,",
  "atk-s0514a3:1832_1": "soḷasavidhe ussadaniraye,",
  "atk-s0514a3:1832_2": "lokantaraniraye ca.",
  "atk-s0514a3:1832_3": "Bhāroti tāta,",
  "atk-s0514a3:1832_4": "na tāva alātassa akusalabhāro pūrati.",
  "atk-s0514a3:1832_5": "Tassevāti tassa pubbe katassa puññasseva nissando,",
  "atk-s0514a3:1832_6": "yaṃ so alātasenāpati ajja sukhaṃ labhati.",
  "atk-s0514a3:1832_7": "Na hi tāta,",
  "atk-s0514a3:1832_8": "etaṃ goghātakakammassa phalaṃ.",
  "atk-s0514a3:1832_9": "Pāpakammassa hi nāma vipāko iṭṭho kanto bhavissatīti aṭṭhānametaṃ.",
  "atk-s0514a3:1832_10": "Aguṇe ratoti tathāhesa idāni akusalakamme rato.",
  "atk-s0514a3:1832_11": "Ujumagganti dasakusalakammapathamaggaṃ.",
  "atk-s0514a3:1832_12": "Kummagganti nirayagāmiakusalamaggaṃ.",
  "atk-s0514a3:1833_0": "Ohite tulamaṇḍaleti bhaṇḍapaṭicchanatthāya tulamaṇḍale laggetvā ṭhapite.",
  "atk-s0514a3:1833_1": "Unnametīti uddhaṃ ukkhipati.",
  "atk-s0514a3:1833_2": "Ācinanti thokaṃ thokampi puññaṃ ācinanto pāpabhāraṃ otāretvā naro kalyāṇakammassa sīsaṃ ukkhipitvā devalokaṃ gacchati.",
  "atk-s0514a3:1833_3": "Saggātimānoti sagge atimāno saggasampāpake sātaphale kalyāṇakamme abhirato.",
  "atk-s0514a3:1833_4": "“Saggādhimāno”tipi pāṭho,",
  "atk-s0514a3:1833_5": "saggaṃ adhikāraṃ katvā ṭhitacittoti attho.",
  "atk-s0514a3:1833_6": "Sātave ratoti esa bījakadāso sātave madhuravipāke kusaladhammeyeva rato.",
  "atk-s0514a3:1833_7": "So imassa pāpakammassa khīṇakāle,",
  "atk-s0514a3:1833_8": "kalyāṇakammassa phalena devaloke nibbattissati.",
  "atk-s0514a3:1834_0": "Yañcesa idāni dāsattaṃ upagato,",
  "atk-s0514a3:1834_1": "na taṃ kalyāṇakammassa phalena.",
  "atk-s0514a3:1834_2": "Dāsattasaṃvattanikañhissa pubbe kataṃ pāpaṃ bhavissatīti niṭṭhamettha gantabbanti imamatthaṃ pakāsentī āha –",
  "atk-s0514a3:1835_0": "1252.",
  "atk-s0514a3:1836_0": "“Yamajja bījako dāso, dukkhaṃ passati attani;",
  "atk-s0514a3:1837_0": "Pubbevassa kataṃ pāpaṃ, tameso paṭisevati.",
  "atk-s0514a3:1838_0": "1253.",
  "atk-s0514a3:1839_0": "“Khīyate cassa taṃ pāpaṃ, tathā hi vinaye rato;",
  "atk-s0514a3:1840_0": "Kassapañca samāpajja, mā hevuppathamāgamā”ti.",
  "atk-s0514a3:1841_0": "Tattha mā hevuppathamāgamāti tāta,",
  "atk-s0514a3:1841_1": "tvaṃ imaṃ naggaṃ kassapājīvakaṃ upagantvā mā heva nirayagāmiṃ uppathaṃ agamā,",
  "atk-s0514a3:1841_2": "mā pāpamakāsīti pitaraṃ ovadati.",
  "atk-s0514a3:1842_0": "Idānissa pāpūpasevanāya dosaṃ kalyāṇamittūpasevanāya ca guṇaṃ dassentī āha –",
  "atk-s0514a3:1843_0": "1254.",
  "atk-s0514a3:1844_0": "“Yaṃ yañhi rāja bhajati, santaṃ vā yadi vā asaṃ;",
  "atk-s0514a3:1845_0": "Sīlavantaṃ visīlaṃ vā, vasaṃ tasseva gacchati.",
  "atk-s0514a3:1846_0": "1255.",
  "atk-s0514a3:1847_0": "“Yādisaṃ kurute mittaṃ, yādisaṃ cūpasevati;",
  "atk-s0514a3:1848_0": "Sopi tādisako hoti, sahavāso hi tādiso.",
  "atk-s0514a3:1849_0": "1256.",
  "atk-s0514a3:1850_0": "“Sevamāno sevamānaṃ, samphuṭṭho samphusaṃ paraṃ;",
  "atk-s0514a3:1851_0": "Saro diddho kalāpaṃva, alittamupalimpati;",
  "atk-s0514a3:1852_0": "Upalepabhayā dhīro, neva pāpasakhā siyā.",
  "atk-s0514a3:1853_0": "1257.",
  "atk-s0514a3:1854_0": "“Pūtimacchaṃ kusaggena, yo naro upanayhati;",
  "atk-s0514a3:1855_0": "Kusāpi pūti vāyanti, evaṃ bālūpasevanā.",
  "atk-s0514a3:1856_0": "1258.",
  "atk-s0514a3:1857_0": "“Tagarañca palāsena, yo naro upanayhati;",
  "atk-s0514a3:1858_0": "Pattāpi surabhi vāyanti, evaṃ dhīrūpasevanā.",
  "atk-s0514a3:1859_0": "1259.",
  "atk-s0514a3:1860_0": "“Tasmā pattapuṭasseva, ñatvā sampākamattano",
  "atk-s0514a3:1861_0": "Asante nopaseveyya, sante seveyya paṇḍito;",
  "atk-s0514a3:1862_0": "Asanto nirayaṃ nenti, santo pāpenti suggati”nti.",
  "atk-s0514a3:1863_0": "Tattha santaṃ vāti sappurisaṃ vā.",
  "atk-s0514a3:1863_1": "Yadi vā asanti asappurisaṃ vā.",
  "atk-s0514a3:1863_2": "Saro diddho kalāpaṃvāti mahārāja,",
  "atk-s0514a3:1863_3": "yathā nāma halāhalavisalitto saro sarakalāpe khitto sabbaṃ taṃ visena alittampi sarakalāpaṃ limpati,",
  "atk-s0514a3:1863_4": "visadiddhameva karoti,",
  "atk-s0514a3:1863_5": "evameva pāpamitto pāpaṃ sevamāno attānaṃ sevamānaṃ paraṃ,",
  "atk-s0514a3:1863_6": "tena samphuṭṭho taṃ samphusaṃ alittaṃ pāpena purisaṃ attanā ekajjhāsayaṃ karonto upalimpati.",
  "atk-s0514a3:1863_7": "Pūti vāyantīti tassa te kusāpi duggandhā vāyanti.",
  "atk-s0514a3:1863_8": "Tagarañcāti tagarañca aññañca gandhasampannaṃ gandhajātaṃ.",
  "atk-s0514a3:1863_9": "Evanti evarūpā dhīrūpasevanā.",
  "atk-s0514a3:1863_10": "Dhīro hi attānaṃ sevamānaṃ dhīrameva karoti.",
  "atk-s0514a3:1864_0": "Tasmā pattapuṭassevāti yasmā tagarādipaliveṭhamānāni paṇṇānipi sugandhāni honti,",
  "atk-s0514a3:1864_1": "tasmā palāsapattapuṭasseva paṇḍitūpasevanena ahampi paṇḍito bhavissāmīti evaṃ.",
  "atk-s0514a3:1864_2": "Ñatvā sampākamattanoti attano paripākaṃ paṇḍitabhāvaṃ parimāṇaṃ ñatvā asante pahāya paṇḍite sante seveyya.",
  "atk-s0514a3:1864_3": "“Nirayaṃ nentī”ti ettha devadattādīhi nirayaṃ,",
  "atk-s0514a3:1864_4": "“pāpenti suggati”nti ettha sāriputtattherādīhi sugatiṃ nītānaṃ vasena udāharaṇāni āharitabbāni.",
  "atk-s0514a3:1865_0": "Evaṃ rājadhītā chahi gāthāhi pitu dhammaṃ kathetvā idāni atīte attanā anubhūtaṃ dukkhaṃ dassentī āha –",
  "atk-s0514a3:1866_0": "1260.",
  "atk-s0514a3:1867_0": "“Ahampi jātiyo satta, sare saṃsaritattano;",
  "atk-s0514a3:1868_0": "Anāgatāpi satteva, yā gamissaṃ ito cutā.",
  "atk-s0514a3:1869_0": "1261.",
  "atk-s0514a3:1870_0": "“Yā me sā sattamī jāti, ahu pubbe janādhipa;",
  "atk-s0514a3:1871_0": "Kammāraputto magadhesu, ahuṃ rājagahe pure.",
  "atk-s0514a3:1872_0": "1262.",
  "atk-s0514a3:1873_0": "“Pāpaṃ sahāyamāgamma, bahuṃ pāpaṃ kataṃ mayā;",
  "atk-s0514a3:1874_0": "Paradārassa heṭhento, carimhā amarā viya.",
  "atk-s0514a3:1875_0": "1263.",
  "atk-s0514a3:1876_0": "“Taṃ kammaṃ nihitaṃ aṭṭhā, bhasmacchannova pāvako;",
  "atk-s0514a3:1877_0": "Atha aññehi kammehi, ajāyiṃ vaṃsabhūmiyaṃ.",
  "atk-s0514a3:1878_0": "1264.",
  "atk-s0514a3:1879_0": "“Kosambiyaṃ seṭṭhikule, iddhe phīte mahaddhane;",
  "atk-s0514a3:1880_0": "Ekaputto mahārāja, niccaṃ sakkatapūjito.",
  "atk-s0514a3:1881_0": "1265.",
  "atk-s0514a3:1882_0": "“Tattha mittaṃ asevissaṃ, sahāyaṃ sātave rataṃ;",
  "atk-s0514a3:1883_0": "Paṇḍitaṃ sutasampannaṃ, so maṃ atthe nivesayi.",
  "atk-s0514a3:1884_0": "1266.",
  "atk-s0514a3:1885_0": "“Cātuddasiṃ pañcadasiṃ, bahuṃ rattiṃ upāvasiṃ;",
  "atk-s0514a3:1886_0": "Taṃ kammaṃ nihitaṃ aṭṭhā, nidhīva udakantike.",
  "atk-s0514a3:1887_0": "1267.",
  "atk-s0514a3:1888_0": "“Atha pāpāna kammānaṃ, yametaṃ magadhe kataṃ;",
  "atk-s0514a3:1889_0": "Phalaṃ pariyāga maṃ pacchā, bhutvā duṭṭhavisaṃ yathā.",
  "atk-s0514a3:1890_0": "1268.",
  "atk-s0514a3:1891_0": "“Tato cutāhaṃ vedeha, roruve niraye ciraṃ;",
  "atk-s0514a3:1892_0": "Sakammunā apaccissaṃ, taṃ saraṃ na sukhaṃ labhe.",
  "atk-s0514a3:1893_0": "1269.",
  "atk-s0514a3:1894_0": "“Bahuvassagaṇe tattha, khepayitvā bahuṃ dukhaṃ;",
  "atk-s0514a3:1895_0": "Bhinnāgate ahuṃ rāja, chagalo uddhatapphalo”ti.",
  "atk-s0514a3:1896_0": "Tattha sattāti mahārāja,",
  "atk-s0514a3:1896_1": "idhalokaparalokā nāma sukatadukkaṭānañca phalaṃ nāma atthi.",
  "atk-s0514a3:1896_2": "Na hi saṃsāro satte sodhetuṃ sakkoti,",
  "atk-s0514a3:1896_3": "sakammunā eva sattā sujjhanti.",
  "atk-s0514a3:1896_4": "Alātasenāpati ca bījakadāso ca ekameva jātiṃ anussaranti.",
  "atk-s0514a3:1896_5": "Na kevalaṃ eteva jātiṃ saranti,",
  "atk-s0514a3:1896_6": "ahampi atīte satta jātiyo attano saṃsaritaṃ sarāmi,",
  "atk-s0514a3:1896_7": "anāgatepi ito gantabbā satteva jānāmi.",
  "atk-s0514a3:1896_8": "Yā me sāti yā sā mama atīte sattamī jāti āsi.",
  "atk-s0514a3:1896_9": "Kammāraputtoti tāya jātiyā ahaṃ magadhesu rājagahanagare suvaṇṇakāraputto ahosiṃ.",
  "atk-s0514a3:1897_0": "Paradārassa heṭhentoti paradāraṃ heṭhentā paresaṃ rakkhitagopite varabhaṇḍe aparajjhantā.",
  "atk-s0514a3:1897_1": "Aṭṭhāti taṃ tadā mayā kataṃ pāpakammaṃ okāsaṃ alabhitvā okāse sati vipākadāyakaṃ hutvā bhasmapaṭicchanno aggi viya nihitaṃ aṭṭhāsi.",
  "atk-s0514a3:1897_2": "Vaṃsabhūmiyanti vaṃsaraṭṭhe.",
  "atk-s0514a3:1897_3": "Ekaputtoti asītikoṭivibhave seṭṭhikule ahaṃ ekaputtakova ahosiṃ.",
  "atk-s0514a3:1897_4": "Sātave ratanti kalyāṇakamme abhirataṃ.",
  "atk-s0514a3:1897_5": "So manti so sahāyako maṃ atthe kusalakamme patiṭṭhāpesi.",
  "atk-s0514a3:1898_0": "Taṃ kammanti tampi me kataṃ kalyāṇakammaṃ tadā okāsaṃ alabhitvā okāse sati vipākadāyakaṃ hutvā udakantike nidhi viya nihitaṃ aṭṭhāsi.",
  "atk-s0514a3:1898_1": "Yametanti atha mama santakesu pāpakammesu yaṃ etaṃ mayā magadhesu paradārikakammaṃ kataṃ,",
  "atk-s0514a3:1898_2": "tassa phalaṃ pacchā maṃ pariyāgaṃ upagatanti attho.",
  "atk-s0514a3:1898_3": "Yathā kiṃ?",
  "atk-s0514a3:1898_4": "Bhutvā duṭṭhavisaṃ yathā,",
  "atk-s0514a3:1898_5": "yathā savisaṃ bhojanaṃ bhuñjitvā ṭhitassa taṃ duṭṭhaṃ kakkhaḷaṃ halāhalaṃ visaṃ kuppati,",
  "atk-s0514a3:1898_6": "tathā maṃ pariyāgatanti attho.",
  "atk-s0514a3:1898_7": "Tatoti tato kosambiyaṃ seṭṭhikulato.",
  "atk-s0514a3:1898_8": "Taṃ saranti taṃ tasmiṃ niraye anubhūtadukkhaṃ sarantī cittasukhaṃ nāma na labhāmi,",
  "atk-s0514a3:1898_9": "bhayameva me uppajjati.",
  "atk-s0514a3:1898_10": "Bhinnāgateti bhinnāgate nāma raṭṭhe.",
  "atk-s0514a3:1898_11": "Uddhatapphaloti uddhatabījo.",
  "atk-s0514a3:1899_0": "So pana chagalako balasampanno ahosi.",
  "atk-s0514a3:1899_1": "Piṭṭhiyaṃ abhiruyhapi naṃ vāhayiṃsu,",
  "atk-s0514a3:1899_2": "yānakepi yojayiṃsu.",
  "atk-s0514a3:1899_3": "Imamatthaṃ pakāsentī āha –",
  "atk-s0514a3:1900_0": "1270.",
  "atk-s0514a3:1901_0": "“Sātaputtā mayā vūḷhā, piṭṭhiyā ca rathena ca;",
  "atk-s0514a3:1902_0": "Tassa kammassa nissando, paradāragamanassa me”ti.",
  "atk-s0514a3:1903_0": "Tattha sātaputtāti amaccaputtā.",
  "atk-s0514a3:1903_1": "Tassa kammassāti deva,",
  "atk-s0514a3:1903_2": "roruve mahāniraye paccanañca chagalakakāle bījuppāṭanañca piṭṭhivāhanayānakayojanāni ca sabbopesa tassa nissando paradāragamanassa meti.",
  "atk-s0514a3:1904_0": "Tato pana cavitvā araññe kapiyoniyaṃ paṭisandhiṃ gaṇhi.",
  "atk-s0514a3:1904_1": "Atha naṃ jātadivase yūthapatino dassesuṃ.",
  "atk-s0514a3:1904_2": "So “ānetha me,",
  "atk-s0514a3:1904_3": "putta”nti daḷhaṃ gahetvā tassa viravantassa dantehi phalāni uppāṭesi.",
  "atk-s0514a3:1904_4": "Tamatthaṃ pakāsentī āha –",
  "atk-s0514a3:1905_0": "1271.",
  "atk-s0514a3:1906_0": "“Tato cutāhaṃ vedeha, kapi āsiṃ brahāvane;",
  "atk-s0514a3:1907_0": "Niluñcitaphaloyeva, yūthapena pagabbhinā;",
  "atk-s0514a3:1908_0": "Tassa kammassa nissando, paradāragamanassa me”ti.",
  "atk-s0514a3:1909_0": "Tattha niluñcitaphaloyevāti tatrapāhaṃ pagabbhena yūthapatinā luñcitvā uppāṭitaphaloyeva ahosinti attho.",
  "atk-s0514a3:1910_0": "Atha aparāpi jātiyo dassentī āha –",
  "atk-s0514a3:1911_0": "1272.",
  "atk-s0514a3:1912_0": "“Tato cutāhaṃ vedeha, dassanesu pasū ahuṃ;",
  "atk-s0514a3:1913_0": "Niluñcito javo bhadro, yoggaṃ vūḷhaṃ ciraṃ mayā;",
  "atk-s0514a3:1914_0": "Tassa kammassa nissando, paradāragamanassa me.",
  "atk-s0514a3:1915_0": "1273.",
  "atk-s0514a3:1916_0": "“Tato cutāhaṃ vedeha, vajjīsu kulamāgamā;",
  "atk-s0514a3:1917_0": "Nevitthī na pumā āsiṃ, manussatte sudullabhe;",
  "atk-s0514a3:1918_0": "Tassa kammassa nissando, paradāragamanassa me.",
  "atk-s0514a3:1919_0": "1274.",
  "atk-s0514a3:1920_0": "“Tato cutāhaṃ vedeha, ajāyiṃ nandane vane;",
  "atk-s0514a3:1921_0": "Bhavane tāvatiṃsāhaṃ, accharā kāmavaṇṇinī.",
  "atk-s0514a3:1922_0": "1275.",
  "atk-s0514a3:1923_0": "“Vicitravatthābharaṇā, āmuttamaṇikuṇḍalā;",
  "atk-s0514a3:1924_0": "Kusalā naccagītassa, sakkassa paricārikā.",
  "atk-s0514a3:1925_0": "1276.",
  "atk-s0514a3:1926_0": "“Tattha ṭhitāhaṃ vedeha, sarāmi jātiyo imā;",
  "atk-s0514a3:1927_0": "Anāgatāpi satteva, yā gamissaṃ ito cutā.",
  "atk-s0514a3:1928_0": "1277.",
  "atk-s0514a3:1929_0": "“Pariyāgataṃ taṃ kusalaṃ, yaṃ me kosambiyaṃ kataṃ;",
  "atk-s0514a3:1930_0": "Deve ceva manusse ca, sandhāvissaṃ ito cutā.",
  "atk-s0514a3:1931_0": "1278.",
  "atk-s0514a3:1932_0": "“Satta jacco mahārāja, niccaṃ sakkatapūjitā;",
  "atk-s0514a3:1933_0": "Thībhāvāpi na muccissaṃ, chaṭṭhā nigatiyo imā.",
  "atk-s0514a3:1934_0": "1279.",
  "atk-s0514a3:1935_0": "“Sattamī ca gati deva, devaputto mahiddhiko;",
  "atk-s0514a3:1936_0": "Pumā devo bhavissāmi, devakāyasmimuttamo.",
  "atk-s0514a3:1937_0": "1280.",
  "atk-s0514a3:1938_0": "“Ajjāpi santānamayaṃ, mālaṃ ganthenti nandane;",
  "atk-s0514a3:1939_0": "Devaputto javo nāma, yo me mālaṃ paṭicchati.",
  "atk-s0514a3:1940_0": "1281.",
  "atk-s0514a3:1941_0": "“Muhutto viya so dibyo, idha vassāni soḷasa;",
  "atk-s0514a3:1942_0": "Rattindivo ca so dibyo, mānusiṃ saradosataṃ.",
  "atk-s0514a3:1943_0": "1282.",
  "atk-s0514a3:1944_0": "“Iti kammāni anventi, asaṅkheyyāpi jātiyo;",
  "atk-s0514a3:1945_0": "Kalyāṇaṃ yadi vā pāpaṃ, na hi kammaṃ vinassatī”ti.",
  "atk-s0514a3:1946_0": "Tattha dassanesūti dassanaraṭṭhesu.",
  "atk-s0514a3:1946_1": "Pasūti goṇo ahosiṃ.",
  "atk-s0514a3:1946_2": "Niluñcitoti vacchakāleyeva maṃ evaṃ manāpo bhavissatīti nibbījakamakaṃsu.",
  "atk-s0514a3:1946_3": "Sohaṃ niluñcito uddhatabījo javo bhadro ahosiṃ.",
  "atk-s0514a3:1946_4": "Vajjīsu kulamāgamāti goyonito cavitvā vajjiraṭṭhe ekasmiṃ mahābhogakule nibbattinti dasseti.",
  "atk-s0514a3:1946_5": "Nevitthī na pumāti napuṃsakattaṃ sandhāya āha.",
  "atk-s0514a3:1946_6": "Bhavane tāvatiṃsāhanti tāvatiṃsabhavane ahaṃ.",
  "atk-s0514a3:1947_0": "Tattha ṭhitāhaṃ, vedeha,",
  "atk-s0514a3:1947_1": "sarāmi jātiyo imāti sā kira tasmiṃ devaloke ṭhitā “ahaṃ evarūpaṃ devalokaṃ āgacchantī kuto nu kho āgatā”ti",
  "atk-s0514a3:1947_2": "olokentī vajjiraṭṭhe mahābhogakule napuṃsakattabhāvato cavitvā tattha nibbattabhāvaṃ passi.",
  "atk-s0514a3:1947_3": "Tato “kena nu kho kammena evarūpe ramaṇīye ṭhāne nibbattāmhī”ti olokentī kosambiyaṃ seṭṭhikule nibbattitvā",
  "atk-s0514a3:1947_4": "kataṃ dānādikusalaṃ disvā “etassa phalena nibbattāmhī”ti ñatvā “anantarātīte napuṃsakattabhāve nibbattamānā",
  "atk-s0514a3:1947_5": "kuto āgatāmhī”ti olokentī dassanaraṭṭhesu goyoniyaṃ mahādukkhassa anubhūtabhāvaṃ aññāsi.",
  "atk-s0514a3:1947_6": "Tato anantaraṃ jātiṃ anussaramānā vānarayoniyaṃ uddhataphalabhāvaṃ addasa.",
  "atk-s0514a3:1947_7": "Tato anantaraṃ anussarantī bhinnāgate chagalakayoniyaṃ uddhatabījabhāvaṃ anussari.",
  "atk-s0514a3:1947_8": "Tato paraṃ anussaramānā roruve nibbattabhāvaṃ anussari.",
  "atk-s0514a3:1948_0": "Athassā niraye tiracchānayoniyañca anubhūtaṃ dukkhaṃ anussarantiyā bhayaṃ uppajji.",
  "atk-s0514a3:1948_1": "Tato “kena nu kho kammena evarūpaṃ dukkhaṃ anubhūtaṃ mayā”ti chaṭṭhaṃ jātiṃ olokentī tāya jātiyā kosambinagare",
  "atk-s0514a3:1948_2": "kataṃ kalyāṇakammaṃ disvā sattamaṃ olokentī magadharaṭṭhe pāpasahāyaṃ nissāya kataṃ paradārikakammaṃ",
  "atk-s0514a3:1948_3": "disvā “etassa phalena me taṃ mahādukkhaṃ anubhūta”nti aññāsi.",
  "atk-s0514a3:1948_4": "Atha “ito cavitvā anāgate kuhiṃ nibbattissāmī”ti olokentī “yāvatāyukaṃ ṭhatvā puna sakkasseva paricārikā hutvā nibbattissāmī”ti aññāsi.",
  "atk-s0514a3:1948_5": "Evaṃ punappunaṃ olokayamānā “tatiyepi attabhāve sakkasseva paricārikā hutvā nibbattissāmi,",
  "atk-s0514a3:1948_6": "tathā catutthe,",
  "atk-s0514a3:1948_7": "pañcame pana tasmiṃyeva devaloke javanadevaputtassa aggamahesī hutvā nibbattissāmī”ti ñatvā tato anantaraṃ",
  "atk-s0514a3:1948_8": "olokentī “chaṭṭhe attabhāve ito tāvatiṃsabhavanato cavitvā aṅgatirañño aggamahesiyā kucchimhi nibbattissāmi,",
  "atk-s0514a3:1948_9": "‘rucā’ti me nāmaṃ bhavissatī”ti ñatvā “tato anantarā kuhiṃ nibbattissāmī”ti olokentī “sattamāya jātiyā",
  "atk-s0514a3:1948_10": "tato cavitvā tāvatiṃsabhavane mahiddhiko devaputto hutvā nibbattissāmi,",
  "atk-s0514a3:1948_11": "itthibhāvato muccissāmī”ti aññāsi. Tasmā –",
  "atk-s0514a3:1949_0": "“Tattha ṭhitāhaṃ vedeha, sarāmi satta jātiyo;",
  "atk-s0514a3:1950_0": "Anāgatāpi satteva, yā gamissaṃ ito cutā”ti. – ādimāha;",
  "atk-s0514a3:1951_0": "Tattha pariyāgatanti pariyāyena attano vārena āgataṃ.",
  "atk-s0514a3:1951_1": "Satta jaccoti vajjiraṭṭhe napuṃsakajātiyā saddhiṃ devaloke pañca,",
  "atk-s0514a3:1951_2": "ayañca chaṭṭhāti satta jātiyoti vuccanti.",
  "atk-s0514a3:1951_3": "Etā satta jātiyo niccaṃ sakkatapūjitā ahosinti dasseti.",
  "atk-s0514a3:1951_4": "Chaṭṭhā nigatiyoti devaloke pana pañca,",
  "atk-s0514a3:1951_5": "ayañca ekāti imā cha gatiyo itthibhāvāna muccissanti vadati.",
  "atk-s0514a3:1951_6": "Sattamī cāti ito cavitvā anantaraṃ.",
  "atk-s0514a3:1951_7": "Santānamayanti ekatovaṇṭakādivasena katasantānaṃ.",
  "atk-s0514a3:1951_8": "Ganthentīti yathā santānamayā honti,",
  "atk-s0514a3:1951_9": "evaṃ ajjapi mama paricārikā nandanavane mālaṃ ganthentiyeva.",
  "atk-s0514a3:1951_10": "Yo me mālaṃ paṭicchatīti mahārāja,",
  "atk-s0514a3:1951_11": "anantarajātiyaṃ mama sāmiko javo nāma devaputto yo rukkhato patitapatitaṃ mālaṃ paṭicchati.",
  "atk-s0514a3:1952_0": "Soḷasāti mahārāja,",
  "atk-s0514a3:1952_1": "mama jātiyā imāni soḷasa vassāni,",
  "atk-s0514a3:1952_2": "ettako pana kālo devānaṃ eko muhutto,",
  "atk-s0514a3:1952_3": "tena tā mama cutabhāvampi ajānantā mamatthāya mālaṃ ganthentiyeva.",
  "atk-s0514a3:1952_4": "Mānusinti manussānaṃ vassagaṇanaṃ āgamma esa saradosataṃ vassasataṃ hoti,",
  "atk-s0514a3:1952_5": "evaṃ dīghāyukā devā.",
  "atk-s0514a3:1952_6": "Iminā pana kāraṇena paralokassa ca kalyāṇapāpakānañca kammānaṃ atthitaṃ jānāhi, devāti.",
  "atk-s0514a3:1953_0": "Anventīti yathā maṃ anubandhiṃsu,",
  "atk-s0514a3:1953_1": "evaṃ anubandhanti.",
  "atk-s0514a3:1953_2": "Na hi kammaṃ vinassatīti diṭṭhadhammavedanīyaṃ tasmiṃyeva attabhāve,",
  "atk-s0514a3:1953_3": "upapajjavedanīyaṃ anantarabhave vipākaṃ deti,",
  "atk-s0514a3:1953_4": "aparāpariyavedanīyaṃ pana vipākaṃ adatvā na nassati.",
  "atk-s0514a3:1953_5": "Taṃ sandhāya “na hi kammaṃ vinassatī”ti vatvā “deva,",
  "atk-s0514a3:1953_6": "ahaṃ paradārikakammassa nissandena niraye ca tiracchānayoniyañca mahantaṃ dukkhaṃ anubhaviṃ.",
  "atk-s0514a3:1953_7": "Sace pana tumhepi idāni guṇassa kathaṃ gahetvā evaṃ karissatha,",
  "atk-s0514a3:1953_8": "mayā anubhūtasadisameva dukkhaṃ anubhavissatha,",
  "atk-s0514a3:1953_9": "tasmā evaṃ mā karitthā”ti āha.",
  "atk-s0514a3:1954_0": "Athassa uttari dhammaṃ desentī āha –",
  "atk-s0514a3:1955_0": "1283.",
  "atk-s0514a3:1956_0": "“Yo icche puriso hotuṃ, jātiṃ jātiṃ punappunaṃ;",
  "atk-s0514a3:1957_0": "Paradāraṃ vivajjeyya, dhotapādova kaddamaṃ.",
  "atk-s0514a3:1958_0": "1284.",
  "atk-s0514a3:1959_0": "“Yā icche puriso hotuṃ, jātiṃ jātiṃ punappunaṃ;",
  "atk-s0514a3:1960_0": "Sāmikaṃ apacāyeyya, indaṃva paricārikā.",
  "atk-s0514a3:1961_0": "1285.",
  "atk-s0514a3:1962_0": "“Yo icche dibyabhogañca, dibbamāyuṃ yasaṃ sukhaṃ;",
  "atk-s0514a3:1963_0": "Pāpāni parivajjetvā, tividhaṃ dhammamācare.",
  "atk-s0514a3:1964_0": "1286.",
  "atk-s0514a3:1965_0": "“Kāyena vācā manasā, appamatto vicakkhaṇo;",
  "atk-s0514a3:1966_0": "Attano hoti atthāya, itthī vā yadi vā pumā.",
  "atk-s0514a3:1967_0": "1287.",
  "atk-s0514a3:1968_0": "“Ye kecime mānujā jīvaloke, yasassino sabbasamantabhogā;",
  "atk-s0514a3:1969_0": "Asaṃsayaṃ tehi pure suciṇṇaṃ, kammassakāse puthu sabbasattā.",
  "atk-s0514a3:1970_0": "1288.",
  "atk-s0514a3:1971_0": "“Iṅghānucintesi sayampi deva, kutonidānā te imā janinda;",
  "atk-s0514a3:1972_0": "Yā te imā accharāsannikāsā, alaṅkatā kañcanajālachannā”ti.",
  "atk-s0514a3:1973_0": "Tattha hotunti bhavituṃ.",
  "atk-s0514a3:1973_1": "Sabbasamantabhogāti paripuṇṇasabbabhogā.",
  "atk-s0514a3:1973_2": "Suciṇṇanti suṭṭhu ciṇṇaṃ kalyāṇakammaṃ kataṃ.",
  "atk-s0514a3:1973_3": "Kammassakāseti kammassakā attanā katakammasseva vipākapaṭisaṃvedino.",
  "atk-s0514a3:1973_4": "Na hi mātāpitūhi kataṃ kammaṃ puttadhītānaṃ vipākaṃ deti,",
  "atk-s0514a3:1973_5": "na tāhi puttadhītāhi kataṃ kammaṃ mātāpitūnaṃ vipākaṃ deti.",
  "atk-s0514a3:1973_6": "Sesehi kataṃ sesānaṃ kimeva dassati?",
  "atk-s0514a3:1973_7": "Iṅghāti codanatthe nipāto.",
  "atk-s0514a3:1973_8": "Anucintesīti punappunaṃ cinteyyāsi.",
  "atk-s0514a3:1973_9": "Yā te imāti yā imā soḷasasahassā itthiyo taṃ upaṭṭhahanti,",
  "atk-s0514a3:1973_10": "imā te kutonidānā,",
  "atk-s0514a3:1973_11": "kiṃ nipajjitvā niddāyantena laddhā,",
  "atk-s0514a3:1973_12": "udāhu panthadūsanasandhicchedādīni pāpāni katvā,",
  "atk-s0514a3:1973_13": "adu kalyāṇakammaṃ nissāya laddhāti idaṃ tāva attanāpi cinteyyāsi, devāti.",
  "atk-s0514a3:1974_0": "Evaṃ sā pitaraṃ anusāsi. Tamatthaṃ pakāsento satthā āha –",
  "atk-s0514a3:1975_0": "1289.",
  "atk-s0514a3:1976_0": "“Iccevaṃ pitaraṃ kaññā, rucā tosesi aṅgatiṃ;",
  "atk-s0514a3:1977_0": "Mūḷhassa maggamācikkhi, dhammamakkhāsi subbatā”ti.",
  "atk-s0514a3:1978_0": "Tattha iccevanti bhikkhave,",
  "atk-s0514a3:1978_1": "iti imehi evarūpehi madhurehi vacanehi rucākaññā pitaraṃ tosesi,",
  "atk-s0514a3:1978_2": "mūḷhassa maggaṃ viya tassa sugatimaggaṃ ācikkhi,",
  "atk-s0514a3:1978_3": "nānānayehi sucaritadhammaṃ akkhāsi.",
  "atk-s0514a3:1978_4": "Dhammaṃ kathentīyeva sā subbatā sundaravatā attano atītajātiyopi kathesi.",
  "atk-s0514a3:1979_0": "Evaṃ pubbaṇhato paṭṭhāya sabbarattiṃ pitu dhammaṃ desetvā “mā, deva,",
  "atk-s0514a3:1979_1": "naggassa micchādiṭṭhikassa vacanaṃ gaṇhi,",
  "atk-s0514a3:1979_2": "‘atthi ayaṃ loko,",
  "atk-s0514a3:1979_3": "atthi paraloko,",
  "atk-s0514a3:1979_4": "atthi sukaṭadukkaṭakammānaṃ phala’nti vadantassa mādisassa kalyāṇamittassa vacanaṃ gaṇha,",
  "atk-s0514a3:1979_5": "mā atitthena pakkhandī”ti āha.",
  "atk-s0514a3:1979_6": "Evaṃ santepi pitaraṃ micchādassanā mocetuṃ nāsakkhi.",
  "atk-s0514a3:1979_7": "So hi kevalaṃ tassā madhuravacanaṃ sutvā tussi.",
  "atk-s0514a3:1979_8": "Mātāpitaro hi piyaputtānaṃ vacanaṃ piyāyanti,",
  "atk-s0514a3:1979_9": "na pana taṃ micchādassanaṃ vissajjesi.",
  "atk-s0514a3:1979_10": "Nagarepi “rucā kira rājadhītā pitu dhammaṃ desetvā micchādassanaṃ vissajjāpesī”ti ekakolāhalaṃ ahosi.",
  "atk-s0514a3:1979_11": "“Paṇḍitā rājadhītā ajja pitaraṃ micchādassanā mocetvā nagaravāsīnaṃ sotthibhāvaṃ karissatī”ti mahājano tussi.",
  "atk-s0514a3:1979_12": "Sā pitaraṃ bodhetuṃ asakkontī vīriyaṃ avissajjetvāva “yena kenaci upāyena pitu sotthibhāvaṃ karissāmī”ti",
  "atk-s0514a3:1979_13": "sirasmiṃ añjaliṃ patiṭṭhapetvā dasadisā namassitvā “imasmiṃ loke lokasandhārakā dhammikasamaṇabrāhmaṇā",
  "atk-s0514a3:1979_14": "nāma lokapāladevatā nāma mahābrahmāno nāma atthi,",
  "atk-s0514a3:1979_15": "te idhāgantvā attano balena mama pitaraṃ micchādassanaṃ vissajjāpentu,",
  "atk-s0514a3:1979_16": "etassa guṇe asatipi mama guṇena mama sīlena mama saccena idhāgantvā imaṃ micchādassanaṃ vissajjāpetvā",
  "atk-s0514a3:1979_17": "sakalalokassa sotthiṃ karontū”ti adhiṭṭhahitvā namassi.",
  "atk-s0514a3:1980_0": "Tadā bodhisatto nārado nāma mahābrahmā ahosi.",
  "atk-s0514a3:1980_1": "Bodhisattā ca nāma attano mettābhāvanāya anuddayāya mahantabhāvena suppaṭipannaduppaṭipanne satte dassanatthaṃ kālānukālaṃ lokaṃ olokenti.",
  "atk-s0514a3:1980_2": "So taṃ divasaṃ lokaṃ olokento taṃ rājadhītaraṃ pitu micchādiṭṭhimocanatthaṃ lokasandhārakadevatāyo namassamānaṃ disvā,",
  "atk-s0514a3:1980_3": "“ṭhapetvā maṃ añño etaṃ rājānaṃ micchādassanaṃ vissajjāpetuṃ samattho nāma natthi,",
  "atk-s0514a3:1980_4": "ajja mayā rājadhītu saṅgahaṃ,",
  "atk-s0514a3:1980_5": "rañño ca saparijanassa sotthibhāvaṃ katvā āgantuṃ vaṭṭati,",
  "atk-s0514a3:1980_6": "kena nu kho vesena gamissāmī”ti cintetvā “manussānaṃ pabbajitā piyā ceva garuno ca ādeyyavacanā ca,",
  "atk-s0514a3:1980_7": "tasmā pabbajitavesena gamissāmī”ti sanniṭṭhānaṃ katvā pāsādikaṃ suvaṇṇavaṇṇaṃ manussattabhāvaṃ māpetvā",
  "atk-s0514a3:1980_8": "manuññaṃ jaṭāmaṇḍalaṃ bandhitvā jaṭantare kañcanasūciṃ odahitvā anto rattapaṭaṃ upari rattavākacīraṃ",
  "atk-s0514a3:1980_9": "nivāsetvā pārupitvā suvaṇṇatārākhacitaṃ rajatamayaṃ ajinacammaṃ ekaṃse katvā muttāsikkāya pakkhittaṃ",
  "atk-s0514a3:1980_10": "suvaṇṇamayaṃ bhikkhābhājanaṃ ādāya tīsu ṭhānesu onataṃ suvaṇṇakājaṃ khandhe katvā muttāsikkāya eva pavāḷakamaṇḍaluṃ",
  "atk-s0514a3:1980_11": "ādāya iminā isivesena gaganatale cando viya virocamāno ākāsena āgantvā alaṅkatacandakapāsādamahātalaṃ",
  "atk-s0514a3:1980_12": "pavisitvā rañño purato ākāse aṭṭhāsi.",
  "atk-s0514a3:1980_13": "Tamatthaṃ pakāsento satthā āha –",
  "atk-s0514a3:1981_0": "1290.",
  "atk-s0514a3:1982_0": "“Athāgamā brahmalokā, nārado mānusiṃ pajaṃ;",
  "atk-s0514a3:1983_0": "Jambudīpaṃ avekkhanto, addā rājānamaṅgatiṃ.",
  "atk-s0514a3:1984_0": "1291.",
  "atk-s0514a3:1985_0": "“Tato patiṭṭhā pāsāde, vedehassa puratthato;",
  "atk-s0514a3:1986_0": "Tañca disvānānuppattaṃ, rucā isimavandathā”ti.",
  "atk-s0514a3:1987_0": "Tattha addāti brahmaloke ṭhitova jambudīpaṃ avekkhanto guṇājīvakassa santike gahitamicchādassanaṃ rājānaṃ aṅgatiṃ addasa,",
  "atk-s0514a3:1987_1": "tasmā āgatoti attho.",
  "atk-s0514a3:1987_2": "Tato patiṭṭhāti tato so brahmā tassa rañño amaccagaṇaparivutassa nisinnassa purato tasmiṃ pāsāde apade padaṃ dassento ākāse patiṭṭhahi.",
  "atk-s0514a3:1987_3": "Anuppattanti āgataṃ.",
  "atk-s0514a3:1987_4": "Isinti isivesena āgatattā satthā “isi”nti āha.",
  "atk-s0514a3:1987_5": "Avandathāti “mamānuggahena mama pitari kāruññaṃ katvā eko devarājā āgato bhavissatī”ti haṭṭhapahaṭṭhā",
  "atk-s0514a3:1987_6": "vātābhihaṭā suvaṇṇakadalī viya onamitvā nāradabrahmānaṃ avandi.",
  "atk-s0514a3:1988_0": "Rājāpi taṃ disvāva brahmatejena tajjito attano āsane saṇṭhātuṃ asakkonto āsanā oruyha bhūmiyaṃ ṭhatvā āgataṭṭhānañca nāmagottañca pucchi.",
  "atk-s0514a3:1988_1": "Tamatthaṃ pakāsento satthā āha –",
  "atk-s0514a3:1989_0": "1292.",
  "atk-s0514a3:1990_0": "“Athāsanamhā oruyha, rājā byathitamānaso;",
  "atk-s0514a3:1991_0": "Nāradaṃ paripucchanto, idaṃ vacanamabravi.",
  "atk-s0514a3:1992_0": "1293.",
  "atk-s0514a3:1993_0": "‘Kuto nu āgacchasi devavaṇṇi, obhāsayaṃ sabbadisā candimāva;",
  "atk-s0514a3:1994_0": "Akkhāhi me pucchito nāmagottaṃ, kathaṃ taṃ jānanti manussaloke”’ti.",
  "atk-s0514a3:1995_0": "Tattha byathitamānasoti bhītacitto.",
  "atk-s0514a3:1995_1": "Kuto nūti kacci nu kho vijjādharo bhaveyyāti maññamāno avanditvāva evaṃ pucchi.",
  "atk-s0514a3:1996_0": "Atha so “ayaṃ rājā ‘paraloko natthī’ti maññati,",
  "atk-s0514a3:1996_1": "paralokamevassa tāva ācikkhissāmī”ti cintetvā gāthamāha –",
  "atk-s0514a3:1997_0": "1294.",
  "atk-s0514a3:1998_0": "“Ahañhi devato idāni emi, obhāsayaṃ sabbadisā candimāva;",
  "atk-s0514a3:1999_0": "Akkhāmi te pucchito nāmagottaṃ, jānanti maṃ nārado kassapo cā”ti.",
  "atk-s0514a3:2000_0": "Tattha devatoti devalokato. Nārado kassapo cāti maṃ nāmena nārado, gottena kassapoti jānanti.",
  "atk-s0514a3:2001_0": "Atha rājā “imaṃ pacchāpi paralokaṃ pucchissāmi,",
  "atk-s0514a3:2001_1": "iddhiyā laddhakāraṇaṃ tāva pucchissāmī”ti cintetvā gāthamāha –",
  "atk-s0514a3:2002_0": "1295.",
  "atk-s0514a3:2003_0": "“Accherarūpaṃ tava yādisañca, vehāyasaṃ gacchasi tiṭṭhasī ca;",
  "atk-s0514a3:2004_0": "Pucchāmi taṃ nārada etamatthaṃ, atha kena vaṇṇena tavāyamiddhī”ti.",
  "atk-s0514a3:2005_0": "Tattha yādisañcāti yādisañca tava saṇṭhānaṃ,",
  "atk-s0514a3:2005_1": "yañca tvaṃ ākāse gacchasi tiṭṭhasi ca,",
  "atk-s0514a3:2005_2": "idaṃ acchariyajātaṃ.",
  "atk-s0514a3:2006_0": "Nārado āha –",
  "atk-s0514a3:2007_0": "1296.",
  "atk-s0514a3:2008_0": "“Saccañca dhammo ca damo ca cāgo, guṇā mamete pakatā purāṇā;",
  "atk-s0514a3:2009_0": "Teheva dhammehi susevitehi, manojalo yena kāmaṃ gatosmī”ti.",
  "atk-s0514a3:2010_0": "Tattha saccanti musāvādavirahitaṃ vacīsaccaṃ.",
  "atk-s0514a3:2010_1": "Dhammoti tividhasucaritadhammo ceva kasiṇaparikammajhānadhammo ca.",
  "atk-s0514a3:2010_2": "Damoti indriyadamanaṃ.",
  "atk-s0514a3:2010_3": "Cāgoti kilesapariccāgo ca deyyadhammapariccāgo ca.",
  "atk-s0514a3:2010_4": "Mamete guṇāti mama ete guṇasampayuttā guṇasahagatā.",
  "atk-s0514a3:2010_5": "Pakatā purāṇāti mayā purimabhave katāti dasseti.",
  "atk-s0514a3:2010_6": "“Teheva dhammehi susevitehī”ti te sabbe guṇe susevite paricārite dasseti.",
  "atk-s0514a3:2010_7": "Manojavoti iddhiyā kāraṇena paṭiladdho.",
  "atk-s0514a3:2010_8": "Yena kāmaṃ gatosmīti yena devaṭṭhāne ca manussaṭṭhāne ca gantuṃ icchanaṃ,",
  "atk-s0514a3:2010_9": "tena gatosmīti attho.",
  "atk-s0514a3:2011_0": "Rājā evaṃ tasmiṃ kathentepi micchādassanassa gahitattā paralokaṃ asaddahanto “atthi nu kho puññavipāko”ti vatvā gāthamāha –",
  "atk-s0514a3:2012_0": "1297.",
  "atk-s0514a3:2013_0": "“Accheramācikkhasi puññasiddhiṃ, sace hi etehi yathā vadesi;",
  "atk-s0514a3:2014_0": "Pucchāmi taṃ nārada etamatthaṃ, puṭṭho ca me sādhu viyākarohī”ti.",
  "atk-s0514a3:2015_0": "Tattha puññasiddhinti puññānaṃ siddhiṃ phaladāyakattaṃ ācikkhanto acchariyaṃ ācikkhasi.",
  "atk-s0514a3:2016_0": "Nārado āha –",
  "atk-s0514a3:2017_0": "1298.",
  "atk-s0514a3:2018_0": "“Pucchassu maṃ rāja tavesa attho, yaṃ saṃsayaṃ kuruse bhūmipāla;",
  "atk-s0514a3:2019_0": "Ahaṃ taṃ nissaṃsayataṃ gamemi, nayehi ñāyehi ca hetubhī cā”ti.",
  "atk-s0514a3:2020_0": "Tattha tavesa atthoti pucchitabbako nāma tava esa attho.",
  "atk-s0514a3:2020_1": "Yaṃ saṃsayanti yaṃ kismiñcideva atthe saṃsayaṃ karosi,",
  "atk-s0514a3:2020_2": "taṃ maṃ puccha.",
  "atk-s0514a3:2020_3": "Nissaṃsayatanti ahaṃ taṃ nissaṃsayabhāvaṃ gamemi.",
  "atk-s0514a3:2020_4": "Nayehīti kāraṇavacanehi.",
  "atk-s0514a3:2020_5": "Ñāyehīti ñāṇehi.",
  "atk-s0514a3:2020_6": "Hetubhīti paccayehi,",
  "atk-s0514a3:2020_7": "paṭiññāmatteneva avatvā ñāṇena paricchinditvā kāraṇavacanena ca tesaṃ dhammānaṃ samuṭṭhāpakapaccayehi ca taṃ nissaṃsayaṃ karissāmīti attho.",
  "atk-s0514a3:2021_0": "Rājā āha –",
  "atk-s0514a3:2022_0": "1299.",
  "atk-s0514a3:2023_0": "“Pucchāmi taṃ nārada etamatthaṃ, puṭṭho ca me nārada mā musā bhaṇi;",
  "atk-s0514a3:2024_0": "Atthi nu devā pitaro nu atthi, loko paro atthi jano yamāhū”ti.",
  "atk-s0514a3:2025_0": "Tattha jano yamāhūti yaṃ jano evamāha –",
  "atk-s0514a3:2025_1": "“atthi devā,",
  "atk-s0514a3:2025_2": "atthi pitaro,",
  "atk-s0514a3:2025_3": "atthi paro loko”ti,",
  "atk-s0514a3:2025_4": "taṃ sabbaṃ atthi nu khoti pucchati.",
  "atk-s0514a3:2026_0": "Nārado āha –",
  "atk-s0514a3:2027_0": "1300.",
  "atk-s0514a3:2028_0": "“Attheva devā pitaro ca atthi, loko paro atthi jano yamāhu;",
  "atk-s0514a3:2029_0": "Kāmesu giddhā ca narā pamūḷhā, lokaṃ paraṃ na vidū mohayuttā”ti.",
  "atk-s0514a3:2030_0": "Tattha attheva devāti mahārāja,",
  "atk-s0514a3:2030_1": "devā ca pitaro ca atthi,",
  "atk-s0514a3:2030_2": "yampi jano paralokamāha,",
  "atk-s0514a3:2030_3": "sopi attheva.",
  "atk-s0514a3:2030_4": "Na vidūti kāmagiddhā pana mohamūḷhā janā paralokaṃ na vidanti na jānantīti.",
  "atk-s0514a3:2031_0": "Taṃ sutvā rājā parihāsaṃ karonto evamāha –",
  "atk-s0514a3:2032_0": "1301.",
  "atk-s0514a3:2033_0": "“Atthīti ce nārada saddahāsi, nivesanaṃ paraloke matānaṃ;",
  "atk-s0514a3:2034_0": "Idheva me pañca satāni dehi, dassāmi te paraloke sahassa”nti.",
  "atk-s0514a3:2035_0": "Tattha nivesananti nivāsaṭṭhānaṃ. Pañca satānīti pañca kahāpaṇasatāni.",
  "atk-s0514a3:2036_0": "Atha naṃ mahāsatto parisamajjheyeva garahanto āha –",
  "atk-s0514a3:2037_0": "1302.",
  "atk-s0514a3:2038_0": "“Dajjemu kho pañca satāni bhoto, jaññāmu ce sīlavantaṃ vadaññuṃ;",
  "atk-s0514a3:2039_0": "Luddaṃ taṃ bhontaṃ niraye vasantaṃ, ko codaye paraloke sahassaṃ.",
  "atk-s0514a3:2040_0": "1303.",
  "atk-s0514a3:2041_0": "“Idheva yo hoti adhammasīlo, pāpācāro alaso luddakammo;",
  "atk-s0514a3:2042_0": "Na paṇḍitā tasmiṃ iṇaṃ dadanti, na hi āgamo hoti tathāvidhamhā.",
  "atk-s0514a3:2043_0": "1304.",
  "atk-s0514a3:2044_0": "“Dakkhañca posaṃ manujā viditvā, uṭṭhānakaṃ sīlavantaṃ vadaññuṃ;",
  "atk-s0514a3:2045_0": "Sayameva bhogehi nimantayanti, kammaṃ karitvā puna māharesī”ti.",
  "atk-s0514a3:2046_0": "Tattha jaññāmu ceti yadi mayaṃ bhavantaṃ “sīlavā esa vadaññū,",
  "atk-s0514a3:2046_1": "dhammikasamaṇabrāhmaṇānaṃ imasmiṃ kāle iminā nāmatthoti jānitvā tassa tassa kiccassa kārako vadaññū”ti jāneyyāma.",
  "atk-s0514a3:2046_2": "Atha te vaḍḍhiyā pañca satāni dadeyyāma,",
  "atk-s0514a3:2046_3": "tvaṃ pana luddo sāhasiko micchādassanaṃ gahetvā dānasālaṃ viddhaṃsetvā paradāresu aparajjhasi,",
  "atk-s0514a3:2046_4": "ito cuto niraye uppajjissasi,",
  "atk-s0514a3:2046_5": "evaṃ luddaṃ taṃ niraye vasantaṃ bhontaṃ tattha gantvā ko “sahassaṃ me dehī”ti codessati.",
  "atk-s0514a3:2046_6": "Tathāvidhamhāti tādisā purisā dinnassa iṇassa puna āgamo nāma na hoti.",
  "atk-s0514a3:2046_7": "Dakkhanti dhanuppādanakusalaṃ.",
  "atk-s0514a3:2046_8": "Puna māharesīti attano kammaṃ karitvā dhanaṃ uppādetvā puna amhākaṃ santakaṃ āhareyyāsi,",
  "atk-s0514a3:2046_9": "mā nikkammo vasīti sayameva bhogehi nimantayantīti.",
  "atk-s0514a3:2047_0": "Iti rājā tena niggayhamāno appaṭibhāno ahosi.",
  "atk-s0514a3:2047_1": "Mahājano haṭṭhatuṭṭho hutvā “mahiddhiko devopi ajja rājānaṃ micchādassanaṃ vissajjāpessatī”ti sakalanagaraṃ ekakolāhalaṃ ahosi.",
  "atk-s0514a3:2047_2": "Mahāsattassānubhāvena tadā sattayojanikāya mithilāya tassa dhammadesanaṃ assuṇanto nāma nāhosi.",
  "atk-s0514a3:2047_3": "Atha mahāsatto “ayaṃ rājā ativiya daḷhaṃ micchādassanaṃ gaṇhi,",
  "atk-s0514a3:2047_4": "nirayabhayena naṃ santajjetvā micchādiṭṭhiṃ vissajjāpetvā puna devalokena assāsessāmī”ti cintetvā “mahārāja,",
  "atk-s0514a3:2047_5": "sace diṭṭhiṃ na vissajjessasi,",
  "atk-s0514a3:2047_6": "evaṃ anantadukkhaṃ nirayaṃ gamissasī”ti vatvā nirayakathaṃ paṭṭhapesi –",
  "atk-s0514a3:2048_0": "1305.",
  "atk-s0514a3:2049_0": "“Ito cuto dakkhasi tattha rāja, kākolasaṅghehi vikassamānaṃ;",
  "atk-s0514a3:2050_0": "Taṃ khajjamānaṃ niraye vasantaṃ, kākehi gijjhehi ca senakehi;",
  "atk-s0514a3:2051_0": "Sañchinnagattaṃ ruhiraṃ savantaṃ, ko codaye paraloke sahassa”nti.",
  "atk-s0514a3:2052_0": "Tattha kākolasaṅghehīti lohatuṇḍehi kākasaṅghehi.",
  "atk-s0514a3:2052_1": "Vikassamānanti attānaṃ ākaḍḍhiyamānaṃ tattha niraye passissasi.",
  "atk-s0514a3:2052_2": "Tanti taṃ bhavantaṃ.",
  "atk-s0514a3:2053_0": "Taṃ pana kākolanirayaṃ vaṇṇetvā “sacepi ettha na nibbattissasi,",
  "atk-s0514a3:2053_1": "lokantaraniraye nibbattissasī”ti vatvā taṃ nirayaṃ dassetuṃ gāthamāha –",
  "atk-s0514a3:2054_0": "1306.",
  "atk-s0514a3:2055_0": "“Andhaṃtamaṃ tattha na candasūriyā, nirayo sadā tumulo ghorarūpo;",
  "atk-s0514a3:2056_0": "Sā neva rattī na divā paññāyati, tathāvidhe ko vicare dhanatthiko”ti.",
  "atk-s0514a3:2057_0": "Tattha andhaṃ tamanti mahārāja,",
  "atk-s0514a3:2057_1": "yamhi lokantaraniraye micchādiṭṭhikā nibbattanti,",
  "atk-s0514a3:2057_2": "tattha cakkhuviññāṇassa uppattinivāraṇaṃ andhatamaṃ.",
  "atk-s0514a3:2057_3": "Sadā tumuloti so nirayo niccaṃ bahalandhakāro.",
  "atk-s0514a3:2057_4": "Ghorarūpoti bhīsanakajātiko.",
  "atk-s0514a3:2057_5": "Sā neva rattīti yā idha ratti divā ca,",
  "atk-s0514a3:2057_6": "sā neva tattha paññāyati.",
  "atk-s0514a3:2057_7": "Ko vicareti ko uddhāraṃ sodhento vicarissati.",
  "atk-s0514a3:2058_0": "Tampissa lokantaranirayaṃ vitthārena vaṇṇetvā “mahārāja,",
  "atk-s0514a3:2058_1": "micchādiṭṭhiṃ avissajjento na kevalaṃ etadeva,",
  "atk-s0514a3:2058_2": "aññampi dukkhaṃ anubhavissasī”ti dassento gāthamāha –",
  "atk-s0514a3:2059_0": "1307.",
  "atk-s0514a3:2060_0": "“Sabalo ca sāmo ca duve suvānā, pavaddhakāyā balino mahantā;",
  "atk-s0514a3:2061_0": "Khādanti dantehi ayomayehi, ito paṇunnaṃ paralokapatta”nti.",
  "atk-s0514a3:2062_0": "Tattha ito paṇunnanti imamhā manussalokā cutaṃ.",
  "atk-s0514a3:2062_1": "Parato nirayesupi eseva nayo.",
  "atk-s0514a3:2062_2": "Tasmā sabbāni tāni nirayaṭṭhānāni nirayapālānaṃ upakkamehi saddhiṃ heṭṭhā vuttanayeneva vitthāretvā tāsaṃ",
  "atk-s0514a3:2062_3": "tāsaṃ gāthānaṃ anuttānāni padāni vaṇṇetabbāni.",
  "atk-s0514a3:2063_0": "1308.",
  "atk-s0514a3:2064_0": "“Taṃ khajjamānaṃ niraye vasantaṃ, luddehi vāḷehi aghammigehi ca;",
  "atk-s0514a3:2065_0": "Sañchinnagattaṃ ruhiraṃ savantaṃ, ko codaye paraloke sahassa”nti.",
  "atk-s0514a3:2066_0": "Tattha luddehīti dāruṇehi.",
  "atk-s0514a3:2066_1": "Vāḷehīti duṭṭhehi.",
  "atk-s0514a3:2066_2": "Aghammigehīti aghāvahehi migehi,",
  "atk-s0514a3:2066_3": "dukkhāvahehi sunakhehīti attho.",
  "atk-s0514a3:2067_0": "1309.",
  "atk-s0514a3:2068_0": "“Usūhi sattīhi ca sunisitāhi, hananti vijjhanti ca paccamittā;",
  "atk-s0514a3:2069_0": "Kāḷūpakāḷā nirayamhi ghore, pubbe naraṃ dukkaṭakammakāri”nti.",
  "atk-s0514a3:2070_0": "Tattha hananti vijjhanti cāti jalitāya ayapathaviyaṃ pātetvā sakalasarīraṃ chiddāvachiddaṃ karontā paharanti ceva vijjhanti ca.",
  "atk-s0514a3:2070_1": "Kāḷūpakāḷāti evaṃnāmakā nirayapālā.",
  "atk-s0514a3:2070_2": "Nirayamhīti tasmiṃ tesaññeva vasena kāḷūpakāḷasaṅkhāte niraye.",
  "atk-s0514a3:2070_3": "Dukkaṭakammakārinti micchādiṭṭhivasena dukkaṭānaṃ kammānaṃ kārakaṃ.",
  "atk-s0514a3:2071_0": "1310.",
  "atk-s0514a3:2072_0": "“Taṃ haññamānaṃ niraye vajantaṃ, kucchismiṃ passasmiṃ vipphālitūdaraṃ;",
  "atk-s0514a3:2073_0": "Sañchinnagattaṃ ruhiraṃ savantaṃ, ko codaye paraloke sahassa”nti.",
  "atk-s0514a3:2074_0": "Tattha tanti taṃ bhavantaṃ tattha niraye tathā haññamānaṃ.",
  "atk-s0514a3:2074_1": "Vajantanti ito cito ca dhāvantaṃ.",
  "atk-s0514a3:2074_2": "Kucchisminti kucchiyañca passe ca haññamānaṃ vijjhiyamānanti attho.",
  "atk-s0514a3:2075_0": "1311.",
  "atk-s0514a3:2076_0": "“Sattī usū tomarabhiṇḍivālā, vividhāvudhā vassanti tattha devā;",
  "atk-s0514a3:2077_0": "Patanti aṅgāramivaccimanto, silāsanī vassati luddakammeti.",
  "atk-s0514a3:2078_0": "Tattha aṅgāramivaccimantoti jalitaaṅgārā viya accimantā āvudhavisesā patanti.",
  "atk-s0514a3:2078_1": "Silāsanīti jalitasilāsani.",
  "atk-s0514a3:2078_2": "Vassati luddakammeti yathā nāma deve vassante asani patati,",
  "atk-s0514a3:2078_3": "evameva ākāse samuṭṭhāya cicciṭāyamānaṃ jalitasilāvassaṃ tesaṃ luddakammānaṃ upari patati.",
  "atk-s0514a3:2079_0": "1312.",
  "atk-s0514a3:2080_0": "“Uṇho ca vāto nirayamhi dussaho, na tamhi sukhaṃ labbhati ittarampi;",
  "atk-s0514a3:2081_0": "Taṃ taṃ vidhāvantamalenamāturaṃ, ko codaye paraloke sahassa”nti.",
  "atk-s0514a3:2082_0": "Tattha ittarampīti parittakampi. Vidhāvantanti vividhā dhāvantaṃ.",
  "atk-s0514a3:2083_0": "1313.",
  "atk-s0514a3:2084_0": "“Sandhāvamānampi rathesu yuttaṃ, sajotibhūtaṃ pathaviṃ kamantaṃ;",
  "atk-s0514a3:2085_0": "Patodalaṭṭhīhi sucodayantaṃ, ko codaye paraloke sahassa”nti.",
  "atk-s0514a3:2086_0": "Tattha rathesu yuttanti vārena vāraṃ tesu jalitaloharathesu yuttaṃ.",
  "atk-s0514a3:2086_1": "Kamantanti akkamamānaṃ.",
  "atk-s0514a3:2086_2": "Sucodayantanti suṭṭhu codayantaṃ.",
  "atk-s0514a3:2087_0": "1314.",
  "atk-s0514a3:2088_0": "“Tamāruhantaṃ khurasañcitaṃ giriṃ, vibhiṃsanaṃ pajjalitaṃ bhayānakaṃ;",
  "atk-s0514a3:2089_0": "Sañchinnagattaṃ ruhiraṃ savantaṃ, ko codaye paraloke sahassa”nti.",
  "atk-s0514a3:2090_0": "Tattha tamāruhantanti taṃ bhavantaṃ jalitāvudhapahāre asahitvā jalitakhurehi sañcitaṃ jalitalohapabbataṃ āruhantaṃ.",
  "atk-s0514a3:2091_0": "1315.",
  "atk-s0514a3:2092_0": "“Tamāruhantaṃ pabbatasannikāsaṃ, aṅgārarāsiṃ jalitaṃ bhayānakaṃ;",
  "atk-s0514a3:2093_0": "Sudaḍḍhagattaṃ kapaṇaṃ rudantaṃ, ko codaye paraloke sahassa”nti.",
  "atk-s0514a3:2094_0": "Tattha sudaḍḍhagattanti suṭṭhu daḍḍhasarīraṃ.",
  "atk-s0514a3:2095_0": "1316.",
  "atk-s0514a3:2096_0": "“Abbhakūṭasamā uccā, kaṇṭakanicitā dumā;",
  "atk-s0514a3:2097_0": "Ayomayehi tikkhehi, naralohitapāyibhī”ti.",
  "atk-s0514a3:2098_0": "Tattha kaṇṭakanicitāti jalitakaṇṭakehi citā.",
  "atk-s0514a3:2098_1": "“Ayomayehī”ti idaṃ yehi kaṇṭakehi ācitā,",
  "atk-s0514a3:2098_2": "te dassetuṃ vuttaṃ.",
  "atk-s0514a3:2099_0": "1317.",
  "atk-s0514a3:2100_0": "“Tamāruhanti nāriyo, narā ca paradāragū;",
  "atk-s0514a3:2101_0": "Coditā sattihatthehi, yamaniddesakāribhī”ti.",
  "atk-s0514a3:2102_0": "Tattha tamāruhantīti taṃ evarūpaṃ simbalirukkhaṃ āruhanti.",
  "atk-s0514a3:2102_1": "Yamaniddesakāribhīti yamassa vacanakarehi,",
  "atk-s0514a3:2102_2": "nirayapālehīti attho.",
  "atk-s0514a3:2103_0": "1318.",
  "atk-s0514a3:2104_0": "“Tamāruhantaṃ nirayaṃ, simbaliṃ ruhiramakkhitaṃ;",
  "atk-s0514a3:2105_0": "Vidaḍḍhakāyaṃ vitacaṃ, āturaṃ gāḷhavedanaṃ.",
  "atk-s0514a3:2106_0": "1319.",
  "atk-s0514a3:2107_0": "“Passasantaṃ muhuṃ uṇhaṃ, pubbakammāparādhikaṃ;",
  "atk-s0514a3:2108_0": "Dumagge vitacaṃ gattaṃ, ko taṃ yāceyya taṃ dhana”nti.",
  "atk-s0514a3:2109_0": "Tattha vidaḍḍhakāyanti vihiṃsitakāyaṃ.",
  "atk-s0514a3:2109_1": "Vitacanti cammamaṃsānaṃ chiddāvachiddaṃ chinnatāya koviḷārapupphaṃ viya kiṃsukapupphaṃ viya ca.",
  "atk-s0514a3:2110_0": "1320.",
  "atk-s0514a3:2111_0": "“Abbhakūṭasamā uccā, asipattācitā dumā;",
  "atk-s0514a3:2112_0": "Ayomayehi tikkhehi, naralohitapāyibhī”ti.",
  "atk-s0514a3:2113_0": "Tattha asipattācitāti asimayehi pattehi citā.",
  "atk-s0514a3:2114_0": "1321.",
  "atk-s0514a3:2115_0": "“Tamāruhantaṃ asipattapādapaṃ, asīhi tikkhehi ca chijjamānaṃ;",
  "atk-s0514a3:2116_0": "Sañchinnagattaṃ ruhiraṃ savantaṃ, ko codaye paraloke sahassa”nti.",
  "atk-s0514a3:2117_0": "Tattha tamāruhantanti taṃ bhavantaṃ nirayapālānaṃ āvudhapahāre asahitvā āruhantaṃ.",
  "atk-s0514a3:2118_0": "1322.",
  "atk-s0514a3:2119_0": "“Tato nikkhantamattaṃ taṃ, asipattācitā dumā;",
  "atk-s0514a3:2120_0": "Sampatitaṃ vetaraṇiṃ, ko taṃ yāceyya taṃ dhana”nti.",
  "atk-s0514a3:2121_0": "Tattha sampatitanti patitaṃ.",
  "atk-s0514a3:2122_0": "1323.",
  "atk-s0514a3:2123_0": "“Kharā khārodikā tattā, duggā vetaraṇī nadī;",
  "atk-s0514a3:2124_0": "Ayopokkharasañchannā, tikkhā pattehi sandati”.",
  "atk-s0514a3:2125_0": "Tattha kharāti pharusā.",
  "atk-s0514a3:2125_1": "Ayopokkharasañchannāti ayomayehi tikhiṇapariyantehi pokkharapattehi sañchannā.",
  "atk-s0514a3:2125_2": "Pattehīti tehi pattehi sā nadī tikkhā hutvā sandati.",
  "atk-s0514a3:2126_0": "1324.",
  "atk-s0514a3:2127_0": "“Tattha sañchinnagattaṃ taṃ, vuyhantaṃ ruhiramakkhitaṃ;",
  "atk-s0514a3:2128_0": "Vetaraññe anālambe, ko taṃ yāceyya taṃ dhana”nti.",
  "atk-s0514a3:2129_0": "Tattha vetaraññeti vetaraṇīudake.",
  "atk-s0514a3:2130_0": "Imaṃ pana mahāsattassa nirayakathaṃ sutvā rājā saṃviggahadayo mahāsattaññeva tāṇagavesī hutvā āha –",
  "atk-s0514a3:2131_0": "1325.",
  "atk-s0514a3:2132_0": "“Vedhāmi rukkho viya chijjamāno, disaṃ na jānāmi pamūḷhasañño;",
  "atk-s0514a3:2133_0": "Bhayānutappāmi mahā ca me bhayā, sutvāna kathā tava bhāsitā ise.",
  "atk-s0514a3:2134_0": "1326.",
  "atk-s0514a3:2135_0": "“Āditte vārimajjhaṃva, dīpaṃvoghe mahaṇṇave;",
  "atk-s0514a3:2136_0": "Andhakāreva pajjoto, tvaṃ nosi saraṇaṃ ise.",
  "atk-s0514a3:2137_0": "1327.",
  "atk-s0514a3:2138_0": "“Atthañca dhammaṃ anusāsa maṃ ise, atītamaddhā aparādhitaṃ mayā;",
  "atk-s0514a3:2139_0": "Ācikkha me nārada suddhimaggaṃ, yathā ahaṃ no nirayaṃ pateyya”nti.",
  "atk-s0514a3:2140_0": "Tattha bhayānutappāmīti attanā katassa pāpassa bhayena anutappāmi.",
  "atk-s0514a3:2140_1": "Mahā ca me bhayāti mahantañca me nirayabhayaṃ uppannaṃ.",
  "atk-s0514a3:2140_2": "Dipaṃvogheti dīpaṃva oghe.",
  "atk-s0514a3:2140_3": "Idaṃ vuttaṃ hoti –",
  "atk-s0514a3:2140_4": "āditte kāle vārimajjhaṃ viya bhinnanāvānaṃ oghe aṇṇave patiṭṭhaṃ alabhamānānaṃ dīpaṃ viya andhakāragatānaṃ pajjoto viya ca tvaṃ no ise saraṇaṃ bhava.",
  "atk-s0514a3:2140_5": "Atītamaddhā aparādhitaṃ mayāti ekaṃsena mayā atītaṃ kammaṃ aparādhitaṃ virādhitaṃ,",
  "atk-s0514a3:2140_6": "kusalaṃ atikkamitvā akusalameva katanti.",
  "atk-s0514a3:2141_0": "Athassa mahāsatto visuddhimaggaṃ ācikkhituṃ sammāpaṭipanne porāṇakarājāno udāharaṇavasena dassento āha –",
  "atk-s0514a3:2142_0": "1328.",
  "atk-s0514a3:2143_0": "“Yathā ahū dhataraṭṭho, vessāmitto aṭṭhako yāmataggi;",
  "atk-s0514a3:2144_0": "Usindaro cāpi sivī ca rājā, paricārakā samaṇabrāhmaṇānaṃ.",
  "atk-s0514a3:2145_0": "1329.",
  "atk-s0514a3:2146_0": "“Ete caññe ca rājāno, ye saggavisayaṃ gatā;",
  "atk-s0514a3:2147_0": "Adhammaṃ parivajjetvā, dhammaṃ cara mahīpati.",
  "atk-s0514a3:2148_0": "1330.",
  "atk-s0514a3:2149_0": "“Annahatthā ca te byamhe, ghosayantu pure tava;",
  "atk-s0514a3:2150_0": "‘Ko chāto ko ca tasito, ko mālaṃ ko vilepanaṃ;",
  "atk-s0514a3:2151_0": "Nānārattānaṃ vatthānaṃ, ko naggo paridahissati.",
  "atk-s0514a3:2152_0": "1331.",
  "atk-s0514a3:2153_0": "‘Ko panthe chattamāneti, pādukā ca mudū subhā’;",
  "atk-s0514a3:2154_0": "Iti sāyañca pāto ca, ghosayantu pure tava.",
  "atk-s0514a3:2155_0": "1332.",
  "atk-s0514a3:2156_0": "“Jiṇṇaṃ posaṃ gavāssañca, māssu yuñja yathā pure;",
  "atk-s0514a3:2157_0": "Parihārañca dajjāsi, adhikārakato balī”ti.",
  "atk-s0514a3:2158_0": "Tattha ete cāti yathā ete ca dhataraṭṭho vessāmitto aṭṭhako yāmataggi usindaro sivīti cha rājāno aññe ca dhammaṃ caritvā saggavisayaṃ gatā,",
  "atk-s0514a3:2158_1": "evaṃ tvampi adhammaṃ parivajjetvā dhammaṃ cara.",
  "atk-s0514a3:2158_2": "Ko chātoti mahārāja,",
  "atk-s0514a3:2158_3": "tava byamhe pure rājanivesane ceva nagare ca annahatthā purisā “ko chāto,",
  "atk-s0514a3:2158_4": "ko tasito”ti tesaṃ dātukāmatāya ghosentu.",
  "atk-s0514a3:2158_5": "Ko mālanti ko mālaṃ icchati,",
  "atk-s0514a3:2158_6": "ko vilepanaṃ icchati,",
  "atk-s0514a3:2158_7": "nānārattānaṃ vatthānaṃ yaṃ yaṃ icchati,",
  "atk-s0514a3:2158_8": "taṃ taṃ ko naggo paridahissatīti ghosentu.",
  "atk-s0514a3:2158_9": "Ko panthe chattamānetīti ko panthe chattaṃ dhārayissati.",
  "atk-s0514a3:2158_10": "Pādukā cāti upāhanā ca mudū subhā ko icchati.",
  "atk-s0514a3:2159_0": "Jiṇṇaṃ posanti yo te upaṭṭhākesu amacco vā añño vā pubbe katūpakāro jarājiṇṇakāle yathā porāṇakāle kammaṃ kātuṃ na sakkoti,",
  "atk-s0514a3:2159_1": "yepi te gavāssādayo jiṇṇatāya kammaṃ kātuṃ na sakkonti,",
  "atk-s0514a3:2159_2": "tesu ekampi pubbe viya kammesu mā yojayi.",
  "atk-s0514a3:2159_3": "Jiṇṇakālasmiñhi te tāni kammāni kātuṃ na sakkonti.",
  "atk-s0514a3:2159_4": "Parihārañcāti idha parivāro “parihāro”ti vutto.",
  "atk-s0514a3:2159_5": "Idaṃ vuttaṃ hoti –",
  "atk-s0514a3:2159_6": "yo ca te balī hutvā adhikārakato pubbe katūpakāro hoti,",
  "atk-s0514a3:2159_7": "tassa jarājiṇṇakāle yathāporāṇaparivāraṃ dadeyyāsi.",
  "atk-s0514a3:2159_8": "Asappurisā hi attano upakārakānaṃ upakāraṃ kātuṃ samatthakāleyeva sammānaṃ karonti,",
  "atk-s0514a3:2159_9": "samatthakāle pana na olokenti.",
  "atk-s0514a3:2159_10": "Sappurisā pana asamatthakālepi tesaṃ tatheva sakkāraṃ karonti,",
  "atk-s0514a3:2159_11": "tasmā tuvampi evaṃ kareyyāsīti.",
  "atk-s0514a3:2160_0": "Iti mahāsatto rañño dānakathañca sīlakathañca kathetvā idāni yasmā ayaṃ rājā attano attabhāve rathena upametvā vaṇṇiyamāne tussissati,",
  "atk-s0514a3:2160_1": "tasmāssa sabbakāmaduharathopamāya dhammaṃ desento āha –",
  "atk-s0514a3:2161_0": "1333.",
  "atk-s0514a3:2162_0": "“Kāyo te rathasaññāto, manosārathiko lahu;",
  "atk-s0514a3:2163_0": "Avihiṃsāsāritakkho, saṃvibhāgapaṭicchado.",
  "atk-s0514a3:2164_0": "1334.",
  "atk-s0514a3:2165_0": "“Pādasaññamanemiyo, hatthasaññamapakkharo;",
  "atk-s0514a3:2166_0": "Kucchisaññamanabbhanto, vācāsaññamakūjano.",
  "atk-s0514a3:2167_0": "1335.",
  "atk-s0514a3:2168_0": "“Saccavākyasamattaṅgo, apesuññasusaññato;",
  "atk-s0514a3:2169_0": "Girāsakhilanelaṅgo, mitabhāṇisilesito.",
  "atk-s0514a3:2170_0": "1336.",
  "atk-s0514a3:2171_0": "“Saddhālobhasusaṅkhāro, nivātañjalikubbaro;",
  "atk-s0514a3:2172_0": "Athaddhatānatīsāko, sīlasaṃvaranandhano.",
  "atk-s0514a3:2173_0": "1337.",
  "atk-s0514a3:2174_0": "“Akkodhanamanugghātī, dhammapaṇḍarachattako;",
  "atk-s0514a3:2175_0": "Bāhusaccamapālambo, ṭhitacittamupādhiyo.",
  "atk-s0514a3:2176_0": "1338.",
  "atk-s0514a3:2177_0": "“Kālaññutācittasāro, vesārajjatidaṇḍako;",
  "atk-s0514a3:2178_0": "Nivātavuttiyottako, anatimānayugo lahu.",
  "atk-s0514a3:2179_0": "1339.",
  "atk-s0514a3:2180_0": "“Alīnacittasanthāro, vuddhisevī rajohato;",
  "atk-s0514a3:2181_0": "Satipatodo dhīrassa, dhiti yogo ca rasmiyo.",
  "atk-s0514a3:2182_0": "1340.",
  "atk-s0514a3:2183_0": "“Mano dantaṃ pathaṃ neti, samadantehi vāhibhi;",
  "atk-s0514a3:2184_0": "Icchā lobho ca kummaggo, ujumaggo ca saṃyamo.",
  "atk-s0514a3:2185_0": "1341.",
  "atk-s0514a3:2186_0": "“Rūpe sadde rase gandhe, vāhanassa padhāvato;",
  "atk-s0514a3:2187_0": "Paññā ākoṭanī rāja, tattha attāva sārathi.",
  "atk-s0514a3:2188_0": "1342.",
  "atk-s0514a3:2189_0": "“Sace etena yānena, samacariyā daḷhā dhiti;",
  "atk-s0514a3:2190_0": "Sabbakāmaduho rāja, na jātu nirayaṃ vaje”ti.",
  "atk-s0514a3:2191_0": "Tattha rathasaññātoti mahārāja,",
  "atk-s0514a3:2191_1": "tava kāyo rathoti saññāto hotu.",
  "atk-s0514a3:2191_2": "Manosārathikoti manasaṅkhātena kusalacittena sārathinā samannāgato.",
  "atk-s0514a3:2191_3": "Lahūti vigatathinamiddhatāya sallahuko.",
  "atk-s0514a3:2191_4": "Avihiṃsāsāritakkhoti avihiṃsāmayena sāritena suṭṭhu pariniṭṭhitena akkhena samannāgato.",
  "atk-s0514a3:2191_5": "Saṃvibhāgapaṭicchadoti dānasaṃvibhāgamayena paṭicchadena samannāgato.",
  "atk-s0514a3:2191_6": "Pādasaññamanemiyoti pādasaṃyamamayāya nemiyā samannāgato.",
  "atk-s0514a3:2191_7": "Hatthasaññamapakkharoti hatthasaṃyamamayena pakkharena samannāgato.",
  "atk-s0514a3:2191_8": "Kucchisaññamanabbhantoti kucchisaṃyamasaṅkhātena mitabhojanamayena telena abbhanto.",
  "atk-s0514a3:2191_9": "“Abbhañjitabbo nābhi hotū”tipi pāṭho.",
  "atk-s0514a3:2191_10": "Vācāsaññamakūjanoti vācāsaṃyamena akūjano.",
  "atk-s0514a3:2192_0": "Saccavākyasamattaṅgoti saccavākyena paripuṇṇaaṅgo akhaṇḍarathaṅgo.",
  "atk-s0514a3:2192_1": "Apesuññasusaññatoti apesuññena suṭṭhu saññato samussito.",
  "atk-s0514a3:2192_2": "Girāsakhilanelaṅgoti sakhilāya saṇhavācāya niddosaṅgo maṭṭharathaṅgo.",
  "atk-s0514a3:2192_3": "Mitabhāṇisilesito mitabhāṇasaṅkhātena silesena suṭṭhu sambandho.",
  "atk-s0514a3:2192_4": "Saddhālobhasusaṅkhāroti kammaphalasaddahanasaddhāmayena ca alobhamayena ca sundarena alaṅkārena samannāgato.",
  "atk-s0514a3:2192_5": "Nivātañjalikubbaroti sīlavantānaṃ nivātamayena ceva añjalikammamayena ca kubbarena samannāgato.",
  "atk-s0514a3:2192_6": "Athaddhatānatīsākoti sakhilasammodabhāvasaṅkhātāya athaddhatāya anataīso,",
  "atk-s0514a3:2192_7": "thokanataīsoti attho.",
  "atk-s0514a3:2192_8": "Sīlasaṃvaranandhanoti akhaṇḍapañcasīlacakkhundriyādisaṃvarasaṅkhātāya nandhanarajjuyā samannāgato.",
  "atk-s0514a3:2193_0": "Akkodhanamanugghātīti akkodhanabhāvasaṅkhātena anugghātena samannāgato.",
  "atk-s0514a3:2193_1": "Dhammapaṇḍara-",
  "atk-s0514a3:2193_2": "chattakoti dasakusaladhammasaṅkhātena paṇḍaracchattena samannāgato.",
  "atk-s0514a3:2193_3": "Bāhusaccamapālamboti atthasannissitabahussutabhāvamayena apālambena samannāgato.",
  "atk-s0514a3:2193_4": "Ṭhitacittamupādhiyoti lokadhammehi avikampanabhāvena suṭṭhu ṭhitaekaggabhāvappattacittasaṅkhātena upādhinā uttarattharaṇena vā rājāsanena samannāgato.",
  "atk-s0514a3:2193_5": "Kālaññutācittasāroti “ayaṃ dānassa dinnakālo,",
  "atk-s0514a3:2193_6": "ayaṃ sīlassa rakkhanakālo”ti evaṃ kālaññutāsaṅkhātena kālaṃ jānitvā katena cittena kusalasārena samannāgato.",
  "atk-s0514a3:2193_7": "Idaṃ vuttaṃ hoti – yathā, mahārāja,",
  "atk-s0514a3:2193_8": "rathassa nāma āṇiṃ ādiṃ katvā dabbasambhārajātaṃ parisuddhaṃ sāramayañca icchitabbaṃ,",
  "atk-s0514a3:2193_9": "evañhi so ratho addhānakkhamo hoti,",
  "atk-s0514a3:2193_10": "evaṃ tavapi kāyaratho kālaṃ jānitvā katena cittena parisuddhena dānādikusalasārena samannāgato hotūti.",
  "atk-s0514a3:2193_11": "Vesārajjatidaṇḍakoti parisamajjhe kathentassapi visāradabhāvasaṅkhātena tidaṇḍena samannāgato.",
  "atk-s0514a3:2193_12": "Nivātavuttiyottakoti ovāde pavattanasaṅkhātena mudunā dhurayottena samannāgato.",
  "atk-s0514a3:2193_13": "Mudunā hi dhurayottena baddharathaṃ sindhavā sukhaṃ vahanti,",
  "atk-s0514a3:2193_14": "evaṃ tava kāyarathopi paṇḍitānaṃ ovādappavattitāya ābaddho sukhaṃ yātūti attho.",
  "atk-s0514a3:2193_15": "Anatimānayugo lahūti anatimānasaṅkhātena lahukena yugena samannāgato.",
  "atk-s0514a3:2194_0": "Alīnacittasanthāroti yathā ratho nāma dantamayena uḷārena santhārena sobhati,",
  "atk-s0514a3:2194_1": "evaṃ tava kāyarathopi dānādinā alīnaasaṅkuṭitacittasanthāro hotu.",
  "atk-s0514a3:2194_2": "Vuddhisevī rajohatoti yathā ratho nāma visamena rajuṭṭhānamaggena gacchanto rajokiṇṇo na sobhati,",
  "atk-s0514a3:2194_3": "samena virajena maggena gacchanto sobhati,",
  "atk-s0514a3:2194_4": "evaṃ tava kāyarathopi paññāvuddhisevitāya samatalaṃ ujumaggaṃ paṭipajjitvā hatarajo hotu.",
  "atk-s0514a3:2194_5": "Satipatodo dhīrassāti paṇḍitassa tava tasmiṃ kāyarathe supatiṭṭhitasatipatodo hotu.",
  "atk-s0514a3:2194_6": "Dhiti yogo ca rasmiyoti abbocchinnavīriyasaṅkhātā dhiti ca hitappaṭipattiyaṃ yuñjanabhāvasaṅkhāto yogo",
  "atk-s0514a3:2194_7": "ca tava tasmiṃ kāyarathe vaṭṭitā thirā rasmiyo hontu.",
  "atk-s0514a3:2194_8": "Mano dantaṃ pathaṃ neti,",
  "atk-s0514a3:2194_9": "samadantehi vāhibhīti yathā ratho nāma visamadantehi sindhavehi uppathaṃ yāti,",
  "atk-s0514a3:2194_10": "samadantehi samasikkhitehi yutto ujupathameva anveti,",
  "atk-s0514a3:2194_11": "evaṃ manopi dantaṃ nibbisevanaṃ kummaggaṃ pahāya ujumaggaṃ gaṇhāti.",
  "atk-s0514a3:2194_12": "Tasmā sudantaṃ ācārasampannaṃ cittaṃ tava kāyarathassa sindhavakiccaṃ sādhetu.",
  "atk-s0514a3:2194_13": "Icchālobho cāti appattesu vatthūsu icchā,",
  "atk-s0514a3:2194_14": "pattesu lobhoti ayaṃ icchā ca lobho ca kummaggo nāma.",
  "atk-s0514a3:2194_15": "Kuṭilo anujumaggo apāyameva neti.",
  "atk-s0514a3:2194_16": "Dasakusalakammapathavasena pana aṭṭhaṅgikamaggavasena vā pavatto sīlasaṃyamo ujumaggo nāma.",
  "atk-s0514a3:2194_17": "So tava kāyarathassa maggo hotu.",
  "atk-s0514a3:2195_0": "Rūpeti etesu manāpiyesu rūpādīsu kāmaguṇesu nimittaṃ gahetvā dhāvantassa tava kāyarathassa uppathaṃ paṭipannassa",
  "atk-s0514a3:2195_1": "rājarathassa sindhave ākoṭetvā nivāraṇapatodayaṭṭhi viya paññā ākoṭanī hotu.",
  "atk-s0514a3:2195_2": "Sā hi taṃ uppathagamanato nivāretvā ujuṃ sucaritamaggaṃ āropessati.",
  "atk-s0514a3:2195_3": "Tattha attāva sārathīti tasmiṃ pana te kāyarathe añño sārathi nāma natthi,",
  "atk-s0514a3:2195_4": "tava attāva sārathi hotu.",
  "atk-s0514a3:2195_5": "Sace etena yānenāti mahārāja,",
  "atk-s0514a3:2195_6": "yassetaṃ evarūpaṃ yānaṃ sace atthi,",
  "atk-s0514a3:2195_7": "etena yānena.",
  "atk-s0514a3:2195_8": "Samacariyā daḷhā dhitīti yassa samacariyā ca dhiti ca daḷhā hoti thirā,",
  "atk-s0514a3:2195_9": "so etena yānena yasmā esa ratho sabbakāmaduho rāja,",
  "atk-s0514a3:2195_10": "yathādhippete sabbakāme deti,",
  "atk-s0514a3:2195_11": "tasmā na jātu nirayaṃ vaje,",
  "atk-s0514a3:2195_12": "ekaṃsenetaṃ dhārehi,",
  "atk-s0514a3:2195_13": "evarūpena yānena nirayaṃ na gacchasīti attho. Iti kho, mahārāja,",
  "atk-s0514a3:2195_14": "yaṃ maṃ avaca “ācikkha me, nārada,",
  "atk-s0514a3:2195_15": "suddhimaggaṃ,",
  "atk-s0514a3:2195_16": "yathā ahaṃ no niraye pateyya”nti,",
  "atk-s0514a3:2195_17": "ayaṃ te so mayā anekapariyāyena akkhātoti.",
  "atk-s0514a3:2196_0": "Evamassa dhammaṃ desetvā micchādiṭṭhiṃ jahāpetvā sīle patiṭṭhāpetvā “ito paṭṭhāya pāpamitte pahāya kalyāṇamitte upasaṅkama,",
  "atk-s0514a3:2196_1": "niccaṃ appamatto hohī”ti ovādaṃ datvā rājadhītu guṇaṃ vaṇṇetvā rājaparisāya ca rājorodhānañca ovādaṃ",
  "atk-s0514a3:2196_2": "datvā mahantenānubhāvena tesaṃ passantānaññeva brahmalokaṃ gato.",
  "atk-s0514a3:2197_0": "Satthā imaṃ dhammadesanaṃ āharitvā “na,",
  "atk-s0514a3:2197_1": "bhikkhave, idāneva,",
  "atk-s0514a3:2197_2": "pubbepi mayā diṭṭhijālaṃ bhinditvā uruvelakassapo damitoyevā”ti vatvā jātakaṃ samodhānento imā gāthā abhāsi –",
  "atk-s0514a3:2198_0": "1343.",
  "atk-s0514a3:2199_0": "“Alāto devadattosi, sunāmo āsi bhaddaji;",
  "atk-s0514a3:2200_0": "Vijayo sāriputtosi, moggallānosi bījako.",
  "atk-s0514a3:2201_0": "1344.",
  "atk-s0514a3:2202_0": "“Sunakkhatto licchaviputto, guṇo āsi acelako;",
  "atk-s0514a3:2203_0": "Ānando sā rucā āsi, yā rājānaṃ pasādayi.",
  "atk-s0514a3:2204_0": "1345.",
  "atk-s0514a3:2205_0": "“Uruvelakassapo rājā, pāpadiṭṭhi tadā ahu;",
  "atk-s0514a3:2206_0": "Mahābrahmā bodhisatto, evaṃ dhāretha jātaka”nti.",
  "atk-s0514a3:2207_0": "Mahānāradakassapajātakavaṇṇanā aṭṭhamā.",
  "atk-s0514a3:2209_0": "[546] 9. Vidhurajātakavaṇṇanā",
  "atk-s0514a3:2210_0": "Catuposathakaṇḍaṃ",
  "atk-s0514a3:2211_0": "Paṇḍu kisiyāsi dubbalāti idaṃ satthā jetavane viharanto attano paññāpāramiṃ ārabbha kathesi.",
  "atk-s0514a3:2211_1": "Ekadivasañhi bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0514a3:2211_2": "satthā mahāpañño puthupañño gambhīrapañño javanapañño hāsapañño tikkhapañño nibbedhikapañño parappavādamaddano,",
  "atk-s0514a3:2211_3": "attano paññānubhāvena khattiyapaṇḍitādīhi abhisaṅkhate sukhumapañhe bhinditvā te dametvā nibbisevane",
  "atk-s0514a3:2211_4": "katvā tīsu saraṇesu ceva sīlesu ca patiṭṭhāpetvā amatagāmimaggaṃ paṭipādesī”ti.",
  "atk-s0514a3:2211_5": "Satthā āgantvā “kāya nuttha,",
  "atk-s0514a3:2211_6": "bhikkhave,",
  "atk-s0514a3:2211_7": "etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0514a3:2211_8": "bhikkhave,",
  "atk-s0514a3:2211_9": "yaṃ tathāgato paramābhisambodhippatto parappavādaṃ bhinditvā khattiyādayo dameyya.",
  "atk-s0514a3:2211_10": "Purimabhavasmiñhi bodhiñāṇaṃ pariyesantopi tathāgato paññavā parappavādamaddanoyeva.",
  "atk-s0514a3:2211_11": "Tathā hi ahaṃ vidhurakāle saṭṭhiyojanubbedhe kāḷapabbatamuddhani puṇṇakaṃ nāma yakkhasenāpatiṃ attano",
  "atk-s0514a3:2211_12": "ñāṇabaleneva dametvā nibbisevanaṃ katvā pañcasīlesu patiṭṭhāpento attano jīvitaṃ dāpesi”nti vatvā tehi",
  "atk-s0514a3:2211_13": "yācito atītaṃ āhari.",
  "atk-s0514a3:2212_0": "Atīte kururaṭṭhe indapatthanagare dhanañcayakorabyo nāma rājā rajjaṃ kāresi.",
  "atk-s0514a3:2212_1": "Vidhurapaṇḍito nāma amacco tassa atthadhammānusāsako ahosi.",
  "atk-s0514a3:2212_2": "So madhurakatho mahādhammakathiko sakalajambudīpe rājāno hatthikantavīṇāsarena paluddhahatthino viya",
  "atk-s0514a3:2212_3": "attano madhuradhammadesanāya palobhetvā tesaṃ sakasakarajjāni gantuṃ adadamāno buddhalīlāya mahājanassa",
  "atk-s0514a3:2212_4": "dhammaṃ desento mahantena yasena tasmiṃ nagare paṭivasi.",
  "atk-s0514a3:2213_0": "Tadā hi bārāṇasiyampi gihisahāyakā cattāro brāhmaṇamahāsālā mahallakakāle kāmesu ādīnavaṃ disvā himavantaṃ",
  "atk-s0514a3:2213_1": "pavisitvā isipabbajjaṃ pabbajitvā abhiññā ca samāpattiyo ca nibbattetvā vanamūlaphalāhārā tattheva ciraṃ",
  "atk-s0514a3:2213_2": "vasitvā loṇambilasevanatthāya cārikaṃ caramānā aṅgaraṭṭhe kālacampānagaraṃ patvā rājuyyāne vasitvā punadivase",
  "atk-s0514a3:2213_3": "bhikkhāya nagaraṃ pavisiṃsu.",
  "atk-s0514a3:2213_4": "Tattha cattāro sahāyakā kuṭumbikā tesaṃ iriyāpathesu pasīditvā vanditvā bhikkhābhājanaṃ gahetvā ekekaṃ",
  "atk-s0514a3:2213_5": "attano nivesane nisīdāpetvā paṇītena āhārena parivisitvā paṭiññaṃ gāhāpetvā uyyāneyeva vāsāpesuṃ.",
  "atk-s0514a3:2213_6": "Te cattāro tāpasā catunnaṃ kuṭumbikānaṃ gehesu nibaddhaṃ bhuñjitvā divāvihāratthāya eko tāpaso tāvatiṃsabhavanaṃ gacchati,",
  "atk-s0514a3:2213_7": "eko nāgabhavanaṃ,",
  "atk-s0514a3:2213_8": "eko supaṇṇabhavanaṃ,",
  "atk-s0514a3:2213_9": "eko korabyarañño migājinauyyānaṃ gacchati.",
  "atk-s0514a3:2213_10": "Tesu yo devalokaṃ gantvā divāvihāraṃ karoti,",
  "atk-s0514a3:2213_11": "so sakkassa yasaṃ oloketvā attano upaṭṭhākassa tameva vaṇṇeti.",
  "atk-s0514a3:2213_12": "Yo nāgabhavanaṃ gantvā divāvihāraṃ karoti,",
  "atk-s0514a3:2213_13": "so nāgarājassa sampattiṃ oloketvā attano upaṭṭhākassa tameva vaṇṇeti.",
  "atk-s0514a3:2213_14": "Yo supaṇṇabhavanaṃ gantvā divāvihāraṃ karoti,",
  "atk-s0514a3:2213_15": "so supaṇṇarājassa vibhūtiṃ oloketvā attano upaṭṭhākassa tameva vaṇṇeti.",
  "atk-s0514a3:2213_16": "Yo dhanañcayakorabyarājassa uyyānaṃ gantvā divāvihāraṃ karoti,",
  "atk-s0514a3:2213_17": "so dhanañcayakorabyarañño sirisobhaggaṃ oloketvā attano upaṭṭhākassa tameva vaṇṇeti.",
  "atk-s0514a3:2214_0": "Te cattāropi janā taṃ tadeva ṭhānaṃ patthetvā dānādīni puññāni katvā āyupariyosāne eko sakko hutvā nibbatti,",
  "atk-s0514a3:2214_1": "eko saputtadāro nāgabhavane nāgarājā hutvā nibbatti,",
  "atk-s0514a3:2214_2": "eko supaṇṇabhavane simbalivimāne supaṇṇarājā hutvā nibbatti.",
  "atk-s0514a3:2214_3": "Eko dhanañcayakorabyarañño aggamahesiyā kucchimhi nibbatti.",
  "atk-s0514a3:2214_4": "Tepi tāpasā aparihīnajjhānā kālaṃ katvā brahmaloke nibbattiṃsu.",
  "atk-s0514a3:2214_5": "Korabyakumāro vuḍḍhimanvāya pitu accayena rajje patiṭṭhahitvā dhammena samena rajjaṃ kāresi.",
  "atk-s0514a3:2214_6": "So pana jūtavittako ahosi.",
  "atk-s0514a3:2214_7": "So vidhurapaṇḍitassa ovāde ṭhatvā dānaṃ deti,",
  "atk-s0514a3:2214_8": "sīlaṃ rakkhati,",
  "atk-s0514a3:2214_9": "uposathaṃ upavasati.",
  "atk-s0514a3:2215_0": "So ekadivasaṃ samādinnuposatho “vivekamanubrūhissāmī”ti uyyānaṃ gantvā manuññaṭṭhāne nisīditvā samaṇadhammaṃ akāsi.",
  "atk-s0514a3:2215_1": "Sakkopi samādinnuposatho “devaloke palibodho hotī”ti manussaloke tameva uyyānaṃ āgantvā ekasmiṃ manuññaṭṭhāne nisīditvā samaṇadhammaṃ akāsi.",
  "atk-s0514a3:2215_2": "Varuṇanāgarājāpi samādinnuposatho “nāgabhavane palibodho hotī”ti tatthevāgantvā ekasmiṃ manuññaṭṭhāne nisīditvā samaṇadhammaṃ akāsi.",
  "atk-s0514a3:2215_3": "Supaṇṇarājāpi samādinnuposatho “supaṇṇabhavane palibodho hotī”ti tatthevāgantvā ekasmiṃ manuññaṭṭhāne nisīditvā samaṇadhammaṃ akāsi.",
  "atk-s0514a3:2215_4": "Tepi cattāro janā sāyanhasamaye sakaṭṭhānehi nikkhamitvā maṅgalapokkharaṇitīre samāgantvā aññamaññaṃ",
  "atk-s0514a3:2215_5": "oloketvā pubbasinehavasena samaggā sammodamānā hutvā aññamaññaṃ mettacittaṃ upaṭṭhapetvā madhurapaṭisanthāraṃ kariṃsu.",
  "atk-s0514a3:2215_6": "Tesu sakko maṅgalasilāpaṭṭe nisīdi,",
  "atk-s0514a3:2215_7": "itarepi attano attano yuttāsanaṃ ñatvā nisīdiṃsu.",
  "atk-s0514a3:2215_8": "Atha ne sakko āha “mayaṃ cattāropi rājānova,",
  "atk-s0514a3:2215_9": "amhesu pana kassa sīlaṃ mahanta”nti?",
  "atk-s0514a3:2215_10": "Atha naṃ varuṇanāgarājā āha “tumhākaṃ tiṇṇaṃ janānaṃ sīlato mayhaṃ sīlaṃ mahanta”nti.",
  "atk-s0514a3:2215_11": "“Kimettha kāraṇa”nti?",
  "atk-s0514a3:2215_12": "“Ayaṃ supaṇṇarājā amhākaṃ jātānampi ajātānampi paccāmittova,",
  "atk-s0514a3:2215_13": "ahaṃ evarūpaṃ amhākaṃ jīvitakkhayakaraṃ paccāmittaṃ disvāpi kodhaṃ na karomi,",
  "atk-s0514a3:2215_14": "iminā kāraṇena mama sīlaṃ mahanta”nti vatvā idaṃ dasakanipāte catuposathajātake paṭhamaṃ gāthamāha –",
  "atk-s0514a3:2216_0": "“Yo kopaneyye na karoti kopaṃ, na kujjhati sappuriso kadāci;",
  "atk-s0514a3:2217_0": "Kuddhopi so nāvikaroti kopaṃ, taṃ ve naraṃ samaṇamāhu loke”ti. ;",
  "atk-s0514a3:2218_0": "Tattha yoti khattiyādīsu yo koci.",
  "atk-s0514a3:2218_1": "Kopaneyyeti kujjhitabbayuttake puggale khantīvādītāpaso viya kopaṃ na karoti.",
  "atk-s0514a3:2218_2": "Kadācīti yo kismiñci kāle na kujjhateva.",
  "atk-s0514a3:2218_3": "Kuddhopīti sace pana so sappuriso kujjhati,",
  "atk-s0514a3:2218_4": "atha kuddhopi taṃ kopaṃ nāvikaroti cūḷabodhitāpaso viya.",
  "atk-s0514a3:2218_5": "Taṃ ve naranti mahārājāno taṃ ve purisaṃ samitapāpatāya loke paṇḍitā “samaṇa”nti kathenti.",
  "atk-s0514a3:2218_6": "Ime pana guṇā mayi santi,",
  "atk-s0514a3:2218_7": "tasmā mameva sīlaṃ mahantanti.",
  "atk-s0514a3:2219_0": "Taṃ sutvā supaṇṇarājā “ayaṃ nāgo mama aggabhakkho,",
  "atk-s0514a3:2219_1": "yasmā panāhaṃ evarūpaṃ aggabhakkhaṃ disvāpi khudaṃ adhivāsetvā āhārahetu pāpaṃ na karomi,",
  "atk-s0514a3:2219_2": "tasmā mameva sīlaṃ mahanta”nti vatvā imaṃ gāthamāha –",
  "atk-s0514a3:2220_0": "“Ūnūdaro yo sahate jighacchaṃ, danto tapassī mitapānabhojano;",
  "atk-s0514a3:2221_0": "Āhārahetu na karoti pāpaṃ, taṃ ve naraṃ samaṇamāhu loke”ti. ;",
  "atk-s0514a3:2222_0": "Tattha dantoti indriyadamanena samannāgato.",
  "atk-s0514a3:2222_1": "Tapassīti tapanissitako.",
  "atk-s0514a3:2222_2": "Āhārahetūti atijighacchapiḷitopi yo pāpaṃ lāmakakammaṃ na karoti dhammasenāpatisāriputtatthero viya.",
  "atk-s0514a3:2222_3": "Ahaṃ panajja āhārahetu pāpaṃ na karomi,",
  "atk-s0514a3:2222_4": "tasmā mameva sīlaṃ mahantanti.",
  "atk-s0514a3:2223_0": "Tato sakko devarājā “ahaṃ nānappakāraṃ sukhapadaṭṭhānaṃ devalokasampattiṃ pahāya sīlarakkhaṇatthāya manussalokaṃ āgato,",
  "atk-s0514a3:2223_1": "tasmā mameva sīlaṃ mahanta”nti vatvā imaṃ gāthamāha –",
  "atk-s0514a3:2224_0": "“Khiḍḍaṃ ratiṃ vippajahitvāna sabbaṃ, na cālikaṃ bhāsati kiñci loke;",
  "atk-s0514a3:2225_0": "Vibhūsaṭṭhānā virato methunasmā, taṃ ve naraṃ samaṇamāhu loke”ti. ;",
  "atk-s0514a3:2226_0": "Tattha khiḍḍanti kāyikavācasikakhiḍḍaṃ.",
  "atk-s0514a3:2226_1": "Ratinti dibbakāmaguṇaratiṃ.",
  "atk-s0514a3:2226_2": "Kiñcīti appamattakampi.",
  "atk-s0514a3:2226_3": "Vibhūsaṭṭhānāti maṃsavibhūsā chavivibhūsāti dve vibhūsā.",
  "atk-s0514a3:2226_4": "Tattha ajjhoharaṇīyāhāro maṃsavibhūsā nāma,",
  "atk-s0514a3:2226_5": "mālāgandhādīni chavivibhūsā nāma,",
  "atk-s0514a3:2226_6": "yena akusalacittena dhārīyati,",
  "atk-s0514a3:2226_7": "taṃ tassa ṭhānaṃ,",
  "atk-s0514a3:2226_8": "tato virato methunasevanato ca yo paṭivirato.",
  "atk-s0514a3:2226_9": "Taṃ ve naraṃ samaṇamāhu loketi ahaṃ ajja devaccharāyo pahāya idhāgantvā samaṇadhammaṃ karomi,",
  "atk-s0514a3:2226_10": "tasmā mameva sīlaṃ mahantanti.",
  "atk-s0514a3:2226_11": "Evaṃ sakkopi attano sīlameva vaṇṇeti.",
  "atk-s0514a3:2227_0": "Taṃ sutvā dhanañcayarājā “ahaṃ ajja mahantaṃ pariggahaṃ soḷasasahassanāṭakitthiparipuṇṇaṃ antepuraṃ cajitvā uyyāne samaṇadhammaṃ karomi,",
  "atk-s0514a3:2227_1": "tasmā mameva sīlaṃ mahanta”nti vatvā imaṃ gāthamāha –",
  "atk-s0514a3:2228_0": "“Pariggahaṃ lobhadhammañca sabbaṃ, yo ve pariññāya pariccajeti;",
  "atk-s0514a3:2229_0": "Dantaṃ ṭhitattaṃ amamaṃ nirāsaṃ, taṃ ve naraṃ samaṇamāhu loke”ti. ;",
  "atk-s0514a3:2230_0": "Tattha pariggahanti nānappakāraṃ vatthukāmaṃ.",
  "atk-s0514a3:2230_1": "Lobhadhammanti tasmiṃ uppajjanataṇhaṃ.",
  "atk-s0514a3:2230_2": "Pariññāyāti ñātapariññā,",
  "atk-s0514a3:2230_3": "tīraṇapariññā,",
  "atk-s0514a3:2230_4": "pahānapariññāti imāhi tīhi pariññāhi parijānitvā.",
  "atk-s0514a3:2230_5": "Tattha khandhādīnaṃ dukkhādisabhāvajānanaṃ ñātapariññā,",
  "atk-s0514a3:2230_6": "tesu aguṇaṃ upadhāretvā tīraṇaṃ tīraṇapariññā,",
  "atk-s0514a3:2230_7": "tesu dosaṃ disvā chandarāgassāpakaḍḍhanaṃ pahānapariññā.",
  "atk-s0514a3:2230_8": "Yo imāhi tīhi pariññāhi jānitvā vatthukāmakilesakāme pariccajati,",
  "atk-s0514a3:2230_9": "chaḍḍetvā gacchati.",
  "atk-s0514a3:2230_10": "Dantanti nibbisevanaṃ.",
  "atk-s0514a3:2230_11": "Ṭhitattanti micchāvitakkābhāvena ṭhitasabhāvaṃ.",
  "atk-s0514a3:2230_12": "Amamanti ahanti mamāyanataṇhārahitaṃ.",
  "atk-s0514a3:2230_13": "Nirāsanti puttadārādīsu nicchandarāgaṃ.",
  "atk-s0514a3:2230_14": "Taṃ ve naranti taṃ evarūpaṃ puggalaṃ “samaṇa”nti vadanti.",
  "atk-s0514a3:2231_0": "Iti te sabbepi attano attano sīlameva mahantanti vaṇṇetvā sakkādayo dhanañcayaṃ pucchiṃsu “atthi pana, mahārāja,",
  "atk-s0514a3:2231_1": "koci tumhākaṃ santike paṇḍito,",
  "atk-s0514a3:2231_2": "yo no imaṃ kaṅkhaṃ vinodeyyā”ti. “Āma,",
  "atk-s0514a3:2231_3": "mahārājāno mama atthadhammānusāsako mahāpañño asamadhuro vidhurapaṇḍito nāma atthi,",
  "atk-s0514a3:2231_4": "so no imaṃ kaṅkhaṃ vinodessati,",
  "atk-s0514a3:2231_5": "tassa santikaṃ gacchāmā”ti.",
  "atk-s0514a3:2231_6": "Atha te sabbe “sādhū”ti sampaṭicchiṃsu.",
  "atk-s0514a3:2231_7": "Atha sabbepi uyyānā nikkhamitvā dhammasabhaṃ gantvā pallaṅkaṃ alaṅkārāpetvā bodhisattaṃ pallaṅkavaramajjhe",
  "atk-s0514a3:2231_8": "nisīdāpetvā paṭisanthāraṃ katvā ekamantaṃ nisinnā “paṇḍita,",
  "atk-s0514a3:2231_9": "amhākaṃ kaṅkhā uppannā,",
  "atk-s0514a3:2231_10": "taṃ no vinodehī”ti vatvā imaṃ gāthamāhaṃsu –",
  "atk-s0514a3:2232_0": "“Pucchāma kattāramanomapaññaṃ, kathāsu no viggaho atthi jāto;",
  "atk-s0514a3:2233_0": "Chindajja kaṅkhaṃ vicikicchitāni, tadajja kaṅkhaṃ vitaremu sabbe”ti. ;",
  "atk-s0514a3:2234_0": "Tattha kattāranti kattabbayuttakakārakaṃ.",
  "atk-s0514a3:2234_1": "Viggaho atthi jātoti eko sīlaviggaho sīlavivādo uppanno atthi.",
  "atk-s0514a3:2234_2": "Chindajjāti amhākaṃ taṃ kaṅkhaṃ tāni ca vicikicchitāni vajirena sineruṃ paharanto viya ajja chinda.",
  "atk-s0514a3:2234_3": "Vitaremūti vitareyyāma.",
  "atk-s0514a3:2235_0": "Paṇḍito tesaṃ kathaṃ sutvā “mahārājāno tumhākaṃ sīlaṃ nissāya uppannaṃ vivādakathaṃ sukathitadukkathitaṃ jānissāmī”ti vatvā imaṃ gāthamāha –",
  "atk-s0514a3:2236_0": "“Ye paṇḍitā atthadasā bhavanti, bhāsanti te yoniso tattha kāle;",
  "atk-s0514a3:2237_0": "Kathaṃ nu kathānaṃ abhāsitānaṃ, atthaṃ nayeyyuṃ kusalā janindā”ti. ;",
  "atk-s0514a3:2238_0": "Tattha atthadasāti atthadassanasamatthā.",
  "atk-s0514a3:2238_1": "Tattha kāleti tasmiṃ viggahe ārocite yuttappayuttakāle te paṇḍitā tamatthaṃ ācikkhantā yoniso bhāsanti.",
  "atk-s0514a3:2238_2": "Atthaṃ nayeyyuṃ kusalāti kusalā chekāpi samānā abhāsitānaṃ kathānaṃ kathaṃ nu atthaṃ ñāṇena nayeyyuṃ upaparikkheyyuṃ.",
  "atk-s0514a3:2238_3": "Janindāti rājāno ālapati.",
  "atk-s0514a3:2238_4": "Tasmā idaṃ tāva me vadetha.",
  "atk-s0514a3:2239_0": "“Kathaṃ have bhāsati nāgarājā, garuḷo pana venateyyo kimāha;",
  "atk-s0514a3:2240_0": "Gandhabbarājā pana kiṃ vadeti, kathaṃ pana kurūnaṃ rājaseṭṭho”ti. ;",
  "atk-s0514a3:2241_0": "Tattha gandhabbarājāti sakkaṃ sandhāyāha.",
  "atk-s0514a3:2242_0": "Athassa te imaṃ gāthamāhaṃsu –",
  "atk-s0514a3:2243_0": "“Khantiṃ have bhāsati nāgarājā, appāhāraṃ garuḷo venateyyo;",
  "atk-s0514a3:2244_0": "Gandhabbarājā rativippahānaṃ, akiñcanaṃ kurūnaṃ rājaseṭṭho”ti. ;",
  "atk-s0514a3:2245_0": "Tassattho – paṇḍita,",
  "atk-s0514a3:2245_1": "nāgarājā tāva kopaneyyepi puggale akuppanasaṅkhātaṃ adhivāsanakhantiṃ vaṇṇeti,",
  "atk-s0514a3:2245_2": "garuḷo appāhāratāsaṅkhātaṃ āhārahetu pāpassa akaraṇaṃ,",
  "atk-s0514a3:2245_3": "sakko pañcakāmaguṇaratīnaṃ vippahānaṃ,",
  "atk-s0514a3:2245_4": "kururājā nippalibodhabhāvaṃ vaṇṇetīti.",
  "atk-s0514a3:2246_0": "Atha tesaṃ kathaṃ sutvā mahāsatto imaṃ gāthamāha –",
  "atk-s0514a3:2247_0": "“Sabbāni etāni subhāsitāni, na hettha dubbhāsitamatthi kiñci;",
  "atk-s0514a3:2248_0": "Yasmiñca etāni patiṭṭhitāni, arāva nābhyā susamohitāni;",
  "atk-s0514a3:2249_0": "Catubbhi dhammehi samaṅgibhūtaṃ, taṃ ve naraṃ samaṇamāhu loke”ti. ;",
  "atk-s0514a3:2250_0": "Tattha etānīti etāni cattāripi guṇajātāni yasmiṃ puggale sakaṭanābhiyaṃ suṭṭhu samohitāni arā viya patiṭṭhitāni,",
  "atk-s0514a3:2250_1": "catūhipetehi dhammehi samannāgataṃ puggalaṃ paṇḍitā “samaṇa”nti āhu loketi.",
  "atk-s0514a3:2251_0": "Evaṃ mahāsatto catunnampi sīlaṃ ekasamameva akāsi.",
  "atk-s0514a3:2251_1": "Taṃ sutvā cattāropi rājāno tassa tuṭṭhā thutiṃ karontā imaṃ gāthamāhaṃsu –",
  "atk-s0514a3:2252_0": "“Tuvañhi seṭṭho tvamanuttarosi, tvaṃ dhammagū dhammavidū sumedho;",
  "atk-s0514a3:2253_0": "Paññāya pañhaṃ samadhiggahetvā, acchecchi dhīro vicikicchitāni;",
  "atk-s0514a3:2254_0": "Acchecchi kaṅkhaṃ vicikicchitāni, cundo yathā nāgadantaṃ kharenā”ti..",
  "atk-s0514a3:2255_0": "Tattha tvamanuttarosīti tvaṃ anuttaro asi,",
  "atk-s0514a3:2255_1": "natthi tayā uttaritaro nāma.",
  "atk-s0514a3:2255_2": "Dhammagūti dhammassa gopako ceva dhammaññū ca.",
  "atk-s0514a3:2255_3": "Dhammavidūti pākaṭadhammo.",
  "atk-s0514a3:2255_4": "Sumedhoti sundarapañño paññāyāti attano paññāya amhākaṃ pañhaṃ suṭṭhu adhigaṇhitvā “idamettha kāraṇa”nti yathābhūtaṃ ñatvā.",
  "atk-s0514a3:2255_5": "Acchecchīti tvaṃ dhīro amhākaṃ vicikicchitāni chindi,",
  "atk-s0514a3:2255_6": "evaṃ chindanto ca “chindajja kaṅkhaṃ vicikicchitānī”ti idaṃ amhākaṃ āyācanaṃ sampādento acchecchi kaṅkhaṃ vicikicchitāni.",
  "atk-s0514a3:2255_7": "Cundo yathā nāgadantaṃ kharenāti yathā dantakāro kakacena hatthidantaṃ chindeyya,",
  "atk-s0514a3:2255_8": "evaṃ chindīti attho.",
  "atk-s0514a3:2256_0": "Evaṃ te cattāropi rājāno tassa pañhabyākaraṇena tuṭṭhamānasā ahesuṃ.",
  "atk-s0514a3:2256_1": "Atha naṃ sakko dibbadukūlena pūjesi,",
  "atk-s0514a3:2256_2": "garuḷo suvaṇṇamālāya,",
  "atk-s0514a3:2256_3": "varuṇo nāgarājā maṇinā,",
  "atk-s0514a3:2256_4": "dhanañcayarājā gavasahassādīhi pūjesi.",
  "atk-s0514a3:2256_5": "Tenevāha –",
  "atk-s0514a3:2257_0": "“Nīluppalābhaṃ vimalaṃ anagghaṃ, vatthaṃ idaṃ dhūmasamānavaṇṇaṃ;",
  "atk-s0514a3:2258_0": "Pañhassa veyyākaraṇena tuṭṭho, dadāmi te dhammapūjāya dhīra.",
  "atk-s0514a3:2259_0": "“Suvaṇṇamālaṃ satapattaphullitaṃ, sakesaraṃ ratnasahassamaṇḍitaṃ;",
  "atk-s0514a3:2260_0": "Pañhassa veyyākaraṇena tuṭṭho, dadāmi te dhammapūjāya dhīra.",
  "atk-s0514a3:2261_0": "“Maṇiṃ anagghaṃ ruciraṃ pabhassaraṃ, kaṇṭhāvasattaṃ maṇibhūsitaṃ me;",
  "atk-s0514a3:2262_0": "Pañhassa veyyākaraṇena tuṭṭho, dadāmi te dhammapūjāya dhīra.",
  "atk-s0514a3:2263_0": "“Gavaṃ sahassaṃ usabhañca nāgaṃ, ājaññayutte ca rathe dasa ime;",
  "atk-s0514a3:2264_0": "Pañhassa veyyākaraṇena tuṭṭho, dadāmi te gāmavarāni soḷasā”ti. ;",
  "atk-s0514a3:2265_0": "Evaṃ sakkādayo mahāsattaṃ pūjetvā sakaṭṭhānameva agamiṃsu.",
  "atk-s0514a3:2266_0": "Catuposathakaṇḍaṃ niṭṭhitaṃ.",
  "atk-s0514a3:2267_0": "Dohaḷakaṇḍaṃ",
  "atk-s0514a3:2268_0": "Tesu nāgarājassa bhariyā vimalādevī nāma.",
  "atk-s0514a3:2268_1": "Sā tassa gīvāya piḷandhanamaṇiṃ apassantī pucchi “deva,",
  "atk-s0514a3:2268_2": "kahaṃ pana te maṇī”ti? “Bhadde,",
  "atk-s0514a3:2268_3": "candabrāhmaṇaputtassa vidhurapaṇḍitassa dhammakathaṃ sutvā pasannacitto ahaṃ tena maṇinā taṃ pūjesiṃ.",
  "atk-s0514a3:2268_4": "Na kevalañca ahameva,",
  "atk-s0514a3:2268_5": "sakkopi taṃ dibbadukūlena pūjesi,",
  "atk-s0514a3:2268_6": "supaṇṇarājā suvaṇṇamālāya,",
  "atk-s0514a3:2268_7": "dhanañcayarājā gavassasahassādīhi pūjesī”ti.",
  "atk-s0514a3:2268_8": "“Dhammakathiko so, devā”ti. “Bhadde,",
  "atk-s0514a3:2268_9": "kiṃ vadesi,",
  "atk-s0514a3:2268_10": "jambudīpatale buddhuppādo viya pavattati,",
  "atk-s0514a3:2268_11": "sakalajambudīpe ekasatarājāno tassa madhuradhammakathāya bajjhitvā hatthikantavīṇāsarena paluddhamattavāraṇā",
  "atk-s0514a3:2268_12": "viya attano attano rajjāni gantuṃ na icchanti,",
  "atk-s0514a3:2268_13": "evarūpo so madhuradhammakathiko”ti tassa guṇaṃ vaṇṇesi.",
  "atk-s0514a3:2268_14": "Sā vidhurapaṇḍitassa guṇakathaṃ sutvā tassa dhammakathaṃ sotukāmā hutvā cintesi “sacāhaṃ vakkhāmi ‘deva,",
  "atk-s0514a3:2268_15": "tassa dhammakathaṃ sotukāmā,",
  "atk-s0514a3:2268_16": "idha naṃ ānehī’ti,",
  "atk-s0514a3:2268_17": "na metaṃ ānessati.",
  "atk-s0514a3:2268_18": "Yaṃnūnāhaṃ ‘tassa me hadaye dohaḷo uppanno’ti gilānālayaṃ kareyya”nti.",
  "atk-s0514a3:2268_19": "Sā tathā katvā siragabbhaṃ pavisitvā attano paricārikānaṃ saññaṃ datvā sirisayane nipajji.",
  "atk-s0514a3:2268_20": "Nāgarājā upaṭṭhānavelāya taṃ apassanto “kahaṃ vimalā”ti paricārikāyo pucchitvā “gilānā,",
  "atk-s0514a3:2268_21": "devā”ti vutte uṭṭhāyāsanā tassā santikaṃ gantvā sayanapasse nisīditvā sarīraṃ parimajjanto paṭhamaṃ gāthamāha –",
  "atk-s0514a3:2269_0": "1346.",
  "atk-s0514a3:2270_0": "“Paṇḍu kisiyāsi dubbalā, vaṇṇarūpaṃ na tavedisaṃ pure;",
  "atk-s0514a3:2271_0": "Vimale akkhāhi pucchitā, kīdisī tuyhaṃ sarīravedanā”ti.",
  "atk-s0514a3:2272_0": "Tattha paṇḍūti paṇḍupalāsavaṇṇā.",
  "atk-s0514a3:2272_1": "Kisiyāti kisā.",
  "atk-s0514a3:2272_2": "Dubbalāti appathāmā.",
  "atk-s0514a3:2272_3": "Vaṇṇarūpaṃ na tavedisaṃ pureti tava vaṇṇasaṅkhātaṃ rūpaṃ pure edisaṃ na hoti,",
  "atk-s0514a3:2272_4": "niddosaṃ anavajjaṃ,",
  "atk-s0514a3:2272_5": "taṃ idāni parivattitvā amanuññasabhāvaṃ jātaṃ.",
  "atk-s0514a3:2272_6": "Vimaleti taṃ ālapati.",
  "atk-s0514a3:2273_0": "Athassa sā ācikkhantī dutiyaṃ gāthamāha –",
  "atk-s0514a3:2274_0": "1347.",
  "atk-s0514a3:2275_0": "“Dhammo manujesu mātīnaṃ, dohaḷo nāma janinda vuccati;",
  "atk-s0514a3:2276_0": "Dhammāhaṭaṃ nāgakuñjara, vidhurassa hadayābhipatthaye”ti.",
  "atk-s0514a3:2277_0": "Tattha dhammoti sabhāvo.",
  "atk-s0514a3:2277_1": "Mātīnanti itthīnaṃ.",
  "atk-s0514a3:2277_2": "Janindāti nāgajanassa inda.",
  "atk-s0514a3:2277_3": "Dhammāhaṭaṃ nāgakuñjara,",
  "atk-s0514a3:2277_4": "vidhurassa hadayābhipatthayeti nāgaseṭṭha,",
  "atk-s0514a3:2277_5": "ahaṃ dhammena samena asāhasikakammena āhaṭaṃ vidhurassa hadayaṃ abhipatthayāmi,",
  "atk-s0514a3:2277_6": "taṃ me labhamānāya jīvitaṃ atthi,",
  "atk-s0514a3:2277_7": "alabhamānāya idheva maraṇanti tassa paññaṃ sandhāyevamāha –",
  "atk-s0514a3:2278_0": "Taṃ sutvā nāgarājā tatiyaṃ gāthamāha –",
  "atk-s0514a3:2279_0": "1348.",
  "atk-s0514a3:2280_0": "“Candaṃ kho tvaṃ dohaḷāyasi, sūriyaṃ vā atha vāpi mālutaṃ;",
  "atk-s0514a3:2281_0": "Dullabhañhi vidhurassa dassanaṃ, ko vidhuramidha mānayissatī”ti.",
  "atk-s0514a3:2282_0": "Tattha dullabhañhi vidhurassa dassananti asamadhurassa vidhurassa dassanameva dullabhaṃ.",
  "atk-s0514a3:2282_1": "Tassa hi sakalajambudīpe rājāno dhammikaṃ rakkhāvaraṇaguttiṃ paccupaṭṭhāpetvā vicaranti,",
  "atk-s0514a3:2282_2": "passitumpi naṃ koci na labhati,",
  "atk-s0514a3:2282_3": "taṃ ko idha ānayissatīti vadati.",
  "atk-s0514a3:2283_0": "Sā tassa vacanaṃ sutvā “alabhamānāya me idheva maraṇa”nti parivattitvā piṭṭhiṃ datvā sāḷakakaṇṇena mukhaṃ pidahitvā nipajji.",
  "atk-s0514a3:2283_1": "Nāgarājā anattamano sirigabbhaṃ pavisitvā sayanapiṭṭhe nisinno “vimalā vidhurapaṇḍitassa hadayamaṃsaṃ",
  "atk-s0514a3:2283_2": "āharāpetī”ti saññī hutvā “paṇḍitassa hadayaṃ alabhantiyā vimalāya jīvitaṃ natthi,",
  "atk-s0514a3:2283_3": "kathaṃ nu kho tassa hadayamaṃsaṃ labhissāmī”ti cintesi.",
  "atk-s0514a3:2283_4": "Athassa dhītā irandhatī nāma nāgakaññā sabbālaṅkārapaṭimaṇḍitā mahantena sirivilāsena pitu upaṭṭhānaṃ āgantvā pitaraṃ vanditvā ekamantaṃ ṭhitā,",
  "atk-s0514a3:2283_5": "sā tassa indriyavikāraṃ disvā “tāta,",
  "atk-s0514a3:2283_6": "ativiya domanassappattosi,",
  "atk-s0514a3:2283_7": "kiṃ nu kho kāraṇa”nti pucchantī imaṃ gāthamāha –",
  "atk-s0514a3:2284_0": "1349.",
  "atk-s0514a3:2285_0": "“Kiṃ nu tāta tuvaṃ pajjhāyasi, padumaṃ hatthagataṃva te mukhaṃ;",
  "atk-s0514a3:2286_0": "Kiṃ nu dummanarūposi issara, mā tvaṃ soci amittatāpanā”ti.",
  "atk-s0514a3:2287_0": "Tattha pajjhāyasīti punappunaṃ cintesi.",
  "atk-s0514a3:2287_1": "Hatthagatanti hatthena parimadditaṃ padumaṃ viya te mukhaṃ jātaṃ.",
  "atk-s0514a3:2287_2": "Issarāti pañcayojanasatikassa mandiranāgabhavanassa, sāmīti.",
  "atk-s0514a3:2288_0": "Dhītu vacanaṃ sutvā nāgarājā tamatthaṃ ārocento āha –",
  "atk-s0514a3:2289_0": "1350.",
  "atk-s0514a3:2290_0": "“Mātā hi tava irandhati, vidhurassa hadayaṃ dhaniyati;",
  "atk-s0514a3:2291_0": "Dullabhañhi vidhurassa dassanaṃ, ko vidhuramidha mānayissatī”ti.",
  "atk-s0514a3:2292_0": "Tattha dhaniyatīti pattheti icchati.",
  "atk-s0514a3:2293_0": "Atha naṃ nāgarājā “amma,",
  "atk-s0514a3:2293_1": "mama santike vidhuraṃ ānetuṃ samattho natthi,",
  "atk-s0514a3:2293_2": "tvaṃ mātu jīvitaṃ dehi,",
  "atk-s0514a3:2293_3": "vidhuraṃ ānetuṃ samatthaṃ bhattāraṃ pariyesāhī”ti uyyojento upaḍḍhagāthamāha –",
  "atk-s0514a3:2294_0": "1351.",
  "atk-s0514a3:2295_0": "“Tassa bhattupariyesanaṃ cara, yo vidhuramidha mānayissatī”ti.",
  "atk-s0514a3:2296_0": "Tattha carāti vicara.",
  "atk-s0514a3:2297_0": "Iti so kilesābhiratabhāvena dhītu ananucchavikaṃ kathaṃ kathesi. Tamatthaṃ pakāsento satthā āha –",
  "atk-s0514a3:2298_0": "“Pituno ca sā sutvāna vākyaṃ, rattiṃ nikkhamma avassutiṃ carī”ti.",
  "atk-s0514a3:2299_0": "Tattha avassutinti bhikkhave,",
  "atk-s0514a3:2299_1": "sā nāgamāṇavikā pitu vacanaṃ sutvā pitaraṃ assāsetvā mātu santikaṃ gantvā tampi assāsetvā attano sirigabbhaṃ",
  "atk-s0514a3:2299_2": "gantvā sabbālaṅkārehi attānaṃ alaṅkaritvā ekaṃ kusumbharattavatthaṃ nivāsetvā ekaṃ ekaṃse katvā tameva",
  "atk-s0514a3:2299_3": "rattiṃ udakaṃ dvidhā katvā nāgabhavanato nikkhamma himavantappadese samuddatīre ṭhitaṃ saṭṭhiyojanubbedhaṃ",
  "atk-s0514a3:2299_4": "ekagghanaṃ kāḷapabbataṃ nāma añjanagiriṃ gantvā avassutiṃ cari kilesaavassutiṃ bhattupariyesanaṃ carīti attho.",
  "atk-s0514a3:2300_0": "Carantī ca yāni himavante vaṇṇagandhasampannāni pupphāni,",
  "atk-s0514a3:2300_1": "tāni āharitvā sakalapabbataṃ maṇiagghiyaṃ viya alaṅkaritvā uparitale pupphasanthāraṃ katvā manoramenākārena",
  "atk-s0514a3:2300_2": "naccitvā madhuragītaṃ gāyantī sattamaṃ gāthamāha –",
  "atk-s0514a3:2301_0": "1352.",
  "atk-s0514a3:2302_0": "“Ke gandhabbe rakkhase ca nāge, ke kimpurise cāpi mānuse;",
  "atk-s0514a3:2303_0": "Ke paṇḍite sabbakāmadade, dīgharattaṃ bhattā me bhavissatī”ti.",
  "atk-s0514a3:2304_0": "Tattha ke gandhabbe rakkhase ca nāgeti ko gandhabbo vā rakkhaso vā nāgo vā.",
  "atk-s0514a3:2304_1": "Ke paṇḍite sabbakāmadadeti ko etesu gandhabbādīsu paṇḍito sabbakāmaṃ dātuṃ samattho,",
  "atk-s0514a3:2304_2": "so vidhurassa hadayamaṃsadohaḷiniyā mama mātu manorathaṃ matthakaṃ pāpetvā mayhaṃ dīgharattaṃ bhattā bhavissatīti.",
  "atk-s0514a3:2305_0": "Tasmiṃ khaṇe vessavaṇamahārājassa bhāgineyyo puṇṇako nāma yakkhasenāpati tigāvutappamāṇaṃ manomayasindhavaṃ",
  "atk-s0514a3:2305_1": "abhiruyha kāḷapabbatamatthakena yakkhasamāgamaṃ gacchanto taṃ tāya gītasaddaṃ assosi.",
  "atk-s0514a3:2305_2": "Anantare attabhāve anubhūtapubbāya itthiyā gītasaddo tassa chaviādīni chinditvā aṭṭhimiñjaṃ āhacca aṭṭhāsi.",
  "atk-s0514a3:2305_3": "So tāya paṭibaddhacitto hutvā nivattitvā sindhavapiṭṭhe nisinnova “bhadde,",
  "atk-s0514a3:2305_4": "ahaṃ mama paññāya dhammena samena vidhurassa hadayaṃ ānetuṃ samatthomhi,",
  "atk-s0514a3:2305_5": "tvaṃ mā cintayī”ti taṃ assāsento aṭṭhamaṃ gāthamāha –",
  "atk-s0514a3:2306_0": "1353.",
  "atk-s0514a3:2307_0": "“Assāsa hessāmi te pati, bhattā te hessāmi anindalocane;",
  "atk-s0514a3:2308_0": "Paññā hi mamaṃ tathāvidhā, assāsa hessasi bhariyā mamā”ti.",
  "atk-s0514a3:2309_0": "Tattha anindalocaneti aninditabbalocane. Tathāvidhāti vidhurassa hadayamaṃsaṃ āharaṇasamatthā.",
  "atk-s0514a3:2310_0": "Atha naṃ irandhatī “tena hi ehi,",
  "atk-s0514a3:2310_1": "gacchāma me pitu santika”nti ānesi.",
  "atk-s0514a3:2310_2": "Tamatthaṃ pakāsento satthā āha –",
  "atk-s0514a3:2311_0": "1354.",
  "atk-s0514a3:2312_0": "“Avacāsi puṇṇakaṃ irandhatī, pubbapathānugatena cetasā;",
  "atk-s0514a3:2313_0": "Ehi gacchāma pitu mamantike, esova te etamatthaṃ pavakkhatī”ti.",
  "atk-s0514a3:2314_0": "Tattha pubbapathānugatenāti anantare attabhāve bhūtapubbasāmike tasmiṃ pubbapatheneva anugatena.",
  "atk-s0514a3:2314_1": "Ehi gacchāmāti bhikkhave,",
  "atk-s0514a3:2314_2": "so yakkhasenāpati evaṃ vatvā “imaṃ assapiṭṭhiṃ āropetvā nessāmī”ti pabbatamatthakā otaritvā tassā gahaṇatthaṃ hatthaṃ pasāresi.",
  "atk-s0514a3:2314_3": "Sā attano hatthaṃ gaṇhituṃ adatvā tena pasāritahatthaṃ sayaṃ gahetvā “sāmi,",
  "atk-s0514a3:2314_4": "nāhaṃ anāthā,",
  "atk-s0514a3:2314_5": "mayhaṃ pitā varuṇo nāma nāgarājā,",
  "atk-s0514a3:2314_6": "mātā vimalā nāma devī,",
  "atk-s0514a3:2314_7": "ehi mama pitu santikaṃ gacchāma,",
  "atk-s0514a3:2314_8": "eso eva te yathā amhākaṃ maṅgalakiriyāya bhavitabbaṃ,",
  "atk-s0514a3:2314_9": "evaṃ etamatthaṃ pavakkhatī”ti avacāsi.",
  "atk-s0514a3:2315_0": "Evaṃ vatvā sā yakkhaṃ gahetvā pitu santikaṃ agamāsi. Tamatthaṃ pakāsento satthā āha –",
  "atk-s0514a3:2316_0": "1355.",
  "atk-s0514a3:2317_0": "“Alaṅkatā suvasanā, mālinī candanussadā;",
  "atk-s0514a3:2318_0": "Yakkhaṃ hatthe gahetvāna, pitusantikupāgamī”ti.",
  "atk-s0514a3:2319_0": "Tattha pitusantikupāgamīti attano pituno nāgarañño santikaṃ upāgami.",
  "atk-s0514a3:2320_0": "Puṇṇakopi yakkho paṭiharitvā nāgarājassa santikaṃ gantvā irandhatiṃ yācanto āha –",
  "atk-s0514a3:2321_0": "1356.",
  "atk-s0514a3:2322_0": "“Nāgavara vaco suṇohi me, patirūpaṃ paṭipajja suṅkiyaṃ;",
  "atk-s0514a3:2323_0": "Patthemi ahaṃ irandhatiṃ, tāya samaṅgiṃ karohi maṃ tuvaṃ.",
  "atk-s0514a3:2324_0": "1357.",
  "atk-s0514a3:2325_0": "“Sataṃ hatthī sataṃ assā, sataṃ assatarīrathā;",
  "atk-s0514a3:2326_0": "Sataṃ valabhiyo puṇṇā, nānāratnassa kevalā;",
  "atk-s0514a3:2327_0": "Te nāga paṭipajjassu, dhītaraṃ dehirandhati”nti.",
  "atk-s0514a3:2328_0": "Tattha suṅkiyanti attano kulapadesānurūpaṃ dhitu suṅkaṃ dhanaṃ paṭipajja gaṇha.",
  "atk-s0514a3:2328_1": "Samaṅgiṃ karohīti maṃ tāya saddhiṃ samaṅgibhūtaṃ karohi.",
  "atk-s0514a3:2328_2": "Valabhiyoti bhaṇḍasakaṭiyo.",
  "atk-s0514a3:2328_3": "Nānāratnassa kevalāti nānāratanassa sakalaparipuṇṇā.",
  "atk-s0514a3:2329_0": "Atha naṃ nāgarājā āha –",
  "atk-s0514a3:2330_0": "1358.",
  "atk-s0514a3:2331_0": "“Yāva āmantaye ñātī, mitte ca suhadajjane;",
  "atk-s0514a3:2332_0": "Anāmanta kataṃ kammaṃ, taṃ pacchā anutappatī”ti.",
  "atk-s0514a3:2333_0": "Tattha yāva āmantaye ñātīti bho yakkhasenāpati,",
  "atk-s0514a3:2333_1": "ahaṃ tuyhaṃ dhītaraṃ demi,",
  "atk-s0514a3:2333_2": "no na demi,",
  "atk-s0514a3:2333_3": "thokaṃ pana āgamehi,",
  "atk-s0514a3:2333_4": "yāva ñātakepi jānāpemi.",
  "atk-s0514a3:2333_5": "Taṃ pacchā anutappatīti itthiyo hi gatagataṭṭhāne abhiramantipi anabhiramantipi,",
  "atk-s0514a3:2333_6": "anabhiratikāle ñātakādayo amhehi saddhiṃ anāmantetvā kataṃ kammaṃ nāma evarūpaṃ hotīti ussukkaṃ na karonti,",
  "atk-s0514a3:2333_7": "evaṃ taṃ kammaṃ pacchā anutāpaṃ āvahatīti.",
  "atk-s0514a3:2334_0": "Evaṃ vatvā so bhariyāya vasanaṭṭhānaṃ gantvā tāya saddhiṃ sallapi. Tamatthaṃ pakāsento satthā āha –",
  "atk-s0514a3:2335_0": "1359.",
  "atk-s0514a3:2336_0": "“Tato so varuṇo nāgo, pavisitvā nivesanaṃ;",
  "atk-s0514a3:2337_0": "Bhariyaṃ āmantayitvāna, idaṃ vacanamabravi.",
  "atk-s0514a3:2338_0": "1360.",
  "atk-s0514a3:2339_0": "“‘Ayaṃ so puṇṇako yakkho, yācatī maṃ irandhatiṃ;",
  "atk-s0514a3:2340_0": "Bahunā vittalābhena, tassa dema piyaṃ mama”’nti.",
  "atk-s0514a3:2341_0": "Tattha pavisitvāti varuṇo puṇṇakaṃ tattheva ṭhapetvā sayaṃ uṭṭhāya yatthassa bhariyā nipannā,",
  "atk-s0514a3:2341_1": "taṃ nivesanaṃ pavisitvā.",
  "atk-s0514a3:2341_2": "Piyaṃ mamanti mama piyaṃ dhītaraṃ tassa bahunā vittalābhena demāti pucchati.",
  "atk-s0514a3:2342_0": "Vimalā āha –",
  "atk-s0514a3:2343_0": "1361.",
  "atk-s0514a3:2344_0": "“Na dhanena na vittena, labbhā amhaṃ irandhatī;",
  "atk-s0514a3:2345_0": "Sace ca kho hadayaṃ paṇḍitassa, dhammena laddhā idha māhareyya;",
  "atk-s0514a3:2346_0": "Etena vittena kumāri labbhā, nāññaṃ dhanaṃ uttari patthayāmā”ti.",
  "atk-s0514a3:2347_0": "Tattha amhaṃ irandhatīti amhākaṃ dhītā irandhatī. Etena vittenāti etena tuṭṭhikāraṇena.",
  "atk-s0514a3:2348_0": "So tāya saddhiṃ mantetvā punadeva puṇṇakena saddhiṃ mantesi. Tamatthaṃ pakāsento satthā āha –",
  "atk-s0514a3:2349_0": "1362.",
  "atk-s0514a3:2350_0": "“Tato so varuṇo nāgo, nikkhamitvā nivesanā;",
  "atk-s0514a3:2351_0": "Puṇṇakāmantayitvāna, idaṃ vacanamabravi.",
  "atk-s0514a3:2352_0": "1363.",
  "atk-s0514a3:2353_0": "“‘Na dhanena na vittena, labbhā amhaṃ irandhatī;",
  "atk-s0514a3:2354_0": "Sace tuvaṃ hadayaṃ paṇḍitasa, dhammena laddhā idha māharesi;",
  "atk-s0514a3:2355_0": "Etena vittena kumāri labbhā, nāññaṃ dhanaṃ uttari patthayāmā”’ti.",
  "atk-s0514a3:2356_0": "Tattha puṇṇakāmantayitvānāti puṇṇakaṃ āmantayitvā.",
  "atk-s0514a3:2357_0": "Puṇṇako āha –",
  "atk-s0514a3:2358_0": "1364.",
  "atk-s0514a3:2359_0": "“Yaṃ paṇḍitotyeke vadanti loke, tameva bāloti punāhu aññe;",
  "atk-s0514a3:2360_0": "Akkhāhi me vippavadanti ettha, kaṃ paṇḍitaṃ nāga tuvaṃ vadesī”ti.",
  "atk-s0514a3:2361_0": "Tattha yaṃ paṇḍitotyeketi so kira “hadayaṃ paṇḍitassā”ti sutvā cintesi “yaṃ eke paṇḍitoti vadanti,",
  "atk-s0514a3:2361_1": "tameva aññe bāloti kathenti.",
  "atk-s0514a3:2361_2": "Kiñcāpi me irandhatiyā vidhuroti akkhātaṃ,",
  "atk-s0514a3:2361_3": "tathāpi tathato jānituṃ pucchissāmi na”nti.",
  "atk-s0514a3:2361_4": "Tasmā evamāha.",
  "atk-s0514a3:2362_0": "Nāgarājā āha –",
  "atk-s0514a3:2363_0": "1365.",
  "atk-s0514a3:2364_0": "“Korabyarājassa dhanañcayassa, yadi te suto vidhuro nāma kattā;",
  "atk-s0514a3:2365_0": "Ānehi taṃ paṇḍitaṃ dhammaladdhā, irandhatī padacarā te hotū”ti.",
  "atk-s0514a3:2366_0": "Tattha dhammaladdhāti dhammena labhitvā. Padacarāti pādaparicārikā.",
  "atk-s0514a3:2367_0": "Taṃ sutvā puṇṇako somanassappatto sindhavaṃ nayanatthāya upaṭṭhākaṃ āṇāpesi.",
  "atk-s0514a3:2367_1": "Tamatthaṃ pakāsento satthā āha –",
  "atk-s0514a3:2368_0": "1366.",
  "atk-s0514a3:2369_0": "“Idañca sutvā varuṇassa vākyaṃ, uṭṭhāya yakkho paramappatīto;",
  "atk-s0514a3:2370_0": "Tattheva santo purisaṃ asaṃsi, ānehi ājaññamidheva yutta”nti.",
  "atk-s0514a3:2371_0": "Tattha purisaṃ asaṃsīti attano upaṭṭhākaṃ āṇāpesi.",
  "atk-s0514a3:2371_1": "Ājaññanti kāraṇākāraṇajānanakasindhavaṃ.",
  "atk-s0514a3:2371_2": "Yuttanti kappitaṃ.",
  "atk-s0514a3:2372_0": "1367.",
  "atk-s0514a3:2373_0": "“Jātarūpamayā kaṇṇā, kācamhicamayā khurā;",
  "atk-s0514a3:2374_0": "Jambonadassa pākassa, suvaṇṇassa uracchado”ti.",
  "atk-s0514a3:2375_0": "Tattha jātarūpamayā kaṇṇāti tameva sindhavaṃ vaṇṇento āha.",
  "atk-s0514a3:2375_1": "Tassa hi manomayassa sindhavassa jātarūpamayā kaṇṇā,",
  "atk-s0514a3:2375_2": "kācamhicamayā khurā,",
  "atk-s0514a3:2375_3": "tassa khurā rattamaṇimayāti attho.",
  "atk-s0514a3:2375_4": "Jambonadassa pākassāti jambonadassa pakkassa rattasuvaṇṇassa uracchado.",
  "atk-s0514a3:2376_0": "So puriso tāvadeva taṃ sindhavaṃ ānesi.",
  "atk-s0514a3:2376_1": "Puṇṇako taṃ abhiruyha ākāsena vessavaṇassa santikaṃ gantvā nāgabhavanaṃ vaṇṇetvā taṃ pavattiṃ ārocesi.",
  "atk-s0514a3:2376_2": "Tassatthassa pakāsanatthaṃ idaṃ vuttaṃ –",
  "atk-s0514a3:2377_0": "1368.",
  "atk-s0514a3:2378_0": "“Devavāhavahaṃ yānaṃ, assamāruyha puṇṇako;",
  "atk-s0514a3:2379_0": "Alaṅkato kappitakesamassu, pakkāmi vehāyasamantalikkhe.",
  "atk-s0514a3:2380_0": "1369.",
  "atk-s0514a3:2381_0": "“So puṇṇako kāmarāgena giddho, irandhatiṃ nāgakaññaṃ jigīsaṃ;",
  "atk-s0514a3:2382_0": "Gantvāna taṃ bhūtapatiṃ yasassiṃ, iccabravī vessavaṇaṃ kuveraṃ.",
  "atk-s0514a3:2383_0": "1370.",
  "atk-s0514a3:2384_0": "“Bhogavatī nāma mandire, vāsā hiraññavatīti vuccati;",
  "atk-s0514a3:2385_0": "Nagare nimmite kañcanamaye, maṇḍalassa uragassa niṭṭhitaṃ.",
  "atk-s0514a3:2386_0": "1371.",
  "atk-s0514a3:2387_0": "“Aṭṭālakā oṭṭhagīviyo, lohitaṅkassa masāragallino;",
  "atk-s0514a3:2388_0": "Pāsādettha silāmayā, sovaṇṇaratanehi chāditā.",
  "atk-s0514a3:2389_0": "1372.",
  "atk-s0514a3:2390_0": "“Ambā tilakā ca jambuyo, sattapaṇṇā mucalindaketakā;",
  "atk-s0514a3:2391_0": "Piyaṅgu uddālakā sahā, uparibhaddakā sinduvārakā.",
  "atk-s0514a3:2392_0": "1373.",
  "atk-s0514a3:2393_0": "“Campeyyakā nāgamallikā, bhaginīmālā atha mettha koliyā;",
  "atk-s0514a3:2394_0": "Ete dumā pariṇāmitā, sobhayanti uragassa mandiraṃ.",
  "atk-s0514a3:2395_0": "1374.",
  "atk-s0514a3:2396_0": "“Khajjurettha silāmayā, sovaṇṇadhuvapupphitā bahū;",
  "atk-s0514a3:2397_0": "Yattha vasatopapātiko, nāgarājā varuṇo mahiddhiko.",
  "atk-s0514a3:2398_0": "1375.",
  "atk-s0514a3:2399_0": "“Tassa komārikā bhariyā, vimalā kañcanavelliviggahā;",
  "atk-s0514a3:2400_0": "Kālā taruṇāva uggatā, pucimandatthanī cārudassanā.",
  "atk-s0514a3:2401_0": "1376.",
  "atk-s0514a3:2402_0": "“Lākhārasarattasucchavī, kaṇikārāva nivātapupphitā;",
  "atk-s0514a3:2403_0": "Tidivokacarāva accharā, vijjuvabbhaghanā vinissaṭā.",
  "atk-s0514a3:2404_0": "1377.",
  "atk-s0514a3:2405_0": "“Sā dohaḷinī suvimhitā, vidhurassa hadayaṃ dhaniyati;",
  "atk-s0514a3:2406_0": "Taṃ tesaṃ demi issara, tena te denti irandhatiṃ mama”nti.",
  "atk-s0514a3:2407_0": "Tattha devavāhavahaṃ yānanti vahitabboti vāho,",
  "atk-s0514a3:2407_1": "devasaṅkhātaṃ vāhaṃ vahatīti devavāhavahaṃ.",
  "atk-s0514a3:2407_2": "Yanti etenāti yānaṃ.",
  "atk-s0514a3:2407_3": "Kappitakesamassūti maṇḍanavasena susaṃvihitakesamassu.",
  "atk-s0514a3:2407_4": "Devānaṃ pana kesamassukaraṇakammaṃ nāma natthi,",
  "atk-s0514a3:2407_5": "vicittakathikena pana kathitaṃ.",
  "atk-s0514a3:2407_6": "Jigīsanti patthayanto.",
  "atk-s0514a3:2407_7": "Vessavaṇanti visāṇāya rājadhāniyā issararājānaṃ.",
  "atk-s0514a3:2407_8": "Kuveranti evaṃnāmakaṃ.",
  "atk-s0514a3:2407_9": "Bhogavatī nāmāti sampannabhogatāya evaṃladdhanāmaṃ.",
  "atk-s0514a3:2407_10": "Mandireti mandiraṃ,",
  "atk-s0514a3:2407_11": "bhavananti attho.",
  "atk-s0514a3:2407_12": "Vāsā hiraññavatīti nāgarājassa vasanaṭṭhānattā vāsāti ca,",
  "atk-s0514a3:2407_13": "kañcanavatiyā suvaṇṇapākārena parikkhittattā hiraññavatīti ca vuccati.",
  "atk-s0514a3:2407_14": "Nagare nimmiteti nagaraṃ nimmitaṃ.",
  "atk-s0514a3:2407_15": "Kañcanamayeti suvaṇṇamayaṃ.",
  "atk-s0514a3:2407_16": "Maṇḍalassāti bhogamaṇḍalena samannāgatassa.",
  "atk-s0514a3:2407_17": "Niṭṭhitanti karaṇapariniṭṭhitaṃ.",
  "atk-s0514a3:2407_18": "Oṭṭhagīviyoti oṭṭhagīvāsaṇṭhānena katā rattamaṇimasāragallamayā aṭṭālakā.",
  "atk-s0514a3:2407_19": "Pāsādetthāti ettha nāgabhavane pāsādā.",
  "atk-s0514a3:2407_20": "Silāmayāti maṇimayā.",
  "atk-s0514a3:2407_21": "Sovaṇṇaratanehīti suvaṇṇasaṅkhātehi ratanehi,",
  "atk-s0514a3:2407_22": "suvaṇṇiṭṭhakāhi chāditāti attho.",
  "atk-s0514a3:2407_23": "Sahāti sahakārā.",
  "atk-s0514a3:2407_24": "Uparibhaddakāti uddālakajātikāyeva rukkhā.",
  "atk-s0514a3:2407_25": "Campeyyakā nāgamallikāti campakā ca nāgā ca mallikā ca.",
  "atk-s0514a3:2407_26": "Bhaginīmālā atha mettha koliyāti bhaginīmālā ceva atha ettha nāgabhavane koliyā nāma rukkhā ca.",
  "atk-s0514a3:2407_27": "Ete dumā pariṇāmitāti ete pupphūpagaphalūpagarukkhā aññamaññaṃ saṅghaṭṭasākhatāya pariṇāmitā ākulasamākulā.",
  "atk-s0514a3:2407_28": "Khajjuretthāti khajjurirukkhā ettha.",
  "atk-s0514a3:2407_29": "Silāmayāti indanīlamaṇimayā.",
  "atk-s0514a3:2407_30": "Sovaṇṇadhuvapupphitāti te pana suvaṇṇapupphehi niccapupphitā.",
  "atk-s0514a3:2407_31": "Yattha vasatopapātikoti yattha nāgabhavane opapātiko nāgarājā vasati.",
  "atk-s0514a3:2407_32": "Kañcanavelliviggahāti suvaṇṇarāsisassirikasarīrā.",
  "atk-s0514a3:2407_33": "Kālā taruṇāva uggatāti vilāsayuttatāya mandavāteritā kālavallipallavā viya uggatā.",
  "atk-s0514a3:2407_34": "Pucimandatthanīti nimbaphalasaṇṭhānacūcukā.",
  "atk-s0514a3:2407_35": "Lākhārasarattasucchavīti hatthapādatalachaviṃ sandhāya vuttaṃ.",
  "atk-s0514a3:2407_36": "Tidivokacarāti tidasabhavanacarā.",
  "atk-s0514a3:2407_37": "Vijjuvabbhaghanāti abbhaghanavalāhakantarato nissaṭā vijjulatā viya.",
  "atk-s0514a3:2407_38": "Taṃ tesaṃ demīti taṃ tassa hadayaṃ ahaṃ tesaṃ demi,",
  "atk-s0514a3:2407_39": "evaṃ jānassu.",
  "atk-s0514a3:2407_40": "Issarāti mātulaṃ ālapati.",
  "atk-s0514a3:2408_0": "Iti so vessavaṇena ananuññāto gantuṃ avisahitvā taṃ anujānāpetuṃ etā ettakā gāthā kathesi.",
  "atk-s0514a3:2408_1": "Vessavaṇo pana tassa kathaṃ na suṇāti.",
  "atk-s0514a3:2408_2": "Kiṃkāraṇā?",
  "atk-s0514a3:2408_3": "Dvinnaṃ devaputtānaṃ vimānaaḍḍaṃ paricchindatīti.",
  "atk-s0514a3:2408_4": "Puṇṇako attano vacanassa assutabhāvaṃ ñatvā jinakadevaputtassa santike aṭṭhāsi.",
  "atk-s0514a3:2408_5": "Vessavaṇo aḍḍaṃ vinicchinitvā parājitaṃ anuṭṭhāpetvā itaraṃ “gaccha tvaṃ,",
  "atk-s0514a3:2408_6": "tava vimāne vasāhī”ti āha.",
  "atk-s0514a3:2408_7": "Puṇṇako “gaccha tva”nti vuttakkhaṇeyeva “mayhaṃ mātulena mama pesitabhāvaṃ jānāthā”ti katipayadevaputte",
  "atk-s0514a3:2408_8": "sakkhiṃ katvā heṭṭhā vuttanayeneva sindhavaṃ āharāpetvā abhiruyha pakkāmi.",
  "atk-s0514a3:2408_9": "Tamatthaṃ pakāsento satthā āha –",
  "atk-s0514a3:2409_0": "1378.",
  "atk-s0514a3:2410_0": "“So puṇṇako bhūtapatiṃ yasassiṃ, āmantaya vessavaṇaṃ kuveraṃ;",
  "atk-s0514a3:2411_0": "Tattheva santo purisaṃ asaṃsi, ānehi ājaññamidheva yuttaṃ.",
  "atk-s0514a3:2412_0": "1379.",
  "atk-s0514a3:2413_0": "“Jātarūpamayā kaṇṇā, kācamhicamayā khurā;",
  "atk-s0514a3:2414_0": "Jambonadassa pākassa, suvaṇṇassa uracchado.",
  "atk-s0514a3:2415_0": "1380.",
  "atk-s0514a3:2416_0": "“Devavāhavahaṃ yānaṃ, assamāruyha puṇṇako;",
  "atk-s0514a3:2417_0": "Alaṅkato kappitakesamassu, pakkāmi vehāyasamantalikkhe”ti.",
  "atk-s0514a3:2418_0": "Tattha āmantayāti āmantayitvā.",
  "atk-s0514a3:2419_0": "So ākāsena gacchantoyeva cintesi “vidhurapaṇḍito mahāparivāro,",
  "atk-s0514a3:2419_1": "na sakkā taṃ gaṇhituṃ,",
  "atk-s0514a3:2419_2": "dhanañcayakorabyo pana jūtavittako,",
  "atk-s0514a3:2419_3": "taṃ jūtena jinitvā vidhuraṃ gaṇhissāmi,",
  "atk-s0514a3:2419_4": "ghare panassa bahūni ratanāni,",
  "atk-s0514a3:2419_5": "appagghena lakkhena jūtaṃ na kīḷissati,",
  "atk-s0514a3:2419_6": "mahaggharatanaṃ harituṃ vaṭṭati,",
  "atk-s0514a3:2419_7": "aññaṃ ratanaṃ rājā na gaṇhissati,",
  "atk-s0514a3:2419_8": "rājagahassa sāmantā vepullapabbatabbhantare cakkavattirañño paribhogamaṇiratanaṃ atthi mahānubhāvaṃ,",
  "atk-s0514a3:2419_9": "taṃ gahetvā tena rājānaṃ palobhetvā jinissāmī”ti.",
  "atk-s0514a3:2419_10": "So tathā akāsi.",
  "atk-s0514a3:2419_11": "Tamatthaṃ pakāsento satthā āha –",
  "atk-s0514a3:2420_0": "1381.",
  "atk-s0514a3:2421_0": "“So aggamā rājagahaṃ surammaṃ, aṅgassa rañño nagaraṃ durāyutaṃ;",
  "atk-s0514a3:2422_0": "Pahūtabhakkhaṃ bahuannapānaṃ, masakkasāraṃ viya vāsavassa.",
  "atk-s0514a3:2423_0": "1382.",
  "atk-s0514a3:2424_0": "“Mayūrakoñcāgaṇasampaghuṭṭhaṃ, dijābhighuṭṭhaṃ dijasaṅghasevitaṃ;",
  "atk-s0514a3:2425_0": "Nānāsakuntābhirudaṃ suvaṅgaṇaṃ, pupphābhikiṇṇaṃ himavaṃva pabbataṃ.",
  "atk-s0514a3:2426_0": "1383.",
  "atk-s0514a3:2427_0": "“So puṇṇako vepulamābhirūhi, siluccayaṃ kimpurisānuciṇṇaṃ;",
  "atk-s0514a3:2428_0": "Anvesamāno maṇiratanaṃ uḷāraṃ, tamaddasā pabbatakūṭamajjhe”ti.",
  "atk-s0514a3:2429_0": "Tattha aṅgassa raññoti tadā aṅgassa raññova magadharajjaṃ ahosi.",
  "atk-s0514a3:2429_1": "Tena vuttaṃ –",
  "atk-s0514a3:2429_2": "“aṅgassa rañño nagara”nti.",
  "atk-s0514a3:2429_3": "Durāyutanti paccatthikehi durāyuttaṃ.",
  "atk-s0514a3:2429_4": "Masakkasāraṃ viya vāsavassāti masakkasārasaṅkhāte sinerupabbatamatthake māpitattā “masakkasāra”nti laddhanāmaṃ vāsavassa bhavanaṃ viya.",
  "atk-s0514a3:2429_5": "Dijābhighuṭṭhanti aññehi ca pakkhīhi abhisaṅghuṭṭhaṃ ninnāditaṃ.",
  "atk-s0514a3:2429_6": "Nānāsakuntābhirudanti madhurassarena gāyantehi viya nānāvidhehi sakuṇehi abhirudaṃ,",
  "atk-s0514a3:2429_7": "abhigītanti attho.",
  "atk-s0514a3:2429_8": "Suvaṅgaṇanti sundaraaṅgaṇaṃ manuññatalaṃ.",
  "atk-s0514a3:2429_9": "Himavaṃva pabbatanti himavantapabbataṃ viya.",
  "atk-s0514a3:2429_10": "Vepulamābhirūhīti bhikkhave,",
  "atk-s0514a3:2429_11": "so puṇṇako evarūpaṃ vepullapabbataṃ abhiruhi.",
  "atk-s0514a3:2429_12": "Pabbatakūṭamajjheti pabbatakūṭaantare taṃ maṇiṃ addasa.",
  "atk-s0514a3:2430_0": "1384.",
  "atk-s0514a3:2431_0": "“Disvā maṇiṃ pabhassaraṃ jātimantaṃ, manoharaṃ maṇiratanaṃ uḷāraṃ;",
  "atk-s0514a3:2432_0": "Daddallamānaṃ yasasā yasassinaṃ, obhāsatī vijjurivantalikkhe.",
  "atk-s0514a3:2433_0": "1385.",
  "atk-s0514a3:2434_0": "“Tamaggahī veḷuriyaṃ mahagghaṃ, manoharaṃ nāma mahānubhāvaṃ;",
  "atk-s0514a3:2435_0": "Ājaññamāruyha manomavaṇṇo, pakkāmi vehāyasamantalikkhe”ti.",
  "atk-s0514a3:2436_0": "Tattha manoharanti manasābhipatthitassa dhanassa āharaṇasamatthaṃ.",
  "atk-s0514a3:2436_1": "Daddallamānanti ujjalamānaṃ.",
  "atk-s0514a3:2436_2": "Yasasāti parivāramaṇigaṇena.",
  "atk-s0514a3:2436_3": "Obhāsatīti taṃ maṇiratanaṃ ākāse vijjuriva obhāsati.",
  "atk-s0514a3:2436_4": "Tamaggahīti taṃ maṇiratanaṃ aggahesi.",
  "atk-s0514a3:2436_5": "Taṃ pana maṇiratanaṃ kumbhiro nāma yakkho kumbhaṇḍasahassaparivāro rakkhati.",
  "atk-s0514a3:2436_6": "So pana tena kujjhitvā olokitamatteneva bhītatasito palāyitvā cakkavāḷapabbataṃ patvā kampamāno olokento aṭṭhāsi.",
  "atk-s0514a3:2436_7": "Iti taṃ palāpetvā puṇṇako maṇiratanaṃ aggahesi.",
  "atk-s0514a3:2436_8": "Manoharaṃ nāmāti manasā cintitaṃ dhanaṃ āharituṃ sakkotīti evaṃladdhanāmaṃ.",
  "atk-s0514a3:2437_0": "Iti so taṃ gahetvā ākāsena gacchanto taṃ nagaraṃ patto. Tamatthaṃ pakāsento satthā āha –",
  "atk-s0514a3:2438_0": "1386.",
  "atk-s0514a3:2439_0": "“So aggamā nagaramindapatthaṃ, oruyhupāgacchi sabhaṃ kurūnaṃ;",
  "atk-s0514a3:2440_0": "Samāgate ekasataṃ samagge, avhettha yakkho avikampamāno.",
  "atk-s0514a3:2441_0": "1387.",
  "atk-s0514a3:2442_0": "“Ko nīdha raññaṃ varamābhijeti, kamābhijeyyāma varaddhanena;",
  "atk-s0514a3:2443_0": "Kamanuttaraṃ ratanavaraṃ jināma, ko vāpi no jeti varaddhanenā”ti.",
  "atk-s0514a3:2444_0": "Tattha oruyhupāgacchi sabhaṃ kurūnanti bhikkhave,",
  "atk-s0514a3:2444_1": "so puṇṇako assapiṭṭhito oruyha assaṃ adissamānarūpaṃ ṭhapetvā māṇavakavaṇṇena kurūnaṃ sabhaṃ upagato.",
  "atk-s0514a3:2444_2": "Ekasatanti ekasatarājāno achambhīto hutvā “ko nīdhā”tiādīni vadanto jūtena avhettha.",
  "atk-s0514a3:2444_3": "Ko nīdhāti ko nu imasmiṃ rājasamāgame.",
  "atk-s0514a3:2444_4": "Raññanti rājūnaṃ antare.",
  "atk-s0514a3:2444_5": "Varamābhijetīti amhākaṃ santakaṃ seṭṭharatanaṃ abhijeti,",
  "atk-s0514a3:2444_6": "“ahaṃ jināmī”ti vattuṃ ussahati.",
  "atk-s0514a3:2444_7": "Kamābhijeyyāmāti kaṃ vā mayaṃ jineyyāma.",
  "atk-s0514a3:2444_8": "Varaddhanenāti uttamadhanena.",
  "atk-s0514a3:2444_9": "Kamanuttaranti jinanto ca kataraṃ rājānaṃ anuttaraṃ ratanavaraṃ jināma.",
  "atk-s0514a3:2444_10": "Ko vāpi no jetīti atha vā ko nāma rājā amhe varadhanena jeti.",
  "atk-s0514a3:2444_11": "Iti so catūhi padehi korabyameva ghaṭṭeti.",
  "atk-s0514a3:2445_0": "Atha rājā “mayā ito pubbe evaṃ sūro hutvā kathento nāma na diṭṭhapubbo,",
  "atk-s0514a3:2445_1": "ko nu kho eso”ti cintetvā pucchanto gāthamāha –",
  "atk-s0514a3:2446_0": "1388.",
  "atk-s0514a3:2447_0": "“Kuhiṃ nu raṭṭhe tava jātibhūmi, na korabyasseva vaco tavedaṃ;",
  "atk-s0514a3:2448_0": "Abhītosi no vaṇṇanibhāya sabbe, akkhāhi me nāmañca bandhave cā”ti.",
  "atk-s0514a3:2449_0": "Tattha na korabyassevāti kururaṭṭhavāsikasseva tava vacanaṃ na hoti.",
  "atk-s0514a3:2450_0": "Taṃ sutvā itaro “ayaṃ rājā mama nāmaṃ pucchati,",
  "atk-s0514a3:2450_1": "puṇṇako ca nāma dāso hoti.",
  "atk-s0514a3:2450_2": "Sacāhaṃ ‘puṇṇakosmī’ti vakkhāmi,",
  "atk-s0514a3:2450_3": "‘esa dāso,",
  "atk-s0514a3:2450_4": "tasmā maṃ pagabbhatāya evaṃ vadetī’ti avamaññissati,",
  "atk-s0514a3:2450_5": "anantarātīte attabhāve nāmamassa kathessāmī”ti cintetvā gāthamāha –",
  "atk-s0514a3:2451_0": "1389.",
  "atk-s0514a3:2452_0": "“Kaccāyano māṇavakosmi rāja, anūnanāmo iti mavhayanti;",
  "atk-s0514a3:2453_0": "Aṅgesu me ñātayo bandhavā ca, akkhena devasmi idhānupatto”ti.",
  "atk-s0514a3:2454_0": "Tattha anūnanāmoti na ūnanāmo.",
  "atk-s0514a3:2454_1": "Iminā attano puṇṇakanāmameva paṭicchannaṃ katvā katheti.",
  "atk-s0514a3:2454_2": "Iti mavhayantīti iti maṃ avhayanti pakkosanti.",
  "atk-s0514a3:2454_3": "Aṅgesūti aṅgaraṭṭhe kālacampānagare vasanti.",
  "atk-s0514a3:2454_4": "Akkhena devasmīti deva,",
  "atk-s0514a3:2454_5": "jūtakīḷanatthena idha anuppattosmi.",
  "atk-s0514a3:2455_0": "Atha rājā “māṇava, tvaṃ jūtena jito kiṃ dassasi, kiṃ te atthī”ti pucchanto gāthamāha –",
  "atk-s0514a3:2456_0": "1390.",
  "atk-s0514a3:2457_0": "“Kiṃ māṇavassa ratanāni atthi, ye taṃ jinanto hare akkhadhutto;",
  "atk-s0514a3:2458_0": "Bahūni rañño ratanāni atthi, te tvaṃ daliddo kathamavhayesī”ti.",
  "atk-s0514a3:2459_0": "Tassattho –",
  "atk-s0514a3:2459_1": "kittakāni bhoto māṇavassa ratanāni atthi,",
  "atk-s0514a3:2459_2": "ye taṃ jinanto akkhadhutto “āharā”ti vatvā hareyya.",
  "atk-s0514a3:2459_3": "Rañño pana nivesane bahūni ratanāni atthi,",
  "atk-s0514a3:2459_4": "te rājāno evaṃ bahudhane tvaṃ daliddo samāno kathaṃ jūtena avhayasīti.",
  "atk-s0514a3:2460_0": "Tato puṇṇako gāthamāha –",
  "atk-s0514a3:2461_0": "1391.",
  "atk-s0514a3:2462_0": "“Manoharo nāma maṇī mamāyaṃ, manoharaṃ maṇiratanaṃ uḷāraṃ;",
  "atk-s0514a3:2463_0": "Imañca ājaññamamittatāpanaṃ, etaṃ me jinitvā hare akkhadhutto”ti.",
  "atk-s0514a3:2464_0": "Pāḷipotthakesu pana “maṇi mama vijjati lohitaṅko”ti likhitaṃ.",
  "atk-s0514a3:2464_1": "So pana maṇi veḷuriyo,",
  "atk-s0514a3:2464_2": "tasmā idameva sameti.",
  "atk-s0514a3:2465_0": "Tattha ājaññanti imaṃ ājānīyassañca maṇiñcāti etaṃ me ubhayaṃ hareyya akkhadhuttoti assaṃ dassetvā evamāha.",
  "atk-s0514a3:2466_0": "Taṃ sutvā rājā gāthamāha –",
  "atk-s0514a3:2467_0": "1392.",
  "atk-s0514a3:2468_0": "“Eko maṇī māṇava kiṃ karissati, ājāniyeko pana kiṃ karissati;",
  "atk-s0514a3:2469_0": "Bahūni rañño maṇiratanāni atthi, ājāniyā vātajavā anappakā”ti.",
  "atk-s0514a3:2470_0": "Dohaḷakaṇḍaṃ niṭṭhitaṃ.",
  "atk-s0514a3:2471_0": "Maṇikaṇḍaṃ",
  "atk-s0514a3:2472_0": "So rañño kathaṃ sutvā “mahārāja,",
  "atk-s0514a3:2472_1": "kiṃ nāma etaṃ vadetha,",
  "atk-s0514a3:2472_2": "eko asso assasahassaṃ lakkhaṃ hoti,",
  "atk-s0514a3:2472_3": "eko maṇi maṇisahassaṃ lakkhaṃ hoti.",
  "atk-s0514a3:2472_4": "Na hi sabbe assā ekasadisā,",
  "atk-s0514a3:2472_5": "imassa tāva javaṃ passathā”ti vatvā assaṃ abhiruhitvā pākāramatthakena pesesi.",
  "atk-s0514a3:2472_6": "Sattayojanikaṃ nagaraṃ assehi gīvāya gīvaṃ paharantehi parikkhittaṃ viya ahosi.",
  "atk-s0514a3:2472_7": "Athānukkamena assopi na paññāyi,",
  "atk-s0514a3:2472_8": "yakkhopi na paññāyi,",
  "atk-s0514a3:2472_9": "udare baddharattapaṭova paññāyi.",
  "atk-s0514a3:2472_10": "So assato oruyha “diṭṭho, mahārāja,",
  "atk-s0514a3:2472_11": "assassa vego”ti vatvā “āma,",
  "atk-s0514a3:2472_12": "diṭṭho”ti vutte “idāni puna passa,",
  "atk-s0514a3:2472_13": "mahārājā”ti vatvā assaṃ antonagare uyyāne pokkharaṇiyā udakapiṭṭhe pesesi,",
  "atk-s0514a3:2472_14": "khuraggāni atementova pakkhandi.",
  "atk-s0514a3:2472_15": "Atha naṃ padumapattesu vicarāpetvā pāṇiṃ paharitvā hatthaṃ pasāresi,",
  "atk-s0514a3:2472_16": "asso āgantvā pāṇitale patiṭṭhāsi.",
  "atk-s0514a3:2472_17": "Tato “vaṭṭate evarūpaṃ assaratanaṃ narindā”ti vatvā “vaṭṭatī”ti vutte “mahārāja,",
  "atk-s0514a3:2472_18": "assaratanaṃ tāva tiṭṭhatu,",
  "atk-s0514a3:2472_19": "maṇiratanassa mahānubhāvaṃ passā”ti vatvā tassānubhāvaṃ pakāsento āha –",
  "atk-s0514a3:2473_0": "1393.",
  "atk-s0514a3:2474_0": "“Idañca me maṇiratanaṃ, passa tvaṃ dvipaduttama;",
  "atk-s0514a3:2475_0": "Itthīnaṃ viggahā cettha, purisānañca viggahā.",
  "atk-s0514a3:2476_0": "1394.",
  "atk-s0514a3:2477_0": "“Migānaṃ viggahā cettha, sakuṇānañca viggahā;",
  "atk-s0514a3:2478_0": "Nāgarājā supaṇṇā ca, maṇimhi passa nimmita”nti.",
  "atk-s0514a3:2479_0": "Tattha itthīnanti etasmiñhi maṇiratane alaṅkatapaṭiyattā anekā itthiviggahā purisaviggahā nānappakārā migapakkhisaṅghā senaṅgādīni ca paññāyanti,",
  "atk-s0514a3:2479_1": "tāni dassento evamāha.",
  "atk-s0514a3:2479_2": "Nimmitanti idaṃ evarūpaṃ accherakaṃ maṇimhi nimmitaṃ passa.",
  "atk-s0514a3:2480_0": "“Aparampi passāhī”ti vatvā gāthā āha –",
  "atk-s0514a3:2481_0": "1395.",
  "atk-s0514a3:2482_0": "“Hatthānīkaṃ rathānīkaṃ, asse pattī ca vammine;",
  "atk-s0514a3:2483_0": "Caturaṅginimaṃ senaṃ, maṇimhi passa nimmitaṃ.",
  "atk-s0514a3:2484_0": "1396.",
  "atk-s0514a3:2485_0": "“Hatthārohe anīkaṭṭhe, rathike pattikārake;",
  "atk-s0514a3:2486_0": "Balaggāni viyūḷhāni, maṇimhi passa nimmita”nti.",
  "atk-s0514a3:2487_0": "Tattha balaggānīti balāneva. Viyūḷhānīti byūhavasena ṭhitāni.",
  "atk-s0514a3:2488_0": "1397.",
  "atk-s0514a3:2489_0": "“Puraṃ uddhāpasampannaṃ, bahupākāratoraṇaṃ;",
  "atk-s0514a3:2490_0": "Siṅghāṭake subhūmiyo, maṇimhi passa nimmitaṃ.",
  "atk-s0514a3:2491_0": "1398.",
  "atk-s0514a3:2492_0": "“Esikā parikhāyo ca, palikhaṃ aggaḷāni ca;",
  "atk-s0514a3:2493_0": "Aṭṭālake ca dvāre ca, maṇimhi passa nimmita”nti.",
  "atk-s0514a3:2494_0": "Tattha puranti nagaraṃ.",
  "atk-s0514a3:2494_1": "Uddhāpasampannanti pākāravatthunā sampannaṃ.",
  "atk-s0514a3:2494_2": "Bahupākāratoraṇanti uccapākāratoraṇanagaradvārena sampannaṃ.",
  "atk-s0514a3:2494_3": "Siṅghāṭaketi vīthicatukkāni.",
  "atk-s0514a3:2494_4": "Subhūmiyoti nagarūpacāre vicittā ramaṇīyabhūmiyo.",
  "atk-s0514a3:2494_5": "Esikāti nagaradvāresu uṭṭhāpite esikatthambhe.",
  "atk-s0514a3:2494_6": "Palikhanti palighaṃ,",
  "atk-s0514a3:2494_7": "ayameva vā pāṭho.",
  "atk-s0514a3:2494_8": "Aggaḷānīti nagaradvārakavāṭāni.",
  "atk-s0514a3:2494_9": "Dvāre cāti gopurāni ca.",
  "atk-s0514a3:2495_0": "1399.",
  "atk-s0514a3:2496_0": "“Passa toraṇamaggesu, nānādijagaṇā bahū;",
  "atk-s0514a3:2497_0": "Haṃsā koñcā mayūrā ca, cakkavākā ca kukkuhā.",
  "atk-s0514a3:2498_0": "1400.",
  "atk-s0514a3:2499_0": "“Kuṇālakā bahū citrā, sikhaṇḍī jīvajīvakā;",
  "atk-s0514a3:2500_0": "Nānādijagaṇākiṇṇaṃ, maṇimhi passa nimmita”nti.",
  "atk-s0514a3:2501_0": "Tattha toraṇamaggesūti etasmiṃ nagare toraṇaggesu. Kuṇālakāti kāḷakokilā. Citrāti citrapattakokilā.",
  "atk-s0514a3:2502_0": "1401.",
  "atk-s0514a3:2503_0": "“Passa nagaraṃ supākāraṃ, abbhutaṃ lomahaṃsanaṃ;",
  "atk-s0514a3:2504_0": "Samussitadhajaṃ rammaṃ, soṇṇavālukasanthataṃ.",
  "atk-s0514a3:2505_0": "1402.",
  "atk-s0514a3:2506_0": "“Passettha paṇṇasālāyo, vibhattā bhāgaso mitā;",
  "atk-s0514a3:2507_0": "Nivesane nivese ca, sandhibyūhe pathaddhiyo”ti.",
  "atk-s0514a3:2508_0": "Tattha supākāranti kañcanapākāraparikkhittaṃ.",
  "atk-s0514a3:2508_1": "Paṇṇasālāyoti nānābhaṇḍapuṇṇe āpaṇe.",
  "atk-s0514a3:2508_2": "Nivesane nivese cāti gehāni ceva gehavatthūni ca.",
  "atk-s0514a3:2508_3": "Sandhibyūheti gharasandhiyo ca anibbiddharacchā ca.",
  "atk-s0514a3:2508_4": "Pathaddhiyoti nibbiddhavīthiyo.",
  "atk-s0514a3:2509_0": "1403.",
  "atk-s0514a3:2510_0": "“Pānāgāre ca soṇḍe ca, sūnā odaniyā gharā;",
  "atk-s0514a3:2511_0": "Vesī ca gaṇikāyo ca, maṇimhi passa nimmitaṃ.",
  "atk-s0514a3:2512_0": "1404.",
  "atk-s0514a3:2513_0": "“Mālākāre ca rajake, gandhike atha dussike;",
  "atk-s0514a3:2514_0": "Suvaṇṇakāre maṇikāre, maṇimhi passa nimmitaṃ.",
  "atk-s0514a3:2515_0": "1405.",
  "atk-s0514a3:2516_0": "“Āḷārike ca sūde ca, naṭanāṭakagāyino;",
  "atk-s0514a3:2517_0": "Pāṇissare kumbhathūnike, maṇimhi passa nimmita”nti.",
  "atk-s0514a3:2518_0": "Tattha soṇḍe cāti attano anurūpehi kaṇṭhakaṇṇapilandhanehi samannāgate āpānabhūmiṃ sajjetvā nisinne surāsoṇḍe ca.",
  "atk-s0514a3:2518_1": "Āḷāriketi pūvapāke.",
  "atk-s0514a3:2518_2": "Sūdeti bhattakārake.",
  "atk-s0514a3:2518_3": "Pāṇissareti pāṇippahārena gāyante.",
  "atk-s0514a3:2518_4": "Kumbhathūniketi ghaṭadaddarivādake.",
  "atk-s0514a3:2519_0": "1406.",
  "atk-s0514a3:2520_0": "“Passa bherī mudiṅgā ca, saṅkhā paṇavadindimā;",
  "atk-s0514a3:2521_0": "Sabbañca tāḷāvacaraṃ, maṇimhi passa nimmitaṃ.",
  "atk-s0514a3:2522_0": "1407.",
  "atk-s0514a3:2523_0": "“Sammatālañca vīṇañca, naccagītaṃ suvāditaṃ;",
  "atk-s0514a3:2524_0": "Tūriyatāḷitasaṅghuṭṭhaṃ, maṇimhi passa nimmitaṃ.",
  "atk-s0514a3:2525_0": "1408.",
  "atk-s0514a3:2526_0": "“Laṅghikā muṭṭhikā cettha, māyākārā ca sobhiyā;",
  "atk-s0514a3:2527_0": "Vetālike ca jalle ca, maṇimhi passa nimmita”nti.",
  "atk-s0514a3:2528_0": "Tattha sammatālañcāti khadirādisammañceva kaṃsatālañca.",
  "atk-s0514a3:2528_1": "Tūriyatāḷitasaṅghuṭṭhanti nānātūriyānaṃ tāḷitehi saṅghuṭṭhaṃ.",
  "atk-s0514a3:2528_2": "Muṭṭhikāti muṭṭhikamallā.",
  "atk-s0514a3:2528_3": "Sobhiyāti nagarasobhanā itthī ca sampannarūpā purisā ca.",
  "atk-s0514a3:2528_4": "Vetāliketi vetālauṭṭhāpake.",
  "atk-s0514a3:2528_5": "Jalleti massūni karonte nhāpite.",
  "atk-s0514a3:2529_0": "1409.",
  "atk-s0514a3:2530_0": "“Samajjā cettha vattanti, ākiṇṇā naranāribhi;",
  "atk-s0514a3:2531_0": "Mañcātimañce bhūmiyo, maṇimhi passa nimmita”nti.",
  "atk-s0514a3:2532_0": "Tattha mañcātimañceti mañcānaṃ upari baddhamañce. Bhūmiyoti ramaṇīyā samajjabhūmiyo.",
  "atk-s0514a3:2533_0": "1410.",
  "atk-s0514a3:2534_0": "“Passa malle samajjasmiṃ, phoṭente diguṇaṃ bhujaṃ;",
  "atk-s0514a3:2535_0": "Nihate nihatamāne ca, maṇimhi passa nimmita”nti.",
  "atk-s0514a3:2536_0": "Tattha samajjasminti mallaraṅge. Nihateti nihanitvā jinitvā ṭhite. Nihatamāneti parājite.",
  "atk-s0514a3:2537_0": "1411.",
  "atk-s0514a3:2538_0": "“Passa pabbatapādesu, nānāmigagaṇā bahū;",
  "atk-s0514a3:2539_0": "Sīhā byagghā varāhā ca, acchakokataracchayo.",
  "atk-s0514a3:2540_0": "1412.",
  "atk-s0514a3:2541_0": "“Palāsādā gavajā ca, mahiṃsā rohitā rurū;",
  "atk-s0514a3:2542_0": "Eṇeyyā ca varāhā ca, gaṇino nīkasūkarā.",
  "atk-s0514a3:2543_0": "1413.",
  "atk-s0514a3:2544_0": "“Kadalimigā bahū citrā, biḷārā sasakaṇṭakā;",
  "atk-s0514a3:2545_0": "Nānāmigagaṇākiṇṇaṃ, maṇimhi passa nimmita”nti.",
  "atk-s0514a3:2546_0": "Tattha palāsādāti khaggamigā.",
  "atk-s0514a3:2546_1": "“Palatā”tipi pāṭho.",
  "atk-s0514a3:2546_2": "Gavajāti gavayā.",
  "atk-s0514a3:2546_3": "Varāhāti ekā migajātikā.",
  "atk-s0514a3:2546_4": "Tathā gaṇino ceva nīkasūkarā ca.",
  "atk-s0514a3:2546_5": "Bahū citrāti nānappakārā citrā migā.",
  "atk-s0514a3:2546_6": "Biḷārāti araññabiḷārā.",
  "atk-s0514a3:2546_7": "Sasakaṇṭakāti sasā ca kaṇṭakā ca.",
  "atk-s0514a3:2547_0": "1414.",
  "atk-s0514a3:2548_0": "“Najjāyo suppatitthāyo, soṇṇavālukasanthatā;",
  "atk-s0514a3:2549_0": "Acchā savanti ambūni, macchagumbanisevitā.",
  "atk-s0514a3:2550_0": "1415.",
  "atk-s0514a3:2551_0": "“Kumbhīlā makarā cettha, susumārā ca kacchapā;",
  "atk-s0514a3:2552_0": "Pāṭhīnā pāvusā macchā, balajā muñcarohitā”ti.",
  "atk-s0514a3:2553_0": "Tattha najjāyoti nadiyo.",
  "atk-s0514a3:2553_1": "Soṇṇavālukasanthatāti suvaṇṇavālukāya santhatatalā.",
  "atk-s0514a3:2553_2": "Kumbhīlāti ime evarūpā jalacarā antonadiyaṃ vicaranti,",
  "atk-s0514a3:2553_3": "tepi maṇimhi passāhīti.",
  "atk-s0514a3:2554_0": "1416.",
  "atk-s0514a3:2555_0": "“Nānādijagaṇākiṇṇā, nānādumagaṇāyutā;",
  "atk-s0514a3:2556_0": "Veḷuriyakarodāyo, maṇimhi passa nimmita”nti.",
  "atk-s0514a3:2557_0": "Tattha veḷuriyakarodāyoti veḷuriyapāsāṇe paharitvā saddaṃ karontiyo evarūpā najjāyoti.",
  "atk-s0514a3:2558_0": "1417.",
  "atk-s0514a3:2559_0": "“Passettha pokkharaṇiyo, suvibhattā catuddisā;",
  "atk-s0514a3:2560_0": "Nānādijagaṇākiṇṇā, puthulomanisevitā.",
  "atk-s0514a3:2561_0": "1418.",
  "atk-s0514a3:2562_0": "“Samantodakasampannaṃ, mahiṃ sāgarakuṇḍalaṃ;",
  "atk-s0514a3:2563_0": "Upetaṃ vanarājehi, maṇimhi passa nimmita”nti.",
  "atk-s0514a3:2564_0": "Tattha puthulomanisevitāti mahāmacchehi nisevitā. Vanarājehīti vanarājīhi, ayameva vā pāṭho.",
  "atk-s0514a3:2565_0": "1419.",
  "atk-s0514a3:2566_0": "“Purato videhe passa, goyāniye ca pacchato;",
  "atk-s0514a3:2567_0": "Kuruyo jambudīpañca, maṇimhi passa nimmitaṃ.",
  "atk-s0514a3:2568_0": "1420.",
  "atk-s0514a3:2569_0": "“Passa candaṃ sūriyañca, obhāsante catuddisā;",
  "atk-s0514a3:2570_0": "Sineruṃ anupariyante, maṇimhi passa nimmitaṃ.",
  "atk-s0514a3:2571_0": "1421.",
  "atk-s0514a3:2572_0": "“Sineruṃ himavantañca, sāgarañca mahītalaṃ;",
  "atk-s0514a3:2573_0": "Cattāro ca mahārāje, maṇimhi passa nimmitaṃ.",
  "atk-s0514a3:2574_0": "1422.",
  "atk-s0514a3:2575_0": "“Ārāme vanagumbe ca, pāṭiye ca siluccaye;",
  "atk-s0514a3:2576_0": "Ramme kimpurisākiṇṇe, maṇimhi passa nimmitaṃ.",
  "atk-s0514a3:2577_0": "1423.",
  "atk-s0514a3:2578_0": "“Phārusakaṃ cittalataṃ, missakaṃ nandanaṃ vanaṃ;",
  "atk-s0514a3:2579_0": "Vejayantañca pāsādaṃ, maṇimhi passa nimmitaṃ.",
  "atk-s0514a3:2580_0": "1424.",
  "atk-s0514a3:2581_0": "“Sudhammaṃ tāvatiṃsañca, pārichattañca pupphitaṃ;",
  "atk-s0514a3:2582_0": "Erāvaṇaṃ nāgarājaṃ, maṇimhi passa nimmitaṃ.",
  "atk-s0514a3:2583_0": "1425.",
  "atk-s0514a3:2584_0": "“Passettha devakaññāyo, nabhā vijjurivuggatā;",
  "atk-s0514a3:2585_0": "Nandane vicarantiyo, maṇimhi passa nimmitaṃ.",
  "atk-s0514a3:2586_0": "1426.",
  "atk-s0514a3:2587_0": "“Passettha devakaññāyo, devaputtapalobhinī;",
  "atk-s0514a3:2588_0": "Devaputte ramamāne, maṇimhi passa nimmita”nti.",
  "atk-s0514a3:2589_0": "Tattha videheti pubbavidehadīpaṃ.",
  "atk-s0514a3:2589_1": "Goyāniyeti aparagoyānadīpaṃ.",
  "atk-s0514a3:2589_2": "Kuruyoti uttarakuru ca dakkhiṇato jambudīpañca.",
  "atk-s0514a3:2589_3": "Anupariyanteti ete candimasūriye sineruṃ anupariyāyante.",
  "atk-s0514a3:2589_4": "Pāṭiyeti pattharitvā ṭhapite viya piṭṭhipāsāṇe.",
  "atk-s0514a3:2590_0": "1427.",
  "atk-s0514a3:2591_0": "“Parosahassapāsāde, veḷuriyaphalasanthate;",
  "atk-s0514a3:2592_0": "Pajjalante ca vaṇṇena, maṇimhi passa nimmitaṃ.",
  "atk-s0514a3:2593_0": "1428.",
  "atk-s0514a3:2594_0": "“Tāvatiṃse ca yāme ca, tusite cāpi nimmite;",
  "atk-s0514a3:2595_0": "Paranimmitavasavattino, maṇimhi passa nimmitaṃ.",
  "atk-s0514a3:2596_0": "1429.",
  "atk-s0514a3:2597_0": "“Passettha pokkharaṇiyo, vippasannodikā sucī;",
  "atk-s0514a3:2598_0": "Mandālakehi sañchannā, padumuppalakehi cā”ti.",
  "atk-s0514a3:2599_0": "Tattha parosahassanti tāvatiṃsabhavane atirekasahassapāsāde.",
  "atk-s0514a3:2600_0": "1430.",
  "atk-s0514a3:2601_0": "“Dasettha rājiyo setā, dasa nīlā manoramā;",
  "atk-s0514a3:2602_0": "Cha piṅgalā pannarasa, haliddā ca catuddasa.",
  "atk-s0514a3:2603_0": "1431.",
  "atk-s0514a3:2604_0": "“Vīsati tattha sovaṇṇā, vīsati rajatāmayā;",
  "atk-s0514a3:2605_0": "Indagopakavaṇṇābhā, tāva dissanti tiṃsati.",
  "atk-s0514a3:2606_0": "1432.",
  "atk-s0514a3:2607_0": "“Dasettha kāḷiyo chacca, mañjeṭṭhā pannavīsati;",
  "atk-s0514a3:2608_0": "Missā bandhukapupphehi, nīluppalavicittikā.",
  "atk-s0514a3:2609_0": "1433.",
  "atk-s0514a3:2610_0": "“Evaṃ sabbaṅgasampannaṃ, accimantaṃ pabhassaraṃ;",
  "atk-s0514a3:2611_0": "Odhisuṅkaṃ mahārāja, passa tvaṃ dvipaduttamā”ti.",
  "atk-s0514a3:2612_0": "Tattha dasettha rājiyo setāti etasmiṃ maṇikkhandhe dasa setarājiyo.",
  "atk-s0514a3:2612_1": "Cha piṅgalā pannarasāti cha ca pannarasa cāti ekavīsati piṅgalarājiyo.",
  "atk-s0514a3:2612_2": "Haliddāti haliddavaṇṇā catuddasa.",
  "atk-s0514a3:2612_3": "Tiṃsatīti indagopakavaṇṇābhā tiṃsa rājiyo.",
  "atk-s0514a3:2612_4": "Dasa chaccāti dasa ca cha ca soḷasa kāḷarājiyo.",
  "atk-s0514a3:2612_5": "Pannavīsatīti pañcavīsati mañjeṭṭhavaṇṇā pabhassarā.",
  "atk-s0514a3:2612_6": "Missā bandhukapupphehīti kāḷamañjeṭṭhavaṇṇarājiyo etehi missā vicittikā passa.",
  "atk-s0514a3:2612_7": "Ettha hi kāḷarājiyo bandhujīvakapupphehi missā,",
  "atk-s0514a3:2612_8": "mañjeṭṭharājiyo nīluppalehi vicittikā.",
  "atk-s0514a3:2612_9": "Odhisuṅkanti suṅkakoṭṭhāsaṃ.",
  "atk-s0514a3:2612_10": "Yo maṃ jūte jinissati,",
  "atk-s0514a3:2612_11": "tassimaṃ suṅkakoṭṭhāsaṃ passāti vadati.",
  "atk-s0514a3:2612_12": "Aṭṭhakathāyaṃ pana “hotu suṅkaṃ,",
  "atk-s0514a3:2612_13": "mahārājā”tipi pāṭho.",
  "atk-s0514a3:2612_14": "Tassattho –",
  "atk-s0514a3:2612_15": "dvipaduttama passa tvaṃ imaṃ evarūpaṃ maṇikkhandhaṃ, idameva, mahārāja,",
  "atk-s0514a3:2612_16": "suṅkaṃ hotu.",
  "atk-s0514a3:2612_17": "Yo maṃ jūte jinissati,",
  "atk-s0514a3:2612_18": "tassidaṃ bhavissatīti.",
  "atk-s0514a3:2613_0": "Maṇikaṇḍaṃ niṭṭhitaṃ.",
  "atk-s0514a3:2614_0": "Akkhakaṇḍaṃ",
  "atk-s0514a3:2615_0": "Evaṃ vatvā puṇṇako “mahārāja,",
  "atk-s0514a3:2615_1": "ahaṃ tāva jūte parājito imaṃ maṇiratanaṃ dassāmi,",
  "atk-s0514a3:2615_2": "tvaṃ pana kiṃ dassasī”ti āha. “Tāta,",
  "atk-s0514a3:2615_3": "mama sarīrañca deviñca setacchattañca ṭhapetvā sesaṃ mama santakaṃ suṅkaṃ hotū”ti. “Tena hi, deva,",
  "atk-s0514a3:2615_4": "mā cirāyi,",
  "atk-s0514a3:2615_5": "ahaṃ dūrāgato,",
  "atk-s0514a3:2615_6": "khippaṃ jūtamaṇḍalaṃ sajjāpehī”ti.",
  "atk-s0514a3:2615_7": "Rājā amacce āṇāpesi.",
  "atk-s0514a3:2615_8": "Te khippaṃ jūtamaṇḍalaṃ sajjetvā rañño varapotthakattharaṇaṃ santharitvā sesarājūnañcāpi āsanāni paññapetvā",
  "atk-s0514a3:2615_9": "puṇṇakassapi patirūpaṃ āsanaṃ paññapetvā rañño kālaṃ ārocayiṃsu.",
  "atk-s0514a3:2615_10": "Tato puṇṇako rājānaṃ gāthāya ajjhabhāsi –",
  "atk-s0514a3:2616_0": "1434.",
  "atk-s0514a3:2617_0": "“Upāgataṃ rāja mupehi lakkhaṃ, netādisaṃ maṇiratanaṃ tavatthi;",
  "atk-s0514a3:2618_0": "Dhammena jissāma asāhasena, jito ca no khippamavākarohī”ti.",
  "atk-s0514a3:2619_0": "Tassattho – mahārāja,",
  "atk-s0514a3:2619_1": "jūtasālāya kammaṃ upāgataṃ niṭṭhitaṃ,",
  "atk-s0514a3:2619_2": "etādisaṃ maṇiratanaṃ tava natthi,",
  "atk-s0514a3:2619_3": "mā papañcaṃ karohi,",
  "atk-s0514a3:2619_4": "upehi lakkhaṃ akkhehi kīḷanaṭṭhānaṃ upagaccha.",
  "atk-s0514a3:2619_5": "Kīḷantā ca mayaṃ dhammena jissāma,",
  "atk-s0514a3:2619_6": "dhammeneva no asāhasena jayo hotu.",
  "atk-s0514a3:2619_7": "Sace pana tvaṃ jito bhavissasi,",
  "atk-s0514a3:2619_8": "atha no khippamavākarohi,",
  "atk-s0514a3:2619_9": "papañcaṃ akatvāva jito dhanaṃ dadeyyāsīti vuttaṃ hoti.",
  "atk-s0514a3:2620_0": "Atha naṃ rājā “māṇava,",
  "atk-s0514a3:2620_1": "tvaṃ maṃ ‘rājā’ti mā bhāyi,",
  "atk-s0514a3:2620_2": "dhammeneva no asāhasena jayaparājayo bhavissatī”ti āha.",
  "atk-s0514a3:2620_3": "Taṃ sutvā puṇṇako “amhākaṃ dhammeneva jayaparājayabhāvaṃ jānāthā”ti tepi rājāno sakkhiṃ karonto gāthamāha –",
  "atk-s0514a3:2621_0": "1435.",
  "atk-s0514a3:2622_0": "“Pañcāla paccuggata sūrasena, macchā ca maddā saha kekakebhi;",
  "atk-s0514a3:2623_0": "Passantu note asaṭhena yuddhaṃ, na no sabhāyaṃ na karonti kiñcī”ti.",
  "atk-s0514a3:2624_0": "Tattha paccuggatāti uggatattā paññātattā pākaṭattā pañcālarājānamevālapati.",
  "atk-s0514a3:2624_1": "Macchā cāti tvañca,",
  "atk-s0514a3:2624_2": "samma maccharāja.",
  "atk-s0514a3:2624_3": "Maddāti maddarāja.",
  "atk-s0514a3:2624_4": "Saha kekakebhīti kekakebhināmena janapadena saha vattamānakekakebhirāja, tvañca.",
  "atk-s0514a3:2624_5": "Atha vā sahasaddaṃ “kekakebhī”ti padassa pacchato ṭhapetvā paccuggatasaddañca sūrasenavisesanaṃ katvā",
  "atk-s0514a3:2624_6": "pañcālapaccuggatasūrasena macchā ca maddā ca kekakebhi saha sesarājāno cāti evamettha attho daṭṭhabbo.",
  "atk-s0514a3:2624_7": "Passantu noteti amhākaṃ dvinnaṃ ete rājāno asaṭhena akkhayuddhaṃ passantu.",
  "atk-s0514a3:2624_8": "Na no sabhāyaṃ na karonti kiñcīti ettha noti nipātamattaṃ,",
  "atk-s0514a3:2624_9": "sabhāyaṃ kiñci sakkhiṃ na na karonti,",
  "atk-s0514a3:2624_10": "khattiyepi brāhmaṇepi karontiyeva,",
  "atk-s0514a3:2624_11": "tasmā sace kiñci akāraṇaṃ uppajjati,",
  "atk-s0514a3:2624_12": "“na no sutaṃ,",
  "atk-s0514a3:2624_13": "na no diṭṭha”nti vattuṃ na labhissatha,",
  "atk-s0514a3:2624_14": "appamattā hothāti.",
  "atk-s0514a3:2625_0": "Evaṃ yakkhasenāpati rājāno sakkhiṃ akāsi.",
  "atk-s0514a3:2625_1": "Rājāpi ekasatarājaparivuto puṇṇakaṃ gahetvā jūtasālaṃ pāvisi.",
  "atk-s0514a3:2625_2": "Sabbepi patirūpāsanesu nisīdiṃsu,",
  "atk-s0514a3:2625_3": "rajataphalake suvaṇṇapāsake ṭhapayiṃsu.",
  "atk-s0514a3:2625_4": "Puṇṇako turitaturito āha “mahārāja,",
  "atk-s0514a3:2625_5": "pāsakesu āyā nāma mālikaṃ sāvaṭṭaṃ bahulaṃ santibhadrādayo catuvīsati,",
  "atk-s0514a3:2625_6": "tesu tumhe attano ruccanakaṃ āyaṃ gaṇhathā”ti.",
  "atk-s0514a3:2625_7": "Rājā “sādhū”ti bahulaṃ gaṇhi.",
  "atk-s0514a3:2625_8": "Puṇṇako sāvaṭṭaṃ gaṇhi.",
  "atk-s0514a3:2625_9": "Atha naṃ rājā āha “tena hi tāva māṇava,",
  "atk-s0514a3:2625_10": "pāsake pātehī”ti.",
  "atk-s0514a3:2625_11": "“Mahārāja,",
  "atk-s0514a3:2625_12": "paṭhamaṃ mama vāro na pāpuṇāti,",
  "atk-s0514a3:2625_13": "tumhe pātethā”ti vutte rājā “sādhū”ti sampaṭicchi.",
  "atk-s0514a3:2625_14": "Tassa pana tatiye attabhāve mātubhūtapubbā ārakkhadevatā,",
  "atk-s0514a3:2625_15": "tassā ānubhāvena rājā jūte jināti.",
  "atk-s0514a3:2625_16": "Sā tassa avidūre ṭhitā ahosi.",
  "atk-s0514a3:2625_17": "Rājā devadhītaraṃ anussaritvā jūtagītaṃ gāyanto imā gāthā āha –",
  "atk-s0514a3:2626_0": "“Sabbā nadī vaṅkagatī, sabbe kaṭṭhamayā vanā;",
  "atk-s0514a3:2627_0": "Sabbitthiyo kare pāpaṃ, labhamāne nivātake. ;",
  "atk-s0514a3:2628_0": "“Atha passatu maṃ amma, vijayaṃ me padissatu;",
  "atk-s0514a3:2629_0": "Anukampāhi me amma, mahantaṃ jayamessatu.",
  "atk-s0514a3:2630_0": "“Devate tvajja rakkha devi, passa mā maṃ vibhāveyya;",
  "atk-s0514a3:2631_0": "Anukampakā patiṭṭhā ca, passa bhadrāni rakkhituṃ.",
  "atk-s0514a3:2632_0": "“Jambonadamayaṃ pāsaṃ, caturaṃsamaṭṭhaṅguli;",
  "atk-s0514a3:2633_0": "Vibhāti parisamajjhe, sabbakāmadado bhava.",
  "atk-s0514a3:2634_0": "“Devate me jayaṃ dehi, passa maṃ appabhāginaṃ;",
  "atk-s0514a3:2635_0": "Mātānukampako poso, sadā bhadrāni passati.",
  "atk-s0514a3:2636_0": "“Aṭṭhakaṃ mālikaṃ vuttaṃ, sāvaṭṭañca chakaṃ mataṃ;",
  "atk-s0514a3:2637_0": "Catukkaṃ bahulaṃ ñeyyaṃ, dvibindusantibhadrakaṃ;",
  "atk-s0514a3:2638_0": "Catuvīsati āyā ca, munindena pakāsitā”ti.",
  "atk-s0514a3:2639_0": "Rājā evaṃ jūtagītaṃ gāyitvā pāsake hatthena parivattetvā ākāse khipi.",
  "atk-s0514a3:2639_1": "Puṇṇakassa ānubhāvena pāsakā rañño parājayāya bhassanti.",
  "atk-s0514a3:2639_2": "Rājā jūtasippamhi atikusalatāya pāsake attano parājayāya bhassante ñatvā ākāseyeva saṅkaḍḍhanto gahetvā puna ākāse khipi.",
  "atk-s0514a3:2639_3": "Dutiyampi attano parājayāya bhassante ñatvā tatheva aggahesi.",
  "atk-s0514a3:2639_4": "Tato puṇṇako cintesi “ayaṃ rājā mādisena yakkhena saddhiṃ jūtaṃ kīḷanto bhassamāne pāsake saṅkaḍḍhitvā gaṇhāti,",
  "atk-s0514a3:2639_5": "kiṃ nu kho kāraṇa”nti.",
  "atk-s0514a3:2639_6": "So olokento tassa ārakkhadevatāya ānubhāvaṃ ñatvā akkhīni ummīletvā kuddho viya naṃ olokesi.",
  "atk-s0514a3:2639_7": "Sā bhītatasitā palāyitvā cakkavāḷapabbatamatthakaṃ patvā kampamānā oloketvā aṭṭhāsi.",
  "atk-s0514a3:2639_8": "Rājā tatiyampi pāsake khipitvā attano parājayāya bhassante ñatvāpi puṇṇakassānubhāvena hatthaṃ pasāretvā gaṇhituṃ nāsakkhi.",
  "atk-s0514a3:2639_9": "Te rañño parājayāya patiṃsu.",
  "atk-s0514a3:2639_10": "Athassa parājitabhāvaṃ ñatvā puṇṇako apphoṭetvā mahantena saddena “jitaṃ me”ti tikkhattuṃ sīhanādaṃ nadi.",
  "atk-s0514a3:2639_11": "So saddo sakalajambudīpaṃ phari.",
  "atk-s0514a3:2639_12": "Tamatthaṃ pakāsento satthā āha –",
  "atk-s0514a3:2640_0": "1436.",
  "atk-s0514a3:2641_0": "“Te pāvisuṃ akkhamadena mattā, rājā kurūnaṃ puṇṇako cāpi yakkho;",
  "atk-s0514a3:2642_0": "Rājā kaliṃ viccinamaggahesi, kaṭaṃ aggahī puṇṇako nāma yakkho.",
  "atk-s0514a3:2643_0": "1437.",
  "atk-s0514a3:2644_0": "“Te tattha jūte ubhaye samāgate, raññaṃ sakāse sakhīnañca majjhe;",
  "atk-s0514a3:2645_0": "Ajesi yakkho naravīraseṭṭhaṃ, tatthappanādo tumulo babhūvā”ti.",
  "atk-s0514a3:2646_0": "Tattha pāvisunti jūtasālaṃ pavisiṃsu.",
  "atk-s0514a3:2646_1": "Viccinanti rājā catuvīsatiyā āyesu vicinanto kaliṃ parājayaggāhaṃ aggahesi.",
  "atk-s0514a3:2646_2": "Kaṭaṃ aggahīti puṇṇako nāma yakkho jayaggāhaṃ gaṇhi.",
  "atk-s0514a3:2646_3": "Te tattha jūte ubhaye samāgateti te tattha jūte samāgatā ubho jūtaṃ kīḷiṃsūti attho.",
  "atk-s0514a3:2646_4": "Raññanti atha tesaṃ ekasatarājūnaṃ sakāse avasesānañca sakhīnaṃ majjhe so yakkho naravīraseṭṭhaṃ rājānaṃ ajesi.",
  "atk-s0514a3:2646_5": "Tatthappanādo tumulo babhūvāti tasmiṃ jūtamaṇḍale “rañño parājitabhāvaṃ jānātha, jitaṃ me,",
  "atk-s0514a3:2646_6": "jitaṃ me”ti mahanto saddo ahosi.",
  "atk-s0514a3:2647_0": "Rājā parājito anattamano ahosi. Atha naṃ samassāsento puṇṇako gāthamāha –",
  "atk-s0514a3:2648_0": "1438.",
  "atk-s0514a3:2649_0": "“Jayo mahārāja parājayo ca, āyūhataṃ aññatarassa hoti;",
  "atk-s0514a3:2650_0": "Janinda jīnosi varaddhanena, jito ca me khippamavākarohī”ti.",
  "atk-s0514a3:2651_0": "Tattha āyūhatanti dvinnaṃ vāyāmamānānaṃ aññatarassa eva hoti,",
  "atk-s0514a3:2651_1": "tasmā “parājitomhī”ti mā cintayi.",
  "atk-s0514a3:2651_2": "Jīnosīti parihīnosi.",
  "atk-s0514a3:2651_3": "Varaddhanenāti paramadhanena.",
  "atk-s0514a3:2651_4": "Khippamavākarohīti khippaṃ me jayaṃ dhanaṃ dehīti.",
  "atk-s0514a3:2652_0": "Atha naṃ rājā “gaṇha, tātā”ti vadanto gāthamāha –",
  "atk-s0514a3:2653_0": "1439.",
  "atk-s0514a3:2654_0": "“Hatthī gavāssā maṇikuṇḍalā ca, yañcāpi mayhaṃ ratanaṃ pathabyā;",
  "atk-s0514a3:2655_0": "Gaṇhāhi kaccāna varaṃ dhanānaṃ, ādāya yenicchasi tena gacchā”ti.",
  "atk-s0514a3:2656_0": "Puṇṇako āha –",
  "atk-s0514a3:2657_0": "1440.",
  "atk-s0514a3:2658_0": "“Hatthī gavāssā maṇikuṇḍalā ca, yañcāpi tuyhaṃ ratanaṃ pathabyā;",
  "atk-s0514a3:2659_0": "Tesaṃ varo vidhuro nāma kattā, so me jito taṃ me avākarohī”ti.",
  "atk-s0514a3:2660_0": "Tattha so me jito taṃ meti mayā hi tava vijite uttamaṃ ratanaṃ jitaṃ,",
  "atk-s0514a3:2660_1": "so ca sabbaratanānaṃ varo vidhuro, tasmā, deva,",
  "atk-s0514a3:2660_2": "so mayā jito nāma hoti,",
  "atk-s0514a3:2660_3": "taṃ me dehīti.",
  "atk-s0514a3:2661_0": "Rājā āha –",
  "atk-s0514a3:2662_0": "1441.",
  "atk-s0514a3:2663_0": "“Attā ca me so saraṇaṃ gatī ca, dīpo ca leṇo ca parāyaṇo ca;",
  "atk-s0514a3:2664_0": "Asantuleyyo mama so dhanena, pāṇena me sādiso esa kattā”ti.",
  "atk-s0514a3:2665_0": "Tattha attā ca me soti so mayhaṃ attā ca,",
  "atk-s0514a3:2665_1": "mayā ca “attānaṃ ṭhapetvā sesaṃ dassāmī”ti vuttaṃ,",
  "atk-s0514a3:2665_2": "tasmā taṃ mā gaṇhi.",
  "atk-s0514a3:2665_3": "Na kevalañca attāva,",
  "atk-s0514a3:2665_4": "atha kho me so saraṇañca gati ca dīpo ca leṇo ca parāyaṇo ca.",
  "atk-s0514a3:2665_5": "Asantuleyyo mama so dhanenāti sattavidhena ratanena saddhiṃ na tuletabboti.",
  "atk-s0514a3:2666_0": "Puṇṇako āha –",
  "atk-s0514a3:2667_0": "1442.",
  "atk-s0514a3:2668_0": "“Ciraṃ vivādo mama tuyhañcassa, kāmañca pucchāma tameva gantvā;",
  "atk-s0514a3:2669_0": "Esova no vivaratu etamatthaṃ, yaṃ vakkhatī hotu kathā ubhinna”nti.",
  "atk-s0514a3:2670_0": "Tattha vivaratu etamatthanti “so tava attā vā na vā”ti etamatthaṃ esova pakāsetu.",
  "atk-s0514a3:2670_1": "Hotu kathā ubhinnanti yaṃ so vakkhati,",
  "atk-s0514a3:2670_2": "sāyeva no ubhinnaṃ kathā hotu,",
  "atk-s0514a3:2670_3": "taṃ pamāṇaṃ hotūti attho.",
  "atk-s0514a3:2671_0": "Rājā āha –",
  "atk-s0514a3:2672_0": "1443.",
  "atk-s0514a3:2673_0": "“Addhā hi saccaṃ bhaṇasi, na ca māṇava sāhasaṃ;",
  "atk-s0514a3:2674_0": "Tameva gantvā pucchāma, tena tussāmubho janā”ti.",
  "atk-s0514a3:2675_0": "Tattha na ca māṇava sāhasanti mayhaṃ pasayha sāhasikavacanaṃ na ca bhaṇasi.",
  "atk-s0514a3:2676_0": "Evaṃ vatvā rājā ekasatarājāno puṇṇakañca gahetvā tuṭṭhamānaso vegena dhammasabhaṃ agamāsi.",
  "atk-s0514a3:2676_1": "Paṇḍitopi āsanā oruyha rājānaṃ vanditvā ekamantaṃ aṭṭhāsi.",
  "atk-s0514a3:2676_2": "Atha puṇṇako mahāsattaṃ āmantetvā “paṇḍita,",
  "atk-s0514a3:2676_3": "‘tvaṃ dhamme ṭhito jīvitahetupi musāvādaṃ na bhaṇasī’ti kittisaddo te sakalaloke phuṭo,",
  "atk-s0514a3:2676_4": "ahaṃ pana te ajja dhamme ṭhitabhāvaṃ jānissāmī”ti vatvā gāthamāha –",
  "atk-s0514a3:2677_0": "1444.",
  "atk-s0514a3:2678_0": "“Saccaṃ nu devā vidahū kurūnaṃ, dhamme ṭhitaṃ vidhuraṃ nāmamaccaṃ;",
  "atk-s0514a3:2679_0": "Dāsosi rañño uda vāsi ñāti, vidhuroti saṅkhā katamāsi loke”ti.",
  "atk-s0514a3:2680_0": "Tattha saccaṃ nu devā vidahū kurūnaṃ,",
  "atk-s0514a3:2680_1": "dhamme ṭhitaṃ vidhuraṃ nāmamaccanti “kurūnaṃ raṭṭhe vidhuro nāma amacco dhamme ṭhito jīvitahetupi musāvādaṃ",
  "atk-s0514a3:2680_2": "na bhaṇatī”ti evaṃ devā vidahū vidahanti kathenti pakāsenti,",
  "atk-s0514a3:2680_3": "evaṃ vidahamānā te devā saccaṃ nu vidahanti,",
  "atk-s0514a3:2680_4": "udāhu abhūtavādāyeveteti.",
  "atk-s0514a3:2680_5": "Vidhuroti saṅkhā katamāsi loketi yā esā tava “vidhuro”ti loke saṅkhā paññatti,",
  "atk-s0514a3:2680_6": "sā katamā āsi,",
  "atk-s0514a3:2680_7": "tvaṃ pakāsehi,",
  "atk-s0514a3:2680_8": "kiṃ nu rañño dāso nīcatarajātiko,",
  "atk-s0514a3:2680_9": "udāhu samo vā uttaritaro vā ñātīti idaṃ tāva me ācikkha,",
  "atk-s0514a3:2680_10": "dāsosi rañño,",
  "atk-s0514a3:2680_11": "uda vāsi ñātīti.",
  "atk-s0514a3:2681_0": "Atha mahāsatto “ayaṃ maṃ evaṃ pucchati,",
  "atk-s0514a3:2681_1": "ahaṃ kho panetaṃ ‘rañño ñātī’tipi ‘rañño uttaritaro’tipi ‘rañño na kiñci homī’tipi saññāpetuṃ sakkomi,",
  "atk-s0514a3:2681_2": "evaṃ santepi imasmiṃ loke saccasamo avassayo nāma natthi,",
  "atk-s0514a3:2681_3": "saccameva kathetuṃ vaṭṭatī”ti cintetvā “māṇava,",
  "atk-s0514a3:2681_4": "nevāhaṃ rañño ñāti,",
  "atk-s0514a3:2681_5": "na uttaritaro,",
  "atk-s0514a3:2681_6": "catunnaṃ pana dāsānaṃ aññataro”ti dassetuṃ gāthādvayamāha –",
  "atk-s0514a3:2682_0": "1445.",
  "atk-s0514a3:2683_0": "“Āmāyadāsāpi bhavanti heke, dhanena kītāpi bhavanti dāsā;",
  "atk-s0514a3:2684_0": "Sayampi heke upayanti dāsā, bhayā paṇunnāpi bhavanti dāsā.",
  "atk-s0514a3:2685_0": "1446.",
  "atk-s0514a3:2686_0": "“Ete narānaṃ caturova dāsā, addhā hi yonito ahampi jāto;",
  "atk-s0514a3:2687_0": "Bhavo ca rañño abhavo ca rañño, dāsāhaṃ devassa parampi gantvā;",
  "atk-s0514a3:2688_0": "Dhammena maṃ māṇava tuyha dajjā”ti.",
  "atk-s0514a3:2689_0": "Tattha āmāyadāsāti dāsiyā kucchimhi jātadāsā.",
  "atk-s0514a3:2689_1": "Sayampi heke upayanti dāsāti ye keci upaṭṭhākajātikā,",
  "atk-s0514a3:2689_2": "sabbe te sayaṃ dāsabhāvaṃ upagatā dāsā nāma.",
  "atk-s0514a3:2689_3": "Bhayā paṇunnāti rājabhayena vā corabhayena vā attano vasanaṭṭhānato paṇunnā karamarā hutvā paravisayaṃ gatāpi dāsāyeva nāma.",
  "atk-s0514a3:2689_4": "Addhā hi yonito ahampi jātoti māṇava,",
  "atk-s0514a3:2689_5": "ekaṃseneva ahampi catūsu dāsayonīsu ekato sayaṃ dāsayonito nibbattadāso.",
  "atk-s0514a3:2689_6": "Bhavo ca rañño abhavo ca raññoti rañño vuḍḍhi vā hotu avuḍḍhi vā,",
  "atk-s0514a3:2689_7": "na sakkā mayā musā bhāsituṃ.",
  "atk-s0514a3:2689_8": "Parampīti dūraṃ gantvāpi ahaṃ devassa dāsoyeva.",
  "atk-s0514a3:2689_9": "Dajjāti maṃ rājā jayadhanena khaṇḍetvā tuyhaṃ dento dhammena sabhāvena dadeyyāti.",
  "atk-s0514a3:2690_0": "Taṃ sutvā puṇṇako haṭṭhatuṭṭho puna apphoṭetvā gāthamāha –",
  "atk-s0514a3:2691_0": "1447.",
  "atk-s0514a3:2692_0": "“Ayaṃ dutīyo vijayo mamajja, puṭṭho hi kattā vivarettha pañhaṃ;",
  "atk-s0514a3:2693_0": "Adhammarūpo vata rājaseṭṭho, subhāsitaṃ nānujānāsi mayha”nti.",
  "atk-s0514a3:2694_0": "Tattha rājaseṭṭhoti ayaṃ rājaseṭṭho adhammarūpo vata.",
  "atk-s0514a3:2694_1": "Subhāsitanti vidhurapaṇḍitena sukathitaṃ suvinicchitaṃ.",
  "atk-s0514a3:2694_2": "Nānujānāsi mayhanti idānetaṃ vidhurapaṇḍitaṃ mayhaṃ kasmā nānujānāsi,",
  "atk-s0514a3:2694_3": "kimatthaṃ na desīti vadati.",
  "atk-s0514a3:2695_0": "Taṃ sutvā rājā anattamano hutvā “paṇḍito mādisaṃ yasadāyakaṃ anoloketvā idāni diṭṭhaṃ māṇavakaṃ oloketī”ti mahāsattassa kujjhitvā “māṇava,",
  "atk-s0514a3:2695_1": "sace so dāso me bhaveyya,",
  "atk-s0514a3:2695_2": "taṃ gahetvā gacchā”ti vatvā gāthamāha –",
  "atk-s0514a3:2696_0": "1448.",
  "atk-s0514a3:2697_0": "“Evaṃ ce no so vivarettha pañhaṃ, dāsohamasmi na ca khosmi ñāti;",
  "atk-s0514a3:2698_0": "Gaṇhāhi kaccāna varaṃ dhanānaṃ, ādāya yenicchasi tena gacchā”ti.",
  "atk-s0514a3:2699_0": "Tattha evaṃ ce no so vivarettha pañhanti sace so amhākaṃ pañhaṃ “dāsohamasmi,",
  "atk-s0514a3:2699_1": "na ca khosmi ñātī”ti evaṃ vivari ettha parisamaṇḍale,",
  "atk-s0514a3:2699_2": "atha kiṃ acchasi,",
  "atk-s0514a3:2699_3": "sakalaloke dhanānaṃ varaṃ etaṃ gaṇha,",
  "atk-s0514a3:2699_4": "gahetvā ca pana yena icchasi,",
  "atk-s0514a3:2699_5": "tena gacchāti.",
  "atk-s0514a3:2700_0": "Akkhakaṇḍaṃ niṭṭhitaṃ.",
  "atk-s0514a3:2701_0": "Gharāvāsapañhā",
  "atk-s0514a3:2702_0": "Evañca pana vatvā rājā cintesi “paṇḍitaṃ gahetvā māṇavo yathāruci gamissati,",
  "atk-s0514a3:2702_1": "tassa gatakālato paṭṭhāya mayhaṃ madhuradhammakathā dullabhā bhavissati,",
  "atk-s0514a3:2702_2": "yaṃnūnāhaṃ imaṃ attano ṭhāne ṭhapetvā alaṅkatadhammāsane nisīdapetvā gharāvāsapañhaṃ puccheyya”nti.",
  "atk-s0514a3:2702_3": "Atha naṃ rājā evamāha “paṇḍita,",
  "atk-s0514a3:2702_4": "tumhākaṃ gatakāle mama madhuradhammakathā dullabhā bhavissati,",
  "atk-s0514a3:2702_5": "alaṅkatadhammāsane nisīdāpetvā attano ṭhāne ṭhatvā mayhaṃ gharāvāsapañhaṃ kathethā”ti.",
  "atk-s0514a3:2702_6": "So “sādhū”ti sampaṭicchitvā alaṅkatadhammāsane nisīditvā raññā pañhaṃ puṭṭho vissajjesi.",
  "atk-s0514a3:2702_7": "Tatrāyaṃ pañho –",
  "atk-s0514a3:2703_0": "1449.",
  "atk-s0514a3:2704_0": "“Vidhura vasamānassa, gahaṭṭhassa sakaṃ gharaṃ;",
  "atk-s0514a3:2705_0": "Khemā vutti kathaṃ assa, kathaṃ nu assa saṅgaho.",
  "atk-s0514a3:2706_0": "1450.",
  "atk-s0514a3:2707_0": "“Abyābajjhaṃ kathaṃ assa, saccavādī ca māṇavo;",
  "atk-s0514a3:2708_0": "Asmā lokā paraṃ lokaṃ, kathaṃ pecca na socatī”ti.",
  "atk-s0514a3:2709_0": "Tattha khemā vutti kathaṃ assāti kathaṃ gharāvāsaṃ vasantassa gahaṭṭhassa khemā nibbhayā vutti bhaveyya.",
  "atk-s0514a3:2709_1": "Kathaṃ nu assa saṅgahoti catubbidho saṅgahavatthusaṅkhāto saṅgaho tassa kathaṃ bhaveyya.",
  "atk-s0514a3:2709_2": "Abyābajjhanti niddukkhatā.",
  "atk-s0514a3:2709_3": "Saccavādī cāti kathaṃ nu māṇavo saccavādī nāma bhaveyya.",
  "atk-s0514a3:2709_4": "Peccāti paralokaṃ gantvā.",
  "atk-s0514a3:2710_0": "Taṃ sutvā paṇḍito rañño pañhaṃ kathesi. Tamatthaṃ pakāsento satthā āha –",
  "atk-s0514a3:2711_0": "1451.",
  "atk-s0514a3:2712_0": "“Taṃ tattha gatimā dhitimā, matimā atthadassimā;",
  "atk-s0514a3:2713_0": "Saṅkhātā sabbadhammānaṃ, vidhuro etadabravi.",
  "atk-s0514a3:2714_0": "1452.",
  "atk-s0514a3:2715_0": "“Na sādhāraṇadārassa, na bhuñje sādumekako;",
  "atk-s0514a3:2716_0": "Na seve lokāyatikaṃ, netaṃ paññāya vaḍḍhanaṃ.",
  "atk-s0514a3:2717_0": "1453.",
  "atk-s0514a3:2718_0": "“Sīlavā vattasampanno, appamatto vicakkhaṇo;",
  "atk-s0514a3:2719_0": "Nivātavutti atthaddho, surato sakhilo mudu.",
  "atk-s0514a3:2720_0": "1454.",
  "atk-s0514a3:2721_0": "“Saṅgahetā ca mittānaṃ, saṃvibhāgī vidhānavā;",
  "atk-s0514a3:2722_0": "Tappeyya annapānena, sadā samaṇabrāhmaṇe.",
  "atk-s0514a3:2723_0": "1455.",
  "atk-s0514a3:2724_0": "“Dhammakāmo sutādhāro, bhaveyya paripucchako;",
  "atk-s0514a3:2725_0": "Sakkaccaṃ payirupāseyya, sīlavante bahussute.",
  "atk-s0514a3:2726_0": "1456.",
  "atk-s0514a3:2727_0": "“Gharamāvasamānassa, gahaṭṭhassa sakaṃ gharaṃ;",
  "atk-s0514a3:2728_0": "Khemā vutti siyā evaṃ, evaṃ nu assa saṅgaho.",
  "atk-s0514a3:2729_0": "1457.",
  "atk-s0514a3:2730_0": "“Abyābajjhaṃ siyā evaṃ, saccavādī ca māṇavo;",
  "atk-s0514a3:2731_0": "Asmā lokā paraṃ lokaṃ, evaṃ pecca na socatī”ti.",
  "atk-s0514a3:2732_0": "Tattha taṃ tatthāti bhikkhave,",
  "atk-s0514a3:2732_1": "taṃ rājānaṃ tattha dhammasabhāyaṃ ñāṇagatiyā gatimā,",
  "atk-s0514a3:2732_2": "abbocchinnavīriyena dhitimā,",
  "atk-s0514a3:2732_3": "bhūrisamāya vipulāya paññāya matimā,",
  "atk-s0514a3:2732_4": "saṇhasukhumatthadassinā ñāṇena atthadassimā,",
  "atk-s0514a3:2732_5": "paricchinditvā jānanañāṇasaṅkhātāya paññāya sabbadhammānaṃ saṅkhātā,",
  "atk-s0514a3:2732_6": "vidhurapaṇḍito etaṃ “na sādhāraṇadārassā”tiādivacanaṃ abravi.",
  "atk-s0514a3:2732_7": "Tattha yo paresaṃ dāresu aparajjhati,",
  "atk-s0514a3:2732_8": "so sādhāraṇadāro nāma,",
  "atk-s0514a3:2732_9": "tādiso na assa bhaveyya.",
  "atk-s0514a3:2732_10": "Na bhuñje sādumekakoti sādurasaṃ paṇītabhojanaṃ aññesaṃ adatvā ekakova na bhuñjeyya.",
  "atk-s0514a3:2732_11": "Lokāyatikanti anatthanissitaṃ saggamaggānaṃ adāyakaṃ aniyyānikaṃ vitaṇḍasallāpaṃ lokāyatikavādaṃ na seveyya.",
  "atk-s0514a3:2732_12": "Netaṃ paññāya vaḍḍhananti na hi etaṃ lokāyatikaṃ paññāya vaḍḍhanaṃ.",
  "atk-s0514a3:2732_13": "Sīlavāti akhaṇḍehi pañcahi sīlehi samannāgato.",
  "atk-s0514a3:2732_14": "Vattasampannoti gharāvāsavattena vā rājavattena vā samannāgato.",
  "atk-s0514a3:2732_15": "Appamattoti kusaladhammesu appamatto.",
  "atk-s0514a3:2732_16": "Nivātavuttīti atimānaṃ akatvā nīcavutti ovādānusāsanipaṭicchako.",
  "atk-s0514a3:2732_17": "Atthaddhoti thaddhamacchariyavirahito.",
  "atk-s0514a3:2732_18": "Suratoti soraccena samannāgato.",
  "atk-s0514a3:2732_19": "Sakhiloti pemanīyavacano.",
  "atk-s0514a3:2732_20": "Mudūti kāyavācācittehi apharuso.",
  "atk-s0514a3:2733_0": "Saṅgahetā ca mittānanti kalyāṇamittānaṃ saṅgahakaro.",
  "atk-s0514a3:2733_1": "Dānādīsu yo yena saṅgahaṃ icchati,",
  "atk-s0514a3:2733_2": "tassa teneva saṅgāhako.",
  "atk-s0514a3:2733_3": "Saṃvibhāgīti dhammikasamaṇabrāhmaṇānañceva kapaṇaddhikavaṇibbakayācakādīnañca saṃvibhāgakaro.",
  "atk-s0514a3:2733_4": "Vidhānavāti “imasmiṃ kāle kasituṃ vaṭṭati,",
  "atk-s0514a3:2733_5": "imasmiṃ kāle vapituṃ vaṭṭatī”ti evaṃ sabbakiccesu vidhānasampanno.",
  "atk-s0514a3:2733_6": "Tappeyyāti gahitagahitabhājanāni pūretvā dadamāno tappeyya.",
  "atk-s0514a3:2733_7": "Dhammakāmoti paveṇidhammampi sucaritadhammampi kāmayamāno patthayamāno.",
  "atk-s0514a3:2733_8": "Sutādhāroti sutassa ādhārabhūto.",
  "atk-s0514a3:2733_9": "Paripucchakoti dhammikasamaṇabrāhmaṇe upasaṅkamitvā “kiṃ, bhante,",
  "atk-s0514a3:2733_10": "kusala”ntiādivacanehi paripucchanasīlo.",
  "atk-s0514a3:2733_11": "Sakkaccanti gāravena.",
  "atk-s0514a3:2733_12": "Evaṃ nu assa saṅgahoti saṅgahopissa evaṃ kato nāma bhaveyya.",
  "atk-s0514a3:2733_13": "Saccavādīti evaṃ paṭipannoyeva sabhāvavādī nāma siyā.",
  "atk-s0514a3:2734_0": "Evaṃ mahāsatto rañño gharāvāsapañhaṃ kathetvā pallaṅkā oruyha rājānaṃ vandi.",
  "atk-s0514a3:2734_1": "Rājāpissa mahāsakkāraṃ katvā ekasatarājūhi parivuto attano nivesanameva gato.",
  "atk-s0514a3:2735_0": "Gharāvāsapañhā niṭṭhitā.",
  "atk-s0514a3:2736_0": "Lakkhaṇakaṇḍaṃ",
  "atk-s0514a3:2737_0": "Mahāsatto pana paṭinivatto. Atha naṃ puṇṇako āha –",
  "atk-s0514a3:2738_0": "1458.",
  "atk-s0514a3:2739_0": "“Ehi dāni gamissāma, dinno no issarena me;",
  "atk-s0514a3:2740_0": "Mamevatthaṃ paṭipajja, esa dhammo sanantano”ti.",
  "atk-s0514a3:2741_0": "Tattha dinno noti ettha noti nipātamattaṃ,",
  "atk-s0514a3:2741_1": "tvaṃ issarena mayhaṃ dinnoti attho.",
  "atk-s0514a3:2741_2": "Sanantanoti mama atthaṃ paṭipajjantena hi tayā attano sāmikassa attho paṭipanno hoti.",
  "atk-s0514a3:2741_3": "Yañcetaṃ sāmikassa atthakaraṇaṃ nāma,",
  "atk-s0514a3:2741_4": "esa dhammo sanantano porāṇakapaṇḍitānaṃ sabhāvoti.",
  "atk-s0514a3:2742_0": "Vidhurapaṇḍito āha –",
  "atk-s0514a3:2743_0": "1459.",
  "atk-s0514a3:2744_0": "“Jānāmi māṇava tayāhamasmi, dinnohamasmi tava issarena;",
  "atk-s0514a3:2745_0": "Tīhañca taṃ vāsayemu agāre, yenaddhunā anusāsemu putte”ti.",
  "atk-s0514a3:2746_0": "Tattha tayāhamasmīti tayā laddhohamasmīti jānāmi,",
  "atk-s0514a3:2746_1": "labhantena ca na aññathā laddho.",
  "atk-s0514a3:2746_2": "Dinnohamasmi tava issarenāti mama issarena raññā ahaṃ tava dinno.",
  "atk-s0514a3:2746_3": "Tīhaṃ cāti māṇava,",
  "atk-s0514a3:2746_4": "ahaṃ tava bahūpakāro,",
  "atk-s0514a3:2746_5": "rājānaṃ anoloketvā saccameva kathesiṃ,",
  "atk-s0514a3:2746_6": "tenāhaṃ tayā laddho,",
  "atk-s0514a3:2746_7": "tvaṃ me mahantaguṇabhāvaṃ jānāhi,",
  "atk-s0514a3:2746_8": "mayaṃ tīṇipi divasāni attano agāre vāsemu,",
  "atk-s0514a3:2746_9": "tasmā yenaddhunā yattakena kālena mayaṃ puttādāre anusāsemu,",
  "atk-s0514a3:2746_10": "taṃ kālaṃ adhivāsehīti.",
  "atk-s0514a3:2747_0": "Taṃ sutvā puṇṇako “saccaṃ paṇḍito āha,",
  "atk-s0514a3:2747_1": "bahūpakāro esa mama,",
  "atk-s0514a3:2747_2": "‘sattāhampi aḍḍhamāsampi nisīdāhī’ti vutte adhivāsetabbamevā”ti cintetvā gāthamāha –",
  "atk-s0514a3:2748_0": "1460.",
  "atk-s0514a3:2749_0": "“Taṃ me tathā hotu vasemu tīhaṃ, kurutaṃ bhavajja gharesu kiccaṃ;",
  "atk-s0514a3:2750_0": "Anusāsataṃ puttadāre bhavajja, yathā tayī pecca sukhī bhaveyyā”ti.",
  "atk-s0514a3:2751_0": "Tattha taṃ meti yaṃ tvaṃ vadesi,",
  "atk-s0514a3:2751_1": "sabbaṃ taṃ mama tathā hotu.",
  "atk-s0514a3:2751_2": "Bhavajjāti bhavaṃ ajja paṭṭhāya tīhaṃ anusāsatu.",
  "atk-s0514a3:2751_3": "Tayī peccāti yathā tayi gate pacchā tava puttadāro sukhī bhaveyya,",
  "atk-s0514a3:2751_4": "evaṃ anusāsatu.",
  "atk-s0514a3:2752_0": "Evaṃ vatvā puṇṇako mahāsattena saddhiṃyeva tassa nivesanaṃ pāvisi. Tamatthaṃ pakāsento satthā āha –",
  "atk-s0514a3:2753_0": "1461.",
  "atk-s0514a3:2754_0": "“Sādhūti vatvāna pahūtakāmo, pakkāmi yakkho vidhurena saddhiṃ;",
  "atk-s0514a3:2755_0": "Taṃ kuñjarājaññahayānuciṇṇaṃ, pāvekkhi antepuramariyaseṭṭho”ti.",
  "atk-s0514a3:2756_0": "Tattha pahūtakāmoti mahābhogo.",
  "atk-s0514a3:2756_1": "Kuñjarājaññahayānuciṇṇanti kuñjarehi ca ājaññahayehi ca anuciṇṇaṃ paripuṇṇaṃ.",
  "atk-s0514a3:2756_2": "Ariyaseṭṭhoti ācāraariyesu uttamo puṇṇako yakkho paṇḍitassa antepuraṃ pāvisi.",
  "atk-s0514a3:2757_0": "Mahāsattassa pana tiṇṇaṃ utūnaṃ atthāya tayo pāsādā ahesuṃ.",
  "atk-s0514a3:2757_1": "Tesu eko koñco nāma,",
  "atk-s0514a3:2757_2": "eko mayūro nāma,",
  "atk-s0514a3:2757_3": "eko piyaketo nāma.",
  "atk-s0514a3:2757_4": "Te sandhāya ayaṃ gāthā vuttā –",
  "atk-s0514a3:2758_0": "1462.",
  "atk-s0514a3:2759_0": "“Koñcaṃ mayūrañca piyañca ketaṃ, upāgamī tattha surammarūpaṃ;",
  "atk-s0514a3:2760_0": "Pahūtabhakkhaṃ bahuannapānaṃ, masakkasāraṃ viya vāsavassā”ti.",
  "atk-s0514a3:2761_0": "Tattha tatthāti tesu tīsu pāsādesu yattha tasmiṃ samaye attanā vasati,",
  "atk-s0514a3:2761_1": "taṃ surammarūpaṃ pāsādaṃ puṇṇakaṃ ādāya upāgami.",
  "atk-s0514a3:2762_0": "So upagantvā ca pana alaṅkatapāsādassa sattamāya bhūmiyā sayanagabbhañceva mahātalañca sajjāpetvā sirisayanaṃ",
  "atk-s0514a3:2762_1": "paññāpetvā sabbaṃ annapānādividhiṃ upaṭṭhapetvā devakaññāyo viya pañcasatā itthiyo “imā te pādaparicārikā hontu,",
  "atk-s0514a3:2762_2": "anukkaṇṭhanto idha vasāhī”ti tassa niyyādetvā attano vasanaṭṭhānaṃ gato.",
  "atk-s0514a3:2762_3": "Tassa gatakāle tā itthiyo nānātūriyāni gahetvā puṇṇakassa paricariyāya naccādīni paṭṭhapesuṃ.",
  "atk-s0514a3:2762_4": "Tamatthaṃ pakāsento satthā āha –",
  "atk-s0514a3:2763_0": "1463.",
  "atk-s0514a3:2764_0": "“Tattha naccanti gāyanti, avhayanti varāvaraṃ;",
  "atk-s0514a3:2765_0": "Accharā viya devesu, nāriyo samalaṅkatā”ti.",
  "atk-s0514a3:2766_0": "Tattha avhayanti varāvaranti varato varaṃ naccañca gītañca karontiyo pakkosanti.",
  "atk-s0514a3:2767_0": "1464.",
  "atk-s0514a3:2768_0": "“Samaṅgikatvā pamadāhi yakkhaṃ, annena pānena ca dhammapālo;",
  "atk-s0514a3:2769_0": "Atthatthamevānuvicintayanto, pāvekkhi bhariyāya tadā sakāse”ti.",
  "atk-s0514a3:2770_0": "Tattha pamadāhīti pamadāhi ceva annapānehi ca samaṅgikatvā.",
  "atk-s0514a3:2770_1": "Dhammapāloti dhammassa pālako gopako.",
  "atk-s0514a3:2770_2": "Atthatthamevāti atthabhūtameva atthaṃ.",
  "atk-s0514a3:2770_3": "Bhariyāyāti sabbajeṭṭhikāya bhariyāya.",
  "atk-s0514a3:2771_0": "1465.",
  "atk-s0514a3:2772_0": "“Taṃ candanagandharasānulittaṃ, suvaṇṇajambonadanikkhasādisaṃ;",
  "atk-s0514a3:2773_0": "Bhariyaṃvacā ‘ehi suṇohi bhoti, puttāni āmantaya tambanette”’ti.",
  "atk-s0514a3:2774_0": "Tattha bhariyaṃvacāti jeṭṭhabhariyaṃ avaca. Āmantayāti pakkosa.",
  "atk-s0514a3:2775_0": "1466.",
  "atk-s0514a3:2776_0": "“Sutvāna vākyaṃ patino anujjā, suṇisaṃ vaca tambanakhiṃ sunettaṃ;",
  "atk-s0514a3:2777_0": "‘Āmantaya vammadharāni cete, puttāni indīvarapupphasāme”’ti.",
  "atk-s0514a3:2778_0": "Tattha anujjāti evaṃnāmikā.",
  "atk-s0514a3:2778_1": "Suṇisaṃvaca tambanakhiṃ sunettanti sā tassa vacanaṃ sutvā assumukhī rodamānā “sayaṃ gantvā putte pakkosituṃ ayuttaṃ,",
  "atk-s0514a3:2778_2": "suṇisaṃ pesessāmī”ti tassā nivāsaṭṭhānaṃ gantvā tambanakhiṃ sunettaṃ suṇisaṃ avaca.",
  "atk-s0514a3:2778_3": "Vammadharānīti vammadhare sūre,",
  "atk-s0514a3:2778_4": "samattheti attho,",
  "atk-s0514a3:2778_5": "ābharaṇabhaṇḍameva vā idha “vamma”nti adhippetaṃ,",
  "atk-s0514a3:2778_6": "tasmā ābharaṇadharetipi attho.",
  "atk-s0514a3:2778_7": "Ceteti taṃ nāmenālapati,",
  "atk-s0514a3:2778_8": "puttānīti mama putte ca dhītaro ca.",
  "atk-s0514a3:2778_9": "Indīvarapupphasāmeti taṃ ālapati.",
  "atk-s0514a3:2779_0": "Sā “sādhū”ti sampaṭicchitvā pāsādā oruyha anuvicaritvā “pitā vo ovādaṃ dātukāmo pakkosati,",
  "atk-s0514a3:2779_1": "idaṃ kira vo tassa pacchimadassana”nti sabbamevassa suhadajanañca puttadhītaro ca sannipātesi.",
  "atk-s0514a3:2779_2": "Dhammapālakumāro pana taṃ vacanaṃ sutvāva rodanto kaniṭṭhabhātikagaṇaparivuto pitu santikaṃ agamāsi.",
  "atk-s0514a3:2779_3": "Paṇḍito te disvāva sakabhāvena saṇṭhātuṃ asakkonto assupuṇṇehi nettehi āliṅgitvā sīse cumbitvā jeṭṭhaputtaṃ",
  "atk-s0514a3:2779_4": "muhuttaṃ hadaye nipajjāpetvā hadayā otāretvā sirigabbhato nikkhamma mahātale pallaṅkamajjhe nisīditvā",
  "atk-s0514a3:2779_5": "puttasahassassa ovādaṃ adāsi.",
  "atk-s0514a3:2779_6": "Tamatthaṃ pakāsento satthā āha –",
  "atk-s0514a3:2780_0": "1467.",
  "atk-s0514a3:2781_0": "“Te āgate muddhani dhammapālo, cumbitvā putte avikampamāno;",
  "atk-s0514a3:2782_0": "Āmantayitvāna avoca vākyaṃ, dinnāhaṃ raññā idha māṇavassa.",
  "atk-s0514a3:2783_0": "1468.",
  "atk-s0514a3:2784_0": "“Tassajjahaṃ attasukhī vidheyyo, ādāya yenicchati tena gacchati;",
  "atk-s0514a3:2785_0": "Ahañca vo sāsitumāgatosmi, kathaṃ ahaṃ aparittāya gacche.",
  "atk-s0514a3:2786_0": "1469.",
  "atk-s0514a3:2787_0": "“Sace vo rājā kururaṭṭhavāsī, janasandho puccheyya pahūtakāmo;",
  "atk-s0514a3:2788_0": "Kimābhijānātha pure purāṇaṃ, kiṃ vo pitā puratthā.",
  "atk-s0514a3:2789_0": "1470.",
  "atk-s0514a3:2790_0": "“Samāsanā hotha mayāva sabbe, konīdha rañño abbhatiko manusso;",
  "atk-s0514a3:2791_0": "Tamañjaliṃ kariya vadetha evaṃ, mā hevaṃ deva na hi esa dhammo;",
  "atk-s0514a3:2792_0": "Viyaggharājassa nihīnajacco, samāsano deva kathaṃ bhaveyyā”ti.",
  "atk-s0514a3:2793_0": "Tattha dhammapāloti mahāsatto.",
  "atk-s0514a3:2793_1": "Dinnāhanti ahaṃ jayadhanena khaṇḍetvā raññā dinno.",
  "atk-s0514a3:2793_2": "Tassajjahaṃ attasukhī vidheyyoti ajja paṭṭhāya tīhamattaṃ ahaṃ iminā attano sukhena attasukhī,",
  "atk-s0514a3:2793_3": "tato paraṃ pana tassa māṇavassāhaṃ vidheyyo homi.",
  "atk-s0514a3:2793_4": "So hi ito catutthe divase ekaṃsena maṃ ādāya yatthicchati,",
  "atk-s0514a3:2793_5": "tattha gacchati.",
  "atk-s0514a3:2793_6": "Aparittāyāti tumhākaṃ parittaṃ akatvā kathaṃ gaccheyyanti anusāsituṃ āgatosmi.",
  "atk-s0514a3:2793_7": "Janasandhoti mittabandhanena mittajanassa sandhānakaro.",
  "atk-s0514a3:2793_8": "Pure purāṇanti ito pubbe tumhe kiṃ purāṇakāraṇaṃ abhijānātha.",
  "atk-s0514a3:2793_9": "Anusāseti anusāsi.",
  "atk-s0514a3:2793_10": "Evaṃ tumhe raññā puṭṭhā “amhākaṃ pitā imañcimañca ovādaṃ adāsī”ti katheyyātha.",
  "atk-s0514a3:2793_11": "Samāsanā hothāti sace vo rājā mayā dinnassa ovādassa kathitakāle “etha tumhe,",
  "atk-s0514a3:2793_12": "ajja mayā saddhiṃ samāsanā hotha,",
  "atk-s0514a3:2793_13": "idha rājakule tumhehi añño ko nu rañño abbhatiko manusso”ti attano āsane nisīdāpeyya,",
  "atk-s0514a3:2793_14": "atha tumhe añjaliṃ katvā taṃ rājānaṃ evaṃ vadeyyātha “deva,",
  "atk-s0514a3:2793_15": "evaṃ mā avaca.",
  "atk-s0514a3:2793_16": "Na hi amhākaṃ esapaveṇidhammo.",
  "atk-s0514a3:2793_17": "Viyaggharājassa kesarasīhassa nihīnajacco jarasiṅgālo, deva,",
  "atk-s0514a3:2793_18": "kathaṃ samāsano bhaveyya.",
  "atk-s0514a3:2793_19": "Yathā siṅgālo sīhassa samāsano na hoti,",
  "atk-s0514a3:2793_20": "tatheva mayaṃ tumhāka”nti.",
  "atk-s0514a3:2794_0": "Imaṃ panassa kathaṃ sutvā puttadhītaro ca ñātisuhajjādayo ca dāsakammakaraporisā ca te sabbe sakabhāvena saṇṭhātuṃ asakkontā mahāviravaṃ viraviṃsu.",
  "atk-s0514a3:2794_1": "Tesaṃ mahāsatto saññāpesi.",
  "atk-s0514a3:2795_0": "Lakkhaṇakaṇḍaṃ niṭṭhitaṃ.",
  "atk-s0514a3:2796_0": "Rājavasatikaṇḍa",
  "atk-s0514a3:2797_0": "Atha ne paṇḍito puttadhītaro ca ñātayo ca upasaṅkamitvā tuṇhībhūte disvā “tātā,",
  "atk-s0514a3:2797_1": "mā cintayittha,",
  "atk-s0514a3:2797_2": "sabbe saṅkhārā aniccā,",
  "atk-s0514a3:2797_3": "yaso nāma vipattipariyosāno,",
  "atk-s0514a3:2797_4": "apica tumhākaṃ rājavasatiṃ nāma yasapaṭilābhakāraṇaṃ kathessāmi,",
  "atk-s0514a3:2797_5": "taṃ ekaggacittā suṇāthā”ti buddhalīlāya rājavasatiṃ nāma paṭṭhapesi.",
  "atk-s0514a3:2797_6": "Tamatthaṃ pakāsento satthā āha –",
  "atk-s0514a3:2798_0": "1471.",
  "atk-s0514a3:2799_0": "“So ca putte amacce ca, ñātayo suhadajjane;",
  "atk-s0514a3:2800_0": "Alīnamanasaṅkappo, vidhuro etadabravi.",
  "atk-s0514a3:2801_0": "1472.",
  "atk-s0514a3:2802_0": "“Ethayyo rājavasatiṃ, nisīditvā suṇātha me;",
  "atk-s0514a3:2803_0": "Yathā rājakulaṃ patto, yasaṃ poso nigacchatī”ti.",
  "atk-s0514a3:2804_0": "Tattha suhadajjaneti suhadayajane.",
  "atk-s0514a3:2804_1": "Ethayyoti etha, ayyo.",
  "atk-s0514a3:2804_2": "Piyasamudācārena putte ālapati.",
  "atk-s0514a3:2804_3": "Rājavasatinti mayā vuccamānaṃ rājapāricariyaṃ suṇātha.",
  "atk-s0514a3:2804_4": "Yathāti yena kāraṇena rājakulaṃ patto upasaṅkamanto rañño santike caranto poso yasaṃ nigacchati labhati,",
  "atk-s0514a3:2804_5": "taṃ kāraṇaṃ suṇāthāti attho.",
  "atk-s0514a3:2805_0": "1473.",
  "atk-s0514a3:2806_0": "“Na hi rājakulaṃ patto, aññāto labhate yasaṃ;",
  "atk-s0514a3:2807_0": "Nāsūro nāpi dummedho, nappamatto kudācanaṃ.",
  "atk-s0514a3:2808_0": "1474.",
  "atk-s0514a3:2809_0": "“Yadāssa sīlaṃ paññañca, soceyyaṃ cādhigacchati;",
  "atk-s0514a3:2810_0": "Atha vissasate tyamhi, guyhañcassa na rakkhatī”ti.",
  "atk-s0514a3:2811_0": "Tattha aññātoti apākaṭaguṇo aviditakammāvadāno.",
  "atk-s0514a3:2811_1": "Nāsūroti na asūro bhīrukajātiko.",
  "atk-s0514a3:2811_2": "Yadāssa sīlanti yadā assa sevakassa rājā sīlañca paññañca soceyyañca adhigacchati,",
  "atk-s0514a3:2811_3": "ācārasampattiñca ñāṇabalañca sucibhāvañca jānāti.",
  "atk-s0514a3:2811_4": "Atha vissasate tyamhīti atha rājā tamhi vissasate vissāsaṃ karoti,",
  "atk-s0514a3:2811_5": "attano guyhañcassa na rakkhati na gūhati.",
  "atk-s0514a3:2812_0": "1475.",
  "atk-s0514a3:2813_0": "“Tulā yathā paggahitā, samadaṇḍā sudhāritā;",
  "atk-s0514a3:2814_0": "Ajjhiṭṭho na vikampeyya, sa rājavasatiṃ vase.",
  "atk-s0514a3:2815_0": "1476.",
  "atk-s0514a3:2816_0": "“Tulā yathā paggahitā, samadaṇḍā sudhāritā;",
  "atk-s0514a3:2817_0": "Sabbāni abhisambhonto, sa rājavasatiṃ vase”ti.",
  "atk-s0514a3:2818_0": "Tattha tulā yathāti yathā esā vuttappakārā tulā na onamati na unnamati,",
  "atk-s0514a3:2818_1": "evameva rājasevako kismiñcideva kamme raññā “idaṃ nāma karohī”ti ajjhiṭṭho āṇatto chandādiagativasena na vikampeyya,",
  "atk-s0514a3:2818_2": "sabbakiccesu paggahitatulā viya samo bhaveyya.",
  "atk-s0514a3:2818_3": "Sa rājavasatinti so evarūpo sevako rājakule vāsaṃ vaseyya,",
  "atk-s0514a3:2818_4": "rājānaṃ paricareyya,",
  "atk-s0514a3:2818_5": "evaṃ paricaranto pana yasaṃ labheyyāti attho.",
  "atk-s0514a3:2818_6": "Sabbāni abhisambhontoti sabbāni rājakiccāni karonto.",
  "atk-s0514a3:2819_0": "1477.",
  "atk-s0514a3:2820_0": "“Divā vā yadi vā rattiṃ, rājakiccesu paṇḍito;",
  "atk-s0514a3:2821_0": "Ajjhiṭṭho na vikampeyya, sa rājavasatiṃ vase.",
  "atk-s0514a3:2822_0": "1478.",
  "atk-s0514a3:2823_0": "“Divā vā yadi vā rattiṃ, rājakiccesu paṇḍito;",
  "atk-s0514a3:2824_0": "Sabbāni abhisambhonto, sa rājavasatiṃ vase.",
  "atk-s0514a3:2825_0": "1479.",
  "atk-s0514a3:2826_0": "“Yo cassa sukato maggo, rañño suppaṭiyādito;",
  "atk-s0514a3:2827_0": "Na tena vutto gaccheyya, sa rājavasatiṃ vase”ti.",
  "atk-s0514a3:2828_0": "Tattha na vikampeyyāti avikampamāno tāni kiccāni kareyya.",
  "atk-s0514a3:2828_1": "Yo cassāti yo ca rañño gamanamaggo sukato assa suppaṭiyādito sumaṇḍito,",
  "atk-s0514a3:2828_2": "“iminā maggena gacchā”ti vuttopi tena na gaccheyya.",
  "atk-s0514a3:2829_0": "1480.",
  "atk-s0514a3:2830_0": "“Na rañño sadisaṃ bhuñje, kāmabhoge kudācanaṃ;",
  "atk-s0514a3:2831_0": "Sabbattha pacchato gacche, sa rājavasatiṃ vase.",
  "atk-s0514a3:2832_0": "1481.",
  "atk-s0514a3:2833_0": "“Na rañño sadisaṃ vatthaṃ, na mālaṃ na vilepanaṃ;",
  "atk-s0514a3:2834_0": "Ākappaṃ sarakuttiṃ vā, na rañño sadisamācare;",
  "atk-s0514a3:2835_0": "Aññaṃ kareyya ākappaṃ, sa rājavasatiṃ vase”ti.",
  "atk-s0514a3:2836_0": "Tattha na raññoti rañño kāmabhogena samaṃ kāmabhogaṃ na bhuñjeyya.",
  "atk-s0514a3:2836_1": "Tādisassa hi rājā kujjhati.",
  "atk-s0514a3:2836_2": "Sabbatthāti sabbesu rūpādīsu kāmaguṇesu rañño pacchatova gaccheyya,",
  "atk-s0514a3:2836_3": "hīnatarameva seveyyāti attho.",
  "atk-s0514a3:2836_4": "Aññaṃ kareyyāti rañño ākappato sarakuttito ca aññameva ākappaṃ kareyya.",
  "atk-s0514a3:2837_0": "1482.",
  "atk-s0514a3:2838_0": "“Kīḷe rājā amaccehi, bhariyāhi parivārito;",
  "atk-s0514a3:2839_0": "Nāmacco rājabhariyāsu, bhāvaṃ kubbetha paṇḍito.",
  "atk-s0514a3:2840_0": "1483.",
  "atk-s0514a3:2841_0": "“Anuddhato acapalo, nipako saṃvutindriyo;",
  "atk-s0514a3:2842_0": "Manopaṇidhisampanno, sa rājavasatiṃ vase”ti.",
  "atk-s0514a3:2843_0": "Tattha bhāvanti vissāsavasena adhippāyaṃ.",
  "atk-s0514a3:2843_1": "Acapaloti amaṇḍanasīlo.",
  "atk-s0514a3:2843_2": "Nipakoti paripakkañāṇo.",
  "atk-s0514a3:2843_3": "Saṃvutindriyoti pihitachaḷindriyo rañño vā aṅgapaccaṅgāni orodhe vāssa na olokeyya.",
  "atk-s0514a3:2843_4": "Manopaṇidhisampannoti acapalena suṭṭhu ṭhapitena cittena samannāgato.",
  "atk-s0514a3:2844_0": "1484.",
  "atk-s0514a3:2845_0": "“Nāssa bhariyāhi kīḷeyya, na manteyya rahogato;",
  "atk-s0514a3:2846_0": "Nāssa kosā dhanaṃ gaṇhe, sa rājavasatiṃ vase.",
  "atk-s0514a3:2847_0": "1485.",
  "atk-s0514a3:2848_0": "“Na niddaṃ bahu maññeyya, na madāya suraṃ pive;",
  "atk-s0514a3:2849_0": "Nāssa dāye mige haññe, sa rājavasatiṃ vase.",
  "atk-s0514a3:2850_0": "1486.",
  "atk-s0514a3:2851_0": "“Nāssa pīṭhaṃ na pallaṅkaṃ, na kocchaṃ na nāvaṃ rathaṃ;",
  "atk-s0514a3:2852_0": "Sammatomhīti ārūhe, sa rājavasatiṃ vase.",
  "atk-s0514a3:2853_0": "1487.",
  "atk-s0514a3:2854_0": "“Nātidūre bhaje rañño, naccāsanne vicakkhaṇo;",
  "atk-s0514a3:2855_0": "Sammukhañcassa tiṭṭheyya, sandissanto sabhattuno.",
  "atk-s0514a3:2856_0": "1488.",
  "atk-s0514a3:2857_0": "“Na ve rājā sakhā hoti, na rājā hoti methuno;",
  "atk-s0514a3:2858_0": "Khippaṃ kujjhanti rājāno, sūkenakkhīva ghaṭṭitaṃ.",
  "atk-s0514a3:2859_0": "1489.",
  "atk-s0514a3:2860_0": "“Na pūjito maññamāno, medhāvī paṇḍito naro;",
  "atk-s0514a3:2861_0": "Pharusaṃ patimanteyya, rājānaṃ parisaṃgata”nti.",
  "atk-s0514a3:2862_0": "Tattha na manteyyāti tassa rañño bhariyāhi saddhiṃ neva kīḷeyya,",
  "atk-s0514a3:2862_1": "na raho manteyya.",
  "atk-s0514a3:2862_2": "Kosā dhananti rañño kosā dhanaṃ thenetvā na gaṇheyya.",
  "atk-s0514a3:2862_3": "Na madāyāti tātā,",
  "atk-s0514a3:2862_4": "rājasevako nāma madatthāya suraṃ na piveyya.",
  "atk-s0514a3:2862_5": "Nāssa dāye migeti assa rañño dinnābhaye mige na haññeyya.",
  "atk-s0514a3:2862_6": "Kocchanti bhaddapīṭhaṃ.",
  "atk-s0514a3:2862_7": "Sammatomhīti ahaṃ sammato hutvā evaṃ karomīti na āruheyya.",
  "atk-s0514a3:2862_8": "Sammukhañcassa tiṭṭheyyāti assa rañño purato khuddakamahantakathāsavanaṭṭhāne tiṭṭheyya.",
  "atk-s0514a3:2862_9": "Sandissanto sabhattunoti yo rājasevako tassa bhattuno dassanaṭṭhāne tiṭṭheyya.",
  "atk-s0514a3:2862_10": "Sūkenāti akkhimhi patitena vīhisūkādinā ghaṭṭitaṃ akkhi pakatisabhāvaṃ jahantaṃ yathā kujjhati nāma,",
  "atk-s0514a3:2862_11": "evaṃ kujjhanti,",
  "atk-s0514a3:2862_12": "na tesu vissāso kātabbo.",
  "atk-s0514a3:2862_13": "Pūjito maññamānoti ahaṃ rājapūjitomhīti maññamāno.",
  "atk-s0514a3:2862_14": "Pharusaṃ patimanteyyāti yena so kujjhati,",
  "atk-s0514a3:2862_15": "tathārūpaṃ na manteyya.",
  "atk-s0514a3:2863_0": "1490.",
  "atk-s0514a3:2864_0": "“Laddhadvāro labhe dvāraṃ, neva rājūsu vissase;",
  "atk-s0514a3:2865_0": "Aggīva saṃyato tiṭṭhe, sa rājavasatiṃ vase.",
  "atk-s0514a3:2866_0": "1491.",
  "atk-s0514a3:2867_0": "“Puttaṃ vā bhātaraṃ vā saṃ, sampaggaṇhāti khattiyo;",
  "atk-s0514a3:2868_0": "Gāmehi nigamehi vā, raṭṭhehi janapadehi vā;",
  "atk-s0514a3:2869_0": "Tuṇhībhūto upekkheyya, na bhaṇe chekapāpaka”nti.",
  "atk-s0514a3:2870_0": "Tattha laddhadvāro labhe dvāranti ahaṃ nippaṭihāro laddhadvāroti appaṭihāretvā na paviseyya,",
  "atk-s0514a3:2870_1": "punapi dvāraṃ labheyya,",
  "atk-s0514a3:2870_2": "paṭihāretvāva paviseyyāti attho.",
  "atk-s0514a3:2870_3": "Saṃyatoti appamatto hutvā.",
  "atk-s0514a3:2870_4": "Bhātaraṃ vā santi sakaṃ bhātaraṃ vā.",
  "atk-s0514a3:2870_5": "Sampaggaṇhātīti “asukagāmaṃ vā asukanigamaṃ vā assa demā”ti yadā sevakehi saddhiṃ katheti.",
  "atk-s0514a3:2870_6": "Na bhaṇe chekapāpakanti tadā guṇaṃ vā aguṇaṃ vā na bhaṇeyya.",
  "atk-s0514a3:2871_0": "1492.",
  "atk-s0514a3:2872_0": "“Hatthārohe anīkaṭṭhe, rathike pattikārake;",
  "atk-s0514a3:2873_0": "Tesaṃ kammāvadānena, rājā vaḍḍheti vetanaṃ;",
  "atk-s0514a3:2874_0": "Na tesaṃ antarā gacche, sa rājavasatiṃ vase.",
  "atk-s0514a3:2875_0": "1493.",
  "atk-s0514a3:2876_0": "“Cāpovūnudaro dhīro, vaṃsovāpi pakampaye;",
  "atk-s0514a3:2877_0": "Paṭilomaṃ na vatteyya, sa rājavasatiṃ vase.",
  "atk-s0514a3:2878_0": "1494.",
  "atk-s0514a3:2879_0": "“Cāpovūnudaro assa, macchovassa ajivhavā;",
  "atk-s0514a3:2880_0": "Appāsī nipako sūro, sa rājavasatiṃ vase”ti.",
  "atk-s0514a3:2881_0": "Tattha na tesaṃ antarā gaccheti tesaṃ lābhassa antarā na gacche,",
  "atk-s0514a3:2881_1": "antarāyaṃ na kareyya.",
  "atk-s0514a3:2881_2": "Vaṃsovāpīti yathā vaṃsagumbato uggatavaṃso vātena pahaṭakāle pakampati,",
  "atk-s0514a3:2881_3": "evaṃ raññā kathitakāle pakampeyya.",
  "atk-s0514a3:2881_4": "Cāpovūnudaroti yathā cāpo mahodaro na hoti,",
  "atk-s0514a3:2881_5": "evaṃ mahodaro na siyā.",
  "atk-s0514a3:2881_6": "Ajivhavāti yathā maccho ajivhatāya na katheti,",
  "atk-s0514a3:2881_7": "tathā sevako mandakathatāya ajivhavā bhaveyya.",
  "atk-s0514a3:2881_8": "Appāsīti bhojanamattaññū.",
  "atk-s0514a3:2882_0": "1495.",
  "atk-s0514a3:2883_0": "“Na bāḷhaṃ itthiṃ gaccheyya, sampassaṃ tejasaṅkhayaṃ;",
  "atk-s0514a3:2884_0": "Kāsaṃ sāsaṃ daraṃ bālyaṃ, khīṇamedho nigacchati.",
  "atk-s0514a3:2885_0": "1496.",
  "atk-s0514a3:2886_0": "“Nātivelaṃ pabhāseyya, na tuṇhī sabbadā siyā;",
  "atk-s0514a3:2887_0": "Avikiṇṇaṃ mitaṃ vācaṃ, patte kāle udīraye.",
  "atk-s0514a3:2888_0": "1497.",
  "atk-s0514a3:2889_0": "“Akkodhano asaṅghaṭṭo, sacco saṇho apesuṇo;",
  "atk-s0514a3:2890_0": "Samphaṃ giraṃ na bhāseyya, sa rājavasatiṃ vase.",
  "atk-s0514a3:2891_0": "1498.",
  "atk-s0514a3:2892_0": "“Mātāpettibharo assa, kule jeṭṭhāpacāyiko;",
  "atk-s0514a3:2893_0": "Saṇho sakhilasambhāso, sa rājavasatiṃ vase”ti.",
  "atk-s0514a3:2894_0": "Tattha na bāḷhanti punappunaṃ kilesavasena na gaccheyya.",
  "atk-s0514a3:2894_1": "Tejasaṅkhayanti evaṃ gacchanto hi puriso tejasaṅkhayaṃ gacchati pāpuṇāti,",
  "atk-s0514a3:2894_2": "taṃ sampassanto bāḷhaṃ na gaccheyya.",
  "atk-s0514a3:2894_3": "Daranti kāyadarathaṃ.",
  "atk-s0514a3:2894_4": "Bālyanti dubbalabhāvaṃ.",
  "atk-s0514a3:2894_5": "Khīṇamedhoti punappunaṃ kilesarativasena khīṇapañño puriso ete kāsādayo nigacchati.",
  "atk-s0514a3:2894_6": "Nātivelanti tātā rājūnaṃ santike pamāṇātikkantaṃ na bhāseyya.",
  "atk-s0514a3:2894_7": "Patte kāleti attano vacanakāle sampatte.",
  "atk-s0514a3:2894_8": "Asaṅghaṭṭoti paraṃ asaṅghaṭṭento.",
  "atk-s0514a3:2894_9": "Samphanti niratthakaṃ.",
  "atk-s0514a3:2894_10": "Giranti vacanaṃ.",
  "atk-s0514a3:2895_0": "1499.",
  "atk-s0514a3:2896_0": "“Vinīto sippavā danto, katatto niyato mudu;",
  "atk-s0514a3:2897_0": "Appamatto suci dakkho, sa rājavasatiṃ vase.",
  "atk-s0514a3:2898_0": "1500.",
  "atk-s0514a3:2899_0": "“Nivātavutti vuddhesu, sappatisso sagāravo;",
  "atk-s0514a3:2900_0": "Surato sukhasaṃvāso, sa rājavasatiṃ vase.",
  "atk-s0514a3:2901_0": "1501.",
  "atk-s0514a3:2902_0": "“Ārakā parivajjeyya, sahituṃ pahitaṃ janaṃ;",
  "atk-s0514a3:2903_0": "Bhattāraññevudikkheyya, na ca aññassa rājino”ti.",
  "atk-s0514a3:2904_0": "Tattha vinītoti ācārasampanno.",
  "atk-s0514a3:2904_1": "Sippavāti attano kule sikkhitabbasippena samannāgato.",
  "atk-s0514a3:2904_2": "Dantoti chasu dvāresu nibbisevano.",
  "atk-s0514a3:2904_3": "Katattoti sampāditatto.",
  "atk-s0514a3:2904_4": "Niyatoti yasādīni nissāya acalasabhāvo.",
  "atk-s0514a3:2904_5": "Mudūti anatimānī.",
  "atk-s0514a3:2904_6": "Appamattoti kattabbakiccesu pamādarahito.",
  "atk-s0514a3:2904_7": "Dakkhoti upaṭṭhāne cheko.",
  "atk-s0514a3:2904_8": "Nivātavuttīti nīcavutti.",
  "atk-s0514a3:2904_9": "Sukhasaṃvāsoti garusaṃvāsasīlo.",
  "atk-s0514a3:2904_10": "Sahituṃ patitanti pararājūhi sakarañño santikaṃ guyharakkhaṇavasena vā paṭicchannapākaṭakaraṇavasenavā pesitaṃ.",
  "atk-s0514a3:2904_11": "Tathārūpena hi saddhiṃ kathentopi rañño sammukhāva katheyya.",
  "atk-s0514a3:2904_12": "Bhattāraññevudikkheyyāti attano sāmikameva olokeyya.",
  "atk-s0514a3:2904_13": "Na ca aññassa rājinoti aññassa rañño santako na bhaveyya.",
  "atk-s0514a3:2905_0": "1502.",
  "atk-s0514a3:2906_0": "“Samaṇe brāhmaṇe cāpi, sīlavante bahussute;",
  "atk-s0514a3:2907_0": "Sakkaccaṃ payirupāseyya, sa rājavasatiṃ vase.",
  "atk-s0514a3:2908_0": "1503.",
  "atk-s0514a3:2909_0": "“Samaṇe brāhmaṇe cāpi, sīlavante bahussute;",
  "atk-s0514a3:2910_0": "Sakkaccaṃ anuvāseyya, sa rājavasatiṃ vase.",
  "atk-s0514a3:2911_0": "1504.",
  "atk-s0514a3:2912_0": "“Samaṇe brāhmaṇe cāpi, sīlavante bahussute;",
  "atk-s0514a3:2913_0": "Tappeyya annapānena, sa rājavasatiṃ vase.",
  "atk-s0514a3:2914_0": "1505.",
  "atk-s0514a3:2915_0": "“Samaṇe brāhmaṇe cāpi, sīlavante bahussute;",
  "atk-s0514a3:2916_0": "Āsajja paññe sevetha, ākaṅkhaṃ vuddhimattano”ti.",
  "atk-s0514a3:2917_0": "Tattha sakkaccaṃ payirupāseyyāti gāravena punappunaṃ upasaṅkameyya.",
  "atk-s0514a3:2917_1": "Anuvāseyyāti uposathavāsaṃ vasanto anuvatteyya.",
  "atk-s0514a3:2917_2": "Tappeyyāti yāvadatthaṃ dānena tappeyya.",
  "atk-s0514a3:2917_3": "Āsajjāti upasaṅkamitvā.",
  "atk-s0514a3:2917_4": "Paññeti paṇḍite,",
  "atk-s0514a3:2917_5": "āsajjapaññe vā,",
  "atk-s0514a3:2917_6": "asajjamānapaññeti attho.",
  "atk-s0514a3:2918_0": "1506.",
  "atk-s0514a3:2919_0": "“Dinnapubbaṃ na hāpeyya, dānaṃ samaṇabrāhmaṇe;",
  "atk-s0514a3:2920_0": "Na ca kiñci nivāreyya, dānakāle vaṇibbake.",
  "atk-s0514a3:2921_0": "1507.",
  "atk-s0514a3:2922_0": "“Paññavā buddhisampanno, vidhānavidhikovido;",
  "atk-s0514a3:2923_0": "Kālaññū samayaññū ca, sa rājavasatiṃ vase.",
  "atk-s0514a3:2924_0": "1508.",
  "atk-s0514a3:2925_0": "“Uṭṭhātā kammadheyyesu, appamatto vicakkhaṇo;",
  "atk-s0514a3:2926_0": "Susaṃvihitakammanto, sa rājavasatiṃ vase”ti.",
  "atk-s0514a3:2927_0": "Tattha dinnapubbanti pakatipaṭiyattaṃ dānavattaṃ.",
  "atk-s0514a3:2927_1": "Samaṇabrāhmaṇeti samaṇe vā brāhmaṇe vā.",
  "atk-s0514a3:2927_2": "Vaṇibbaketi dānakāle vaṇibbake āgate disvā kiñci na nivāreyya.",
  "atk-s0514a3:2927_3": "Paññavāti vicāraṇapaññāya yutto.",
  "atk-s0514a3:2927_4": "Buddhisampannoti avekallabuddhisampanno.",
  "atk-s0514a3:2927_5": "Vidhānavidhikovidoti nānappakāresu dāsakammakaraporisādīnaṃ saṃvidahanakoṭṭhāsesu cheko.",
  "atk-s0514a3:2927_6": "Kālaññūti “ayaṃ dānaṃ dātuṃ,",
  "atk-s0514a3:2927_7": "ayaṃ sīlaṃ rakkhituṃ,",
  "atk-s0514a3:2927_8": "ayaṃ uposathakammaṃ kātuṃ kālo”ti jāneyya.",
  "atk-s0514a3:2927_9": "Samayaññūti “ayaṃ kasanasamayo,",
  "atk-s0514a3:2927_10": "ayaṃ vapanasamayo,",
  "atk-s0514a3:2927_11": "ayaṃ vohārasamayo,",
  "atk-s0514a3:2927_12": "ayaṃ upaṭṭhānasamayo”ti jāneyya.",
  "atk-s0514a3:2927_13": "Kammadheyyesūti attano kattabbakammesu.",
  "atk-s0514a3:2928_0": "1509.",
  "atk-s0514a3:2929_0": "“Khalaṃ sālaṃ pasuṃ khettaṃ, gantā cassa abhikkhaṇaṃ;",
  "atk-s0514a3:2930_0": "Mitaṃ dhaññaṃ nidhāpeyya, mitaṃva pācaye ghare.",
  "atk-s0514a3:2931_0": "1510.",
  "atk-s0514a3:2932_0": "“Puttaṃ vā bhātaraṃ vā saṃ, sīlesu asamāhitaṃ;",
  "atk-s0514a3:2933_0": "Anaṅgavā hi te bālā, yathā petā tatheva te;",
  "atk-s0514a3:2934_0": "Coḷañca nesaṃ piṇḍañca, āsīnānaṃ padāpaye.",
  "atk-s0514a3:2935_0": "1511.",
  "atk-s0514a3:2936_0": "“Dāse kammakare pesse, sīlesu susamāhite;",
  "atk-s0514a3:2937_0": "Dakkhe uṭṭhānasampanne, ādhipaccamhi ṭhāpaye”ti.",
  "atk-s0514a3:2938_0": "Tattha pasuṃ khettanti gokulañceva sassaṭṭhānañca.",
  "atk-s0514a3:2938_1": "Gantāti gamanasīlo.",
  "atk-s0514a3:2938_2": "Mitanti minitvā ettakanti ñatvā koṭṭhesu nidhāpeyya.",
  "atk-s0514a3:2938_3": "Ghareti gharepi parijanaṃ gaṇetvā mitameva pacāpeyya.",
  "atk-s0514a3:2938_4": "Sīlesu asamāhitanti evarūpaṃ dussīlaṃ anācāraṃ kismiñci ādhipaccaṭṭhāne na ṭhapeyyāti attho.",
  "atk-s0514a3:2938_5": "Anaṅgavā hi te bālāti “aṅgametaṃ manussānaṃ,",
  "atk-s0514a3:2938_6": "bhātā loke pavuccatī”ti kiñcāpi jeṭṭhakaniṭṭhabhātaro aṅgasamānatāya “aṅga”nti vuttā,",
  "atk-s0514a3:2938_7": "ime pana dussīlā,",
  "atk-s0514a3:2938_8": "tasmā aṅgasamānā na honti.",
  "atk-s0514a3:2938_9": "Yathā pana susāne chaḍḍitā petā matā,",
  "atk-s0514a3:2938_10": "tatheva te.",
  "atk-s0514a3:2938_11": "Tasmā tādisā ādhipaccaṭṭhāne na ṭhapetabbā.",
  "atk-s0514a3:2938_12": "Kuṭumbañhi te vināsenti,",
  "atk-s0514a3:2938_13": "vinaṭṭhakuṭumbassa ca daliddassa rājavasati nāma na sampajjati.",
  "atk-s0514a3:2938_14": "Āsīnānanti āgantvā nisinnānaṃ puttabhātānaṃ matasattānaṃ matakabhattaṃ viya dento ghāsacchādanamattameva padāpeyya.",
  "atk-s0514a3:2938_15": "Uṭṭhānasampanneti uṭṭhānavīriyena samannāgate.",
  "atk-s0514a3:2939_0": "1512.",
  "atk-s0514a3:2940_0": "“Sīlavā ca alolo ca, anurakkho ca rājino;",
  "atk-s0514a3:2941_0": "Āvī raho hito tassa, sa rājavasatiṃ vase.",
  "atk-s0514a3:2942_0": "1513.",
  "atk-s0514a3:2943_0": "“Chandaññū rājino cassa, cittaṭṭho assa rājino;",
  "atk-s0514a3:2944_0": "Asaṅkusakavuttiṃssa, sa rājavasatiṃ vase.",
  "atk-s0514a3:2945_0": "1514.",
  "atk-s0514a3:2946_0": "“Ucchādaye ca nhāpaye, dhove pāde adhosiraṃ;",
  "atk-s0514a3:2947_0": "Āhatopi na kuppeyya, sa rājavasatiṃ vase”ti.",
  "atk-s0514a3:2948_0": "Tattha aloloti aluddho.",
  "atk-s0514a3:2948_1": "Cittaṭṭhoti citte ṭhito,",
  "atk-s0514a3:2948_2": "rājacittavasikoti attho.",
  "atk-s0514a3:2948_3": "Asaṅkusakavuttissāti appaṭilomavutti assa.",
  "atk-s0514a3:2948_4": "Adhosiranti pāde dhovantopi adhosiraṃ katvā heṭṭhāmukhova dhoveyya,",
  "atk-s0514a3:2948_5": "na rañño mukhaṃ ullokeyyāti attho.",
  "atk-s0514a3:2949_0": "1515.",
  "atk-s0514a3:2950_0": "“Kumbhampañjaliṃ kariyā, cāṭañcāpi padakkhiṇaṃ;",
  "atk-s0514a3:2951_0": "Kimeva sabbakāmānaṃ, dātāraṃ dhīramuttamaṃ.",
  "atk-s0514a3:2952_0": "1516.",
  "atk-s0514a3:2953_0": "“Yo deti sayanaṃ vatthaṃ, yānaṃ āvasathaṃ gharaṃ;",
  "atk-s0514a3:2954_0": "Pajjunnoriva bhūtāni, bhogehi abhivassati.",
  "atk-s0514a3:2955_0": "1517.",
  "atk-s0514a3:2956_0": "“Esayyo rājavasati, vattamāno yathā naro;",
  "atk-s0514a3:2957_0": "Ārādhayati rājānaṃ, pūjaṃ labhati bhattusū”ti.",
  "atk-s0514a3:2958_0": "Tattha kumbhampañjaliṃ kariyā,",
  "atk-s0514a3:2958_1": "cāṭañcāpi padakkhiṇanti vuddhiṃ paccāsīsanto puriso udakapūritaṃ kumbhaṃ disvā tassa añjaliṃ kareyya,",
  "atk-s0514a3:2958_2": "cāṭañca sakuṇaṃ padakkhiṇaṃ kareyya.",
  "atk-s0514a3:2958_3": "Añjaliṃ vā padakkhiṇaṃ vā karontassa te kiñci dātuṃ na sakkonti.",
  "atk-s0514a3:2958_4": "Kimevāti yo pana sabbakāmānaṃ dātā dhīro ca,",
  "atk-s0514a3:2958_5": "taṃ rājānaṃ kiṃkāraṇā na namasseyya.",
  "atk-s0514a3:2958_6": "Rājāyeva hi namassitabbo ca ārādhetabbo ca.",
  "atk-s0514a3:2958_7": "Pajjunnorivāti megho viya.",
  "atk-s0514a3:2958_8": "Esayyo rājavasatīti ayyo yā ayaṃ mayā kathitā,",
  "atk-s0514a3:2958_9": "esā rājavasati nāma rājasevakānaṃ anusāsanī.",
  "atk-s0514a3:2958_10": "Yathāti yāya rājavasatiyā vattamāno naro rājānaṃ ārādheti,",
  "atk-s0514a3:2958_11": "rājūnañca santikā pūjaṃ labhati, sā esāti.",
  "atk-s0514a3:2959_0": "Evaṃ asamadhuro vidhurapaṇḍito buddhalīlāya rājavasatiṃ kathesi;",
  "atk-s0514a3:2960_0": "Rājavasatikaṇḍaṃ niṭṭhitaṃ.",
  "atk-s0514a3:2961_0": "Antarapeyyālaṃ",
  "atk-s0514a3:2962_0": "Evaṃ puttadārañātimittasuhajjādayo anusāsantasseva tassa tayo divasā jātā.",
  "atk-s0514a3:2962_1": "So divasassa pāripūriṃ ñatvā pātova nhatvā nānaggarasabhojanaṃ bhuñjitvā “rājānaṃ apaloketvā māṇavena",
  "atk-s0514a3:2962_2": "saddhiṃ gamissāmī”ti ñātigaṇaparivuto rājanivesanaṃ gantvā rājānaṃ vanditvā ekamantaṃ ṭhito vattabbayuttakaṃ",
  "atk-s0514a3:2962_3": "vacanaṃ avoca.",
  "atk-s0514a3:2962_4": "Tamatthaṃ pakāsento satthā āha –",
  "atk-s0514a3:2963_0": "1518.",
  "atk-s0514a3:2964_0": "“Evaṃ samanusāsitvā, ñātisaṅghaṃ vicakkhaṇo;",
  "atk-s0514a3:2965_0": "Parikiṇṇo suhadehi, rājānamupasaṅkami.",
  "atk-s0514a3:2966_0": "1519.",
  "atk-s0514a3:2967_0": "“Vanditvā sirasā pāde, katvā ca naṃ padakkhiṇaṃ;",
  "atk-s0514a3:2968_0": "Vidhuro avaca rājānaṃ, paggahetvāna añjaliṃ.",
  "atk-s0514a3:2969_0": "1520.",
  "atk-s0514a3:2970_0": "“Ayaṃ maṃ māṇavo neti, kattukāmo yathāmati;",
  "atk-s0514a3:2971_0": "Ñātīnatthaṃ pavakkhāmi, taṃ suṇohi arindama.",
  "atk-s0514a3:2972_0": "1521.",
  "atk-s0514a3:2973_0": "“Putte ca me udikkhesi, yañca maññaṃ ghare dhanaṃ;",
  "atk-s0514a3:2974_0": "Yathā pecca na hāyetha, ñātisaṅgho mayī gate.",
  "atk-s0514a3:2975_0": "1522.",
  "atk-s0514a3:2976_0": "“Yatheva khalatī bhūmyā, bhūmyāyeva patiṭṭhati;",
  "atk-s0514a3:2977_0": "Evetaṃ khalitaṃ mayhaṃ, etaṃ passāmi accaya”nti.",
  "atk-s0514a3:2978_0": "Tattha suhadehīti suhadayehi ñātimittādīhi.",
  "atk-s0514a3:2978_1": "Yañca maññanti yañca me aññaṃ tayā ceva aññehi ca rājūhi dinnaṃ ghare aparimāṇaṃ dhanaṃ,",
  "atk-s0514a3:2978_2": "taṃ sabbaṃ tvameva olokeyyāsi.",
  "atk-s0514a3:2978_3": "Peccāti pacchākāle.",
  "atk-s0514a3:2978_4": "Khalatīti pakkhalati.",
  "atk-s0514a3:2978_5": "Evetanti evaṃ etaṃ.",
  "atk-s0514a3:2978_6": "Ahañhi bhūmiyaṃ khalitvā tattheva patiṭṭhitapuriso viya tumhesu khalitvā tumhesuyeva patiṭṭhahāmi.",
  "atk-s0514a3:2978_7": "Etaṃ passāmīti yo esa “kiṃ te rājā hotī”ti māṇavena puṭṭhassa mama tumhe anoloketvā saccaṃ apekkhitvā “dāsohamasmī”ti vadantassa accayo,",
  "atk-s0514a3:2978_8": "etaṃ accayaṃ passāmi,",
  "atk-s0514a3:2978_9": "añño pana me doso natthi,",
  "atk-s0514a3:2978_10": "taṃ me accayaṃ tumhe khamatha,",
  "atk-s0514a3:2978_11": "etaṃ hadaye katvā pacchā mama puttadāresu mā aparajjhitthāti.",
  "atk-s0514a3:2979_0": "Taṃ sutvā rājā “paṇḍita,",
  "atk-s0514a3:2979_1": "tava gamanaṃ mayhaṃ na ruccati,",
  "atk-s0514a3:2979_2": "māṇavaṃ upāyena pakkosāpetvā ghātetvā kilañjena paṭicchādetuṃ mayhaṃ ruccatī”ti dīpento gāthamāha –",
  "atk-s0514a3:2980_0": "1523.",
  "atk-s0514a3:2981_0": "“Sakkā na gantuṃ iti mayha hoti, chetvā vadhitvā idha kātiyānaṃ;",
  "atk-s0514a3:2982_0": "Idheva hohī iti mayha ruccati, mā tvaṃ agā uttamabhūripaññā”ti.",
  "atk-s0514a3:2983_0": "Tattha chetvāti idheva rājagehe taṃ pothetvā māretvā paṭicchādessāmīti.",
  "atk-s0514a3:2984_0": "Taṃ sutvā mahāsatto “deva, tumhākaṃ ajjhāsayo evarūpo hoti, so tumhesu ayutto”ti vatvā āha –",
  "atk-s0514a3:2985_0": "1524.",
  "atk-s0514a3:2986_0": "“Mā hevadhammesu manaṃ paṇīdahi, atthe ca dhamme ca yutto bhavassu;",
  "atk-s0514a3:2987_0": "Dhiratthu kammaṃ akusalaṃ anariyaṃ, yaṃ katvā pacchā nirayaṃ vajeyya.",
  "atk-s0514a3:2988_0": "1525.",
  "atk-s0514a3:2989_0": "“Nevesa dhammo na puneta kiccaṃ, ayiro hi dāsassa janinda issaro;",
  "atk-s0514a3:2990_0": "Ghātetuṃ jhāpetuṃ athopi hantuṃ, na ca mayha kodhatthi vajāmi cāha”nti.",
  "atk-s0514a3:2991_0": "Tattha mā hevadhammesu manaṃ paṇīdahīti adhammesu anatthesu ayuttesu tava cittaṃ mā heva paṇidahīti attho.",
  "atk-s0514a3:2991_1": "Pacchāti yaṃ kammaṃ katvāpi ajarāmaro na hoti,",
  "atk-s0514a3:2991_2": "atha kho pacchā nirayameva upapajjeyya.",
  "atk-s0514a3:2991_3": "Dhiratthu kammanti taṃ kammaṃ garahitaṃ atthu assa bhaveyya.",
  "atk-s0514a3:2991_4": "Nevesāti neva esa.",
  "atk-s0514a3:2991_5": "Ayiroti sāmiko.",
  "atk-s0514a3:2991_6": "Ghātetunti etāni ghātādīni kātuṃ ayiro dāsassa issaro,",
  "atk-s0514a3:2991_7": "sabbānetāni kātuṃ labhati,",
  "atk-s0514a3:2991_8": "mayhaṃ māṇave appamattakopi kodho natthi,",
  "atk-s0514a3:2991_9": "dinnakālato paṭṭhāya tava cittaṃ sandhāretuṃ vaṭṭati,",
  "atk-s0514a3:2991_10": "vajāmi ahaṃ narindāti āha –",
  "atk-s0514a3:2992_0": "Evaṃ vatvā mahāsatto rājānaṃ vanditvā rañño orodhe ca puttadāre ca rājaparisañca ovaditvā tesu sakabhāvena",
  "atk-s0514a3:2992_1": "saṇṭhātuṃ asakkuṇitvā mahāviravaṃ viravantesuyeva rājanivesanā nikkhami.",
  "atk-s0514a3:2992_2": "Sakalanagaravāsinopi “paṇḍito kira māṇavena saddhiṃ gamissati, etha,",
  "atk-s0514a3:2992_3": "passissāma na”nti mantayitvā rājaṅgaṇeyeva naṃ passiṃsu.",
  "atk-s0514a3:2992_4": "Atha ne mahāsatto assāsetvā “tumhe mā cintayittha,",
  "atk-s0514a3:2992_5": "sabbe saṅkhārā aniccā,",
  "atk-s0514a3:2992_6": "sarīraṃ addhuvaṃ,",
  "atk-s0514a3:2992_7": "yaso nāma vipattipariyosāno,",
  "atk-s0514a3:2992_8": "apica tumhe dānādīsu puññesu appamattā hothā”ti tesaṃ ovādaṃ datvā nivattāpetvā attano gehābhimukho pāyāsi.",
  "atk-s0514a3:2992_9": "Tasmiṃ khaṇe dhammapālakumāro bhātikagaṇaparivuto “pitu paccuggamanaṃ karissāmī”ti nikkhanto nivesanadvāreyeva pitu sammukho ahosi.",
  "atk-s0514a3:2992_10": "Mahāsatto taṃ disvā sakabhāvena saṇṭhātuṃ asakkonto upaguyha ure nipajjāpetvā nivesanaṃ pāvisi.",
  "atk-s0514a3:2992_11": "Tamatthaṃ pakāsento satthā āha –",
  "atk-s0514a3:2993_0": "1526.",
  "atk-s0514a3:2994_0": "“Jeṭṭhaputtaṃ upaguyha, vineyya hadaye daraṃ;",
  "atk-s0514a3:2995_0": "Assupuṇṇehi nettehi, pāvisī so mahāghara”nti.",
  "atk-s0514a3:2996_0": "Ghare panassa sahassaputtā,",
  "atk-s0514a3:2996_1": "sahassadhītaro,",
  "atk-s0514a3:2996_2": "sahassabhariyāyo,",
  "atk-s0514a3:2996_3": "ca sattavaṇṇadāsisatāni ca santi,",
  "atk-s0514a3:2996_4": "tehi ceva avasesadāsidāsakammakarañātimittasuhajjādīhi ca sakalanivesanaṃ yugantavātābhighātapatitehi sālehi sālavanaṃ viya nirantaraṃ ahosi.",
  "atk-s0514a3:2996_5": "Tamatthaṃ pakāsento satthā āha –",
  "atk-s0514a3:2997_0": "1527.",
  "atk-s0514a3:2998_0": "“Sālāva sammapatitā, mālutena pamadditā;",
  "atk-s0514a3:2999_0": "Senti puttā ca dārā ca, vidhurassa nivesane.",
  "atk-s0514a3:3000_0": "1528.",
  "atk-s0514a3:3001_0": "“Itthisahassaṃ bhariyānaṃ, dāsisattasatāni ca;",
  "atk-s0514a3:3002_0": "Bāhā paggayha pakkanduṃ, vidhurassa nivesane.",
  "atk-s0514a3:3003_0": "1529.",
  "atk-s0514a3:3004_0": "“Orodhā ca kumārā ca, vesiyānā ca brāhmaṇā;",
  "atk-s0514a3:3005_0": "Bāhā paggayha pakkanduṃ, vidhurassa nivesane.",
  "atk-s0514a3:3006_0": "1530.",
  "atk-s0514a3:3007_0": "“Hatthārohā anīkaṭṭhā, rathikā pattikārakā;",
  "atk-s0514a3:3008_0": "Bāhā paggayha pakkanduṃ, vidhurassa nivesane.",
  "atk-s0514a3:3009_0": "1531.",
  "atk-s0514a3:3010_0": "“Samāgatā jānapadā, negamā ca samāgatā;",
  "atk-s0514a3:3011_0": "Bāhā paggayha pakkanduṃ, vidhurassa nivesane.",
  "atk-s0514a3:3012_0": "1532.",
  "atk-s0514a3:3013_0": "“Itthisahassaṃ bhariyānaṃ, dāsisattasatāni ca;",
  "atk-s0514a3:3014_0": "Bāhā paggayha pakkantuṃ, kasmā no vijahissasi.",
  "atk-s0514a3:3015_0": "1533.",
  "atk-s0514a3:3016_0": "“Orodhā ca kumārā ca, vesiyānā ca brāhmaṇā;",
  "atk-s0514a3:3017_0": "Bāhā paggayha pakkanduṃ, kasmā no vijahissasi.",
  "atk-s0514a3:3018_0": "1534.",
  "atk-s0514a3:3019_0": "“Hatthārohā anīkaṭṭhā, rathikā pattikārakā;",
  "atk-s0514a3:3020_0": "Bāhā paggayha pakkanduṃ, kasmā no vijahissasi.",
  "atk-s0514a3:3021_0": "1535.",
  "atk-s0514a3:3022_0": "“Samāgatā jānapadā, negamā ca samāgatā;",
  "atk-s0514a3:3023_0": "Bāhā paggayha pakkanduṃ, kasmā no vijahissasī”ti.",
  "atk-s0514a3:3024_0": "Tattha sentīti mahātale chinnapādā viya patitā āvattantā parivattantā sayanti.",
  "atk-s0514a3:3024_1": "Itthisahassaṃ bhariyānanti bhariyānameva itthīnaṃ sahassaṃ.",
  "atk-s0514a3:3024_2": "Kasmā no vijahissasīti kena kāraṇena amhe vijahissasīti parideviṃsu.",
  "atk-s0514a3:3025_0": "Mahāsatto sabbaṃ taṃ mahājanaṃ assāsetvā ghare avasesakiccāni katvā antojanañca bahijanañca ovaditvā",
  "atk-s0514a3:3025_1": "ācikkhitabbayuttakaṃ sabbaṃ ācikkhitvā puṇṇakassa santikaṃ gantvā attano niṭṭhitakiccataṃ ārocesi.",
  "atk-s0514a3:3025_2": "Tamatthaṃ pakāsento satthā āha –",
  "atk-s0514a3:3026_0": "1536.",
  "atk-s0514a3:3027_0": "“Katvā gharesu kiccāni, anusāsitvā sakaṃ janaṃ;",
  "atk-s0514a3:3028_0": "Mittāmacce ca bhacce ca, puttadāre ca bandhave.",
  "atk-s0514a3:3029_0": "1537.",
  "atk-s0514a3:3030_0": "“Kammantaṃ saṃvidhetvāna, ācikkhitvā ghare dhanaṃ;",
  "atk-s0514a3:3031_0": "Nidhiñca iṇadānañca, puṇṇakaṃ etadabravi.",
  "atk-s0514a3:3032_0": "1538.",
  "atk-s0514a3:3033_0": "“Avasī tuvaṃ mayha tīhaṃ agāre, katāni kiccāni gharesu mayhaṃ;",
  "atk-s0514a3:3034_0": "Anusāsitā puttadārā mayā ca, karoma kaccāna yathāmatiṃ te”ti.",
  "atk-s0514a3:3035_0": "Tattha kammantaṃ saṃvidhetvānāti “evañca kātuṃ vaṭṭatī”ti ghare kattabbayuttakaṃ kammaṃ saṃvidahitvā.",
  "atk-s0514a3:3035_1": "Nidhinti nidahitvā ṭhapitadhanaṃ.",
  "atk-s0514a3:3035_2": "Iṇadānanti iṇavasena saṃyojitadhanaṃ.",
  "atk-s0514a3:3035_3": "Yathāmatiṃ teti idāni tava ajjhāsayānurūpaṃ karomāti vadati.",
  "atk-s0514a3:3036_0": "Puṇṇako āha –",
  "atk-s0514a3:3037_0": "1539.",
  "atk-s0514a3:3038_0": "“Sace hi katte anusāsitā te, puttā ca dārā anujīvino ca;",
  "atk-s0514a3:3039_0": "Handehi dānī taramānarūpo, dīgho hi addhāpi ayaṃ puratthā.",
  "atk-s0514a3:3040_0": "1540.",
  "atk-s0514a3:3041_0": "“Achambhitova gaṇhāhi, ājāneyyassa vāladhiṃ;",
  "atk-s0514a3:3042_0": "Idaṃ pacchimakaṃ tuyhaṃ, jīvalokassa dassana”nti.",
  "atk-s0514a3:3043_0": "Tattha katteti somanassappatto yakkho mahāsattaṃ ālapati.",
  "atk-s0514a3:3043_1": "Dīgho hi addhāpīti gantabbamaggopi dīgho.",
  "atk-s0514a3:3043_2": "“Achambhitovā”ti idaṃ so heṭṭhāpāsādaṃ anotaritvā tatova gantukāmo hutvā avaca.",
  "atk-s0514a3:3044_0": "Atha naṃ mahāsatto āha –",
  "atk-s0514a3:3045_0": "1541.",
  "atk-s0514a3:3046_0": "“Sohaṃ kissa nu bhāyissaṃ, yassa me natthi dukkaṭaṃ;",
  "atk-s0514a3:3047_0": "Kāyena vācā manasā, yena gaccheyya duggati”nti.",
  "atk-s0514a3:3048_0": "Tattha sohaṃ kissa nu bhāyissanti idaṃ mahāsatto “achambhitova gaṇhāhī”ti vuttattā evamāha.",
  "atk-s0514a3:3049_0": "Evaṃ mahāsatto sīhanādaṃ naditvā achambhito kesarasīho viya nibbhayo hutvā “ayaṃ sāṭako mama aruciyā",
  "atk-s0514a3:3049_1": "mā muccatū”ti adhiṭṭhānapāramiṃ purecārikaṃ katvā daḷhaṃ nivāsetvā assassa vāladhiṃ viyūhitvā ubhohi",
  "atk-s0514a3:3049_2": "hatthehi daḷhaṃ vāladhiṃ gahetvā dvīhi pādehi assassa ūrūsu paliveṭhetvā “māṇava,",
  "atk-s0514a3:3049_3": "gahito me vāladhi,",
  "atk-s0514a3:3049_4": "yathāruci yāhī”ti āha.",
  "atk-s0514a3:3049_5": "Tasmiṃ khaṇe puṇṇako manomayasindhavassa saññaṃ adāsi.",
  "atk-s0514a3:3049_6": "So paṇḍitaṃ ādāya ākāse pakkhandi.",
  "atk-s0514a3:3049_7": "Tamatthaṃ pakāsento satthā āha –",
  "atk-s0514a3:3050_0": "1542.",
  "atk-s0514a3:3051_0": "“So assarājā vidhuraṃ vahanto, pakkāmi vehāyasamantalikkhe;",
  "atk-s0514a3:3052_0": "Sākhāsu selesu asajjamāno, kāḷāgiriṃ khippamupāgamāsī”ti.",
  "atk-s0514a3:3053_0": "Tattha sākhāsu selesu asajjamānoti puṇṇako kira cintesi “dūraṃ agantvāva imaṃ himavantappadese rukkhesu",
  "atk-s0514a3:3053_1": "pabbatesu ca pothetvā māretvā hadayamaṃsaṃ ādāya kaḷevaraṃ pabbatantare chaḍḍetvā nāgabhavanameva gamissāmī”ti.",
  "atk-s0514a3:3053_2": "So rukkhe ca pabbate ca apariharitvā tesaṃ majjheneva assaṃ pesesi.",
  "atk-s0514a3:3053_3": "Mahāsattassānubhāvena rukkhāpi pabbatāpi sarīrato ubhosu passesu ratanamattaṃ paṭikkamanti.",
  "atk-s0514a3:3053_4": "So “mato vā,",
  "atk-s0514a3:3053_5": "no vā”ti parivattitvā mahāsattassa mukhaṃ olokento kañcanādāsamiva vippasannaṃ disvā “ayaṃ evaṃ na maratī”ti",
  "atk-s0514a3:3053_6": "punapi sakalahimavantappadese rukkhe ca pabbate ca tikkhattuṃ pothento pesesi.",
  "atk-s0514a3:3053_7": "Evaṃ pothentopi tatheva rukkhapabbatā dūrameva paṭikkamantiyeva.",
  "atk-s0514a3:3053_8": "Mahāsatto pana kilantakāyo ahosi.",
  "atk-s0514a3:3053_9": "Atha puṇṇako “ayaṃ neva marati,",
  "atk-s0514a3:3053_10": "idāni vātakkhandhe cuṇṇavicuṇṇaṃ karissāmī”ti kodhābhibhūto sattamaṃ vātakkhandhaṃ pakkhandi.",
  "atk-s0514a3:3053_11": "Bodhisattassānubhāvena vātakkhandho dvidhā hutvā bodhisattassa okāsaṃ akāsi.",
  "atk-s0514a3:3053_12": "Tato verambhavātehi paharāpesi,",
  "atk-s0514a3:3053_13": "verambhavātāpi satasahassaasanisaddo viya hutvā bodhisattassa okāsaṃ adaṃsu.",
  "atk-s0514a3:3053_14": "So puṇṇako tassa antarāyābhāvaṃ passanto taṃ ādāya kāḷapabbataṃ agamāsi.",
  "atk-s0514a3:3053_15": "Tena vuttaṃ –",
  "atk-s0514a3:3054_0": "“So assarājā vidhuraṃ vahanto, pakkāmi vehāyasamantalikkhe;",
  "atk-s0514a3:3055_0": "Sākhāsu selesu asajjamāno, kāḷāgiriṃ khippamupāgamāsī”ti.",
  "atk-s0514a3:3056_0": "Tattha asajjamānoti alaggamāno appaṭihaññamāno vidhurapaṇḍitaṃ vahanto kāḷapabbatamatthakaṃ upāgato.",
  "atk-s0514a3:3057_0": "Evaṃ puṇṇakassa mahāsattaṃ gahetvā gatakāle paṇḍitassa puttadārādayo puṇṇakassa vasanaṭṭhānaṃ gantvā",
  "atk-s0514a3:3057_1": "tattha mahāsattaṃ adisvā chinnapādā viya patitvā aparāparaṃ parivattamānā mahāsaddena parideviṃsu.",
  "atk-s0514a3:3057_2": "Tamatthaṃ pakāsento satthā āha –",
  "atk-s0514a3:3058_0": "1543.",
  "atk-s0514a3:3059_0": "“Itthisahassaṃ bhariyānaṃ, dāsisattasatāni ca;",
  "atk-s0514a3:3060_0": "Bāhā paggayha pakkanduṃ, ‘yakkho brāhmaṇavaṇṇena;",
  "atk-s0514a3:3061_0": "Vidhuraṃ ādāya gacchati’.",
  "atk-s0514a3:3062_0": "“Orodhā ca kumārā ca, vesiyānā ca brāhmaṇā;",
  "atk-s0514a3:3063_0": "Bāhā paggayha pakkanduṃ, ‘yakkho brāhmaṇavaṇṇena;",
  "atk-s0514a3:3064_0": "Vidhuraṃ ādāya gacchati’.",
  "atk-s0514a3:3065_0": "“Hatthārohā anīkaṭṭhā, rathikā pattikārakā;",
  "atk-s0514a3:3066_0": "Bāhā paggayha pakkanduṃ, ‘yakkho brāhmaṇavaṇṇena;",
  "atk-s0514a3:3067_0": "Vidhuraṃ ādāya gacchati’.",
  "atk-s0514a3:3068_0": "1544.",
  "atk-s0514a3:3069_0": "“Samāgatā jānapadā, negamā ca samāgatā;",
  "atk-s0514a3:3070_0": "Bāhā paggayha pakkanduṃ, ‘yakkho brāhmaṇavaṇṇena;",
  "atk-s0514a3:3071_0": "Vidhuraṃ ādāya gacchati’.",
  "atk-s0514a3:3072_0": "1545.",
  "atk-s0514a3:3073_0": "“Itthisahassaṃ bhariyānaṃ, dāsisattasatāni ca;",
  "atk-s0514a3:3074_0": "Bāhā paggayha pakkanduṃ, ‘paṇḍito so kuhiṃ gato’.",
  "atk-s0514a3:3075_0": "“Orodhā ca kumārā ca, vesiyānā ca brāhmaṇā;",
  "atk-s0514a3:3076_0": "Bāhā paggayha pakkanduṃ, ‘paṇḍito so kuhiṃ gato’.",
  "atk-s0514a3:3077_0": "“Hatthārohā anīkaṭṭhā, rathikā pattikārakā;",
  "atk-s0514a3:3078_0": "Bāhā paggayha pakkanduṃ, ‘paṇḍito so kuhiṃ gato’.",
  "atk-s0514a3:3079_0": "1546.",
  "atk-s0514a3:3080_0": "Samāgatā jānapadā, negamā ca samāgatā;",
  "atk-s0514a3:3081_0": "Bāhā paggayha pakkanduṃ, ‘paṇḍito so kuhiṃ gato”’ti.",
  "atk-s0514a3:3082_0": "Evaṃ pakkanditvā ca pana te sabbepi sakalanagaravāsīhi saddhiṃ roditvā rājadvāraṃ agamaṃsu.",
  "atk-s0514a3:3082_1": "Rājā mahantaṃ paridevasaddaṃ sutvā sīhapañjaraṃ vivaritvā “tumhe kasmā paridevathā”ti pucchi.",
  "atk-s0514a3:3082_2": "Athassa te “deva,",
  "atk-s0514a3:3082_3": "so kira māṇavo na brāhmaṇo,",
  "atk-s0514a3:3082_4": "yakkho pana brāhmaṇavaṇṇena āgantvā paṇḍitaṃ ādāya gato,",
  "atk-s0514a3:3082_5": "tena vinā amhākaṃ jīvitaṃ natthi.",
  "atk-s0514a3:3082_6": "Sace so ito sattame divase nāgamissati,",
  "atk-s0514a3:3082_7": "sakaṭasatehi sakaṭasahassehi ca dārūni saṅkaḍḍhitvā sabbe mayaṃ aggiṃ ujjāletvā pavisissāmā”ti imamatthaṃ ārocentā imaṃ gāthamāhaṃsu –",
  "atk-s0514a3:3083_0": "1547.",
  "atk-s0514a3:3084_0": "“Sace so sattarattena, nāgacchissati paṇḍito;",
  "atk-s0514a3:3085_0": "Sabbe aggiṃ pavekkhāma, natthattho jīvitena no”ti.",
  "atk-s0514a3:3086_0": "Sammāsambuddhassa parinibbutakālepi “mayaṃ aggiṃ pavisitvā marissāmā”ti vattāro nāma nāhesuṃ.",
  "atk-s0514a3:3086_1": "Aho subhāsitaṃ mahāsatte nāgarehīti.",
  "atk-s0514a3:3086_2": "Rājā tesaṃ kathaṃ sutvā “tumhe mā cintayittha,",
  "atk-s0514a3:3086_3": "mā socittha,",
  "atk-s0514a3:3086_4": "mā paridevittha,",
  "atk-s0514a3:3086_5": "madhurakatho paṇḍito māṇavaṃ dhammakathāya palobhetvā attano pādesu pātetvā sakalanagaravāsīnaṃ assumukhaṃ",
  "atk-s0514a3:3086_6": "hāsayanto na cirasseva āgamissatī”ti assāsento gāthamāha –",
  "atk-s0514a3:3087_0": "1548.",
  "atk-s0514a3:3088_0": "“Paṇḍito ca viyatto ca, vibhāvī ca vicakkhaṇo;",
  "atk-s0514a3:3089_0": "Khippaṃ mociya attānaṃ, mā bhāyitthāgamissatī”ti.",
  "atk-s0514a3:3090_0": "Tattha viyattoti veyyattiyā vicāraṇapaññāya samannāgato.",
  "atk-s0514a3:3090_1": "Vibhāvīti atthānatthaṃ kāraṇākāraṇaṃ vibhāvetvā dassetvā kathetuṃ samattho.",
  "atk-s0514a3:3090_2": "Vicakkhaṇoti taṅkhaṇeyeva ṭhānuppattikāya kāraṇacintanapaññāya yutto.",
  "atk-s0514a3:3090_3": "Mā bhāyitthāti mā bhāyatha,",
  "atk-s0514a3:3090_4": "attānaṃ mocetvā khippaṃ āgamissatīti assāseti.",
  "atk-s0514a3:3091_0": "Nāgarāpi “paṇḍito kira rañño kathetvā gato bhavissatī”ti assāsaṃ paṭilabhitvā attano gehāni pakkamiṃsu.",
  "atk-s0514a3:3092_0": "Antarapeyyālo niṭṭhito.",
  "atk-s0514a3:3093_0": "Sādhunaradhammakaṇḍaṃ",
  "atk-s0514a3:3094_0": "Puṇṇakopi mahāsattaṃ kāḷāgirimatthake ṭhapetvā “imasmiṃ jīvamāne mayhaṃ vuḍḍhi nāma natthi,",
  "atk-s0514a3:3094_1": "imaṃ māretvā hadayamaṃsaṃ gahetvā nāgabhavanaṃ gantvā vimalāya datvā irandhatiṃ gahetvā devalokaṃ gamissāmī”ti cintesi.",
  "atk-s0514a3:3094_2": "Tamatthaṃ pakāsento satthā āha –",
  "atk-s0514a3:3095_0": "1549.",
  "atk-s0514a3:3096_0": "“So tattha gantvāna vicintayanto, uccāvacā cetanakā bhavanti;",
  "atk-s0514a3:3097_0": "Nayimassa jīvena mamatthi kiñci, hantvānimaṃ hadayamānayissa”nti.",
  "atk-s0514a3:3098_0": "Tattha soti so puṇṇako.",
  "atk-s0514a3:3098_1": "Tattha gantvānāti gantvā tattha kāḷāgirimatthake ṭhito.",
  "atk-s0514a3:3098_2": "Uccāvacā cetanakā bhavantīti khaṇe khaṇe uppajjamānā cetanā uccāpi avacāpi uppajjanti.",
  "atk-s0514a3:3098_3": "Ṭhānaṃ kho panetaṃ vijjati,",
  "atk-s0514a3:3098_4": "yaṃ mametassa jīvitadānacetanāpi uppajjeyyāti.",
  "atk-s0514a3:3098_5": "Imassa pana jīvitena tahiṃ nāgabhavane mama appamattakampi kiñci kiccaṃ natthi,",
  "atk-s0514a3:3098_6": "idhevimaṃ māretvā assa hadayaṃ ānayissāmīti sanniṭṭhānamakāsīti attho.",
  "atk-s0514a3:3099_0": "Tato puna cintesi “yaṃnūnāhaṃ imaṃ sahatthena amāretvā bheravarūpadassanena jīvitakkhayaṃ pāpeyya”nti.",
  "atk-s0514a3:3099_1": "So bheravayakkharūpaṃ nimminitvā mahāsattaṃ tajjento āgantvā taṃ pātetvā dāṭhānaṃ antare katvā khāditukāmo viya ahosi,",
  "atk-s0514a3:3099_2": "mahāsattassa lomahaṃsanamattampi nāhosi.",
  "atk-s0514a3:3099_3": "Tato sīharūpena mattamahāhatthirūpena ca āgantvā dāṭhāhi ceva dantehi ca vijjhitukāmo viya ahosi.",
  "atk-s0514a3:3099_4": "Tathāpi abhāyantassa ekadoṇikanāvappamāṇaṃ mahantaṃ sappavaṇṇaṃ nimminitvā assasanto passasanto “susū”ti",
  "atk-s0514a3:3099_5": "saddaṃ karonto āgantvā mahāsattassa sakalasarīraṃ veṭhetvā matthake phaṇaṃ katvā aṭṭhāsi,",
  "atk-s0514a3:3099_6": "tassa sārajjamattampi nāhosi.",
  "atk-s0514a3:3099_7": "Atha “naṃ pabbatamatthake ṭhapetvā pātetvā cuṇṇavicuṇṇaṃ karissāmī”ti mahāvātaṃ samuṭṭhāpesi.",
  "atk-s0514a3:3099_8": "So tassa kesaggamattampi cāletuṃ nāsakkhi.",
  "atk-s0514a3:3099_9": "Atha naṃ tattheva pabbatamatthake ṭhapetvā hatthī viya khajjūrirukkhaṃ pabbataṃ aparāparaṃ cālesi,",
  "atk-s0514a3:3099_10": "tathāpi naṃ ṭhitaṭṭhānato kesaggamattampi cāletuṃ nāsakkhi.",
  "atk-s0514a3:3100_0": "Tato “saddasantāsenassa hadayaphālanaṃ katvā māressāmī”ti antopabbataṃ pavisitvā pathaviñca nabhañca ekaninnādaṃ karonto mahānādaṃ nadi,",
  "atk-s0514a3:3100_1": "evampissa sārajjamattampi nāhosi.",
  "atk-s0514a3:3100_2": "Jānāti hi mahāsatto “yakkhasīhahatthināgarājavesehi āgatopi mahāvātavuṭṭhiṃ samuṭṭhāpakopi pabbatacalanaṃ",
  "atk-s0514a3:3100_3": "karontopi antopabbataṃ pavisitvā nādaṃ vissajjentopi māṇavoyeva,",
  "atk-s0514a3:3100_4": "na añño”ti.",
  "atk-s0514a3:3100_5": "Tato puṇṇako cintesi “nāhaṃ imaṃ bāhirupakkamena māretuṃ sakkomi,",
  "atk-s0514a3:3100_6": "sahattheneva naṃ māressāmī”ti.",
  "atk-s0514a3:3100_7": "Tato yakkho mahāsattaṃ pabbatamuddhani ṭhapetvā pabbatapādaṃ gantvā maṇikkhandhe paṇḍusuttaṃ pavesento",
  "atk-s0514a3:3100_8": "viya pabbataṃ pavisitvā tāsento vagganto antopabbatena uggantvā mahāsattaṃ pāde daḷhaṃ gahetvā parivattetvā",
  "atk-s0514a3:3100_9": "adhosiraṃ katvā anālambe ākāse vissajjesi.",
  "atk-s0514a3:3100_10": "Tena vuttaṃ –",
  "atk-s0514a3:3101_0": "1550.",
  "atk-s0514a3:3102_0": "“So tattha gantvā pabbatantarasmiṃ, anto pavisitvāna paduṭṭhacitto;",
  "atk-s0514a3:3103_0": "Asaṃvutasmiṃ jagatippadese, adhosiraṃ dhārayi kātiyāno”ti.",
  "atk-s0514a3:3104_0": "Tattha so tattha gantvāti so puṇṇako pabbatamatthakā pabbatapādaṃ gantvā tattha pabbatantare ṭhatvā tassa",
  "atk-s0514a3:3104_1": "anto pavisitvā pabbatamatthake ṭhitassa heṭṭhā paññāyamāno asaṃvute bhūmipadese dhāresīti.",
  "atk-s0514a3:3104_2": "Na āditova dhāresi,",
  "atk-s0514a3:3104_3": "tattha pana taṃ khipitvā pannarasayojanamattaṃ bhaṭṭhakāle pabbatamuddhani ṭhitova hatthaṃ vaḍḍhetvā",
  "atk-s0514a3:3104_4": "adhosiraṃ bhassantaṃ pādesu gahetvā adhosirameva ukkhipitvā mukhaṃ olokento “na maratī”ti ñatvā dutiyampi",
  "atk-s0514a3:3104_5": "khipitvā tiṃsayojanamattaṃ bhaṭṭhakāle tatheva ukkhipitvā puna tassa mukhaṃ olokento jīvantameva disvā",
  "atk-s0514a3:3104_6": "cintesi “sace idāni saṭṭhiyojanamattaṃ bhassitvā na marissati,",
  "atk-s0514a3:3104_7": "pādesu naṃ gahetvā pabbatamuddhani pothetvā māressāmī”ti atha naṃ tatiyampi khipitvā saṭṭhiyojanamattaṃ",
  "atk-s0514a3:3104_8": "bhaṭṭhakāle hatthaṃ vaḍḍhetvā pādesu gahetvā ukkhipi.",
  "atk-s0514a3:3104_9": "Tato mahāsatto cintesi “ayaṃ maṃ paṭhamaṃ pannarasayojanaṭṭhānaṃ khipi,",
  "atk-s0514a3:3104_10": "dutiyampi tiṃsayojanaṃ,",
  "atk-s0514a3:3104_11": "tatiyampi saṭṭhiyojanaṃ,",
  "atk-s0514a3:3104_12": "idāni puna maṃ na khipissati,",
  "atk-s0514a3:3104_13": "ukkhipantoyeva pabbatamuddhani paharitvā māressati,",
  "atk-s0514a3:3104_14": "yāva maṃ ukkhipitvā pabbatamuddhani na potheti,",
  "atk-s0514a3:3104_15": "tāva naṃ adhosiro hutvā olambantova māraṇakāraṇaṃ pucchissāmī”ti.",
  "atk-s0514a3:3104_16": "Evaṃ cintetvā ca pana so achambhito asantasanto tathā akāsi.",
  "atk-s0514a3:3104_17": "Tena vuttaṃ “dhārayi kātiyāno”ti,",
  "atk-s0514a3:3104_18": "tikkhattuṃ khipitvā dhārayīti attho.",
  "atk-s0514a3:3105_0": "1551.",
  "atk-s0514a3:3106_0": "“So lambamāno narake papāte, mahabbhaye lomahaṃse vidugge;",
  "atk-s0514a3:3107_0": "Asantasanto kurūnaṃ kattuseṭṭho, iccabravi puṇṇakaṃ nāma yakkhaṃ.",
  "atk-s0514a3:3108_0": "1552.",
  "atk-s0514a3:3109_0": "“Ariyāvakāsosi anariyarūpo, asaññato saññatasannikāso;",
  "atk-s0514a3:3110_0": "Accāhitaṃ kammaṃ karosi ludraṃ, bhāve ca te kusalaṃ natthi kiñci.",
  "atk-s0514a3:3111_0": "1553.",
  "atk-s0514a3:3112_0": "“Yaṃ maṃ papātasmiṃ papātumicchasi, ko nu tavattho maraṇena mayhaṃ;",
  "atk-s0514a3:3113_0": "Amānusasseva tavajja vaṇṇo, ācikkha me tvaṃ katamāsi devatāti.",
  "atk-s0514a3:3114_0": "Tattha so lambamānoti so kurūnaṃ kattuseṭṭho tatiyavāre lambamāno.",
  "atk-s0514a3:3114_1": "Ariyāvakāsoti rūpena ariyasadiso devavaṇṇo hutvā carasi.",
  "atk-s0514a3:3114_2": "Asaññatoti kāyādīhi asaññato dussīlo.",
  "atk-s0514a3:3114_3": "Accāhitanti hitātikkantaṃ,",
  "atk-s0514a3:3114_4": "atiahitaṃ vā.",
  "atk-s0514a3:3114_5": "Bhāve ca teti tava citte appamattakampi kusalaṃ natthi.",
  "atk-s0514a3:3114_6": "Amānusasseva tavajja vaṇṇoti ajja tava idaṃ kāraṇaṃ amānusasseva.",
  "atk-s0514a3:3114_7": "Katamāsi devatāti yakkhānaṃ antare katarayakkho nāma tvaṃ.",
  "atk-s0514a3:3115_0": "Puṇṇako āha –",
  "atk-s0514a3:3116_0": "1554.",
  "atk-s0514a3:3117_0": "“Yadi te suto puṇṇako nāma yakkho, rañño kuverassa hi so sajibbo;",
  "atk-s0514a3:3118_0": "Bhūmindharo varuṇo nāma nāgo, brahā sucī vaṇṇabalūpapanno.",
  "atk-s0514a3:3119_0": "1555.",
  "atk-s0514a3:3120_0": "“Tassānujaṃ dhītaraṃ kāmayāmi, irandhatī nāma sā nāgakaññā;",
  "atk-s0514a3:3121_0": "Tassā sumajjhāya piyāya hetu, patārayiṃ tuyha vadhāya dhīrā”ti.",
  "atk-s0514a3:3122_0": "Tattha sajibboti sajīvo amacco.",
  "atk-s0514a3:3122_1": "Brahāti ārohapariṇāhasampanno uṭṭhāpitakañcanarūpasadiso.",
  "atk-s0514a3:3122_2": "Vaṇṇabalūpapannoti sarīravaṇṇena ca kāyabalena ca upagato.",
  "atk-s0514a3:3122_3": "Tassānujanti tassa anujātaṃ dhītaraṃ.",
  "atk-s0514a3:3122_4": "Patārayinti cittaṃ pavattesiṃ,",
  "atk-s0514a3:3122_5": "sanniṭṭhānamakāsinti attho.",
  "atk-s0514a3:3123_0": "Taṃ sutvā mahāsatto “ayaṃ loko duggahitena nassati,",
  "atk-s0514a3:3123_1": "nāgamāṇavikaṃ patthentassa mama maraṇena kiṃ payojanaṃ,",
  "atk-s0514a3:3123_2": "tathato kāraṇaṃ jānissāmī”ti cintetvā gāthamāha –",
  "atk-s0514a3:3124_0": "1556.",
  "atk-s0514a3:3125_0": "“Mā heva tvaṃ yakkha ahosi mūḷho, naṭṭhā bahū duggahītena loke;",
  "atk-s0514a3:3126_0": "Kiṃ te sumajjhāya piyāya kiccaṃ, maraṇena me iṅgha suṇomi sabba”nti.",
  "atk-s0514a3:3127_0": "Taṃ sutvā tassa ācikkhanto puṇṇako āha –",
  "atk-s0514a3:3128_0": "1557.",
  "atk-s0514a3:3129_0": "“Mahānubhāvassa mahoragassa, dhītukāmo ñātibhatohamasmi;",
  "atk-s0514a3:3130_0": "Taṃ yācamānaṃ sasuro avoca, yathā mamaññiṃsu sukāmanītaṃ.",
  "atk-s0514a3:3131_0": "1558.",
  "atk-s0514a3:3132_0": "“Dajjemu kho te sutanuṃ sunettaṃ, sucimhitaṃ candanalittagattaṃ;",
  "atk-s0514a3:3133_0": "Sace tuvaṃ hadayaṃ paṇḍitassa, dhammena laddhā idha māharesi;",
  "atk-s0514a3:3134_0": "Etena vittena kumāri labbhā, naññaṃ dhanaṃ uttari patthayāma.",
  "atk-s0514a3:3135_0": "1559.",
  "atk-s0514a3:3136_0": "“Evaṃ na mūḷhosmi suṇohi katte, na cāpi me duggahitatthi kiñci;",
  "atk-s0514a3:3137_0": "Hadayena te dhammaladdhena nāgā, irandhatiṃ nāgakaññaṃ dadanti.",
  "atk-s0514a3:3138_0": "1560.",
  "atk-s0514a3:3139_0": "“Tasmā ahaṃ tuyhaṃ vadhāya yutto, evaṃ mamattho maraṇena tuyhaṃ;",
  "atk-s0514a3:3140_0": "Idheva taṃ narake pātayitvā, hantvāna taṃ hadayamānayissa”nti.",
  "atk-s0514a3:3141_0": "Tattha dhītukāmoti dhītaraṃ kāmemi patthemi,",
  "atk-s0514a3:3141_1": "dhītu atthāya vicarāmi.",
  "atk-s0514a3:3141_2": "Ñātibhatohamasmīti tasmā tassa ñātibhatako nāma ahaṃ amhi.",
  "atk-s0514a3:3141_3": "Tanti taṃ nāgakaññaṃ.",
  "atk-s0514a3:3141_4": "Yācamānanti yācantaṃ maṃ.",
  "atk-s0514a3:3141_5": "Yathā manti yasmā maṃ.",
  "atk-s0514a3:3141_6": "Aññiṃsūti jāniṃsu.",
  "atk-s0514a3:3141_7": "Sukāmanītanti suṭṭhu esa kāmena nītoti sukāmanīto,",
  "atk-s0514a3:3141_8": "taṃ sukāmanītaṃ.",
  "atk-s0514a3:3141_9": "Tasmā sasuro ‘dajjemu kho te”tiādimavoca.",
  "atk-s0514a3:3141_10": "Tattha dajjemūti dadeyyāma.",
  "atk-s0514a3:3141_11": "Sutanunti sundarasarīraṃ.",
  "atk-s0514a3:3141_12": "Idha māharesīti idha nāgabhavane dhammena laddhā āhareyyāsīti.",
  "atk-s0514a3:3142_0": "Tassa taṃ kathaṃ sutvā mahāsatto cintesi “vimalāya mama hadayena kiccaṃ natthi,",
  "atk-s0514a3:3142_1": "varuṇanāgarājena mama dhammakathaṃ sutvā maṇinā maṃ pūjetvā tattha gatena mama dhammakathikabhāvo vaṇṇito bhavissati,",
  "atk-s0514a3:3142_2": "tato vimalāya mama dhammakathāya dohaḷo uppanno bhavissati,",
  "atk-s0514a3:3142_3": "varuṇena duggahitaṃ gahetvā puṇṇako āṇatto bhavissati,",
  "atk-s0514a3:3142_4": "svāyaṃ attanā duggahitena maṃ māretuṃ evarūpaṃ dukkhaṃ pāpesi,",
  "atk-s0514a3:3142_5": "mama paṇḍitabhāvo ṭhānuppattikāraṇacintanasamatthatā imasmiṃ maṃ mārente kiṃ karissati,",
  "atk-s0514a3:3142_6": "handāhaṃ saññāpessāmi na”nti.",
  "atk-s0514a3:3142_7": "Cintetvā ca pana “māṇava,",
  "atk-s0514a3:3142_8": "sādhunaradhammaṃ nāma jānāmi,",
  "atk-s0514a3:3142_9": "yāvāhaṃ na marāmi,",
  "atk-s0514a3:3142_10": "tāva maṃ pabbatamuddhani nisīdāpetvā sādhunaradhammaṃ nāma suṇohi,",
  "atk-s0514a3:3142_11": "pacchā yaṃ icchasi,",
  "atk-s0514a3:3142_12": "taṃ kareyyāsī”ti vatvā sādhunaradhammaṃ vaṇṇetvā attano jīvitaṃ āharāpento so adhosiro olambantova gāthamāha –",
  "atk-s0514a3:3143_0": "1561.",
  "atk-s0514a3:3144_0": "“Khippaṃ mamaṃ uddhara kātiyāna, hadayena me yadi te atthi kiccaṃ;",
  "atk-s0514a3:3145_0": "Ye kecime sādhunarassa dhammā, sabbeva te pātukaromi ajjā”ti.",
  "atk-s0514a3:3146_0": "Taṃ sutvā puṇṇako “ayaṃ paṇḍitena devamanussānaṃ akathitapubbo dhammo bhavissati,",
  "atk-s0514a3:3146_1": "khippameva naṃ uddharitvā sādhunaradhammaṃ suṇissāmī”ti cintetvā mahāsattaṃ ukkhipitvā pabbatamuddhani nisīdāpesi.",
  "atk-s0514a3:3146_2": "Tamatthaṃ pakāsento satthā āha –",
  "atk-s0514a3:3147_0": "1562.",
  "atk-s0514a3:3148_0": "“So puṇṇako kurūnaṃ kattuseṭṭhaṃ, nagamuddhani khippaṃ patiṭṭhapetvā;",
  "atk-s0514a3:3149_0": "Assatthamāsīnaṃ samekkhiyāna, paripucchi kattāramanomapaññaṃ.",
  "atk-s0514a3:3150_0": "1563.",
  "atk-s0514a3:3151_0": "“Samuddhaṭo mesi tuvaṃ papātā, hadayena te ajja mamatthi kiccaṃ;",
  "atk-s0514a3:3152_0": "Ye kecime sādhunarassa dhammā, sabbeva me pātukarohi ajjā”ti.",
  "atk-s0514a3:3153_0": "Tattha assatthamāsīnanti laddhassāsaṃ hutvā nisinnaṃ.",
  "atk-s0514a3:3153_1": "Samekkhiyānāti disvā.",
  "atk-s0514a3:3153_2": "Sādhunarassa dhammāti narassa sādhudhammā,",
  "atk-s0514a3:3153_3": "sundaradhammāti attho.",
  "atk-s0514a3:3154_0": "Taṃ sutvā mahāsatto āha –",
  "atk-s0514a3:3155_0": "1564.",
  "atk-s0514a3:3156_0": "“Samuddhaṭo tyasmi ahaṃ papātā, hadayena me yadi te atthi kiccaṃ;",
  "atk-s0514a3:3157_0": "Ye kecime sādhunarassa dhammā, sabbeva te pātukaromi ajjā”ti.",
  "atk-s0514a3:3158_0": "Tattha tyasmīti tayā asmi.",
  "atk-s0514a3:3159_0": "Atha naṃ mahāsatto “kiliṭṭhagattomhi,",
  "atk-s0514a3:3159_1": "nhāyāmi tāvā”ti āha.",
  "atk-s0514a3:3159_2": "Yakkhopi “sādhū”ti nhānodakaṃ āharitvā nhātakāle mahāsattassa dibbadussagandhamālādīni datvā alaṅkatappaṭiyattakāle dibbabhojanaṃ adāsi.",
  "atk-s0514a3:3159_3": "Atha mahāsatto bhuttabhojano kāḷāgirimatthakaṃ alaṅkārāpetvā āsanaṃ paññāpetvā alaṅkatadhammāsane nisīditvā",
  "atk-s0514a3:3159_4": "buddhalīlāya sādhunaradhammaṃ desento gāthamāha –",
  "atk-s0514a3:3160_0": "1565.",
  "atk-s0514a3:3161_0": "“Yātānuyāyī ca bhavāhi māṇava, allañca pāṇiṃ parivajjayassu;",
  "atk-s0514a3:3162_0": "Mā cassu mittesu kadāci dubbhī, mā ca vasaṃ asatīnaṃ nigacche”ti.",
  "atk-s0514a3:3163_0": "Tattha allañca pāṇiṃ parivajjayassūti allaṃ tintaṃ pāṇiṃ mā dahi mā jhāpehi.",
  "atk-s0514a3:3164_0": "Yakkho saṃkhittena bhāsite cattāro sādhunaradhamme bujjhituṃ asakkonto vitthārena pucchanto gāthamāha –",
  "atk-s0514a3:3165_0": "1566.",
  "atk-s0514a3:3166_0": "“Kathaṃ nu yātaṃ anuyāyi hoti, allañca pāṇiṃ dahate kathaṃ so;",
  "atk-s0514a3:3167_0": "Asatī ca kā ko pana mittadubbho, akkhāhi me pucchito etamattha”nti.",
  "atk-s0514a3:3168_0": "Mahāsattopissa kathesi –",
  "atk-s0514a3:3169_0": "1567.",
  "atk-s0514a3:3170_0": "“Asanthutaṃ nopi ca diṭṭhapubbaṃ, yo āsanenāpi nimantayeyya;",
  "atk-s0514a3:3171_0": "Tasseva atthaṃ puriso kareyya, yātānuyāyīti tamāhu paṇḍitā.",
  "atk-s0514a3:3172_0": "1568.",
  "atk-s0514a3:3173_0": "“Yassekarattampi ghare vaseyya, yatthannapānaṃ puriso labheyya;",
  "atk-s0514a3:3174_0": "Na tassa pāpaṃ manasāpi cintaye, adubbhapāṇiṃ dahate mittadubbho.",
  "atk-s0514a3:3175_0": "1569.",
  "atk-s0514a3:3176_0": "“Yassa rukkhassa chāyāya, nisīdeyya sayeyya vā;",
  "atk-s0514a3:3177_0": "Na tassa sākhaṃ bhañjeyya, mittadubbho hi pāpako.",
  "atk-s0514a3:3178_0": "1570.",
  "atk-s0514a3:3179_0": "“Puṇṇampi cemaṃ pathaviṃ dhanena, dajjitthiyā puriso sammatāya;",
  "atk-s0514a3:3180_0": "Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.",
  "atk-s0514a3:3181_0": "1571.",
  "atk-s0514a3:3182_0": "“Evaṃ kho yātaṃ anuyāyi hoti,",
  "atk-s0514a3:3183_0": "Allañca pāṇiṃ dahate punevaṃ;",
  "atk-s0514a3:3184_0": "Asatī ca sā so pana mittadubbho,",
  "atk-s0514a3:3185_0": "So dhammiko hohi jahassu adhamma”nti.",
  "atk-s0514a3:3186_0": "Tattha asanthutanti ekāhadvīhampi ekato avutthapubbaṃ.",
  "atk-s0514a3:3186_1": "Yo āsanenāpīti yo evarūpaṃ puggalaṃ āsanamattenapi nimantayeyya,",
  "atk-s0514a3:3186_2": "pageva annapānādīhi.",
  "atk-s0514a3:3186_3": "Tassevāti tassa pubbakārissa atthaṃ puriso karoteva.",
  "atk-s0514a3:3186_4": "Yātānuyāyīti pubbakāritāya yātassa puggalassa anuyāyī.",
  "atk-s0514a3:3186_5": "Paṭhamaṃ karonto hi yāyī nāma,",
  "atk-s0514a3:3186_6": "pacchā karonto anuyāyī nāmāti evaṃ paṇḍitā kathenti.",
  "atk-s0514a3:3186_7": "Ayaṃ devarāja,",
  "atk-s0514a3:3186_8": "paṭhamo sādhunaradhammo.",
  "atk-s0514a3:3186_9": "Adubbhapāṇinti adubbhakaṃ attano bhuñjanahatthameva dahanto hi mittadubbhī nāma hoti.",
  "atk-s0514a3:3186_10": "Iti allahatthassa ajjhāpanaṃ nāma ayaṃ dutiyo sādhunaradhammo.",
  "atk-s0514a3:3186_11": "Na tassāti tassa sākhaṃ vā pattaṃ vā na bhañjeyya.",
  "atk-s0514a3:3186_12": "Kiṃkāraṇā?",
  "atk-s0514a3:3186_13": "Mittadubbho hi pāpako.",
  "atk-s0514a3:3186_14": "Iti paribhuttacchāyassa acetanassa rukkhassapi pāpaṃ karonto mittadubbhī nāma hoti,",
  "atk-s0514a3:3186_15": "kimaṅgaṃ pana manussabhūtassāti.",
  "atk-s0514a3:3186_16": "Evaṃ mittesu adubbhanaṃ nāma ayaṃ tatiyo sādhunaradhammo.",
  "atk-s0514a3:3186_17": "Dajjitthiyāti dadeyya itthiyā.",
  "atk-s0514a3:3186_18": "Sammatāyāti “ahameva tassā piyo, na añño,",
  "atk-s0514a3:3186_19": "maññeva sā icchatī”ti evaṃ suṭṭhu matāya.",
  "atk-s0514a3:3186_20": "Laddhā khaṇanti aticārassa okāsaṃ labhitvā.",
  "atk-s0514a3:3186_21": "Asatīnanti asaddhammasamannāgatānaṃ itthīnaṃ.",
  "atk-s0514a3:3186_22": "Iti mātugāmaṃ nissāya pāpassa akaraṇaṃ nāma ayaṃ catuttho sādhunaradhammo.",
  "atk-s0514a3:3186_23": "So dhammiko hohīti devarāja,",
  "atk-s0514a3:3186_24": "so tvaṃ imehi catūhi sādhunaradhammehi yutto hohīti.",
  "atk-s0514a3:3187_0": "Evaṃ mahāsatto yakkhassa cattāro sādhunaradhamme buddhalīlāya kathesi.",
  "atk-s0514a3:3188_0": "Sādhunaradhammakaṇḍaṃ niṭṭhitaṃ.",
  "atk-s0514a3:3189_0": "Kāḷāgirikaṇḍaṃ",
  "atk-s0514a3:3190_0": "Te dhamme suṇantoyeva puṇṇako sallakkhesi “catūsupi ṭhānesu paṇḍito attano jīvitameva yācati,",
  "atk-s0514a3:3190_1": "ayaṃ kho mayhaṃ pubbe asanthutasseva sakkāramakāsi,",
  "atk-s0514a3:3190_2": "ahamassa nivesane tīhaṃ mahantaṃ yasaṃ anubhavanto vasiṃ,",
  "atk-s0514a3:3190_3": "ahañcimaṃ pāpakammaṃ karonto mātugāmaṃ nissāya karomi,",
  "atk-s0514a3:3190_4": "sabbathāpi ahameva mittadubbhī.",
  "atk-s0514a3:3190_5": "Sace paṇḍitaṃ aparajjhāmi,",
  "atk-s0514a3:3190_6": "na sādhunaradhamme vattissāmi nāma,",
  "atk-s0514a3:3190_7": "tasmā kiṃ me nāgamāṇavikāya,",
  "atk-s0514a3:3190_8": "indapatthanagaravāsīnaṃ assumukhāni hāsento imaṃ vegena tattha netvā dhammasabhāyaṃ otāressāmī”ti cintetvā gāthamāha –",
  "atk-s0514a3:3191_0": "1572.",
  "atk-s0514a3:3192_0": "“Avasiṃ ahaṃ tuyha tīhaṃ agāre, annena pānena upaṭṭhitosmi;",
  "atk-s0514a3:3193_0": "Mitto mamāsī visajjāmahaṃ taṃ, kāmaṃ gharaṃ uttamapañña gaccha.",
  "atk-s0514a3:3194_0": "1573.",
  "atk-s0514a3:3195_0": "Api hāyatu nāgakulā attho, alampi me nāgakaññāya hotu;",
  "atk-s0514a3:3196_0": "So tvaṃ sakeneva subhāsitena, muttosi me ajja vadhāya paññā”ti.",
  "atk-s0514a3:3197_0": "Tattha upaṭṭhitosmīti tayā upaṭṭhitosmi.",
  "atk-s0514a3:3197_1": "Visajjāmahaṃ tanti vissajjemi ahaṃ taṃ.",
  "atk-s0514a3:3197_2": "Kāmanti ekaṃsena.",
  "atk-s0514a3:3197_3": "Vadhāyāti vadhato.",
  "atk-s0514a3:3197_4": "Paññāti paññavanta.",
  "atk-s0514a3:3198_0": "Atha naṃ mahāsatto “māṇava,",
  "atk-s0514a3:3198_1": "tvaṃ tāva maṃ attano gharaṃ mā pesehi,",
  "atk-s0514a3:3198_2": "nāgabhavanameva maṃ nehī”ti vadanto gāthamāha –",
  "atk-s0514a3:3199_0": "1574.",
  "atk-s0514a3:3200_0": "“Handa tuvaṃ yakkha mamampi nehi, sasuraṃ te atthaṃ mayi carassu;",
  "atk-s0514a3:3201_0": "Mayañca nāgādhipatiṃ vimānaṃ, dakkhemu nāgassa adiṭṭhapubba”nti.",
  "atk-s0514a3:3202_0": "Tattha handāti vavassaggatthe nipāto.",
  "atk-s0514a3:3202_1": "Sasuraṃ te atthaṃ mayi carassūti tava sasurassa santakaṃ atthaṃ mayi cara mā nāsehi.",
  "atk-s0514a3:3202_2": "Nāgādhipatiṃ vimānanti ahampi nāgādhipatiñca vimānañcassa adiṭṭhapubbaṃ passeyyaṃ.",
  "atk-s0514a3:3203_0": "Taṃ sutvā puṇṇako āha –",
  "atk-s0514a3:3204_0": "1575.",
  "atk-s0514a3:3205_0": "“Yaṃ ve narassa ahitāya assa, na taṃ pañño arahati dassanāya;",
  "atk-s0514a3:3206_0": "Atha kena vaṇṇena amittagāmaṃ, tuvamicchasi uttamapañña gantu”nti.",
  "atk-s0514a3:3207_0": "Tattha amittagāmanti amittassa vasanaṭṭhānaṃ, amittasamāgamanti attho.",
  "atk-s0514a3:3208_0": "Atha naṃ mahāsatto āha –",
  "atk-s0514a3:3209_0": "1576.",
  "atk-s0514a3:3210_0": "“Addhā pajānāmi ahampi etaṃ, na taṃ pañño arahati dassanāya;",
  "atk-s0514a3:3211_0": "Pāpañca me natthi kataṃ kuhiñci, tasmā na saṅke maraṇāgamāyā”ti.",
  "atk-s0514a3:3212_0": "Tattha maraṇāgamāyāti maraṇassa āgamāya.",
  "atk-s0514a3:3213_0": "Apica, devarāja,",
  "atk-s0514a3:3213_1": "tādiso yakkho kakkhaḷo mayā dhammakathāya palobhetvā mudukato,",
  "atk-s0514a3:3213_2": "idāneva maṃ “alaṃ me nāgamāṇavikāya,",
  "atk-s0514a3:3213_3": "attano gharaṃ yāhī”ti vadesi,",
  "atk-s0514a3:3213_4": "nāgarājassa mudukaraṇaṃ mama bhāro,",
  "atk-s0514a3:3213_5": "nehiyeva maṃ tatthāti.",
  "atk-s0514a3:3213_6": "Tassa taṃ vacanaṃ sutvā puṇṇako “sādhū”ti sampaṭicchitvā tuṭṭhacitto āha –",
  "atk-s0514a3:3214_0": "1577.",
  "atk-s0514a3:3215_0": "“Handa ca ṭhānaṃ atulānubhāvaṃ, mayā saha dakkhasi ehi katte;",
  "atk-s0514a3:3216_0": "Yatthacchati naccagītehi nāgo, rājā yathā vessavaṇo naḷiññaṃ.",
  "atk-s0514a3:3217_0": "1578.",
  "atk-s0514a3:3218_0": "“Naṃ nāgakaññā caritaṃ gaṇena, nikīḷitaṃ niccamaho ca rattiṃ;",
  "atk-s0514a3:3219_0": "Pahūtamālyaṃ bahupupphachannaṃ, obhāsatī vijjurivantalikkhe.",
  "atk-s0514a3:3220_0": "1579.",
  "atk-s0514a3:3221_0": "“Annena pānena upetarūpaṃ, naccehi gītehi ca vāditehi;",
  "atk-s0514a3:3222_0": "Paripūraṃ kaññāhi alaṅkatāhi, upasobhati vatthapilandhanenā”ti.",
  "atk-s0514a3:3223_0": "Tattha handa cāti nipātamattameva.",
  "atk-s0514a3:3223_1": "Ṭhānanti nāgarājassa vasanaṭṭhānaṃ.",
  "atk-s0514a3:3223_2": "Naḷiññanti naḷiniyaṃ nāma rājadhāniyaṃ.",
  "atk-s0514a3:3223_3": "Caritaṃ gaṇenāti taṃ nāgakaññānaṃ gaṇena caritaṃ.",
  "atk-s0514a3:3223_4": "Nikīḷitanti niccaṃ aho ca rattiñca nāgakaññāhi kīḷitānukīḷitaṃ.",
  "atk-s0514a3:3224_0": "Evañca pana vatvā puṇṇako mahāsattaṃ assapiṭṭhaṃ āropetvā tattha nesi.",
  "atk-s0514a3:3224_1": "Tamatthaṃ pakāsento satthā āha –",
  "atk-s0514a3:3225_0": "1580.",
  "atk-s0514a3:3226_0": "“So puṇṇako kurūnaṃ kattuseṭṭhaṃ, nisīdayī pacchato āsanasmiṃ;",
  "atk-s0514a3:3227_0": "Ādāya kattāramanomapaññaṃ, upānayī bhavanaṃ nāgarañño.",
  "atk-s0514a3:3228_0": "1581.",
  "atk-s0514a3:3229_0": "“Patvāna ṭhānaṃ atulānubhāvaṃ, aṭṭhāsi kattā pacchato puṇṇakassa;",
  "atk-s0514a3:3230_0": "Sāmaggipekkhamāno nāgarājā, pubbeva jāmātaramajjhabhāsathā”ti.",
  "atk-s0514a3:3231_0": "Tattha so puṇṇakoti bhikkhave,",
  "atk-s0514a3:3231_1": "so evaṃ nāgabhavanaṃ vaṇṇetvā paṇḍitaṃ attano ājaññaṃ āropetvā nāgabhavanaṃ nesi.",
  "atk-s0514a3:3231_2": "Ṭhānanti nāgarājassa vasanaṭṭhānaṃ.",
  "atk-s0514a3:3231_3": "Pacchato puṇṇakassāti puṇṇakassa kira etadahosi “sace nāgarājā paṇḍitaṃ disvā muducitto bhavissati,",
  "atk-s0514a3:3231_4": "iccetaṃ kusalaṃ. No ce,",
  "atk-s0514a3:3231_5": "tassa taṃ apassantasseva sindhavaṃ āropetvā ādāya gamissāmī”ti.",
  "atk-s0514a3:3231_6": "Atha naṃ pacchato ṭhapesi.",
  "atk-s0514a3:3231_7": "Tena vuttaṃ “pacchato puṇṇakassā”ti.",
  "atk-s0514a3:3231_8": "Sāmaggipekkhamānoti sāmaggiṃ apekkhamāno.",
  "atk-s0514a3:3231_9": "“Sāmaṃ apekkhī”tipi pāṭho,",
  "atk-s0514a3:3231_10": "attano jāmātaraṃ passitvā paṭhamataraṃ sayameva ajjhabhāsathāti attho.",
  "atk-s0514a3:3232_0": "Nāgarājā āha –",
  "atk-s0514a3:3233_0": "1582.",
  "atk-s0514a3:3234_0": "“Yannu tuvaṃ agamā maccalokaṃ, anvesamāno hadayaṃ paṇḍitassa;",
  "atk-s0514a3:3235_0": "Kacci samiddhena idhānupatto, ādāya kattāramanomapañña”nti.",
  "atk-s0514a3:3236_0": "Tattha kacci samiddhenāti kacci te manorathena samiddhena nipphannena idhāgatosīti pucchati.",
  "atk-s0514a3:3237_0": "Puṇṇako āha –",
  "atk-s0514a3:3238_0": "1583.",
  "atk-s0514a3:3239_0": "“Ayañhi so āgato yaṃ tvamicchasi, dhammena laddho mama dhammapālo;",
  "atk-s0514a3:3240_0": "Taṃ passatha sammukhā bhāsamānaṃ, sukho have sappurisehi saṅgamo”ti.",
  "atk-s0514a3:3241_0": "Tattha yaṃ tvamicchasīti yaṃ tvaṃ icchasi.",
  "atk-s0514a3:3241_1": "“Yantu micchasī”tipi pāṭho.",
  "atk-s0514a3:3241_2": "Sammukhā bhāsamānanti taṃ lokasakkataṃ dhammapālaṃ idāni madhurena sarena dhammaṃ bhāsamānaṃ sammukhāva passatha,",
  "atk-s0514a3:3241_3": "sappurisehi ekaṭṭhāne samāgamo hi nāma sukho hotīti.",
  "atk-s0514a3:3242_0": "Kāḷāgirikaṇḍaṃ niṭṭhitaṃ.",
  "atk-s0514a3:3243_0": "Tato nāgarājā mahāsattaṃ disvā gāthamāha –",
  "atk-s0514a3:3244_0": "1584.",
  "atk-s0514a3:3245_0": "“Adiṭṭhapubbaṃ disvāna, macco maccubhayaṭṭito;",
  "atk-s0514a3:3246_0": "Byamhito nābhivādesi, nayidaṃ paññavatāmivā”ti.",
  "atk-s0514a3:3247_0": "Tattha byamhitoti bhīto.",
  "atk-s0514a3:3247_1": "Idaṃ vuttaṃ hoti – paṇḍita,",
  "atk-s0514a3:3247_2": "tvaṃ adiṭṭhapubbaṃ nāgabhavanaṃ disvā maraṇabhayena aṭṭito bhīto hutvā yaṃ maṃ nābhivādesi,",
  "atk-s0514a3:3247_3": "idaṃ kāraṇaṃ paññavantānaṃ na hotīti.",
  "atk-s0514a3:3248_0": "Evaṃ vandanaṃ paccāsīsantaṃ nāgarājānaṃ mahāsatto “na tvaṃ mayā vanditabbo”ti avatvāva attano ñāṇavantatāya",
  "atk-s0514a3:3248_1": "upāyakosallena “ahaṃ vajjhappattabhāvena naṃ taṃ vandāmī”ti vadanto gāthādvayamāha –",
  "atk-s0514a3:3249_0": "1585.",
  "atk-s0514a3:3250_0": "“Na camhi byamhito nāga, na ca maccubhayaṭṭito;",
  "atk-s0514a3:3251_0": "Na vajjho abhivādeyya, vajjhaṃ vā nābhivādaye.",
  "atk-s0514a3:3252_0": "1586.",
  "atk-s0514a3:3253_0": "“Kathaṃ no abhivādeyya, abhivādāpayetha ve;",
  "atk-s0514a3:3254_0": "Yaṃ naro hantumiccheyya, taṃ kammaṃ nupapajjatī”ti.",
  "atk-s0514a3:3255_0": "Tassattho – nevāhaṃ, nāgarāja,",
  "atk-s0514a3:3255_1": "adiṭṭhapubbaṃ nāgabhavanaṃ disvā bhīto,",
  "atk-s0514a3:3255_2": "na maraṇabhayaṭṭito.",
  "atk-s0514a3:3255_3": "Mādisassa hi maraṇabhayaṃ nāma natthi,",
  "atk-s0514a3:3255_4": "vajjho pana abhivādetuṃ,",
  "atk-s0514a3:3255_5": "vajjhaṃ vā avajjhopi abhivādāpetuṃ na labhati.",
  "atk-s0514a3:3255_6": "Yañhi naro hantumiccheyya,",
  "atk-s0514a3:3255_7": "so taṃ kathaṃ nu abhivādeyya,",
  "atk-s0514a3:3255_8": "kathaṃ vā tena attānaṃ abhivādāpayetha ve.",
  "atk-s0514a3:3255_9": "Tassa hi taṃ kammaṃ na upapajjati.",
  "atk-s0514a3:3255_10": "Tvañca kira maṃ mārāpetuṃ imaṃ āṇāpesi,",
  "atk-s0514a3:3255_11": "kathāhaṃ taṃ vandādhīti.",
  "atk-s0514a3:3256_0": "Taṃ sutvā nāgarājā mahāsattassa thutiṃ karonto dve gāthā abhāsi –",
  "atk-s0514a3:3257_0": "1587.",
  "atk-s0514a3:3258_0": "“Evametaṃ yathā brūsi, saccaṃ bhāsasi paṇḍita;",
  "atk-s0514a3:3259_0": "Na vajjho abhivādeyya, vajjhaṃ vā nābhivādaye.",
  "atk-s0514a3:3260_0": "1588.",
  "atk-s0514a3:3261_0": "Kathaṃ no abhivādeyya, abhivādāpayetha ve;",
  "atk-s0514a3:3262_0": "Yaṃ naro hantumiccheyya, taṃ kammaṃ nupapajjatī”ti.",
  "atk-s0514a3:3263_0": "Idāni mahāsatto nāgarājena saddhiṃ paṭisanthāraṃ karonto āha –",
  "atk-s0514a3:3264_0": "1589.",
  "atk-s0514a3:3265_0": "“Asassataṃ sassataṃ nu tavayidaṃ, iddhī jutī balavīriyūpapatti;",
  "atk-s0514a3:3266_0": "Pucchāmi taṃ nāgarājetamatthaṃ, kathaṃ nu te laddhamidaṃ vimānaṃ.",
  "atk-s0514a3:3267_0": "1590.",
  "atk-s0514a3:3268_0": "“Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;",
  "atk-s0514a3:3269_0": "Akkhāhi me nāgarājetamatthaṃ, yatheva te laddhamidaṃ vimāna”nti.",
  "atk-s0514a3:3270_0": "Tattha tavayidanti idaṃ tava yasajātaṃ,",
  "atk-s0514a3:3270_1": "vimānaṃ vā asassataṃ sassatasadisaṃ,",
  "atk-s0514a3:3270_2": "“mā kho yasaṃ nissāya pāpamakāsī”ti iminā padena attano jīvitaṃ yācati.",
  "atk-s0514a3:3270_3": "Iddhīti nāgaiddhi ca nāgajuti ca kāyabalañca cetasikavīriyañca nāgabhavane upapatti ca yañca te idaṃ vimānaṃ,",
  "atk-s0514a3:3270_4": "pucchāmi taṃ nāgarāja,",
  "atk-s0514a3:3270_5": "etamatthaṃ,",
  "atk-s0514a3:3270_6": "kathaṃ nu te idaṃ sabbaṃ laddhanti.",
  "atk-s0514a3:3270_7": "Adhiccaladdhanti kiṃ nu tayā idaṃ vimānaṃ evaṃ sampannaṃ adhicca akāraṇena laddhaṃ,",
  "atk-s0514a3:3270_8": "udāhu utupariṇāmajaṃ te idaṃ,",
  "atk-s0514a3:3270_9": "udāhu sayaṃ sahattheneva kataṃ,",
  "atk-s0514a3:3270_10": "udāhu devehi te dinnaṃ,",
  "atk-s0514a3:3270_11": "yatheva te idaṃ laddhaṃ,",
  "atk-s0514a3:3270_12": "etaṃ me atthaṃ akkhāhīti.",
  "atk-s0514a3:3271_0": "Taṃ sutvā nāgarājā āha –",
  "atk-s0514a3:3272_0": "1591.",
  "atk-s0514a3:3273_0": "“Nādhiccaladdhaṃ na pariṇāmajaṃ me, na sayaṃkataṃ nāpi devehi dinnaṃ;",
  "atk-s0514a3:3274_0": "Sakehi kammehi apāpakehi, puññehi me laddhamidaṃ vimāna”nti.",
  "atk-s0514a3:3275_0": "Tattha apāpakehīti alāmakehi.",
  "atk-s0514a3:3276_0": "Tato mahāsatto āha –",
  "atk-s0514a3:3277_0": "1592.",
  "atk-s0514a3:3278_0": "“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;",
  "atk-s0514a3:3279_0": "Iddhī jutī balavīriyūpapatti, idañca te nāga mahāvimāna”nti.",
  "atk-s0514a3:3280_0": "Tattha kiṃ te vatanti nāgarāja,",
  "atk-s0514a3:3280_1": "purimabhave tava kiṃ vataṃ ahosi,",
  "atk-s0514a3:3280_2": "ko pana brahmacariyavāso,",
  "atk-s0514a3:3280_3": "katarassa sucaritassevesa iddhiādiko vipākoti.",
  "atk-s0514a3:3281_0": "Taṃ sutvā nāgarājā āha –",
  "atk-s0514a3:3282_0": "1593.",
  "atk-s0514a3:3283_0": "“Ahañca bhariyā ca manussaloke, saddhā ubho dānapatī ahumhā;",
  "atk-s0514a3:3284_0": "Opānabhūtaṃ me gharaṃ tadāsi, santappitā samaṇabrāhmaṇā ca.",
  "atk-s0514a3:3285_0": "1594.",
  "atk-s0514a3:3286_0": "“Mālañca gandhañca vilepanañca, padīpiyaṃ seyyamupassayañca;",
  "atk-s0514a3:3287_0": "Acchādanaṃ sāyanamannapānaṃ, sakkacca dānāni adamha tattha.",
  "atk-s0514a3:3288_0": "1595.",
  "atk-s0514a3:3289_0": "“Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;",
  "atk-s0514a3:3290_0": "Iddhī jutī balavīriyūpapatti, idañca me dhīra mahāvimāna”nti.",
  "atk-s0514a3:3291_0": "Tattha manussaloketi aṅgaraṭṭhe kālacampānagare.",
  "atk-s0514a3:3291_1": "Taṃ me vatanti taṃ sakkaccaṃ dinnadānameva mayhaṃ vattasamādānañca brahmacariyañca ahosi,",
  "atk-s0514a3:3291_2": "tasseva sucaritassa ayaṃ iddhādiko vipākoti.",
  "atk-s0514a3:3292_0": "Mahāsatto āha –",
  "atk-s0514a3:3293_0": "1596.",
  "atk-s0514a3:3294_0": "“Evaṃ ce te laddhamidaṃ vimānaṃ, jānāsi puññānaṃ phalūpapattiṃ;",
  "atk-s0514a3:3295_0": "Tasmā hi dhammaṃ cara appamatto, yathā vimānaṃ puna māvasesī”ti.",
  "atk-s0514a3:3296_0": "Tattha jānāsīti sace tayā dānānubhāvena taṃ laddhaṃ,",
  "atk-s0514a3:3296_1": "evaṃ sante jānāsi nāma puññānaṃ phalañca puññaphalena nibbattaṃ upapattiñca.",
  "atk-s0514a3:3296_2": "Tasmā hīti yasmā puññehi tayā idaṃ laddhaṃ, tasmā.",
  "atk-s0514a3:3296_3": "Puna māvasesīti punapi yathā imaṃ nāgabhavanaṃ ajjhāvasasi,",
  "atk-s0514a3:3296_4": "evaṃ dhammaṃ cara.",
  "atk-s0514a3:3297_0": "Taṃ sutvā nāgarājā āha –",
  "atk-s0514a3:3298_0": "1597.",
  "atk-s0514a3:3299_0": "“Nayidha santi samaṇabrāhmaṇā ca, yesannapānāni dademu katte;",
  "atk-s0514a3:3300_0": "Akkhāhi me pucchito etamatthaṃ, yathā vimānaṃ puna māvasemā”ti.",
  "atk-s0514a3:3301_0": "Mahāsatto āha –",
  "atk-s0514a3:3302_0": "1598.",
  "atk-s0514a3:3303_0": "“Bhogī hi te santi idhūpapannā, puttā ca dārā anujīvino ca;",
  "atk-s0514a3:3304_0": "Tesu tuvaṃ vacasā kammunā ca, asampaduṭṭho ca bhavāhi niccaṃ.",
  "atk-s0514a3:3305_0": "1599.",
  "atk-s0514a3:3306_0": "“Evaṃ tuvaṃ nāga asampadosaṃ, anupālaya vacasā kammunā ca;",
  "atk-s0514a3:3307_0": "Ṭhatvā idha yāvatāyukaṃ vimāne, uddhaṃ ito gacchasi devaloka”nti.",
  "atk-s0514a3:3308_0": "Tattha bhogīti bhogino,",
  "atk-s0514a3:3308_1": "nāgāti attho.",
  "atk-s0514a3:3308_2": "Tesūti tesu puttadārādīsu bhogīsu vācāya kammena ca niccaṃ asampaduṭṭho bhava.",
  "atk-s0514a3:3308_3": "Anupālayāti evaṃ puttādīsu ceva sesasattesu ca mettacittasaṅkhātaṃ asampadosaṃ anurakkha.",
  "atk-s0514a3:3308_4": "Uddhaṃ itoti ito nāgabhavanato cuto uparidevalokaṃ gamissati.",
  "atk-s0514a3:3308_5": "Mettacittañhi dānato atirekataraṃ puññanti.",
  "atk-s0514a3:3309_0": "Tato nāgarājā mahāsattassa dhammakathaṃ sutvā “na sakkā paṇḍitena bahi papañcaṃ kātuṃ,",
  "atk-s0514a3:3309_1": "vimalāya dassetvā subhāsitaṃ sāvetvā dohaḷaṃ paṭippassambhetvā dhanañcayarājānaṃ hāsento paṇḍitaṃ pesetuṃ vaṭṭatī”ti cintetvā gāthamāha –",
  "atk-s0514a3:3310_0": "1600.",
  "atk-s0514a3:3311_0": "“Addhā hi so socati rājaseṭṭho, tayā vinā yassa tuvaṃ sajibbo;",
  "atk-s0514a3:3312_0": "Dukkhūpanītopi tayā samecca, vindeyya poso sukhamāturopī”ti.",
  "atk-s0514a3:3313_0": "Tattha sajibboti sajīvo amacco. Sameccāti tayā saha samāgantvā. Āturopīti bāḷhagilānopi samāno.",
  "atk-s0514a3:3314_0": "Taṃ sutvā mahāsatto nāgarājassa thutiṃ karonto itaraṃ gāthamāha –",
  "atk-s0514a3:3315_0": "1601.",
  "atk-s0514a3:3316_0": "“Addhā sataṃ bhāsasi nāga dhammaṃ, anuttaraṃ atthapadaṃ suciṇṇaṃ;",
  "atk-s0514a3:3317_0": "Etādisiyāsu hi āpadāsu, paññāyate mādisānaṃ viseso”ti.",
  "atk-s0514a3:3318_0": "Tattha addhā satanti ekaṃsena santānaṃ paṇḍitānaṃ dhammaṃ bhāsasi.",
  "atk-s0514a3:3318_1": "Atthapadanti hitakoṭṭhāsaṃ.",
  "atk-s0514a3:3318_2": "Etādisiyāsūti evarūpāsu āpadāsu etādise bhaye upaṭṭhite mādisānaṃ paññavantānaṃ viseso paññāyati.",
  "atk-s0514a3:3319_0": "Taṃ sutvā nāgarājā atirekataraṃ tuṭṭho tameva pucchanto gāthamāha –",
  "atk-s0514a3:3320_0": "1602.",
  "atk-s0514a3:3321_0": "“Akkhāhi no tāyaṃ mudhā nu laddho, akkhehi no tāyaṃ ajesi jūte;",
  "atk-s0514a3:3322_0": "Dhammena laddho iti tāyamāha, kathaṃ nu tvaṃ hatthamimassa māgato”ti.",
  "atk-s0514a3:3323_0": "Tattha akkhāhi noti ācikkha amhākaṃ.",
  "atk-s0514a3:3323_1": "Tāyanti taṃ ayaṃ.",
  "atk-s0514a3:3323_2": "Mudhā nu laddhoti kiṃ nu kho mudhā amūlakeneva labhi,",
  "atk-s0514a3:3323_3": "udāhu jūte ajesi.",
  "atk-s0514a3:3323_4": "Iti tāyamāhāti ayaṃ puṇṇako “dhammena me paṇḍito laddho”ti vadati.",
  "atk-s0514a3:3323_5": "Kathaṃ nu tvaṃ hatthamimassa māgatoti tvaṃ kathaṃ imassa hatthaṃ āgatosi.",
  "atk-s0514a3:3324_0": "Mahāsatto āha –",
  "atk-s0514a3:3325_0": "1603.",
  "atk-s0514a3:3326_0": "“Yo missaro tattha ahosi rājā, tamāyamakkhehi ajesi jūte;",
  "atk-s0514a3:3327_0": "So maṃ jito rājā imassadāsi, dhammena laddhosmi asāhasenā”ti.",
  "atk-s0514a3:3328_0": "Tattha yo missaroti yo maṃ issaro. Imassadāsīti imassa puṇṇakassa adāsi.",
  "atk-s0514a3:3329_0": "Taṃ sutvā nāgarājā tuṭṭho ahosi. Tamatthaṃ pakāsento satthā āha –",
  "atk-s0514a3:3330_0": "1604.",
  "atk-s0514a3:3331_0": "“Mahorago attamano udaggo, sutvāna dhīrassa subhāsitāni;",
  "atk-s0514a3:3332_0": "Hatthe gahetvāna anomapaññaṃ, pāvekkhi bhariyāya tadā sakāse.",
  "atk-s0514a3:3333_0": "1605.",
  "atk-s0514a3:3334_0": "“Yena tvaṃ vimale paṇḍu, yena bhattaṃ na ruccati;",
  "atk-s0514a3:3335_0": "Na ca metādiso vaṇṇo, ayameso tamonudo.",
  "atk-s0514a3:3336_0": "1606.",
  "atk-s0514a3:3337_0": "“Yassa te hadayenattho, āgatāyaṃ pabhaṅkaro;",
  "atk-s0514a3:3338_0": "Tassa vākyaṃ nisāmehi, dullabhaṃ dassanaṃ punā”ti.",
  "atk-s0514a3:3339_0": "Tattha pāvekkhīti paviṭṭho.",
  "atk-s0514a3:3339_1": "Yenāti bhadde vimale,",
  "atk-s0514a3:3339_2": "yena kāraṇena tvaṃ paṇḍu ceva,",
  "atk-s0514a3:3339_3": "na ca te bhattaṃ ruccati.",
  "atk-s0514a3:3339_4": "Na ca metādiso vaṇṇoti pathavitale vā devaloke vā na ca tādiso vaṇṇo aññassa kassaci atthi,",
  "atk-s0514a3:3339_5": "yādiso etassa guṇavaṇṇo patthaṭo.",
  "atk-s0514a3:3339_6": "Ayameso tamonudoti yaṃ nissāya tava dohaḷo uppanno,",
  "atk-s0514a3:3339_7": "ayameva so sabbalokassa tamonudo.",
  "atk-s0514a3:3339_8": "Punāti puna etassa dassanaṃ nāma dullabhanti vadati.",
  "atk-s0514a3:3340_0": "Vimalāpi taṃ disvā paṭisanthāraṃ akāsi. Tamatthaṃ pakāsento satthā āha –",
  "atk-s0514a3:3341_0": "1607.",
  "atk-s0514a3:3342_0": "“Disvāna taṃ vimalā bhūripaññaṃ, dasaṅgulī añjaliṃ paggahetvā;",
  "atk-s0514a3:3343_0": "Haṭṭhena bhāvena patītarūpā, iccabravi kurūnaṃ kattuseṭṭha”nti.",
  "atk-s0514a3:3344_0": "Tattha haṭṭhena bhāvenāti pahaṭṭhena cittena. Patītarūpāti somanassajātā.",
  "atk-s0514a3:3345_0": "Ito paraṃ vimalāya ca mahāsattassa ca vacanappaṭivacanagāthā –",
  "atk-s0514a3:3346_0": "1608.",
  "atk-s0514a3:3347_0": "“Adiṭṭhapubbaṃ disvāna, macco maccubhayaṭṭito;",
  "atk-s0514a3:3348_0": "Byamhito nābhivādesi, nayidaṃ paññavatāmiva.",
  "atk-s0514a3:3349_0": "1609.",
  "atk-s0514a3:3350_0": "“Na camhi byamhito nāgi, na ca maccubhayaṭṭito;",
  "atk-s0514a3:3351_0": "Na vajjho abhivādeyya, vajjhaṃ vā nābhivādaye.",
  "atk-s0514a3:3352_0": "1610.",
  "atk-s0514a3:3353_0": "“Kathaṃ no abhivādeyya, abhivādāpayetha ve;",
  "atk-s0514a3:3354_0": "Yaṃ naro hantumiccheyya, taṃ kammaṃ nupapajjati.",
  "atk-s0514a3:3355_0": "1611.",
  "atk-s0514a3:3356_0": "“Evametaṃ yathā brūsi, saccaṃ bhāsasi paṇḍita;",
  "atk-s0514a3:3357_0": "Na vajjho abhivādeyya, vajjhaṃ vā nābhivādaye.",
  "atk-s0514a3:3358_0": "1612.",
  "atk-s0514a3:3359_0": "“Kathaṃ no abhivādeyya, abhivādāpayetha ve;",
  "atk-s0514a3:3360_0": "Yaṃ naro hantumiccheyya, taṃ kammaṃ nupapajjati.",
  "atk-s0514a3:3361_0": "1613.",
  "atk-s0514a3:3362_0": "“Asassataṃ sassataṃ nu tavayidaṃ, iddhī jutī balavīriyūpapatti;",
  "atk-s0514a3:3363_0": "Pucchāmi taṃ nāgakaññetamatthaṃ, kathaṃ nu te laddhamidaṃ vimānaṃ.",
  "atk-s0514a3:3364_0": "1614.",
  "atk-s0514a3:3365_0": "“Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;",
  "atk-s0514a3:3366_0": "Akkhāhi me nāgakaññetamatthaṃ, yatheva te laddhamidaṃ vimānaṃ.",
  "atk-s0514a3:3367_0": "1615.",
  "atk-s0514a3:3368_0": "“Nādhiccaladdhaṃ na pariṇāmajaṃ me, na sayaṃkathaṃ nāpi devehi dinnaṃ;",
  "atk-s0514a3:3369_0": "Sakehi kammehi apāpakehi, puññehi me laddhamidaṃ vimānaṃ.",
  "atk-s0514a3:3370_0": "1616.",
  "atk-s0514a3:3371_0": "“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;",
  "atk-s0514a3:3372_0": "Iddhī jutī balavīriyūpapatti, idañca te nāgi mahāvimānaṃ.",
  "atk-s0514a3:3373_0": "1617.",
  "atk-s0514a3:3374_0": "“Ahañca kho sāmiko cāpi mayhaṃ, saddhā ubho dānapatī ahumhā;",
  "atk-s0514a3:3375_0": "Opānabhūtaṃ me gharaṃ tadāsi, santappitā samaṇabrāhmaṇā ca.",
  "atk-s0514a3:3376_0": "1618.",
  "atk-s0514a3:3377_0": "“Mālañca gandhañca vilepanañca, padīpiyaṃ seyyamupassayañca;",
  "atk-s0514a3:3378_0": "Acchādanaṃ sāyanamannapānaṃ, sakkacca dānāni adamha tattha.",
  "atk-s0514a3:3379_0": "1619.",
  "atk-s0514a3:3380_0": "“Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;",
  "atk-s0514a3:3381_0": "Iddhī jutī balavīriyūpapatti, idañca me dhīra mahāvimānaṃ.",
  "atk-s0514a3:3382_0": "1620.",
  "atk-s0514a3:3383_0": "“Evaṃ ce te laddhamidaṃ vimānaṃ, jānāsi puññānaṃ phalūpapattiṃ;",
  "atk-s0514a3:3384_0": "Tasmā hi dhammaṃ cara appamattā, yathā vimānaṃ puna māvasesi.",
  "atk-s0514a3:3385_0": "1621.",
  "atk-s0514a3:3386_0": "“Nayidha santi samaṇabrāhmaṇā ca, yesannapānāni dademu katte;",
  "atk-s0514a3:3387_0": "Akkhāhi me pucchito etamatthaṃ, yathā vimānaṃ puna māvasema.",
  "atk-s0514a3:3388_0": "1622.",
  "atk-s0514a3:3389_0": "“Bhogī hi te santi idhūpapannā, puttā ca dārā anujīvino ca;",
  "atk-s0514a3:3390_0": "Tesu tuvaṃ vacasā kammunā ca, asampaduṭṭhā ca bhavāhi niccaṃ.",
  "atk-s0514a3:3391_0": "1623.",
  "atk-s0514a3:3392_0": "“Evaṃ tuvaṃ nāgi asampadosaṃ, anupālaya vacasā kammunā ca;",
  "atk-s0514a3:3393_0": "Ṭhatvā idha yāvatāyukaṃ vimāne, uddhaṃ ito gacchasi devalokaṃ.",
  "atk-s0514a3:3394_0": "1624.",
  "atk-s0514a3:3395_0": "“Addhā hi so socati rājaseṭṭho, tayā vinā yassa tuvaṃ sajibbo;",
  "atk-s0514a3:3396_0": "Dukkhūpanītopi tayā samecca, vindeyya poso sukhamāturopi.",
  "atk-s0514a3:3397_0": "1625.",
  "atk-s0514a3:3398_0": "“Addhā sataṃ bhāsasi nāgi dhammaṃ, anuttaraṃ atthapadaṃ suciṇṇaṃ;",
  "atk-s0514a3:3399_0": "Etādisiyāsu hi āpadāsu, paññāyate mādisānaṃ viseso.",
  "atk-s0514a3:3400_0": "1626.",
  "atk-s0514a3:3401_0": "“Akkhāhi no tāyaṃ mudhā nu laddho, akkhehi no tāyaṃ ajesi jūte;",
  "atk-s0514a3:3402_0": "Dhammena laddho iti tāyamāha, kathaṃ nu tvaṃ hatthamimassa māgato.",
  "atk-s0514a3:3403_0": "1627.",
  "atk-s0514a3:3404_0": "“Yo missaro tattha ahosi rājā, tamāyamakkhehi ajesi jūte;",
  "atk-s0514a3:3405_0": "So maṃ jito rājā imassadāsi, dhammena laddhosmi asāhasenā”ti.",
  "atk-s0514a3:3406_0": "Imāsaṃ gāthānaṃ attho heṭṭhā vuttanayeneva veditabbo.",
  "atk-s0514a3:3407_0": "Mahāsattassa vacanaṃ sutvā atirekataraṃ tuṭṭhā vimalā mahāsattaṃ gahetvā sahassagandhodakaghaṭehi nhāpetvā",
  "atk-s0514a3:3407_1": "nhānakāle mahāsattassa dibbadussadibbagandhamālādīni datvā alaṅkatappaṭiyattakāle dibbabhojanaṃ bhojesi.",
  "atk-s0514a3:3407_2": "Mahāsatto bhuttabhojano alaṅkatāsanaṃ paññāpetvā alaṅkatadhammāsane nisīditvā buddhalīlāya dhammaṃ desesi.",
  "atk-s0514a3:3407_3": "Tamatthaṃ pakāsento satthā āha –",
  "atk-s0514a3:3408_0": "1628.",
  "atk-s0514a3:3409_0": "“Yatheva varuṇo nāgo, pañhaṃ pucchittha paṇḍitaṃ;",
  "atk-s0514a3:3410_0": "Tatheva nāgakaññāpi, pañhaṃ pucchittha paṇḍitaṃ.",
  "atk-s0514a3:3411_0": "1629.",
  "atk-s0514a3:3412_0": "“Yatheva varuṇaṃ nāgaṃ, dhīro tosesi pucchito;",
  "atk-s0514a3:3413_0": "Tatheva nāgakaññampi, dhīro tosesi pucchito.",
  "atk-s0514a3:3414_0": "1630.",
  "atk-s0514a3:3415_0": "“Ubhopi te attamane viditvā, mahoragaṃ nāgakaññañca dhīro;",
  "atk-s0514a3:3416_0": "Achambhī abhīto alomahaṭṭho, iccabravi varuṇaṃ nāgarājānaṃ.",
  "atk-s0514a3:3417_0": "1631.",
  "atk-s0514a3:3418_0": "“Mā rodhayi nāga āyāhamasmi, yena tavattho idaṃ sarīraṃ;",
  "atk-s0514a3:3419_0": "Hadayena maṃsena karohi kiccaṃ, sayaṃ karissāmi yathāmati te”ti.",
  "atk-s0514a3:3420_0": "Tattha achambhīti nikkampo.",
  "atk-s0514a3:3420_1": "Alomahaṭṭhoti bhayena ahaṭṭhalomo.",
  "atk-s0514a3:3420_2": "Iccabravīti vīmaṃsanavasena iti abravi.",
  "atk-s0514a3:3420_3": "Mā rodhayīti “mittadubbhikammaṃ karomī”ti mā bhāyi,",
  "atk-s0514a3:3420_4": "“kathaṃ nu kho imaṃ idāni māressāmī”ti vā mā cintayi.",
  "atk-s0514a3:3420_5": "Nāgāti varuṇaṃ ālapati.",
  "atk-s0514a3:3420_6": "Āyāhamasmīti āyo ahaṃ asmi,",
  "atk-s0514a3:3420_7": "ayameva vā pāṭho.",
  "atk-s0514a3:3420_8": "Sayaṃ karissāmīti sace tvaṃ “imassa santike idāni dhammo me suto”ti maṃ māretuṃ na visahasi,",
  "atk-s0514a3:3420_9": "ahameva yathā tava ajjhāsayo,",
  "atk-s0514a3:3420_10": "tathā sayaṃ karissāmīti.",
  "atk-s0514a3:3421_0": "Nāgarājā āha –",
  "atk-s0514a3:3422_0": "1632.",
  "atk-s0514a3:3423_0": "“Paññā have hadayaṃ paṇḍitānaṃ, te tyamha paññāya mayaṃ sutuṭṭhā;",
  "atk-s0514a3:3424_0": "Anūnanāmo labhatajja dāraṃ, ajjeva taṃ kuruyo pāpayātū”ti.",
  "atk-s0514a3:3425_0": "Tattha te tyamhāti te mayaṃ tava paññāya sutuṭṭhā.",
  "atk-s0514a3:3425_1": "Anūnanāmoti sampuṇṇanāmo puṇṇako yakkhasenāpati.",
  "atk-s0514a3:3425_2": "Labhatajja dāranti labhatu ajja dāraṃ,",
  "atk-s0514a3:3425_3": "dadāmi assa dhītaraṃ irandhatiṃ.",
  "atk-s0514a3:3425_4": "Pāpayātūti ajjeva taṃ kururaṭṭhaṃ puṇṇako pāpetu.",
  "atk-s0514a3:3426_0": "Evañca pana vatvā varuṇo nāgarājā irandhatiṃ puṇṇakassa adāsi.",
  "atk-s0514a3:3426_1": "So taṃ labhitvā tuṭṭhacitto mahāsattena saddhiṃ sallapi.",
  "atk-s0514a3:3426_2": "Tamatthaṃ pakāsento satthā āha –",
  "atk-s0514a3:3427_0": "1633.",
  "atk-s0514a3:3428_0": "“Sa puṇṇako attamano udaggo, irandhatiṃ nāgakaññaṃ labhitvā;",
  "atk-s0514a3:3429_0": "Haṭṭhena bhāvena patītarūpo, iccabravi kurūnaṃ kattuseṭṭhaṃ.",
  "atk-s0514a3:3430_0": "1634.",
  "atk-s0514a3:3431_0": "“Bhariyāya maṃ tvaṃ akari samaṅgiṃ, ahañca te vidhura karomi kiccaṃ;",
  "atk-s0514a3:3432_0": "Idañca te maṇiratanaṃ dadāmi, ajjeva taṃ kuruyo pāpayāmī”ti.",
  "atk-s0514a3:3433_0": "Tattha maṇiratananti paṇḍita,",
  "atk-s0514a3:3433_1": "ahaṃ tava guṇesu pasanno arahāmi tava anucchavikaṃ kiccaṃ kātuṃ,",
  "atk-s0514a3:3433_2": "tasmā imañca te cakkavattiparibhogaṃ maṇiratanaṃ demi,",
  "atk-s0514a3:3433_3": "ajjeva taṃ indapatthaṃ pāpemīti.",
  "atk-s0514a3:3434_0": "Atha mahāsatto tassa thutiṃ karonto itaraṃ gāthamāha –",
  "atk-s0514a3:3435_0": "1635.",
  "atk-s0514a3:3436_0": "“Ajeyyamesā tava hotu metti, bhariyāya kaccāna piyāya saddhiṃ;",
  "atk-s0514a3:3437_0": "Ānandi vitto sumano patīto, datvā maṇiṃ mañca nayindapattha”nti.",
  "atk-s0514a3:3438_0": "Tattha ajeyyamesāti esā tava bhariyāya saddhiṃ piyasaṃvāsametti ajeyyā hotu.",
  "atk-s0514a3:3438_1": "“Ānandi vitto”tiādīhi pītisamaṅgibhāvamevassa vadati.",
  "atk-s0514a3:3438_2": "Nayindapatthanti naya indapatthaṃ.",
  "atk-s0514a3:3439_0": "Taṃ sutvā puṇṇako tathā akāsi. Tena vuttaṃ –",
  "atk-s0514a3:3440_0": "1636.",
  "atk-s0514a3:3441_0": "“Sa puṇṇako kurūnaṃ kattuseṭṭhaṃ, nisīdayī purato āsanasmiṃ;",
  "atk-s0514a3:3442_0": "Ādāya kattāramanomapaññaṃ, upānayī nagaraṃ indapatthaṃ.",
  "atk-s0514a3:3443_0": "1637.",
  "atk-s0514a3:3444_0": "“Mano manussassa yathāpi gacche, tatopissa khippataraṃ ahosi;",
  "atk-s0514a3:3445_0": "Sa puṇṇako kurūnaṃ kattuseṭṭhaṃ, upānayī nagaraṃ indapatthaṃ.",
  "atk-s0514a3:3446_0": "1638.",
  "atk-s0514a3:3447_0": "“Etindapatthaṃ nagaraṃ padissati, rammāni ca ambavanāni bhāgaso;",
  "atk-s0514a3:3448_0": "Ahañca bhariyāya samaṅgibhūto, tuvañca pattosi sakaṃ niketa”nti.",
  "atk-s0514a3:3449_0": "Tattha yathāpi gaccheti mano nāma kiñcāpi na gacchati,",
  "atk-s0514a3:3449_1": "dūre ārammaṇaṃ gaṇhanto pana gatoti vuccati,",
  "atk-s0514a3:3449_2": "tasmā manassa ārammaṇaggahaṇatopi khippataraṃ tassa manomayasindhavassa gamanaṃ ahosīti evamettha attho daṭṭhabbo.",
  "atk-s0514a3:3449_3": "Etindapatthanti assapiṭṭhe nisinnoyevassa dassento evamāha.",
  "atk-s0514a3:3449_4": "Sakaṃ niketanti tvañca attano nivesanaṃ sampattoti āha.",
  "atk-s0514a3:3450_0": "Tasmiṃ pana divase paccūsakāle rājā supinaṃ addasa.",
  "atk-s0514a3:3450_1": "Evarūpo supino ahosi –",
  "atk-s0514a3:3450_2": "rañño nivesanadvāre paññākkhandho sīlamayasākho pañcagorasaphalo alaṅkatahatthigavāssapaṭicchanno mahārukkho ṭhito.",
  "atk-s0514a3:3450_3": "Mahājano tassa sakkāraṃ katvā añjaliṃ paggayha namassamāno aṭṭhāsi.",
  "atk-s0514a3:3450_4": "Atheko kaṇhapuriso pharuso rattasāṭakanivattho rattapupphakaṇṇadharo āvudhahattho āgantvā mahājanassa",
  "atk-s0514a3:3450_5": "paridevantasseva taṃ rukkhaṃ samūlaṃ chinditvā ākaḍḍhanto ādāya gantvā puna taṃ āharitvā pakatiṭṭhāneyeva",
  "atk-s0514a3:3450_6": "ṭhapetvā pakkāmīti.",
  "atk-s0514a3:3450_7": "Rājā taṃ supinaṃ pariggaṇhanto “mahārukkho viya na añño koci,",
  "atk-s0514a3:3450_8": "vidhurapaṇḍito.",
  "atk-s0514a3:3450_9": "Mahājanassa paridevantasseva taṃ samūlaṃ chinditvā ādāya gatapuriso viya na añño koci,",
  "atk-s0514a3:3450_10": "paṇḍitaṃ gahetvā gatamāṇavo.",
  "atk-s0514a3:3450_11": "Puna taṃ āharitvā pakatiṭṭhāneyeva ṭhapetvā gato viya so māṇavo puna taṃ paṇḍitaṃ ānetvā dhammasabhāya dvāre ṭhapetvā pakkamissati.",
  "atk-s0514a3:3450_12": "Addhā ajja mayaṃ paṇḍitaṃ passissāmā”ti sanniṭṭhānaṃ katvā somanassapatto sakalanagaraṃ alaṅkārāpetvā",
  "atk-s0514a3:3450_13": "dhammasabhaṃ sajjāpetvā alaṅkataratanamaṇḍape dhammāsanaṃ paññāpetvā ekasatarājaamaccagaṇanagaravāsijānapadaparivuto",
  "atk-s0514a3:3450_14": "“ajja tumhe paṇḍitaṃ passissatha,",
  "atk-s0514a3:3450_15": "mā socitthā”ti mahājanaṃ assāsetvā paṇḍitassa āgamanaṃ olokento dhammasabhāyaṃ nisīdi.",
  "atk-s0514a3:3450_16": "Amaccādayopi nisīdiṃsu.",
  "atk-s0514a3:3450_17": "Tasmiṃ khaṇe puṇṇakopi paṇḍitaṃ otāretvā dhammasabhāya dvāre parisamajjheyeva ṭhapetvā irandhatiṃ ādāya devanagarameva gato.",
  "atk-s0514a3:3450_18": "Tamatthaṃ pakāsento satthā āha –",
  "atk-s0514a3:3451_0": "1639.",
  "atk-s0514a3:3452_0": "“Na puṇṇako kurūnaṃ kattuseṭṭhaṃ, oropiya dhammasabhāya majjhe;",
  "atk-s0514a3:3453_0": "Ājaññamāruyha anomavaṇṇo, pakkāmi vehāyasamantalikkhe.",
  "atk-s0514a3:3454_0": "1640.",
  "atk-s0514a3:3455_0": "“Taṃ disvā rājā paramappatīto, uṭṭhāya bāhāhi palissajitvā;",
  "atk-s0514a3:3456_0": "Avikampayaṃ dhammasabhāya majjhe, nisīdayī pamukhamāsanasmi”nti.",
  "atk-s0514a3:3457_0": "Tattha anomavaṇṇoti ahīnavaṇṇo uttamavaṇṇo.",
  "atk-s0514a3:3457_1": "Avikampayanti bhikkhave,",
  "atk-s0514a3:3457_2": "so rājā paṇḍitaṃ palissajitvā mahājanamajjhe avikampanto anolīyantoyeva hatthe gahetvā attano abhimukhaṃ katvā alaṅkatadhammāsane nisīdāpesi.",
  "atk-s0514a3:3458_0": "Atha rājā tena saddhiṃ sammoditvā madhurapaṭisanthāraṃ karonto gāthamāha –",
  "atk-s0514a3:3459_0": "1641.",
  "atk-s0514a3:3460_0": "“Tvaṃ no vinetāsi rathaṃva naddhaṃ, nandanti taṃ kuruyo dassanena;",
  "atk-s0514a3:3461_0": "Akkhāhi me pucchito etamatthaṃ, kathaṃ pamokkho ahu māṇavassā”ti.",
  "atk-s0514a3:3462_0": "Tattha naddhanti yathā naddhaṃ rathaṃ sārathi vineti,",
  "atk-s0514a3:3462_1": "evaṃ tvaṃ amhākaṃ kāraṇena nayena hitakiriyāsu vinetā.",
  "atk-s0514a3:3462_2": "Nandanti tanti taṃ disvāva ime kururaṭṭhavāsino tava dassanena nandanti.",
  "atk-s0514a3:3462_3": "Māṇavassāti māṇavassa santikā kathaṃ tava pamokkho ahosi?",
  "atk-s0514a3:3462_4": "Yo vā taṃ muñcantassa māṇavassa pamokkho,",
  "atk-s0514a3:3462_5": "so kena kāraṇena ahosīti attho.",
  "atk-s0514a3:3463_0": "Mahāsatto āha –",
  "atk-s0514a3:3464_0": "1642.",
  "atk-s0514a3:3465_0": "“Yaṃ māṇavotyābhivadī janinda, na so manusso naravīraseṭṭha;",
  "atk-s0514a3:3466_0": "Yadi te suto puṇṇako nāma yakkho, rañño kuverassa hi so sajibbo.",
  "atk-s0514a3:3467_0": "1643.",
  "atk-s0514a3:3468_0": "“Bhūmindharo varuṇo nāma nāgo, brahā sucī vaṇṇabalūpapanno;",
  "atk-s0514a3:3469_0": "Tassānujaṃ dhītaraṃ kāmayāno, irandhatī nāma sā nāgakaññā.",
  "atk-s0514a3:3470_0": "1644.",
  "atk-s0514a3:3471_0": "“Tassā sumajjhāya piyāya hetu, patārayittha maraṇāya mayhaṃ;",
  "atk-s0514a3:3472_0": "So ceva bhariyāya samaṅgibhūto, ahañca anuññāto maṇi ca laddho”ti.",
  "atk-s0514a3:3473_0": "Tattha yaṃ māṇavotyābhivadīti janinda yaṃ tvaṃ “māṇavo”ti abhivadasi.",
  "atk-s0514a3:3473_1": "Bhūmindharoti bhūmindharanāgabhavanavāsī.",
  "atk-s0514a3:3473_2": "Sā nāgakaññāti yaṃ nāgakaññaṃ so patthayamāno mama maraṇāya patārayi cittaṃ pavattesi,",
  "atk-s0514a3:3473_3": "sā nāgakaññā irandhatī nāma.",
  "atk-s0514a3:3473_4": "Piyāya hetūti mahārāja,",
  "atk-s0514a3:3473_5": "so hi nāgarājā catupposathikapañhavissajjane pasanno maṃ maṇinā pūjetvā nāgabhavanaṃ gato vimalāya nāma deviyā taṃ maṇiṃ adisvā “deva,",
  "atk-s0514a3:3473_6": "kuhiṃ maṇī”ti pucchito mama dhammakathikabhāvaṃ vaṇṇesi.",
  "atk-s0514a3:3473_7": "Sā mayhaṃ dhammakathaṃ sotukāmā hutvā mama hadaye dohaḷaṃ uppādesi.",
  "atk-s0514a3:3473_8": "Nāgarājā duggahitena pana dhītaraṃ irandhatiṃ āha – “mātā,",
  "atk-s0514a3:3473_9": "te vidhurassa hadayamaṃse dohaḷinī,",
  "atk-s0514a3:3473_10": "tassa hadayamaṃsaṃ āharituṃ samatthaṃ sāmikaṃ pariyesāhī”ti.",
  "atk-s0514a3:3473_11": "Sā pariyesantī vessavaṇassa bhāgineyyaṃ puṇṇakaṃ nāma yakkhaṃ disvā taṃ attani paṭibaddhacittaṃ ñatvā pitu santikaṃ nesi.",
  "atk-s0514a3:3473_12": "Atha naṃ so “vidhurapaṇḍitassa hadayamaṃsaṃ āharituṃ sakkonto irandhatiṃ labhissasī”ti āha.",
  "atk-s0514a3:3473_13": "Puṇṇako vepullapabbatato cakkavattiparibhogaṃ maṇiratanaṃ āharitvā tumhehi saddhiṃ jūtaṃ kīḷitvā maṃ jinitvā labhi.",
  "atk-s0514a3:3473_14": "Ahañca mama nivesane tīhaṃ vasāpetvā mahantaṃ sakkāraṃ akāsiṃ.",
  "atk-s0514a3:3473_15": "Sopi maṃ assavāladhiṃ gāhāpetvā himavante rukkhesu ca pabbatesu ca pothetvā māretuṃ asakkonto sattame",
  "atk-s0514a3:3473_16": "vātakkhandhe verambhavātamukhe ca pakkhanditvā anupubbena saṭṭhiyojanubbedhe kāḷāgirimatthake ṭhapetvā",
  "atk-s0514a3:3473_17": "sīhavesādivasena idañcidañca rūpaṃ katvāpi māretuṃ asakkonto mayā attano māraṇakāraṇaṃ puṭṭho ācikkhi.",
  "atk-s0514a3:3473_18": "Athassāhaṃ sādhunaradhamme kathesiṃ.",
  "atk-s0514a3:3473_19": "Taṃ sutvā pasannacitto maṃ idha ānetukāmo ahosi.",
  "atk-s0514a3:3474_0": "Athāhaṃ taṃ ādāya nāgabhavanaṃ gantvā nāgarañño ca vimalāya ca dhammaṃ desesiṃ.",
  "atk-s0514a3:3474_1": "Tato nāgarājā ca vimalā ca sabbanāgaparisā ca pasīdiṃsu.",
  "atk-s0514a3:3474_2": "Nāgarājā tattha mayā chāhaṃ vutthakāle irandhatiṃ puṇṇakassa adāsi.",
  "atk-s0514a3:3474_3": "So taṃ labhitvā pasannacitto hutvā maṃ maṇiratanena pūjetvā nāgarājena āṇatto manomayasindhavaṃ āropetvā",
  "atk-s0514a3:3474_4": "sayaṃ majjhimāsane nisīditvā irandhatiṃ pacchimāsane nisīdāpetvā maṃ purimāsane nisīdāpetvā idhāgantvā",
  "atk-s0514a3:3474_5": "parisamajjhe otāretvā irandhatiṃ ādāya attano nagarameva gato. Evaṃ, mahārāja,",
  "atk-s0514a3:3474_6": "so puṇṇako tassā sumajjhāya piyāya hetu patārayittha maraṇāya mayhaṃ.",
  "atk-s0514a3:3474_7": "Athevaṃ maṃ nissāya so ceva bhariyāya samaṅgibhūto,",
  "atk-s0514a3:3474_8": "mama dhammakathaṃ sutvā pasannena nāgarājena ahañca anuññāto,",
  "atk-s0514a3:3474_9": "tassa puṇṇakassa santikā ayaṃ sabbakāmadado cakkavattiparibhogamaṇi ca laddho, gaṇhatha, deva,",
  "atk-s0514a3:3474_10": "imaṃ maṇinti rañño ratanaṃ adāsi.",
  "atk-s0514a3:3475_0": "Tato rājā paccūsakāle attanā diṭṭhasupinaṃ nagaravāsīnaṃ kathetukāmo “bhonto,",
  "atk-s0514a3:3475_1": "nagaravāsino ajja mayā diṭṭhasupinaṃ suṇāthā”ti vatvā āha –",
  "atk-s0514a3:3476_0": "1645.",
  "atk-s0514a3:3477_0": "“Rukkho hi mayhaṃ padvāre sujāto, paññākkhandho sīlamayassa sākhā;",
  "atk-s0514a3:3478_0": "Atthe ca dhamme ca ṭhito nipāko, gavapphalo hatthigavāssachanno.",
  "atk-s0514a3:3479_0": "1646.",
  "atk-s0514a3:3480_0": "“Naccagītatūriyābhinādite, ucchijja senaṃ puriso ahāsi;",
  "atk-s0514a3:3481_0": "So no ayaṃ āgato sanniketaṃ, rukkhassimassāpacitiṃ karotha.",
  "atk-s0514a3:3482_0": "1647.",
  "atk-s0514a3:3483_0": "“Ye keci vittā mama paccayena, sabbeva te pātukarontu ajja;",
  "atk-s0514a3:3484_0": "Tibbāni katvāna upāyanāni, rukkhassimassāpacitiṃ karotha.",
  "atk-s0514a3:3485_0": "1648.",
  "atk-s0514a3:3486_0": "“Ye keci baddhā mama atthi raṭṭhe, sabbeva te bandhanā mocayantu;",
  "atk-s0514a3:3487_0": "Yathevayaṃ bandhanasmā pamutto, evamete muñcare bandhanasmā.",
  "atk-s0514a3:3488_0": "1649.",
  "atk-s0514a3:3489_0": "“Unnaṅgalā māsamimaṃ karontu, maṃsodanaṃ brāhmaṇā bhakkhayantu;",
  "atk-s0514a3:3490_0": "Amajjapā majjarahā pivantu, puṇṇāhi thālāhi palissutāhi.",
  "atk-s0514a3:3491_0": "1650.",
  "atk-s0514a3:3492_0": "“Mahāpathaṃ nicca samavhayantu, tibbañca rakkhaṃ vidahantu raṭṭhe;",
  "atk-s0514a3:3493_0": "Yathāññamaññaṃ na viheṭhayeyyuṃ, rukkhassimassāpacitiṃ karothā”ti.",
  "atk-s0514a3:3494_0": "Tattha sīlamayassa sākhāti etassa rukkhassa sīlamayā sākhā.",
  "atk-s0514a3:3494_1": "Atthe ca dhammecāti vaddhiyañca sabhāve ca.",
  "atk-s0514a3:3494_2": "Ṭhito nipākoti so paññāmayarukkho patiṭṭhito.",
  "atk-s0514a3:3494_3": "Gavapphaloti pañcavidhagorasaphalo.",
  "atk-s0514a3:3494_4": "Hatthigavāssachannoti alaṅkatahatthigavāssehi sañchanno.",
  "atk-s0514a3:3494_5": "Naccagītatūriyābhināditeti atha tassa rukkhassa pūjaṃ karontena mahājanena tasmiṃ rukkhe etehi naccādīhi abhinādite.",
  "atk-s0514a3:3494_6": "Ucchijja senaṃ puriso ahāsīti eko kaṇhapuriso āgantvā taṃ rukkhaṃ ucchijja parivāretvā ṭhitaṃ senaṃ palāpetvā ahāsi gahetvā gato.",
  "atk-s0514a3:3494_7": "Puna so rukkho āgantvā amhākaṃ nivesanadvārayeva ṭhito.",
  "atk-s0514a3:3494_8": "So no ayaṃ rukkhasadiso paṇḍito sanniketaṃ āgato.",
  "atk-s0514a3:3494_9": "Idāni sabbeva tumhe rukkhassa imassa apacitiṃ karotha,",
  "atk-s0514a3:3494_10": "mahāsakkāraṃ pavattetha.",
  "atk-s0514a3:3495_0": "Mama paccayenāti ambho,",
  "atk-s0514a3:3495_1": "amaccā ye keci maṃ nissāya laddhena yasena vittā tuṭṭhacittā,",
  "atk-s0514a3:3495_2": "te sabbe attano vittaṃ pātukarontu.",
  "atk-s0514a3:3495_3": "Tibbānīti bahalāni mahantāni.",
  "atk-s0514a3:3495_4": "Upāyanānīti paṇṇākāre.",
  "atk-s0514a3:3495_5": "Ye kecīti antamaso kīḷanatthāya baddhe migapakkhino upādāya.",
  "atk-s0514a3:3495_6": "Muñcareti muñcantu.",
  "atk-s0514a3:3495_7": "Unnaṅgalā māsamimaṃ karontūti imaṃ māsaṃ kasananaṅgalāni ussāpetvā ekamante ṭhapetvā nagare bheriṃ carāpetvā sabbeva manussā mahāchaṇaṃ karontu.",
  "atk-s0514a3:3495_8": "Bhakkhayantūti bhuñjantu.",
  "atk-s0514a3:3495_9": "Amajjapāti ettha a-",
  "atk-s0514a3:3495_10": "kāro nipātamattaṃ,",
  "atk-s0514a3:3495_11": "majjapā purisā majjarahā attano attano āpānaṭṭhānesu nisinnā pivantūti attho.",
  "atk-s0514a3:3495_12": "Puṇṇāhi thālāhīti puṇṇehi thālehi.",
  "atk-s0514a3:3495_13": "Palissutāhīti atipuṇṇattā paggharamānehi.",
  "atk-s0514a3:3495_14": "Mahāpathaṃ nicca samavhayantūti antonagare alaṅkatamahāpathaṃ rājamaggaṃ nissāya ṭhitā vesiyā niccakālaṃ",
  "atk-s0514a3:3495_15": "kilesavasena kilesatthikaṃ janaṃ avhayantūti attho.",
  "atk-s0514a3:3495_16": "Tibbanti gāḷhaṃ.",
  "atk-s0514a3:3495_17": "Yathāti yathā rakkhassa susaṃvihitattā unnaṅgalā hutvā rukkhassimassa apacitiṃ karontā aññamaññaṃ na viheṭhayeyyuṃ,",
  "atk-s0514a3:3495_18": "evaṃ rakkhaṃ saṃvidahantūti attho.",
  "atk-s0514a3:3496_0": "Evaṃ raññā vutte –",
  "atk-s0514a3:3497_0": "1651.",
  "atk-s0514a3:3498_0": "“Orodhā ca kumārā ca, vesiyānā ca brāhmaṇā;",
  "atk-s0514a3:3499_0": "Bahuṃ annañca pānañca, paṇḍitassābhihārayuṃ.",
  "atk-s0514a3:3500_0": "1652.",
  "atk-s0514a3:3501_0": "“Hatthārohā anīkaṭṭhā, rathikā pattikārakā;",
  "atk-s0514a3:3502_0": "Bahuṃ annañca pānañca, paṇḍitassābhihārayuṃ.",
  "atk-s0514a3:3503_0": "1653.",
  "atk-s0514a3:3504_0": "“Samāgatā jānapadā, negamā ca samāgatā;",
  "atk-s0514a3:3505_0": "Bahuṃ annañca pānañca, paṇḍitassābhihārayuṃ.",
  "atk-s0514a3:3506_0": "1654.",
  "atk-s0514a3:3507_0": "“Bahujano pasannosi, disvā paṇḍitamāgate;",
  "atk-s0514a3:3508_0": "Paṇḍitamhi anuppatte, celukkhepo pavattathā”ti.",
  "atk-s0514a3:3509_0": "Tattha abhihārayunti evaṃ raññā āṇattā mahāchaṇaṃ paṭiyādetvā sabbe satte bandhanā mocetvā ete sabbe",
  "atk-s0514a3:3509_1": "orodhādayo nānappakāraṃ paṇṇākāraṃ sajjitvā tena saddhiṃ annañca pānañca paṇḍitassa pesesuṃ.",
  "atk-s0514a3:3509_2": "Paṇḍitamāgateti paṇḍite āgate taṃ paṇḍitaṃ disvā bahujano pasanno ahosi.",
  "atk-s0514a3:3510_0": "Chaṇo māsena osānaṃ agamāsi.",
  "atk-s0514a3:3510_1": "Tato mahāsatto buddhakiccaṃ sādhento viya mahājanassa dhammaṃ desento rājānañca anusāsanto dānādīni puññāni",
  "atk-s0514a3:3510_2": "katvā yāvatāyukaṃ ṭhatvā āyupariyosāne saggaparāyaṇo ahosi.",
  "atk-s0514a3:3510_3": "Rājānaṃ ādiṃ katvā sabbepi nagaravāsino paṇḍitassovāde ṭhatvā dānādīni puññāni katvā āyupariyosāne saggapuraṃ pūrayiṃsu.",
  "atk-s0514a3:3511_0": "Satthā imaṃ dhammadesanaṃ āharitvā “na,",
  "atk-s0514a3:3511_1": "bhikkhave, idāneva,",
  "atk-s0514a3:3511_2": "pubbepi tathāgato paññāsampanno upāyakusaloyevā”ti vatvā jātakaṃ samodhānesi –",
  "atk-s0514a3:3511_3": "“tadā paṇḍitassa mātāpitaro mahārājakulāni ahesuṃ,",
  "atk-s0514a3:3511_4": "jeṭṭhabhariyā rāhulamātā,",
  "atk-s0514a3:3511_5": "jeṭṭhaputto rāhulo,",
  "atk-s0514a3:3511_6": "vimalā uppalavaṇṇā,",
  "atk-s0514a3:3511_7": "varuṇanāgarājā sāriputto,",
  "atk-s0514a3:3511_8": "supaṇṇarājā moggallāno,",
  "atk-s0514a3:3511_9": "sakko anuruddho,",
  "atk-s0514a3:3511_10": "dhanañcayakorabyarājā ānando,",
  "atk-s0514a3:3511_11": "puṇṇako channo,",
  "atk-s0514a3:3511_12": "parisā buddhaparisā,",
  "atk-s0514a3:3511_13": "vidhurapaṇḍito pana ahameva sammāsambuddho ahosi”nti.",
  "atk-s0514a3:3512_0": "Vidhurajātakavaṇṇanā navamā.",
  "atk-s0514a3:3514_0": "[547] 10. Vessantarajātakavaṇṇanā",
  "atk-s0514a3:3515_0": "Dasavarakathāvaṇṇanā",
  "atk-s0514a3:3516_0": "Phussatī varavaṇṇābheti idaṃ satthā kapilavatthuṃ upanissāya nigrodhārāme viharanto pokkharavassaṃ ārabbha kathesi.",
  "atk-s0514a3:3516_1": "Yadā hi satthā pavattitavaradhammacakko anukkamena rājagahaṃ gantvā tattha hemantaṃ vītināmetvā udāyittherena",
  "atk-s0514a3:3516_2": "maggadesakena vīsatisahassakhīṇāsavaparivuto paṭhamagamanena kapilavatthuṃ agamāsi,",
  "atk-s0514a3:3516_3": "tadā sakyarājāno “mayaṃ amhākaṃ ñātiseṭṭhaṃ passissāmā”ti sannipatitvā bhagavato vasanaṭṭhānaṃ vīmaṃsamānā",
  "atk-s0514a3:3516_4": "“nigrodhasakkassārāmo ramaṇīyo”ti sallakkhetvā tattha sabbaṃ paṭijagganavidhiṃ katvā gandhapupphādihatthā",
  "atk-s0514a3:3516_5": "paccuggamanaṃ karontā sabbālaṅkārappaṭimaṇḍite daharadahare nāgaradārake ca nāgaradārikāyo ca paṭhamaṃ",
  "atk-s0514a3:3516_6": "pahiṇiṃsu,",
  "atk-s0514a3:3516_7": "tato rājakumāre ca rājakumārikāyo ca.",
  "atk-s0514a3:3516_8": "Tesaṃ antarā sāmaṃ gandhapupphacuṇṇādīhi satthāraṃ pūjetvā bhagavantaṃ gahetvā nigrodhārāmameva agamiṃsu.",
  "atk-s0514a3:3516_9": "Tattha bhagavā vīsatisahassakhīṇāsavaparivuto paññattavarabuddhāsane nisīdi.",
  "atk-s0514a3:3516_10": "Tadā hi sākiyā mānajātikā mānatthaddhā.",
  "atk-s0514a3:3516_11": "Te “ayaṃ siddhatthakumāro amhehi daharataro,",
  "atk-s0514a3:3516_12": "amhākaṃ kaniṭṭho bhāgineyyo putto nattā”ti cintetvā daharadahare rājakumāre ca rājakumārikāyo ca āhaṃsu “tumhe bhagavantaṃ vandatha,",
  "atk-s0514a3:3516_13": "mayaṃ tumhākaṃ piṭṭhito nisīdissāmā”ti.",
  "atk-s0514a3:3517_0": "Tesu evaṃ avanditvā nisinnesu bhagavā tesaṃ ajjhāsayaṃ oloketvā “na maṃ ñātayo vandanti,",
  "atk-s0514a3:3517_1": "handa idāneva vandāpessāmī”ti abhiññāpādakaṃ catutthajjhānaṃ samāpajjitvā tato vuṭṭhāya ākāsaṃ abbhuggantvā",
  "atk-s0514a3:3517_2": "tesaṃ sīse pādapaṃsuṃ okiramāno viya kaṇḍambarukkhamūle yamakapāṭihāriyasadisaṃ pāṭihāriyaṃ akāsi.",
  "atk-s0514a3:3517_3": "Rājā suddhodano taṃ acchariyaṃ disvā āha “bhante,",
  "atk-s0514a3:3517_4": "tumhākaṃ jātadivase kāḷadevalassa vandanatthaṃ upanītānaṃ vo pāde parivattitvā brāhmaṇassa matthake ṭhite disvā ahaṃ tumhākaṃ pāde vandiṃ,",
  "atk-s0514a3:3517_5": "ayaṃ me paṭhamavandanā.",
  "atk-s0514a3:3517_6": "Punapi vappamaṅgaladivase jambucchāyāya sirisayane nisinnānaṃ vo jambucchāyāya aparivattanaṃ disvāpi ahaṃ tumhākaṃ pāde vandiṃ,",
  "atk-s0514a3:3517_7": "ayaṃ me dutiyavandanā.",
  "atk-s0514a3:3517_8": "Idāni imaṃ adiṭṭhapubbaṃ pāṭihāriyaṃ disvāpi tumhākaṃ pāde vandāmi,",
  "atk-s0514a3:3517_9": "ayaṃ me tatiyavandanā”ti.",
  "atk-s0514a3:3517_10": "Raññā pana vandite avanditvā ṭhātuṃ samattho nāma ekasākiyopi nāhosi,",
  "atk-s0514a3:3517_11": "sabbe vandiṃsuyeva.",
  "atk-s0514a3:3518_0": "Iti bhagavā ñātayo vandāpetvā ākāsato otaritvā paññattavarabuddhāsane nisīdi.",
  "atk-s0514a3:3518_1": "Nisinne ca bhagavati sikhāpatto ñātisamāgamo ahosi,",
  "atk-s0514a3:3518_2": "sabbe ekaggacittā hutvā nisīdiṃsu.",
  "atk-s0514a3:3518_3": "Tato mahāmegho uṭṭhahitvā pokkharavassaṃ vassi,",
  "atk-s0514a3:3518_4": "tambavaṇṇaṃ udakaṃ heṭṭhā viravantaṃ gacchati.",
  "atk-s0514a3:3518_5": "Ye temetukāmā,",
  "atk-s0514a3:3518_6": "te tementi.",
  "atk-s0514a3:3518_7": "Atemetukāmassa sarīre ekabindumattampi na patati.",
  "atk-s0514a3:3518_8": "Taṃ disvā sabbe acchariyabbhutacittajātā ahesuṃ.",
  "atk-s0514a3:3518_9": "“Aho acchariyaṃ aho abbhutaṃ aho buddhānaṃ mahānubhāvatā,",
  "atk-s0514a3:3518_10": "yesaṃ ñātisamāgame evarūpaṃ pokkharavassaṃ vassī”ti bhikkhū kathaṃ samuṭṭhāpesuṃ.",
  "atk-s0514a3:3518_11": "Taṃ sutvā satthā “na,",
  "atk-s0514a3:3518_12": "bhikkhave, idāneva,",
  "atk-s0514a3:3518_13": "pubbepi mama ñātisamāgame mahāmegho pokkharavassaṃ vassiyevā”ti vatvā tehi yācito atītaṃ āhari.",
  "atk-s0514a3:3519_0": "Atīte siviraṭṭhe jetuttaranagare sivimahārājā nāma rajjaṃ kārento sañjayaṃ nāma puttaṃ paṭilabhi.",
  "atk-s0514a3:3519_1": "So tassa vayappattassa maddarājadhītaraṃ phussatiṃ nāma rājakaññaṃ ānetvā rajjaṃ niyyādetvā phussatiṃ aggamahesiṃ akāsi.",
  "atk-s0514a3:3519_2": "Tassā ayaṃ pubbayogo –",
  "atk-s0514a3:3519_3": "ito ekanavutikappe vipassī nāma satthā loke udapādi.",
  "atk-s0514a3:3519_4": "Tasmiṃ bandhumatinagaraṃ nissāya kheme migadāye viharante eko rājā rañño bandhumassa anagghena candanasārena",
  "atk-s0514a3:3519_5": "saddhiṃ satasahassagghanikaṃ suvaṇṇamālaṃ pesesi.",
  "atk-s0514a3:3519_6": "Rañño pana dve dhītaro ahesuṃ.",
  "atk-s0514a3:3519_7": "So taṃ paṇṇākāraṃ tāsaṃ dātukāmo hutvā candanasāraṃ jeṭṭhikāya adāsi,",
  "atk-s0514a3:3519_8": "suvaṇṇamālaṃ kaniṭṭhāya adāsi.",
  "atk-s0514a3:3519_9": "Tā ubhopi “na mayaṃ imaṃ attano sarīre piḷandhissāma,",
  "atk-s0514a3:3519_10": "satthārameva pūjessāmā”ti cintetvā rājānaṃ āhaṃsu “tāta,",
  "atk-s0514a3:3519_11": "candanasārena ca suvaṇṇamālāya ca dasabalaṃ pūjessāmā”ti.",
  "atk-s0514a3:3519_12": "Taṃ sutvā rājā “sādhū”ti sampaṭicchi.",
  "atk-s0514a3:3519_13": "Jeṭṭhikā sukhumacandanacuṇṇaṃ kāretvā suvaṇṇasamuggaṃ pūretvā gaṇhāpesi.",
  "atk-s0514a3:3519_14": "Kaniṭṭhabhaginī pana suvaṇṇamālaṃ uracchadamālaṃ kārāpetvā suvaṇṇasamuggena gaṇhāpesi.",
  "atk-s0514a3:3519_15": "Tā ubhopi migadāyavihāraṃ gantvā jeṭṭhikā candanacuṇṇena dasabalassa suvaṇṇavaṇṇaṃ sarīraṃ pūjetvā sesacuṇṇāni gandhakuṭiyaṃ vikiritvā “bhante,",
  "atk-s0514a3:3519_16": "anāgate tumhādisassa buddhassa mātā bhaveyya”nti patthanaṃ akāsi.",
  "atk-s0514a3:3519_17": "Kaniṭṭhabhaginīpi tathāgatassa suvaṇṇavaṇaṃ sarīraṃ suvaṇṇamālāya katena uracchadena pūjetvā “bhante,",
  "atk-s0514a3:3519_18": "yāva arahattappatti,",
  "atk-s0514a3:3519_19": "tāva idaṃ pasādhanaṃ mama sarīrā mā vigataṃ hotū”ti patthanaṃ akāsi.",
  "atk-s0514a3:3519_20": "Satthāpi tāsaṃ anumodanaṃ akāsi.",
  "atk-s0514a3:3520_0": "Tā ubhopi yāvatāyukaṃ ṭhatvā devaloke nibbattiṃsu.",
  "atk-s0514a3:3520_1": "Tāsu jeṭṭhabhaginī devalokato manussalokaṃ,",
  "atk-s0514a3:3520_2": "manussalokato devalokaṃ saṃsarantī ekanavutikappāvasāne amhākaṃ buddhuppādakāle buddhamātā mahāmāyādevī nāma ahosi.",
  "atk-s0514a3:3520_3": "Kaniṭṭhabhaginīpi tatheva saṃsarantī kassapadasabalassa kāle kikissa rañño dhītā hutvā nibbatti.",
  "atk-s0514a3:3520_4": "Sā cittakammakatāya viya uracchadamālāya alaṅkatena urena jātattā uracchadā nāma kumārikā hutvā soḷasavassikakāle",
  "atk-s0514a3:3520_5": "satthu bhattānumodanaṃ sutvā sotāpattiphale patiṭṭhāya aparabhāge bhattānumodanaṃ suṇanteneva pitarā",
  "atk-s0514a3:3520_6": "sotāpattiphalaṃ pattadivaseyeva arahattaṃ patvā pabbajitvā parinibbāyi.",
  "atk-s0514a3:3520_7": "Kikirājāpi aññā satta dhītaro labhi.",
  "atk-s0514a3:3520_8": "Tāsaṃ nāmāni –",
  "atk-s0514a3:3521_0": "“Samaṇī samaṇaguttā ca, bhikkhunī bhikkhadāyikā;",
  "atk-s0514a3:3522_0": "Dhammā ceva sudhammā ca, saṅghadāsī ca sattamī”ti.",
  "atk-s0514a3:3523_0": "Tā imasmiṃ buddhuppāde –",
  "atk-s0514a3:3524_0": "“Khemā uppalavaṇṇā ca, paṭācārā ca gotamī;",
  "atk-s0514a3:3525_0": "Dhammadinnā mahāmāyā, visākhā cāpi sattamī”ti.",
  "atk-s0514a3:3526_0": "Tāsu phussatī sudhammā nāma hutvā dānādīni puññāni katvā vipassisammāsambuddhassa katāya candanacuṇṇapūjāya",
  "atk-s0514a3:3526_1": "phalena rattacandanarasaparipphositena viya sarīrena jātattā phussatī nāma kumārikā hutvā devesu ca manussesu",
  "atk-s0514a3:3526_2": "ca saṃsarantī aparabhāge sakkassa devarañño aggamahesī hutvā nibbatti.",
  "atk-s0514a3:3526_3": "Athassā yāvatāyukaṃ ṭhatvā pañcasu pubbanimittesu uppannesu sakko devarājā tassā parikkhīṇāyukataṃ ñatvā",
  "atk-s0514a3:3526_4": "mahantena yasena taṃ ādāya nandanavanuyyānaṃ gantvā tattha taṃ alaṅkatasayanapiṭṭhe nisinnaṃ sayaṃ sayanapasse",
  "atk-s0514a3:3526_5": "nisīditvā etadavoca “bhadde phussati,",
  "atk-s0514a3:3526_6": "te dasa vare dammi,",
  "atk-s0514a3:3526_7": "te gaṇhassū”ti vadanto imasmiṃ gāthāsahassapaṭimaṇḍite mahāvessantarajātake paṭhamaṃ gāthamāha –",
  "atk-s0514a3:3527_0": "1655.",
  "atk-s0514a3:3528_0": "“Phussatī varavaṇṇābhe, varassu dasadhā vare;",
  "atk-s0514a3:3529_0": "Pathabyā cārupubbaṅgi, yaṃ tuyhaṃ manaso piya”nti.",
  "atk-s0514a3:3530_0": "Evamesā mahāvessantaradhammadesanā devaloke patiṭṭhāpitā nāma hoti.",
  "atk-s0514a3:3531_0": "Tattha phussatīti taṃ nāmenālapati.",
  "atk-s0514a3:3531_1": "Varavaṇṇābheti varāya vaṇṇābhāya samannāgate.",
  "atk-s0514a3:3531_2": "Dasadhāti dasavidhe.",
  "atk-s0514a3:3531_3": "Pathabyāti pathaviyaṃ gahetabbe katvā varassu gaṇhassūti vadati.",
  "atk-s0514a3:3531_4": "Cārupubbaṅgīti cārunā pubbaṅgena varalakkhaṇena samannāgate.",
  "atk-s0514a3:3531_5": "Yaṃ tuyhaṃ manaso piyanti yaṃ yaṃ tava manasā piyaṃ,",
  "atk-s0514a3:3531_6": "taṃ taṃ dasahi koṭṭhāsehi gaṇhāhīti vadati.",
  "atk-s0514a3:3532_0": "Sā attano cavanadhammataṃ ajānantī pamattā hutvā dutiyagāthamāha –",
  "atk-s0514a3:3533_0": "1656.",
  "atk-s0514a3:3534_0": "“Devarāja namo tyatthu, kiṃ pāpaṃ pakataṃ mayā;",
  "atk-s0514a3:3535_0": "Rammā cāvesi maṃ ṭhānā, vātova dharaṇīruha”nti.",
  "atk-s0514a3:3536_0": "Tattha namo tyatthūti namo te atthu.",
  "atk-s0514a3:3536_1": "Kiṃ pāpanti kiṃ mayā tava santike pāpaṃ pakatanti pucchati.",
  "atk-s0514a3:3536_2": "Dharaṇīruhanti rukkhaṃ.",
  "atk-s0514a3:3537_0": "Athassā pamattabhāvaṃ ñatvā sakko dve gāthā abhāsi –",
  "atk-s0514a3:3538_0": "1657.",
  "atk-s0514a3:3539_0": "“Na ceva te kataṃ pāpaṃ, na ca me tvamasi appiyā;",
  "atk-s0514a3:3540_0": "Puññañca te parikkhīṇaṃ, yena tevaṃ vadāmahaṃ.",
  "atk-s0514a3:3541_0": "1658.",
  "atk-s0514a3:3542_0": "“Santike maraṇaṃ tuyhaṃ, vinābhāvo bhavissati;",
  "atk-s0514a3:3543_0": "Paṭiggaṇhāhi me ete, vare dasa pavecchato”ti.",
  "atk-s0514a3:3544_0": "Tattha yena tevanti yena te evaṃ vadāmi.",
  "atk-s0514a3:3544_1": "Tuyhaṃ vinābhāvoti tava amhehi saddhiṃ viyogo bhavissati.",
  "atk-s0514a3:3544_2": "Pavecchatoti dadamānassa.",
  "atk-s0514a3:3545_0": "Sā sakkassa vacanaṃ sutvā nicchayena attano maraṇaṃ ñatvā varaṃ gaṇhantī āha –",
  "atk-s0514a3:3546_0": "1659.",
  "atk-s0514a3:3547_0": "“Varaṃ ce me ado sakka, sabbabhūtānamissara;",
  "atk-s0514a3:3548_0": "Sivirājassa bhaddante, tattha assaṃ nivesane.",
  "atk-s0514a3:3549_0": "1660.",
  "atk-s0514a3:3550_0": "“Nīlanettā nīlabhamu, nīlakkhī ca yathā migī;",
  "atk-s0514a3:3551_0": "Phussatī nāma nāmena, tatthapassaṃ purindana.",
  "atk-s0514a3:3552_0": "1661.",
  "atk-s0514a3:3553_0": "“Puttaṃ labhetha varadaṃ, yācayogaṃ amacchariṃ;",
  "atk-s0514a3:3554_0": "Pūjitaṃ paṭirājūhi, kittimantaṃ yasassinaṃ.",
  "atk-s0514a3:3555_0": "1662.",
  "atk-s0514a3:3556_0": "“Gabbhaṃ me dhārayantiyā, majjhimaṅgaṃ anunnataṃ;",
  "atk-s0514a3:3557_0": "Kucchi anunnato assa, cāpaṃva likhitaṃ samaṃ.",
  "atk-s0514a3:3558_0": "1663.",
  "atk-s0514a3:3559_0": "“Thanā me nappapateyyuṃ, palitā na santu vāsava;",
  "atk-s0514a3:3560_0": "Kāye rajo na limpetha, vajjhañcāpi pamocaye.",
  "atk-s0514a3:3561_0": "1664.",
  "atk-s0514a3:3562_0": "“Mayūrakoñcābhirude, nārivaragaṇāyute;",
  "atk-s0514a3:3563_0": "Khujjacelāpakākiṇṇe, sūtamāgadhavaṇṇite.",
  "atk-s0514a3:3564_0": "1665.",
  "atk-s0514a3:3565_0": "“Citraggaḷerughusite, surāmaṃsapabodhane;",
  "atk-s0514a3:3566_0": "Sivirājassa bhaddante, tatthassaṃ mahesī piyā”ti.",
  "atk-s0514a3:3567_0": "Tattha sivirājassāti sā sakalajambudīpatalaṃ olokentī attano anucchavikaṃ sivirañño nivesanaṃ disvā tattha aggamahesibhāvaṃ patthentī evamāha.",
  "atk-s0514a3:3567_1": "Yathā migīti ekavassikā hi migapotikā nīlanettā hoti,",
  "atk-s0514a3:3567_2": "tenevamāha.",
  "atk-s0514a3:3567_3": "Tatthapassanti tatthapi imināva nāmena assaṃ.",
  "atk-s0514a3:3567_4": "Labhethāti labheyyaṃ.",
  "atk-s0514a3:3567_5": "Varadanti alaṅkatasīsaakkhiyugalahadayamaṃsarudhirasetacchattaputtadāresu yācitayācitassa varabhaṇḍassa dāyakaṃ.",
  "atk-s0514a3:3567_6": "Kucchīti “majjhimaṅga”nti vuttaṃ sarūpato dasseti.",
  "atk-s0514a3:3567_7": "Likhitanti yathā chekena dhanukārena sammā likhitaṃ dhanu anunnatamajjhaṃ tulāvaṭṭaṃ samaṃ hoti,",
  "atk-s0514a3:3567_8": "evarūpo me kucchi bhaveyya.",
  "atk-s0514a3:3568_0": "Nappapateyyunti patitvā lambā na bhaveyyuṃ.",
  "atk-s0514a3:3568_1": "Palitā na santu vāsavāti vāsava devaseṭṭha,",
  "atk-s0514a3:3568_2": "palitānipi me sirasmiṃ na santu mā paññāyiṃsu.",
  "atk-s0514a3:3568_3": "“Palitāni siroruhā”tipi pāṭho.",
  "atk-s0514a3:3568_4": "Vajjhañcāpīti kibbisakārakaṃ rājāparādhikaṃ vajjhappattacoraṃ attano balena mocetuṃ samatthā bhaveyyaṃ.",
  "atk-s0514a3:3568_5": "Iminā attano issariyabhāvaṃ dīpeti.",
  "atk-s0514a3:3568_6": "Bhūtamāgadhavaṇṇiteti bhojanakālādīsu thutivasena kālaṃ ārocentehi sūtehi ceva māgadhakehi ca vaṇṇite.",
  "atk-s0514a3:3568_7": "Citraggaḷerughusiteti pañcaṅgikatūriyasaddasadisaṃ manoramaṃ ravaṃ ravantehi sattaratanavicittehi dvārakavāṭehi ugghosite.",
  "atk-s0514a3:3568_8": "Surāmaṃsapabodhaneti “pivatha,",
  "atk-s0514a3:3568_9": "khādathā”ti surāmaṃsehi pabodhiyamānajane evarūpe sivirājassa nivesane tassa aggamahesī bhaveyyanti ime dasa vare gaṇhi.",
  "atk-s0514a3:3569_0": "Tattha sivirājassa aggamahesibhāvo paṭhamo varo,",
  "atk-s0514a3:3569_1": "nīlanettatā dutiyo,",
  "atk-s0514a3:3569_2": "nīlabhamukatā tatiyo,",
  "atk-s0514a3:3569_3": "phussatīti nāmaṃ catuttho,",
  "atk-s0514a3:3569_4": "puttapaṭilābho pañcamo,",
  "atk-s0514a3:3569_5": "anunnatakucchitā chaṭṭho,",
  "atk-s0514a3:3569_6": "alambatthanatā sattamo,",
  "atk-s0514a3:3569_7": "apalitabhāvo aṭṭhamo,",
  "atk-s0514a3:3569_8": "sukhumacchavibhāvo navamo,",
  "atk-s0514a3:3569_9": "vajjhappamocanasamatthatā dasamo varoti.",
  "atk-s0514a3:3570_0": "Sakko āha –",
  "atk-s0514a3:3571_0": "1666.",
  "atk-s0514a3:3572_0": "“Ye te dasa varā dinnā, mayā sabbaṅgasobhane;",
  "atk-s0514a3:3573_0": "Sivirājassa vijite, sabbe te lacchasī vare”ti.",
  "atk-s0514a3:3574_0": "Athassā sakko devarājā phussatiyā dasa vare adāsi,",
  "atk-s0514a3:3574_1": "datvā ca pana “bhadde phussati,",
  "atk-s0514a3:3574_2": "tava sabbe te samijjhantū”ti vatvā anumodi.",
  "atk-s0514a3:3574_3": "Tamatthaṃ pakāsento satthā āha –",
  "atk-s0514a3:3575_0": "1667.",
  "atk-s0514a3:3576_0": "“Idaṃ vatvāna maghavā, devarājā sujampati;",
  "atk-s0514a3:3577_0": "Phussatiyā varaṃ datvā, anumodittha vāsavo”ti.",
  "atk-s0514a3:3578_0": "Tattha anumoditthāti “sabbe te lacchasi vare”ti evaṃ vare datvā pamuddito tuṭṭhamānaso ahosīti attho.",
  "atk-s0514a3:3579_0": "Dasavarakathā niṭṭhitā.",
  "atk-s0514a3:3580_0": "Himavantavaṇṇanā",
  "atk-s0514a3:3581_0": "Iti sā vare gahetvā tato cutā maddarañño aggamahesiyā kucchimhi nibbatti.",
  "atk-s0514a3:3581_1": "Jāyamānā ca candanacuṇṇaparikiṇṇena viya sarīrena jātā.",
  "atk-s0514a3:3581_2": "Tenassā nāmaggahaṇadivase “phussatī”tveva nāmaṃ kariṃsu.",
  "atk-s0514a3:3581_3": "Sā mahantena parivārena vaḍḍhitvā soḷasavassakāle uttamarūpadharā ahosi.",
  "atk-s0514a3:3581_4": "Atha naṃ sivimahārājā puttassa sañjayakumārassa atthāya ānetvā tassa chattaṃ ussāpetvā soḷasannaṃ itthisahassānaṃ",
  "atk-s0514a3:3581_5": "jeṭṭhikaṃ katvā aggamahesiṭṭhāne ṭhapesi.",
  "atk-s0514a3:3581_6": "Tena vuttaṃ –",
  "atk-s0514a3:3582_0": "“Tato cutā sā phussatī, chattiye upapajjatha;",
  "atk-s0514a3:3583_0": "Jetuttaramhi nagare, sañjayena samāgamī”ti.",
  "atk-s0514a3:3584_0": "Sā sañjayassa piyā manāpā ahosi.",
  "atk-s0514a3:3584_1": "Atha naṃ sakko āvajjamāno “mayā phussatiyā dinnavaresu nava varā samiddhā”ti disvā “eko pana puttavaro na tāva samijjhati,",
  "atk-s0514a3:3584_2": "tampissā samijjhāpessāmī”ti cintesi.",
  "atk-s0514a3:3584_3": "Tadā mahāsatto tāvatiṃsadevaloke vasati,",
  "atk-s0514a3:3584_4": "āyu cassa parikkhīṇaṃ ahosi.",
  "atk-s0514a3:3584_5": "Taṃ ñatvā sakko tassa santikaṃ gantvā “mārisa,",
  "atk-s0514a3:3584_6": "tayā manussalokaṃ gantuṃ vaṭṭati,",
  "atk-s0514a3:3584_7": "tattha sivirañño aggamahesiyā kucchimhi paṭisandhiṃ gaṇhituṃ vaṭṭatī”ti vatvā tassa ceva aññesañca cavanadhammānaṃ",
  "atk-s0514a3:3584_8": "saṭṭhisahassānaṃ devaputtānaṃ paṭiññaṃ gahetvā sakaṭṭhānameva gato.",
  "atk-s0514a3:3584_9": "Mahāsattopi tato cavitvā tatthupapanno,",
  "atk-s0514a3:3584_10": "sesadevaputtāpi saṭṭhisahassānaṃ amaccānaṃ gehesu nibbattiṃsu.",
  "atk-s0514a3:3584_11": "Mahāsatte kucchigate phussatī dohaḷinī hutvā catūsu nagaradvāresu nagaramajjhe rājanivesanadvāre cāti",
  "atk-s0514a3:3584_12": "chasu ṭhānesu cha dānasālāyo kārāpetvā devasikaṃ cha satasahassāni vissajjetvā mahādānaṃ dātukāmā ahosi.",
  "atk-s0514a3:3585_0": "Rājā tassā dohaḷaṃ sutvā nemittake brāhmaṇe pakkosāpetvā pucchi.",
  "atk-s0514a3:3585_1": "Nemittakā –",
  "atk-s0514a3:3585_2": "“mahārāja,",
  "atk-s0514a3:3585_3": "deviyā kucchimhi dānābhirato satto uppanno,",
  "atk-s0514a3:3585_4": "dānena tittiṃ na gamissatī”ti vadiṃsu.",
  "atk-s0514a3:3585_5": "Taṃ sutvā rājā tuṭṭhamānaso hutvā cha dānasālāyo kārāpetvā vuttappakāraṃ dānaṃ paṭṭhapesi.",
  "atk-s0514a3:3585_6": "Bodhisattassa paṭisandhiggahaṇakālato paṭṭhāya rañño āyassa pamāṇaṃ nāma nāhosi.",
  "atk-s0514a3:3585_7": "Tassa puññānubhāvena sakalajambudīparājāno paṇṇākāraṃ pahiṇiṃsu.",
  "atk-s0514a3:3585_8": "Devī mahantena parivārena gabbhaṃ dhārentī dasamāse paripuṇṇe nagaraṃ daṭṭhukāmā hutvā rañño ārocesi.",
  "atk-s0514a3:3585_9": "Rājā nagaraṃ devanagaraṃ viya alaṅkārāpetvā deviṃ rathavaraṃ āropetvā nagaraṃ padakkhiṇaṃ kāresi.",
  "atk-s0514a3:3585_10": "Tassā vessānaṃ vīthiyā vemajjhaṃ sampattakāle kammajavātā caliṃsu.",
  "atk-s0514a3:3585_11": "Atha amaccā rañño ārocesuṃ.",
  "atk-s0514a3:3585_12": "Taṃ sutvā vessavīthiyaṃyeva tassā sūtigharaṃ kārāpetvā vāsaṃ gaṇhāpesi.",
  "atk-s0514a3:3585_13": "Sā tattha puttaṃ vijāyi.",
  "atk-s0514a3:3585_14": "Tena vuttaṃ –",
  "atk-s0514a3:3586_0": "“Dasa māse dhārayitvāna, karontī puraṃ padakkhiṇaṃ;",
  "atk-s0514a3:3587_0": "Vessānaṃ vīthiyā majjhe, janesi phussatī mama”nti. ;",
  "atk-s0514a3:3588_0": "Mahāsatto mātu kucchito nikkhantoyeva visado hutvā akkhīni ummīletvā nikkhami.",
  "atk-s0514a3:3588_1": "Nikkhantoyeva ca mātu hatthaṃ pasāretvā “amma,",
  "atk-s0514a3:3588_2": "dānaṃ dassāmi,",
  "atk-s0514a3:3588_3": "atthi kiñci te dhana”nti āha.",
  "atk-s0514a3:3588_4": "Athassa mātā “tāta,",
  "atk-s0514a3:3588_5": "yathāajjhāsayena dānaṃ dehī”ti pasāritahatthe sahassatthavikaṃ ṭhapesi.",
  "atk-s0514a3:3588_6": "Mahāsatto hi umaṅgajātake imasmiṃ jātake pacchimattabhāveti tīsu ṭhānesu jātamatteyeva mātarā saddhiṃ kathesi.",
  "atk-s0514a3:3588_7": "Athassa nāmaggahaṇadivase vessavīthiyaṃ jātattā “vessantaro”ti nāmaṃ kariṃsu.",
  "atk-s0514a3:3589_0": "Tena vuttaṃ –",
  "atk-s0514a3:3590_0": "“Na mayhaṃ mattikaṃ nāmaṃ, napi pettikasambhavaṃ;",
  "atk-s0514a3:3591_0": "Jātomhi vessavīthiyaṃ, tasmā vessantaro ahu”nti. ;",
  "atk-s0514a3:3592_0": "Jātadivaseyeva panassa ekā ākāsacārinī kareṇukā abhimaṅgalasammataṃ sabbasetaṃ hatthipotakaṃ ānetvā maṅgalahatthiṭṭhāne ṭhapetvā pakkāmi.",
  "atk-s0514a3:3592_1": "Tassa mahāsattaṃ paccayaṃ katvā uppannattā “paccayo”tveva nāmaṃ kariṃsu.",
  "atk-s0514a3:3592_2": "Taṃ divasameva amaccagehesu saṭṭhisahassakumārakā jāyiṃsu.",
  "atk-s0514a3:3592_3": "Rājā mahāsattassa atidīghādidose vivajjetvā alambathaniyo madhurakhīrāyo catusaṭṭhi dhātiyo upaṭṭhāpesi.",
  "atk-s0514a3:3592_4": "Tena saddhiṃ jātānañca saṭṭhidārakasahassānaṃ ekekā dhātiyo upaṭṭhāpesi.",
  "atk-s0514a3:3592_5": "So saṭṭhisahassehi dārakehi saddhiṃ mahantena parivārena vaḍḍhati.",
  "atk-s0514a3:3592_6": "Athassa rājā satasahassagghanakaṃ kumārapiḷandhanaṃ kārāpesi.",
  "atk-s0514a3:3592_7": "So catuppañcavassikakāle taṃ omuñcitvā dhātīnaṃ datvā puna tāhi dīyamānampi na gaṇhi.",
  "atk-s0514a3:3592_8": "Tā rañño ārocayiṃsu.",
  "atk-s0514a3:3592_9": "Rājā taṃ sutvā “mama puttena dinnaṃ brahmadeyyameva hotū”ti aparampi kāresi.",
  "atk-s0514a3:3592_10": "Kumāro tampi adāsiyeva.",
  "atk-s0514a3:3592_11": "Iti dārakakāleyeva dhātīnaṃ nava vāre piḷandhanaṃ adāsi.",
  "atk-s0514a3:3593_0": "Aṭṭhavassikakāle pana pāsādavaragato sirisayanapiṭṭhe nisinnova cintesi “ahaṃ bāhirakadānameva demi,",
  "atk-s0514a3:3593_1": "taṃ maṃ na paritoseti,",
  "atk-s0514a3:3593_2": "ajjhattikadānaṃ dātukāmomhi,",
  "atk-s0514a3:3593_3": "sace maṃ koci sīsaṃ yāceyya,",
  "atk-s0514a3:3593_4": "sīsaṃ chinditvā tassa dadeyyaṃ.",
  "atk-s0514a3:3593_5": "Sacepi maṃ koci hadayaṃ yāceyya,",
  "atk-s0514a3:3593_6": "uraṃ bhinditvā hadayaṃ nīharitvā dadeyyaṃ.",
  "atk-s0514a3:3593_7": "Sace akkhīni yāceyya,",
  "atk-s0514a3:3593_8": "akkhīni uppāṭetvā dadeyyaṃ.",
  "atk-s0514a3:3593_9": "Sace sarīramaṃsaṃ yāceyya,",
  "atk-s0514a3:3593_10": "sakalasarīrato maṃsaṃ chinditvā dadeyyaṃ.",
  "atk-s0514a3:3593_11": "Sacepi maṃ koci rudhiraṃ yāceyya,",
  "atk-s0514a3:3593_12": "rudhiraṃ gahetvā dadeyyaṃ.",
  "atk-s0514a3:3593_13": "Atha vāpi koci ‘dāso me hohī’ti vadeyya,",
  "atk-s0514a3:3593_14": "attānamassa sāvetvā dāsaṃ katvā dadeyya”nti.",
  "atk-s0514a3:3593_15": "Tassevaṃ sabhāvaṃ cintentassa catunahutādhikadviyojanasatasahassabahalā ayaṃ mahāpathavī mattavaravāraṇo viya gajjamānā kampi.",
  "atk-s0514a3:3593_16": "Sinerupabbatarājā suseditavettaṅkuro viya onamitvā jetuttaranagarābhimukho aṭṭhāsi.",
  "atk-s0514a3:3593_17": "Pathavisaddena devā gajjanto khaṇikavassaṃ vassi,",
  "atk-s0514a3:3593_18": "akālavijjulatā nicchariṃsu,",
  "atk-s0514a3:3593_19": "sāgaro saṅkhubhi.",
  "atk-s0514a3:3593_20": "Sakko devarājā apphoṭesi,",
  "atk-s0514a3:3593_21": "mahābrahmā sādhukāramadāsi.",
  "atk-s0514a3:3593_22": "Pathavitalato paṭṭhāya yāva brahmalokā ekakolāhalaṃ ahosi.",
  "atk-s0514a3:3594_0": "Vuttampi cetaṃ –",
  "atk-s0514a3:3595_0": "“Yadāhaṃ dārako homi, jātiyā aṭṭhavassiko;",
  "atk-s0514a3:3596_0": "Tadā nisajja pāsāde, dānaṃ dātuṃ vicintayiṃ.",
  "atk-s0514a3:3597_0": "“Hadayaṃ dadeyyaṃ cakkhuṃ, maṃsampi rudhirampi ca;",
  "atk-s0514a3:3598_0": "Dadeyyaṃ kāyaṃ sāvetvā, yadi koci yācaye mamaṃ.",
  "atk-s0514a3:3599_0": "“Sabhāvaṃ cintayantassa, akampitamasaṇṭhitaṃ;",
  "atk-s0514a3:3600_0": "Akampi tattha pathavī, sineruvanavaṭaṃsakā”ti. ;",
  "atk-s0514a3:3601_0": "Bodhisatto soḷasavassikakāleyeva sabbasippesu nipphattiṃ pāpuṇi.",
  "atk-s0514a3:3601_1": "Athassa pitā rajjaṃ dātukāmo mātarā saddhiṃ mantetvā maddarājakulato mātuladhītaraṃ maddiṃ nāma rājakaññaṃ",
  "atk-s0514a3:3601_2": "ānetvā soḷasannaṃ itthisahassānaṃ jeṭṭhikaṃ aggamahesiṃ katvā mahāsattaṃ rajje abhisiñci.",
  "atk-s0514a3:3601_3": "Mahāsatto rajje patiṭṭhitakālato paṭṭhāya devasikaṃ cha satasahassāni vissajjento mahādānaṃ pavattesi.",
  "atk-s0514a3:3601_4": "Aparabhāge maddidevī puttaṃ vijāyi.",
  "atk-s0514a3:3601_5": "Taṃ kañcanajālena sampaṭicchiṃsu,",
  "atk-s0514a3:3601_6": "tenassa “jālīkumāro”tveva nāmaṃ kariṃsu.",
  "atk-s0514a3:3601_7": "Tassa padasā gamanakāle dhītaraṃ vijāyi.",
  "atk-s0514a3:3601_8": "Taṃ kaṇhājinena sampaṭicchiṃsu,",
  "atk-s0514a3:3601_9": "tenassā “kaṇhājinā”tveva nāmaṃ kariṃsu.",
  "atk-s0514a3:3601_10": "Mahāsatto māsassa chakkhattuṃ alaṅkatahatthikkhandhavaragato cha dānasālāyo olokesi.",
  "atk-s0514a3:3601_11": "Tadā kāliṅgaraṭṭhe dubbuṭṭhikā ahosi,",
  "atk-s0514a3:3601_12": "sassāni na sampajjiṃsu,",
  "atk-s0514a3:3601_13": "manussānaṃ mahantaṃ chātabhayaṃ pavatti.",
  "atk-s0514a3:3601_14": "Manussā jīvituṃ asakkontācorakammaṃ karonti.",
  "atk-s0514a3:3601_15": "Dubbhikkhapīḷitā jānapadā rājaṅgaṇe sannipatitvā rājānaṃ upakkosiṃsu.",
  "atk-s0514a3:3601_16": "Taṃ sutvā raññā “kiṃ,",
  "atk-s0514a3:3601_17": "tātā”ti vutte tamatthaṃ ārocayiṃsu.",
  "atk-s0514a3:3601_18": "Rājā “sādhu, tātā,",
  "atk-s0514a3:3601_19": "devaṃ vassāpessāmī”ti te uyyojetvā samādinnasīlo uposathavāsaṃ vasantopi devaṃ vassāpetuṃ nāsakkhi.",
  "atk-s0514a3:3601_20": "So nāgare sannipātetvā “ahaṃ samādinnasīlo sattāhaṃ uposathavāsaṃ vasantopi devaṃ vassāpetuṃ nāsakkhiṃ,",
  "atk-s0514a3:3601_21": "kiṃ nu kho kātabba”nti pucchi. Sace, deva,",
  "atk-s0514a3:3601_22": "devaṃ vassāpetuṃ na sakkosi,",
  "atk-s0514a3:3601_23": "esa jetuttaranagare sañjayassa rañño putto vessantaro nāma dānābhirato.",
  "atk-s0514a3:3601_24": "Tassaṃ kira sabbaseto maṅgalahatthī atthi,",
  "atk-s0514a3:3601_25": "tassa gatagataṭṭhāne devo vassi.",
  "atk-s0514a3:3601_26": "Brāhmaṇe pesetvā taṃ hatthiṃ yācāpetuṃ vaṭṭati,",
  "atk-s0514a3:3601_27": "āṇāpethāti.",
  "atk-s0514a3:3602_0": "So “sādhū”ti sampaṭicchitvā brāhmaṇe sannipātetvā tesu guṇavaṇṇasampanne aṭṭha jane vicinitvā tesaṃ paribbayaṃ datvā “gacchatha,",
  "atk-s0514a3:3602_1": "tumhe vessantaraṃ hatthiṃ yācitvā ānethā”ti pesesi.",
  "atk-s0514a3:3602_2": "Brāhmaṇā anupubbena jetuttaranagaraṃ gantvā dānagge bhattaṃ paribhuñjitvā attano sarīraṃ rajoparikiṇṇaṃ",
  "atk-s0514a3:3602_3": "paṃsumakkhitaṃ katvā puṇṇamadivase rājānaṃ hatthiṃ yācitukāmā hutvā rañño dānaggaṃ āgamanakāle pācīnadvāraṃ agamaṃsu.",
  "atk-s0514a3:3602_4": "Rājāpi “dānaggaṃ olokessāmī”ti pātova nhatvā nānaggarasabhojanaṃ bhuñjitvā alaṅkaritvā alaṅkatahatthikkhandhavaragato pācīnadvāraṃ agamāsi.",
  "atk-s0514a3:3602_5": "Brāhmaṇā tatthokāsaṃ alabhitvā dakkhiṇadvāraṃ gantvā unnatapadese ṭhatvā rañño pācīnadvāre dānaggaṃ oloketvā",
  "atk-s0514a3:3602_6": "dakkhiṇadvārāgamanakāle hatthe pasāretvā “jayatu bhavaṃ vessantaro”ti tikkhattuṃ āhaṃsu.",
  "atk-s0514a3:3602_7": "Mahāsatto te brāhmaṇe disvā hatthiṃ tesaṃ ṭhitaṭṭhānaṃ pesetvā hatthikkhandhe nisinno paṭhamaṃ gāthamāha –",
  "atk-s0514a3:3603_0": "1668.",
  "atk-s0514a3:3604_0": "“Parūḷhakacchanakhalomā, paṅkadantā rajassirā;",
  "atk-s0514a3:3605_0": "Paggayha dakkhiṇaṃ bāhuṃ, kiṃ maṃ yācanti brāhmaṇā”ti.",
  "atk-s0514a3:3606_0": "Brāhmaṇā āhaṃsu –",
  "atk-s0514a3:3607_0": "1669.",
  "atk-s0514a3:3608_0": "“Ratanaṃ deva yācāma, sivīnaṃ raṭṭhavaḍḍhana;",
  "atk-s0514a3:3609_0": "Dadāhi pavaraṃ nāgaṃ, īsādantaṃ urūḷhava”nti.",
  "atk-s0514a3:3610_0": "Tattha urūḷhavanti ubbāhanasamatthaṃ.",
  "atk-s0514a3:3611_0": "Taṃ sutvā mahāsatto “ahaṃ sīsaṃ ādiṃ katvā ajjhattikadānaṃ dātukāmomhi,",
  "atk-s0514a3:3611_1": "ime pana maṃ bāhirakadānameva yācanti,",
  "atk-s0514a3:3611_2": "pūressāmi tesaṃ manoratha”nti cintetvā hatthikkhandhavaragato tatiyaṃ gāthamāha –",
  "atk-s0514a3:3612_0": "1670.",
  "atk-s0514a3:3613_0": "“Dadāmi na vikampāmi, yaṃ maṃ yācanti brāhmaṇā;",
  "atk-s0514a3:3614_0": "Pabhinnaṃ kuñjaraṃ dantiṃ, opavayhaṃ gajuttama”nti.",
  "atk-s0514a3:3615_0": "Paṭijānitvā ca pana –",
  "atk-s0514a3:3616_0": "1671.",
  "atk-s0514a3:3617_0": "“Hatthikkhandhato oruyha, rājā cāgādhimānaso;",
  "atk-s0514a3:3618_0": "Brāhmaṇānaṃ adā dānaṃ, sivīnaṃ raṭṭhavaḍḍhano”ti.",
  "atk-s0514a3:3619_0": "Tattha opavayhanti rājavāhanaṃ.",
  "atk-s0514a3:3619_1": "Cāgādhimānasoti cāgena adhikamānaso rājā.",
  "atk-s0514a3:3619_2": "Brāhmaṇānaṃ adā dānanti so vāraṇassa analaṅkataṭṭhānaṃ olokanatthaṃ tikkhattuṃ padakkhiṇaṃ katvā analaṅkataṭṭhānaṃ",
  "atk-s0514a3:3619_3": "adisvā kusumamissakasugandhodakapūritaṃ suvaṇṇabhiṅgāraṃ gahetvā “ito ethā”ti vatvā alaṅkatarajatadāmasadisaṃ",
  "atk-s0514a3:3619_4": "hatthisoṇḍaṃ gahetvā tesaṃ hatthe ṭhapetvā udakaṃ pātetvā alaṅkatavāraṇaṃ brāhmaṇānaṃ adāsi.",
  "atk-s0514a3:3620_0": "Tassa catūsu pādesu alaṅkāro cattāri satasahassāni agghati,",
  "atk-s0514a3:3620_1": "ubhosu passesu alaṅkāro dve satasahassāni,",
  "atk-s0514a3:3620_2": "heṭṭhā udare kambalaṃ satasahassaṃ,",
  "atk-s0514a3:3620_3": "piṭṭhiyaṃ muttajālaṃ maṇijālaṃ kañcanajālanti tīṇi jālāni tīṇi satasahassāni,",
  "atk-s0514a3:3620_4": "ubhosu kaṇṇesu alaṅkāro dve satasahassāni,",
  "atk-s0514a3:3620_5": "piṭṭhiyaṃ attharaṇakambalaṃ satasahassaṃ,",
  "atk-s0514a3:3620_6": "kumbhālaṅkāro satasahassaṃ,",
  "atk-s0514a3:3620_7": "tayo vaṭaṃsakā tīṇi satasahassāni,",
  "atk-s0514a3:3620_8": "kaṇṇacūḷālaṅkāro dve satasahassāni,",
  "atk-s0514a3:3620_9": "dvinnaṃ dantānaṃ alaṅkāro dve satasahassāni,",
  "atk-s0514a3:3620_10": "soṇḍāya sovatthikālaṅkāro satasahassaṃ,",
  "atk-s0514a3:3620_11": "naṅguṭṭhālaṅkāro satasahassaṃ,",
  "atk-s0514a3:3620_12": "ārohaṇanisseṇi satasahassaṃ,",
  "atk-s0514a3:3620_13": "bhuñjanakaṭāhaṃ satasahassaṃ,",
  "atk-s0514a3:3620_14": "ṭhapetvā anagghaṃ bhaṇḍaṃ kāyāruḷhapasādhanaṃ dvāvīsati satasahassāni.",
  "atk-s0514a3:3620_15": "Evaṃ tāva ettakaṃ dhanaṃ catuvīsatisatasahassāni agghati.",
  "atk-s0514a3:3620_16": "Chattapiṇḍiyaṃ pana maṇi, cūḷāmaṇi,",
  "atk-s0514a3:3620_17": "muttāhāre maṇi,",
  "atk-s0514a3:3620_18": "aṅkuse maṇi,",
  "atk-s0514a3:3620_19": "hatthikaṇṭhe veṭhanamuttāhāre maṇi,",
  "atk-s0514a3:3620_20": "hatthikumbhe maṇīti imāni cha anagghāni,",
  "atk-s0514a3:3620_21": "hatthīpi anagghoyevāti hatthinā saddhiṃ satta anagghānīti sabbāni tāni brāhmaṇānaṃ adāsi.",
  "atk-s0514a3:3620_22": "Tathā hatthino paricārakāni pañca kulasatāni hatthimeṇḍahatthigopakehi saddhiṃ adāsi.",
  "atk-s0514a3:3620_23": "Saha dānenevassa heṭṭhā vuttanayeneva bhūmikampādayo ahesuṃ.",
  "atk-s0514a3:3620_24": "Tamatthaṃ pakāsento satthā āha –",
  "atk-s0514a3:3621_0": "1672.",
  "atk-s0514a3:3622_0": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:3623_0": "Hatthināge padinnamhi, medanī sampakampatha.",
  "atk-s0514a3:3624_0": "1673.",
  "atk-s0514a3:3625_0": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:3626_0": "Hatthināge padinnamhi, khubhittha nagaraṃ tadā.",
  "atk-s0514a3:3627_0": "1674.",
  "atk-s0514a3:3628_0": "“Samākulaṃ puraṃ āsi, ghoso ca vipulo mahā;",
  "atk-s0514a3:3629_0": "Hatthināge padinnamhi, sivīnaṃ raṭṭhavaḍḍhane”ti.",
  "atk-s0514a3:3630_0": "Tattha tadāsīti tadā āsi.",
  "atk-s0514a3:3630_1": "Hatthināgeti hatthisaṅkhāte nāge.",
  "atk-s0514a3:3630_2": "Khubhittha nagaraṃ tadāti tadā jetuttaranagaraṃ saṅkhubhitaṃ ahosi.",
  "atk-s0514a3:3631_0": "Brāhmaṇā kira dakkhiṇadvāre hatthiṃ labhitvā hatthipiṭṭhe nisīditvā mahājanaparivārā nagaramajjhena pāyiṃsu.",
  "atk-s0514a3:3631_1": "Mahājano te disvā “ambho brāhmaṇā,",
  "atk-s0514a3:3631_2": "amhākaṃ hatthiṃ āruḷhā kuto vo hatthī laddhā”ti āha.",
  "atk-s0514a3:3631_3": "Brāhmaṇā “vessantaramahārājena no hatthī dinno,",
  "atk-s0514a3:3631_4": "ke tumhe”ti mahājanaṃ hatthavikārādīhi ghaṭṭentā nagaramajjhena gantvā uttaradvārena nikkhamiṃsu.",
  "atk-s0514a3:3631_5": "Nāgarā devatāvaṭṭanena bodhisattassa kuddhā rājadvāre sannipatitvā mahantaṃ upakkosamakaṃsu.",
  "atk-s0514a3:3631_6": "Tena vuttaṃ –",
  "atk-s0514a3:3632_0": "“Samākulaṃ puraṃ āsi, ghoso ca vipulo mahā;",
  "atk-s0514a3:3633_0": "Hatthināge padinnamhi, sivīnaṃ raṭṭhavaḍḍhane.",
  "atk-s0514a3:3634_0": "“Athettha vattati saddo, tumulo bheravo mahā;",
  "atk-s0514a3:3635_0": "Hatthināge padinnamhi, khubhittha nagaraṃ tadā.",
  "atk-s0514a3:3636_0": "“Athettha vattati saddo, tumulo bheravo mahā;",
  "atk-s0514a3:3637_0": "Hatthināge padinnamhi, sivīnaṃ raṭṭhavaḍḍhane”ti.",
  "atk-s0514a3:3638_0": "Tattha ghosoti upakkosanasaddo patthaṭattā vipulo,",
  "atk-s0514a3:3638_1": "uddhaṃ gatattā mahā.",
  "atk-s0514a3:3638_2": "Sivīnaṃ raṭṭhavaḍḍhaneti siviraṭṭhassa vuddhikare.",
  "atk-s0514a3:3639_0": "Athassa dānena saṅkhubhitacittā hutvā nagaravāsino rañño ārocesuṃ. Tena vuttaṃ –",
  "atk-s0514a3:3640_0": "1675.",
  "atk-s0514a3:3641_0": "“Uggā ca rājaputtā ca, vesiyānā ca brāhmaṇā;",
  "atk-s0514a3:3642_0": "Hatthārohā anīkaṭṭhā, rathikā pattikārakā.",
  "atk-s0514a3:3643_0": "1676.",
  "atk-s0514a3:3644_0": "“Kevalo cāpi nigamo, sivayo ca samāgatā;",
  "atk-s0514a3:3645_0": "Disvā nāgaṃ nīyamānaṃ, te rañño paṭivedayuṃ.",
  "atk-s0514a3:3646_0": "1677.",
  "atk-s0514a3:3647_0": "“Vidhamaṃ deva te raṭṭhaṃ, putto vessantaro tava;",
  "atk-s0514a3:3648_0": "Kathaṃ no hatthinaṃ dajjā, nāgaṃ raṭṭhassa pūjitaṃ.",
  "atk-s0514a3:3649_0": "1678.",
  "atk-s0514a3:3650_0": "“Kathaṃ no kuñjaraṃ dajjā, īsādantaṃ urūḷhavaṃ;",
  "atk-s0514a3:3651_0": "Khettaññuṃ sabbayuddhānaṃ, sabbasetaṃ gajuttamaṃ.",
  "atk-s0514a3:3652_0": "1679.",
  "atk-s0514a3:3653_0": "“Paṇḍukambalasañchannaṃ, pabhinnaṃ sattumaddanaṃ;",
  "atk-s0514a3:3654_0": "Dantiṃ savālabījaniṃ, setaṃ kelāsasādisaṃ.",
  "atk-s0514a3:3655_0": "1680.",
  "atk-s0514a3:3656_0": "“Sasetacchattaṃ saupādheyyaṃ, sāthabbanaṃ sahatthipaṃ;",
  "atk-s0514a3:3657_0": "Aggayānaṃ rājavāhiṃ, brāhmaṇānaṃ adā gaja”nti.",
  "atk-s0514a3:3658_0": "Tattha uggāti uggatā paññātā.",
  "atk-s0514a3:3658_1": "Nigamoti negamakuṭumbikajano.",
  "atk-s0514a3:3658_2": "Vidhamaṃ deva te raṭṭhanti deva,",
  "atk-s0514a3:3658_3": "tava raṭṭhaṃ vidhamaṃ.",
  "atk-s0514a3:3658_4": "Kathaṃ no hatthinaṃ dajjāti kena kāraṇena amhākaṃ hatthinaṃ abhimaṅgalasammataṃ kāliṅgaraṭṭhavāsīnaṃ brāhmaṇānaṃ dadeyya.",
  "atk-s0514a3:3658_5": "Khettaññuṃ sabbayuddhānanti sabbayuddhānaṃ khettabhūmisīsajānanasamatthaṃ.",
  "atk-s0514a3:3658_6": "Dantinti manoramadantayuttaṃ.",
  "atk-s0514a3:3658_7": "Savālabījaninti sahavālabījaniṃ.",
  "atk-s0514a3:3658_8": "Saupādheyyanti saattharaṇaṃ.",
  "atk-s0514a3:3658_9": "Sāthabbananti sahatthivejjaṃ.",
  "atk-s0514a3:3658_10": "Sahatthipanti hatthiparicārakānaṃ pañcannaṃ kulasatānaṃ hatthimeṇḍahatthigopakānañca vasena sahatthipaṃ.",
  "atk-s0514a3:3659_0": "Evañca pana vatvā punapi āhaṃsu –",
  "atk-s0514a3:3660_0": "1681.",
  "atk-s0514a3:3661_0": "“Annaṃ pānañca yo dajjā, vatthasenāsanāni ca;",
  "atk-s0514a3:3662_0": "Etaṃ kho dānaṃ patirūpaṃ, etaṃ kho brāhmaṇārahaṃ.",
  "atk-s0514a3:3663_0": "1682.",
  "atk-s0514a3:3664_0": "“Ayaṃ te vaṃsarājā no, sivīnaṃ raṭṭhavaḍḍhano;",
  "atk-s0514a3:3665_0": "Kathaṃ vessantaro putto, gajaṃ bhājeti sañjaya.",
  "atk-s0514a3:3666_0": "1683.",
  "atk-s0514a3:3667_0": "“Sace tvaṃ na karissasi, sivīnaṃ vacanaṃ idaṃ;",
  "atk-s0514a3:3668_0": "Maññe taṃ saha puttena, sivī hatthe karissare”ti.",
  "atk-s0514a3:3669_0": "Tattha vaṃsarājāti paveṇiyā āgato mahārājā.",
  "atk-s0514a3:3669_1": "Bhājetīti deti.",
  "atk-s0514a3:3669_2": "Sivī hatthe karissareti siviraṭṭhavāsino saha puttena taṃ attano hatthe karissantīti.",
  "atk-s0514a3:3670_0": "Taṃ sutvā rājā “ete vessantaraṃ mārāpetuṃ icchantī”ti saññāya āha –",
  "atk-s0514a3:3671_0": "1684.",
  "atk-s0514a3:3672_0": "“Kāmaṃ janapado māsi, raṭṭhañcāpi vinassatu;",
  "atk-s0514a3:3673_0": "Nāhaṃ sivīnaṃ vacanā, rājaputtaṃ adūsakaṃ;",
  "atk-s0514a3:3674_0": "Pabbājeyyaṃ sakā raṭṭhā, putto hi mama oraso.",
  "atk-s0514a3:3675_0": "1685.",
  "atk-s0514a3:3676_0": "“Kāmaṃ janapado māsi, raṭṭhañcāpi vinassatu;",
  "atk-s0514a3:3677_0": "Nāhaṃ sivīnaṃ vacanā, rājaputtaṃ adūsakaṃ;",
  "atk-s0514a3:3678_0": "Pabbājeyyaṃ sakā raṭṭhā, putto hi mama atrajo.",
  "atk-s0514a3:3679_0": "1686.",
  "atk-s0514a3:3680_0": "“Na cāhaṃ tasmiṃ dubbheyyaṃ, ariyasīlavato hi so;",
  "atk-s0514a3:3681_0": "Asilokopi me assa, pāpañca pasave bahuṃ;",
  "atk-s0514a3:3682_0": "Kathaṃ vessantaraṃ puttaṃ, satthena ghātayāmase”ti.",
  "atk-s0514a3:3683_0": "Tattha māsīti mā āsi,",
  "atk-s0514a3:3683_1": "mā hotūti attho.",
  "atk-s0514a3:3683_2": "Ariyasīlavatoti ariyena sīlavatena ariyāya ca ācārasampattiyā samannāgato.",
  "atk-s0514a3:3683_3": "Ghātayāmaseti ghātayissāma.",
  "atk-s0514a3:3684_0": "Taṃ sutvā sivayo avocuṃ –",
  "atk-s0514a3:3685_0": "1687.",
  "atk-s0514a3:3686_0": "“Mā naṃ daṇḍena satthena, na hi so bandhanāraho;",
  "atk-s0514a3:3687_0": "Pabbājehi ca naṃ raṭṭhā, vaṅke vasatu pabbate”ti.",
  "atk-s0514a3:3688_0": "Tattha mā naṃ daṇḍena satthenāti deva,",
  "atk-s0514a3:3688_1": "tumhe taṃ daṇḍena vā satthena vā mā ghātayittha.",
  "atk-s0514a3:3688_2": "Na hi so bandhanārahoti so bandhanārahopi na hotiyeva.",
  "atk-s0514a3:3689_0": "Rājā āha –",
  "atk-s0514a3:3690_0": "1688.",
  "atk-s0514a3:3691_0": "“Eso ce sivīnaṃ chando, chandaṃ na panudāmase;",
  "atk-s0514a3:3692_0": "Imaṃ so vasatu rattiṃ, kāme ca paribhuñjatu.",
  "atk-s0514a3:3693_0": "1689.",
  "atk-s0514a3:3694_0": "“Tato ratyā vivasāne, sūriyassuggamanaṃ pati;",
  "atk-s0514a3:3695_0": "Samaggā sivayo hutvā, raṭṭhā pabbājayantu na”nti.",
  "atk-s0514a3:3696_0": "Tattha vasatūti puttadārassa ovādaṃ dadamāno vasatu, ekarattiñcassa okāsaṃ dethāti vadati.",
  "atk-s0514a3:3697_0": "Te “ekarattimattaṃ vasatū”ti rañño vacanaṃ sampaṭicchiṃsu.",
  "atk-s0514a3:3697_1": "Atha rājā ne uyyojetvā puttassa sāsanaṃ pesento kattāraṃ āmantetvā tassa santikaṃ pesesi.",
  "atk-s0514a3:3697_2": "So “sādhū”ti sampaṭicchitvā vessantarassa nivesanaṃ gantvā taṃ pavattiṃ ārocesi.",
  "atk-s0514a3:3697_3": "Tamatthaṃ pakāsento satthā āha –",
  "atk-s0514a3:3698_0": "1690.",
  "atk-s0514a3:3699_0": "“Uṭṭhehi katte taramāno, gantvā vessantaraṃ vada;",
  "atk-s0514a3:3700_0": "‘Sivayo deva te kuddhā, negamā ca samāgatā.",
  "atk-s0514a3:3701_0": "1691.",
  "atk-s0514a3:3702_0": "“Uggā ca rājaputtā ca, vesiyānā ca brāhmaṇā;",
  "atk-s0514a3:3703_0": "Hatthārohā anīkaṭṭhā, rathikā pattikārakā;",
  "atk-s0514a3:3704_0": "Kevalo cāpi nigamo, sivayo ca samāgatā.",
  "atk-s0514a3:3705_0": "1692.",
  "atk-s0514a3:3706_0": "“Asmā ratyā vivasāne, sūriyassuggamanaṃ pati;",
  "atk-s0514a3:3707_0": "Samaggā sivayo hutvā, raṭṭhā pabbājayanti taṃ’.",
  "atk-s0514a3:3708_0": "1693.",
  "atk-s0514a3:3709_0": "“Sa kattā taramānova, sivirājena pesito;",
  "atk-s0514a3:3710_0": "Āmuttahatthābharaṇo, suvattho candanabhūsito.",
  "atk-s0514a3:3711_0": "1694.",
  "atk-s0514a3:3712_0": "“Sīsaṃ nhāto udake so, āmuttamaṇikuṇḍalo;",
  "atk-s0514a3:3713_0": "Upāgami puraṃ rammaṃ, vessantaranivesanaṃ.",
  "atk-s0514a3:3714_0": "1695.",
  "atk-s0514a3:3715_0": "“Tatthaddasa kumāraṃ so, ramamānaṃ sake pure;",
  "atk-s0514a3:3716_0": "Parikiṇṇaṃ amaccehi, tidasānaṃva vāsavaṃ.",
  "atk-s0514a3:3717_0": "1696.",
  "atk-s0514a3:3718_0": "“So tattha gantvā taramāno, kattā vessantaraṃbravi;",
  "atk-s0514a3:3719_0": "‘Dukkhaṃ te vedayissāmi, mā me kujjhi rathesabha’.",
  "atk-s0514a3:3720_0": "1697.",
  "atk-s0514a3:3721_0": "“Vanditvā rodamāno so, kattā rājānamabravi;",
  "atk-s0514a3:3722_0": "Bhattā mesi mahārāja, sabbakāmarasāharo.",
  "atk-s0514a3:3723_0": "1698.",
  "atk-s0514a3:3724_0": "“Dukkhaṃ te vedayissāmi, tattha assāsayantu maṃ;",
  "atk-s0514a3:3725_0": "Sivayo deva te kuddhā, negamā ca samāgatā.",
  "atk-s0514a3:3726_0": "1699.",
  "atk-s0514a3:3727_0": "“Uggā ca rājaputtā ca, vesiyānā ca brāhmaṇā;",
  "atk-s0514a3:3728_0": "Hatthārohā anīkaṭṭhā, rathikā pattikārakā;",
  "atk-s0514a3:3729_0": "Kevalo cāpi nigamo, sivayo ca samāgatā.",
  "atk-s0514a3:3730_0": "1700.",
  "atk-s0514a3:3731_0": "“Asmā ratyā vivasāne, sūriyassuggamanaṃ pati;",
  "atk-s0514a3:3732_0": "Samaggā sivayo hutvā, raṭṭhā pabbājayanti ta”nti.",
  "atk-s0514a3:3733_0": "Tattha kumāranti mātāpitūnaṃ atthitāya “kumāro”tveva saṅkhaṃ gataṃ rājānaṃ.",
  "atk-s0514a3:3733_1": "Ramamānanti attanā dinnadānassa vaṇṇaṃ kathayamānaṃ somanassappattaṃ hutvā nisinnaṃ.",
  "atk-s0514a3:3733_2": "Parikiṇṇaṃ amaccehīti attanā sahajātehi saṭṭhisahassehi amaccehi parivutaṃ samussitasetacchatte rājāsane nisinnaṃ.",
  "atk-s0514a3:3733_3": "Vedayissāmīti kathayissāmi.",
  "atk-s0514a3:3733_4": "Tattha assāsayantu manti tasmiṃ dukkhassāsanārocane kathetuṃ avisahavasena kilantaṃ maṃ, deva,",
  "atk-s0514a3:3733_5": "te pādā assāsayantu,",
  "atk-s0514a3:3733_6": "vissattho kathehīti maṃ vadathāti adhippāyenevamāha.",
  "atk-s0514a3:3734_0": "Mahāsatto āha –",
  "atk-s0514a3:3735_0": "1701.",
  "atk-s0514a3:3736_0": "“Kismiṃ me sivayo kuddhā, nāhaṃ passāmi dukkaṭaṃ;",
  "atk-s0514a3:3737_0": "Taṃ me katte viyācikkha, kasmā pabbājayanti ma”nti.",
  "atk-s0514a3:3738_0": "Tattha kisminti katarasmiṃ kāraṇe. Viyācikkhāti vitthārato kathehi.",
  "atk-s0514a3:3739_0": "Kattā āha –",
  "atk-s0514a3:3740_0": "1702.",
  "atk-s0514a3:3741_0": "“Uggā ca rājaputtā ca, vesiyānā ca brāhmaṇā;",
  "atk-s0514a3:3742_0": "Hatthārohā anīkaṭṭhā, rathikā pattikārakā;",
  "atk-s0514a3:3743_0": "Nāgadānena khiyyanti, tasmā pabbājayanti ta”nti.",
  "atk-s0514a3:3744_0": "Tattha khiyyantīti kujjhanti.",
  "atk-s0514a3:3745_0": "Taṃ sutvā mahāsatto somanassappatto hutvā āha –",
  "atk-s0514a3:3746_0": "1703.",
  "atk-s0514a3:3747_0": "“Hadayaṃ cakkhumpahaṃ dajjaṃ, kiṃ me bāhirakaṃ dhanaṃ;",
  "atk-s0514a3:3748_0": "Hiraññaṃ vā suvaṇṇaṃ vā, muttā veḷuriyā maṇi.",
  "atk-s0514a3:3749_0": "1704.",
  "atk-s0514a3:3750_0": "“Dakkhiṇaṃ vāpahaṃ bāhuṃ, disvā yācakamāgate;",
  "atk-s0514a3:3751_0": "Dadeyyaṃ na vikampeyyaṃ, dāne me ramate mano.",
  "atk-s0514a3:3752_0": "1705.",
  "atk-s0514a3:3753_0": "“Kāmaṃ maṃ sivayo sabbe, pabbājentu hanantu vā;",
  "atk-s0514a3:3754_0": "Neva dānā viramissaṃ, kāmaṃ chindantu sattadhā”ti.",
  "atk-s0514a3:3755_0": "Tattha yācakamāgateti yācake āgate taṃ yācakaṃ disvā. Neva dānā viramissanti neva dānā viramissāmi.",
  "atk-s0514a3:3756_0": "Taṃ sutvā kattā neva raññā dinnaṃ na nāgarehi dinnaṃ attano matiyā eva aparaṃ sāsanaṃ kathento āha –",
  "atk-s0514a3:3757_0": "1706.",
  "atk-s0514a3:3758_0": "“Evaṃ taṃ sivayo āhu, negamā ca samāgatā;",
  "atk-s0514a3:3759_0": "Kontimārāya tīrena, girimārañjaraṃ pati;",
  "atk-s0514a3:3760_0": "Yena pabbājitā yanti, tena gacchatu subbato”ti.",
  "atk-s0514a3:3761_0": "Tattha kontimārāyāti kontimārāya nāma nadiyā tīrena.",
  "atk-s0514a3:3761_1": "Girimārañjaraṃ patīti ārañjaraṃ nāma giriṃ abhimukho hutvā.",
  "atk-s0514a3:3761_2": "Yenāti yena maggena raṭṭhā pabbājitā rājāno gacchanti,",
  "atk-s0514a3:3761_3": "tena subbato vessantaropi gacchatūti evaṃ sivayo kathentīti āha.",
  "atk-s0514a3:3761_4": "Idaṃ kira so devatādhiggahito hutvā kathesi.",
  "atk-s0514a3:3762_0": "Taṃ sutvā bodhisatto “sādhu dosakārakānaṃ gatamaggena gamissāmi,",
  "atk-s0514a3:3762_1": "maṃ kho pana nāgarā na aññena dosena pabbājenti,",
  "atk-s0514a3:3762_2": "mayā hatthissa dinnattā pabbājenti.",
  "atk-s0514a3:3762_3": "Evaṃ santepi ahaṃ sattasatakaṃ mahādānaṃ dassāmi,",
  "atk-s0514a3:3762_4": "nāgarā me ekadivasaṃ dānaṃ dātuṃ okāsaṃ dentu,",
  "atk-s0514a3:3762_5": "sve dānaṃ datvā tatiyadivase gamissāmī”ti vatvā āha –",
  "atk-s0514a3:3763_0": "1707.",
  "atk-s0514a3:3764_0": "“Sohaṃ tena gamissāmi, yena gacchanti dūsakā;",
  "atk-s0514a3:3765_0": "Rattindivaṃ me khamatha, yāva dānaṃ dadāmaha”nti.",
  "atk-s0514a3:3766_0": "Taṃ sutvā kattā “sādhu, deva,",
  "atk-s0514a3:3766_1": "nāgarānaṃ vakkhāmī”ti vatvā pakkāmi.",
  "atk-s0514a3:3766_2": "Mahāsatto taṃ uyyojetvā mahāsenaguttaṃ pakkosāpetvā ‘tāta,",
  "atk-s0514a3:3766_3": "ahaṃ sve sattasatakaṃ nāma mahādānaṃ dassāmi,",
  "atk-s0514a3:3766_4": "satta hatthisatāni,",
  "atk-s0514a3:3766_5": "satta assasatāni,",
  "atk-s0514a3:3766_6": "satta rathasatāni,",
  "atk-s0514a3:3766_7": "satta itthisatāni,",
  "atk-s0514a3:3766_8": "satta dhenusatāni,",
  "atk-s0514a3:3766_9": "satta dāsasatāni,",
  "atk-s0514a3:3766_10": "satta dāsisatāni ca paṭiyādehi,",
  "atk-s0514a3:3766_11": "nānappakārāni ca annapānādīni antamaso surampi sabbaṃ dātabbayuttakaṃ upaṭṭhapehī”ti sattasatakaṃ mahādānaṃ",
  "atk-s0514a3:3766_12": "vicāretvā amacce uyyojetvā ekakova maddiyā vasanaṭṭhānaṃ gantvā sirisayanapiṭṭhe nisīditvā tāya saddhiṃ",
  "atk-s0514a3:3766_13": "kathaṃ pavattesi.",
  "atk-s0514a3:3766_14": "Tamatthaṃ pakāsento satthā āha –",
  "atk-s0514a3:3767_0": "1708.",
  "atk-s0514a3:3768_0": "“Āmantayittha rājānaṃ, maddiṃ sabbaṅgasobhanaṃ;",
  "atk-s0514a3:3769_0": "Yaṃ te kiñci mayā dinnaṃ, dhanaṃ dhaññañca vijjati.",
  "atk-s0514a3:3770_0": "1709.",
  "atk-s0514a3:3771_0": "“Hiraññaṃ vā suvaṇṇaṃ vā, muttā veḷuriyā bahū;",
  "atk-s0514a3:3772_0": "Sabbaṃ taṃ nidaheyyāsi, yañca te pettikaṃ dhana”nti.",
  "atk-s0514a3:3773_0": "Tattha nidaheyyāsīti nidhiṃ katvā ṭhapeyyāsi. Pettikanti pitito āgataṃ.",
  "atk-s0514a3:3774_0": "1710.",
  "atk-s0514a3:3775_0": "“Tamabravi rājaputtī, maddī sabbaṅgasobhanā;",
  "atk-s0514a3:3776_0": "Kuhiṃ deva nidahāmi, taṃ me akkhāhi pucchito”ti.",
  "atk-s0514a3:3777_0": "Tattha tamabravīti “mayhaṃ sāmikena vessantarena ettakaṃ kālaṃ ‘dhanaṃ nidhehī’ti na vuttapubbaṃ,",
  "atk-s0514a3:3777_1": "idāneva vadati,",
  "atk-s0514a3:3777_2": "kuhiṃ nu kho nidhetabbaṃ,",
  "atk-s0514a3:3777_3": "pucchissāmi na”nti cintetvā taṃ abravi.",
  "atk-s0514a3:3778_0": "Vessantaro āha –",
  "atk-s0514a3:3779_0": "1711.",
  "atk-s0514a3:3780_0": "“Sīlavantesu dajjāsi, dānaṃ maddi yathārahaṃ;",
  "atk-s0514a3:3781_0": "Na hi dānā paraṃ atthi, patiṭṭhā sabbapāṇina”nti.",
  "atk-s0514a3:3782_0": "Tattha dajjāsīti bhadde,",
  "atk-s0514a3:3782_1": "maddi koṭṭhādīsu anidahitvā anugāmikanidhiṃ nidahamānā sīlavantesu dadeyyāsi.",
  "atk-s0514a3:3782_2": "Na hi dānā paranti dānato uttaritaraṃ patiṭṭhā nāma na hi atthi.",
  "atk-s0514a3:3783_0": "Sā “sādhū”ti tassa vacanaṃ sampaṭicchi. Atha naṃ uttaripi ovadanto āha –",
  "atk-s0514a3:3784_0": "1712.",
  "atk-s0514a3:3785_0": "“Puttesu maddi dayesi, sassuyā sasuramhi ca;",
  "atk-s0514a3:3786_0": "Yo ca taṃ bhattā maññeyya, sakkaccaṃ taṃ upaṭṭhahe.",
  "atk-s0514a3:3787_0": "1713.",
  "atk-s0514a3:3788_0": "“No ce taṃ bhattā maññeyya, mayā vippavasena te;",
  "atk-s0514a3:3789_0": "Aññaṃ bhattāraṃ pariyesa, mā kisittho mayā vinā”ti.",
  "atk-s0514a3:3790_0": "Tattha dayesīti dayaṃ mettaṃ kareyyāsi.",
  "atk-s0514a3:3790_1": "Yo ca taṃ bhattā maññeyyāti bhadde,",
  "atk-s0514a3:3790_2": "yo ca mayi gate “ahaṃ te bhattā bhavissāmī”ti taṃ maññissati,",
  "atk-s0514a3:3790_3": "tampi sakkaccaṃ upaṭṭhaheyyāsi.",
  "atk-s0514a3:3790_4": "Mayā vippavasena teti mayā saddhiṃ tava vippavāsena sace koci “ahaṃ te bhattā bhavissāmī”ti taṃ na maññeyya,",
  "atk-s0514a3:3790_5": "atha sayameva aññaṃ bhattāraṃ pariyesa.",
  "atk-s0514a3:3790_6": "Mā kisittho mayā vināti mayā vinā hutvā mā kisā bhavi,",
  "atk-s0514a3:3790_7": "mā kilamīti attho.",
  "atk-s0514a3:3791_0": "Atha naṃ maddī “kiṃ nu kho esa evarūpaṃ vacanaṃ maṃ bhaṇatī”ti cintetvā “kasmā, deva,",
  "atk-s0514a3:3791_1": "imaṃ ayuttaṃ kathaṃ kathesī”ti pucchi.",
  "atk-s0514a3:3791_2": "Mahāsatto “bhadde,",
  "atk-s0514a3:3791_3": "mayā hatthissa dinnattā sivayo kuddhā maṃ raṭṭhā pabbājenti,",
  "atk-s0514a3:3791_4": "sve ahaṃ sattasatakaṃ mahādānaṃ datvā tatiyadivase nagarā nikkhamissāmī”ti vatvā āha –",
  "atk-s0514a3:3792_0": "1714.",
  "atk-s0514a3:3793_0": "“Ahañhi vanaṃ gacchāmi, ghoraṃ vāḷamigāyutaṃ;",
  "atk-s0514a3:3794_0": "Saṃsayo jīvitaṃ mayhaṃ, ekakassa brahāvane”ti.",
  "atk-s0514a3:3795_0": "Tattha saṃsayoti anekapaccatthike ekakassa sukhumālassa mama vane vasato kuto jīvitaṃ,",
  "atk-s0514a3:3795_1": "nicchayena marissāmīti adhippāyenevaṃ āha.",
  "atk-s0514a3:3796_0": "1715.",
  "atk-s0514a3:3797_0": "“Tamabravi rājaputtī, maddī sabbaṅgasobhanā;",
  "atk-s0514a3:3798_0": "Abhumme kathaṃ nu bhaṇasi, pāpakaṃ vata bhāsasi.",
  "atk-s0514a3:3799_0": "1716.",
  "atk-s0514a3:3800_0": "“Nesa dhammo mahārāja, yaṃ tvaṃ gaccheyya ekako;",
  "atk-s0514a3:3801_0": "Ahampi tena gacchāmi, yena gacchasi khattiya.",
  "atk-s0514a3:3802_0": "1717.",
  "atk-s0514a3:3803_0": "“Maraṇaṃ vā tayā saddhiṃ, jīvitaṃ vā tayā vinā;",
  "atk-s0514a3:3804_0": "Tadeva maraṇaṃ seyyo, yaṃ ce jīve tayā vinā.",
  "atk-s0514a3:3805_0": "1718.",
  "atk-s0514a3:3806_0": "“Aggiṃ ujjālayitvāna, ekajālasamāhitaṃ;",
  "atk-s0514a3:3807_0": "Tattha me maraṇaṃ seyyo, yaṃ ce jīve tayā vinā.",
  "atk-s0514a3:3808_0": "1719.",
  "atk-s0514a3:3809_0": "“Yathā āraññakaṃ nāgaṃ, dantiṃ anveti hatthinī;",
  "atk-s0514a3:3810_0": "Jessantaṃ giriduggesu, samesu visamesu ca.",
  "atk-s0514a3:3811_0": "1720.",
  "atk-s0514a3:3812_0": "“Evaṃ taṃ anugacchāmi, putte ādāya pacchato;",
  "atk-s0514a3:3813_0": "Subharā te bhavissāmi, na te hessāmi dubbharā”ti.",
  "atk-s0514a3:3814_0": "Tattha abhummeti abhūtaṃ vata me katheyyāsi.",
  "atk-s0514a3:3814_1": "Nesa dhammoti na eso sabhāvo,",
  "atk-s0514a3:3814_2": "netaṃ kāraṇaṃ.",
  "atk-s0514a3:3814_3": "Tadevāti tayā saddhiṃ yaṃ maraṇaṃ atthi,",
  "atk-s0514a3:3814_4": "tadeva maraṇaṃ seyyo.",
  "atk-s0514a3:3814_5": "Tatthāti tasmiṃ ekajālabhūte dārucitake.",
  "atk-s0514a3:3814_6": "Jessantanti vicarantaṃ.",
  "atk-s0514a3:3815_0": "Evañca pana vatvā sā puna diṭṭhapubbaṃ viya himavantappadesaṃ vaṇṇentī āha –",
  "atk-s0514a3:3816_0": "1721.",
  "atk-s0514a3:3817_0": "“Ime kumāre passanto, mañjuke piyabhāṇine;",
  "atk-s0514a3:3818_0": "Āsīne vanagumbasmiṃ, na rajjassa sarissasi.",
  "atk-s0514a3:3819_0": "1722.",
  "atk-s0514a3:3820_0": "“Ime kumāre passanto, mañjuke piyabhāṇine;",
  "atk-s0514a3:3821_0": "Kīḷante vanagumbasmiṃ, na rajjassa sarissasi.",
  "atk-s0514a3:3822_0": "1723.",
  "atk-s0514a3:3823_0": "“Ime kumāre passanto, mañjuke piyabhāṇine;",
  "atk-s0514a3:3824_0": "Assame ramaṇīyamhi, na rajjassa sarissasi.",
  "atk-s0514a3:3825_0": "1724.",
  "atk-s0514a3:3826_0": "“Ime kumāre passanto, mañjuke piyabhāṇine;",
  "atk-s0514a3:3827_0": "Kīḷante assame ramme, na rajjassa sarissasi.",
  "atk-s0514a3:3828_0": "1725.",
  "atk-s0514a3:3829_0": "“Ime kumāre passanto, māladhārī alaṅkate;",
  "atk-s0514a3:3830_0": "Assame ramaṇīyamhi, na rajjassa sarissasi.",
  "atk-s0514a3:3831_0": "1726.",
  "atk-s0514a3:3832_0": "“Ime kumāre passanto, māladhārī alaṅkate;",
  "atk-s0514a3:3833_0": "Kīḷante assame ramme, na rajjassa sarissasi.",
  "atk-s0514a3:3834_0": "1727.",
  "atk-s0514a3:3835_0": "“Yadā dakkhisi naccante, kumāre māladhārine;",
  "atk-s0514a3:3836_0": "Assame ramaṇīyamhi, na rajjassa sarissasi.",
  "atk-s0514a3:3837_0": "1728.",
  "atk-s0514a3:3838_0": "“Yadā dakkhisi naccante, kumāre māladhārine;",
  "atk-s0514a3:3839_0": "Kīḷante assame ramme, na rajjassa sarissasi.",
  "atk-s0514a3:3840_0": "1729.",
  "atk-s0514a3:3841_0": "“Yadā dakkhisi mātaṅgaṃ, kuñjaraṃ saṭṭhihāyanaṃ;",
  "atk-s0514a3:3842_0": "Ekaṃ araññe carantaṃ, na rajjassa sarissasi.",
  "atk-s0514a3:3843_0": "1730.",
  "atk-s0514a3:3844_0": "“Yadā dakkhisi mātaṅgaṃ, kuñjaraṃ saṭṭhihāyanaṃ;",
  "atk-s0514a3:3845_0": "Sāyaṃ pāto vicarantaṃ, na rajjassa sarissasi.",
  "atk-s0514a3:3846_0": "1731.",
  "atk-s0514a3:3847_0": "“Yadā kareṇusaṅghassa, yūthassa purato vajaṃ;",
  "atk-s0514a3:3848_0": "Koñcaṃ kāhati mātaṅgo, kuñjaro saṭṭhihāyano;",
  "atk-s0514a3:3849_0": "Tassa taṃ nadato sutvā, na rajjassa sarissasi.",
  "atk-s0514a3:3850_0": "1732.",
  "atk-s0514a3:3851_0": "“Dubhato vanavikāse, yadā dakkhisi kāmado;",
  "atk-s0514a3:3852_0": "Vane vāḷamigākiṇṇe, na rajjassa sarissasi.",
  "atk-s0514a3:3853_0": "1733.",
  "atk-s0514a3:3854_0": "“Migaṃ disvāna sāyanhaṃ, pañcamālinamāgataṃ;",
  "atk-s0514a3:3855_0": "Kimpurise ca naccante, na rajjassa sarissasi.",
  "atk-s0514a3:3856_0": "1734.",
  "atk-s0514a3:3857_0": "“Yadā sossasi nigghosaṃ, sandamānāya sindhuyā;",
  "atk-s0514a3:3858_0": "Gītaṃ kimpurisānañca, na rajjassa sarissasi.",
  "atk-s0514a3:3859_0": "1735.",
  "atk-s0514a3:3860_0": "“Yadā sossasi nigghosaṃ, girigabbharacārino;",
  "atk-s0514a3:3861_0": "Vassamānassulūkassa, na rajjassa sarissasi.",
  "atk-s0514a3:3862_0": "1736.",
  "atk-s0514a3:3863_0": "“Yadā sīhassa byagghassa, khaggassa gavayassa ca;",
  "atk-s0514a3:3864_0": "Vane sossasi vāḷānaṃ, na rajjassa sarissasi.",
  "atk-s0514a3:3865_0": "1737.",
  "atk-s0514a3:3866_0": "“Yadā morīhi parikiṇṇaṃ, barihīnaṃ matthakāsinaṃ;",
  "atk-s0514a3:3867_0": "Moraṃ dakkhisi naccantaṃ, na rajjassa sarissasi.",
  "atk-s0514a3:3868_0": "1738.",
  "atk-s0514a3:3869_0": "“Yadā morīhi parikiṇṇaṃ, aṇḍajaṃ citrapakkhinaṃ;",
  "atk-s0514a3:3870_0": "Moraṃ dakkhisi naccantaṃ, na rajjassa sarissasi.",
  "atk-s0514a3:3871_0": "1739.",
  "atk-s0514a3:3872_0": "“Yadā morīhi parikiṇṇaṃ, nīlagīvaṃ sikhaṇḍinaṃ;",
  "atk-s0514a3:3873_0": "Moraṃ dakkhisi naccantaṃ, na rajjassa sarissasi.",
  "atk-s0514a3:3874_0": "1740.",
  "atk-s0514a3:3875_0": "“Yadā dakkhisi hemante, pupphite dharaṇīruhe;",
  "atk-s0514a3:3876_0": "Surabhiṃ sampavāyante, na rajjassa sarissasi.",
  "atk-s0514a3:3877_0": "1741.",
  "atk-s0514a3:3878_0": "“Yadā hemantike māse, haritaṃ dakkhisi medaniṃ;",
  "atk-s0514a3:3879_0": "Indagopakasañchannaṃ, na rajjassa sarissasi.",
  "atk-s0514a3:3880_0": "1742.",
  "atk-s0514a3:3881_0": "“Yadā dakkhisi hemante, pupphite dharaṇīruhe;",
  "atk-s0514a3:3882_0": "Kuṭajaṃ bimbajālañca, pupphitaṃ loddapaddhakaṃ;",
  "atk-s0514a3:3883_0": "Suratiṃ sampavāyante, na rajjassa sarissasi.",
  "atk-s0514a3:3884_0": "1743.",
  "atk-s0514a3:3885_0": "“Yadā hemantike māse, vanaṃ dakkhisi pupphitaṃ;",
  "atk-s0514a3:3886_0": "Opupphāni ca paddhāni, na rajjassa sarissasī”ti.",
  "atk-s0514a3:3887_0": "Tattha mañjuketi madhurakathe.",
  "atk-s0514a3:3887_1": "Kareṇusaṅghassāti hatthinighaṭāya.",
  "atk-s0514a3:3887_2": "Yūthassāti hatthiyūthassa purato vajanto gacchanto.",
  "atk-s0514a3:3887_3": "Dubhatoti ubhayapassesu.",
  "atk-s0514a3:3887_4": "Vanavikāseti vanaghaṭāyo.",
  "atk-s0514a3:3887_5": "Kāmadoti mayhaṃ sabbakāmado.",
  "atk-s0514a3:3887_6": "Sindhuyāti nadiyā.",
  "atk-s0514a3:3887_7": "Vassamānassulūkassāti ulūkasakuṇassa vassamānassa.",
  "atk-s0514a3:3887_8": "Vāḷānanti vāḷamigānaṃ.",
  "atk-s0514a3:3887_9": "Tesañhi sāyanhasamaye so saddo pañcaṅgikatūriyasaddo viya bhavissati,",
  "atk-s0514a3:3887_10": "tasmā tesaṃ saddaṃ sutvā rajjassa na sarissasīti vadati,",
  "atk-s0514a3:3887_11": "barihīnanti kalāpasañchannaṃ.",
  "atk-s0514a3:3887_12": "Matthakāsinanti niccaṃ pabbatamatthake nisinnaṃ.",
  "atk-s0514a3:3887_13": "“Mattakāsina”ntipi pāṭho,",
  "atk-s0514a3:3887_14": "kāmamadamattaṃ hutvā āsīnanti attho.",
  "atk-s0514a3:3887_15": "Bimbajālanti rattaṅkurarukkhaṃ.",
  "atk-s0514a3:3887_16": "Opupphānīti olambakapupphāni patitapupphāni.",
  "atk-s0514a3:3888_0": "Evaṃ maddī himavantavāsinī viya ettakāhi gāthāhi himavantaṃ vaṇṇesīti.",
  "atk-s0514a3:3889_0": "Hīmavantavaṇṇanā niṭṭhitā.",
  "atk-s0514a3:3890_0": "Dānakaṇḍavaṇṇanā",
  "atk-s0514a3:3891_0": "Phussatīpi kho devī “puttassa me kaṭukasāsanaṃ gataṃ,",
  "atk-s0514a3:3891_1": "kiṃ nu kho karoti,",
  "atk-s0514a3:3891_2": "gantvā jānissāmī”ti paṭicchannayoggena gantvā sirigabbhadvāre ṭhitā tesaṃ taṃ sallāpaṃ sutvā kalunaṃ paridevi.",
  "atk-s0514a3:3891_3": "Tamatthaṃ pakāsento satthā āha –",
  "atk-s0514a3:3892_0": "1744.",
  "atk-s0514a3:3893_0": "“Tesaṃ lālappitaṃ sutvā, puttassa suṇisāya ca;",
  "atk-s0514a3:3894_0": "Kalunaṃ paridevesi, rājaputtī yasassinī.",
  "atk-s0514a3:3895_0": "1745.",
  "atk-s0514a3:3896_0": "“Seyyo visaṃ me khāyitaṃ, papātā papateyyahaṃ;",
  "atk-s0514a3:3897_0": "Rajjuyā bajjha miyyāhaṃ, kasmā vessantaraṃ puttaṃ;",
  "atk-s0514a3:3898_0": "Pabbājenti adūsakaṃ.",
  "atk-s0514a3:3899_0": "1746.",
  "atk-s0514a3:3900_0": "“Ajjhāyakaṃ dānapatiṃ, yācayogaṃ amacchariṃ;",
  "atk-s0514a3:3901_0": "Pūjitaṃ paṭirājūhi, kittimantaṃ yasassinaṃ;",
  "atk-s0514a3:3902_0": "Kasmā vessantaraṃ puttaṃ, pabbājenti adūsakaṃ.",
  "atk-s0514a3:3903_0": "1747.",
  "atk-s0514a3:3904_0": "“Mātāpettibharaṃ jantuṃ, kule jeṭṭhāpacāyikaṃ;",
  "atk-s0514a3:3905_0": "Kasmā vessantaraṃ puttaṃ, pabbājenti adūsakaṃ.",
  "atk-s0514a3:3906_0": "1748.",
  "atk-s0514a3:3907_0": "“Rañño hitaṃ devihitaṃ, ñātīnaṃ sakhinaṃ hitaṃ;",
  "atk-s0514a3:3908_0": "Hitaṃ sabbassa raṭṭhassa, kasmā vessantaraṃ puttaṃ;",
  "atk-s0514a3:3909_0": "Pabbājenti adūsaka”nti.",
  "atk-s0514a3:3910_0": "Tattha rājaputtīti phussatī maddarājadhītā.",
  "atk-s0514a3:3910_1": "Papateyyahanti papateyyaṃ ahaṃ.",
  "atk-s0514a3:3910_2": "Rajjuyā bajjha miyyāhanti rajjuyā gīvaṃ bandhitvā mareyyaṃ ahaṃ.",
  "atk-s0514a3:3910_3": "Kasmāti evaṃ amatāyameva mayi kena kāraṇena mama puttaṃ adūsakaṃ raṭṭhā pabbājenti.",
  "atk-s0514a3:3910_4": "Ajjhāyakanti tiṇṇaṃ vedānaṃ pāraṅgataṃ,",
  "atk-s0514a3:3910_5": "nānāsippesu ca nipphattiṃ pattaṃ.",
  "atk-s0514a3:3911_0": "Iti sā kalunaṃ paridevitvā puttañca suṇisañca assāsetvā rañño santikaṃ gantvā āha –",
  "atk-s0514a3:3912_0": "1749.",
  "atk-s0514a3:3913_0": "“Madhūniva palātāni, ambāva patitā chamā;",
  "atk-s0514a3:3914_0": "Evaṃ hessati te raṭṭhaṃ, pabbājenti adūsakaṃ.",
  "atk-s0514a3:3915_0": "1750.",
  "atk-s0514a3:3916_0": "“Haṃso nikhīṇapattova, pallalasmiṃ anūdake;",
  "atk-s0514a3:3917_0": "Apaviddho amaccehi, eko rājā vihiyyasi.",
  "atk-s0514a3:3918_0": "1751.",
  "atk-s0514a3:3919_0": "“Taṃ taṃ brūmi mahārāja, attho te mā upaccagā;",
  "atk-s0514a3:3920_0": "Mā naṃ sivīnaṃ vacanā, pabbājesi adūsaka”nti.",
  "atk-s0514a3:3921_0": "Tattha palātānīti palātamakkhikāni madhūni viya.",
  "atk-s0514a3:3921_1": "Ambāva patitā chamāti bhūmiyaṃ patitaambapakkāni viya.",
  "atk-s0514a3:3921_2": "Evaṃ mama putte pabbājite tava raṭṭhaṃ sabbasādhāraṇaṃ bhavissatīti dīpeti.",
  "atk-s0514a3:3921_3": "Nikhīṇapattovāti paggharitapatto viya.",
  "atk-s0514a3:3921_4": "Apaviddho amaccehīti mama puttena sahajātehi saṭṭhisahassehi amaccehi chaḍḍito hutvā.",
  "atk-s0514a3:3921_5": "Vihiyyasīti kilamissasi.",
  "atk-s0514a3:3921_6": "Sivīnaṃ vacanāti sivīnaṃ vacanena mā naṃ adūsakaṃ mama puttaṃ pabbājesīti.",
  "atk-s0514a3:3922_0": "Taṃ sutvā rājā āha –",
  "atk-s0514a3:3923_0": "1752.",
  "atk-s0514a3:3924_0": "“Dhammassāpacitiṃ kummi, sivīnaṃ vinayaṃ dhajaṃ;",
  "atk-s0514a3:3925_0": "Pabbājemi sakaṃ puttaṃ, pāṇā piyataro hi me”ti.",
  "atk-s0514a3:3926_0": "Tassattho – bhadde,",
  "atk-s0514a3:3926_1": "ahaṃ sivīnaṃ dhajaṃ vessantaraṃ kumāraṃ vinayanto pabbājento siviraṭṭhe porāṇakarājūnaṃ paveṇidhammassa apacitiṃ kummi karomi,",
  "atk-s0514a3:3926_2": "tasmā sacepi me pāṇā piyataro so,",
  "atk-s0514a3:3926_3": "tathāpi naṃ pabbājemīti.",
  "atk-s0514a3:3927_0": "Taṃ sutvā sā paridevamānā āha –",
  "atk-s0514a3:3928_0": "1753.",
  "atk-s0514a3:3929_0": "“Yassa pubbe dhajaggāni, kaṇikārāva pupphitā;",
  "atk-s0514a3:3930_0": "Yāyantamanuyāyanti, svajjekova gamissati.",
  "atk-s0514a3:3931_0": "1754.",
  "atk-s0514a3:3932_0": "“Yassa pubbe dhajaggāni, kaṇikāravanāniva;",
  "atk-s0514a3:3933_0": "Yāyantamanuyāyanti, svajjekova gamissati.",
  "atk-s0514a3:3934_0": "1755.",
  "atk-s0514a3:3935_0": "“Yassa pubbe anīkāni, kaṇikārāva pupphitā;",
  "atk-s0514a3:3936_0": "Yāyantamanuyāyanti, svajjekova gamissati.",
  "atk-s0514a3:3937_0": "1756.",
  "atk-s0514a3:3938_0": "“Yassa pubbe anīkāni, kaṇikāravanāniva;",
  "atk-s0514a3:3939_0": "Yāyantamanuyāyanti, svajjekova gamissati.",
  "atk-s0514a3:3940_0": "1757.",
  "atk-s0514a3:3941_0": "“Indagopakavaṇṇābhā, gandhārā paṇḍukambalā;",
  "atk-s0514a3:3942_0": "Yāyantamanuyāyanti, svajjekova gamissati.",
  "atk-s0514a3:3943_0": "1758.",
  "atk-s0514a3:3944_0": "“Yo pubbe hatthinā yāti, sivikāya rathena ca;",
  "atk-s0514a3:3945_0": "Svajja vessantaro rājā, kathaṃ gacchati pattiko.",
  "atk-s0514a3:3946_0": "1759.",
  "atk-s0514a3:3947_0": "“Kathaṃ candanalittaṅgo, naccagītappabodhano;",
  "atk-s0514a3:3948_0": "Khurājinaṃ pharasuñca, khārikājañca hāhiti.",
  "atk-s0514a3:3949_0": "1760.",
  "atk-s0514a3:3950_0": "“Kasmā nābhiharissanti, kāsāvā ajināni ca;",
  "atk-s0514a3:3951_0": "Pavisantaṃ brahāraññaṃ, kasmā cīraṃ na bajjhare.",
  "atk-s0514a3:3952_0": "1761.",
  "atk-s0514a3:3953_0": "“Kathaṃ nu cīraṃ dhārenti, rājapabbajitā janā;",
  "atk-s0514a3:3954_0": "Kathaṃ kusamayaṃ cīraṃ, maddī paridahissati.",
  "atk-s0514a3:3955_0": "1762.",
  "atk-s0514a3:3956_0": "“Kāsiyāni ca dhāretvā, khomakoṭumbarāni ca;",
  "atk-s0514a3:3957_0": "Kusacīrāni dhārentī, kathaṃ maddī karissati.",
  "atk-s0514a3:3958_0": "1763.",
  "atk-s0514a3:3959_0": "“Vayhāhi pariyāyitvā, sivikāya rathena ca;",
  "atk-s0514a3:3960_0": "Sā kathajja anujjhaṅgī, pathaṃ gacchati pattikā.",
  "atk-s0514a3:3961_0": "1764.",
  "atk-s0514a3:3962_0": "“Yassā mudutalā hatthā, caraṇā ca sukhedhitā;",
  "atk-s0514a3:3963_0": "Sā kathajja anujjhaṅgī, pathaṃ gacchati pattikā.",
  "atk-s0514a3:3964_0": "1765.",
  "atk-s0514a3:3965_0": "“Yassā mudutalā pādā, caraṇā ca sukhedhitā;",
  "atk-s0514a3:3966_0": "Pādukāhi suvaṇṇāhi, pīḷamānāva gacchati;",
  "atk-s0514a3:3967_0": "Sā kathajja anujjhaṅgī, pathaṃ gacchati pattikā.",
  "atk-s0514a3:3968_0": "1766.",
  "atk-s0514a3:3969_0": "“Yāssu itthisahassānaṃ, purato gacchati mālinī;",
  "atk-s0514a3:3970_0": "Sā kathajja anujjhaṅgī, vanaṃ gacchati ekikā.",
  "atk-s0514a3:3971_0": "1767.",
  "atk-s0514a3:3972_0": "“Yāssu sivāya sutvāna, muhuṃ uttasate pure;",
  "atk-s0514a3:3973_0": "Sā kathajja anujjhaṅgī, vanaṃ gacchati bhīrukā.",
  "atk-s0514a3:3974_0": "1768.",
  "atk-s0514a3:3975_0": "“Yāssu indasagottassa, ulūkassa pavassato;",
  "atk-s0514a3:3976_0": "Sutvāna nadato bhītā, vāruṇīva pavedhati;",
  "atk-s0514a3:3977_0": "Sā kathajja anujjhaṅgī, vanaṃ gacchati bhīrukā.",
  "atk-s0514a3:3978_0": "1769.",
  "atk-s0514a3:3979_0": "“Sakuṇī hataputtāva, suññaṃ disvā kulāvakaṃ;",
  "atk-s0514a3:3980_0": "Ciraṃ dukkhena jhāyissaṃ, suññaṃ āgammimaṃ puraṃ.",
  "atk-s0514a3:3981_0": "1770.",
  "atk-s0514a3:3982_0": "“Sakuṇī hataputtāva, suññaṃ disvā kulāvakaṃ;",
  "atk-s0514a3:3983_0": "Kisā paṇḍu bhavissāmi, piye putte apassatī.",
  "atk-s0514a3:3984_0": "1771.",
  "atk-s0514a3:3985_0": "“Sakuṇī hataputtāva, suññaṃ disvā kulāvakaṃ;",
  "atk-s0514a3:3986_0": "Tena tena padhāvissaṃ, piye putte apassatī.",
  "atk-s0514a3:3987_0": "1772.",
  "atk-s0514a3:3988_0": "“Kurarī hatachāpāva, suññaṃ disvā kulāvakaṃ;",
  "atk-s0514a3:3989_0": "Ciraṃ dukkhena jhāyissaṃ, suññaṃ āgammimaṃ puraṃ.",
  "atk-s0514a3:3990_0": "1773.",
  "atk-s0514a3:3991_0": "“Kurarī hatachāpāva, suññaṃ disvā kulāvakaṃ;",
  "atk-s0514a3:3992_0": "Kisā paṇḍu bhavissāmi, piye putte apassatī.",
  "atk-s0514a3:3993_0": "1774.",
  "atk-s0514a3:3994_0": "“Kurarī hatachāpāva, suññaṃ disvā kulāvakaṃ;",
  "atk-s0514a3:3995_0": "Tena tena padhāvissaṃ, piye putte apassatī.",
  "atk-s0514a3:3996_0": "1775.",
  "atk-s0514a3:3997_0": "“Sā nūna cakkavākīva, pallalasmiṃ anūdake;",
  "atk-s0514a3:3998_0": "Ciraṃ dukkhena jhāyissaṃ, suññaṃ āgammimaṃ puraṃ.",
  "atk-s0514a3:3999_0": "1776.",
  "atk-s0514a3:4000_0": "“Sā nūna cakkavākīva, pallalasmiṃ anūdake;",
  "atk-s0514a3:4001_0": "Kisā paṇḍu bhavissāmi, piye putte apassatī.",
  "atk-s0514a3:4002_0": "1777.",
  "atk-s0514a3:4003_0": "“Sā nūna cakkavākīva, pallalasmiṃ anūdake;",
  "atk-s0514a3:4004_0": "Tena tena padhāvissaṃ, piye putte apassatī.",
  "atk-s0514a3:4005_0": "1778.",
  "atk-s0514a3:4006_0": "“Evaṃ me vilapantiyā, rājā puttaṃ adūsakaṃ;",
  "atk-s0514a3:4007_0": "Pabbājesi vanaṃ raṭṭhā, maññe hissāmi jīvita”nti.",
  "atk-s0514a3:4008_0": "Tattha kaṇikārāvāti suvaṇṇābharaṇasuvaṇṇavatthapaṭimaṇḍitattā supupphitā kaṇikārā viya.",
  "atk-s0514a3:4008_1": "Yāyantamanuyāyantīti uyyānavanakīḷādīnaṃ atthāya gacchantaṃ vessantaraṃ anugacchanti.",
  "atk-s0514a3:4008_2": "Svajjekovāti so ajja ekova hutvā gamissati.",
  "atk-s0514a3:4008_3": "Anīkānīti hatthānīkādīni.",
  "atk-s0514a3:4008_4": "Gandhārā paṇḍukambalāti gandhāraraṭṭhe uppannā satasahassagghanakā senāya pārutā rattakambalā.",
  "atk-s0514a3:4008_5": "Hāhitīti khandhe katvā harissati.",
  "atk-s0514a3:4008_6": "Pavisantanti pavisantassa.",
  "atk-s0514a3:4008_7": "Kasmā cīraṃ na bajjhareti kasmā bandhituṃ jānantā vākacīraṃ na bandhanti.",
  "atk-s0514a3:4008_8": "Rājapabbajitāti rājāno hutvā pabbajitā.",
  "atk-s0514a3:4008_9": "Khomakoṭumbarānīti khomaraṭṭhe koṭumbararaṭṭhe uppannāni sāṭakāni.",
  "atk-s0514a3:4009_0": "Sā kathajjāti sā kathaṃ ajja.",
  "atk-s0514a3:4009_1": "Anujjhaṅgīti agarahitaaṅgī.",
  "atk-s0514a3:4009_2": "Pīḷamānāva gacchatīti kampitvā kampitvā tiṭṭhantī viya gacchati.",
  "atk-s0514a3:4009_3": "Yāssu itthisahassānantiādīsu assūti nipāto,",
  "atk-s0514a3:4009_4": "yāti attho.",
  "atk-s0514a3:4009_5": "“Yā sā”tipi pāṭho.",
  "atk-s0514a3:4009_6": "Sivāyāti siṅgāliyā.",
  "atk-s0514a3:4009_7": "Pureti pubbe nagare vasantī.",
  "atk-s0514a3:4009_8": "Indasagottassāti kosiyagottassa.",
  "atk-s0514a3:4009_9": "Vāruṇīvāti devatāpaviṭṭhā yakkhadāsī viya.",
  "atk-s0514a3:4009_10": "Dukkhenāti puttaviyogasokadukkhena.",
  "atk-s0514a3:4009_11": "Āgammi maṃ puranti imaṃ mama putte gate puttanivesanaṃ āgantvā.",
  "atk-s0514a3:4009_12": "Piye putteti vessantarañceva maddiñca sandhāyāha.",
  "atk-s0514a3:4009_13": "Hatachāpāti hatapotakā.",
  "atk-s0514a3:4009_14": "Pabbājesi vanaṃ raṭṭhāti yadi naṃ raṭṭhā pabbājesīti.",
  "atk-s0514a3:4010_0": "Deviyā paridevitasaddaṃ sutvā sabbā sañjayassa sivikaññā samāgatā pakkandiṃsu.",
  "atk-s0514a3:4010_1": "Tāsaṃ pakkanditasaddaṃ sutvā mahāsattassapi nivesane tatheva pakkandiṃsu.",
  "atk-s0514a3:4010_2": "Iti dvīsu rājakulesu keci sakabhāvena saṇṭhātuṃ asakkontā vātavegena pamadditā sālā viya patitvā parivattamānā parideviṃsu.",
  "atk-s0514a3:4010_3": "Tamatthaṃ pakāsento satthā āha –",
  "atk-s0514a3:4011_0": "1779.",
  "atk-s0514a3:4012_0": "“Tassā lālappitaṃ sutvā, sabbā antepure bahū;",
  "atk-s0514a3:4013_0": "Bāhā paggayha pakkanduṃ, sivikaññā samāgatā.",
  "atk-s0514a3:4014_0": "1780.",
  "atk-s0514a3:4015_0": "“Sālāva sampamathitā, mālutena pamadditā;",
  "atk-s0514a3:4016_0": "Senti puttā ca dārā ca, vessantaranivesane.",
  "atk-s0514a3:4017_0": "1781.",
  "atk-s0514a3:4018_0": "“Orodhā ca kumārā ca, vesiyānā ca brāhmaṇā;",
  "atk-s0514a3:4019_0": "Bāhā paggayha pakkanduṃ, vessantaranivesane.",
  "atk-s0514a3:4020_0": "1782.",
  "atk-s0514a3:4021_0": "“Hatthārohā anīkaṭṭhā, rathikā pattikārakā;",
  "atk-s0514a3:4022_0": "Bāhā paggayha pakkanduṃ, vessantaranivesane.",
  "atk-s0514a3:4023_0": "1783.",
  "atk-s0514a3:4024_0": "“Tato ratyā vivasāne, sūriyassuggamanaṃ pati;",
  "atk-s0514a3:4025_0": "Atha vessantaro rājā, dānaṃ dātuṃ upāgami.",
  "atk-s0514a3:4026_0": "1784.",
  "atk-s0514a3:4027_0": "“Vatthāni vatthakāmānaṃ, soṇḍānaṃ detha vāruṇiṃ;",
  "atk-s0514a3:4028_0": "Bhojanaṃ bhojanatthīnaṃ, sammadeva pavecchatha.",
  "atk-s0514a3:4029_0": "1785.",
  "atk-s0514a3:4030_0": "“Mā ca kañci vanibbake, heṭṭhayittha idhāgate;",
  "atk-s0514a3:4031_0": "Tappetha annapānena, gacchantu paṭipūjitā.",
  "atk-s0514a3:4032_0": "1786.",
  "atk-s0514a3:4033_0": "“Athettha vattatī saddo, tumulo bheravo mahā;",
  "atk-s0514a3:4034_0": "Dānena taṃ nīharanti, puna dānaṃ adā tuvaṃ.",
  "atk-s0514a3:4035_0": "1787.",
  "atk-s0514a3:4036_0": "“Te su mattā kilantāva, sampatanti vanibbakā;",
  "atk-s0514a3:4037_0": "Nikkhamante mahārāje, sivīnaṃ raṭṭhavaḍḍhane.",
  "atk-s0514a3:4038_0": "1788.",
  "atk-s0514a3:4039_0": "“Acchecchuṃ vata bho rukkhaṃ, nānāphaladharaṃ dumaṃ;",
  "atk-s0514a3:4040_0": "Yathā vessantaraṃ raṭṭhā, pabbājenti adūsakaṃ.",
  "atk-s0514a3:4041_0": "1789.",
  "atk-s0514a3:4042_0": "“Acchecchuṃ vata bho rukkhaṃ, sabbakāmadadaṃ dumaṃ;",
  "atk-s0514a3:4043_0": "Yathā vessantaraṃ raṭṭhā, pabbājenti adūsakaṃ.",
  "atk-s0514a3:4044_0": "1790.",
  "atk-s0514a3:4045_0": "“Acchecchuṃ vata bho rukkhaṃ, sabbakāmarasāharaṃ;",
  "atk-s0514a3:4046_0": "Yathā vessantaraṃ raṭṭhā, pabbājenti adūsakaṃ.",
  "atk-s0514a3:4047_0": "1791.",
  "atk-s0514a3:4048_0": "“Ye vuḍḍhā ye ca daharā, ye ca majjhimaporisā;",
  "atk-s0514a3:4049_0": "Bāhā paggayha pakkanduṃ, nikkhamante mahārāje;",
  "atk-s0514a3:4050_0": "Sivīnaṃ raṭṭhavaḍḍhane.",
  "atk-s0514a3:4051_0": "1792.",
  "atk-s0514a3:4052_0": "“Atiyakkhā vassavarā, itthāgārā ca rājino;",
  "atk-s0514a3:4053_0": "Bāhā paggayha pakkanduṃ, nikkhamante mahārāje;",
  "atk-s0514a3:4054_0": "Sivīnaṃ raṭṭhavaḍḍhane.",
  "atk-s0514a3:4055_0": "1793.",
  "atk-s0514a3:4056_0": "“Thiyopi tattha pakkanduṃ, yā tamhi nagare ahu;",
  "atk-s0514a3:4057_0": "Nikkhamante mahārāje, sivīnaṃ raṭṭhavaḍḍhane.",
  "atk-s0514a3:4058_0": "1794.",
  "atk-s0514a3:4059_0": "“Ye brāhmaṇā ye ca samaṇā, aññe vāpi vanibbakā;",
  "atk-s0514a3:4060_0": "Bāhā paggayha pakkanduṃ, ‘adhammo kira bho’ iti.",
  "atk-s0514a3:4061_0": "1795.",
  "atk-s0514a3:4062_0": "“Yathā vessantaro rājā, yajamāno sake pure;",
  "atk-s0514a3:4063_0": "Sivīnaṃ vacanatthena, samhā raṭṭhā nirajjati.",
  "atk-s0514a3:4064_0": "1796.",
  "atk-s0514a3:4065_0": "“Satta hatthisate datvā, sabbālaṅkārabhūsite;",
  "atk-s0514a3:4066_0": "Suvaṇṇakacche mātaṅge, hemakappanavāsase;",
  "atk-s0514a3:4067_0": "1797.",
  "atk-s0514a3:4068_0": "“Ārūḷhe gāmaṇīyehi, tomaraṅkusapāṇibhi;",
  "atk-s0514a3:4069_0": "Esa vessantaro rājā, samhā raṭṭhā nirajjati.",
  "atk-s0514a3:4070_0": "1798.",
  "atk-s0514a3:4071_0": "“Satta assasate datvā, sabbālaṅkārabhūsite;",
  "atk-s0514a3:4072_0": "Ājānīyeva jātiyā, sindhave sīghavāhane.",
  "atk-s0514a3:4073_0": "1799.",
  "atk-s0514a3:4074_0": "“Ārūḷhe gāmaṇīyehi, illiyācāpadhāribhi;",
  "atk-s0514a3:4075_0": "Esa vessantaro rājā, samhā raṭṭhā nirajjati.",
  "atk-s0514a3:4076_0": "1800.",
  "atk-s0514a3:4077_0": "“Satta rathasate datvā, sannaddhe ussitaddhaje;",
  "atk-s0514a3:4078_0": "Dīpe athopi veyagghe, sabbālaṅkārabhūsite.",
  "atk-s0514a3:4079_0": "1801.",
  "atk-s0514a3:4080_0": "“Ārūḷhe gāmaṇīyehi, cāpahatthehi vammibhi;",
  "atk-s0514a3:4081_0": "Esa vessantaro rājā, samhā raṭṭhā nirajjati.",
  "atk-s0514a3:4082_0": "1802.",
  "atk-s0514a3:4083_0": "“Satta itthisate datvā, ekamekā rathe ṭhitā;",
  "atk-s0514a3:4084_0": "Sannaddhā nikkharajjūhi, suvaṇṇehi alaṅkatā.",
  "atk-s0514a3:4085_0": "1803.",
  "atk-s0514a3:4086_0": "“Pītālaṅkārā pītavasanā, pītābharaṇabhūsitā;",
  "atk-s0514a3:4087_0": "Āḷārapamhā hasulā, susaññā tanumajjhimā;",
  "atk-s0514a3:4088_0": "Esa vessantarā rājā, samhā raṭṭhā nirajjati.",
  "atk-s0514a3:4089_0": "1804.",
  "atk-s0514a3:4090_0": "“Satta dhenusate datvā, sabbā kaṃsupadhāraṇā;",
  "atk-s0514a3:4091_0": "Esa vessantaro rājā, samhā raṭṭhā nirajjati.",
  "atk-s0514a3:4092_0": "1805.",
  "atk-s0514a3:4093_0": "“Satta dāsisate datvā, satta dāsasatāni ca;",
  "atk-s0514a3:4094_0": "Esa vessantaro rājā, samhā raṭṭhā nirajjati.",
  "atk-s0514a3:4095_0": "1806.",
  "atk-s0514a3:4096_0": "“Hatthī assarathe datvā, nāriyo ca alaṅkatā;",
  "atk-s0514a3:4097_0": "Esa vessantaro rājā, samhā raṭṭhā nirajjati.",
  "atk-s0514a3:4098_0": "1807.",
  "atk-s0514a3:4099_0": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:4100_0": "Mahādāne padinnamhi, medanī sampakampatha.",
  "atk-s0514a3:4101_0": "1808.",
  "atk-s0514a3:4102_0": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:4103_0": "Yaṃ pañjalikato rājā, samhā raṭṭhā nirajjatī”ti.",
  "atk-s0514a3:4104_0": "Tattha sivikaññāti bhikkhave,",
  "atk-s0514a3:4104_1": "phussatiyā paridevitasaddaṃ sutvā sabbāpi sañjayassa sivirañño itthiyo samāgatā hutvā pakkanduṃ parideviṃsu.",
  "atk-s0514a3:4104_2": "Vessantaranivesaneti tattha itthīnaṃ pakkanditasaddaṃ sutvā vessantarassapi nivesane tatheva pakkanditvā",
  "atk-s0514a3:4104_3": "dvīsu rājakulesu keci sakabhāvena saṇṭhātuṃ asakkontā vātavegena sampamathitā sālā viya patitvā parivattantā",
  "atk-s0514a3:4104_4": "parideviṃsu.",
  "atk-s0514a3:4104_5": "Tato ratyā vivasāneti bhikkhave,",
  "atk-s0514a3:4104_6": "tato tassā rattiyā accayena sūriye uggate dānaveyyāvatikā “dānaṃ paṭiyādita”nti rañño ārocayiṃsu.",
  "atk-s0514a3:4104_7": "Atha vessantaro rājā pātova nhatvā sabbālaṅkārappaṭimaṇḍito sādurasabhojanaṃ bhuñjitvā mahājanaparivuto sattasatakaṃ mahādānaṃ dātuṃ dānaggaṃ upāgami.",
  "atk-s0514a3:4105_0": "Dethāti tattha gantvā saṭṭhisahassaamacce āṇāpento evamāha.",
  "atk-s0514a3:4105_1": "Vāruṇinti “majjadānaṃ nāma nipphala”nti jānāti,",
  "atk-s0514a3:4105_2": "evaṃ santepi “surāsoṇḍā dānaggaṃ patvā ‘vessantarassa dānagge suraṃ na labhimhā’ti vattuṃ mā labhantū”ti dāpesi.",
  "atk-s0514a3:4105_3": "Vanibbaketi vanibbakajanesu kañci ekampi mā viheṭhayittha.",
  "atk-s0514a3:4105_4": "Paṭipūjitāti mayā pūjitā hutvā yathā maṃ thomayamānā gacchanti,",
  "atk-s0514a3:4105_5": "tathā tumhe karothāti vadati.",
  "atk-s0514a3:4106_0": "Iti so suvaṇṇālaṅkārānaṃ suvaṇṇadhajānaṃ hemajālappaṭicchannānaṃ hatthīnaṃ sattasatāni ca,",
  "atk-s0514a3:4106_1": "tathārūpānaññeva assānaṃ sattasatāni ca,",
  "atk-s0514a3:4106_2": "sīhacammādīhi parikkhittānaṃ nānāratanavicitrānaṃ suvaṇṇadhajānaṃ rathānaṃ sattasatāni,",
  "atk-s0514a3:4106_3": "sabbālaṅkārappaṭimaṇḍitānaṃ uttamarūpadharānaṃ khattiyakaññādīnaṃ itthīnaṃ sattasatāni,",
  "atk-s0514a3:4106_4": "suvinītānaṃ susikkhitānaṃ dāsānaṃ sattasatāni,",
  "atk-s0514a3:4106_5": "tathā dāsīnaṃ sattasatāni,",
  "atk-s0514a3:4106_6": "varausabhajeṭṭhakānaṃ kuṇḍopadohinīnaṃ dhenūnaṃ sattasatāni,",
  "atk-s0514a3:4106_7": "aparimāṇāni pānabhojanānīti sattasatakaṃ mahādānaṃ adāsi.",
  "atk-s0514a3:4106_8": "Tasmiṃ evaṃ dānaṃ dadamāne jetuttaranagaravāsino khattiyabrāhmaṇavessasuddādayo “sāmi,",
  "atk-s0514a3:4106_9": "vessantara siviraṭṭhavāsino taṃ ‘dānaṃ detī’ti pabbājenti,",
  "atk-s0514a3:4106_10": "tvaṃ puna dānameva desī”ti parideviṃsu.",
  "atk-s0514a3:4106_11": "Tena vuttaṃ –",
  "atk-s0514a3:4107_0": "1809.",
  "atk-s0514a3:4108_0": "“Athettha vattatī saddo, tumulo bheravo mahā;",
  "atk-s0514a3:4109_0": "Dānena taṃ nīharanti, puna dānaṃ adā tuva”nti.",
  "atk-s0514a3:4110_0": "Dānapaṭiggāhakā pana dānaṃ gahetvā “idāni kira vessantaro rājā amhe anāthe katvā araññaṃ pavisissati,",
  "atk-s0514a3:4110_1": "ito paṭṭhāya kassa santikaṃ gamissāmā”ti chinnapādā viya patantā āvattantā parivattantā mahāsaddena parideviṃsu.",
  "atk-s0514a3:4110_2": "Tamatthaṃ pakāsento satthā āha –",
  "atk-s0514a3:4111_0": "1810.",
  "atk-s0514a3:4112_0": "“Te su mattā kilantāva, sampatanti vanibbakā;",
  "atk-s0514a3:4113_0": "Nikkhamante mahārāje, sivīnaṃ raṭṭhavaḍḍhane”ti.",
  "atk-s0514a3:4114_0": "Tattha te su mattāti su-",
  "atk-s0514a3:4114_1": "kāro nipātamatto,",
  "atk-s0514a3:4114_2": "te vanibbakāti attho.",
  "atk-s0514a3:4114_3": "Mattā kilantāvāti mattā viya kilantā viya ca hutvā.",
  "atk-s0514a3:4114_4": "Sampatantīti parivattitvā bhūmiyaṃ patanti.",
  "atk-s0514a3:4114_5": "Acchecchuṃ vatāti chindiṃsu,",
  "atk-s0514a3:4114_6": "vatāti nipātamattaṃ.",
  "atk-s0514a3:4114_7": "Yathāti yena kāraṇena.",
  "atk-s0514a3:4114_8": "Atiyakkhāti bhūtavijjā ikkhaṇikāpi.",
  "atk-s0514a3:4114_9": "Vassavarāti uddhaṭabījā orodhapālakā.",
  "atk-s0514a3:4114_10": "Vacanatthenāti vacanakāraṇena.",
  "atk-s0514a3:4114_11": "Samhā raṭṭhā nirajjatīti attano raṭṭhā niggacchati.",
  "atk-s0514a3:4114_12": "Gāmaṇīyehīti hatthācariyehi.",
  "atk-s0514a3:4114_13": "Ājānīyevāti jātisampanne.",
  "atk-s0514a3:4114_14": "Gāmaṇīyehīti assācariyehi.",
  "atk-s0514a3:4114_15": "Illiyācāpadhāribhīti illiyañca cāpañca dhārentehi.",
  "atk-s0514a3:4114_16": "Dīpe athopi veyyaggheti dīpicammabyagghacammaparikkhitte.",
  "atk-s0514a3:4114_17": "Ekamekā rathe ṭhitāti so kira ekamekaṃ itthiratanaṃ rathe ṭhapetvā aṭṭhaaṭṭhavaṇṇadāsīhi parivutaṃ katvā adāsi.",
  "atk-s0514a3:4115_0": "Nikkharajjūhīti suvaṇṇasuttamayehi pāmaṅgehi.",
  "atk-s0514a3:4115_1": "Āḷārapamhāti visālakkhigaṇḍā.",
  "atk-s0514a3:4115_2": "Hasulāti mhitapubbaṅgamakathā.",
  "atk-s0514a3:4115_3": "Susaññāti sussoṇiyo.",
  "atk-s0514a3:4115_4": "Tanumajjhimāti karatalamiva tanumajjhimabhāgā.",
  "atk-s0514a3:4115_5": "Tadā pana devatāyo jambudīpatale rājūnaṃ “vessantaro rājā mahādānaṃ detī”ti ārocayiṃsu,",
  "atk-s0514a3:4115_6": "tasmā te khattiyā devatānubhāvenāgantvā tā gaṇhitvā pakkamiṃsu.",
  "atk-s0514a3:4115_7": "Kaṃsupadhāraṇāti idha kaṃsanti rajatassa nāmaṃ,",
  "atk-s0514a3:4115_8": "rajatamayena khīrapaṭicchanabhājanena saddhiññeva adāsīti attho.",
  "atk-s0514a3:4115_9": "Padinnamhīti dīyamāne.",
  "atk-s0514a3:4115_10": "Sampakampathāti dānatejena kampittha.",
  "atk-s0514a3:4115_11": "Yaṃ pañjalikatoti yaṃ so vessantaro rājā mahādānaṃ datvā añjaliṃ paggayha attano dānaṃ namassamāno “sabbaññutaññāṇassa",
  "atk-s0514a3:4115_12": "me idaṃ paccayo hotū”ti pañjalikato ahosi,",
  "atk-s0514a3:4115_13": "tadāpi bhīsanakameva ahosi,",
  "atk-s0514a3:4115_14": "tasmiṃ khaṇe pathavī kampitthāti attho.",
  "atk-s0514a3:4115_15": "Nirajjatīti evaṃ katvā niggacchatiyeva,",
  "atk-s0514a3:4115_16": "na koci naṃ nivāretīti attho.",
  "atk-s0514a3:4116_0": "Apica kho tassa dānaṃ dadantasseva sāyaṃ ahosi.",
  "atk-s0514a3:4116_1": "So attano nivesanameva gantvā “mātāpitaro vanditvā sve gamissāmī”ti cintetvā alaṅkatarathena mātāpitūnaṃ vasanaṭṭhānaṃ gato.",
  "atk-s0514a3:4116_2": "Maddīdevīpi “ahaṃ sāminā saddhiṃ gantvā mātāpitaro anujānāpessāmī”ti teneva saddhiṃ gatā.",
  "atk-s0514a3:4116_3": "Mahāsatto pitaraṃ vanditvā attano gamanabhāvaṃ kathesi.",
  "atk-s0514a3:4116_4": "Tamatthaṃ pakāsento satthā āha –",
  "atk-s0514a3:4117_0": "1811.",
  "atk-s0514a3:4118_0": "“Āmantayittha rājānaṃ, sañjayaṃ dhamminaṃ varaṃ;",
  "atk-s0514a3:4119_0": "Avaruddhasi maṃ deva, vaṅkaṃ gacchāmi pabbataṃ.",
  "atk-s0514a3:4120_0": "1812.",
  "atk-s0514a3:4121_0": "“Ye hi keci mahārāja, bhūtā ye ca bhavissare;",
  "atk-s0514a3:4122_0": "Atittāyeva kāmehi, gacchanti yamasādhanaṃ.",
  "atk-s0514a3:4123_0": "1813.",
  "atk-s0514a3:4124_0": "“Svāhaṃ sake abhissasiṃ, yajamāno sake pure;",
  "atk-s0514a3:4125_0": "Sivīnaṃ vacanatthena, samhā raṭṭhā nirajjahaṃ.",
  "atk-s0514a3:4126_0": "1814.",
  "atk-s0514a3:4127_0": "“Aghaṃ taṃ paṭisevissaṃ, vane vāḷamigākiṇṇe;",
  "atk-s0514a3:4128_0": "Khaggadīpinisevite, ahaṃ puññāni karomi;",
  "atk-s0514a3:4129_0": "Tumhe paṅkamhi sīdathā”ti.",
  "atk-s0514a3:4130_0": "Tattha dhamminaṃ varanti dhammikarājūnaṃ antare uttamaṃ.",
  "atk-s0514a3:4130_1": "Avaruddhasīti raṭṭhā nīharasi.",
  "atk-s0514a3:4130_2": "Bhūtāti atītā.",
  "atk-s0514a3:4130_3": "Bhavissareti ye ca anāgate bhavissanti,",
  "atk-s0514a3:4130_4": "paccuppanne ca nibbattā.",
  "atk-s0514a3:4130_5": "Yamasādhananti yamarañño āṇāpavattiṭṭhānaṃ.",
  "atk-s0514a3:4130_6": "Svāhaṃ sake abhissasinti so ahaṃ attano nagaravāsinoyeva pīḷesiṃ.",
  "atk-s0514a3:4130_7": "Kiṃ karonto?",
  "atk-s0514a3:4130_8": "Yajamāno sake pureti.",
  "atk-s0514a3:4130_9": "Pāḷiyaṃ pana “so aha”nti likhitaṃ.",
  "atk-s0514a3:4130_10": "Nirajjahanti nikkhanto ahaṃ.",
  "atk-s0514a3:4130_11": "Aghaṃ tanti yaṃ araññe vasantena paṭisevitabbaṃ dukkhaṃ,",
  "atk-s0514a3:4130_12": "taṃ paṭisevissāmi.",
  "atk-s0514a3:4130_13": "Paṅkamhīti tumhe pana kāmapaṅkamhi sīdathāti vadati.",
  "atk-s0514a3:4131_0": "Iti mahāsatto imāhi catūhi gāthāhi pitarā saddhiṃ kathetvā mātu santikaṃ gantvā vanditvā pabbajjaṃ anujānāpento evamāha –",
  "atk-s0514a3:4132_0": "1815.",
  "atk-s0514a3:4133_0": "“Anujānāhi maṃ amma, pabbajjā mama ruccati;",
  "atk-s0514a3:4134_0": "Svāhaṃ sake abhissasiṃ, yajamāno sake pure;",
  "atk-s0514a3:4135_0": "Sivīnaṃ vacanatthena, samhā raṭṭhā nirajjahaṃ.",
  "atk-s0514a3:4136_0": "1816.",
  "atk-s0514a3:4137_0": "“Aghaṃ taṃ paṭisevissaṃ, vane vāḷamigākiṇṇe;",
  "atk-s0514a3:4138_0": "Khaggadīpinisevite, ahaṃ puññāni karomi;",
  "atk-s0514a3:4139_0": "Tumhe paṅkamhi sīdathā”ti.",
  "atk-s0514a3:4140_0": "Taṃ sutvā phussatī āha –",
  "atk-s0514a3:4141_0": "1817.",
  "atk-s0514a3:4142_0": "“Anujānāmi taṃ putta, pabbajjā te samijjhatu;",
  "atk-s0514a3:4143_0": "Ayañca maddī kalyāṇī, susaññā tanumajjhimā;",
  "atk-s0514a3:4144_0": "Acchataṃ saha puttehi, kiṃ araññe karissatī”ti.",
  "atk-s0514a3:4145_0": "Tattha samijjhatūti jhānena samiddhā hotu. Acchatanti acchatu, idheva hotūti vadati.",
  "atk-s0514a3:4146_0": "Vessantaro āha –",
  "atk-s0514a3:4147_0": "1818.",
  "atk-s0514a3:4148_0": "“Nāhaṃ akāmā dāsimpi, araññaṃ netumussahe;",
  "atk-s0514a3:4149_0": "Sace icchati anvetu, sace nicchati acchatū”ti.",
  "atk-s0514a3:4150_0": "Tattha akāmāti amma, kiṃ nāmetaṃ kathetha, ahaṃ anicchāya dāsimpi netuṃ na ussahāmīti.",
  "atk-s0514a3:4151_0": "Tato puttassa kathaṃ sutvā rājā suṇhaṃ yācituṃ paṭipajji. Tamatthaṃ pakāsento satthā āha –",
  "atk-s0514a3:4152_0": "1819.",
  "atk-s0514a3:4153_0": "“Tato suṇhaṃ mahārājā, yācituṃ paṭipajjatha;",
  "atk-s0514a3:4154_0": "Mā candanasamācāre, rajojallaṃ adhārayi.",
  "atk-s0514a3:4155_0": "1820.",
  "atk-s0514a3:4156_0": "“Mā kāsiyāni dhāretvā, kusacīraṃ adhārayi;",
  "atk-s0514a3:4157_0": "Dukkho vāso araññasmiṃ, mā hi tvaṃ lakkhaṇe gamī”ti.",
  "atk-s0514a3:4158_0": "Tattha paṭipajjathāti bhikkhave,",
  "atk-s0514a3:4158_1": "puttassa kathaṃ sutvā rājā suṇhaṃ yācituṃ paṭipajji.",
  "atk-s0514a3:4158_2": "Candanasamācāreti lohitacandanena parikiṇṇasarīre.",
  "atk-s0514a3:4158_3": "Mā hi tvaṃ lakkhaṇe gamīti subhalakkhaṇena samannāgate mā tvaṃ araññaṃ gamīti.",
  "atk-s0514a3:4159_0": "1821.",
  "atk-s0514a3:4160_0": "“Tamabravi rājaputtī, maddī sabbaṅgasobhanā;",
  "atk-s0514a3:4161_0": "Nāhaṃ taṃ sukhamiccheyyaṃ, yaṃ me vessantaraṃ vinā”ti.",
  "atk-s0514a3:4162_0": "Tattha tamabravīti taṃ sasuraṃ abravi.",
  "atk-s0514a3:4163_0": "1822.",
  "atk-s0514a3:4164_0": "“Tamabravi mahārājā, sivīnaṃ raṭṭhavaḍḍhano;",
  "atk-s0514a3:4165_0": "Iṅgha maddi nisāmehi, vane ye honti dussahā.",
  "atk-s0514a3:4166_0": "1823.",
  "atk-s0514a3:4167_0": "“Bahū kīṭā paṭaṅgā ca, makasā madhumakkhikā;",
  "atk-s0514a3:4168_0": "Tepi taṃ tattha hiṃ seyyuṃ, taṃ te dukkhataraṃ siyā.",
  "atk-s0514a3:4169_0": "1824.",
  "atk-s0514a3:4170_0": "“Apare passa santāpe, nadīnupanisevite;",
  "atk-s0514a3:4171_0": "Sappā ajagarā nāma, avisā te mahabbalā.",
  "atk-s0514a3:4172_0": "1825.",
  "atk-s0514a3:4173_0": "“Te manussaṃ migaṃ vāpi, api māsannamāgataṃ;",
  "atk-s0514a3:4174_0": "Parikkhipitvā bhogehi, vasamānenti attano.",
  "atk-s0514a3:4175_0": "1826.",
  "atk-s0514a3:4176_0": "“Aññepi kaṇhajaṭino, acchā nāma aghammigā;",
  "atk-s0514a3:4177_0": "Na tehi puriso diṭṭho, rukkhamāruyha muccati.",
  "atk-s0514a3:4178_0": "1827.",
  "atk-s0514a3:4179_0": "“Saṅghaṭṭayantā siṅgāni, tikkhaggātippahārino;",
  "atk-s0514a3:4180_0": "Mahiṃsā vicarantettha, nadiṃ sotumbaraṃ pati.",
  "atk-s0514a3:4181_0": "1828.",
  "atk-s0514a3:4182_0": "“Disvā migānaṃ yūthānaṃ, gavaṃ sañcarataṃ vane;",
  "atk-s0514a3:4183_0": "Dhenuva vacchagiddhāva, kathaṃ maddi karissasi.",
  "atk-s0514a3:4184_0": "1829.",
  "atk-s0514a3:4185_0": "“Disvā sampatite ghore, dumaggesu plavaṅgame;",
  "atk-s0514a3:4186_0": "Akhettaññāya te maddi, bhavissate mahabbhayaṃ.",
  "atk-s0514a3:4187_0": "1830.",
  "atk-s0514a3:4188_0": "“Yā tvaṃ sivāya sutvāna, muhuṃ uttasayī pure;",
  "atk-s0514a3:4189_0": "Sā tvaṃ vaṅkamanuppattā, kathaṃ maddi karissasi.",
  "atk-s0514a3:4190_0": "1831.",
  "atk-s0514a3:4191_0": "“Ṭhite majjhanhike kāle, sannisinnesu pakkhisu;",
  "atk-s0514a3:4192_0": "Saṇateva brahāraññaṃ, tattha kiṃ gantumicchasī”ti.",
  "atk-s0514a3:4193_0": "Tattha tamabravīti taṃ suṇhaṃ abravi.",
  "atk-s0514a3:4193_1": "Apare passa santāpeti aññepi santāpe bhayajanake pekkha.",
  "atk-s0514a3:4193_2": "Nadīnupaniseviteti nadīnaṃ upanisevite āsannaṭṭhāne,",
  "atk-s0514a3:4193_3": "nadīkūle vasanteti attho.",
  "atk-s0514a3:4193_4": "Avisāti nibbisā.",
  "atk-s0514a3:4193_5": "Api māsannanti āsannaṃ attano sarīrasamphassaṃ āgatanti attho.",
  "atk-s0514a3:4193_6": "Aghammigāti aghakarā migā,",
  "atk-s0514a3:4193_7": "dukkhāvahā migāti attho.",
  "atk-s0514a3:4193_8": "Nadiṃ sotumbaraṃ patīti sotumbarāya nāma nadiyā tīre.",
  "atk-s0514a3:4193_9": "Yūthānanti yūthāni,",
  "atk-s0514a3:4193_10": "ayameva vā pāṭho.",
  "atk-s0514a3:4193_11": "Dhenuva vacchagiddhāvāti tava dārake apassantī vacchagiddhā dhenu viya kathaṃ karissasi. Va-",
  "atk-s0514a3:4193_12": "kāro panettha nipātamattova.",
  "atk-s0514a3:4193_13": "Sampatiteti sampatante.",
  "atk-s0514a3:4193_14": "Ghoreti bhīsanake virūpe.",
  "atk-s0514a3:4193_15": "Plavaṅgameti makkaṭe.",
  "atk-s0514a3:4193_16": "Akhettaññāyāti araññabhūmiakusalatāya.",
  "atk-s0514a3:4193_17": "Bhavissateti bhavissati.",
  "atk-s0514a3:4193_18": "Sivāya sutvānāti siṅgāliyā saddaṃ sutvā.",
  "atk-s0514a3:4193_19": "Muhunti punappunaṃ.",
  "atk-s0514a3:4193_20": "Uttasayīti uttasasi.",
  "atk-s0514a3:4193_21": "Saṇatevāti nadati viya saṇantaṃ viya bhavissati.",
  "atk-s0514a3:4194_0": "1832.",
  "atk-s0514a3:4195_0": "“Tamabravi rājaputtī, maddī sabbaṅgasobhanā;",
  "atk-s0514a3:4196_0": "Yāni etāni akkhāsi, vane paṭibhayāni me;",
  "atk-s0514a3:4197_0": "Sabbāni abhisambhossaṃ, gacchaññeva rathesabha.",
  "atk-s0514a3:4198_0": "1833.",
  "atk-s0514a3:4199_0": "“Kāsaṃ kusaṃ poṭakilaṃ, usiraṃ muñcapabbajaṃ;",
  "atk-s0514a3:4200_0": "Urasā panudahissāmi, nassa hessāmi dunnayā.",
  "atk-s0514a3:4201_0": "1834.",
  "atk-s0514a3:4202_0": "“Bahūhi vata cariyāhi, kumārī vindate patiṃ;",
  "atk-s0514a3:4203_0": "Udarassuparodhena, gohanuveṭhanena ca.",
  "atk-s0514a3:4204_0": "1835.",
  "atk-s0514a3:4205_0": "“Aggissa pāricariyāya, udakummujjanena ca;",
  "atk-s0514a3:4206_0": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4207_0": "1836.",
  "atk-s0514a3:4208_0": "“Apissā hoti appatto, ucchiṭṭhamapi bhuñjituṃ;",
  "atk-s0514a3:4209_0": "Yo naṃ hatthe gahetvāna, akāmaṃ parikaḍḍhati;",
  "atk-s0514a3:4210_0": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4211_0": "1837.",
  "atk-s0514a3:4212_0": "“Kesaggahaṇamukkhepā, bhūmyā ca parisumbhanā;",
  "atk-s0514a3:4213_0": "Datvā ca no pakkamati, bahuṃ dukkhaṃ anappakaṃ;",
  "atk-s0514a3:4214_0": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4215_0": "1838.",
  "atk-s0514a3:4216_0": "“Sukkacchavī vedhaverā, datvā subhagamānino;",
  "atk-s0514a3:4217_0": "Akāmaṃ parikaḍḍhanti, ulūkaññeva vāyasā;",
  "atk-s0514a3:4218_0": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4219_0": "1839.",
  "atk-s0514a3:4220_0": "“Api ñātikule phīte, kaṃsapajjotane vasaṃ;",
  "atk-s0514a3:4221_0": "Nevātivākyaṃ na labhe, bhātūhi sakhinīhipi;",
  "atk-s0514a3:4222_0": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4223_0": "1840.",
  "atk-s0514a3:4224_0": "“Naggā nadī anudakā, naggaṃ raṭṭhaṃ arājakaṃ;",
  "atk-s0514a3:4225_0": "Itthīpi vidhavā naggā, yassāpi dasa bhātaro;",
  "atk-s0514a3:4226_0": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4227_0": "1841.",
  "atk-s0514a3:4228_0": "“Dhajo rathassa paññāṇaṃ, dhūmo paññāṇamaggino;",
  "atk-s0514a3:4229_0": "Rājā raṭṭhassa paññāṇaṃ, bhattā paññāṇamitthiyā;",
  "atk-s0514a3:4230_0": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4231_0": "1842.",
  "atk-s0514a3:4232_0": "“Yā daliddī daliddassa, aḍḍhā aḍḍhassa kittimā;",
  "atk-s0514a3:4233_0": "Taṃ ve devā pasaṃsanti, dukkarañhi karoti sā.",
  "atk-s0514a3:4234_0": "1843.",
  "atk-s0514a3:4235_0": "“Sāmikaṃ anubandhissaṃ, sadā kāsāyavāsinī;",
  "atk-s0514a3:4236_0": "Pathabyāpi abhijjantyā, vedhabyaṃ kaṭukitthiyā.",
  "atk-s0514a3:4237_0": "1844.",
  "atk-s0514a3:4238_0": "“Api sāgarapariyantaṃ, bahuvittadharaṃ mahiṃ;",
  "atk-s0514a3:4239_0": "Nānāratanaparipūraṃ, nicche vessantaraṃ vinā.",
  "atk-s0514a3:4240_0": "1845.",
  "atk-s0514a3:4241_0": "“Kathaṃ nu tāsaṃ hadayaṃ, sukharā vata itthiyo;",
  "atk-s0514a3:4242_0": "Yā sāmike dukkhitamhi, sukhamicchanti attano.",
  "atk-s0514a3:4243_0": "1846.",
  "atk-s0514a3:4244_0": "“Nikkhamante mahārāje, sivīnaṃ raṭṭhavaḍḍhane;",
  "atk-s0514a3:4245_0": "Tamahaṃ anubandhissaṃ, sabbakāmadado hi me”ti.",
  "atk-s0514a3:4246_0": "Tattha tamabravīti bhikkhave,",
  "atk-s0514a3:4246_1": "maddī rañño vacanaṃ sutvā taṃ rājānaṃ abravi.",
  "atk-s0514a3:4246_2": "Abhisambhossanti sahissāmi adhivāsessāmi.",
  "atk-s0514a3:4246_3": "Poṭakilanti poṭakilatiṇaṃ.",
  "atk-s0514a3:4246_4": "Panudahissāmīti dvedhā katvā vessantarassa purato gamissāmi.",
  "atk-s0514a3:4246_5": "Udarassuparodhenāti upavāsena khudādhivāsena.",
  "atk-s0514a3:4246_6": "Gohanuveṭhanena cāti visālakaṭiyo onatapassā ca itthiyo sāmikaṃ labhantīti katvā gohanunā kaṭiphalakaṃ",
  "atk-s0514a3:4246_7": "koṭṭāpetvā veṭhanena ca passāni onāmetvā kumārikā patiṃ labhati.",
  "atk-s0514a3:4246_8": "Kaṭukanti asātaṃ.",
  "atk-s0514a3:4246_9": "Gacchaññevāti gamissāmiyeva.",
  "atk-s0514a3:4247_0": "Apissā hoti appattoti tassā vidhavāya ucchiṭṭhakampi bhuñjituṃ ananucchavikova.",
  "atk-s0514a3:4247_1": "Yo nanti yo nīcajacco taṃ vidhavaṃ anicchamānaññeva hatthe gahetvā kaḍḍhati.",
  "atk-s0514a3:4247_2": "Kesaggahaṇamukkhepā,",
  "atk-s0514a3:4247_3": "bhūmyā ca parisumbhanāti asāmikaṃ itthiṃ hatthapādehi kesaggahaṇaṃ, ukkhepā,",
  "atk-s0514a3:4247_4": "bhūmiyaṃ pātananti etāni avamaññanāni katvā atikkamanti.",
  "atk-s0514a3:4247_5": "Datvā cāti asāmikāya itthiyā evarūpaṃ bahuṃ anappakaṃ dukkhaṃ parapuriso datvā ca no pakkamati nirāsaṅko olokentova tiṭṭhati.",
  "atk-s0514a3:4248_0": "Sukkacchavīti nhānīyacuṇṇena uṭṭhāpitacchavivaṇṇā.",
  "atk-s0514a3:4248_1": "Vedhaverāti vidhavitthikāmā purisā.",
  "atk-s0514a3:4248_2": "Datvāti kiñcideva appamattakaṃ dhanaṃ datvā.",
  "atk-s0514a3:4248_3": "Subhagamāninoti mayaṃ subhagāti maññamānā.",
  "atk-s0514a3:4248_4": "Akāmanti taṃ vidhavaṃ asāmikaṃ akāmaṃ.",
  "atk-s0514a3:4248_5": "Ulūkaññeva vāyasāti kākā viyaulūkaṃ parikaḍḍhanti.",
  "atk-s0514a3:4248_6": "Kaṃsapajjotaneti suvaṇṇabhājanābhāya pajjotante.",
  "atk-s0514a3:4248_7": "Vasanti evarūpepi ñātikule vasamānā.",
  "atk-s0514a3:4248_8": "Nevātivākyaṃ na labheti “ayaṃ itthī nissāmikā,",
  "atk-s0514a3:4248_9": "yāvajīvaṃ amhākaññeva bhāro jāto”tiādīni vacanāni vadantehi bhātūhipi sakhinīhipi ativākyaṃ garahavacanaṃ neva na labhati.",
  "atk-s0514a3:4248_10": "Paññāṇanti pākaṭabhāvakāraṇaṃ.",
  "atk-s0514a3:4249_0": "Yā daliddī daliddassāti deva,",
  "atk-s0514a3:4249_1": "kittisampannā yā itthī attano sāmikassa daliddassa dukkhappattakāle sayampi daliddī samānā dukkhāva hoti,",
  "atk-s0514a3:4249_2": "tassa aḍḍhakāle teneva saddhiṃ aḍḍhā sukhappattā hoti,",
  "atk-s0514a3:4249_3": "taṃ ve devā pasaṃsanti.",
  "atk-s0514a3:4249_4": "Abhijjantyāti abhijjantiyā.",
  "atk-s0514a3:4249_5": "Sacepi hi itthiyā sakalapathavī na bhijjati,",
  "atk-s0514a3:4249_6": "tāya sakalāya pathaviyā sāva issarā hoti,",
  "atk-s0514a3:4249_7": "tathāpi vedhabyaṃ kaṭukamevāti attho.",
  "atk-s0514a3:4249_8": "Sukharā vata itthiyoti suṭṭhu kharā vata itthiyo.",
  "atk-s0514a3:4250_0": "1847.",
  "atk-s0514a3:4251_0": "“Tamabravi mahārājā, maddiṃ sabbaṅgasobhanaṃ;",
  "atk-s0514a3:4252_0": "Ime te daharā puttā, jālī kaṇhājinā cubho;",
  "atk-s0514a3:4253_0": "Nikkhippa lakkhaṇe gaccha, mayaṃ te posayāmase”ti.",
  "atk-s0514a3:4254_0": "Tattha jālī kaṇhājinā cubhoti jālī ca kaṇhājinā cāti ubho. Nikkhippāti ime nikkhipitvā gacchāhīti.",
  "atk-s0514a3:4255_0": "1848.",
  "atk-s0514a3:4256_0": "“Tamabravi rājaputtī, maddī sabbaṅgasobhanā;",
  "atk-s0514a3:4257_0": "Piyā me puttakā deva, jālī kaṇhājinā cubho;",
  "atk-s0514a3:4258_0": "Tyamhaṃ tattha ramessanti, araññe jīvasokina”nti.",
  "atk-s0514a3:4259_0": "Tattha tyamhanti te dārakā amhākaṃ tattha araññe.",
  "atk-s0514a3:4259_1": "Jīvasokinanti avigatasokānaṃ hadayaṃ ramayissantīti attho.",
  "atk-s0514a3:4260_0": "1849.",
  "atk-s0514a3:4261_0": "“Tamabravi mahārājā, sivīnaṃ raṭṭhavaḍḍhano;",
  "atk-s0514a3:4262_0": "Sālīnaṃ odanaṃ bhutvā, suciṃ maṃsūpasecanaṃ;",
  "atk-s0514a3:4263_0": "Rukkhaphalāni bhuñjantā, kathaṃ kāhanti dārakā.",
  "atk-s0514a3:4264_0": "1850.",
  "atk-s0514a3:4265_0": "“Bhutvā satapale kaṃse, sovaṇṇe satarājike;",
  "atk-s0514a3:4266_0": "Rukkhapattesu bhuñjantā, kathaṃ kāhanti dārakā.",
  "atk-s0514a3:4267_0": "1851.",
  "atk-s0514a3:4268_0": "“Kāsiyāni ca dhāretvā, khomakoṭumbarāni ca;",
  "atk-s0514a3:4269_0": "Kusacīrāni dhārentā, kathaṃ kāhanti dārakā.",
  "atk-s0514a3:4270_0": "1852.",
  "atk-s0514a3:4271_0": "“Vayhāhi pariyāyitvā, sivikāya rathena ca;",
  "atk-s0514a3:4272_0": "Pattikā paridhāvantā, kathaṃ kāhanti dārakā.",
  "atk-s0514a3:4273_0": "1853.",
  "atk-s0514a3:4274_0": "“Kūṭāgāre sayitvāna, nivāte phusitaggaḷe;",
  "atk-s0514a3:4275_0": "Sayantā rukkhamūlasmiṃ, kathaṃ kāhanti dārakā.",
  "atk-s0514a3:4276_0": "1854.",
  "atk-s0514a3:4277_0": "“Pallaṅkesu sayitvāna, gonake cittasanthate;",
  "atk-s0514a3:4278_0": "Sayantā tiṇasanthāre, kathaṃ kāhanti dārakā.",
  "atk-s0514a3:4279_0": "1855.",
  "atk-s0514a3:4280_0": "“Gandhakena vilimpitvā, agarucandanena ca;",
  "atk-s0514a3:4281_0": "Rajojallāni dhārentā, kathaṃ kāhanti dārakā.",
  "atk-s0514a3:4282_0": "1856.",
  "atk-s0514a3:4283_0": "“Cāmaramorahatthehi, bījitaṅgā sukhedhitā;",
  "atk-s0514a3:4284_0": "Phuṭṭhā ḍaṃsehi makasehi, kathaṃ kāhanti dārakā”ti.",
  "atk-s0514a3:4285_0": "Tattha palasate kaṃseti palasatena katāya kañcanapātiyā.",
  "atk-s0514a3:4285_1": "Gonake cittasanthateti mahāpiṭṭhiyaṃ kāḷakojave ceva vicittake santhare ca.",
  "atk-s0514a3:4285_2": "Cāmaramorahatthehīti cāmarehi ceva morahatthehi ca bījitaṅgā.",
  "atk-s0514a3:4286_0": "Evaṃ tesaṃ sallapantānaññeva ratti vibhāyi,",
  "atk-s0514a3:4286_1": "sūriyo uggañchi.",
  "atk-s0514a3:4286_2": "Mahāsattassa catusindhavayuttaṃ alaṅkatarathaṃ ānetvā rājadvāre ṭhapayiṃsu.",
  "atk-s0514a3:4286_3": "Maddīpi sassusasure vanditvā sesitthiyo apaloketvā dve putte ādāya vessantarato paṭhamataraṃ gantvā rathe aṭṭhāsi.",
  "atk-s0514a3:4286_4": "Tamatthaṃ pakāsento satthā āha –",
  "atk-s0514a3:4287_0": "1857.",
  "atk-s0514a3:4288_0": "“Tamabravi rājaputtī, maddī sabbaṅgasobhanā;",
  "atk-s0514a3:4289_0": "Mā deva paridevesi, mā ca tvaṃ vimano ahu;",
  "atk-s0514a3:4290_0": "Yathā mayaṃ bhavissāma, tathā hessanti dārakā.",
  "atk-s0514a3:4291_0": "1858.",
  "atk-s0514a3:4292_0": "“Idaṃ vatvāna pakkāmi, maddī sabbaṅgasobhanā;",
  "atk-s0514a3:4293_0": "Sivimaggena anvesi, putte ādāya lakkhaṇā”ti.",
  "atk-s0514a3:4294_0": "Tattha sivimaggenāti sivirañño gantabbamaggena.",
  "atk-s0514a3:4294_1": "Anvesīti taṃ agamāsi,",
  "atk-s0514a3:4294_2": "pāsādā otaritvā rathaṃ abhiruhīti attho.",
  "atk-s0514a3:4295_0": "1859.",
  "atk-s0514a3:4296_0": "“Tato vessantaro rājā, dānaṃ datvāna khattiyo;",
  "atk-s0514a3:4297_0": "Pitu mātu ca vanditvā, katvā ca naṃ padakkhiṇaṃ.",
  "atk-s0514a3:4298_0": "1860.",
  "atk-s0514a3:4299_0": "“Catuvāhiṃ rathaṃ yuttaṃ, sīghamāruyha sandanaṃ;",
  "atk-s0514a3:4300_0": "Ādāya puttadārañca, vaṅkaṃ pāyāsi pabbata”nti.",
  "atk-s0514a3:4301_0": "Tattha tatoti bhikkhave,",
  "atk-s0514a3:4301_1": "tassā maddiyā rathaṃ abhiruhitvā ṭhitakāle.",
  "atk-s0514a3:4301_2": "Datvāti hiyyo dānaṃ datvā.",
  "atk-s0514a3:4301_3": "Katvā ca naṃ padakkhiṇanti padakkhiṇañca katvā.",
  "atk-s0514a3:4301_4": "Nanti nipātamattaṃ.",
  "atk-s0514a3:4302_0": "1861.",
  "atk-s0514a3:4303_0": "“Tato vessantaro rājā, yenāsi bahuko jano;",
  "atk-s0514a3:4304_0": "Āmanta kho taṃ gacchāma, arogā hontu ñātayo”ti.",
  "atk-s0514a3:4305_0": "Tassattho –",
  "atk-s0514a3:4305_1": "bhikkhave,",
  "atk-s0514a3:4305_2": "tato vessantaro rājā yattha “vessantaraṃ rājānaṃ passissāmā”ti bahuko jano ṭhito āsi,",
  "atk-s0514a3:4305_3": "tattha rathaṃ pesetvā mahājanaṃ āpucchanto “āmanta kho taṃ gacchāma,",
  "atk-s0514a3:4305_4": "arogā hontu ñātayo”ti āha.",
  "atk-s0514a3:4305_5": "Tattha tanti nipātamattaṃ.",
  "atk-s0514a3:4305_6": "Bhikkhave,",
  "atk-s0514a3:4305_7": "tato vessantaro rājā ñātake āha –",
  "atk-s0514a3:4305_8": "“tumhe āmantetvā mayaṃ gacchāma,",
  "atk-s0514a3:4305_9": "tumhe sukhitā hotha nidukkhā”ti.",
  "atk-s0514a3:4306_0": "Evaṃ mahāsatto mahājanaṃ āmantetvā “appamattā hotha,",
  "atk-s0514a3:4306_1": "dānādīni puññāni karothā”ti tesaṃ ovaditvā pakkāmi.",
  "atk-s0514a3:4306_2": "Gacchante pana bodhisatte mātā “putto me dānavittako dānaṃ detū”ti ābharaṇehi saddhiṃ sattaratanapūrāni sakaṭāni ubhosu passesu pesesi.",
  "atk-s0514a3:4306_3": "Sopi attano kāyāruḷhameva ābharaṇabhaṇḍaṃ omuñcitvā sampattayācakānaṃ aṭṭhārasa vāre datvā avasesaṃ sabbaṃ adāsi.",
  "atk-s0514a3:4306_4": "So nagarā nikkhamitvā ca nivattitvā oloketukāmo ahosi.",
  "atk-s0514a3:4306_5": "Athassa manaṃ paṭicca rathappamāṇaṭṭhāne mahāpathavī bhijjitvā kulālacakkaṃ viya parivattitvā rathaṃ nagarābhimukhaṃ akāsi.",
  "atk-s0514a3:4306_6": "So mātāpitūnaṃ vasanaṭṭhānaṃ olokesi.",
  "atk-s0514a3:4306_7": "Tena kāraṇena pathavīkampo ahosi.",
  "atk-s0514a3:4306_8": "Tena vuttaṃ –",
  "atk-s0514a3:4307_0": "“Nikkhamitvāna nagarā, nivattitvā vilokite;",
  "atk-s0514a3:4308_0": "Tadāpi pathavī kampi, sineruvanavaṭaṃsakā”ti. ;",
  "atk-s0514a3:4309_0": "Sayaṃ pana oloketvā maddimpi olokāpetuṃ gāthamāha –",
  "atk-s0514a3:4310_0": "1862.",
  "atk-s0514a3:4311_0": "“Iṅgha maddi nisāmehi, rammarūpaṃva dissati;",
  "atk-s0514a3:4312_0": "Āvāsaṃ siviseṭṭhassa, pettikaṃ bhavanaṃ mamā”ti.",
  "atk-s0514a3:4313_0": "Tattha nisāmehīti olokehi.",
  "atk-s0514a3:4314_0": "Atha mahāsatto sahajāte saṭṭhisahassaamacce ca sesajanañca nivattāpetvā rathaṃ pājento maddiṃ āha – “bhadde,",
  "atk-s0514a3:4314_1": "sace pacchato yācakā āgacchanti,",
  "atk-s0514a3:4314_2": "upadhāreyyāsī”ti.",
  "atk-s0514a3:4314_3": "Sāpi olokentī nisīdi.",
  "atk-s0514a3:4314_4": "Athassa sattasatakaṃ mahādānaṃ sampāpuṇituṃ asakkontā cattāro brāhmaṇā nagaraṃ āgantvā “kuhiṃ vessantaro",
  "atk-s0514a3:4314_5": "rājā”ti pucchitvā “dānaṃ datvā gato”ti vutte “kiñci gahetvā gato”ti pucchitvā “rathena gato”ti sutvā",
  "atk-s0514a3:4314_6": "“asse naṃ yācissāmā”ti anubandhiṃsu.",
  "atk-s0514a3:4314_7": "Atha maddī te āgacchante disvā “yācakā āgacchanti,",
  "atk-s0514a3:4314_8": "devā”ti ārocesi.",
  "atk-s0514a3:4314_9": "Mahāsatto rathaṃ ṭhapesi.",
  "atk-s0514a3:4314_10": "Te āgantvā asse yāciṃsu.",
  "atk-s0514a3:4314_11": "Mahāsatto asse adāsi.",
  "atk-s0514a3:4314_12": "Tamatthaṃ pakāsento satthā āha –",
  "atk-s0514a3:4315_0": "1863.",
  "atk-s0514a3:4316_0": "“Taṃ brāhmaṇā anvagamuṃ, te naṃ asse ayācisuṃ;",
  "atk-s0514a3:4317_0": "Yācito paṭipādesi, catunnaṃ caturo haye”ti.",
  "atk-s0514a3:4318_0": "Assesu pana dinnesu rathadhuraṃ ākāseyeva aṭṭhāsi.",
  "atk-s0514a3:4318_1": "Atha brāhmaṇesu gatamattesuyeva cattāro devaputtā rohiccamigavaṇṇena āgantvā rathadhuraṃ sampaṭicchitvā agamaṃsu.",
  "atk-s0514a3:4318_2": "Mahāsatto tesaṃ devaputtabhāvaṃ ñatvā imaṃ gāthamāha –",
  "atk-s0514a3:4319_0": "1864.",
  "atk-s0514a3:4320_0": "“Iṅgha maddi nisāmehi, cittarūpaṃva dissati;",
  "atk-s0514a3:4321_0": "Migarohiccavaṇṇena, dakkhiṇassā vahanti ma”nti.",
  "atk-s0514a3:4322_0": "Tattha dakkhiṇassāti susikkhitā assā viya maṃ vahanti.",
  "atk-s0514a3:4323_0": "Atha naṃ evaṃ gacchantaṃ aparo brāhmaṇo āgantvā rathaṃ yāci.",
  "atk-s0514a3:4323_1": "Mahāsatto puttadāraṃ otāretvā tassa rathaṃ adāsi.",
  "atk-s0514a3:4323_2": "Rathe pana dinne devaputtā antaradhāyiṃsu.",
  "atk-s0514a3:4323_3": "Rathassa dinnabhāvaṃ pakāsento satthā āha –",
  "atk-s0514a3:4324_0": "1865.",
  "atk-s0514a3:4325_0": "“Athettha pañcamo āgā, so taṃ rathamayācatha;",
  "atk-s0514a3:4326_0": "Tassa taṃ yācitodāsi, na cassupahato mano.",
  "atk-s0514a3:4327_0": "1866.",
  "atk-s0514a3:4328_0": "“Tato vessantaro rājā, oropetvā sakaṃ janaṃ;",
  "atk-s0514a3:4329_0": "Assāsayi assarathaṃ, brāhmaṇassa dhanesino”ti.",
  "atk-s0514a3:4330_0": "Tattha athetthāti atha tasmiṃ vane.",
  "atk-s0514a3:4330_1": "Na cassupahato manoti na cassa mano olīno.",
  "atk-s0514a3:4330_2": "Assāsayīti paritosento niyyādesi.",
  "atk-s0514a3:4331_0": "Tato paṭṭhāya pana te sabbepi pattikāva ahesuṃ. Atha mahāsatto maddiṃ avoca –",
  "atk-s0514a3:4332_0": "1867.",
  "atk-s0514a3:4333_0": "“Tvaṃ maddi kaṇhaṃ gaṇhāhi, lahu esā kaniṭṭhikā;",
  "atk-s0514a3:4334_0": "Ahaṃ jāliṃ gahessāmi, garuko bhātiko hi so”ti.",
  "atk-s0514a3:4335_0": "Evañca pana vatvā ubhopi khattiyā dve dārake aṅkenādāya pakkamiṃsu. Tamatthaṃ pakāsento satthā āha –",
  "atk-s0514a3:4336_0": "1868.",
  "atk-s0514a3:4337_0": "“Rājā kumāramādāya, rājaputtī ca dārikaṃ;",
  "atk-s0514a3:4338_0": "Sammodamānā pakkāmuṃ, aññamaññaṃ piyaṃvadā”ti.",
  "atk-s0514a3:4339_0": "Dānakaṇḍavaṇṇanā niṭṭhitā.",
  "atk-s0514a3:4340_0": "Vanapavesanakaṇḍavaṇṇanā",
  "atk-s0514a3:4341_0": "Te paṭipathaṃ āgacchante manusse disvā “kuhiṃ vaṅkapabbato”ti pucchanti.",
  "atk-s0514a3:4341_1": "Manussā “dūre”ti vadanti.",
  "atk-s0514a3:4341_2": "Tena vuttaṃ –",
  "atk-s0514a3:4342_0": "1869.",
  "atk-s0514a3:4343_0": "“Yadi keci manujā enti, anumagge paṭipathe;",
  "atk-s0514a3:4344_0": "Maggaṃ te paṭipucchāma, ‘kuhiṃ vaṅkatapabbato’.",
  "atk-s0514a3:4345_0": "1870.",
  "atk-s0514a3:4346_0": "“Te tattha amhe passitvā, kalunaṃ paridevayuṃ;",
  "atk-s0514a3:4347_0": "Dukkhaṃ te paṭivedenti, dūre vaṅkatapabbato”ti.",
  "atk-s0514a3:4348_0": "Maggassa ubhosu passesu vividhaphaladhārino rukkhe disvā dārakā kandanti.",
  "atk-s0514a3:4348_1": "Mahāsattassānubhāvena phaladhārino rukkhā onamitvā hatthasamphassaṃ āgacchanti.",
  "atk-s0514a3:4348_2": "Tato supakkaphalāphalāni uccinitvā tesaṃ deti.",
  "atk-s0514a3:4348_3": "Taṃ disvā maddī acchariyaṃ pavedesi.",
  "atk-s0514a3:4348_4": "Tena vuttaṃ –",
  "atk-s0514a3:4349_0": "1871.",
  "atk-s0514a3:4350_0": "“Yadi passanti pavane, dārakā phaline dume;",
  "atk-s0514a3:4351_0": "Tesaṃ phalānaṃ hetumhi, uparodanti dārakā.",
  "atk-s0514a3:4352_0": "1872.",
  "atk-s0514a3:4353_0": "“Rodante dārake disvā, ubbiddhā vipulā dumā;",
  "atk-s0514a3:4354_0": "Sayamevonamitvāna, upagacchanti dārake.",
  "atk-s0514a3:4355_0": "1873.",
  "atk-s0514a3:4356_0": "“Idaṃ accherakaṃ disvā, abbhutaṃ lomahaṃsanaṃ;",
  "atk-s0514a3:4357_0": "Sādhukāraṃ pavattesi, maddī sabbaṅgasobhanā.",
  "atk-s0514a3:4358_0": "1874.",
  "atk-s0514a3:4359_0": "“Accheraṃ vata lokasmiṃ, abbhutaṃ lomahaṃsanaṃ;",
  "atk-s0514a3:4360_0": "Vessantarassa tejena, sayamevonatā dumā”ti.",
  "atk-s0514a3:4361_0": "Jetuttaranagarato suvaṇṇagiritālo nāma pabbato pañca yojanāni,",
  "atk-s0514a3:4361_1": "tato kontimārā nāma nadī pañca yojanāni,",
  "atk-s0514a3:4361_2": "tato añcaragiri nāma pabbato pañca yojanāni,",
  "atk-s0514a3:4361_3": "tato dunniviṭṭhabrāhmaṇagāmo nāma pañca yojanāni,",
  "atk-s0514a3:4361_4": "tato mātulanagaraṃ dasa yojanāni.",
  "atk-s0514a3:4361_5": "Iti taṃ maggaṃ jetuttaranagarato tiṃsayojanaṃ hoti.",
  "atk-s0514a3:4361_6": "Devatā taṃ maggaṃ saṃkhipiṃsu.",
  "atk-s0514a3:4361_7": "Te ekadivaseneva mātulanagaraṃ pāpuṇiṃsu.",
  "atk-s0514a3:4361_8": "Tena vuttaṃ –",
  "atk-s0514a3:4362_0": "1875.",
  "atk-s0514a3:4363_0": "“Saṅkhipiṃsu pathaṃ yakkhā, anukampāya dārake;",
  "atk-s0514a3:4364_0": "Nikkhantadivaseneva, cetaraṭṭhaṃ upāgamu”nti.",
  "atk-s0514a3:4365_0": "Upagacchantā ca pana jetuttaranagarato pātarāsasamaye nikkhamitvā sāyanhasamaye cetaraṭṭhe mātulanagaraṃ pattā.",
  "atk-s0514a3:4365_1": "Tamatthaṃ pakāsento satthā āha –",
  "atk-s0514a3:4366_0": "1876.",
  "atk-s0514a3:4367_0": "“Te gantvā dīghamaddhānaṃ, cetaraṭṭhaṃ upāgamuṃ;",
  "atk-s0514a3:4368_0": "Iddhaṃ phītaṃ janapadaṃ, bahumaṃsasurodana”nti.",
  "atk-s0514a3:4369_0": "Tadā mātulanagare saṭṭhi khattiyasahassāni vasanti.",
  "atk-s0514a3:4369_1": "Mahāsatto antonagaraṃ apavisitvā nagaradvāreyeva sālāyaṃ nisīdi.",
  "atk-s0514a3:4369_2": "Athassa maddī bodhisattassa pādesu rajaṃ puñchitvā pāde sambāhitvā “vessantarassa āgatabhāvaṃ jānāpessāmī”ti",
  "atk-s0514a3:4369_3": "sālāto nikkhamitvā tassa cakkhupathe sālādvāre aṭṭhāsi.",
  "atk-s0514a3:4369_4": "Nagaraṃ pavisantiyo ca nikkhamantiyo ca itthiyo taṃ disvā parivāresuṃ.",
  "atk-s0514a3:4369_5": "Tamatthaṃ pakāsento satthā āha –",
  "atk-s0514a3:4370_0": "1877.",
  "atk-s0514a3:4371_0": "“Cetiyo parivāriṃsu, disvā lakkhaṇamāgataṃ;",
  "atk-s0514a3:4372_0": "Sukhumālī vata ayyā, pattikā paridhāvati.",
  "atk-s0514a3:4373_0": "1878.",
  "atk-s0514a3:4374_0": "“Vayhāhi pariyāyitvā, sivikāya rathena ca;",
  "atk-s0514a3:4375_0": "Sājja maddī araññasmiṃ, pattikā paridhāvatī”ti.",
  "atk-s0514a3:4376_0": "Tattha lakkhaṇamāgatanti lakkhaṇasampannaṃ maddiṃ āgataṃ.",
  "atk-s0514a3:4376_1": "Paridhāvatīti evaṃ sukhumālī hutvā pattikāva vicarati.",
  "atk-s0514a3:4376_2": "Pariyāyitvāti jetuttaranagare vicaritvā.",
  "atk-s0514a3:4376_3": "Sivikāyāti suvaṇṇasivikāya.",
  "atk-s0514a3:4377_0": "Mahājano maddiñca vessantarañca dve putte cassa anāthāgamanena āgate disvā gantvā rājūnaṃ ācikkhi.",
  "atk-s0514a3:4377_1": "Saṭṭhisahassā rājāno rodantā paridevantā tassa santikaṃ āgamaṃsu.",
  "atk-s0514a3:4377_2": "Tamatthaṃ pakāsento satthā āha –",
  "atk-s0514a3:4378_0": "1879.",
  "atk-s0514a3:4379_0": "“Taṃ disvā cetapāmokkhā, rodamānā upāgamuṃ;",
  "atk-s0514a3:4380_0": "Kacci nu deva kusalaṃ, kacci deva anāmayaṃ;",
  "atk-s0514a3:4381_0": "Kacci pitā arogo te, sivīnañca anāmayaṃ.",
  "atk-s0514a3:4382_0": "1880.",
  "atk-s0514a3:4383_0": "“Ko te balaṃ mahārāja, ko nu te rathamaṇḍalaṃ;",
  "atk-s0514a3:4384_0": "Anassako arathako, dīghamaddhānamāgato;",
  "atk-s0514a3:4385_0": "Kaccāmittehi pakato, anuppattosimaṃ disa”nti.",
  "atk-s0514a3:4386_0": "Tattha disvāti dūratova passitvā.",
  "atk-s0514a3:4386_1": "Cetapāmokkhāti cetarājāno.",
  "atk-s0514a3:4386_2": "Upāgamunti upasaṅkamiṃsu.",
  "atk-s0514a3:4386_3": "Kusalanti ārogyaṃ.",
  "atk-s0514a3:4386_4": "Anāmayanti niddukkhabhāvaṃ.",
  "atk-s0514a3:4386_5": "Ko te balanti kuhiṃ tava balakāyo.",
  "atk-s0514a3:4386_6": "Rathamaṇḍalanti yenāsi rathena āgato,",
  "atk-s0514a3:4386_7": "so kuhinti pucchanti.",
  "atk-s0514a3:4386_8": "Anassakoti assavirahito.",
  "atk-s0514a3:4386_9": "Arathakoti ayānako.",
  "atk-s0514a3:4386_10": "Dīghamaddhānamāgatoti dīghamaggaṃ āgato.",
  "atk-s0514a3:4386_11": "Pakatoti abhibhūto.",
  "atk-s0514a3:4387_0": "Atha nesaṃ mahāsatto attano āgatakāraṇaṃ kathento āha –",
  "atk-s0514a3:4388_0": "1881.",
  "atk-s0514a3:4389_0": "“Kusalañceva me sammā, atho sammā anāmayaṃ;",
  "atk-s0514a3:4390_0": "Atho pitā arogo me, sivīnañca anāmayaṃ.",
  "atk-s0514a3:4391_0": "1882.",
  "atk-s0514a3:4392_0": "“Ahañhi kuñjaraṃ dajjaṃ, īsādantaṃ urūḷhavaṃ;",
  "atk-s0514a3:4393_0": "Khettaññuṃ sabbayuddhānaṃ, sabbasetaṃ gajuttamaṃ.",
  "atk-s0514a3:4394_0": "1883.",
  "atk-s0514a3:4395_0": "“Paṇḍukambalasañchannaṃ, pabhinnaṃ sattumaddanaṃ;",
  "atk-s0514a3:4396_0": "Dantiṃ savālabījaniṃ, setaṃ kelāsasādisaṃ.",
  "atk-s0514a3:4397_0": "1884.",
  "atk-s0514a3:4398_0": "“Sasetacchattaṃ saupādheyyaṃ, sāthabbanaṃ sahatthipaṃ;",
  "atk-s0514a3:4399_0": "Aggayānaṃ rājavāhiṃ, brāhmaṇānaṃ adāsahaṃ.",
  "atk-s0514a3:4400_0": "1885.",
  "atk-s0514a3:4401_0": "“Tasmiṃ me sivayo kuddhā, pitā cupahatomano;",
  "atk-s0514a3:4402_0": "Avaruddhasi maṃ rājā, vaṅkaṃ gacchāmi pabbataṃ;",
  "atk-s0514a3:4403_0": "Okāsaṃ sammā jānātha, vane yattha vasāmase”ti.",
  "atk-s0514a3:4404_0": "Tattha tasmiṃ meti tasmiṃ kāraṇe mayhaṃ sivayo kuddhā.",
  "atk-s0514a3:4404_1": "Upahatomanoti upahatacitto kuddhova maṃ raṭṭhā pabbājesi.",
  "atk-s0514a3:4404_2": "Yatthāti yasmiṃ vane mayaṃ vaseyyāma,",
  "atk-s0514a3:4404_3": "tattha vasanokāsaṃ jānāthāti.",
  "atk-s0514a3:4405_0": "Te rājāno āhaṃsu –",
  "atk-s0514a3:4406_0": "1886.",
  "atk-s0514a3:4407_0": "“Svāgataṃ te mahārāja, atho te adurāgataṃ;",
  "atk-s0514a3:4408_0": "Issarosi anuppatto, yaṃ idhatthi pavedaya.",
  "atk-s0514a3:4409_0": "1887.",
  "atk-s0514a3:4410_0": "“Sākaṃ bhisaṃ madhuṃ maṃsaṃ, suddhaṃ sālīnamodanaṃ;",
  "atk-s0514a3:4411_0": "Paribhuñja mahārāja, pāhuno nosi āgato”ti.",
  "atk-s0514a3:4412_0": "Tattha pavedayāti kathehi, sabbaṃ paṭiyādetvā dassāma. Bhisanti bhisamūlaṃ, yaṃkiñci kandajātaṃ vā.",
  "atk-s0514a3:4413_0": "Vessantaro āha –",
  "atk-s0514a3:4414_0": "1888.",
  "atk-s0514a3:4415_0": "“Paṭiggahitaṃ yaṃ dinnaṃ, sabbassa agghiyaṃ kataṃ;",
  "atk-s0514a3:4416_0": "Avaruddhasi maṃ rājā, vaṅkaṃ gacchāmi pabbataṃ;",
  "atk-s0514a3:4417_0": "Okāsaṃ sammā jānātha, vane yattha vasāmase”ti.",
  "atk-s0514a3:4418_0": "Tattha paṭiggahitanti sabbametaṃ tumhehi dinnaṃ mayā ca paṭiggahitameva hotu,",
  "atk-s0514a3:4418_1": "sabbassa tumhehi mayhaṃ agghiyaṃ nivedanaṃ kataṃ.",
  "atk-s0514a3:4418_2": "Rājā pana maṃ avaruddhasi raṭṭhā pabbājesi,",
  "atk-s0514a3:4418_3": "tasmā vaṅkameva gamissāmi,",
  "atk-s0514a3:4418_4": "tasmiṃ me araññe vasanaṭṭhānaṃ jānāthāti.",
  "atk-s0514a3:4419_0": "Te rājāno āhaṃsu –",
  "atk-s0514a3:4420_0": "1889.",
  "atk-s0514a3:4421_0": "“Idheva tāva acchassu, cetaraṭṭhe rathesabha;",
  "atk-s0514a3:4422_0": "Yāva cetā gamissanti, rañño santika yācituṃ.",
  "atk-s0514a3:4423_0": "1890.",
  "atk-s0514a3:4424_0": "“Nijjhāpetuṃ mahārājaṃ, sivīnaṃ raṭṭhavaḍḍhanaṃ;",
  "atk-s0514a3:4425_0": "Taṃ taṃ cetā purakkhatvā, patītā laddhapaccayā;",
  "atk-s0514a3:4426_0": "Parivāretvāna gacchanti, evaṃ jānāhi khattiyā”ti.",
  "atk-s0514a3:4427_0": "Tattha rañño santika yācitunti rañño santikaṃ yācanatthāya gamissanti.",
  "atk-s0514a3:4427_1": "Nijjhāpetunti tumhākaṃ niddosabhāvaṃ jānāpetuṃ.",
  "atk-s0514a3:4427_2": "Laddhapaccayāti laddhapatiṭṭhā.",
  "atk-s0514a3:4427_3": "Gacchantīti gamissanti.",
  "atk-s0514a3:4428_0": "Mahāsatto āha –",
  "atk-s0514a3:4429_0": "1891.",
  "atk-s0514a3:4430_0": "“Mā vo ruccittha gamanaṃ, rañño santika yācituṃ;",
  "atk-s0514a3:4431_0": "Nijjhāpetuṃ mahārājaṃ, rājāpi tattha nissaro.",
  "atk-s0514a3:4432_0": "1892.",
  "atk-s0514a3:4433_0": "“Accuggatā hi sivayo, balaggā negamā ca ye;",
  "atk-s0514a3:4434_0": "Te vidhaṃsetumicchanti, rājānaṃ mama kāraṇā”ti.",
  "atk-s0514a3:4435_0": "Tattha tatthāti tasmiṃ mama niddosabhāvaṃ nijjhāpane rājāpi anissaro.",
  "atk-s0514a3:4435_1": "Accuggatāti atikuddhā.",
  "atk-s0514a3:4435_2": "Balaggāti balakāyā.",
  "atk-s0514a3:4435_3": "Vidhaṃsetunti rajjato nīharituṃ.",
  "atk-s0514a3:4435_4": "Rājānanti rājānampi.",
  "atk-s0514a3:4436_0": "Te rājāno āhaṃsu –",
  "atk-s0514a3:4437_0": "1893.",
  "atk-s0514a3:4438_0": "“Sace esā pavattettha, raṭṭhasmiṃ raṭṭhavaḍḍhana;",
  "atk-s0514a3:4439_0": "Idheva rajjaṃ kārehi, cetehi parivārito.",
  "atk-s0514a3:4440_0": "1894.",
  "atk-s0514a3:4441_0": "“Iddhaṃ phītañcidaṃ raṭṭhaṃ, iddho janapado mahā;",
  "atk-s0514a3:4442_0": "Matiṃ karohi tvaṃ deva, rajjassa manusāsitu”nti.",
  "atk-s0514a3:4443_0": "Tattha sace esā pavattetthāti sace etasmiṃ raṭṭhe esā pavatti.",
  "atk-s0514a3:4443_1": "Rajjassa manusāsitunti rajjaṃ samanusāsituṃ,",
  "atk-s0514a3:4443_2": "ayameva vā pāṭho.",
  "atk-s0514a3:4444_0": "Vessantaro āha –",
  "atk-s0514a3:4445_0": "1895.",
  "atk-s0514a3:4446_0": "“Na me chando mati atthi, rajjassa anusāsituṃ;",
  "atk-s0514a3:4447_0": "Pabbājitassa raṭṭhasmā, cetaputtā suṇātha me.",
  "atk-s0514a3:4448_0": "1896.",
  "atk-s0514a3:4449_0": "“Atuṭṭhā sivayo āsuṃ, balaggā negamā ca ye;",
  "atk-s0514a3:4450_0": "Pabbājitassa raṭṭhasmā, cetā rajjebhisecayuṃ.",
  "atk-s0514a3:4451_0": "1897.",
  "atk-s0514a3:4452_0": "“Asammodiyampi vo assa, accantaṃ mama kāraṇā;",
  "atk-s0514a3:4453_0": "Sivīhi bhaṇḍanaṃ cāpi, viggaho me na ruccati.",
  "atk-s0514a3:4454_0": "1898.",
  "atk-s0514a3:4455_0": "“Athassa bhaṇḍanaṃ ghoraṃ, sampahāro anappako;",
  "atk-s0514a3:4456_0": "Ekassa kāraṇā mayhaṃ, hiṃseyya bahuko jano.",
  "atk-s0514a3:4457_0": "1899.",
  "atk-s0514a3:4458_0": "“Paṭiggahitaṃ yaṃ dinnaṃ, sabbassa agghiyaṃ kataṃ;",
  "atk-s0514a3:4459_0": "Avaruddhasi maṃ rājā, vaṅkaṃ gacchāmi pabbataṃ;",
  "atk-s0514a3:4460_0": "Okāsaṃ sammā jānātha, vane yattha vasāmase”ti.",
  "atk-s0514a3:4461_0": "Tattha cetā rajjebhisecayunti cetaraṭṭhavāsino kira vessantaraṃ rajje abhisiñciṃsūti tumhākampi te atuṭṭhā āsuṃ.",
  "atk-s0514a3:4461_1": "Asammodiyanti asāmaggiyaṃ.",
  "atk-s0514a3:4461_2": "Assāti bhaveyya.",
  "atk-s0514a3:4461_3": "Athassāti atha mayhaṃ ekassa kāraṇā tumhākaṃ bhaṇḍanaṃ bhavissatīti.",
  "atk-s0514a3:4462_0": "Evaṃ mahāsatto anekapariyāyena yācitopi rajjaṃ na icchi.",
  "atk-s0514a3:4462_1": "Athassa te cetarājāno mahantaṃ sakkāraṃ kariṃsu.",
  "atk-s0514a3:4462_2": "So nagaraṃ pavisituṃ na icchi.",
  "atk-s0514a3:4462_3": "Atha naṃ sālameva alaṅkaritvā sāṇiyā parikkhepaṃ katvā mahāsayanaṃ paññāpetvā sabbe ārakkhaṃ kariṃsu.",
  "atk-s0514a3:4462_4": "So ekarattiṃ tehi saṅgahitārakkho sālāyaṃ sayitvā punadivase pātova nhatvā nānaggarasabhojanaṃ bhuñjitvā tehi parivuto nikkhami.",
  "atk-s0514a3:4462_5": "Saṭṭhisahassā khattiyā tena saddhiṃ pannarasayojanamaggaṃ gantvā vanadvāre ṭhatvā purato pannarasayojanamaggaṃ ācikkhantā āhaṃsu –",
  "atk-s0514a3:4463_0": "1900.",
  "atk-s0514a3:4464_0": "“Taggha te mayamakkhāma, yathāpi kusalā tathā;",
  "atk-s0514a3:4465_0": "Rājisī yattha sammanti, āhutaggī samāhitā.",
  "atk-s0514a3:4466_0": "1901.",
  "atk-s0514a3:4467_0": "“Esa selo mahārāja, pabbato gandhamādano;",
  "atk-s0514a3:4468_0": "Yattha tvaṃ saha puttehi, saha bhariyāya cacchasi.",
  "atk-s0514a3:4469_0": "1902.",
  "atk-s0514a3:4470_0": "“Taṃ cetā anusāsiṃsu, assunettā rudaṃmukhā;",
  "atk-s0514a3:4471_0": "Ito gaccha mahārāja, ujuṃ yenuttarāmukho.",
  "atk-s0514a3:4472_0": "1903.",
  "atk-s0514a3:4473_0": "“Atha dakkhisi bhaddante, vepullaṃ nāma pabbataṃ;",
  "atk-s0514a3:4474_0": "Nānādumagaṇākiṇṇaṃ, sītacchāyaṃ manoramaṃ.",
  "atk-s0514a3:4475_0": "1904.",
  "atk-s0514a3:4476_0": "“Tamatikkamma bhaddante, atha dakkhisi āpagaṃ;",
  "atk-s0514a3:4477_0": "Nadiṃ ketumatiṃ nāma, gambhīraṃ girigabbharaṃ.",
  "atk-s0514a3:4478_0": "1905.",
  "atk-s0514a3:4479_0": "“Puthulomamacchākiṇṇaṃ, supatitthaṃ mahodakaṃ;",
  "atk-s0514a3:4480_0": "Tattha nhatvā pivitvā ca, assāsetvā saputtake.",
  "atk-s0514a3:4481_0": "1906.",
  "atk-s0514a3:4482_0": "“Atha dakkhisi bhaddante, nigrodhaṃ madhupipphalaṃ;",
  "atk-s0514a3:4483_0": "Rammake sikhare jātaṃ, sītacchāyaṃ manoramaṃ.",
  "atk-s0514a3:4484_0": "1907.",
  "atk-s0514a3:4485_0": "“Atha dakkhisi bhaddante, nāḷikaṃ nāma pabbataṃ;",
  "atk-s0514a3:4486_0": "Nānādijagaṇākiṇṇaṃ, selaṃ kimpurisāyutaṃ.",
  "atk-s0514a3:4487_0": "1908.",
  "atk-s0514a3:4488_0": "“Tassa uttarapubbena, mucalindo nāma so saro;",
  "atk-s0514a3:4489_0": "Puṇḍarīkehi sañchanno, setasogandhikehi ca.",
  "atk-s0514a3:4490_0": "1909.",
  "atk-s0514a3:4491_0": "“So vanaṃ meghasaṅkāsaṃ, dhuvaṃ haritasaddalaṃ;",
  "atk-s0514a3:4492_0": "Sīhovāmisapekkhīva, vanasaṇḍaṃ vigāhaya;",
  "atk-s0514a3:4493_0": "Puppharukkhehi sañchannaṃ, phalarukkhehi cūbhayaṃ.",
  "atk-s0514a3:4494_0": "1910.",
  "atk-s0514a3:4495_0": "“Tattha bindussarā vaggū, nānāvaṇṇā bahū dijā;",
  "atk-s0514a3:4496_0": "Kūjantamupakūjanti, utusaṃpupphite dume.",
  "atk-s0514a3:4497_0": "1911.",
  "atk-s0514a3:4498_0": "“Gantvā girividuggānaṃ, nadīnaṃ pabhavāni ca;",
  "atk-s0514a3:4499_0": "So dakkhisi pokkharaṇiṃ, karañjakakudhāyutaṃ.",
  "atk-s0514a3:4500_0": "1912.",
  "atk-s0514a3:4501_0": "“Puthulomamacchākiṇṇaṃ, supatitthaṃ mahodakaṃ;",
  "atk-s0514a3:4502_0": "Samañca caturaṃsañca, sāduṃ appaṭigandhiyaṃ.",
  "atk-s0514a3:4503_0": "1913.",
  "atk-s0514a3:4504_0": "“Tassā uttarapubbena, paṇṇasālaṃ amāpaya;",
  "atk-s0514a3:4505_0": "Paṇṇasālaṃ amāpetvā, uñchācariyāya īhathā”ti.",
  "atk-s0514a3:4506_0": "Tattha rājisīti rājāno hutvā pabbajitā.",
  "atk-s0514a3:4506_1": "Samāhitāti ekaggacittā.",
  "atk-s0514a3:4506_2": "Esāti dakkhiṇahatthaṃ ukkhipitvā iminā pabbatapādena gacchathāti ācikkhantā vadanti.",
  "atk-s0514a3:4506_3": "Acchasīti vasissasi.",
  "atk-s0514a3:4506_4": "Āpaganti udakavāhanadiāvaṭṭaṃ.",
  "atk-s0514a3:4506_5": "Girigabbharanti girīnaṃ kucchito pavattaṃ.",
  "atk-s0514a3:4506_6": "Madhupipphalanti madhuraphalaṃ.",
  "atk-s0514a3:4506_7": "Rammaketi ramaṇīye.",
  "atk-s0514a3:4506_8": "Kimpurisāyutanti kimpurisehi āyutaṃ parikiṇṇaṃ.",
  "atk-s0514a3:4506_9": "Setasogandhīkehi cāti nānappakārehi setuppalehi ceva sogandhikehi ca sañchanno.",
  "atk-s0514a3:4506_10": "Sīhovāmisapekkhīvāti āmisaṃ pekkhanto sīho viya.",
  "atk-s0514a3:4507_0": "Bindussarāti sampiṇḍitassarā.",
  "atk-s0514a3:4507_1": "Vaggūti madhurassarā.",
  "atk-s0514a3:4507_2": "Kūjantamupakūjantīti paṭhamaṃ kūjamānaṃ pakkhiṃ pacchā upakūjanti.",
  "atk-s0514a3:4507_3": "Utusaṃpupphite dumeti utusamaye pupphite dume nilīyitvā kūjantaṃ upakūjanti.",
  "atk-s0514a3:4507_4": "So dakkhisīti so tvaṃ passissasīti attho.",
  "atk-s0514a3:4507_5": "Karañjakakudhāyutanti karañjarukkhehi ca kakudharukkhehi ca samparikiṇṇaṃ.",
  "atk-s0514a3:4507_6": "Appaṭigandhiyanti paṭikūlagandhavirahitaṃ madhurodakaparikiṇṇaṃnānappakārapadumuppalādīhi sañchannaṃ.",
  "atk-s0514a3:4507_7": "Paṇṇasālaṃ amāpayāti paṇṇasālaṃ māpeyyāsi.",
  "atk-s0514a3:4507_8": "Amāpetvāti māpetvā.",
  "atk-s0514a3:4507_9": "Uñchācariyāya īhathāti atha tumhe, deva,",
  "atk-s0514a3:4507_10": "uñchācariyāya yāpentā appamattā īhatha,",
  "atk-s0514a3:4507_11": "āraddhavīriyā hutvā vihareyyāthāti attho.",
  "atk-s0514a3:4508_0": "Evaṃ te rājāno tassa pannarasayojanamaggaṃ ācikkhitvā taṃ uyyojetvā vessantarassa antarāyabhayassa vinodanatthaṃ",
  "atk-s0514a3:4508_1": "“mā kocideva paccāmitto okāsaṃ labheyyā”ti cintetvā ekaṃ byattaṃ susikkhitaṃ cetaputtaṃ āmantetvā “tvaṃ",
  "atk-s0514a3:4508_2": "gacchante ca āgacchante ca pariggaṇhāhī”ti vanadvāre ārakkhaṇatthāya ṭhapetvā sakanagaraṃ gamiṃsu.",
  "atk-s0514a3:4508_3": "Vessantaropi saputtadāro gandhamādanapabbataṃ patvā,",
  "atk-s0514a3:4508_4": "taṃ divasaṃ tattha vasitvā tato uttarābhimukho vepullapabbatapādena gantvā,",
  "atk-s0514a3:4508_5": "ketumatiyā nāma nadiyā tīre nisīditvā vanacarakena dinnaṃ madhumaṃsaṃ khāditvā tassa suvaṇṇasūciṃ datvā",
  "atk-s0514a3:4508_6": "tattha nhatvā pivitvā paṭippassaddhadaratho nadito uttaritvā sānupabbatasikhare ṭhitassa nigrodhassa",
  "atk-s0514a3:4508_7": "mūle thokaṃ nisīditvā nigrodhaphalāni khāditvā uṭṭhāya gacchanto nāḷikaṃ nāma pabbataṃ patvā taṃ pariharanto",
  "atk-s0514a3:4508_8": "mucalindasaraṃ gantvā sarassa tīrena pubbuttarakaṇṇaṃ patvā,",
  "atk-s0514a3:4508_9": "ekapadikamaggena vanaghaṭaṃ pavisitvā taṃ atikkamma girividuggānaṃ nadippabhavānaṃ purato caturaṃsapokkharaṇiṃ pāpuṇi.",
  "atk-s0514a3:4509_0": "Tasmiṃ khaṇe sakko āvajjento “mahāsatto himavantaṃ paviṭṭho”ti ñatvā “tassa vasanaṭṭhānaṃ laddhuṃ vaṭṭatī”ti",
  "atk-s0514a3:4509_1": "cintetvā vissakammaṃ pakkosāpetvā “gaccha, tāta,",
  "atk-s0514a3:4509_2": "tvaṃ vaṅkapabbatakujhacchimhi ramaṇīye ṭhāne assamapadaṃ māpetvā ehī”ti pesesi.",
  "atk-s0514a3:4509_3": "So “sādhu,",
  "atk-s0514a3:4509_4": "devā”ti devalokato otaritvā tattha dve paṇṇasālāyo dve caṅkame rattiṭṭhānadivāṭṭhānāni ca māpetvā caṅkamakoṭiyaṃ",
  "atk-s0514a3:4509_5": "tesu tesu ṭhānesu nānāphaladhare rukkhe ca kadalivanāni ca dassetvā sabbe pabbajitaparikkhāre paṭiyādetvā",
  "atk-s0514a3:4509_6": "“ye keci pabbajitukāmā,",
  "atk-s0514a3:4509_7": "te ime gaṇhantū”ti akkharāni likhitvā amanusse ca bheravasadde migapakkhino ca paṭikkamāpetvā sakaṭṭhānameva gato.",
  "atk-s0514a3:4510_0": "Mahāsatto ekapadikamaggaṃ disvā “pabbajitānaṃ vasanaṭṭhānaṃ bhavissatī”ti maddiñca putte ca assamapadadvāre",
  "atk-s0514a3:4510_1": "ṭhapetvā assamapadaṃ pavisitvā akkharāni oloketvā “sakkenamhi diṭṭho”ti ñatvā paṇṇasālaṃ pavisitvā khaggañca",
  "atk-s0514a3:4510_2": "dhanuñca apanetvā sāṭake omuñcitvā rattavākacīraṃ nivāsetvā ajinacammaṃ aṃse katvā jaṭāmaṇḍalaṃ bandhitvā",
  "atk-s0514a3:4510_3": "isivesaṃ gahetvā kattaradaṇḍaṃ ādāya paṇṇasālato nikkhamitvā pabbajitasiriṃ samubbahanto “aho sukhaṃ,",
  "atk-s0514a3:4510_4": "aho sukhaṃ,",
  "atk-s0514a3:4510_5": "pabbajjā me adhigatā”ti udānaṃ udānetvā caṅkamaṃ āruyha aparāparaṃ caṅkamitvā paccekabuddhasadisena upasamena puttadārānaṃ santikaṃ agamāsi.",
  "atk-s0514a3:4510_6": "Maddīpi mahāsattassa pādesu patitvā roditvā teneva saddhiṃ assamapadaṃ pavisitvā attano paṇṇasālaṃ gantvā isivesaṃ gaṇhi.",
  "atk-s0514a3:4510_7": "Pacchā puttepi tāpasakumārake kariṃsu.",
  "atk-s0514a3:4510_8": "Cattāro khattiyā vaṅkapabbatakucchimhi vasiṃsu.",
  "atk-s0514a3:4510_9": "Atha maddī mahāsattaṃ varaṃ yāci “deva,",
  "atk-s0514a3:4510_10": "tumhe phalāphalatthāya vanaṃ agantvā putte gahetvā idheva hotha,",
  "atk-s0514a3:4510_11": "ahaṃ phalāphalaṃ āharissāmī”ti.",
  "atk-s0514a3:4510_12": "Tato paṭṭhāya sā araññato phalāphalāni āharitvā tayo jane paṭijaggati.",
  "atk-s0514a3:4511_0": "Bodhisattopi taṃ varaṃ yāci “bhadde,",
  "atk-s0514a3:4511_1": "maddi mayaṃ ito paṭṭhāya pabbajitā nāma,",
  "atk-s0514a3:4511_2": "itthī ca nāma brahmacariyassa malaṃ,",
  "atk-s0514a3:4511_3": "ito paṭṭhāya akāle mama santikaṃ mā āgacchāhī”ti.",
  "atk-s0514a3:4511_4": "Sā “sādhū”ti sampaṭicchi.",
  "atk-s0514a3:4511_5": "Mahāsattassa mettānubhāvena samantā tiyojane sabbe tiracchānāpi aññamaññaṃ mettacittaṃ paṭilabhiṃsu.",
  "atk-s0514a3:4511_6": "Maddīdevīpi pātova uṭṭhāya pānīyaparibhojanīyaṃ upaṭṭhāpetvā mukhodakaṃ āharitvā dantakaṭṭhaṃ datvā assamapadaṃ",
  "atk-s0514a3:4511_7": "sammajjitvā dve putte pitu santike ṭhapetvā pacchikhaṇittiaṅkusahatthā araññaṃ pavisitvā vanamūlaphalāphalāni",
  "atk-s0514a3:4511_8": "ādāya pacchiṃ pūretvā sāyanhasamaye araññato āgantvā paṇṇasālāya phalāphalaṃ ṭhapetvā nhatvā putte nhāpesi.",
  "atk-s0514a3:4511_9": "Atha cattāropi janā paṇṇasālādvāre nisīditvā phalāphalaṃ paribhuñjanti.",
  "atk-s0514a3:4511_10": "Tato maddī putte gahetvā attano paṇṇasālaṃ pāvisi.",
  "atk-s0514a3:4511_11": "Iminā niyāmena te pabbatakucchimhi satta māse vasiṃsūti.",
  "atk-s0514a3:4512_0": "Vanapavesanakaṇḍavaṇṇanā niṭṭhitā.",
  "atk-s0514a3:4513_0": "Jūjakapabbavaṇṇanā",
  "atk-s0514a3:4514_0": "Tadā kāliṅgaraṭṭhe dunniviṭṭhabrāhmaṇagāmavāsī jūjako nāma brāhmaṇo bhikkhācariyāya kahāpaṇasataṃ labhitvā",
  "atk-s0514a3:4514_1": "ekasmiṃ brāhmaṇakule ṭhapetvā puna dhanapariyesanatthāya gato.",
  "atk-s0514a3:4514_2": "Tasmiṃ cirāyante brāhmaṇakulā kahāpaṇasataṃ valañjetvā pacchā itarena āgantvā codiyamānā kahāpaṇe dātuṃ",
  "atk-s0514a3:4514_3": "asakkontā amittatāpanaṃ nāma dhītaraṃ tassa adaṃsu.",
  "atk-s0514a3:4514_4": "So taṃ ādāya kāliṅgaraṭṭhe dunniviṭṭhabrāhmaṇagāmaṃ gantvā vasi.",
  "atk-s0514a3:4514_5": "Amittatāpanā sammā brāhmaṇaṃ paricarati.",
  "atk-s0514a3:4514_6": "Atha aññe taruṇabrāhmaṇā tassā ācārasampattiṃ disvā “ayaṃ mahallakabrāhmaṇaṃ sammā paṭijaggati,",
  "atk-s0514a3:4514_7": "tumhe pana amhesu kiṃ pamajjathā”ti attano attano bhariyāyo tajjenti.",
  "atk-s0514a3:4514_8": "Tā “imaṃ amittatāpanaṃ imamhā gāmā palāpessāmā”ti nadītitthādīsu sannipatitvā taṃ paribhāsiṃsu.",
  "atk-s0514a3:4514_9": "Tamatthaṃ pakāsento satthā āha –",
  "atk-s0514a3:4515_0": "1914.",
  "atk-s0514a3:4516_0": "“Ahu vāsī kaliṅgesu, jūjako nāma brāhmaṇo;",
  "atk-s0514a3:4517_0": "Tassāsi daharā bhariyā, nāmenāmittatāpanā.",
  "atk-s0514a3:4518_0": "1915.",
  "atk-s0514a3:4519_0": "“Tā naṃ tattha gatāvocuṃ, nadiṃ udakahāriyā;",
  "atk-s0514a3:4520_0": "Thiyo naṃ paribhāsiṃsu, samāgantvā kutūhalā.",
  "atk-s0514a3:4521_0": "1916.",
  "atk-s0514a3:4522_0": "“Amittā nūna te mātā, amitto nūna te pitā;",
  "atk-s0514a3:4523_0": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4524_0": "1917.",
  "atk-s0514a3:4525_0": "“Ahitaṃ vata te ñātī, mantayiṃsu rahogatā;",
  "atk-s0514a3:4526_0": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4527_0": "1918.",
  "atk-s0514a3:4528_0": "“Amittā vata te ñātī, mantayiṃsu rahogatā;",
  "atk-s0514a3:4529_0": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4530_0": "1919.",
  "atk-s0514a3:4531_0": "“Dukkaṭaṃ vata te ñātī, mantayiṃsu rahogatā;",
  "atk-s0514a3:4532_0": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4533_0": "1920.",
  "atk-s0514a3:4534_0": "“Pāpakaṃ vata te ñātī, mantayiṃsu rahogatā;",
  "atk-s0514a3:4535_0": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4536_0": "1921.",
  "atk-s0514a3:4537_0": "“Amanāpaṃ vata te ñātī, mantayiṃsu rahogatā;",
  "atk-s0514a3:4538_0": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4539_0": "1922.",
  "atk-s0514a3:4540_0": "“Amanāpavāsaṃ vasi, jiṇṇena patinā saha;",
  "atk-s0514a3:4541_0": "Yā tvaṃ vasasi jiṇṇassa, mataṃ te jīvitā varaṃ.",
  "atk-s0514a3:4542_0": "1923.",
  "atk-s0514a3:4543_0": "“Na hi nūna tuyhaṃ kalyāṇi, pitā mātā ca sobhane;",
  "atk-s0514a3:4544_0": "Aññaṃ bhattāraṃ vindiṃsu, ye taṃ jiṇṇassa pādaṃsu;",
  "atk-s0514a3:4545_0": "Evaṃ dahariyaṃ satiṃ.",
  "atk-s0514a3:4546_0": "1924.",
  "atk-s0514a3:4547_0": "“Duyiṭṭhaṃ te navamiyaṃ, akataṃ aggihuttakaṃ;",
  "atk-s0514a3:4548_0": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4549_0": "1925.",
  "atk-s0514a3:4550_0": "“Samaṇe brāhmaṇe nūna, brahmacariyaparāyaṇe;",
  "atk-s0514a3:4551_0": "Sā tvaṃ loke abhisapi, sīlavante bahussute;",
  "atk-s0514a3:4552_0": "Yā tvaṃ vasasi jiṇṇassa, evaṃ dahariyā satī.",
  "atk-s0514a3:4553_0": "1926.",
  "atk-s0514a3:4554_0": "“Na dukkhaṃ ahinā daṭṭhaṃ, na dukkhaṃ sattiyā hataṃ;",
  "atk-s0514a3:4555_0": "Tañca dukkhañca tibbañca, yaṃ passe jiṇṇakaṃ patiṃ.",
  "atk-s0514a3:4556_0": "1927.",
  "atk-s0514a3:4557_0": "“Natthi khiḍḍā natthi rati, jiṇṇena patinā saha;",
  "atk-s0514a3:4558_0": "Natthi ālāpasallāpo, jagghitampi na sobhati.",
  "atk-s0514a3:4559_0": "1928.",
  "atk-s0514a3:4560_0": "“Yadā ca daharo daharā, mantayanti rahogatā;",
  "atk-s0514a3:4561_0": "Sabbesaṃ sokā nassanti, ye keci hadayassitā.",
  "atk-s0514a3:4562_0": "1929.",
  "atk-s0514a3:4563_0": "“Daharā tvaṃ rūpavatī, purisānaṃbhipatthitā;",
  "atk-s0514a3:4564_0": "Gaccha ñātikule accha, kiṃ jiṇṇo ramayissatī”ti.",
  "atk-s0514a3:4565_0": "Tattha ahūti ahosi.",
  "atk-s0514a3:4565_1": "Vāsī kaliṅgesūti kāliṅgaraṭṭhesu dunniviṭṭhabrāhmaṇagāmavāsī.",
  "atk-s0514a3:4565_2": "Tā naṃ tattha gatāvocunti tattha gāme tā itthiyo nadītitthe udakahārikā hutvā gatā naṃ avocuṃ.",
  "atk-s0514a3:4565_3": "Thiyo naṃ paribhāsiṃsūti itthiyo na aññaṃ kiñci avocuṃ,",
  "atk-s0514a3:4565_4": "atha kho naṃ paribhāsiṃsu.",
  "atk-s0514a3:4565_5": "Kutūhalāti kotūhalajātā viya hutvā.",
  "atk-s0514a3:4565_6": "Samāgantvāti samantā parikkhipitvā.",
  "atk-s0514a3:4565_7": "Dahariyaṃ satinti dahariṃ taruṇiṃ sobhaggappattaṃ samānaṃ.",
  "atk-s0514a3:4565_8": "Jiṇṇassāti jarājiṇṇassa gehe.",
  "atk-s0514a3:4565_9": "Duyiṭṭhaṃ te navamiyanti tava navamiyaṃ yāgaṃ duyiṭṭhaṃ bhavissati,",
  "atk-s0514a3:4565_10": "so te yāgapiṇḍo paṭhamaṃ mahallakakākena gahito bhavissati.",
  "atk-s0514a3:4565_11": "“Duyiṭṭhā te navamiyā”tipi pāṭho,",
  "atk-s0514a3:4565_12": "navamiyā tayā duyiṭṭhā bhavissatīti attho.",
  "atk-s0514a3:4565_13": "Akataṃ aggihuttakanti aggijuhanampi tayā akataṃ bhavissati.",
  "atk-s0514a3:4565_14": "Abhisapīti samaṇabrāhmaṇe samitapāpe vā bāhitapāpe vā akkosi.",
  "atk-s0514a3:4565_15": "Tassa te pāpassa idaṃ phalanti adhippāyeneva āhaṃsu.",
  "atk-s0514a3:4565_16": "Jagghitampi na sobhatīti khaṇḍadante vivaritvā hasantassa mahallakassa hasitampi na sobhati.",
  "atk-s0514a3:4565_17": "Sabbesaṃ sokā nassantīti sabbe etesaṃ sokā vinassanti.",
  "atk-s0514a3:4565_18": "Kiṃ jiṇṇoti ayaṃ jiṇṇo taṃ pañcahi kāmaguṇehi kathaṃ ramayissatīti.",
  "atk-s0514a3:4566_0": "Sā tāsaṃ santikā paribhāsaṃ labhitvā udakaghaṭaṃ ādāya rodamānā gharaṃ gantvā “kiṃ bhoti rodasī”ti brāhmaṇena puṭṭhā tassa ārocentī imaṃ gāthamāha –",
  "atk-s0514a3:4567_0": "1930.",
  "atk-s0514a3:4568_0": "“Na te brāhmaṇa gacchāmi, nadiṃ udakahāriyā;",
  "atk-s0514a3:4569_0": "Thiyo maṃ paribhāsanti, tayā jiṇṇena brāhmaṇā”ti.",
  "atk-s0514a3:4570_0": "Tassattho – brāhmaṇa,",
  "atk-s0514a3:4570_1": "tayā jiṇṇena maṃ itthiyo paribhāsanti,",
  "atk-s0514a3:4570_2": "tasmā ito paṭṭhāya tava udakahārikā hutvā nadiṃ na gacchāmīti.",
  "atk-s0514a3:4571_0": "Jūjako āha –",
  "atk-s0514a3:4572_0": "1931.",
  "atk-s0514a3:4573_0": "“Mā me tvaṃ akarā kammaṃ, mā me udakamāhari;",
  "atk-s0514a3:4574_0": "Ahaṃ udakamāhissaṃ, mā bhoti kupitā ahū”ti.",
  "atk-s0514a3:4575_0": "Tattha udakamāhissanti bhoti ahaṃ udakaṃ āharissāmi.",
  "atk-s0514a3:4576_0": "Brāhmaṇī āha –",
  "atk-s0514a3:4577_0": "1932.",
  "atk-s0514a3:4578_0": "“Nāhaṃ tamhi kule jātā, yaṃ tvaṃ udakamāhare;",
  "atk-s0514a3:4579_0": "Evaṃ brāhmaṇa jānāhi, na te vacchāmahaṃ ghare.",
  "atk-s0514a3:4580_0": "1933.",
  "atk-s0514a3:4581_0": "“Sace me dāsaṃ dāsiṃ vā, nānayissasi brāhmaṇa;",
  "atk-s0514a3:4582_0": "Evaṃ brāhmaṇa jānāhi, na te vacchāmi santike”ti.",
  "atk-s0514a3:4583_0": "Tattha nāhanti brāhmaṇa,",
  "atk-s0514a3:4583_1": "yamhi kule sāmiko kammaṃ karoti,",
  "atk-s0514a3:4583_2": "nāhaṃ tattha jātā.",
  "atk-s0514a3:4583_3": "Yaṃ tvanti tasmā yaṃ udakaṃ tvaṃ āharissasi,",
  "atk-s0514a3:4583_4": "na mayhaṃ tena attho.",
  "atk-s0514a3:4584_0": "Jūjako āha –",
  "atk-s0514a3:4585_0": "1934.",
  "atk-s0514a3:4586_0": "“Natthi me sippaṭhānaṃ vā, dhanaṃ dhaññañca brāhmaṇi;",
  "atk-s0514a3:4587_0": "Kutohaṃ dāsaṃ dāsiṃ vā, ānayissāmi bhotiyā;",
  "atk-s0514a3:4588_0": "Ahaṃ bhotiṃ upaṭṭhissaṃ, mā bhoti kupitā ahū”ti.",
  "atk-s0514a3:4589_0": "Brāhmaṇī āha –",
  "atk-s0514a3:4590_0": "1935.",
  "atk-s0514a3:4591_0": "“Ehi te ahamakkhissaṃ, yathā me vacanaṃ sutaṃ;",
  "atk-s0514a3:4592_0": "Esa vessantaro rājā, vaṅke vasati pabbate.",
  "atk-s0514a3:4593_0": "1936.",
  "atk-s0514a3:4594_0": "“Taṃ tvaṃ gantvāna yācassu, dāsaṃ dāsiñca brāhmaṇa;",
  "atk-s0514a3:4595_0": "So te dassati yācito, dāsaṃ dāsiñca khattiyo”ti.",
  "atk-s0514a3:4596_0": "Tattha ehi te ahamakkhissanti ahaṃ te ācikkhissāmi. Idaṃ sā devatādhiggahitā hutvā āha.",
  "atk-s0514a3:4597_0": "Jūjako āha –",
  "atk-s0514a3:4598_0": "1937.",
  "atk-s0514a3:4599_0": "“Jiṇṇohamasmi dubbalo, dīgho caddhā suduggamo;",
  "atk-s0514a3:4600_0": "Mā bhoti paridevesi, mā ca tvaṃ vimanā ahu;",
  "atk-s0514a3:4601_0": "Ahaṃ bhotiṃ upaṭṭhissaṃ, mā bhoti kupitā ahū”ti.",
  "atk-s0514a3:4602_0": "Tattha jiṇṇohamasmīti bhadde, ahaṃ jiṇṇo amhi, kathaṃ gamissāmīti.",
  "atk-s0514a3:4603_0": "Brāhmaṇī āha –",
  "atk-s0514a3:4604_0": "1938.",
  "atk-s0514a3:4605_0": "“Yathā agantvā saṅgāmaṃ, ayuddhova parājito;",
  "atk-s0514a3:4606_0": "Evameva tuvaṃ brahme, agantvāva parājito.",
  "atk-s0514a3:4607_0": "1939.",
  "atk-s0514a3:4608_0": "“Sace me dāsaṃ dāsiṃ vā, nānayissasi brāhmaṇa;",
  "atk-s0514a3:4609_0": "Evaṃ brāhmaṇa jānāhi, na te vacchāmahaṃ ghare;",
  "atk-s0514a3:4610_0": "Amanāpaṃ te karissāmi, taṃ te dukkhaṃ bhavissati.",
  "atk-s0514a3:4611_0": "1940.",
  "atk-s0514a3:4612_0": "“Nakkhatte utupubbesu, yadā maṃ dakkhisilaṅkataṃ;",
  "atk-s0514a3:4613_0": "Aññehi saddhiṃ ramamānaṃ, taṃ te dukkhaṃ bhavissati.",
  "atk-s0514a3:4614_0": "1941.",
  "atk-s0514a3:4615_0": "“Adassanena mayhaṃ te, jiṇṇassa paridevato;",
  "atk-s0514a3:4616_0": "Bhiyyo vaṅkā ca palitā, bahū hessanti brāhmaṇā”ti.",
  "atk-s0514a3:4617_0": "Tattha amanāpaṃ teti vessantarassa santikaṃ gantvā dāsaṃ vā dāsiṃ vā anāharantassa tava aruccanakaṃ kammaṃ karissāmi.",
  "atk-s0514a3:4617_1": "Nakkhatte utupubbesūti nakkhattayogavasena vā channaṃ utūnaṃ tassa tassa pubbavasena vā pavattesu chaṇesu.",
  "atk-s0514a3:4618_0": "Taṃ sutvā brāhmaṇo bhīto ahosi. Tamatthaṃ pakāsento satthā āha –",
  "atk-s0514a3:4619_0": "1942.",
  "atk-s0514a3:4620_0": "“Tato so brāhmaṇo bhīto, brāhmaṇiyā vasānugo;",
  "atk-s0514a3:4621_0": "Aṭṭito kāmarāgena, brāhmaṇiṃ etadabravi.",
  "atk-s0514a3:4622_0": "1943.",
  "atk-s0514a3:4623_0": "“Pātheyyaṃ me karohi tvaṃ, saṃkulyā saguḷāni ca;",
  "atk-s0514a3:4624_0": "Madhupiṇḍikā ca sukatāyo, sattubhattañca brāhmaṇi.",
  "atk-s0514a3:4625_0": "1944.",
  "atk-s0514a3:4626_0": "“Ānayissaṃ methunake, ubho dāsakumārake;",
  "atk-s0514a3:4627_0": "Te taṃ paricarissanti, rattindivamatanditā”ti.",
  "atk-s0514a3:4628_0": "Tattha aṭṭitoti upadduto pīḷito.",
  "atk-s0514a3:4628_1": "Saguḷāni cāti saguḷapūve ca.",
  "atk-s0514a3:4628_2": "Sattubhattanti baddhasattuabaddhasattuñceva puṭabhattañca.",
  "atk-s0514a3:4628_3": "Methunaketi jātigottakulapadesehi sadise.",
  "atk-s0514a3:4628_4": "Dāsakumāraketi tava dāsatthāya kumārake.",
  "atk-s0514a3:4629_0": "Sā khippaṃ pātheyyaṃ paṭiyādetvā brāhmaṇassa ārocesi.",
  "atk-s0514a3:4629_1": "So gehe dubbalaṭṭhānaṃ thiraṃ katvā dvāraṃ saṅkharitvā araññā dārūni āharitvā ghaṭena udakaṃ āharitvā",
  "atk-s0514a3:4629_2": "gehe sabbabhājanāni pūretvā tattheva tāpasavesaṃ gahetvā “bhadde,",
  "atk-s0514a3:4629_3": "ito paṭṭhāya vikāle mā nikkhami,",
  "atk-s0514a3:4629_4": "yāva mamāgamanā appamattā hohī”ti ovaditvā upāhanaṃ āruyha pātheyyapasibbakaṃ aṃse laggetvā amittatāpanaṃ",
  "atk-s0514a3:4629_5": "padakkhiṇaṃ katvā assupuṇṇehi nettehi roditvā pakkāmi.",
  "atk-s0514a3:4629_6": "Tamatthaṃ pakāsento satthā āha –",
  "atk-s0514a3:4630_0": "1945.",
  "atk-s0514a3:4631_0": "“Idaṃ vatvā brahmabandhu, paṭimuñci upāhanā;",
  "atk-s0514a3:4632_0": "Tato so mantayitvāna, bhariyaṃ katvā padakkhiṇaṃ.",
  "atk-s0514a3:4633_0": "1946.",
  "atk-s0514a3:4634_0": "“Pakkāmi so ruṇṇamukho, brāhmaṇo sahitabbato;",
  "atk-s0514a3:4635_0": "Sivīnaṃ nagaraṃ phītaṃ, dāsapariyesanaṃ cara”nti.",
  "atk-s0514a3:4636_0": "Tattha ruṇṇamukhoti rudaṃmukho.",
  "atk-s0514a3:4636_1": "Sahitabbatoti samādinnavato,",
  "atk-s0514a3:4636_2": "gahitatāpasavesoti attho.",
  "atk-s0514a3:4636_3": "Caranti dāsapariyesanaṃ caranto sivīnaṃ nagaraṃ ārabbha pakkāmi.",
  "atk-s0514a3:4637_0": "So taṃ nagaraṃ gantvā sannipatitaṃ janaṃ “vessantaro kuhi”nti pucchati.",
  "atk-s0514a3:4637_1": "Tamatthaṃ pakāsento satthā āha –",
  "atk-s0514a3:4638_0": "1947.",
  "atk-s0514a3:4639_0": "“So tattha gantvā avaca, ye tatthāsuṃ samāgatā;",
  "atk-s0514a3:4640_0": "Kuhiṃ vessantaro rājā, kattha passemu khattiyaṃ.",
  "atk-s0514a3:4641_0": "1948.",
  "atk-s0514a3:4642_0": "“Te janā taṃ avaciṃsu, ye tatthāsuṃ samāgatā;",
  "atk-s0514a3:4643_0": "Tumhehi brahme pakato, atidānena khattiyo;",
  "atk-s0514a3:4644_0": "Pabbājito sakā raṭṭhā, vaṅke vasati pabbate.",
  "atk-s0514a3:4645_0": "1949.",
  "atk-s0514a3:4646_0": "“Tumhehi brahme pakato, atidānena khattiyo;",
  "atk-s0514a3:4647_0": "Ādāya puttadārañca, vaṅke vasati pabbate”ti.",
  "atk-s0514a3:4648_0": "Tattha pakatoti upadduto pīḷito attano nagare vasituṃ alabhitvā idāni vaṅkapabbate vasati.",
  "atk-s0514a3:4649_0": "Evaṃ “tumhe amhākaṃ rājānaṃ nāsetvā punapi āgatā idha tiṭṭhathā”ti te leḍḍudaṇḍādihatthā brāhmaṇaṃ anubandhiṃsu.",
  "atk-s0514a3:4649_1": "So devatādhiggahito hutvā vaṅkapabbatamaggameva gaṇhi.",
  "atk-s0514a3:4649_2": "Tamatthaṃ pakāsento satthā āha –",
  "atk-s0514a3:4650_0": "1950.",
  "atk-s0514a3:4651_0": "“So codito brāhmaṇiyā, brāhmaṇo kāmagiddhimā;",
  "atk-s0514a3:4652_0": "Aghaṃ taṃ paṭisevittha, vane vāḷamigākiṇṇe;",
  "atk-s0514a3:4653_0": "Khaggadīpinisevite.",
  "atk-s0514a3:4654_0": "1951.",
  "atk-s0514a3:4655_0": "“Ādāya beḷuvaṃ daṇḍaṃ, aggihuttaṃ kamaṇḍaluṃ;",
  "atk-s0514a3:4656_0": "So pāvisi brahāraññaṃ, yattha assosi kāmadaṃ.",
  "atk-s0514a3:4657_0": "1952.",
  "atk-s0514a3:4658_0": "“Taṃ paviṭṭhaṃ brahāraññaṃ, kokā naṃ parivārayuṃ;",
  "atk-s0514a3:4659_0": "Vikkandi so vippanaṭṭho, dūre panthā apakkami.",
  "atk-s0514a3:4660_0": "1953.",
  "atk-s0514a3:4661_0": "“Tato so brāhmaṇo gantvā, bhogaluddho asaññato;",
  "atk-s0514a3:4662_0": "Vaṅkassorohaṇe naṭṭhe, imā gāthā abhāsathā”ti.",
  "atk-s0514a3:4663_0": "Tattha aghaṃ tanti taṃ mahājanena anubandhanadukkhañceva vanapariyogāhanadukkhañca.",
  "atk-s0514a3:4663_1": "Aggihuttanti aggijuhanakaṭacchuṃ.",
  "atk-s0514a3:4663_2": "Kokā naṃ parivārayunti so hi araññaṃ pavisitvā vaṅkapabbatagāmimaggaṃ ajānanto maggamūḷho hutvā araññe vicari.",
  "atk-s0514a3:4663_3": "Atha naṃ ārakkhaṇatthāya nisinnassa cetaputtassa sunakhā parivārayiṃsūti attho.",
  "atk-s0514a3:4663_4": "Vikkandi soti so ekarukkhaṃ āruyha mahantena ravena kandi.",
  "atk-s0514a3:4663_5": "Vippanaṭṭhoti vinaṭṭhamaggo.",
  "atk-s0514a3:4663_6": "Dūre panthāti vaṅkapabbatagāmipanthato dūre pakkāmi.",
  "atk-s0514a3:4663_7": "Bhogaluddhoti bhogaratto.",
  "atk-s0514a3:4663_8": "Asaññatoti dussīlo.",
  "atk-s0514a3:4663_9": "Vaṅkassorohaṇe naṭṭheti vaṅkapabbatassa gamanamagge vinaṭṭhe.",
  "atk-s0514a3:4664_0": "So sunakhehi parivārito rukkhe nisinnova imā gāthā abhāsatha –",
  "atk-s0514a3:4665_0": "1954.",
  "atk-s0514a3:4666_0": "“Ko rājaputtaṃ nisabhaṃ, jayantamaparājitaṃ;",
  "atk-s0514a3:4667_0": "Bhaye khemassa dātāraṃ, ko me vessantaraṃ vidū.",
  "atk-s0514a3:4668_0": "1955.",
  "atk-s0514a3:4669_0": "“Yo yācataṃ patiṭṭhāsi, bhūtānaṃ dharaṇīriva;",
  "atk-s0514a3:4670_0": "Dharaṇūpamaṃ mahārājaṃ, ko me vessantaraṃ vidū.",
  "atk-s0514a3:4671_0": "1956.",
  "atk-s0514a3:4672_0": "“Yo yācataṃ gatī āsi, savantīnaṃva sāgaro;",
  "atk-s0514a3:4673_0": "Sāgarūpamaṃ mahārājaṃ, ko me vessantaraṃ vidū.",
  "atk-s0514a3:4674_0": "1957.",
  "atk-s0514a3:4675_0": "“Kalyāṇatitthaṃ sucimaṃ, sītūdakaṃ manoramaṃ;",
  "atk-s0514a3:4676_0": "Puṇḍarīkehi sañchannaṃ, yuttaṃ kiñjakkhareṇunā;",
  "atk-s0514a3:4677_0": "Rahadūpamaṃ mahārājaṃ, ko me vessantaraṃ vidū.",
  "atk-s0514a3:4678_0": "1958.",
  "atk-s0514a3:4679_0": "“Assatthaṃva pathe jātaṃ, sītacchāyaṃ manoramaṃ;",
  "atk-s0514a3:4680_0": "Santānaṃ visametāraṃ, kilantānaṃ paṭiggahaṃ;",
  "atk-s0514a3:4681_0": "Tathūpamaṃ mahārājaṃ, ko me vessantaraṃ vidū.",
  "atk-s0514a3:4682_0": "1959.",
  "atk-s0514a3:4683_0": "“Nigrodhaṃva pathe jātaṃ, sītacchāyaṃ manoramaṃ;",
  "atk-s0514a3:4684_0": "Santānaṃ visametāraṃ, kilantānaṃ paṭiggahaṃ;",
  "atk-s0514a3:4685_0": "Tathūpamaṃ mahārājaṃ, ko me vessantaraṃ vidū.",
  "atk-s0514a3:4686_0": "1960.",
  "atk-s0514a3:4687_0": "“Ambaṃ iva pathe jātaṃ, sītacchāyaṃ manoramaṃ;",
  "atk-s0514a3:4688_0": "Santānaṃ visametāraṃ, kilantānaṃ paṭiggahaṃ;",
  "atk-s0514a3:4689_0": "Tathūpamaṃ mahārājaṃ, ko me vessantaraṃ vidū.",
  "atk-s0514a3:4690_0": "1961.",
  "atk-s0514a3:4691_0": "“Sālaṃ iva pathe jātaṃ, sītacchāyaṃ manoramaṃ;",
  "atk-s0514a3:4692_0": "Santānaṃ visametāraṃ, kilantānaṃ paṭiggahaṃ;",
  "atk-s0514a3:4693_0": "Tathūpamaṃ mahārājaṃ, ko me vessantaraṃ vidū.",
  "atk-s0514a3:4694_0": "1962.",
  "atk-s0514a3:4695_0": "“Dumaṃ iva pathe jātaṃ, sītacchāyaṃ manoramaṃ;",
  "atk-s0514a3:4696_0": "Santānaṃ visametāraṃ, kilantānaṃ paṭiggahaṃ;",
  "atk-s0514a3:4697_0": "Tathūpamaṃ mahārājaṃ, ko me vessantaraṃ vidū.",
  "atk-s0514a3:4698_0": "1963.",
  "atk-s0514a3:4699_0": "“Evañca me vilapato, paviṭṭhassa brahāvane;",
  "atk-s0514a3:4700_0": "Ahaṃ jānanti yo vajjā, nandiṃ so janaye mama.",
  "atk-s0514a3:4701_0": "1964.",
  "atk-s0514a3:4702_0": "“Evañca me vilapato, paviṭṭhassa brahāvane;",
  "atk-s0514a3:4703_0": "Ahaṃ jānanti yo vajjā, tāya so ekavācāya;",
  "atk-s0514a3:4704_0": "Pasave puññaṃ anappaka”nti.",
  "atk-s0514a3:4705_0": "Tattha jayantanti maccheracittaṃ vijayantaṃ.",
  "atk-s0514a3:4705_1": "Ko me vessantaraṃ vidūti ko mayhaṃ vessantaraṃ ācikkheyyāti vadati.",
  "atk-s0514a3:4705_2": "Patiṭṭhāsīti patiṭṭhā āsi.",
  "atk-s0514a3:4705_3": "Santānanti parissantānaṃ.",
  "atk-s0514a3:4705_4": "Kilantānanti maggakilantānaṃ.",
  "atk-s0514a3:4705_5": "Paṭiggahanti paṭiggāhakaṃ patiṭṭhābhūtaṃ.",
  "atk-s0514a3:4705_6": "Ahaṃ jānanti yo vajjāti ahaṃ vessantarassa vasanaṭṭhānaṃ jānāmīti yo vadeyyāti attho.",
  "atk-s0514a3:4706_0": "Tassa taṃ paridevasaddaṃ sutvā ārakkhaṇatthāya ṭhapito cetaputto migaluddako hutvā araññe vicaranto “ayaṃ",
  "atk-s0514a3:4706_1": "brāhmaṇo vessantarassa vasanaṭṭhānatthāya paridevati,",
  "atk-s0514a3:4706_2": "na kho panesa dhammatāya āgato,",
  "atk-s0514a3:4706_3": "maddiṃ vā dārake vā yācissati,",
  "atk-s0514a3:4706_4": "idheva naṃ māressāmī”ti tassa santikaṃ gantvā “brāhmaṇa,",
  "atk-s0514a3:4706_5": "na te jīvitaṃ dassāmī”ti dhanuṃ āropetvā ākaḍḍhitvā tajjesi.",
  "atk-s0514a3:4706_6": "Tamatthaṃ pakāsento satthā āha –",
  "atk-s0514a3:4707_0": "1965.",
  "atk-s0514a3:4708_0": "“Tassa ceto paṭissosi, araññe luddako caraṃ;",
  "atk-s0514a3:4709_0": "Tumhehi brahme pakato, atidānena khattiyo;",
  "atk-s0514a3:4710_0": "Pabbājito sakā raṭṭhā, vaṅke vasati pabbate.",
  "atk-s0514a3:4711_0": "1966.",
  "atk-s0514a3:4712_0": "“Tumhehi brahme pakato, atidānena khattiyo;",
  "atk-s0514a3:4713_0": "Ādāya puttadārañca, vaṅke vasati pabbate.",
  "atk-s0514a3:4714_0": "1967.",
  "atk-s0514a3:4715_0": "“Akiccakārī dummedho, raṭṭhā pavanamāgato;",
  "atk-s0514a3:4716_0": "Rājaputtaṃ gavesanto, bako macchamivodake.",
  "atk-s0514a3:4717_0": "1968.",
  "atk-s0514a3:4718_0": "“Tassa tyāhaṃ na dassāmi, jīvitaṃ idha brāhmaṇa;",
  "atk-s0514a3:4719_0": "Ayañhi te mayā nunno, saro pissati lohitaṃ.",
  "atk-s0514a3:4720_0": "1969.",
  "atk-s0514a3:4721_0": "“Siro te vajjhayitvāna, hadayaṃ chetvā sabandhanaṃ;",
  "atk-s0514a3:4722_0": "Panthasakuṇaṃ yajissāmi, tuyhaṃ maṃsena brāhmaṇa.",
  "atk-s0514a3:4723_0": "1970.",
  "atk-s0514a3:4724_0": "“Tuyhaṃ maṃsena medena, matthakena ca brāhmaṇa;",
  "atk-s0514a3:4725_0": "Āhutiṃ paggahessāmi, chetvāna hadayaṃ tava.",
  "atk-s0514a3:4726_0": "1971.",
  "atk-s0514a3:4727_0": "“Taṃ me suyiṭṭhaṃ suhutaṃ, tuyhaṃ maṃsena brāhmaṇa;",
  "atk-s0514a3:4728_0": "Na ca tvaṃ rājaputtassa, bhariyaṃ putte ca nessasī”ti.",
  "atk-s0514a3:4729_0": "Tattha akiccakārīti tvaṃ akiccakārako.",
  "atk-s0514a3:4729_1": "Dummedhoti nippañño.",
  "atk-s0514a3:4729_2": "Raṭṭhā pavanamāgatoti raṭṭhato mahāraññaṃ āgato.",
  "atk-s0514a3:4729_3": "Saro pissatīti ayaṃ saro tava lohitaṃ pivissati.",
  "atk-s0514a3:4729_4": "Vajjhayitvānāti taṃ māretvā rukkhā patitassa te sīsaṃ tālaphalaṃ viya luñcitvā sabandhanaṃ hadayamaṃsaṃ",
  "atk-s0514a3:4729_5": "chinditvā panthadevatāya panthasakuṇaṃ nāma yajissāmi.",
  "atk-s0514a3:4729_6": "Na ca tvanti evaṃ sante na tvaṃ rājaputtassa bhariyaṃ vā putte vā nessasīti.",
  "atk-s0514a3:4730_0": "So tassa vacanaṃ sutvā maraṇabhayatajjito musāvādaṃ kathento āha –",
  "atk-s0514a3:4731_0": "1972.",
  "atk-s0514a3:4732_0": "“Avajjho brāhmaṇo dūto, cetaputta suṇohi me;",
  "atk-s0514a3:4733_0": "Tasmā hi dūtaṃ na hanti, esa dhammo sanantano.",
  "atk-s0514a3:4734_0": "1973.",
  "atk-s0514a3:4735_0": "“Nijjhattā sivayo sabbe, pitā naṃ daṭṭhumicchati;",
  "atk-s0514a3:4736_0": "Mātā ca dubbalā tassa, acirā cakkhūni jīyare.",
  "atk-s0514a3:4737_0": "1974.",
  "atk-s0514a3:4738_0": "“Tesāhaṃ pahito dūto, cetaputta suṇohi me;",
  "atk-s0514a3:4739_0": "Rājaputtaṃ nayissāmi, yadi jānāsi saṃsa me”ti.",
  "atk-s0514a3:4740_0": "Tattha nijjhattāti saññattā. Acirā cakkhūni jīyareti niccarodanena na cirasseva cakkhūni jīyissanti.",
  "atk-s0514a3:4741_0": "Tadā cetaputto “vessantaraṃ kira ānetuṃ āgato”ti somanassappatto hutvā sunakhe bandhitvā ṭhapetvā brāhmaṇaṃ",
  "atk-s0514a3:4741_1": "otāretvā sākhāsanthare nisīdāpetvā bhojanaṃ datvā imaṃ gāthamāha –",
  "atk-s0514a3:4742_0": "1975.",
  "atk-s0514a3:4743_0": "“Piyassa me piyo dūto, puṇṇapattaṃ dadāmi te;",
  "atk-s0514a3:4744_0": "Imañca madhuno tumbaṃ, migasatthiñca brāhmaṇa;",
  "atk-s0514a3:4745_0": "Tañca te desamakkhissaṃ, yattha sammati kāmado”ti.",
  "atk-s0514a3:4746_0": "Tattha piyassa meti mama piyassa vessantarassa tvaṃ piyo dūto.",
  "atk-s0514a3:4746_1": "Puṇṇapattanti tava ajjhāsayapūraṇaṃ puṇṇapattaṃ dadāmīti.",
  "atk-s0514a3:4747_0": "Jūjakapabbavaṇṇanā niṭṭhitā.",
  "atk-s0514a3:4748_0": "Cūḷavanavaṇṇanā",
  "atk-s0514a3:4749_0": "Evaṃ cetaputto brāhmaṇaṃ bhojetvā pātheyyatthāya tassa madhuno tumbañceva pakkamigasatthiñca datvā magge",
  "atk-s0514a3:4749_1": "ṭhatvā dakkhiṇahatthaṃ ukkhipitvā mahāsattassa vasanokāsaṃ ācikkhanto āha –",
  "atk-s0514a3:4750_0": "1976.",
  "atk-s0514a3:4751_0": "“Esa selo mahābrahme, pabbato gandhamādano;",
  "atk-s0514a3:4752_0": "Yattha vessantaro rājā, saha puttehi sammati.",
  "atk-s0514a3:4753_0": "1977.",
  "atk-s0514a3:4754_0": "“Dhārento brāhmaṇavaṇṇaṃ, āsadañca masaṃ jaṭaṃ;",
  "atk-s0514a3:4755_0": "Cammavāsī chamā seti, jātavedaṃ namassati.",
  "atk-s0514a3:4756_0": "1978.",
  "atk-s0514a3:4757_0": "“Ete nīlā padissanti, nānāphaladharā dumā;",
  "atk-s0514a3:4758_0": "Uggatā abbhakūṭāva, nīlā añjanapabbatā.",
  "atk-s0514a3:4759_0": "1979.",
  "atk-s0514a3:4760_0": "“Dhavassakaṇṇā khadirā, sālā phandanamāluvā;",
  "atk-s0514a3:4761_0": "Sampavedhanti vātena, sakiṃ pītāva māṇavā.",
  "atk-s0514a3:4762_0": "1980.",
  "atk-s0514a3:4763_0": "“Upari dumapariyāyesu, saṅgītiyova suyyare;",
  "atk-s0514a3:4764_0": "Najjuhā kokilasaṅghā, sampatanti dumā dumaṃ.",
  "atk-s0514a3:4765_0": "1981.",
  "atk-s0514a3:4766_0": "“Avhayanteva gacchantaṃ, sākhāpattasamīritā;",
  "atk-s0514a3:4767_0": "Ramayanteva āgantaṃ, modayanti nivāsinaṃ;",
  "atk-s0514a3:4768_0": "Yattha vessantaro rājā, saha puttehi sammati.",
  "atk-s0514a3:4769_0": "1982.",
  "atk-s0514a3:4770_0": "“Dhārento brāhmaṇavaṇṇaṃ, āsadañca masaṃ jaṭaṃ;",
  "atk-s0514a3:4771_0": "Cammavāsī chamā seti, jātavedaṃ namassatī”ti.",
  "atk-s0514a3:4772_0": "Tattha gandhamādanoti esa gandhamādanapabbato,",
  "atk-s0514a3:4772_1": "etassa pādena uttarābhimukho gacchanto yattha sakkadattiye assamapade vessantaro rājā saha puttadārehi vasati,",
  "atk-s0514a3:4772_2": "taṃ passissasīti attho.",
  "atk-s0514a3:4772_3": "Brāhmaṇavaṇṇanti seṭṭhapabbajitavesaṃ.",
  "atk-s0514a3:4772_4": "Āsadañca masaṃ jaṭanti ākaḍḍhitvā phalānaṃ gahaṇatthaṃ aṅkusañca aggijuhanakaṭacchuñca jaṭāmaṇḍalañca dhārento.",
  "atk-s0514a3:4772_5": "Cammavāsīti ajinacammadharo.",
  "atk-s0514a3:4772_6": "Chamā setīti pathaviyaṃ paṇṇasanthare sayati.",
  "atk-s0514a3:4772_7": "Dhavassakaṇṇā khadirāti dhavā ca assakaṇṇā ca khadirā ca.",
  "atk-s0514a3:4772_8": "Sakiṃ pītāva māṇavāti ekavārameva pītā surāsoṇḍā viya.",
  "atk-s0514a3:4772_9": "Upari dumapariyāyesūti rukkhasākhāsu.",
  "atk-s0514a3:4772_10": "Saṅgītiyova suyyareti nānāsakuṇānaṃ vassantānaṃ saddā dibbasaṅgītiyo viya suyyare.",
  "atk-s0514a3:4772_11": "Najjuhāti najjuhasakuṇā.",
  "atk-s0514a3:4772_12": "Sampatantīti vikūjantā vicaranti.",
  "atk-s0514a3:4772_13": "Sākhāpattasamīritāti sākhānaṃ pattehi saṅghaṭṭitā hutvā vikūjantā sakuṇā,",
  "atk-s0514a3:4772_14": "vātena samīritā pattasākhāyeva vā.",
  "atk-s0514a3:4772_15": "Āgantanti āgacchantaṃ janaṃ.",
  "atk-s0514a3:4772_16": "Yatthāti yasmiṃ assame vessantaro vasati,",
  "atk-s0514a3:4772_17": "tattha gantvā imaṃ assamapadasampattiṃ passissasīti.",
  "atk-s0514a3:4773_0": "Tato uttaripi assamapadaṃ vaṇṇento āha –",
  "atk-s0514a3:4774_0": "1983.",
  "atk-s0514a3:4775_0": "“Ambā kapitthā panasā, sālā jambū vibhītakā;",
  "atk-s0514a3:4776_0": "Harītakī āmalakā, assatthā badarāni ca.",
  "atk-s0514a3:4777_0": "1984.",
  "atk-s0514a3:4778_0": "“Cārutimbarukkhā cettha, nigrodhā ca kapitthanā;",
  "atk-s0514a3:4779_0": "Madhumadhukā thevanti, nīce pakkā cudumbarā.",
  "atk-s0514a3:4780_0": "1985.",
  "atk-s0514a3:4781_0": "“Pārevatā bhaveyyā ca, muddikā ca madhutthikā;",
  "atk-s0514a3:4782_0": "Madhuṃ anelakaṃ tattha, sakamādāya bhuñjare.",
  "atk-s0514a3:4783_0": "1986.",
  "atk-s0514a3:4784_0": "“Aññettha pupphitā ambā, aññe tiṭṭhanti dovilā;",
  "atk-s0514a3:4785_0": "Aññe āmā ca pakkā ca, bhekavaṇṇā tadūbhayaṃ.",
  "atk-s0514a3:4786_0": "1987.",
  "atk-s0514a3:4787_0": "“Athettha heṭṭhā puriso, ambapakkāni gaṇhati;",
  "atk-s0514a3:4788_0": "Āmāni ceva pakkāni, vaṇṇagandharasuttame.",
  "atk-s0514a3:4789_0": "1988.",
  "atk-s0514a3:4790_0": "“Ateva me acchariyaṃ, hīṅkāro paṭibhāti maṃ;",
  "atk-s0514a3:4791_0": "Devānamiva āvāso, sobhati nandanūpamo.",
  "atk-s0514a3:4792_0": "1989.",
  "atk-s0514a3:4793_0": "“Vibhedikā nāḷikerā, khajjurīnaṃ brahāvane;",
  "atk-s0514a3:4794_0": "Mālāva ganthitā ṭhanti, dhajaggāneva dissare;",
  "atk-s0514a3:4795_0": "Nānāvaṇṇehi pupphehi, nabhaṃ tārācitāmiva.",
  "atk-s0514a3:4796_0": "1990.",
  "atk-s0514a3:4797_0": "“Kuṭajī kuṭṭhatagarā, pāṭaliyo ca pupphitā;",
  "atk-s0514a3:4798_0": "Punnāgā giripunnāgā, koviḷārā ca pupphitā.",
  "atk-s0514a3:4799_0": "1991.",
  "atk-s0514a3:4800_0": "“Uddālakā somarukkhā, agaruphalliyā bahū;",
  "atk-s0514a3:4801_0": "Puttajīvā ca kakudhā, asanā cettha pupphitā.",
  "atk-s0514a3:4802_0": "1992.",
  "atk-s0514a3:4803_0": "“Kuṭajā salaḷā nīpā, kosambā labujā dhavā;",
  "atk-s0514a3:4804_0": "Sālā ca pupphitā tattha, palālakhalasannibhā.",
  "atk-s0514a3:4805_0": "1993.",
  "atk-s0514a3:4806_0": "“Tassāvidūre pokkharaṇī, bhūmibhāge manorame;",
  "atk-s0514a3:4807_0": "Padumuppalasañchannā, devānamiva nandane.",
  "atk-s0514a3:4808_0": "1994.",
  "atk-s0514a3:4809_0": "“Athettha puppharasamattā, kokilā mañjubhāṇikā;",
  "atk-s0514a3:4810_0": "Abhinādenti pavanaṃ, utusampupphite dume.",
  "atk-s0514a3:4811_0": "1995.",
  "atk-s0514a3:4812_0": "“Bhassanti makarandehi, pokkhare pokkhare madhū;",
  "atk-s0514a3:4813_0": "Athettha vātā vāyanti, dakkhiṇā atha pacchimā;",
  "atk-s0514a3:4814_0": "Padumakiñjakkhareṇūhi, okiṇṇo hoti assamo.",
  "atk-s0514a3:4815_0": "1996.",
  "atk-s0514a3:4816_0": "“Thūlā siṅghāṭakā cettha, saṃsādiyā pasādiyā;",
  "atk-s0514a3:4817_0": "Macchakacchapabyāviddhā, bahū cettha mupayānakā;",
  "atk-s0514a3:4818_0": "Madhuṃ bhisehi savati, khīrasappi muḷālibhi.",
  "atk-s0514a3:4819_0": "1997.",
  "atk-s0514a3:4820_0": "“Surabhī taṃ vanaṃ vāti, nānāgandhasamoditaṃ;",
  "atk-s0514a3:4821_0": "Sammaddateva gandhena, pupphasākhāhi taṃ vanaṃ;",
  "atk-s0514a3:4822_0": "Bhamarā pupphagandhena, samantā mabhināditā.",
  "atk-s0514a3:4823_0": "1998.",
  "atk-s0514a3:4824_0": "“Athettha sakuṇā santi, nānāvaṇṇā bahū dijā;",
  "atk-s0514a3:4825_0": "Modanti saha bhariyāhi, aññamaññaṃ pakūjino.",
  "atk-s0514a3:4826_0": "1999.",
  "atk-s0514a3:4827_0": "“Nandikā jīvaputtā ca, jīvaputtā piyā ca no;",
  "atk-s0514a3:4828_0": "Piyā puttā piyā nandā, dijā pokkharaṇīgharā.",
  "atk-s0514a3:4829_0": "2000.",
  "atk-s0514a3:4830_0": "“Mālāva ganthitā ṭhanti, dhajaggāneva dissare;",
  "atk-s0514a3:4831_0": "Nānāvaṇṇehi pupphehi, kusaleheva suganthitā;",
  "atk-s0514a3:4832_0": "Yattha vessantaro rājā, saha puttehi sammati.",
  "atk-s0514a3:4833_0": "2001.",
  "atk-s0514a3:4834_0": "“Dhārento brāhmaṇavaṇṇaṃ, āsadañca masaṃ jaṭaṃ;",
  "atk-s0514a3:4835_0": "Cammavāsī chamā seti, jātavedaṃ namassatī”ti.",
  "atk-s0514a3:4836_0": "Tattha cārutimbarukkhāti suvaṇṇatimbarukkhā.",
  "atk-s0514a3:4836_1": "Madhumadhukāti madhurasā madhukā.",
  "atk-s0514a3:4836_2": "Thevantīti virocanti.",
  "atk-s0514a3:4836_3": "Pārevatāti pārevatapādasadisā rukkhā.",
  "atk-s0514a3:4836_4": "Bhaveyyāti dīghaphalā kadaliyo.",
  "atk-s0514a3:4836_5": "Madhutthikāti madhuttheve paggharantiyo,",
  "atk-s0514a3:4836_6": "madhuratāya vā madhutthevasadisā.",
  "atk-s0514a3:4836_7": "Sakamādāyāti taṃ sayameva gahetvā paribhuñjanti.",
  "atk-s0514a3:4836_8": "Dovilāti patitapupphapattā sañjāyamānaphalā.",
  "atk-s0514a3:4836_9": "Bhekavaṇṇā tadūbhayanti te ubhopi āmā ca pakkā ca maṇḍūkapiṭṭhivaṇṇāyeva.",
  "atk-s0514a3:4836_10": "Athettha heṭṭhā purisoti atha ettha assame tesaṃ ambānaṃ heṭṭhā ṭhitakova puriso ambaphalāni gaṇhāti,",
  "atk-s0514a3:4836_11": "ārohaṇakiccaṃ natthi.",
  "atk-s0514a3:4836_12": "Vaṇṇagandharasuttameti etehi vaṇṇādīhi uttamāni.",
  "atk-s0514a3:4837_0": "Ateva me acchariyanti ativiya me acchariyaṃ.",
  "atk-s0514a3:4837_1": "Hiṅkāroti hinti karaṇaṃ.",
  "atk-s0514a3:4837_2": "Vibhedikāti tālā.",
  "atk-s0514a3:4837_3": "Mālāva ganthitāti supupphitarukkhānaṃ upari ganthitā mālā viya pupphāni tiṭṭhanti.",
  "atk-s0514a3:4837_4": "Dhajaggāneva dissareti tāni rukkhāni alaṅkatadhajaggāni viya dissanti.",
  "atk-s0514a3:4837_5": "Kuṭajī kuṭṭhatagarāti kuṭaji nāmekā rukkhajāti kuṭṭhagacchā ca tagaragacchā ca.",
  "atk-s0514a3:4837_6": "Giripunnāgāti mahāpunnāgā.",
  "atk-s0514a3:4837_7": "Koviḷārāti koviḷārarukkhā nāma.",
  "atk-s0514a3:4837_8": "Uddālakāti uddālarukkhā.",
  "atk-s0514a3:4837_9": "Somarukkhāti pītapupphavaṇṇā rājarukkhā.",
  "atk-s0514a3:4837_10": "Phalliyāti phalliyarukkhā nāma.",
  "atk-s0514a3:4837_11": "Puttajīvāti mahānigrodhā.",
  "atk-s0514a3:4837_12": "Labujāti labujarukkhā nāma.",
  "atk-s0514a3:4837_13": "Palālakhalasannibhāti tesaṃ heṭṭhā paggharitapupphapuñjā palālakhalasannibhāti vadati.",
  "atk-s0514a3:4838_0": "Pokkharaṇīti caturassapokkharaṇī.",
  "atk-s0514a3:4838_1": "Nandaneti nandanavane nandāpokkharaṇī viya.",
  "atk-s0514a3:4838_2": "Puppharasamattāti puppharasena mattā calitā.",
  "atk-s0514a3:4838_3": "Makarandehīti kiñjakkhehi.",
  "atk-s0514a3:4838_4": "Pokkhare pokkhareti paduminipaṇṇe paduminipaṇṇe.",
  "atk-s0514a3:4838_5": "Tesu hi kiñjakkhato reṇu bhassitvā pokkharamadhu nāma hoti.",
  "atk-s0514a3:4838_6": "Dakkhiṇā atha pacchimāti ettāvatā sabbā disā vidisāpi vātā dassitā honti.",
  "atk-s0514a3:4838_7": "Thūlā siṅghāṭakāti mahantā siṅghāṭakā ca.",
  "atk-s0514a3:4838_8": "Saṃsādiyāti sayaṃ jātasālī,",
  "atk-s0514a3:4838_9": "sukasālītipi vuccanti.",
  "atk-s0514a3:4838_10": "Pasādiyāti teyeva bhūmiyaṃ patitā.",
  "atk-s0514a3:4838_11": "Byāviddhāti pasanne udake byāviddhā paṭipāṭiyā gacchantā dissanti.",
  "atk-s0514a3:4838_12": "Mupayānakāti kakkaṭakā.",
  "atk-s0514a3:4838_13": "Madhaunti bhisakoṭiyā bhinnāya paggharaṇaraso madhusadiso hoti.",
  "atk-s0514a3:4838_14": "Khīrasappi muḷālibhīti muḷālehi paggharaṇaraso khīramissakanavanītasappi viya hoti.",
  "atk-s0514a3:4839_0": "Sammaddatevāti sampattajanaṃ madayati viya.",
  "atk-s0514a3:4839_1": "Samantā mabhināditāti samantā abhinadantā vicaranti.",
  "atk-s0514a3:4839_2": "“Nandikā”tiādīni tesaṃ nāmāni.",
  "atk-s0514a3:4839_3": "Tesu hi paṭhamā “sāmi vessantara,",
  "atk-s0514a3:4839_4": "imasmiṃ vane vasanto nandā”ti vadanti.",
  "atk-s0514a3:4839_5": "Dutiyā “tvañca sukhena jīva,",
  "atk-s0514a3:4839_6": "puttā ca te”ti vadanti.",
  "atk-s0514a3:4839_7": "Tatiyā “tvañca jīva,",
  "atk-s0514a3:4839_8": "piyā puttā ca te”ti vadanti.",
  "atk-s0514a3:4839_9": "Catutthā “tvañca nanda,",
  "atk-s0514a3:4839_10": "piyā puttā ca te”ti vadanti.",
  "atk-s0514a3:4839_11": "Tena tesaṃ etāneva nāmāni ahesuṃ.",
  "atk-s0514a3:4839_12": "Pokkharaṇīgharāti pokkharaṇivāsino.",
  "atk-s0514a3:4840_0": "Evaṃ cetaputtena vessantarassa vasanaṭṭhāne akkhāte jūjako tussitvā paṭisanthāraṃ karonto imaṃ gāthamāha –",
  "atk-s0514a3:4841_0": "2002.",
  "atk-s0514a3:4842_0": "“Idañca me sattubhattaṃ, madhunā paṭisaṃyutaṃ;",
  "atk-s0514a3:4843_0": "Madhupiṇḍikā ca sukatāyo, sattubhattaṃ dadāmi te”ti.",
  "atk-s0514a3:4844_0": "Tattha sattubhattanti pakkamadhusannibhaṃ sattusaṅkhātaṃ bhattaṃ.",
  "atk-s0514a3:4844_1": "Idaṃ vuttaṃ hoti –",
  "atk-s0514a3:4844_2": "idaṃ mama atthi,",
  "atk-s0514a3:4844_3": "taṃ te dammi,",
  "atk-s0514a3:4844_4": "gaṇhāhi nanti.",
  "atk-s0514a3:4845_0": "Taṃ sutvā cetaputto āha –",
  "atk-s0514a3:4846_0": "2003.",
  "atk-s0514a3:4847_0": "“Tuyheva sambalaṃ hotu, nāhaṃ icchāmi sambalaṃ;",
  "atk-s0514a3:4848_0": "Itopi brahme gaṇhāhi, gaccha brahme yathāsukhaṃ.",
  "atk-s0514a3:4849_0": "2004.",
  "atk-s0514a3:4850_0": "“Ayaṃ ekapadī eti, ujuṃ gacchati assamaṃ;",
  "atk-s0514a3:4851_0": "Isīpi accuto tattha, paṅkadanto rajassiro;",
  "atk-s0514a3:4852_0": "Dhārento brāhmaṇavaṇṇaṃ, āsadañca masaṃ jaṭaṃ.",
  "atk-s0514a3:4853_0": "2005.",
  "atk-s0514a3:4854_0": "“Cammavāsī chamā seti, jātavedaṃ namassati;",
  "atk-s0514a3:4855_0": "Taṃ tvaṃ gantvāna pucchassu, so te maggaṃ pavakkhatī”ti.",
  "atk-s0514a3:4856_0": "Tattha sambalanti pātheyyaṃ.",
  "atk-s0514a3:4856_1": "Etīti yo ekapadikamaggo amhākaṃ abhimukho eti,",
  "atk-s0514a3:4856_2": "esa assamaṃ ujuṃ gacchati.",
  "atk-s0514a3:4856_3": "Accutoti evaṃnāmako isi tattha vasati.",
  "atk-s0514a3:4857_0": "2006.",
  "atk-s0514a3:4858_0": "“Idaṃ sutvā brahmabandhu, cetaṃ katvā padakkhiṇaṃ;",
  "atk-s0514a3:4859_0": "Udaggacitto pakkāmi, yenāsi accuto isī”ti.",
  "atk-s0514a3:4860_0": "Tattha yenāsīti yasmiṃ ṭhāne accuto isi ahosi, tattha gatoti.",
  "atk-s0514a3:4861_0": "Cūḷavanavaṇṇanā niṭṭhitā.",
  "atk-s0514a3:4862_0": "Mahāvanavaṇṇanā",
  "atk-s0514a3:4863_0": "2007.",
  "atk-s0514a3:4864_0": "“Gacchanto so bhāradvājo, addassa accutaṃ isiṃ;",
  "atk-s0514a3:4865_0": "Disvāna taṃ bhāradvājo, sammodi isinā saha.",
  "atk-s0514a3:4866_0": "2008.",
  "atk-s0514a3:4867_0": "“Kacci nu bhoto kusalaṃ, kacci bhoto anāmayaṃ;",
  "atk-s0514a3:4868_0": "Kacci uñchena yāpesi, kacci mūlaphalā bahū.",
  "atk-s0514a3:4869_0": "2009.",
  "atk-s0514a3:4870_0": "“Kacci ḍaṃsā makasā ca, appameva sarīsapā;",
  "atk-s0514a3:4871_0": "Vane vāḷamigākiṇṇe, kacci hiṃsā na vijjatī”ti.",
  "atk-s0514a3:4872_0": "Tattha bhāradvājoti jūjako. Appamevāti appāyeva. Hiṃsāti tesaṃ vasena tumhākaṃ vihiṃsā.",
  "atk-s0514a3:4873_0": "Tāpaso āha –",
  "atk-s0514a3:4874_0": "2010.",
  "atk-s0514a3:4875_0": "“Kusalañceva me brahme, atho brahme anāmayaṃ;",
  "atk-s0514a3:4876_0": "Atho uñchena yāpemi, atho mūlaphalā bahū.",
  "atk-s0514a3:4877_0": "2011.",
  "atk-s0514a3:4878_0": "“Atho ḍaṃsā makasā ca, appameva sarīsapā;",
  "atk-s0514a3:4879_0": "Vane vāḷamigākiṇṇe, hiṃsā mayhaṃ na vijjati.",
  "atk-s0514a3:4880_0": "2012.",
  "atk-s0514a3:4881_0": "“Bahūni vassapūgāni, assame vasato mama;",
  "atk-s0514a3:4882_0": "Nābhijānāmi uppannaṃ, ābādhaṃ amanoramaṃ.",
  "atk-s0514a3:4883_0": "2013.",
  "atk-s0514a3:4884_0": "“Svāgataṃ te mahābrahme, atho te adurāgataṃ;",
  "atk-s0514a3:4885_0": "Anto pavisa bhaddante, pāde pakkhālayassu te.",
  "atk-s0514a3:4886_0": "2014.",
  "atk-s0514a3:4887_0": "“Tindukāni piyālāni, madhuke kāsumāriyo;",
  "atk-s0514a3:4888_0": "Phalāni khuddakappāni, bhuñja brahme varaṃ varaṃ.",
  "atk-s0514a3:4889_0": "2015.",
  "atk-s0514a3:4890_0": "“Idampi pānīyaṃ sītaṃ, ābhataṃ girigabbharā;",
  "atk-s0514a3:4891_0": "Tato piva mahābrahme, sace tvaṃ abhikaṅkhasī”ti.",
  "atk-s0514a3:4892_0": "Jūjako āha –",
  "atk-s0514a3:4893_0": "2016.",
  "atk-s0514a3:4894_0": "“Paṭiggahitaṃ yaṃ dinnaṃ, sabbassa agghiyaṃ kataṃ;",
  "atk-s0514a3:4895_0": "Sañjayassa sakaṃ puttaṃ, sivīhi vippavāsitaṃ;",
  "atk-s0514a3:4896_0": "Tamahaṃ dassanamāgato, yadi jānāsi saṃsa me”ti.",
  "atk-s0514a3:4897_0": "Tattha tamahaṃ dassanamāgatoti taṃ ahaṃ dassanāya āgato. Tāpaso āha –",
  "atk-s0514a3:4898_0": "2017.",
  "atk-s0514a3:4899_0": "“Na bhavaṃ eti puññatthaṃ, sivirājassa dassanaṃ;",
  "atk-s0514a3:4900_0": "Maññe bhavaṃ patthayati, rañño bhariyaṃ patibbataṃ;",
  "atk-s0514a3:4901_0": "Maññe kaṇhājinaṃ dāsiṃ, jāliṃ dāsañca icchasi.",
  "atk-s0514a3:4902_0": "2018.",
  "atk-s0514a3:4903_0": "“Atha vā tayo mātāputte, araññā netumāgato;",
  "atk-s0514a3:4904_0": "Na tassa bhogā vijjanti, dhanaṃ dhaññañca brāhmaṇā”ti.",
  "atk-s0514a3:4905_0": "Tattha na tassa bhogāti bho brāhmaṇa,",
  "atk-s0514a3:4905_1": "tassa vessantarassa araññe viharantassa neva bhogā vijjanti,",
  "atk-s0514a3:4905_2": "dhanadhaññañca na vijjati,",
  "atk-s0514a3:4905_3": "duggato hutvā vasati,",
  "atk-s0514a3:4905_4": "tassa santikaṃ gantvā kiṃ karissasīti?",
  "atk-s0514a3:4906_0": "Taṃ sutvā jūjako āha –",
  "atk-s0514a3:4907_0": "2019.",
  "atk-s0514a3:4908_0": "“Akuddharūpohaṃ bhoto, nāhaṃ yācitumāgato;",
  "atk-s0514a3:4909_0": "Sādhu dassanamariyānaṃ, sannivāso sadā sukho.",
  "atk-s0514a3:4910_0": "2020.",
  "atk-s0514a3:4911_0": "“Adiṭṭhapubbo sivirājā, sivīhi vippavāsito;",
  "atk-s0514a3:4912_0": "Tamahaṃ dassanamāgato, yadi jānāsi saṃsa me”ti.",
  "atk-s0514a3:4913_0": "Tassattho – ahaṃ,",
  "atk-s0514a3:4913_1": "bho tāpasa,",
  "atk-s0514a3:4913_2": "akuddharūpo,",
  "atk-s0514a3:4913_3": "alaṃ ettāvatā,",
  "atk-s0514a3:4913_4": "ahaṃ pana na kiñci vessantaraṃ yācitumāgato,",
  "atk-s0514a3:4913_5": "ariyānaṃ pana dassanaṃ sādhu,",
  "atk-s0514a3:4913_6": "sannivāso ca tehi saddhiṃ sukho.",
  "atk-s0514a3:4913_7": "Ahaṃ tassa ācariyabrāhmaṇo,",
  "atk-s0514a3:4913_8": "mayā ca so yato sivīhi vippavāsito,",
  "atk-s0514a3:4913_9": "tato paṭṭhāya adiṭṭhapubbo,",
  "atk-s0514a3:4913_10": "tenāhaṃ taṃ dassanatthāya āgato.",
  "atk-s0514a3:4913_11": "Yadi tassa vasanaṭṭhānaṃ jānāsi,",
  "atk-s0514a3:4913_12": "saṃsa meti.",
  "atk-s0514a3:4914_0": "So tassa vacanaṃ sutvā saddahitvā “hotu sve saṃsissāmi te,",
  "atk-s0514a3:4914_1": "ajja tāva idheva vasāhī”ti taṃ phalāphalehi santappetvā punadivase maggaṃ dassento dakkhiṇahatthaṃ pasāretvā āha –",
  "atk-s0514a3:4915_0": "2021.",
  "atk-s0514a3:4916_0": "“Esa selo mahābrahme, pabbato gandhamādano;",
  "atk-s0514a3:4917_0": "Yattha vessantaro rājā, saha puttehi sammati.",
  "atk-s0514a3:4918_0": "2022.",
  "atk-s0514a3:4919_0": "“Dhārento brāhmaṇavaṇṇaṃ, āsadañca masaṃ jaṭaṃ;",
  "atk-s0514a3:4920_0": "Cammavāsī chamā seti, jātavedaṃ namassati.",
  "atk-s0514a3:4921_0": "2023.",
  "atk-s0514a3:4922_0": "“Ete nīlā padissanti, nānāphaladharā dumā;",
  "atk-s0514a3:4923_0": "Uggatā abbhakūṭāva, nīlā añjanapabbatā.",
  "atk-s0514a3:4924_0": "2024.",
  "atk-s0514a3:4925_0": "“Dhavassakaṇṇā khadirā, sālā phandanamāluvā;",
  "atk-s0514a3:4926_0": "Sampavedhanti vātena, sakiṃ pītāva māṇavā.",
  "atk-s0514a3:4927_0": "2025.",
  "atk-s0514a3:4928_0": "“Upari dumapariyāyesu, saṃgītiyova suyyare;",
  "atk-s0514a3:4929_0": "Najjuhā kokilasaṅghā, sampatanti dumā dumaṃ.",
  "atk-s0514a3:4930_0": "2026.",
  "atk-s0514a3:4931_0": "“Avhayanteva gacchantaṃ, sākhāpattasamīritā;",
  "atk-s0514a3:4932_0": "Ramayanteva āgantaṃ, modayanti nivāsinaṃ;",
  "atk-s0514a3:4933_0": "Yattha vessantaro rājā, saha puttehi sammati.",
  "atk-s0514a3:4934_0": "2027.",
  "atk-s0514a3:4935_0": "“Dhārento brāhmaṇavaṇṇaṃ, āsadañca masaṃ jaṭaṃ;",
  "atk-s0514a3:4936_0": "Cammavāsī chamā seti, jātavedaṃ namassati.",
  "atk-s0514a3:4937_0": "2028.",
  "atk-s0514a3:4938_0": "“Karerimālā vitatā, bhūmibhāge manorame;",
  "atk-s0514a3:4939_0": "Saddalāharitā bhūmi, na tatthuddhaṃsate rajo.",
  "atk-s0514a3:4940_0": "2029.",
  "atk-s0514a3:4941_0": "“Mayūragīvasaṅkāsā, tūlaphassasamūpamā;",
  "atk-s0514a3:4942_0": "Tiṇāni nātivattanti, samantā caturaṅgulā.",
  "atk-s0514a3:4943_0": "2030.",
  "atk-s0514a3:4944_0": "“Ambā jambū kapitthā ca, nīce pakkā cudumbarā;",
  "atk-s0514a3:4945_0": "Paribhogehi rukkhehi, vanaṃ taṃ rativaḍḍhanaṃ.",
  "atk-s0514a3:4946_0": "2031.",
  "atk-s0514a3:4947_0": "“Veḷuriyavaṇṇasannibhaṃ, macchagumbanisevitaṃ;",
  "atk-s0514a3:4948_0": "Suciṃ sugandhaṃ salilaṃ, āpo tatthapi sandati.",
  "atk-s0514a3:4949_0": "2032.",
  "atk-s0514a3:4950_0": "“Tassāvidūre pokkharaṇī, bhūmibhāge manorame;",
  "atk-s0514a3:4951_0": "Padumuppalasañchannā, devānamiva nandane.",
  "atk-s0514a3:4952_0": "2033.",
  "atk-s0514a3:4953_0": "“Tīṇi uppalajātāni, tasmiṃ sarasi brāhmaṇa;",
  "atk-s0514a3:4954_0": "Vicittaṃ nīlānekāni, setā lohitakāni cā”ti.",
  "atk-s0514a3:4955_0": "Tassattho heṭṭhā vuttasadisoyeva.",
  "atk-s0514a3:4955_1": "Karerimālā vitatāti kareripupphehi vitatā.",
  "atk-s0514a3:4955_2": "Saddalāharitāti dhuvasaddalena haritā.",
  "atk-s0514a3:4955_3": "Na tatthuddhaṃsate rajoti tasmiṃ vane appamattakopi rajo na uddhaṃsate.",
  "atk-s0514a3:4955_4": "Tūlaphassasamūpamāti mudusamphassatāya tūlaphassasadisā.",
  "atk-s0514a3:4955_5": "Tiṇāni nātivattantīti tāni tassā bhūmiyā mayūragīvavaṇṇāni tiṇāni samantato caturaṅgulappamāṇāneva vattanti,",
  "atk-s0514a3:4955_6": "tato pana uttari na vaḍḍhanti.",
  "atk-s0514a3:4955_7": "Ambā jambū kapitthā cāti ambā ca jambū ca kapitthā ca.",
  "atk-s0514a3:4955_8": "Paribhogehīti nānāvidhehi pupphūpagaphalūpagehi paribhogarukkhehi.",
  "atk-s0514a3:4955_9": "Sandatīti tasmiṃ vanasaṇḍe vaṅkapabbate kunnadīhi otarantaṃ udakaṃ sandati,",
  "atk-s0514a3:4955_10": "pavattatīti attho.",
  "atk-s0514a3:4955_11": "Vicittaṃ nīlānekāni,",
  "atk-s0514a3:4955_12": "setā lohitakāni cāti ekāni nīlāni,",
  "atk-s0514a3:4955_13": "ekāni setāni,",
  "atk-s0514a3:4955_14": "ekāni lohitakānīti imehi tīhi uppalajātehi taṃ saraṃ vicittaṃ.",
  "atk-s0514a3:4955_15": "Susajjitapupphacaṅkoṭakaṃ viya sobhatīti dasseti.",
  "atk-s0514a3:4956_0": "Evaṃ caturassapokkharaṇiṃ vaṇṇetvā puna mucalindasaraṃ vaṇṇento āha –",
  "atk-s0514a3:4957_0": "2034.",
  "atk-s0514a3:4958_0": "“Khomāva tattha padumā, setasogandhikehi ca;",
  "atk-s0514a3:4959_0": "Kalambakehi sañchanno, mucalindo nāma so saro.",
  "atk-s0514a3:4960_0": "2035.",
  "atk-s0514a3:4961_0": "“Athettha padumā phullā, apariyantāva dissare;",
  "atk-s0514a3:4962_0": "Gimhā hemantikā phullā, jaṇṇutagghā upattharā.",
  "atk-s0514a3:4963_0": "2036.",
  "atk-s0514a3:4964_0": "“Surabhī sampavāyanti, vicittapupphasanthatā;",
  "atk-s0514a3:4965_0": "Bhamarā pupphagandhena, samantā mabhināditā”ti.",
  "atk-s0514a3:4966_0": "Tattha khomāvāti khomamayā viya paṇḍarā.",
  "atk-s0514a3:4966_1": "Setasogandhikehi cāti setuppalehi ca sogandhikehi ca kalambakehi ca so saro sañchanno.",
  "atk-s0514a3:4966_2": "Apariyantāva dissareti aparimāṇā viya dissanti.",
  "atk-s0514a3:4966_3": "Gimhā hemantikāti gimhe ca hemantike ca pupphitapadumā.",
  "atk-s0514a3:4966_4": "Jaṇṇutagghā upattharāti jaṇṇupamāṇe udake upattharā phullā honti,",
  "atk-s0514a3:4966_5": "santhatā viya khāyanti.",
  "atk-s0514a3:4966_6": "Vicittapupphasanthatāti vicittā hutvā pupphehi santhatā sadā surabhī sampavāyanti.",
  "atk-s0514a3:4967_0": "2037.",
  "atk-s0514a3:4968_0": "“Athettha udakantasmiṃ, rukkhā tiṭṭhanti brāhmaṇa;",
  "atk-s0514a3:4969_0": "Kadambā pāṭalī phullā, koviḷārā ca pupphitā.",
  "atk-s0514a3:4970_0": "2038.",
  "atk-s0514a3:4971_0": "“Aṅkolā kacchikārā ca, pārijaññā ca pupphitā;",
  "atk-s0514a3:4972_0": "Vāraṇā vayanā rukkhā, mucalindamubhato saraṃ.",
  "atk-s0514a3:4973_0": "2039.",
  "atk-s0514a3:4974_0": "“Sirīsā setapārisā, sādhu vāyanti paddhakā;",
  "atk-s0514a3:4975_0": "Nigguṇḍī sirīnigguṇḍī, asanā cettha pupphitā.",
  "atk-s0514a3:4976_0": "2040.",
  "atk-s0514a3:4977_0": "“Paṅgurā bahulā selā, sobhañjanā ca pupphitā;",
  "atk-s0514a3:4978_0": "Ketakā kaṇikārā ca, kaṇaverā ca pupphitā.",
  "atk-s0514a3:4979_0": "2041.",
  "atk-s0514a3:4980_0": "“Ajjunā ajjukaṇṇā ca, mahānāmā ca pupphitā;",
  "atk-s0514a3:4981_0": "Supupphitaggā tiṭṭhanti, pajjalanteva kiṃsukā.",
  "atk-s0514a3:4982_0": "2042.",
  "atk-s0514a3:4983_0": "“Setapaṇṇī sattapaṇṇā, kadaliyo kusumbharā;",
  "atk-s0514a3:4984_0": "Dhanutakkārī pupphehi, sīsapāvaraṇāni ca.",
  "atk-s0514a3:4985_0": "2043.",
  "atk-s0514a3:4986_0": "“Acchivā sallavā rukkhā, sallakiyo ca pupphitā;",
  "atk-s0514a3:4987_0": "Setageru ca tagarā, maṃsikuṭṭhā kulāvarā.",
  "atk-s0514a3:4988_0": "2044.",
  "atk-s0514a3:4989_0": "“Daharā rukkhā ca vuddhā ca, akuṭilā cettha pupphitā;",
  "atk-s0514a3:4990_0": "Assamaṃ ubhato ṭhanti, agyāgāraṃ samantato”ti.",
  "atk-s0514a3:4991_0": "Tattha tiṭṭhantīti saraṃ parikkhipitvā tiṭṭhanti.",
  "atk-s0514a3:4991_1": "Kadambāti kadambarukkhā.",
  "atk-s0514a3:4991_2": "Kacchikārā cāti evaṃnāmakā rukkhā.",
  "atk-s0514a3:4991_3": "Pārijaññāti rattamālā.",
  "atk-s0514a3:4991_4": "Vāraṇā vayanāti vāraṇarukkhā ca vayanarukkhā ca.",
  "atk-s0514a3:4991_5": "Mucalindamubhato saranti mucalindassa sarassa ubhayapassesu.",
  "atk-s0514a3:4991_6": "Setapārisāti setagaccharukkhā.",
  "atk-s0514a3:4991_7": "Te kira setakkhandhā mahāpaṇṇā kaṇikārasadisapupphā honti.",
  "atk-s0514a3:4991_8": "Nigguṇḍī sirīnigguṇḍīti pakatinigguṇḍī ceva kāḷanigguṇḍī ca.",
  "atk-s0514a3:4991_9": "Paṅgurāti paṅgurarukkhā.",
  "atk-s0514a3:4991_10": "Kusumbharāti ekagacchā.",
  "atk-s0514a3:4991_11": "Dhanutakkārī pupphehīti dhanūnañca takkārīnañca pupphehi sobhitā.",
  "atk-s0514a3:4991_12": "Sīsapāvaraṇāni cāti sīsapehi ca varaṇehi ca sobhitā.",
  "atk-s0514a3:4991_13": "Acchivātiādayopi rukkhāyeva.",
  "atk-s0514a3:4991_14": "Setageru ca tagarāti setageru ca tagarā ca.",
  "atk-s0514a3:4991_15": "Maṃsikuṭṭhā kulāvarāti maṃsigacchā ca kuṭṭhagacchā ca kulāvarā ca.",
  "atk-s0514a3:4991_16": "Akuṭilāti ujukā.",
  "atk-s0514a3:4991_17": "Agyāgāraṃ samantatoti agyāgāraṃ parikkhipitvā ṭhitāti attho.",
  "atk-s0514a3:4992_0": "2045.",
  "atk-s0514a3:4993_0": "“Athettha udakantasmiṃ, bahujāto phaṇijjako;",
  "atk-s0514a3:4994_0": "Muggatiyo karatiyo, sevālasīsakā bahū.",
  "atk-s0514a3:4995_0": "2046.",
  "atk-s0514a3:4996_0": "“Uddāpavattaṃ ulluḷitaṃ, makkhikā hiṅgujālikā;",
  "atk-s0514a3:4997_0": "Dāsimakañjako cettha, bahū nīcekalambakā.",
  "atk-s0514a3:4998_0": "2047.",
  "atk-s0514a3:4999_0": "“Elamphurakasañchannā, rukkhā tiṭṭhanti brāhmaṇa;",
  "atk-s0514a3:5000_0": "Sattāhaṃ dhāriyamānānaṃ, gandho tesaṃ na chijjati.",
  "atk-s0514a3:5001_0": "2048.",
  "atk-s0514a3:5002_0": "“Ubhato saraṃ mucalindaṃ, pupphā tiṭṭhanti sobhanā;",
  "atk-s0514a3:5003_0": "Indīvarehi sañchannaṃ, vanaṃ taṃ upasobhati.",
  "atk-s0514a3:5004_0": "2049.",
  "atk-s0514a3:5005_0": "“Aḍḍhamāsaṃ dhāriyamānānaṃ, gandho tesaṃ na chijjati;",
  "atk-s0514a3:5006_0": "Nīlapupphī setavārī, pupphitā girikaṇṇikā;",
  "atk-s0514a3:5007_0": "Kalerukkhehi sañchannaṃ, vanaṃ taṃ tulasīhi ca.",
  "atk-s0514a3:5008_0": "2050.",
  "atk-s0514a3:5009_0": "“Sammaddateva gandhena, pupphasākhāhi taṃ vanaṃ;",
  "atk-s0514a3:5010_0": "Bhamarā pupphagandhena, samantā mabhināditā.",
  "atk-s0514a3:5011_0": "2051.",
  "atk-s0514a3:5012_0": "“Tīṇi kakkārujātāni, tasmiṃ sarasi brāhmaṇa;",
  "atk-s0514a3:5013_0": "Kumbhamattāni cekāni, murajamattāni tā ubho”ti.",
  "atk-s0514a3:5014_0": "Tattha phaṇijjakoti bhūtanako.",
  "atk-s0514a3:5014_1": "Muggatiyoti ekā muggajāti.",
  "atk-s0514a3:5014_2": "Karatiyoti rājamāso.",
  "atk-s0514a3:5014_3": "Sevālasīsakāti imepi gacchāyeva,",
  "atk-s0514a3:5014_4": "api ca sīsakāti rattacandanaṃ vuttaṃ.",
  "atk-s0514a3:5014_5": "Uddāpavattaṃ ulluḷitanti taṃ udakaṃ tīramariyādabandhaṃ vātāpahataṃ ulluḷitaṃ hutvā tiṭṭhati.",
  "atk-s0514a3:5014_6": "Makkhikā hiṅgujālikāti hiṅgujālasaṅkhāte vikasitapupphagacche pañcavaṇṇā madhumakkhikā madhurassarena viravantiyo tattha vicarantīti attho.",
  "atk-s0514a3:5014_7": "Dāsimakañjako cetthāti imāni dve rukkhajātiyo ca ettha.",
  "atk-s0514a3:5014_8": "Nīcekalambakāti nīcakalambakā.",
  "atk-s0514a3:5014_9": "Elamphurakasañchannāti evaṃnāmikāya valliyā sañchannā.",
  "atk-s0514a3:5014_10": "Tesanti tesaṃ tassā valliyā pupphānaṃ sabbesampi vā etesaṃ dāsimakañjakādīnaṃ pupphānaṃ sattāhaṃ gandho na chijjati.",
  "atk-s0514a3:5014_11": "Evaṃ gandhasampannāni pupphāni,",
  "atk-s0514a3:5014_12": "rajatapaṭṭasadisavālukapuṇṇā bhūmibhāgā.",
  "atk-s0514a3:5014_13": "Gandho tesanti tesaṃ indīvarapupphādīnaṃ gandho aḍḍhamāsaṃ na chijjati.",
  "atk-s0514a3:5014_14": "Nīlapupphītiādikā pupphavalliyo.",
  "atk-s0514a3:5014_15": "Tulasīhi cāti tulasigacchehi ca.",
  "atk-s0514a3:5014_16": "Kakkārujātānīti valliphalāni.",
  "atk-s0514a3:5014_17": "Tattha ekissā valliyā phalāni mahāghaṭamattāni,",
  "atk-s0514a3:5014_18": "dvinnaṃ mudiṅgamattāni.",
  "atk-s0514a3:5014_19": "Tena vuttaṃ “murajamattāni tā ubho”ti.",
  "atk-s0514a3:5015_0": "2052.",
  "atk-s0514a3:5016_0": "“Athettha sāsapo bahuko, nādiyo haritāyuto;",
  "atk-s0514a3:5017_0": "Asī tālāva tiṭṭhanti, chejjā indīvarā bahū.",
  "atk-s0514a3:5018_0": "2053.",
  "atk-s0514a3:5019_0": "“Apphoṭā sūriyavallī ca, kāḷīyā madhugandhiyā;",
  "atk-s0514a3:5020_0": "Asokā mudayantī ca, vallibho khuddapupphiyo.",
  "atk-s0514a3:5021_0": "2054.",
  "atk-s0514a3:5022_0": "“Koraṇḍakā anojā ca, pupphitā nāgamallikā;",
  "atk-s0514a3:5023_0": "Rukkhamāruyha tiṭṭhanti, phullā kiṃsukavalliyo.",
  "atk-s0514a3:5024_0": "2055.",
  "atk-s0514a3:5025_0": "“Kaṭeruhā ca vāsantī, yūthikā madhugandhiyā;",
  "atk-s0514a3:5026_0": "Niliyā sumanā bhaṇḍī, sobhati padumuttaro.",
  "atk-s0514a3:5027_0": "2056.",
  "atk-s0514a3:5028_0": "“Pāṭalī samuddakappāsī, kaṇikārā ca pupphitā;",
  "atk-s0514a3:5029_0": "Hemajālāva dissanti, ruciraggi sikhūpamā.",
  "atk-s0514a3:5030_0": "2057.",
  "atk-s0514a3:5031_0": "“Yāni tāni ca pupphāni, thalajānudakāni ca;",
  "atk-s0514a3:5032_0": "Sabbāni tattha dissanti, evaṃ rammo mahodadhī”ti.",
  "atk-s0514a3:5033_0": "Tattha sāsapoti siddhatthako.",
  "atk-s0514a3:5033_1": "Bahukoti bahu.",
  "atk-s0514a3:5033_2": "Nādiyo haritāyutoti haritena āyuto nādiyo.",
  "atk-s0514a3:5033_3": "Imā dvepi lasuṇajātiyo,",
  "atk-s0514a3:5033_4": "sopi lasuṇo tattha bahukoti attho.",
  "atk-s0514a3:5033_5": "Asī tālāva tiṭṭhantīti asīti evaṃnāmakā rukkhā siniddhāya bhūmiyā ṭhitā tālā viya tiṭṭhanti.",
  "atk-s0514a3:5033_6": "Chejjā indīvarā bahūti udakapariyante bahū suvaṇṇaindīvarā muṭṭhinā chinditabbā hutvā ṭhitā.",
  "atk-s0514a3:5033_7": "Apphoṭāti apphoṭavalliyo.",
  "atk-s0514a3:5033_8": "Vallibho khuddapupphiyoti vallibho ca khuddapupphiyo ca.",
  "atk-s0514a3:5033_9": "Nāgamallikāti vallināgā ca mallikā ca.",
  "atk-s0514a3:5033_10": "Kiṃsukavalliyoti sugandhapattā vallijātī.",
  "atk-s0514a3:5033_11": "Kaṭeruhā ca vāsantīti ime ca dve pupphagacchā.",
  "atk-s0514a3:5033_12": "Madhugandhiyāti madhusamānagandhā.",
  "atk-s0514a3:5033_13": "Niliyā sumanā bhaṇḍīti nīlavallisumanā ca pakatisumanā ca bhaṇḍī ca.",
  "atk-s0514a3:5033_14": "Padumuttaroti evaṃnāmako rukkho.",
  "atk-s0514a3:5033_15": "Kaṇikārāti vallikaṇikārā rukkhakaṇikārā.",
  "atk-s0514a3:5033_16": "Hemajālāvāti pasāritahemajālā viya dissanti.",
  "atk-s0514a3:5033_17": "Mahodadhīti mahato udakakkhandhassa ādhārabhūto mucalindasaroti.",
  "atk-s0514a3:5034_0": "2058.",
  "atk-s0514a3:5035_0": "“Athassā pokkharaṇiyā, bahukā vārigocarā;",
  "atk-s0514a3:5036_0": "Rohitā naḷapī siṅgū, kumbhilā makarā susū.",
  "atk-s0514a3:5037_0": "2059.",
  "atk-s0514a3:5038_0": "“Madhu ca madhulaṭṭhi ca, tālisā ca piyaṅgukā;",
  "atk-s0514a3:5039_0": "Kuṭandajā bhaddamuttā, setapupphā ca lolupā.",
  "atk-s0514a3:5040_0": "2060.",
  "atk-s0514a3:5041_0": "“Surabhī ca rukkhā tagarā, bahukā tuṅgavaṇṭakā;",
  "atk-s0514a3:5042_0": "Paddhakā naradā kuṭṭhā, jhāmakā ca hareṇukā.",
  "atk-s0514a3:5043_0": "2061.",
  "atk-s0514a3:5044_0": "“Haliddakā gandhasilā, hiriverā ca guggulā;",
  "atk-s0514a3:5045_0": "Vibhedikā corakā kuṭṭhā, kappūrā ca kaliṅgukā”ti.",
  "atk-s0514a3:5046_0": "Tattha athassā pokkharaṇiyāti idha pokkharaṇisadisatāya sarameva pokkharaṇīti vadati.",
  "atk-s0514a3:5046_1": "Rohitātiādīni tesaṃ vārigocarānaṃ nāmāni.",
  "atk-s0514a3:5046_2": "Madhu cāti nimmakkhikamadhu ca.",
  "atk-s0514a3:5046_3": "Madhulaṭṭhi cāti laṭṭhimadhukañca.",
  "atk-s0514a3:5046_4": "Tālisā cātiādikā sabbā gandhajātiyo.",
  "atk-s0514a3:5047_0": "2062.",
  "atk-s0514a3:5048_0": "“Athettha sīhabyagghā ca, purisālū ca hatthiyo;",
  "atk-s0514a3:5049_0": "Eṇeyyā pasadā ceva, rohiccā sarabhā migā.",
  "atk-s0514a3:5050_0": "2063.",
  "atk-s0514a3:5051_0": "“Koṭṭhasuṇā suṇopi ca, tuliyā naḷasannibhā;",
  "atk-s0514a3:5052_0": "Cāmarī calanī laṅghī, jhāpitā makkaṭā picu.",
  "atk-s0514a3:5053_0": "2064.",
  "atk-s0514a3:5054_0": "“Kakkaṭā kaṭamāyā ca, ikkā goṇasirā bahū;",
  "atk-s0514a3:5055_0": "Khaggā varāhā nakulā, kāḷakettha bahūtaso.",
  "atk-s0514a3:5056_0": "2065.",
  "atk-s0514a3:5057_0": "“Mahiṃsā soṇasiṅgālā, pampakā ca samantato;",
  "atk-s0514a3:5058_0": "Ākucchā pacalākā ca, citrakā cāpi dīpiyo.",
  "atk-s0514a3:5059_0": "2066.",
  "atk-s0514a3:5060_0": "“Pelakā ca vighāsādā, sīhā gogaṇisādakā;",
  "atk-s0514a3:5061_0": "Aṭṭhapādā ca morā ca, bhassarā ca kukutthakā.",
  "atk-s0514a3:5062_0": "2067.",
  "atk-s0514a3:5063_0": "“Caṅkorā kukkuṭā nāgā, aññamaññaṃ pakūjino;",
  "atk-s0514a3:5064_0": "Bakā balākā najjuhā, dindibhā kuñjavājitā.",
  "atk-s0514a3:5065_0": "2068.",
  "atk-s0514a3:5066_0": "“Byagghinasā lohapiṭṭhā, pampakā jīvajīvakā;",
  "atk-s0514a3:5067_0": "Kapiñjarā tittirāyo, kulā ca paṭikutthakā.",
  "atk-s0514a3:5068_0": "2069.",
  "atk-s0514a3:5069_0": "“Mandālakā celakeṭu, bhaṇḍutittiranāmakā;",
  "atk-s0514a3:5070_0": "Celāvakā piṅgalāyo, goṭakā aṅgahetukā.",
  "atk-s0514a3:5071_0": "2070.",
  "atk-s0514a3:5072_0": "“Karaviyā ca saggā ca, uhuṅkārā ca kukkuhā;",
  "atk-s0514a3:5073_0": "Nānādijagaṇākiṇṇaṃ, nānāsaranikūjita”nti.",
  "atk-s0514a3:5074_0": "Tattha purisālūti vaḷavāmukhayakkhiniyo.",
  "atk-s0514a3:5074_1": "Rohiccā sarabhā migāti rohitā ceva sarabhā migā ca.",
  "atk-s0514a3:5074_2": "Koṭṭhasukāti siṅgālasunakhā.",
  "atk-s0514a3:5074_3": "“Kotthusuṇā”tipi pāṭho.",
  "atk-s0514a3:5074_4": "Suṇopi cāti esāpekā khuddakamigajāti.",
  "atk-s0514a3:5074_5": "Tuliyāti pakkhibiḷārā.",
  "atk-s0514a3:5074_6": "Naḷasannibhāti naḷapupphavaṇṇā rukkhasunakhā.",
  "atk-s0514a3:5074_7": "Cāmarī calanī laṅghīti cāmarīmigā ca calanīmigā ca laṅghīmigā ca.",
  "atk-s0514a3:5074_8": "Jhāpitā makkaṭāti dve makkaṭajātiyova.",
  "atk-s0514a3:5074_9": "Picūti sarapariyante gocaraggāhī eko makkaṭo.",
  "atk-s0514a3:5074_10": "Kakkaṭā kaṭamāyā cāti dve mahāmigā.",
  "atk-s0514a3:5074_11": "Ikkāti acchā.",
  "atk-s0514a3:5074_12": "Goṇasirāti araññagoṇā.",
  "atk-s0514a3:5074_13": "Kāḷakettha bahūtasoti kāḷamigā nāmettha bahūtaso.",
  "atk-s0514a3:5074_14": "Soṇasiṅgālāti rukkhasunakhā ca siṅgālā ca.",
  "atk-s0514a3:5074_15": "Pampakāti assamapadaṃ parikkhipitvā ṭhitā mahāveḷupampakā.",
  "atk-s0514a3:5074_16": "Ākucchāti godhā.",
  "atk-s0514a3:5074_17": "Pacalākā cāti gajakumbhamigā.",
  "atk-s0514a3:5074_18": "Citrakā cāpi dīpiyoti citrakamigā ca dīpimigā ca.",
  "atk-s0514a3:5075_0": "Pelakā cāti sasā.",
  "atk-s0514a3:5075_1": "Vighāsādāti ete gijjhā sakuṇā.",
  "atk-s0514a3:5075_2": "Sīhāti kesarasīhā.",
  "atk-s0514a3:5075_3": "Gogaṇisādakāti gogaṇe gahetvā khādanasīlā duṭṭhamigā.",
  "atk-s0514a3:5075_4": "Aṭṭhapādāti sarabhā migā.",
  "atk-s0514a3:5075_5": "Bhassarāti setahaṃsā.",
  "atk-s0514a3:5075_6": "Kukutthakāti kukutthakasakuṇā.",
  "atk-s0514a3:5075_7": "Caṅkorāti caṅkorasakuṇā.",
  "atk-s0514a3:5075_8": "Kukkuṭāti vanakukkuṭā.",
  "atk-s0514a3:5075_9": "Dindibhā kuñjavājitāti ime tayopi sakuṇāyeva.",
  "atk-s0514a3:5075_10": "Byagghinasāti senā.",
  "atk-s0514a3:5075_11": "Lohapiṭṭhāti lohitavaṇṇasakuṇā.",
  "atk-s0514a3:5075_12": "Pampakāti pampaṭakā.",
  "atk-s0514a3:5075_13": "Kapiñjarā tittirāyoti kapiñjarā ca tittirā ca.",
  "atk-s0514a3:5075_14": "Kulā ca paṭikutthakāti imepi dve sakuṇā.",
  "atk-s0514a3:5075_15": "Mandālakā celakeṭūti mandālakā ceva celakeṭu ca.",
  "atk-s0514a3:5075_16": "Bhaṇḍutittiranāmakāti bhaṇḍū ca tittirā ca nāmakā ca.",
  "atk-s0514a3:5075_17": "Celāvakā piṅgalāyoti dve sakuṇajātiyo ca,",
  "atk-s0514a3:5075_18": "tathā goṭakā aṅgahetukā.",
  "atk-s0514a3:5075_19": "Saggāti cātakasakuṇā.",
  "atk-s0514a3:5075_20": "Uhuṅkārāti ulūkā.",
  "atk-s0514a3:5076_0": "2071.",
  "atk-s0514a3:5077_0": "“Athettha sakuṇā santi, nīlakā mañjubhāṇakā;",
  "atk-s0514a3:5078_0": "Modanti saha bhariyāhi, aññamaññaṃ pakūjino.",
  "atk-s0514a3:5079_0": "2072.",
  "atk-s0514a3:5080_0": "“Athettha sakuṇā santi, dijā mañjussarā sitā;",
  "atk-s0514a3:5081_0": "Setacchikūṭā bhadrakkhā, aṇḍajā citrapekhuṇā.",
  "atk-s0514a3:5082_0": "2073.",
  "atk-s0514a3:5083_0": "“Athettha sakuṇā santi, dijā mañjussarā sitā;",
  "atk-s0514a3:5084_0": "Sikhaṇḍī nīlagīvāhi, aññamaññaṃ pakūjino.",
  "atk-s0514a3:5085_0": "2074.",
  "atk-s0514a3:5086_0": "“Kukutthakā kuḷīrakā, koṭṭhā pokkharasātakā;",
  "atk-s0514a3:5087_0": "Kālāmeyyā balīyakkhā, kadambā suvasāḷikā.",
  "atk-s0514a3:5088_0": "2075.",
  "atk-s0514a3:5089_0": "“Haliddā lohitā setā, athettha nalakā bahū;",
  "atk-s0514a3:5090_0": "Vāraṇā bhiṅgarājā ca, kadambā suvakokilā.",
  "atk-s0514a3:5091_0": "2076.",
  "atk-s0514a3:5092_0": "“Ukkusā kurarā haṃsā, āṭā parivadentikā;",
  "atk-s0514a3:5093_0": "Pākahaṃsā atibalā, najjuhā jīvajīvakā.",
  "atk-s0514a3:5094_0": "2077.",
  "atk-s0514a3:5095_0": "“Pārevatā ravihaṃsā, cakkavākā nadīcarā;",
  "atk-s0514a3:5096_0": "Vāraṇābhirudā rammā, ubho kālūpakūjino.",
  "atk-s0514a3:5097_0": "2078.",
  "atk-s0514a3:5098_0": "“Athettha sakuṇā santi, nānāvaṇṇā bahū dijā;",
  "atk-s0514a3:5099_0": "Modanti saha bhariyāhi, aññamaññaṃ pakūjino.",
  "atk-s0514a3:5100_0": "2079.",
  "atk-s0514a3:5101_0": "“Athettha sakuṇā santi, nānāvaṇṇā bahū dijā;",
  "atk-s0514a3:5102_0": "Sabbe mañjū nikūjanti, mucalindamubhato saraṃ.",
  "atk-s0514a3:5103_0": "2080.",
  "atk-s0514a3:5104_0": "“Athettha sakuṇā santi, karaviyā nāma te dijā;",
  "atk-s0514a3:5105_0": "Modanti saha bhariyāhi, aññamaññaṃ pakūjino.",
  "atk-s0514a3:5106_0": "2081.",
  "atk-s0514a3:5107_0": "“Athettha sakuṇā santi, karaviyā nāma te dijā;",
  "atk-s0514a3:5108_0": "Sabbe mañjū nikūjanti, mucalindamubhato saraṃ.",
  "atk-s0514a3:5109_0": "2082.",
  "atk-s0514a3:5110_0": "“Eṇeyyapasadākiṇṇaṃ, nāgasaṃsevitaṃ vanaṃ;",
  "atk-s0514a3:5111_0": "Nānālatāhi sañchannaṃ, kadalīmigasevitaṃ.",
  "atk-s0514a3:5112_0": "2083.",
  "atk-s0514a3:5113_0": "“Athettha sāsapo bahuko, nīvāro varako bahu;",
  "atk-s0514a3:5114_0": "Sāli akaṭṭhapāko ca, ucchu tattha anappako.",
  "atk-s0514a3:5115_0": "2084.",
  "atk-s0514a3:5116_0": "“Ayaṃ ekapadī eti, ujuṃ gacchati assamaṃ;",
  "atk-s0514a3:5117_0": "Khudaṃ pipāsaṃ aratiṃ, tattha patto na vindati;",
  "atk-s0514a3:5118_0": "Yattha vessantaro rājā, saha puttehi sammati.",
  "atk-s0514a3:5119_0": "2085.",
  "atk-s0514a3:5120_0": "“Dhārento brāhmaṇavaṇṇaṃ, āsadañca masaṃ jaṭaṃ;",
  "atk-s0514a3:5121_0": "Cammavāsī chamā seti, jātavedaṃ namassatī”ti.",
  "atk-s0514a3:5122_0": "Tattha nīlakāti citrarājipattā.",
  "atk-s0514a3:5122_1": "Mañjūssarā sitāti nibaddhamadhurassarā.",
  "atk-s0514a3:5122_2": "Setacchikūṭā bhadrakkhāti ubhayapassesu setehi akkhikūṭehi samannāgatā sundarakkhā.",
  "atk-s0514a3:5122_3": "Citrapekhuṇāti vicitrapattā.",
  "atk-s0514a3:5122_4": "Kuḷīrakāti kakkaṭakā.",
  "atk-s0514a3:5122_5": "Koṭṭhātiādayo sakuṇāva.",
  "atk-s0514a3:5122_6": "Vāraṇāti hatthiliṅgasakuṇā.",
  "atk-s0514a3:5122_7": "Kadambāti mahākadambā gahitā.",
  "atk-s0514a3:5122_8": "Suvakokilāti kokilehi saddhiṃ vicaraṇasuvakā ceva kokilā ca.",
  "atk-s0514a3:5122_9": "Ukkusāti kāḷakurarā.",
  "atk-s0514a3:5122_10": "Kurarāti setakurarā.",
  "atk-s0514a3:5122_11": "Haṃsāti sakuṇahaṃsā.",
  "atk-s0514a3:5122_12": "Āṭāti dabbisaṇṭhānamukhasakuṇā.",
  "atk-s0514a3:5122_13": "Parivadentikāti ekā sakuṇajāti.",
  "atk-s0514a3:5122_14": "Vāraṇābhirudā rammāti rammābhirudā vāraṇā.",
  "atk-s0514a3:5122_15": "Ubho kālūpakūjinoti sāyaṃ pāto pabbatapādaṃ ekaninnādaṃ karontā nikūjanti.",
  "atk-s0514a3:5122_16": "Eṇeyyapasadākiṇṇanti eṇeyyamigehi ca pasadamigehi ca ākiṇṇaṃ.",
  "atk-s0514a3:5122_17": "Tattha patto na vindatīti brāhmaṇa,",
  "atk-s0514a3:5122_18": "vessantarassa assamapadaṃ patto puriso tattha assame chātakaṃ vā pānīyapipāsaṃ vā ukkaṇṭhitaṃ vā na paṭilabhati.",
  "atk-s0514a3:5123_0": "2086.",
  "atk-s0514a3:5124_0": "“Idaṃ sutvā brahmabandhu, isiṃ katvā padakkhiṇaṃ;",
  "atk-s0514a3:5125_0": "Udaggacitto pakkāmi, yattha vessantaro ahū”ti.",
  "atk-s0514a3:5126_0": "Tattha yattha vessantaro ahūti yasmiṃ ṭhāne vessantaro ahosi, taṃ ṭhānaṃ gatoti.",
  "atk-s0514a3:5127_0": "Mahāvanavaṇṇanā niṭṭhitā.",
  "atk-s0514a3:5128_0": "Dārakapabbavaṇṇanā",
  "atk-s0514a3:5129_0": "Jūjakopi accutatāpasena kathitamaggena gacchanto caturassapokkharaṇiṃ patvā cintesi “ajja atisāyanho,",
  "atk-s0514a3:5129_1": "idāni maddī araññato āgamissati.",
  "atk-s0514a3:5129_2": "Mātugāmo hi nāma dānassa antarāyakaro hoti,",
  "atk-s0514a3:5129_3": "sve tassā araññaṃ gatakāle assamaṃ gantvā vessantaraṃ upasaṅkamitvā dārake yācitvā tāya anāgatāya te gahetvā pakkamissāmī”ti.",
  "atk-s0514a3:5129_4": "Athassa avidūre ekaṃ sānupabbataṃ āruyha ekasmiṃ phāsukaṭṭhāne nipajji.",
  "atk-s0514a3:5129_5": "Taṃ pana rattiṃ paccūsakāle maddī supinaṃ addasa.",
  "atk-s0514a3:5129_6": "Evarūpo supino ahosi –",
  "atk-s0514a3:5129_7": "eko puriso kaṇho dve kāsāyāni paridahitvā dvīsu kaṇṇesu rattamālaṃ piḷandhitvā āvudhahattho tajjento",
  "atk-s0514a3:5129_8": "āgantvā paṇṇasālaṃ pavisitvā maddiṃ jaṭāsu gahetvā ākaḍḍhitvā bhūmiyaṃ uttānakaṃ pātetvā viravantiyā",
  "atk-s0514a3:5129_9": "tassā dve akkhīni uppāṭetvā bāhāni chinditvā uraṃ bhinditvā paggharantalohitabinduṃ hadayamaṃsaṃ ādāya",
  "atk-s0514a3:5129_10": "pakkāmīti.",
  "atk-s0514a3:5129_11": "Sā pabujjhitvā bhītatasitā “pāpako supino me diṭṭho,",
  "atk-s0514a3:5129_12": "supinapāṭhako pana vessantarena sadiso nāma natthi,",
  "atk-s0514a3:5129_13": "pucchissāmi na”nti cintetvā paṇṇasālaṃ gantvā mahāsattassa paṇṇasāladvāraṃ ākoṭesi.",
  "atk-s0514a3:5129_14": "Mahāsatto “ko eso”ti āha.",
  "atk-s0514a3:5129_15": "“Ahaṃ deva, maddī”ti. “Bhadde,",
  "atk-s0514a3:5129_16": "amhākaṃ katikavattaṃ bhinditvā kasmā akāle āgatāsī”ti. “Deva,",
  "atk-s0514a3:5129_17": "nāhaṃ kilesavasena āgacchāmi,",
  "atk-s0514a3:5129_18": "apica kho pana me pāpako supino diṭṭho”ti.",
  "atk-s0514a3:5129_19": "“Tena hi kathehi, maddī”ti.",
  "atk-s0514a3:5129_20": "Sā attanā diṭṭhaniyāmeneva kathesi.",
  "atk-s0514a3:5130_0": "Mahāsattopi supinaṃ pariggaṇhitvā “mayhaṃ dānapāramī pūrissati,",
  "atk-s0514a3:5130_1": "sve maṃ yācako āgantvā putte yācissati,",
  "atk-s0514a3:5130_2": "maddiṃ assāsetvā uyyojessāmī”ti cintetvā “maddi,",
  "atk-s0514a3:5130_3": "tava dussayanadubbhojanehi cittaṃ āluḷitaṃ bhavissati,",
  "atk-s0514a3:5130_4": "mā bhāyī”ti saṃmohetvā assāsetvā uyyojesi.",
  "atk-s0514a3:5130_5": "Sā vibhātāya rattiyā sabbaṃ kattabbakiccaṃ katvā dve putte āliṅgitvā sīse cumbitvā “tātā,",
  "atk-s0514a3:5130_6": "ajja me dussupino diṭṭho,",
  "atk-s0514a3:5130_7": "appamattā bhaveyyāthā”ti ovaditvā “deva,",
  "atk-s0514a3:5130_8": "tumhe dvīsu kumāresu appamattā hothā”ti mahāsattaṃ putte paṭicchāpetvā pacchikhaṇittiādīni ādāya assūni puñchantī mūlaphalāphalatthāya vanaṃ pāvisi.",
  "atk-s0514a3:5130_9": "Tadā jūjakopi “idāni maddī araññaṃ gatā bhavissatī”ti sānupabbatā oruyha ekapadikamaggena assamābhimukho pāyāsi.",
  "atk-s0514a3:5130_10": "Mahāsattopi paṇṇasālato nikkhamitvā paṇṇasāladvāre pāsāṇaphalake suvaṇṇapaṭimā viya nisinno “idāni yācako",
  "atk-s0514a3:5130_11": "āgamissatī”ti pipāsito viya surāsoṇḍo tassāgamanamaggaṃ olokentova nisīdi.",
  "atk-s0514a3:5130_12": "Puttāpissa pādamūle kīḷanti.",
  "atk-s0514a3:5130_13": "So maggaṃ olokento brāhmaṇaṃ āgacchantaṃ disvā satta māse nikkhittaṃ dānadhuraṃ ukkhipanto viya ‘ehi,",
  "atk-s0514a3:5130_14": "tvaṃ bho brāhmaṇā”ti somanassajāto jālikumāraṃ āmantento imaṃ gāthamāha –",
  "atk-s0514a3:5131_0": "2087.",
  "atk-s0514a3:5132_0": "“Uṭṭhehi jāli patiṭṭha, porāṇaṃ viya dissati;",
  "atk-s0514a3:5133_0": "Brāhmaṇaṃ viya passāmi, nandiyo mābhikīrare”ti.",
  "atk-s0514a3:5134_0": "Tattha porāṇaṃ viya dissatīti pubbe jetuttaranagare nānādisāhi yācakānaṃ āgamanaṃ viya ajja yācakānaṃ āgamanaṃ dissati.",
  "atk-s0514a3:5134_1": "Nandiyo mābhikīrareti etassa brāhmaṇassa diṭṭhakālato paṭṭhāya maṃ somanassāni abhikīranti,",
  "atk-s0514a3:5134_2": "ghammābhitattassa purisassa sīse sītūdakaghaṭasahassehi abhisecanakālo viya jātoti.",
  "atk-s0514a3:5135_0": "Taṃ sutvā kumāro āha –",
  "atk-s0514a3:5136_0": "2088.",
  "atk-s0514a3:5137_0": "“Ahampi tāta passāmi, yo so brahmāva dissati;",
  "atk-s0514a3:5138_0": "Addhiko viya āyāti, atithī no bhavissatī”ti.",
  "atk-s0514a3:5139_0": "Vatvā ca pana kumāro mahāsattassa apacitiṃ karonto uṭṭhāyāsanā brāhmaṇaṃ paccuggantvā parikkhāraggahaṇaṃ āpucchi.",
  "atk-s0514a3:5139_1": "Brāhmaṇo taṃ olokento “ayaṃ vessantarassa putto jālikumāro nāma bhavissati,",
  "atk-s0514a3:5139_2": "ādito paṭṭhāyeva pharusavacanaṃ kathessāmī”ti cintetvā “apehi apehī”ti accharaṃ pahari.",
  "atk-s0514a3:5139_3": "Kumāro apagantvā “ayaṃ brāhmaṇo atipharuso,",
  "atk-s0514a3:5139_4": "kiṃ nu kho”ti tassa sarīraṃ olokento aṭṭhārasa purisadose passi.",
  "atk-s0514a3:5139_5": "Brāhmaṇopi bodhisattaṃ upasaṅkamitvā paṭisanthāraṃ karonto āha –",
  "atk-s0514a3:5140_0": "2089.",
  "atk-s0514a3:5141_0": "“Kacci nu bhoto kusalaṃ, kacci bhoto anāmayaṃ;",
  "atk-s0514a3:5142_0": "Kacci uñchena yāpetha, kacci mūlaphalā bahū.",
  "atk-s0514a3:5143_0": "2090.",
  "atk-s0514a3:5144_0": "“Kacci ḍaṃsā makasā ca, appameva sarīsapā;",
  "atk-s0514a3:5145_0": "Vane vāḷamigākiṇṇe, kacci hiṃsā na vijjatī”ti.",
  "atk-s0514a3:5146_0": "Bodhisattopi tena saddhiṃ paṭisanthāraṃ karonto āha –",
  "atk-s0514a3:5147_0": "2091.",
  "atk-s0514a3:5148_0": "“Kusalañceva no brahme, atho brahme anāmayaṃ;",
  "atk-s0514a3:5149_0": "Atho uñchena yāpema, atho mūlaphalā bahū.",
  "atk-s0514a3:5150_0": "2092.",
  "atk-s0514a3:5151_0": "“Atho ḍaṃsā makasā ca, appameva sarīsavā;",
  "atk-s0514a3:5152_0": "Vane vāḷamigākiṇṇe, hiṃsā amhaṃ na vijjati.",
  "atk-s0514a3:5153_0": "2093.",
  "atk-s0514a3:5154_0": "“Satta no māse vasataṃ, araññe jīvasokinaṃ;",
  "atk-s0514a3:5155_0": "Imampi paṭhamaṃ passāma, brāhmaṇaṃ devavaṇṇinaṃ;",
  "atk-s0514a3:5156_0": "Ādāya veḷuvaṃ daṇḍaṃ, aggihuttaṃ kamaṇḍaluṃ.",
  "atk-s0514a3:5157_0": "2094.",
  "atk-s0514a3:5158_0": "“Svāgataṃ te mahābrahme, atho te adurāgataṃ;",
  "atk-s0514a3:5159_0": "Anto pavisa bhaddante, pāde pakkhālayassu te.",
  "atk-s0514a3:5160_0": "2095.",
  "atk-s0514a3:5161_0": "“Tiṇḍukāni piyālāni, madhuke kāsumāriyo;",
  "atk-s0514a3:5162_0": "Phalāni khuddakappāni, bhuñja brahme varaṃ varaṃ.",
  "atk-s0514a3:5163_0": "2096.",
  "atk-s0514a3:5164_0": "“Idampi pānīyaṃ sītaṃ, ābhataṃ girigabbharā;",
  "atk-s0514a3:5165_0": "Tato piva mahābrahme, sace tvaṃ abhikaṅkhasī”ti.",
  "atk-s0514a3:5166_0": "Evañca pana vatvā mahāsatto “ayaṃ brāhmaṇo na akāraṇena imaṃ brahāraññaṃ āgato,",
  "atk-s0514a3:5166_1": "āgamanakāraṇaṃ papañcaṃ akatvā pucchissāmi na”nti cintetvā imaṃ gāthamāha –",
  "atk-s0514a3:5167_0": "2097.",
  "atk-s0514a3:5168_0": "“Atha tvaṃ kena vaṇṇena, kena vā pana hetunā;",
  "atk-s0514a3:5169_0": "Anuppatto brahāraññaṃ, taṃ me akkhāhi pucchito”ti.",
  "atk-s0514a3:5170_0": "Tattha vaṇṇenāti kāraṇena. Hetunāti paccayena.",
  "atk-s0514a3:5171_0": "Jūjako āha –",
  "atk-s0514a3:5172_0": "2098.",
  "atk-s0514a3:5173_0": "“Yathā vārivaho pūro, sabbakālaṃ na khīyati;",
  "atk-s0514a3:5174_0": "Evaṃ taṃ yācitāgacchiṃ, putte me dehi yācito”ti.",
  "atk-s0514a3:5175_0": "Tattha vārivahoti pañcasu mahānadīsu udakavāho.",
  "atk-s0514a3:5175_1": "Na khīyatīti pipāsitehi āgantvā hatthehipi bhājanehipi ussiñcitvā piviyamāno na khīyati.",
  "atk-s0514a3:5175_2": "Evaṃ taṃ yācitāgacchinti tvampi saddhāya pūritattā evarūpoyevāti maññamāno ahaṃ taṃ yācituṃ āgacchiṃ.",
  "atk-s0514a3:5175_3": "Putte me dehi yācitoti mayā yācito tava putte mayhaṃ dāsatthāya dehīti.",
  "atk-s0514a3:5176_0": "Taṃ sutvā mahāsatto somanassajāto pasāritahatthe sahassatthavikaṃ ṭhapento viya pabbatapādaṃ unnādento imā gāthā āha –",
  "atk-s0514a3:5177_0": "2099.",
  "atk-s0514a3:5178_0": "“Dadāmi na vikampāmi, issaro naya brāhmaṇa;",
  "atk-s0514a3:5179_0": "Pāto gatā rājaputtī, sāyaṃ uñchāto ehiti.",
  "atk-s0514a3:5180_0": "2100.",
  "atk-s0514a3:5181_0": "“Ekarattiṃ vasitvāna, pāto gacchasi brāhmaṇa;",
  "atk-s0514a3:5182_0": "Tassā nhāte upaghāte, atha ne māladhārine.",
  "atk-s0514a3:5183_0": "2101.",
  "atk-s0514a3:5184_0": "“Ekarattiṃ vasitvāna, pāto gacchasi brāhmaṇa;",
  "atk-s0514a3:5185_0": "Nānāpupphehi sañchanne, nānāgandhehi bhūsite;",
  "atk-s0514a3:5186_0": "Nānāmūlaphalākiṇṇe, gaccha svādāya brāhmaṇā”ti.",
  "atk-s0514a3:5187_0": "Tattha issaroti tvaṃ mama puttānaṃ issaro sāmiko hutvā ete naya,",
  "atk-s0514a3:5187_1": "apica kho panekaṃ kāraṇaṃ atthi.",
  "atk-s0514a3:5187_2": "Etesaṃ mātā rājaputtī phalāphalatthāya pāto gatā sāyaṃ araññato āgamissati,",
  "atk-s0514a3:5187_3": "tāya ānītāni madhuraphalāphalāni bhuñjitvā idheva ṭhāne ajjekarattiṃ vasitvā pātova dārake gahetvā gamissasi.",
  "atk-s0514a3:5187_4": "Tassā nhāteti tāya nhāpite.",
  "atk-s0514a3:5187_5": "Upaghāteti sīsamhi upasiṅghite.",
  "atk-s0514a3:5187_6": "Atha ne māladhārineti atha ne vicitrāya mālāya alaṅkate taṃ mālaṃ vahamāne.",
  "atk-s0514a3:5187_7": "Pāḷipotthakesu pana “atha ne māladhārino”ti likhitaṃ,",
  "atk-s0514a3:5187_8": "tassattho na vicārito.",
  "atk-s0514a3:5187_9": "Nānāmūlaphalākiṇṇeti magge pātheyyatthāya dinnehi nānāmūlaphalāphalehi ākiṇṇe.",
  "atk-s0514a3:5188_0": "Jūjako āha –",
  "atk-s0514a3:5189_0": "2102.",
  "atk-s0514a3:5190_0": "“Na vāsamabhirocāmi, gamanaṃ mayha ruccati;",
  "atk-s0514a3:5191_0": "Antarāyopi me assa, gacchaññeva rathesabha.",
  "atk-s0514a3:5192_0": "2103.",
  "atk-s0514a3:5193_0": "“Na hetā yācayogī naṃ, antarāyassa kāriyā;",
  "atk-s0514a3:5194_0": "Itthiyo mantaṃ jānanti, sabbaṃ gaṇhanti vāmato.",
  "atk-s0514a3:5195_0": "2104.",
  "atk-s0514a3:5196_0": "“Saddhāya dānaṃ dadato, māsaṃ adakkhi mātaraṃ;",
  "atk-s0514a3:5197_0": "Antarāyampi sā kayirā, gacchaññeva rathesabha.",
  "atk-s0514a3:5198_0": "2105.",
  "atk-s0514a3:5199_0": "“Āmantayassu te putte, mā te mātaramaddasuṃ;",
  "atk-s0514a3:5200_0": "Saddhāya dānaṃ dadato, evaṃ puññaṃ pavaḍḍhati.",
  "atk-s0514a3:5201_0": "2106.",
  "atk-s0514a3:5202_0": "“Āmantayassu te putte, mā te mātaramaddasuṃ;",
  "atk-s0514a3:5203_0": "Mādisassa dhanaṃ datvā, rāja saggaṃ gamissasī”ti.",
  "atk-s0514a3:5204_0": "Tattha na hetā yācayogī nanti ettha nanti nipātamattaṃ.",
  "atk-s0514a3:5204_1": "Idaṃ vuttaṃ hoti – mahārāja,",
  "atk-s0514a3:5204_2": "etā itthiyo ca nāma na hi yācayogī,",
  "atk-s0514a3:5204_3": "na yācanāya anucchavikā honti,",
  "atk-s0514a3:5204_4": "kevalaṃ antarāyassa kāriyā dāyakānaṃ puññantarāyaṃ,",
  "atk-s0514a3:5204_5": "yācakānañca lābhantarāyaṃ karontīti.",
  "atk-s0514a3:5204_6": "Itthiyo mantanti itthī māyaṃ nāma jānanti.",
  "atk-s0514a3:5204_7": "Vāmatoti sabbaṃ vāmato gaṇhanti,",
  "atk-s0514a3:5204_8": "na dakkhiṇato.",
  "atk-s0514a3:5204_9": "Saddhāya dānaṃ dadatoti kammañca phalañca saddahitvā dānaṃ dadato.",
  "atk-s0514a3:5204_10": "Māsanti mā etesaṃ mātaraṃ adakkhi.",
  "atk-s0514a3:5204_11": "Kayirāti kareyya.",
  "atk-s0514a3:5204_12": "Āmantayassūti jānāpehi,",
  "atk-s0514a3:5204_13": "mayā saddhiṃ pesehīti vadati.",
  "atk-s0514a3:5204_14": "Dadatoti dadantassa.",
  "atk-s0514a3:5205_0": "Vessantaro āha –",
  "atk-s0514a3:5206_0": "2107.",
  "atk-s0514a3:5207_0": "“Sace tvaṃ nicchase daṭṭhuṃ, mama bhariyaṃ patibbataṃ;",
  "atk-s0514a3:5208_0": "Ayyakassapi dassehi, jāliṃ kaṇhājinaṃ cubho.",
  "atk-s0514a3:5209_0": "2108.",
  "atk-s0514a3:5210_0": "“Ime kumāre disvāna, mañjuke piyabhāṇine;",
  "atk-s0514a3:5211_0": "Patīto sumano vitto, bahuṃ dassati te dhana”nti.",
  "atk-s0514a3:5212_0": "Tattha ayyakassāti mayhaṃ pituno sañjayamahārājassa dvinnaṃ kumārānaṃ ayyakassa.",
  "atk-s0514a3:5212_1": "Dassati te dhananti so rājā tuyhaṃ bahuṃ dhanaṃ dassati.",
  "atk-s0514a3:5213_0": "Jūjako āha –",
  "atk-s0514a3:5214_0": "2109.",
  "atk-s0514a3:5215_0": "“Acchedanassa bhāyāmi, rājaputta suṇohi me;",
  "atk-s0514a3:5216_0": "Rājadaṇḍāya maṃ dajjā, vikkiṇeyya haneyya vā;",
  "atk-s0514a3:5217_0": "Jino dhanañca dāse ca, gārayhassa brahmabandhuyā”ti.",
  "atk-s0514a3:5218_0": "Tattha acchedanassāti acchinditvā gahaṇassa bhāyāmi.",
  "atk-s0514a3:5218_1": "Rājadaṇḍāya maṃ dajjāti “ayaṃ brāhmaṇo dārakacoro,",
  "atk-s0514a3:5218_2": "daṇḍamassa dethā”ti evaṃ daṇḍatthāya maṃ amaccānaṃ dadeyya.",
  "atk-s0514a3:5218_3": "Gārayhassa brahmabandhuyāti kevalaṃ brāhmaṇiyāva garahitabbo bhavissāmīti.",
  "atk-s0514a3:5219_0": "Vessantaro āha –",
  "atk-s0514a3:5220_0": "2110.",
  "atk-s0514a3:5221_0": "“Ime kumāre disvāna, mañjuke piyabhāṇine;",
  "atk-s0514a3:5222_0": "Dhamme ṭhito mahārājā, sivīnaṃ raṭṭhavaḍḍhano;",
  "atk-s0514a3:5223_0": "Laddhā pītisomanassaṃ, bahuṃ dassati te dhana”nti.",
  "atk-s0514a3:5224_0": "Jūjako āha –",
  "atk-s0514a3:5225_0": "2111.",
  "atk-s0514a3:5226_0": "“Nāhaṃ tampi karissāmi, yaṃ maṃ tvaṃ anusāsasi;",
  "atk-s0514a3:5227_0": "Dārakeva ahaṃ nessaṃ, brāhmaṇyā paricārake”ti.",
  "atk-s0514a3:5228_0": "Tattha dārakevāti alaṃ mayhaṃ aññena dhanena,",
  "atk-s0514a3:5228_1": "ahaṃ ime dārakeva attano brāhmaṇiyā paricārake nessāmīti.",
  "atk-s0514a3:5229_0": "Taṃ tassa pharusavacanaṃ sutvā dārakā bhītā palāyitvā piṭṭhipaṇṇasālaṃ gantvā tatopi palāyitvā gumbagahane",
  "atk-s0514a3:5229_1": "nilīyitvā tatrāpi jūjakenāgantvā gahitā viya attānaṃ sampassamānā kampantā katthaci ṭhātuṃ asamatthā",
  "atk-s0514a3:5229_2": "ito cito ca dhāvitvā caturassapokkharaṇitīraṃ gantvā daḷhaṃ vākacīraṃ nivāsetvā udakaṃ oruyha pokkharapattaṃ",
  "atk-s0514a3:5229_3": "sīse ṭhapetvā udakena paṭicchannā hutvā aṭṭhaṃsu.",
  "atk-s0514a3:5229_4": "Tamatthaṃ pakāsento satthā āha –",
  "atk-s0514a3:5230_0": "2112.",
  "atk-s0514a3:5231_0": "“Tato kumārā byathitā, sutvā luddassa bhāsitaṃ;",
  "atk-s0514a3:5232_0": "Tena tena padhāviṃsu, jālī kaṇhājinā cubho”ti.",
  "atk-s0514a3:5233_0": "Jūjakopi kumāre adisvā bodhisattaṃ apasādesi “bho vessantara,",
  "atk-s0514a3:5233_1": "idāneva tvaṃ mayhaṃ dārake datvā mayā ‘nāhaṃ jetuttaranagaraṃ gamissāmi,",
  "atk-s0514a3:5233_2": "dārake mama brāhmaṇiyā paricārake nessāmī’ti vutte iṅghitasaññaṃ datvā putte palāpetvā ajānanto viya nisinno,",
  "atk-s0514a3:5233_3": "natthi maññe lokasmiṃ tayā sadiso musāvādī”ti.",
  "atk-s0514a3:5233_4": "Taṃ sutvā mahāsatto pakampitacitto hutvā “dārakā palātā bhavissantī”ti cintetvā “bho brāhmaṇa,",
  "atk-s0514a3:5233_5": "mā cintayi,",
  "atk-s0514a3:5233_6": "ānessāmi te kumāre”ti uṭṭhāya piṭṭhipaṇṇasālaṃ gantvā tesaṃ vanagahanaṃ paviṭṭhabhāvaṃ ñatvā padavalañjānusārena",
  "atk-s0514a3:5233_7": "pokkharaṇitīraṃ gantvā udake otiṇṇapadaṃ disvā “kumārā udakaṃ oruyha ṭhitā bhavissantī”ti ñatvā “tāta,",
  "atk-s0514a3:5233_8": "jālī”ti pakkosanto imaṃ gāthādvayamāha –",
  "atk-s0514a3:5234_0": "2113.",
  "atk-s0514a3:5235_0": "“Ehi tāta piyaputta, pūretha mama pāramiṃ;",
  "atk-s0514a3:5236_0": "Hadayaṃ mebhisiñcetha, karotha vacanaṃ mama.",
  "atk-s0514a3:5237_0": "2114.",
  "atk-s0514a3:5238_0": "“Yānā nāvā ca me hotha, acalā bhavasāgare;",
  "atk-s0514a3:5239_0": "Jātipāraṃ tarissāmi, santāressaṃ sadevaka”nti.",
  "atk-s0514a3:5240_0": "Kumāro pitu vacanaṃ sutvā “brāhmaṇo maṃ yathāruci karotu,",
  "atk-s0514a3:5240_1": "pitarā saddhiṃ dve kathā na kathessāmī”ti sīsaṃ nīharitvā pokkharapattāni viyūhitvā udakā uttaritvā mahāsattassa",
  "atk-s0514a3:5240_2": "dakkhiṇapāde nipatitvā gopphakasandhiṃ daḷhaṃ gahetvā parodi.",
  "atk-s0514a3:5240_3": "Atha naṃ mahāsatto āha “tāta,",
  "atk-s0514a3:5240_4": "bhaginī te kuhi”nti. “Tāta,",
  "atk-s0514a3:5240_5": "ime sattā nāma bhaye uppanne attānameva rakkhantī”ti.",
  "atk-s0514a3:5240_6": "Atha mahāsatto “puttehi me katikā katā bhavissatī”ti ñatvā “ehi amma kaṇhe”ti pakkosanto gāthādvayamāha –",
  "atk-s0514a3:5241_0": "2115.",
  "atk-s0514a3:5242_0": "“Ehi amma piyadhīti, pūretha mama pāramiṃ;",
  "atk-s0514a3:5243_0": "Hadayaṃ mebhisiñcetha, karotha vacanaṃ mama.",
  "atk-s0514a3:5244_0": "2116.",
  "atk-s0514a3:5245_0": "“Yānā nāvā ca me hotha, acalā bhavasāgare;",
  "atk-s0514a3:5246_0": "Jātipāraṃ tarissāmi, uddharissaṃ sadevaka”nti.",
  "atk-s0514a3:5247_0": "Sāpi “pitarā saddhiṃ dve kathā na kathessāmī”ti tatheva udakā uttaritvā mahāsattassa vāmapāde nipatitvā gopphakasandhiṃ daḷhaṃ gahetvā parodi.",
  "atk-s0514a3:5247_1": "Tesaṃ assūni mahāsattassa phullapadumavaṇṇe pādapiṭṭhe patanti.",
  "atk-s0514a3:5247_2": "Tassa assūni tesaṃ suvaṇṇaphalakasadisāya piṭṭhiyā patanti.",
  "atk-s0514a3:5247_3": "Atha mahāsatto kumāre uṭṭhāpetvā assāsetvā “tāta,",
  "atk-s0514a3:5247_4": "jāli kiṃ tvaṃ mama dānavittakabhāvaṃ na jānāsi,",
  "atk-s0514a3:5247_5": "ajjhāsayaṃ me, tāta,",
  "atk-s0514a3:5247_6": "matthakaṃ pāpehī”ti vatvā goṇe agghāpento viya tattheva ṭhito kumāre agghāpesi.",
  "atk-s0514a3:5247_7": "So kira puttaṃ āmantetvā āha “tāta,",
  "atk-s0514a3:5247_8": "jāli tvaṃ bhujisso hotukāmo brāhmaṇassa nikkhasahassaṃ datvā bhujisso bhaveyyāsi,",
  "atk-s0514a3:5247_9": "bhaginī kho pana te uttamarūpadharā,",
  "atk-s0514a3:5247_10": "koci nīcajātiko brāhmaṇassa kiñcideva dhanaṃ datvā tava bhaginiṃ bhujissaṃ katvā jātisambhedaṃ kareyya,",
  "atk-s0514a3:5247_11": "aññatraraññā sabbasatadāyako nāma natthi,",
  "atk-s0514a3:5247_12": "tasmā bhaginī te bhujissā hotukāmā brāhmaṇassa dāsasataṃ dāsīsataṃ hatthisataṃ assasataṃ usabhasataṃ",
  "atk-s0514a3:5247_13": "nikkhasatanti evaṃ sabbasatāni datvā bhujissā hotū”ti evaṃ kumāre agghāpetvā samassāsetvā assamapadaṃ",
  "atk-s0514a3:5247_14": "gantvā kamaṇḍalunā udakaṃ gahetvā “ehi vata,",
  "atk-s0514a3:5247_15": "bho brāhmaṇā”ti āmantetvā sabbaññutaññāṇassa paccayo hotūti patthanaṃ katvā udakaṃ pātetvā “ambho brāhmaṇa,",
  "atk-s0514a3:5247_16": "puttehi me sataguṇena sahassaguṇena satasahassaguṇena sabbaññutaññāṇameva piyatara”nti pathaviṃ unnādento brāhmaṇassa piyaputtadānaṃ adāsi.",
  "atk-s0514a3:5247_17": "Tamatthaṃ pakāsento satthā āha –",
  "atk-s0514a3:5248_0": "2117.",
  "atk-s0514a3:5249_0": "“Tato kumāre ādāya, jāliṃ kaṇhājinaṃ cubho;",
  "atk-s0514a3:5250_0": "Brāhmaṇassa adā dānaṃ, sivīnaṃ raṭṭhavaḍḍhano.",
  "atk-s0514a3:5251_0": "2118.",
  "atk-s0514a3:5252_0": "“Tato kumāre ādāya, jāliṃ kaṇhājinaṃ cubho;",
  "atk-s0514a3:5253_0": "Brāhmaṇassa adā vitto, puttake dānamuttamaṃ.",
  "atk-s0514a3:5254_0": "2119.",
  "atk-s0514a3:5255_0": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:5256_0": "Yaṃ kumāre padinnamhi, medanī sampakampatha.",
  "atk-s0514a3:5257_0": "2120.",
  "atk-s0514a3:5258_0": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:5259_0": "Yaṃ pañjalikato rājā, kumāre sukhavacchite;",
  "atk-s0514a3:5260_0": "Brāhmaṇassa adā dānaṃ, sivīnaṃ raṭṭhavaḍḍhano”ti.",
  "atk-s0514a3:5261_0": "Tattha vittoti pītisomanassajāto hutvā.",
  "atk-s0514a3:5261_1": "Tadāsi yaṃ bhiṃsanakanti tadā dānatejena unnadantī mahāpathavī catunahutādhikadviyojanasatasahassabahalā mattavāraṇo viya gajjamānā kampi,",
  "atk-s0514a3:5261_2": "sāgaro saṅkhubhi.",
  "atk-s0514a3:5261_3": "Sinerupabbatarājā suseditavettaṅkuro viya onamitvā vaṅkapabbatābhimukho aṭṭhāsi.",
  "atk-s0514a3:5261_4": "Sakko devarājā apphoṭesi,",
  "atk-s0514a3:5261_5": "mahābrahmā sādhukāramadāsi.",
  "atk-s0514a3:5261_6": "Yāva brahmalokā ekakolāhalaṃ ahosi.",
  "atk-s0514a3:5261_7": "Pathavisaddena devo gajjanto khaṇikavassaṃ vassi,",
  "atk-s0514a3:5261_8": "akālavijjulatā nicchariṃsu.",
  "atk-s0514a3:5261_9": "Himavantavāsino sīhādayo sakalahimavantaṃ ekaninnādaṃ kariṃsūti evarūpaṃ bhiṃsanakaṃ ahosi.",
  "atk-s0514a3:5261_10": "Pāḷiyaṃ pana “medanī sampakampathā”ti ettakameva vuttaṃ.",
  "atk-s0514a3:5261_11": "Yanti yadā.",
  "atk-s0514a3:5261_12": "Sukhavacchiteti sukhavasite sukhasaṃvaḍḍhite.",
  "atk-s0514a3:5261_13": "Adā dānanti ambho brāhmaṇa,",
  "atk-s0514a3:5261_14": "puttehi me sataguṇena sahassaguṇena satasahassaguṇena sabbaññutaññāṇameva piyataranti tassatthāya adāsi.",
  "atk-s0514a3:5262_0": "Mahāsatto dānaṃ datvā “sudinnaṃ vata me dāna”nti pītiṃ uppādetvā kumāre olokentova aṭṭhāsi.",
  "atk-s0514a3:5262_1": "Jūjakopi vanagumbaṃ pavisitvā valliṃ dantehi chinditvā ādāya kumārassa dakkhiṇahatthaṃ kumārikāya vāmahatthena",
  "atk-s0514a3:5262_2": "saddhiṃ ekato bandhitvā tameva vallikoṭiṃ gahetvā pothayamāno pāyāsi.",
  "atk-s0514a3:5262_3": "Tamatthaṃ pakāsento satthā āha –",
  "atk-s0514a3:5263_0": "2121.",
  "atk-s0514a3:5264_0": "“Tato so brāhmaṇo luddo, lataṃ dantehi chindiya;",
  "atk-s0514a3:5265_0": "Latāya hatthe bandhitvā, latāya anumajjatha.",
  "atk-s0514a3:5266_0": "2122.",
  "atk-s0514a3:5267_0": "“Tato so rajjumādāya, daṇḍañcādāya brāhmaṇo;",
  "atk-s0514a3:5268_0": "Ākoṭayanto te neti, sivirājassa pekkhato”ti.",
  "atk-s0514a3:5269_0": "Tattha sivirājassāti vessantarassa.",
  "atk-s0514a3:5270_0": "Tesaṃ pahaṭapahaṭaṭṭhāne chavi chijjati,",
  "atk-s0514a3:5270_1": "lohitaṃ paggharati.",
  "atk-s0514a3:5270_2": "Paharaṇakāle aññamaññassa piṭṭhiṃ dadanti.",
  "atk-s0514a3:5270_3": "Athekasmiṃ visamaṭṭhāne brāhmaṇo pakkhalitvā pati.",
  "atk-s0514a3:5270_4": "Kumārānaṃ muduhatthehi baddhavalli gaḷitvā gatā.",
  "atk-s0514a3:5270_5": "Te rodamānā palāyitvā mahāsattassa santikaṃ āgamaṃsu.",
  "atk-s0514a3:5270_6": "Tamatthaṃ pakāsento satthā āha –",
  "atk-s0514a3:5271_0": "2123.",
  "atk-s0514a3:5272_0": "“Tato kumārā pakkāmuṃ, brāhmaṇassa pamuñciya;",
  "atk-s0514a3:5273_0": "Assupuṇṇehi nettehi, pitaraṃ so udikkhati.",
  "atk-s0514a3:5274_0": "2124.",
  "atk-s0514a3:5275_0": "“Vedhamassatthapattaṃva, pitu pādāni vandati;",
  "atk-s0514a3:5276_0": "Pitu pādāni vanditvā, idaṃ vacanamabravi.",
  "atk-s0514a3:5277_0": "2125.",
  "atk-s0514a3:5278_0": "“Ammā ca tāta nikkhantā, tvañca no tāta dassasi;",
  "atk-s0514a3:5279_0": "Yāva ammampi passemu, atha no tāta dassasi.",
  "atk-s0514a3:5280_0": "2126.",
  "atk-s0514a3:5281_0": "“Ammā ca tāta nikkhantā, tvañca no tāta dassasi;",
  "atk-s0514a3:5282_0": "Mā no tvaṃ tāta adadā, yāva ammāpi etu no;",
  "atk-s0514a3:5283_0": "Tadāyaṃ brāhmaṇo kāmaṃ, vikkiṇātu hanātu vā.",
  "atk-s0514a3:5284_0": "2127.",
  "atk-s0514a3:5285_0": "“Balaṅkapādo andhanakho, atho ovaddhapiṇḍiko;",
  "atk-s0514a3:5286_0": "Dīghuttaroṭṭho capalo, kaḷāro bhagganāsako.",
  "atk-s0514a3:5287_0": "2128.",
  "atk-s0514a3:5288_0": "“Kumbhodaro bhaggapiṭṭhi, atho visamacakkhuko;",
  "atk-s0514a3:5289_0": "Lohamassu haritakeso, valīnaṃ tilakāhato.",
  "atk-s0514a3:5290_0": "2129.",
  "atk-s0514a3:5291_0": "“Piṅgalo ca vinato ca, vikaṭo ca brahā kharo;",
  "atk-s0514a3:5292_0": "Ajināni ca sannaddho, amanusso bhayānako.",
  "atk-s0514a3:5293_0": "2130.",
  "atk-s0514a3:5294_0": "“Manusso udāhu yakkho, maṃsalohitabhojano;",
  "atk-s0514a3:5295_0": "Gāmā araññamāgamma, dhanaṃ taṃ tāta yācati.",
  "atk-s0514a3:5296_0": "2131.",
  "atk-s0514a3:5297_0": "“Nīyamāne pisācena, kiṃ nu tāta udikkhasi;",
  "atk-s0514a3:5298_0": "Asmā nūna te hadayaṃ, āyasaṃ daḷhabandhanaṃ.",
  "atk-s0514a3:5299_0": "2132.",
  "atk-s0514a3:5300_0": "“Yo no baddhe na jānāsi, brāhmaṇena dhanesinā;",
  "atk-s0514a3:5301_0": "Accāyikena luddena, yo no gāvova sumbhati.",
  "atk-s0514a3:5302_0": "2133.",
  "atk-s0514a3:5303_0": "“Idheva acchataṃ kaṇhā, na sā jānāti kismiñci;",
  "atk-s0514a3:5304_0": "Migīva khirasammattā, yūthā hīnā pakandatī”ti.",
  "atk-s0514a3:5305_0": "Tattha udikkhatīti so pitu santikaṃ gantvā kampamāno oloketi.",
  "atk-s0514a3:5305_1": "Vedhanti vedhamāno.",
  "atk-s0514a3:5305_2": "Tvañca no tāta,",
  "atk-s0514a3:5305_3": "dassasīti tvañca amhe tāya anāgatāya eva brāhmaṇassa dadāsi,",
  "atk-s0514a3:5305_4": "evaṃ mā kari,",
  "atk-s0514a3:5305_5": "adhivāsehi tvaṃ tāva.",
  "atk-s0514a3:5305_6": "Yāva ammaṃ passemu,",
  "atk-s0514a3:5305_7": "atha no tāya diṭṭhakāle tvaṃ puna dassasi.",
  "atk-s0514a3:5305_8": "Vikkiṇātu hanātu vāti tāta,",
  "atk-s0514a3:5305_9": "ammāya āgatakāle esa amhe vikkiṇātu vā hanatu vā.",
  "atk-s0514a3:5305_10": "Yaṃ icchati,",
  "atk-s0514a3:5305_11": "taṃ karotu.",
  "atk-s0514a3:5305_12": "Apica kho panesa kakkhaḷo pharuso,",
  "atk-s0514a3:5305_13": "aṭṭhārasahi purisadosehi samannāgatoti aṭṭhārasa purisadose kathesi.",
  "atk-s0514a3:5306_0": "Tattha balaṅkapādoti patthaṭapādo.",
  "atk-s0514a3:5306_1": "Andhanakhoti pūtinakho.",
  "atk-s0514a3:5306_2": "Ovaddhapiṇḍikoti heṭṭhāgalitapiṇḍikamaṃso.",
  "atk-s0514a3:5306_3": "Dīghuttaroṭṭhoti mukhaṃ pidahitvā ṭhitena dīghena uttaroṭṭhena samannāgato.",
  "atk-s0514a3:5306_4": "Capaloti paggharitalālo.",
  "atk-s0514a3:5306_5": "Kaḷāroti sūkaradāṭhāhi viya nikkhantadantehi samannāgato.",
  "atk-s0514a3:5306_6": "Bhagganāsakoti bhaggāya visamāya nāsāya samannāgato.",
  "atk-s0514a3:5306_7": "Lohamassūti tambalohavaṇṇamassu.",
  "atk-s0514a3:5306_8": "Haritakesoti suvaṇṇavaṇṇavirūḷhakeso.",
  "atk-s0514a3:5306_9": "Valīnanti sarīracammamassa valiggahitaṃ.",
  "atk-s0514a3:5306_10": "Tilakāhatoti kāḷatilakehi parikiṇṇo.",
  "atk-s0514a3:5306_11": "Piṅgaloti nibbiddhapiṅgalo biḷārakkhisadisehi akkhīhi samannāgato.",
  "atk-s0514a3:5306_12": "Vinatoti kaṭiyaṃ piṭṭhiyaṃ khandheti tīsu ṭhānesu vaṅko.",
  "atk-s0514a3:5306_13": "Vikaṭoti vikaṭapādo.",
  "atk-s0514a3:5306_14": "“Abaddhasandhī”tipi vuttaṃ,",
  "atk-s0514a3:5306_15": "“kaṭakaṭā”ti viravantehi aṭṭhisandhīhi samannāgato.",
  "atk-s0514a3:5306_16": "Brahāti dīgho.",
  "atk-s0514a3:5306_17": "Amanussoti na manusso,",
  "atk-s0514a3:5306_18": "manussavesena vicarantopi yakkho esa.",
  "atk-s0514a3:5306_19": "Bhayānakoti ativiya bhiṃsanako.",
  "atk-s0514a3:5307_0": "Manusso udāhu yakkhoti tāta,",
  "atk-s0514a3:5307_1": "sace koci imaṃ brāhmaṇaṃ disvā evaṃ puccheyya “manussoyaṃ brāhmaṇo,",
  "atk-s0514a3:5307_2": "udāhu yakkho”ti.",
  "atk-s0514a3:5307_3": "“Na manusso,",
  "atk-s0514a3:5307_4": "atha kho maṃsalohitabhojano yakkho”ti vattuṃ yuttaṃ.",
  "atk-s0514a3:5307_5": "Dhanaṃ taṃ tāta yācatīti tāta,",
  "atk-s0514a3:5307_6": "esa amhākaṃ maṃsaṃ khāditukāmo tumhe puttadhanaṃ yācati.",
  "atk-s0514a3:5307_7": "Udikkhasīti ajjhupekkhasi.",
  "atk-s0514a3:5307_8": "Asmā nūna te hadayanti tāta,",
  "atk-s0514a3:5307_9": "mātāpitūnaṃ hadayaṃ nāma puttesu mudukaṃ hoti,",
  "atk-s0514a3:5307_10": "puttānaṃ dukkhaṃ na sahati,",
  "atk-s0514a3:5307_11": "tvaṃ ajānanto viya acchasi,",
  "atk-s0514a3:5307_12": "tava pana hadayaṃ pāsāṇo viya maññe,",
  "atk-s0514a3:5307_13": "atha vā āyasaṃ daḷhabandhanaṃ.",
  "atk-s0514a3:5307_14": "Tena amhākaṃ evarūpe dukkhe uppanne na rujati.",
  "atk-s0514a3:5308_0": "Na jānāsīti ajānanto viya acchasi.",
  "atk-s0514a3:5308_1": "Accāyikena luddenāti ativiya luddena pamāṇātikkantena.",
  "atk-s0514a3:5308_2": "Yo noti brāhmaṇena no amhe kaniṭṭhabhātike baddhe bandhite yo tvaṃ na jānāsi.",
  "atk-s0514a3:5308_3": "Sumbhatīti potheti.",
  "atk-s0514a3:5308_4": "Idheva acchatanti tāta,",
  "atk-s0514a3:5308_5": "ayaṃ kaṇhājinā kiñci dukkhaṃ na jānāti.",
  "atk-s0514a3:5308_6": "Yathā nāma khīrasammattā migapotikā yūthā parihīnā mātaraṃ apassantī khīratthāya kandati,",
  "atk-s0514a3:5308_7": "evaṃ ammaṃ apassantī kanditvā sussitvā marissati,",
  "atk-s0514a3:5308_8": "tasmā maṃyeva brāhmaṇassa dehi,",
  "atk-s0514a3:5308_9": "ahaṃ gamissāmi,",
  "atk-s0514a3:5308_10": "ayaṃ kaṇhājinā idheva hotūti.",
  "atk-s0514a3:5309_0": "Evaṃ vuttepi mahāsatto na kiñci katheti. Tato kumāro mātāpitaro ārabbha paridevanto āha –",
  "atk-s0514a3:5310_0": "2134.",
  "atk-s0514a3:5311_0": "“Na me idaṃ tathā dukkhaṃ, labbhā hi pumunā idaṃ;",
  "atk-s0514a3:5312_0": "Yañca ammaṃ na passāmi, taṃ me dukkhataraṃ ito.",
  "atk-s0514a3:5313_0": "2135.",
  "atk-s0514a3:5314_0": "“Na me idaṃ tathā dukkhaṃ, labbhā hi pumunā idaṃ;",
  "atk-s0514a3:5315_0": "Yañca tātaṃ na passāmi, taṃ me dukkhataraṃ ito.",
  "atk-s0514a3:5316_0": "2136.",
  "atk-s0514a3:5317_0": "“Sā nūna kapaṇā ammā, cirarattāya rucchati;",
  "atk-s0514a3:5318_0": "Kaṇhājinaṃ apassantī, kumāriṃ cārudassaniṃ.",
  "atk-s0514a3:5319_0": "2137.",
  "atk-s0514a3:5320_0": "“So nūna kapaṇo tāto, cirarattāya rucchati;",
  "atk-s0514a3:5321_0": "Kaṇhājinaṃ apassanto, kumāriṃ cārudassaniṃ.",
  "atk-s0514a3:5322_0": "2138.",
  "atk-s0514a3:5323_0": "“Sā nūna kapaṇā ammā, ciraṃ rucchati assame;",
  "atk-s0514a3:5324_0": "Kaṇhājinaṃ apassantī, kumāriṃ cārudassaniṃ.",
  "atk-s0514a3:5325_0": "2139.",
  "atk-s0514a3:5326_0": "“So nūna kapaṇo tāto, ciraṃ rucchati assame;",
  "atk-s0514a3:5327_0": "Kaṇhājinaṃ apassanto, kumāriṃ cārudassaniṃ.",
  "atk-s0514a3:5328_0": "2140.",
  "atk-s0514a3:5329_0": "“Sā nūna kapaṇā ammā, cirarattāya rucchati;",
  "atk-s0514a3:5330_0": "Aḍḍharatte va ratte vā, nadīva avasucchati.",
  "atk-s0514a3:5331_0": "2141.",
  "atk-s0514a3:5332_0": "“So nūna kapaṇo tāto, cirarattāya rucchati;",
  "atk-s0514a3:5333_0": "Aḍḍharatte va ratte vā, nadīva avasucchati.",
  "atk-s0514a3:5334_0": "2142.",
  "atk-s0514a3:5335_0": "“Ime te jambukā rukkhā, vedisā sinduvārakā;",
  "atk-s0514a3:5336_0": "Vividhāni rukkhajātāni, tāni ajja jahāmase.",
  "atk-s0514a3:5337_0": "2143.",
  "atk-s0514a3:5338_0": "“Assatthā panasā ceme, nigrodhā ca kapitthanā;",
  "atk-s0514a3:5339_0": "Vividhāni phalajātāni, tāni ajja jahāmase.",
  "atk-s0514a3:5340_0": "2144.",
  "atk-s0514a3:5341_0": "“Ime tiṭṭhanti ārāmā, ayaṃ sītūdakā nadī;",
  "atk-s0514a3:5342_0": "Yatthassu pubbe kīḷāma, tāni ajja jahāmase.",
  "atk-s0514a3:5343_0": "2145.",
  "atk-s0514a3:5344_0": "“Vividhāni pupphajātāni, asmiṃ uparipabbate;",
  "atk-s0514a3:5345_0": "Yānassu pubbe dhārema, tāni ajja jahāmase.",
  "atk-s0514a3:5346_0": "2146.",
  "atk-s0514a3:5347_0": "“Vividhāni phalajātāni, asmiṃ uparipabbate;",
  "atk-s0514a3:5348_0": "Yānassu pubbe bhuñjāma, tāni ajja jahāmase.",
  "atk-s0514a3:5349_0": "2147.",
  "atk-s0514a3:5350_0": "“Ime no hatthikā assā, balibaddā ca no ime;",
  "atk-s0514a3:5351_0": "Yehissu pubbe kīḷāma, tāni ajja jahāmase”ti.",
  "atk-s0514a3:5352_0": "Tattha pumunāti bhave vicarantena purisena.",
  "atk-s0514a3:5352_1": "Labbhāti labhitabbaṃ.",
  "atk-s0514a3:5352_2": "Taṃ me dukkhataraṃ itoti yaṃ me ammaṃ passituṃ alabhantassa dukkhaṃ,",
  "atk-s0514a3:5352_3": "taṃ ito pothanadukkhato sataguṇena sahassaguṇena satasahassaguṇena dukkhataraṃ.",
  "atk-s0514a3:5352_4": "Rucchatīti rodissati.",
  "atk-s0514a3:5352_5": "Aḍḍharatte va ratte vāti aḍḍharatte vā sakalaratte vā amhe saritvā ciraṃ rodissati.",
  "atk-s0514a3:5352_6": "Avasucchatīti appodakā kunnadī avasussati.",
  "atk-s0514a3:5352_7": "Yathā sā khippameva sussati,",
  "atk-s0514a3:5352_8": "evaṃ aruṇe uggacchanteyeva sussitvā marissatīti adhippāyenevamāha.",
  "atk-s0514a3:5352_9": "Vedisāti olambanasākhā.",
  "atk-s0514a3:5352_10": "Tānīti yesaṃ no mūlapupphaphalāni gaṇhantehi ciraṃ kīḷitaṃ,",
  "atk-s0514a3:5352_11": "tāni ajja ubhopi mayaṃ jahāma.",
  "atk-s0514a3:5352_12": "Hatthikāti tātena amhākaṃ kīḷanatthāya katā hatthikā.",
  "atk-s0514a3:5353_0": "Taṃ evaṃ paridevamānameva saddhiṃ bhaginiyā jūjako āgantvā pothento gahetvā pakkāmi.",
  "atk-s0514a3:5353_1": "Tamatthaṃ pakāsento satthā āha –",
  "atk-s0514a3:5354_0": "2148.",
  "atk-s0514a3:5355_0": "“Nīyamānā kumārā te, pitaraṃ etadabravuṃ;",
  "atk-s0514a3:5356_0": "Ammaṃ ārogyaṃ vajjāsi, tvañca tāta sukhī bhava.",
  "atk-s0514a3:5357_0": "2149.",
  "atk-s0514a3:5358_0": "“Ime no hatthikā assā, balibaddā ca no ime;",
  "atk-s0514a3:5359_0": "Tāni ammāya dajjesi, sokaṃ tehi vinessati.",
  "atk-s0514a3:5360_0": "2150.",
  "atk-s0514a3:5361_0": "“Ime no hatthikā assā, balibaddā ca no ime;",
  "atk-s0514a3:5362_0": "Tāni ammā udikkhantī, sokaṃ paṭivinessatī”ti.",
  "atk-s0514a3:5363_0": "Tadā bodhisattassa putte ārabbha balavasoko uppajji,",
  "atk-s0514a3:5363_1": "hadayamaṃsaṃ uṇhaṃ ahosi.",
  "atk-s0514a3:5363_2": "So kesarasīhena gahitamattavāraṇo viya rāhumukhaṃ paviṭṭhacando viya ca kampamāno sakabhāvena saṇṭhātuṃ",
  "atk-s0514a3:5363_3": "asakkonto assupuṇṇehi nettehi paṇṇasālaṃ pavisitvā kalunaṃ paridevi.",
  "atk-s0514a3:5363_4": "Tamatthaṃ pakāsento satthā āha –",
  "atk-s0514a3:5364_0": "2151.",
  "atk-s0514a3:5365_0": "“Tato vessantaro rājā, dānaṃ datvāna khattiyo;",
  "atk-s0514a3:5366_0": "Paṇṇasālaṃ pavisitvā, kalunaṃ paridevayī”ti.",
  "atk-s0514a3:5367_0": "Tato parā mahāsattassa vilāpagāthā honti –",
  "atk-s0514a3:5368_0": "2152.",
  "atk-s0514a3:5369_0": "“Kaṃ nvajja chātā tasitā, uparucchanti dārakā;",
  "atk-s0514a3:5370_0": "Sāyaṃ saṃvesanākāle, ko ne dassati bhojanaṃ.",
  "atk-s0514a3:5371_0": "2153.",
  "atk-s0514a3:5372_0": "“Kaṃ nvajja chātā tasitā, uparucchanti dārakā;",
  "atk-s0514a3:5373_0": "Sāyaṃ saṃvesanākāle, ‘ammā chātamha detha no’.",
  "atk-s0514a3:5374_0": "2154.",
  "atk-s0514a3:5375_0": "“Kathaṃ nu pathaṃ gacchanti, pattikā anupāhanā;",
  "atk-s0514a3:5376_0": "Santā sūnehi pādehi, ko ne hatthe gahessati.",
  "atk-s0514a3:5377_0": "2155.",
  "atk-s0514a3:5378_0": "“Kathaṃ nu so na lajjeyya, sammukhā paharaṃ mama;",
  "atk-s0514a3:5379_0": "Adūsakānaṃ puttānaṃ, alajjī vata brāhmaṇo.",
  "atk-s0514a3:5380_0": "2156.",
  "atk-s0514a3:5381_0": "“Yopi me dāsidāsassa, añño vā pana pesiyo;",
  "atk-s0514a3:5382_0": "Tassāpi suvihīnassa, ko lajjī paharissati.",
  "atk-s0514a3:5383_0": "2157.",
  "atk-s0514a3:5384_0": "“Vārijasseva me sato, baddhassa kumināmukhe;",
  "atk-s0514a3:5385_0": "Akkosati paharati, piye putte apassato”ti.",
  "atk-s0514a3:5386_0": "Tattha kaṃ nvajjāti kaṃ nu ajja.",
  "atk-s0514a3:5386_1": "Uparucchantīti saṭṭhiyojanamaggaṃ gantvā uparodissanti.",
  "atk-s0514a3:5386_2": "Saṃvesanākāleti mahājanassa parivesanākāle.",
  "atk-s0514a3:5386_3": "Kone dassatīti ko nesaṃ bhojanaṃ dassati.",
  "atk-s0514a3:5386_4": "Kathaṃ nu pathaṃ gacchantīti kathaṃ nu saṭṭhiyojanamaggaṃ gamissanti.",
  "atk-s0514a3:5386_5": "Pattikāti hatthiyānādīhi virahitā.",
  "atk-s0514a3:5386_6": "Anupāhanāti upāhanamattenapi viyuttā sukhumālapādā.",
  "atk-s0514a3:5386_7": "Gahessatīti kilamathavinodanatthāya ko gaṇhissati.",
  "atk-s0514a3:5386_8": "Dāsidāsassāti dāsiyā dāso assa.",
  "atk-s0514a3:5386_9": "Añño vā pana pesiyoti tassapi dāso,",
  "atk-s0514a3:5386_10": "tassapi dāsoti evaṃ dāsapatidāsaparamparāya “yo mayhaṃ catuttho pesiyo pesanakārako assa,",
  "atk-s0514a3:5386_11": "tassa evaṃ suvihīnassapi ayaṃ vessantarassa dāsapatidāso”ti ñatvā.",
  "atk-s0514a3:5386_12": "Ko lajjīti ko lajjāsampanno pahareyya,",
  "atk-s0514a3:5386_13": "yuttaṃ nu kho tassa nillajjassa mama putte paharitunti.",
  "atk-s0514a3:5386_14": "Vārijassevāti kumināmukhe baddhassa macchasseva sato mama.",
  "atk-s0514a3:5386_15": "Apassatoti a-",
  "atk-s0514a3:5386_16": "kāro nipātamatto,",
  "atk-s0514a3:5386_17": "passantasseva piyaputte akkosati ceva paharati ca,",
  "atk-s0514a3:5386_18": "aho vata dāruṇoti.",
  "atk-s0514a3:5387_0": "Athassa kumāresu sinehena evaṃ parivitakko udapādi “ayaṃ brāhmaṇo mama putte ativiya viheṭheti,",
  "atk-s0514a3:5387_1": "sokaṃ sandhāretuṃ na sakkomi,",
  "atk-s0514a3:5387_2": "brāhmaṇaṃ anubandhitvā jīvitakkhayaṃ pāpetvā ānessāmi te kumāre”ti.",
  "atk-s0514a3:5387_3": "Tato “aṭṭhānametaṃ kumārānaṃ pīḷanaṃ atidukkhanti dānaṃ datvā pacchānutappaṃ nāma sataṃ dhammo na hotī”ti cintesi.",
  "atk-s0514a3:5387_4": "Tadatthajotanā imā dve parivitakkagāthā nāma honti –",
  "atk-s0514a3:5388_0": "2158.",
  "atk-s0514a3:5389_0": "“Adu cāpaṃ gahetvāna, khaggaṃ bandhiya vāmato;",
  "atk-s0514a3:5390_0": "Ānessāmi sake putte, puttānañhi vadho dukho.",
  "atk-s0514a3:5391_0": "2159.",
  "atk-s0514a3:5392_0": "“Aṭṭhānametaṃ dukkharūpaṃ, yaṃ kumārā vihaññare;",
  "atk-s0514a3:5393_0": "Satañca dhammamaññāya, ko datvā anutappatī”ti.",
  "atk-s0514a3:5394_0": "Tattha satanti pubbabodhisattānaṃ paveṇidhammaṃ.",
  "atk-s0514a3:5395_0": "So kira tasmiṃ khaṇe bodhisattānaṃ paveṇiṃ anussari.",
  "atk-s0514a3:5395_1": "Tato “sabbabodhisattānaṃ dhanapariccāgaṃ,",
  "atk-s0514a3:5395_2": "aṅgapariccāgaṃ,",
  "atk-s0514a3:5395_3": "puttapariccāgaṃ,",
  "atk-s0514a3:5395_4": "bhariyapariccāgaṃ,",
  "atk-s0514a3:5395_5": "jīvitapariccāganti ime pañca mahāpariccāge apariccajitvā buddhabhūtapubbo nāma natthi.",
  "atk-s0514a3:5395_6": "Ahampi tesaṃ abbhantaro homi,",
  "atk-s0514a3:5395_7": "mayāpi piyaputtadhītaro adatvā na sakkā buddhena bhavitu”nti cintetvā “kiṃ tvaṃ vessantara paresaṃ dāsatthāya dinnaputtānaṃ dukkhabhāvaṃ na jānāsi,",
  "atk-s0514a3:5395_8": "yena brāhmaṇaṃ anubandhitvā jīvitakkhayaṃ pāpessāmīti saññaṃ uppādesi,",
  "atk-s0514a3:5395_9": "dānaṃ datvā pacchānutappo nāma tava nānurūpo”ti evaṃ attānaṃ paribhāsitvā “sacepi eso kumāre māressati,",
  "atk-s0514a3:5395_10": "dinnakālato paṭṭhāya mama na kiñci hotī”ti daḷhasamādānaṃ adhiṭṭhāya paṇṇasālato nikkhamitvā paṇṇasāladvāre pāsāṇaphalake kañcanapaṭimā viya nisīdi.",
  "atk-s0514a3:5395_11": "Jūjakopi bodhisattassa sammukhe kumāre pothetvā neti.",
  "atk-s0514a3:5395_12": "Tato kumāro vilapanto āha –",
  "atk-s0514a3:5396_0": "2160.",
  "atk-s0514a3:5397_0": "“Saccaṃ kirevamāhaṃsu, narā ekacciyā idha;",
  "atk-s0514a3:5398_0": "Yassa natthi sakā mātā, yathā natthi tatheva so.",
  "atk-s0514a3:5399_0": "2161.",
  "atk-s0514a3:5400_0": "“Ehi kaṇhe marissāma, natthattho jīvitena no;",
  "atk-s0514a3:5401_0": "Dinnamhāti janindena, brāhmaṇassa dhanesino;",
  "atk-s0514a3:5402_0": "Accāyikassa luddassa, yo no gāvova sumbhati.",
  "atk-s0514a3:5403_0": "2162.",
  "atk-s0514a3:5404_0": "“Ime te jambukā rukkhā, vedisā sinduvārakā;",
  "atk-s0514a3:5405_0": "Vividhāni rukkhajātāni, tāni kaṇhe jahāmase.",
  "atk-s0514a3:5406_0": "2163.",
  "atk-s0514a3:5407_0": "“Assatthā panasā ceme, nigrodhā ca kapitthanā;",
  "atk-s0514a3:5408_0": "Vividhāni phalajātāni, tāni kaṇhe jahāmase.",
  "atk-s0514a3:5409_0": "2164.",
  "atk-s0514a3:5410_0": "“Ime tiṭṭhanti ārāmā, ayaṃ sītūdakā nadī;",
  "atk-s0514a3:5411_0": "Yatthassu pubbe kīḷāma, tāni kaṇhe jahāmase.",
  "atk-s0514a3:5412_0": "2165.",
  "atk-s0514a3:5413_0": "“Vividhāni pupphajātāni, asmiṃ uparipabbate;",
  "atk-s0514a3:5414_0": "Yānassu pubbe dhārema, tāni kaṇhe jahāmase.",
  "atk-s0514a3:5415_0": "2166.",
  "atk-s0514a3:5416_0": "“Vividhāni phalajātāni, asmiṃ uparipabbate;",
  "atk-s0514a3:5417_0": "Yānassu pubbe bhuñjāma, tāni kaṇhe jahāmase.",
  "atk-s0514a3:5418_0": "2167.",
  "atk-s0514a3:5419_0": "“Ime no hatthikā assā, balibaddā ca no ime;",
  "atk-s0514a3:5420_0": "Yehissu pubbe kīḷāma, tāni kaṇhe jahāmase”ti.",
  "atk-s0514a3:5421_0": "Tattha yassāti yassa santike sakā mātā natthi. Pitā atthi, yathā natthiyeva.",
  "atk-s0514a3:5422_0": "Puna brāhmaṇo ekasmiṃ visamaṭṭhāne pakkhalitvā pati.",
  "atk-s0514a3:5422_1": "Tesaṃ hatthato bandhanavalli muccitvā gatā.",
  "atk-s0514a3:5422_2": "Te pahaṭakukkuṭā viya kampantā palāyitvā ekavegeneva pitu santikaṃ āgamiṃsu.",
  "atk-s0514a3:5422_3": "Tamatthaṃ pakāsento satthā āha –",
  "atk-s0514a3:5423_0": "2168.",
  "atk-s0514a3:5424_0": "“Nīyamānā kumārā te, brāhmaṇassa pamuñciya;",
  "atk-s0514a3:5425_0": "Tena tena padhāviṃsu, jālī kaṇhājinā cubho”ti.",
  "atk-s0514a3:5426_0": "Tattha tena tenāti tena muttakhaṇena yena disābhāgena tesaṃ pitā atthi,",
  "atk-s0514a3:5426_1": "tena padhāviṃsu,",
  "atk-s0514a3:5426_2": "padhāvitvā pitu santikaññeva āgamiṃsūti attho.",
  "atk-s0514a3:5427_0": "Jūjako vegenuṭṭhāya vallidaṇḍahattho kappuṭṭhānaggi viya avattharanto āgantvā “ativiya palāyituṃ chekā tumhe”ti hatthe bandhitvā puna nesi.",
  "atk-s0514a3:5427_1": "Tamatthaṃ pakāsento satthā āha –",
  "atk-s0514a3:5428_0": "2169.",
  "atk-s0514a3:5429_0": "“Tato so rajjumādāya, daṇḍañcādāya brāhmaṇo;",
  "atk-s0514a3:5430_0": "Ākoṭayanto te neti, sivirājassa pekkhato”ti.",
  "atk-s0514a3:5431_0": "Evaṃ nīyamānesu kaṇhājinā nivattitvā olokentī pitarā saddhiṃ sallapi.",
  "atk-s0514a3:5431_1": "Tamatthaṃ pakāsento satthā āha –",
  "atk-s0514a3:5432_0": "2170.",
  "atk-s0514a3:5433_0": "“Taṃ taṃ kaṇhājināvoca, ayaṃ maṃ tāta brāhmaṇo;",
  "atk-s0514a3:5434_0": "Laṭṭhiyā paṭikoṭeti, ghare jātaṃva dāsiyaṃ.",
  "atk-s0514a3:5435_0": "2171.",
  "atk-s0514a3:5436_0": "“Na cāyaṃ brāhmaṇo tāta, dhammikā honti brāhmaṇā;",
  "atk-s0514a3:5437_0": "Yakkho brāhmaṇavaṇṇena, khādituṃ tāta neti no;",
  "atk-s0514a3:5438_0": "Nīyamāne pisācena, kiṃ nu tāta udikkhasī”ti.",
  "atk-s0514a3:5439_0": "Tattha tanti taṃ passamānaṃ nisinnaṃ pitaraṃ sivirājānaṃ.",
  "atk-s0514a3:5439_1": "Dāsiyanti dāsikaṃ.",
  "atk-s0514a3:5439_2": "Khāditunti khādanatthāya ayaṃ no giridvāraṃ asampatteyeva ubhohi cakkhūhi rattalohitabinduṃ paggharantehi khādissāmīti neti,",
  "atk-s0514a3:5439_3": "tvañca khādituṃ vā pacituṃ vā nīyamāne kiṃ amhe udikkhasi,",
  "atk-s0514a3:5439_4": "sabbadā sukhito hohīti paridevi.",
  "atk-s0514a3:5440_0": "Daharakumārikāya vilapantiyā kampamānāya gacchantiyā mahāsattassa balavasoko uppajji,",
  "atk-s0514a3:5440_1": "hadayavatthu uṇhaṃ ahosi.",
  "atk-s0514a3:5440_2": "Nāsikāya appahontiyā mukhena uṇhe assāsapassāse vissajjesi.",
  "atk-s0514a3:5440_3": "Assūni lohitabindūni hutvā nettehi nikkhamiṃsu.",
  "atk-s0514a3:5440_4": "So “idaṃ evarūpaṃ dukkhaṃ sinehadosena jātaṃ,",
  "atk-s0514a3:5440_5": "na aññena kāraṇena.",
  "atk-s0514a3:5440_6": "Sinehaṃ akatvā majjhatteneva bhavitabba”nti tathārūpaṃ sokaṃ attano ñāṇabalena vinodetvā pakatinisinnākāreneva nisīdi.",
  "atk-s0514a3:5440_7": "Giridvāraṃ asampattāyeva kumārikā vilapantī agamāsi.",
  "atk-s0514a3:5441_0": "2172.",
  "atk-s0514a3:5442_0": "“Ime no pādakā dukkhā, dīgho caddhā suduggamo;",
  "atk-s0514a3:5443_0": "Nīce colambate sūriyo, brāhmaṇo ca dhāreti no.",
  "atk-s0514a3:5444_0": "2173.",
  "atk-s0514a3:5445_0": "“Okandāmase bhūtāni, pabbatāni vanāni ca;",
  "atk-s0514a3:5446_0": "Sarassa sirasā vandāma, supatitthe ca āpake.",
  "atk-s0514a3:5447_0": "2174.",
  "atk-s0514a3:5448_0": "“Tiṇalatāni osadhyo, pabbatāni vanāni ca;",
  "atk-s0514a3:5449_0": "Ammaṃ ārogyaṃ vajjātha, ayaṃ no neti brāhmaṇo.",
  "atk-s0514a3:5450_0": "2175.",
  "atk-s0514a3:5451_0": "“Vajjantu bhonto ammañca, maddiṃ asmāka mātaraṃ;",
  "atk-s0514a3:5452_0": "Sace anupatitukāmāsi, khippaṃ anupatiyāsi no.",
  "atk-s0514a3:5453_0": "2176.",
  "atk-s0514a3:5454_0": "“Ayaṃ ekapadī eti, ujuṃ gacchati assamaṃ;",
  "atk-s0514a3:5455_0": "Tamevānupateyyāsi, api passesi ne lahuṃ.",
  "atk-s0514a3:5456_0": "2177.",
  "atk-s0514a3:5457_0": "“Aho vata re jaṭinī, vanamūlaphalahārike;",
  "atk-s0514a3:5458_0": "Suññaṃ disvāna assamaṃ, taṃ te dukkhaṃ bhavissati.",
  "atk-s0514a3:5459_0": "2178.",
  "atk-s0514a3:5460_0": "“Ativelaṃ nu ammāya, uñchā laddho anappako;",
  "atk-s0514a3:5461_0": "Yā no baddhe na jānāsi, brāhmaṇena dhanesinā.",
  "atk-s0514a3:5462_0": "2179.",
  "atk-s0514a3:5463_0": "“Accāyikena luddena, yo no gāvova sumbhati;",
  "atk-s0514a3:5464_0": "Apajja ammaṃ passemu, sāyaṃ uñchāto āgataṃ.",
  "atk-s0514a3:5465_0": "2180.",
  "atk-s0514a3:5466_0": "“Dajjā ammā brāhmaṇassa, phalaṃ khuddena missitaṃ;",
  "atk-s0514a3:5467_0": "Tadāyaṃ asito dhāto, na bāḷhaṃ dhārayeyya no.",
  "atk-s0514a3:5468_0": "2181.",
  "atk-s0514a3:5469_0": "“Sūnā ca vata no pādā, bāḷhaṃ dhāreti brāhmaṇo;",
  "atk-s0514a3:5470_0": "Iti tattha vilapiṃsu, kumārā mātugiddhino”ti.",
  "atk-s0514a3:5471_0": "Tattha pādakāti khuddakapādā.",
  "atk-s0514a3:5471_1": "Okandāmaseti avakandāma,",
  "atk-s0514a3:5471_2": "apacitiṃ nīcavuttiṃ dassentā jānāpema.",
  "atk-s0514a3:5471_3": "Sarassāti imassa padumasarassa pariggāhakāneva nāgakulāni sirasā vandāma.",
  "atk-s0514a3:5471_4": "Supatitthe ca āpaketi supatitthāya nadiyā adhivatthā devatāpi vandāma.",
  "atk-s0514a3:5471_5": "Tiṇalatānīti tiṇāni ca olambakalatāyo ca.",
  "atk-s0514a3:5471_6": "Osadhyoti osadhiyo.",
  "atk-s0514a3:5471_7": "Sabbattha adhivatthā devatā sandhāyevamāha.",
  "atk-s0514a3:5471_8": "Anupatitukāmāsīti sacepi sā amhākaṃ padānupadaṃ āgantukāmāsi.",
  "atk-s0514a3:5471_9": "Api passesi ne lahunti api nāma etāya ekapadiyā anupatamānā puttake te lahuṃ passeyyāsīti evaṃ taṃ vadeyyāthāti.",
  "atk-s0514a3:5471_10": "Jaṭinīti baddhajaṭaṃ ārabbha mātaraṃ parammukhālapanena ālapantī āha.",
  "atk-s0514a3:5471_11": "Ativelanti pamāṇātikkantaṃ katvā.",
  "atk-s0514a3:5471_12": "Uñchāti uñchācariyāya.",
  "atk-s0514a3:5471_13": "Phalanti vanamūlaphalāphalaṃ.",
  "atk-s0514a3:5471_14": "Khuddena missitanti khuddakamadhunā missitaṃ.",
  "atk-s0514a3:5471_15": "Asitoti asitāsano paribhuttaphalo.",
  "atk-s0514a3:5471_16": "Dhātoti suhito.",
  "atk-s0514a3:5471_17": "Na bāḷhaṃ dhārayeyya noti na no bāḷhaṃ vegena nayeyya.",
  "atk-s0514a3:5471_18": "Mātugiddhinoti mātari giddhena samannāgatā balavasinehā evaṃ vilaviṃsūti.",
  "atk-s0514a3:5472_0": "Dārakapabbavaṇṇanā niṭṭhitā.",
  "atk-s0514a3:5473_0": "Maddīpabbavaṇṇanā",
  "atk-s0514a3:5474_0": "Yaṃ pana taṃ raññā pathaviṃ unnādetvā brāhmaṇassa piyaputtesu dinnesu yāva brahmalokā ekakolāhalaṃ jātaṃ,",
  "atk-s0514a3:5474_1": "tenapi bhijjamānahadayā viya himavantavāsino devā tesaṃ brāhmaṇena niyamānānaṃ taṃ vilāpaṃ sutvā mantayiṃsu “sace maddī kālasseva assamaṃ āgamissati,",
  "atk-s0514a3:5474_2": "tattha puttake adisvā vessantaraṃ pucchitvā brāhmaṇassa dinnabhāvaṃ sutvā balavasinehena padānupadaṃ dhāvitvā mahantaṃ dukkhaṃ anubhaveyyā”ti.",
  "atk-s0514a3:5474_3": "Atha te tayo devaputte “tumhe sīhabyagghadīpivese nimminitvā deviyā āgamanamaggaṃ sannirumbhitvā yāciyamānāpi",
  "atk-s0514a3:5474_4": "yāva sūriyatthaṅgamanā maggaṃ adatvā yathā candālokena assamaṃ pavisissati,",
  "atk-s0514a3:5474_5": "evamassā sīhādīnampi aviheṭhanatthāya ārakkhaṃ susaṃvihitaṃ kareyyāthā”ti āṇāpesuṃ.",
  "atk-s0514a3:5474_6": "Tamatthaṃ pakāsento satthā āha –",
  "atk-s0514a3:5475_0": "2182.",
  "atk-s0514a3:5476_0": "“Tesaṃ lālappitaṃ sutvā, tayo vāḷā vane migā;",
  "atk-s0514a3:5477_0": "Sīho byaggho ca dīpi ca, idaṃ vacanamabravuṃ.",
  "atk-s0514a3:5478_0": "2183.",
  "atk-s0514a3:5479_0": "“Mā heva no rājaputtī, sāyaṃ uñchāto āgamā;",
  "atk-s0514a3:5480_0": "Mā hevamhāka nibbhoge, heṭhayittha vane migā.",
  "atk-s0514a3:5481_0": "2184.",
  "atk-s0514a3:5482_0": "“Sīho ce naṃ viheṭheyya, byaggho dīpi ca lakkhaṇaṃ;",
  "atk-s0514a3:5483_0": "Neva jālīkumārassa, kuto kaṇhājinā siyā;",
  "atk-s0514a3:5484_0": "Ubhayeneva jīyetha, patiṃ putte ca lakkhaṇā”ti.",
  "atk-s0514a3:5485_0": "Tattha idaṃ vacanamabravunti “tumhe tayo janā sīho ca byaggho ca dīpi cāti evaṃ tayo vāḷā vane migā hothā”ti",
  "atk-s0514a3:5485_1": "idaṃ tā devatā tayo devaputte vacanamabravuṃ.",
  "atk-s0514a3:5485_2": "Mā heva noti maddī rājaputtī uñchāto sāyaṃ mā āgami,",
  "atk-s0514a3:5485_3": "candālokena sāyaṃ āgacchatūti vadanti.",
  "atk-s0514a3:5485_4": "Mā hevamhāka nibbhogeti amhākaṃ nibbhoge vijite vanaghaṭāyaṃ mā naṃ kocipi vane vāḷamigo viheṭhesi.",
  "atk-s0514a3:5485_5": "Na yathā viheṭheti,",
  "atk-s0514a3:5485_6": "evamassā ārakkhaṃ gaṇhathāti vadanti.",
  "atk-s0514a3:5485_7": "Sīho ce nanti sace hi taṃ anārakkhaṃ sīhādīsu koci viheṭheyya,",
  "atk-s0514a3:5485_8": "athassā jīvitakkhayaṃ pattāya neva jālikumāro assa,",
  "atk-s0514a3:5485_9": "kuto kaṇhājinā siyā.",
  "atk-s0514a3:5485_10": "Evaṃ sā lakkhaṇasampannā ubhayeneva jīyetha patiṃ putte cāti dvīhi koṭṭhāsehi jīyetheva,",
  "atk-s0514a3:5485_11": "tasmā susaṃvihitamassā ārakkhaṃ karothāti.",
  "atk-s0514a3:5486_0": "Atha te tayo devaputtā “sādhū”ti tāsaṃ devatānaṃ taṃ vacanaṃ paṭissuṇitvā sīhabyagghadīpino hutvā āgantvā tassā āgamanamagge paṭipāṭiyā nipajjiṃsu.",
  "atk-s0514a3:5486_1": "Maddīpi kho “ajja mayā dussupino diṭṭho,",
  "atk-s0514a3:5486_2": "kālasseva mūlaphalāphalaṃ gahetvā assamaṃ gamissāmī”ti kampamānā mūlaphalāphalāni upadhāresi.",
  "atk-s0514a3:5486_3": "Athassā hatthato khaṇitti pati,",
  "atk-s0514a3:5486_4": "tathā aṃsato uggīvañca pati,",
  "atk-s0514a3:5486_5": "dakkhiṇakkhica phandati,",
  "atk-s0514a3:5486_6": "phalino rukkhā aphalā viya aphalā ca phalino viya khāyiṃsu,",
  "atk-s0514a3:5486_7": "dasa disā na paññāyiṃsu.",
  "atk-s0514a3:5486_8": "Sā “kiṃ nu kho idaṃ,",
  "atk-s0514a3:5486_9": "pubbe abhūtapubbaṃ ajja me hoti,",
  "atk-s0514a3:5486_10": "kiṃ bhavissati,",
  "atk-s0514a3:5486_11": "mayhaṃ vā antarāyo bhavissati,",
  "atk-s0514a3:5486_12": "mama puttānaṃ vā,",
  "atk-s0514a3:5486_13": "udāhu vessantarassā”ti cintetvā āha –",
  "atk-s0514a3:5487_0": "2185.",
  "atk-s0514a3:5488_0": "“Khaṇittikaṃ me patitaṃ, dakkhiṇakkhi ca phandati;",
  "atk-s0514a3:5489_0": "Aphalā phalino rukkhā, sabbā muyhanti me disā”ti.",
  "atk-s0514a3:5490_0": "Evaṃ sā paridevantī pakkāmi.",
  "atk-s0514a3:5491_0": "2186.",
  "atk-s0514a3:5492_0": "“Tassā sāyanhakālasmiṃ, assamāgamanaṃ pati;",
  "atk-s0514a3:5493_0": "Atthaṅgatamhi sūriye, vāḷā panthe upaṭṭhahuṃ.",
  "atk-s0514a3:5494_0": "2187.",
  "atk-s0514a3:5495_0": "“Nīce colambate sūriyo, dūre ca vata assamo;",
  "atk-s0514a3:5496_0": "Yañca nesaṃ ito hassaṃ, taṃ te bhuñjeyyu bhojanaṃ.",
  "atk-s0514a3:5497_0": "2188.",
  "atk-s0514a3:5498_0": "“So nūna khattiyo eko, paṇṇasālāya acchati;",
  "atk-s0514a3:5499_0": "Tosento dārake chāte, mamaṃ disvā anāyatiṃ.",
  "atk-s0514a3:5500_0": "2189.",
  "atk-s0514a3:5501_0": "“Te nūna puttakā mayhaṃ, kapaṇāya varākiyā;",
  "atk-s0514a3:5502_0": "Sāyaṃ saṃvesanākāle, khīrapītāva acchare.",
  "atk-s0514a3:5503_0": "2190.",
  "atk-s0514a3:5504_0": "“Te nūna puttakā mayhaṃ, kapaṇāya varākiyā;",
  "atk-s0514a3:5505_0": "Sāyaṃ saṃvesanākāle, vāripītāva acchare.",
  "atk-s0514a3:5506_0": "2191.",
  "atk-s0514a3:5507_0": "“Te nūna puttakā mayhaṃ, kapaṇāya varākiyā;",
  "atk-s0514a3:5508_0": "Paccuggatā maṃ tiṭṭhanti, vacchā bālāva mātaraṃ.",
  "atk-s0514a3:5509_0": "2192.",
  "atk-s0514a3:5510_0": "“Te nūna puttakā mayhaṃ, kapaṇāya varākiyā;",
  "atk-s0514a3:5511_0": "Paccuggatā maṃ tiṭṭhanti, haṃsāvuparipallale.",
  "atk-s0514a3:5512_0": "2193.",
  "atk-s0514a3:5513_0": "“Te nūna puttakā mayhaṃ, kapaṇāya varākiyā;",
  "atk-s0514a3:5514_0": "Paccuggatā maṃ tiṭṭhanti, assamassāvidūrato.",
  "atk-s0514a3:5515_0": "2194.",
  "atk-s0514a3:5516_0": "“Ekāyano ekapatho, sarā sobbhā ca passato;",
  "atk-s0514a3:5517_0": "Aññaṃ maggaṃ na passāmi, yena gaccheyya assamaṃ.",
  "atk-s0514a3:5518_0": "2195.",
  "atk-s0514a3:5519_0": "“Migā namatthu rājāno, kānanasmiṃ mahabbalā;",
  "atk-s0514a3:5520_0": "Dhammena bhātaro hotha, maggaṃ me detha yācitā.",
  "atk-s0514a3:5521_0": "2196.",
  "atk-s0514a3:5522_0": "“Avaruddhassāhaṃ bhariyā, rājaputtassa sirīmato;",
  "atk-s0514a3:5523_0": "Taṃ cāhaṃ nātimaññāmi, rāmaṃ sītāvanubbatā.",
  "atk-s0514a3:5524_0": "2197.",
  "atk-s0514a3:5525_0": "“Tumhe ca putte passatha, sāyaṃ saṃvesanaṃ pati;",
  "atk-s0514a3:5526_0": "Ahañca putte passeyyaṃ, jāliṃ kaṇhājinaṃ cubho.",
  "atk-s0514a3:5527_0": "2198.",
  "atk-s0514a3:5528_0": "“Bahuṃ cidaṃ mūlaphalaṃ, bhakkho cāyaṃ anappako;",
  "atk-s0514a3:5529_0": "Tato upaḍḍhaṃ dassāmi, maggaṃ me detha yācitā.",
  "atk-s0514a3:5530_0": "2199.",
  "atk-s0514a3:5531_0": "“Rājaputtī ca no mātā, rājaputto ca no pitā;",
  "atk-s0514a3:5532_0": "Dhammena bhātaro hotha, maggaṃ me detha yācitā”ti.",
  "atk-s0514a3:5533_0": "Tattha tassāti tassā mama.",
  "atk-s0514a3:5533_1": "Assamāgamanaṃ patīti assamaṃ paṭicca sandhāya āgacchantiyā.",
  "atk-s0514a3:5533_2": "Upaṭṭhahunti uṭṭhāya ṭhitā.",
  "atk-s0514a3:5533_3": "Te kira paṭhamaṃ paṭipāṭiyā nipajjitvā tāya āgamanakāle uṭṭhāya vijambhitvā maggaṃ rumbhantā paṭipāṭiyā tiriyaṃ aṭṭhaṃsu.",
  "atk-s0514a3:5533_4": "Yañca tesanti ahañca yaṃ ito mūlaphalāphalaṃ tesaṃ harissaṃ,",
  "atk-s0514a3:5533_5": "tameva vessantaro ca ubho puttakā cāti te tayopi janā bhuñjeyyuṃ,",
  "atk-s0514a3:5533_6": "aññaṃ tesaṃ bhojanaṃ natthi.",
  "atk-s0514a3:5533_7": "Anāyatinti anāgacchantiṃ maṃ ñatvā ekakova nūna dārake tosento nisinno.",
  "atk-s0514a3:5533_8": "Saṃvesanākāleti aññesu divasesu attano khādāpanapivāpanakāle khīrapītāvāti yathā khīrapītā migapotakā",
  "atk-s0514a3:5533_9": "khīratthāya kanditvā taṃ alabhitvā kandantāva niddaṃ okkamanti,",
  "atk-s0514a3:5533_10": "evaṃ me puttakā phalāphalatthāya kanditvā taṃ alabhitvā kandantāva niddaṃ upagatā bhavissantīti vadati.",
  "atk-s0514a3:5534_0": "Vāripītāvāti yathā pipāsitā migapotakā pānīyatthāya kanditvā taṃ alabhitvā kandantāva niddaṃ okkamantīti imināva nayena attho veditabbo.",
  "atk-s0514a3:5534_1": "Acchareti acchanti.",
  "atk-s0514a3:5534_2": "Paccuggatā maṃ tiṭṭhantīti maṃ paccuggatā hutvā tiṭṭhanti.",
  "atk-s0514a3:5534_3": "“Paccuggantunā”tipi pāṭho,",
  "atk-s0514a3:5534_4": "paccuggantvāti attho.",
  "atk-s0514a3:5534_5": "Ekāyanoti ekasseva ayano ekapadikamaggo.",
  "atk-s0514a3:5534_6": "Ekapathoti so ca ekova,",
  "atk-s0514a3:5534_7": "dutiyo natthi,",
  "atk-s0514a3:5534_8": "okkamitvā gantuṃ na sakkā. Kasmā?",
  "atk-s0514a3:5534_9": "Yasmā sarā sobbhā ca passato.",
  "atk-s0514a3:5534_10": "Migā namatthūti sā aññaṃ maggaṃ adisvā “ete yācitvā paṭikkamāpessāmī”ti phalapacchiṃ sīsato otāretvā añjaliṃ paggayha namassamānā evamāha.",
  "atk-s0514a3:5534_11": "Bhātaroti ahampi manussarājaputtī,",
  "atk-s0514a3:5534_12": "tumhīpi migarājaputtā,",
  "atk-s0514a3:5534_13": "iti me dhammena bhātaro hotha.",
  "atk-s0514a3:5535_0": "Avaruddhassāti raṭṭhato pabbājitassa.",
  "atk-s0514a3:5535_1": "Rāmaṃ sītāvanubbatāti yathā dasaratharājaputtaṃ rāmaṃ tassa kaniṭṭhabhaginī sītādevī tasseva aggamahesī",
  "atk-s0514a3:5535_2": "hutvā taṃ anubbatā patidevatā hutvā appamattā upaṭṭhāsi,",
  "atk-s0514a3:5535_3": "tathā ahampi vessantaraṃ upaṭṭhahāmi,",
  "atk-s0514a3:5535_4": "nātimaññāmīti vadati.",
  "atk-s0514a3:5535_5": "Tumhe cāti tumhe ca mayhaṃ maggaṃ datvā sāyaṃ gocaraggahaṇakāle putte passatha,",
  "atk-s0514a3:5535_6": "ahañca attano putte passeyyaṃ,",
  "atk-s0514a3:5535_7": "detha me magganthi yācati.",
  "atk-s0514a3:5536_0": "Atha te tayo devaputtā velaṃ oloketvā “idānissā maggaṃ dātuṃ velā”ti ñatvā uṭṭhāya apagacchiṃsu.",
  "atk-s0514a3:5536_1": "Tamatthaṃ pakāsento satthā āha –",
  "atk-s0514a3:5537_0": "2200.",
  "atk-s0514a3:5538_0": "“Tassā lālappamānāya, bahuṃ kāruññasañhitaṃ;",
  "atk-s0514a3:5539_0": "Sutvā nelapatiṃ vācaṃ, vāḷā panthā apakkamu”nti.",
  "atk-s0514a3:5540_0": "Tattha nelapatinti na elapatiṃ elapātavirahitaṃ visaṭṭhaṃ madhuravācaṃ.",
  "atk-s0514a3:5541_0": "Sāpi vāḷesu apagatesu assamaṃ agamāsi.",
  "atk-s0514a3:5541_1": "Tadā ca puṇṇamuposatho hoti.",
  "atk-s0514a3:5541_2": "Sā caṅkamanakoṭiṃ patvā yesu yesu ṭhānesu pubbe putte passati,",
  "atk-s0514a3:5541_3": "tesu tesu ṭhānesu apassantī āha –",
  "atk-s0514a3:5542_0": "2201.",
  "atk-s0514a3:5543_0": "“Imamhi naṃ padesamhi, puttakā paṃsukuṇṭhitā;",
  "atk-s0514a3:5544_0": "Paccuggatā maṃ tiṭṭhanti, vacchā bālāva mātaraṃ.",
  "atk-s0514a3:5545_0": "2202.",
  "atk-s0514a3:5546_0": "“Imamhi naṃ padesamhi, puttakā paṃsukuṇṭhitā;",
  "atk-s0514a3:5547_0": "Paccuggatā maṃ tiṭṭhanti, haṃsāvuparipallale.",
  "atk-s0514a3:5548_0": "2203.",
  "atk-s0514a3:5549_0": "“Imamhi naṃ padesamhi, puttakā paṃsukuṇṭhitā;",
  "atk-s0514a3:5550_0": "Paccuggatā maṃ tiṭṭhanti, assamassāvidūrato.",
  "atk-s0514a3:5551_0": "2204.",
  "atk-s0514a3:5552_0": "“Dve migā viya ukkaṇṇā, samantā mabhidhāvino;",
  "atk-s0514a3:5553_0": "Ānandino pamuditā, vaggamānāva kampare;",
  "atk-s0514a3:5554_0": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5555_0": "2205.",
  "atk-s0514a3:5556_0": "“Chakalīva migī chāpaṃ, pakkhī muttāva pañjarā;",
  "atk-s0514a3:5557_0": "Ohāya putte nikkhamiṃ, sīhīvāmisagiddhinī;",
  "atk-s0514a3:5558_0": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5559_0": "2206.",
  "atk-s0514a3:5560_0": "“Idaṃ nesaṃ padakkantaṃ, nāgānamiva pabbate;",
  "atk-s0514a3:5561_0": "Citakā parikiṇṇāyo, assamassāvidūrato;",
  "atk-s0514a3:5562_0": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5563_0": "2207.",
  "atk-s0514a3:5564_0": "“Vālikāyapi okiṇṇā, puttakā paṃsukuṇṭhitā;",
  "atk-s0514a3:5565_0": "Samantā abhidhāvanti, te na passāmi dārake.",
  "atk-s0514a3:5566_0": "2208.",
  "atk-s0514a3:5567_0": "“Ye maṃ pure paccuṭṭhenti, araññā dūramāyatiṃ;",
  "atk-s0514a3:5568_0": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5569_0": "2209.",
  "atk-s0514a3:5570_0": "“Chakaliṃva migiṃ chāpā, paccuggantuna mātaraṃ;",
  "atk-s0514a3:5571_0": "Dūre maṃ pavilokenti, te na passāmi dārake.",
  "atk-s0514a3:5572_0": "2210.",
  "atk-s0514a3:5573_0": "“Idaṃ nesaṃ kīḷanakaṃ, patitaṃ paṇḍubeluvaṃ;",
  "atk-s0514a3:5574_0": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5575_0": "2211.",
  "atk-s0514a3:5576_0": "“Thanā ca mayhime pūrā, uro ca sampadālati;",
  "atk-s0514a3:5577_0": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5578_0": "2212.",
  "atk-s0514a3:5579_0": "“Ucchaṅgeko vicināti, thanamekāvalambati;",
  "atk-s0514a3:5580_0": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5581_0": "2213.",
  "atk-s0514a3:5582_0": "“Yassu sāyanhasamayaṃ, puttakā paṃsukuṇṭhitā;",
  "atk-s0514a3:5583_0": "Ucchaṅge me vivattanti, te na passāmi dārake.",
  "atk-s0514a3:5584_0": "2214.",
  "atk-s0514a3:5585_0": "“Ayaṃ so assamo pubbe, samajjo paṭibhāti maṃ;",
  "atk-s0514a3:5586_0": "Tyajja putte apassantyā, bhamate viya assamo.",
  "atk-s0514a3:5587_0": "2215.",
  "atk-s0514a3:5588_0": "“Kimidaṃ appasaddova, assamo paṭibhāti maṃ;",
  "atk-s0514a3:5589_0": "Kākolāpi na vassanti, matā me nūna dārakā.",
  "atk-s0514a3:5590_0": "2216.",
  "atk-s0514a3:5591_0": "“Kimidaṃ appasaddova, assamo paṭibhāti maṃ;",
  "atk-s0514a3:5592_0": "Sakuṇāpi na vassanti, matā me nūna dārakā”ti.",
  "atk-s0514a3:5593_0": "Tattha nanti nipātamattaṃ.",
  "atk-s0514a3:5593_1": "Paṃsukuṇṭhitāti paṃsumakkhitā.",
  "atk-s0514a3:5593_2": "Paccuggatā manti maṃ paccuggatā hutvā.",
  "atk-s0514a3:5593_3": "“Paccuggantunā”tipi pāṭho,",
  "atk-s0514a3:5593_4": "paccuggantvāicceva attho.",
  "atk-s0514a3:5593_5": "Ukkaṇṇāti yathā migapotakā mātaraṃ disvā kaṇṇe ukkhipitvā gīvaṃ pasāretvā mātaraṃ upagantvā haṭṭhatuṭṭhā samantā abhidhāvino.",
  "atk-s0514a3:5593_6": "Vaggamānāva kamparetivajjamānāyeva mātu hadayamaṃsaṃ kampenti viya evaṃ pubbe mama puttā.",
  "atk-s0514a3:5593_7": "Tyajjāti te ajja na passāmi.",
  "atk-s0514a3:5593_8": "Chakalīva migī chāpanti yathā chakalī ca migī ca pañjarasaṅkhātā kulāvakā muttā pakkhī ca āmisagiddhinī",
  "atk-s0514a3:5593_9": "sīhī ca attano chāpaṃ ohāya gocarāya pakkamanti,",
  "atk-s0514a3:5593_10": "tathāhampi ohāya putte gocarāya nikkhaminti vadati.",
  "atk-s0514a3:5593_11": "Idaṃ nesaṃ padakkantanti vassāratte sānupabbate nāgānaṃ padavalañjaṃ viya idaṃ nesaṃ kīḷanaṭṭhāne ādhāvanaparidhāvanapadakkantaṃ paññāyati.",
  "atk-s0514a3:5593_12": "Citakāti sañcitanicitā kavālukapuñjā.",
  "atk-s0514a3:5593_13": "Parikiṇṇāyoti vippakiṇṇāyo.",
  "atk-s0514a3:5593_14": "Samantā mabhidhāvantīti aññesu divasesu samantā abhidhāvanti.",
  "atk-s0514a3:5594_0": "Paccuṭṭhentīti paccuggacchanti.",
  "atk-s0514a3:5594_1": "Dūramāyatinti dūrato āgacchantiṃ.",
  "atk-s0514a3:5594_2": "Chakaliṃva migiṃ chāpāti attano mātaraṃ chakaliṃ viya migiṃ viya ca chāpā.",
  "atk-s0514a3:5594_3": "Idaṃ nesaṃ kīḷanakanti hatthirūpakādīhi kīḷantānaṃ idañca tesaṃ hatthato suvaṇṇavaṇṇaṃ kīḷanabeluvaṃ parigaḷitvā patitaṃ.",
  "atk-s0514a3:5594_4": "Mayhimeti mayhaṃ ime thanā ca khīrassa pūrā.",
  "atk-s0514a3:5594_5": "Uro ca sampadālatīti hadayañca phalati.",
  "atk-s0514a3:5594_6": "Ucchaṅge me vivattantīti mama ucchaṅge āvattanti vivattanti.",
  "atk-s0514a3:5594_7": "Samajjo paṭibhāti manti samajjaṭṭhānaṃ viya mayhaṃ upaṭṭhāti.",
  "atk-s0514a3:5594_8": "Tyajjāti te ajja.",
  "atk-s0514a3:5594_9": "Apassantyāti apassantiyā mama.",
  "atk-s0514a3:5594_10": "Bhamate viyāti kulālacakkaṃ viya bhamati.",
  "atk-s0514a3:5594_11": "Kākolāti vanakākā.",
  "atk-s0514a3:5594_12": "Matā nūnāti addhā matā vā kenaci nītā vā bhavissanti.",
  "atk-s0514a3:5594_13": "Sakuṇāti avasesasakuṇā.",
  "atk-s0514a3:5595_0": "Iti sā vilapantī mahāsattassa santikaṃ gantvā phalapacchiṃ otāretvā mahāsattaṃ tuṇhimāsīnaṃ disvā dārake cassa santike apassantī āha –",
  "atk-s0514a3:5596_0": "2217.",
  "atk-s0514a3:5597_0": "“Kimidaṃ tuṇhibhūtosi, api ratteva me mano;",
  "atk-s0514a3:5598_0": "Kākolāpi na vassanti, matā me nūna dārakā.",
  "atk-s0514a3:5599_0": "2218.",
  "atk-s0514a3:5600_0": "“Kimidaṃ tuṇhibhūtosi, api ratteva me mano;",
  "atk-s0514a3:5601_0": "Sakuṇāpi na vassanti, matā me nūna dārakā.",
  "atk-s0514a3:5602_0": "2219.",
  "atk-s0514a3:5603_0": "“Kacci nu me ayyaputta, migā khādiṃsu dārake;",
  "atk-s0514a3:5604_0": "Araññe iriṇe vivane, kena nītā me dārakā.",
  "atk-s0514a3:5605_0": "2220.",
  "atk-s0514a3:5606_0": "“Adu te pahitā dūtā, adu suttā piyaṃvadā;",
  "atk-s0514a3:5607_0": "Adu bahi no nikkhantā, khiḍḍāsu pasutā nu te.",
  "atk-s0514a3:5608_0": "2221.",
  "atk-s0514a3:5609_0": "“Nevāsaṃ kesā dissanti, hatthapādā ca jālino;",
  "atk-s0514a3:5610_0": "Sakuṇānañca opāto, kena nītā me dārakā”ti.",
  "atk-s0514a3:5611_0": "Tattha api ratteva me manoti api balavapaccūse supinaṃ passantiyā viya me mano.",
  "atk-s0514a3:5611_1": "Migāti sīhādayo vāḷamigā.",
  "atk-s0514a3:5611_2": "Iriṇeti niroje.",
  "atk-s0514a3:5611_3": "Vivaneti vivitte.",
  "atk-s0514a3:5611_4": "Dūtāti adu jetuttaranagare sivirañño santikaṃ tayā dūtā katvā pesitā.",
  "atk-s0514a3:5611_5": "Suttāti antopaṇṇasālaṃ pavisitvā sayitā.",
  "atk-s0514a3:5611_6": "Adu bahi noti adu te dārakā khiḍḍāpasutā hutvā bahi nikkhantāti pucchati.",
  "atk-s0514a3:5611_7": "Nevāsaṃ kesā dissantīti sāmi vessantara,",
  "atk-s0514a3:5611_8": "neva tesaṃ kāḷañjanavaṇṇā kesā dissanti.",
  "atk-s0514a3:5611_9": "Jālinoti kañcanajālavicittā hatthapādā.",
  "atk-s0514a3:5611_10": "Sakuṇānañca opātoti himavantapadese hatthiliṅgasakuṇā nāma atthi,",
  "atk-s0514a3:5611_11": "te opatitvā ādāya ākāseneva gacchanti.",
  "atk-s0514a3:5611_12": "Tena taṃ pucchāmi “kiṃ tehi sakuṇehi nītā,",
  "atk-s0514a3:5611_13": "ito aññesampi kesañci tesaṃ sakuṇānaṃ viya opāto jāto, akkhāhi,",
  "atk-s0514a3:5611_14": "kena nītā me dārakā”ti?",
  "atk-s0514a3:5612_0": "Evaṃ vuttepi mahāsatto na kiñci āha.",
  "atk-s0514a3:5612_1": "Atha naṃ sā “deva,",
  "atk-s0514a3:5612_2": "kasmā mayā saddhiṃ na kathesi,",
  "atk-s0514a3:5612_3": "ko mama doso”ti vatvā āha –",
  "atk-s0514a3:5613_0": "2222.",
  "atk-s0514a3:5614_0": "“Idaṃ tato dukkhataraṃ, sallaviddho yathā vaṇo;",
  "atk-s0514a3:5615_0": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5616_0": "2223.",
  "atk-s0514a3:5617_0": "“Idampi dutiyaṃ sallaṃ, kampeti hadayaṃ mama;",
  "atk-s0514a3:5618_0": "Yañca putte na passāmi, tvañca maṃ nābhibhāsasi.",
  "atk-s0514a3:5619_0": "2224.",
  "atk-s0514a3:5620_0": "“Ajjeva me imaṃ rattiṃ, rājaputta na saṃsati;",
  "atk-s0514a3:5621_0": "Maññe okkantasantaṃ maṃ, pāto dakkhisi no mata”nti.",
  "atk-s0514a3:5622_0": "Tattha idaṃ tato dukkhataranti sāmi vessantara,",
  "atk-s0514a3:5622_1": "yaṃ mama raṭṭhā pabbājitāya araññe vasantiyā putte ca apassantiyā dukkhaṃ,",
  "atk-s0514a3:5622_2": "idaṃ tava mayā saddhiṃ akathanaṃ mayhaṃ tato dukkhataraṃ.",
  "atk-s0514a3:5622_3": "Tvañhi maṃ aggidaḍḍhaṃ paṭidahanto viya papātā patitaṃ daṇḍena pothento viya sallena vaṇaṃ vijjhanto viya tuṇhībhāvena kilamesi.",
  "atk-s0514a3:5622_4": "Idañhi me hadayaṃ sallaviddho yathā vaṇo tatheva kampati ceva rujati ca.",
  "atk-s0514a3:5622_5": "“Sampaviddho”tipi pāṭho,",
  "atk-s0514a3:5622_6": "sampatividdhoti attho.",
  "atk-s0514a3:5622_7": "Okkantasantaṃ manti apagatajīvitaṃ maṃ.",
  "atk-s0514a3:5622_8": "Dakkhisi no matanti ettha no-",
  "atk-s0514a3:5622_9": "kāro nipātamatto,",
  "atk-s0514a3:5622_10": "mataṃ maṃ kālasseva tvaṃ passissasīti attho.",
  "atk-s0514a3:5623_0": "Atha mahāsatto “kakkhaḷakathāya naṃ puttasokaṃ jahāpessāmī”ti cintetvā imaṃ gāthamāha –",
  "atk-s0514a3:5624_0": "2225.",
  "atk-s0514a3:5625_0": "“Nūna maddī varārohā, rājaputtī yasassinī;",
  "atk-s0514a3:5626_0": "Pāto gatāsi uñchāya, kimidaṃ sāyamāgatā”ti.",
  "atk-s0514a3:5627_0": "Tattha kimidaṃ sāyamāgatāti “maddi,",
  "atk-s0514a3:5627_1": "tvaṃ abhirūpā pāsādikā,",
  "atk-s0514a3:5627_2": "himavante ca nāma bahū vanacarakā tāpasavijjādharādayo vicaranti.",
  "atk-s0514a3:5627_3": "Ko jānāti,",
  "atk-s0514a3:5627_4": "kiṃ bhavissati,",
  "atk-s0514a3:5627_5": "kiñci tayā kataṃ,",
  "atk-s0514a3:5627_6": "tvaṃ pātova gantvā kimidaṃ sāyamāgacchasi,",
  "atk-s0514a3:5627_7": "daharakumārake ohāya araññagatitthiyo nāma sasāmikitthiyo evarūpā na honti,",
  "atk-s0514a3:5627_8": "‘kā nu kho me dārakānaṃ pavatti,",
  "atk-s0514a3:5627_9": "kiṃ vā me sāmiko cintessatī’ti ettakampi te nāhosi.",
  "atk-s0514a3:5627_10": "Tvaṃ pātova gantvā candālokena āgacchasi,",
  "atk-s0514a3:5627_11": "mama duggatabhāvassevesa doso”ti tajjetvā vañcetvā kathesi.",
  "atk-s0514a3:5628_0": "Sā tassa kathaṃ sutvā āha –",
  "atk-s0514a3:5629_0": "2226.",
  "atk-s0514a3:5630_0": "“Nanu tvaṃ saddamassosi, ye saraṃ pātumāgatā;",
  "atk-s0514a3:5631_0": "Sīhassapi nadantassa, byagghassa ca nikujjitaṃ.",
  "atk-s0514a3:5632_0": "2227.",
  "atk-s0514a3:5633_0": "“Ahu pubbanimittaṃ me, vicarantyā brahāvane;",
  "atk-s0514a3:5634_0": "Khaṇitto me hatthā patito, uggīvañcāpi aṃsato.",
  "atk-s0514a3:5635_0": "2228.",
  "atk-s0514a3:5636_0": "“Tadāhaṃ byathitā bhītā, puthu katvāna añjaliṃ;",
  "atk-s0514a3:5637_0": "Sabbadisā namassissaṃ, api sotthi ito siyā.",
  "atk-s0514a3:5638_0": "2229.",
  "atk-s0514a3:5639_0": "“Mā heva no rājaputto, hato sīhena dīpinā;",
  "atk-s0514a3:5640_0": "Dārakā vā parāmaṭṭhā, acchakokataracchihi.",
  "atk-s0514a3:5641_0": "2230.",
  "atk-s0514a3:5642_0": "“Sīho byaggho ca dīpi ca, tayo vāḷā vane migā;",
  "atk-s0514a3:5643_0": "Te maṃ pariyāvaruṃ maggaṃ, tena sāyamhi āgatā”ti.",
  "atk-s0514a3:5644_0": "Tattha ye saraṃ pātumāgatāti ye pānīyaṃ pātuṃ imaṃ saraṃ āgatā.",
  "atk-s0514a3:5644_1": "Byagghassa cāti byagghassa ca aññesaṃ hatthiādīnaṃ catuppadānañceva sakuṇasaṅghassa ca nikūjitaṃ ekaninnādasaddaṃ kiṃ tvaṃ na assosīti pucchati.",
  "atk-s0514a3:5644_2": "So pana mahāsattena puttānaṃ dinnavelāya saddo ahosi.",
  "atk-s0514a3:5644_3": "Ahu pubbanimittaṃ meti deva,",
  "atk-s0514a3:5644_4": "imassa me dukkhassa anubhavanatthāya pubbanimittaṃ ahosi.",
  "atk-s0514a3:5644_5": "Uggīvanti aṃsakūṭe pacchilagganakaṃ.",
  "atk-s0514a3:5644_6": "Puthūti visuṃ visuṃ.",
  "atk-s0514a3:5644_7": "Sabbadisā namassissanti sabbā dasa disā namassiṃ.",
  "atk-s0514a3:5644_8": "Mā heva noti amhākaṃ rājaputto sīhādīhi hato mā hotu,",
  "atk-s0514a3:5644_9": "dārakāpi acchādīhi parāmaṭṭhā mā hontūti patthayantī namassissaṃ.",
  "atk-s0514a3:5644_10": "Te maṃ pariyāvaruṃ magganti sāmi vessantara,",
  "atk-s0514a3:5644_11": "ahaṃ “imāni ca bhīsanakāni mahantāni,",
  "atk-s0514a3:5644_12": "dussupino ca me diṭṭho,",
  "atk-s0514a3:5644_13": "ajja sakālasseva gamissāmī”ti kampamānā mūlaphalāphalāni upadhāresiṃ,",
  "atk-s0514a3:5644_14": "atha me phalitarukkhāpi aphalā viya aphalā ca phalino viya dissanti,",
  "atk-s0514a3:5644_15": "kicchena phalāphalāni gahetvā giridvāraṃ sampāpuṇiṃ.",
  "atk-s0514a3:5644_16": "Atha te sīhādayo maṃ disvā maggaṃ paṭipāṭiyā rumbhitvā aṭṭhaṃsu.",
  "atk-s0514a3:5644_17": "Tena sāyaṃ āgatāmhi,",
  "atk-s0514a3:5644_18": "khamāhi me, sāmīti.",
  "atk-s0514a3:5645_0": "Mahāsatto tāya saddhiṃ ettakameva kathaṃ vatvā yāva aruṇuggamanā na kiñci kathesi.",
  "atk-s0514a3:5645_1": "Tato paṭṭhāya maddī nānappakārakaṃ vilapantī āha –",
  "atk-s0514a3:5646_0": "2231.",
  "atk-s0514a3:5647_0": "“Ahaṃ patiñca putte ca, āceramiva māṇavo;",
  "atk-s0514a3:5648_0": "Anuṭṭhitā divārattiṃ, jaṭinī brahmacārinī.",
  "atk-s0514a3:5649_0": "2232.",
  "atk-s0514a3:5650_0": "“Ajināni paridahitvā, vanamūlaphalahāriyā;",
  "atk-s0514a3:5651_0": "Vicarāmi divārattiṃ, tumhaṃ kāmā hi puttakā.",
  "atk-s0514a3:5652_0": "2233.",
  "atk-s0514a3:5653_0": "“Ahaṃ suvaṇṇahaliddiṃ, ābhataṃ paṇḍubeluvaṃ;",
  "atk-s0514a3:5654_0": "Rukkhapakkāni cāhāsiṃ, ime vo putta kīḷanā.",
  "atk-s0514a3:5655_0": "2234.",
  "atk-s0514a3:5656_0": "“Imaṃ mūḷālivattakaṃ, sālukaṃ ciñcabhedakaṃ;",
  "atk-s0514a3:5657_0": "Bhuñja khuddehi saṃyuttaṃ, saha puttehi khattiya.",
  "atk-s0514a3:5658_0": "2235.",
  "atk-s0514a3:5659_0": "“Padumaṃ jālino dehi, kumudañca kumāriyā;",
  "atk-s0514a3:5660_0": "Māline passa naccante, sivi puttāni avhaya.",
  "atk-s0514a3:5661_0": "2236.",
  "atk-s0514a3:5662_0": "“Tato kaṇhājināyapi, nisāmehi rathesabha;",
  "atk-s0514a3:5663_0": "Mañjussarāya vagguyā, assamaṃ upayantiyā.",
  "atk-s0514a3:5664_0": "2237.",
  "atk-s0514a3:5665_0": "“Samānasukhadukkhamhā, raṭṭhā pabbājitā ubho;",
  "atk-s0514a3:5666_0": "Api sivi putte passesi, jāliṃ kaṇhājinaṃ cubho.",
  "atk-s0514a3:5667_0": "2238.",
  "atk-s0514a3:5668_0": "“Samaṇe brāhmaṇe nūna, brahmacariyaparāyaṇe;",
  "atk-s0514a3:5669_0": "Ahaṃ loke abhissapiṃ, sīlavante bahussute;",
  "atk-s0514a3:5670_0": "Tyajja putte na passāmi, jāliṃ kaṇhājinaṃ cubho”ti.",
  "atk-s0514a3:5671_0": "Tattha āceramiva māṇavoti vattasampanno antevāsiko ācariyaṃ viya paṭijaggati.",
  "atk-s0514a3:5671_1": "Anuṭṭhitāti pāricariyānuṭṭhānena anuṭṭhitā appamattā hutvā paṭijaggāmi.",
  "atk-s0514a3:5671_2": "Tumhaṃ kāmāti tumhākaṃ kāmena tumhe patthayantī.",
  "atk-s0514a3:5671_3": "Puttakāti kumāre ālapantī paridevati.",
  "atk-s0514a3:5671_4": "Suvaṇṇahaliddinti puttakā ahaṃ tumhākaṃ nhāpanatthāya suvaṇṇavaṇṇaṃ haliddiṃ ghaṃsitvā ādāya āgatā.",
  "atk-s0514a3:5671_5": "Paṇḍubeluvanti kīḷanatthāya ca vo idaṃ suvaṇṇavaṇṇaṃ beluvapakkaṃ mayā ābhataṃ.",
  "atk-s0514a3:5671_6": "Rukkhapakkānīti tumhākaṃ kīḷanatthāya aññānipi manāpāni rukkhaphalāni āhāsiṃ.",
  "atk-s0514a3:5671_7": "Ime voti puttakā ime vo kīḷanāti vadati.",
  "atk-s0514a3:5671_8": "Mūḷālivattakanti mūḷālakuṇḍalakaṃ.",
  "atk-s0514a3:5671_9": "Sālukanti idaṃ uppalādisālukampi me bahu ābhataṃ.",
  "atk-s0514a3:5671_10": "Ciñcabhedakanti siṅghāṭakaṃ.",
  "atk-s0514a3:5671_11": "Bhuñjāti idaṃ sabbaṃ khuddamadhunā saṃyuttaṃ puttehi saddhiṃ bhuñjāhīti paridevati.",
  "atk-s0514a3:5671_12": "Sivi puttāni avhayāti sāmi sivirāja,",
  "atk-s0514a3:5671_13": "paṇṇasālāya sayāpitaṭṭhānato sīghaṃ puttake pakkosāhi.",
  "atk-s0514a3:5671_14": "Api sivi putte passesīti sāmi sivirāja,",
  "atk-s0514a3:5671_15": "api putte passasi,",
  "atk-s0514a3:5671_16": "sace passasi,",
  "atk-s0514a3:5671_17": "mama dassehi,",
  "atk-s0514a3:5671_18": "kiṃ maṃ ativiya kilamesi.",
  "atk-s0514a3:5671_19": "Abhissapinti tumhākaṃ puttadhītaro mā passitthāti evaṃ nūna akkosinti.",
  "atk-s0514a3:5672_0": "Evaṃ vilapamānāyapi tāya saddhiṃ mahāsatto na kiñci kathesi.",
  "atk-s0514a3:5672_1": "Sā tasmiṃ akathente kampamānā candālokena putte vicinantī yesu yesu jamburukkhādīsu pubbe kīḷiṃsu,",
  "atk-s0514a3:5672_2": "tāni tāni patvā paridevantī āha –",
  "atk-s0514a3:5673_0": "2239.",
  "atk-s0514a3:5674_0": "“Ime te jambukā rukkhā, vedisā sinduvārakā;",
  "atk-s0514a3:5675_0": "Vividhāni rukkhajātāni, te kumārā na dissare.",
  "atk-s0514a3:5676_0": "2240.",
  "atk-s0514a3:5677_0": "“Assatthā panasā ceme, nigrodhā ca kapitthanā;",
  "atk-s0514a3:5678_0": "Vividhāni phalajātāni, te kumārā na dissare.",
  "atk-s0514a3:5679_0": "2241.",
  "atk-s0514a3:5680_0": "“Ime tiṭṭhanti ārāmā, ayaṃ sītūdakā nadī;",
  "atk-s0514a3:5681_0": "Yatthassu pubbe kīḷiṃsu, te kumārā na dissare.",
  "atk-s0514a3:5682_0": "2242.",
  "atk-s0514a3:5683_0": "“Vividhāni pupphajātāni, asmiṃ uparipabbate;",
  "atk-s0514a3:5684_0": "Yānassu pubbe dhāriṃsu, te kumārā na dissare.",
  "atk-s0514a3:5685_0": "2243.",
  "atk-s0514a3:5686_0": "“Vividhāni phalajātāni, asmiṃ uparipabbate;",
  "atk-s0514a3:5687_0": "Yānassu pubbe bhuñjiṃsu, te kumārā na dissare.",
  "atk-s0514a3:5688_0": "2244.",
  "atk-s0514a3:5689_0": "“Ime te hatthikā assā, balibaddā ca te ime;",
  "atk-s0514a3:5690_0": "Yehissu pubbe kīḷiṃsu, te kumārā na dissare”ti.",
  "atk-s0514a3:5691_0": "Tattha ime te hatthikāti sā pabbatūpari dārake adisvā paridevamānā tato oruyha puna assamapadaṃ āgantvā",
  "atk-s0514a3:5691_1": "tattha te upadhārentī tesaṃ kīḷanabhaṇḍakāni disvā evamāha.",
  "atk-s0514a3:5692_0": "Athassā paridevanasaddena ceva padasaddena ca migapakkhino caliṃsu. Sā te disvā āha –",
  "atk-s0514a3:5693_0": "2245.",
  "atk-s0514a3:5694_0": "“Ime sāmā sasolūkā, bahukā kadalīmigā;",
  "atk-s0514a3:5695_0": "Yehissu pubbe kīḷiṃsu, te kumārā na dissare.",
  "atk-s0514a3:5696_0": "2246.",
  "atk-s0514a3:5697_0": "“Ime haṃsā ca koñcā ca, mayūrā citrapekhuṇā;",
  "atk-s0514a3:5698_0": "Yehissu pubbe kīḷiṃsu, te kumārā na dissare”ti.",
  "atk-s0514a3:5699_0": "Tattha sāmāti khuddakā sāmā suvaṇṇamigā. Sasolūkāti sasā ca ulūkā ca.",
  "atk-s0514a3:5700_0": "Sā assamapade piyaputte adisvā nikkhamitvā pupphitavanaghaṭaṃ pavisitvā taṃ taṃ ṭhānaṃ olokentī āha –",
  "atk-s0514a3:5701_0": "2247.",
  "atk-s0514a3:5702_0": "“Imā tā vanagumbāyo, pupphitā sabbakālikā;",
  "atk-s0514a3:5703_0": "Yatthassu pubbe kīḷiṃsu, te kumārā na dissare.",
  "atk-s0514a3:5704_0": "2248.",
  "atk-s0514a3:5705_0": "“Imā tā pokkharaṇī rammā, cakkavākūpakūjitā;",
  "atk-s0514a3:5706_0": "Mandālakehi sañchannā, padumuppalakehi ca;",
  "atk-s0514a3:5707_0": "Yatthassu pubbe kīḷiṃsu, te kumārā na dissare”ti.",
  "atk-s0514a3:5708_0": "Tattha vanagumbāyoti vanaghaṭāyo.",
  "atk-s0514a3:5709_0": "Sā katthaci piyaputte adisvā puna mahāsattassa santikaṃ āgantvā taṃ dummukhaṃ nisinnaṃ disvā āha –",
  "atk-s0514a3:5710_0": "2249.",
  "atk-s0514a3:5711_0": "“Na te kaṭṭhāni bhinnāni, na te udakamāhaṭaṃ;",
  "atk-s0514a3:5712_0": "Aggipi te na hāpito, kiṃ nu mandova jhāyasi.",
  "atk-s0514a3:5713_0": "2250.",
  "atk-s0514a3:5714_0": "“Piyo piyena saṅgamma, samo me byapahaññati;",
  "atk-s0514a3:5715_0": "Tyajja putte na passāmi, jāliṃ kaṇhājinaṃ cubho”ti.",
  "atk-s0514a3:5716_0": "Tattha na hāpitoti na jalito.",
  "atk-s0514a3:5716_1": "Idaṃ vuttaṃ hoti – sāmi,",
  "atk-s0514a3:5716_2": "tvaṃ pubbe kaṭṭhāni bhindasi,",
  "atk-s0514a3:5716_3": "udakaṃ āharitvā ṭhapesi,",
  "atk-s0514a3:5716_4": "aṅgārakapalle aggiṃ karosi,",
  "atk-s0514a3:5716_5": "ajja tesu ekampi akatvā kiṃ nu mandova jhāyasi,",
  "atk-s0514a3:5716_6": "tava kiriyā mayhaṃ na ruccatīti.",
  "atk-s0514a3:5716_7": "Piyo piyenāti vessantaro mayhaṃ piyo,",
  "atk-s0514a3:5716_8": "ito me piyataro natthi,",
  "atk-s0514a3:5716_9": "iminā me piyena saṅgamma samāgantvā pubbe samo me byapahaññati dukkhaṃ vigacchati,",
  "atk-s0514a3:5716_10": "ajja pana me imaṃ passantiyāpi soko na vigacchati,",
  "atk-s0514a3:5716_11": "kiṃ nu kho kāraṇanti.",
  "atk-s0514a3:5716_12": "Tyajjāti hotu,",
  "atk-s0514a3:5716_13": "diṭṭhaṃ me kāraṇaṃ,",
  "atk-s0514a3:5716_14": "te ajja putte na passāmi,",
  "atk-s0514a3:5716_15": "tena me imaṃ passantiyāpi soko na vigacchatīti.",
  "atk-s0514a3:5717_0": "Tāya evaṃ vuttepi mahāsatto tuṇhībhūtova nisīdi.",
  "atk-s0514a3:5717_1": "Sā tasmiṃ akathente sokasamappitā pahaṭakukkuṭī viya kampamānā puna paṭhamaṃ vicaritaṭṭhānāni vicaritvā mahāsattassa santikaṃ paccāgantvā āha –",
  "atk-s0514a3:5718_0": "2251.",
  "atk-s0514a3:5719_0": "“Na kho no deva passāmi, yena te nīhatā matā;",
  "atk-s0514a3:5720_0": "Kākolāpi na vassanti, matā me nūna dārakā.",
  "atk-s0514a3:5721_0": "2252.",
  "atk-s0514a3:5722_0": "“Na kho no deva passāmi, yena te nīhatā matā;",
  "atk-s0514a3:5723_0": "Sakuṇāpi na vassanti, matā me nūna dārakā”ti.",
  "atk-s0514a3:5724_0": "Tattha na kho noti deva,",
  "atk-s0514a3:5724_1": "na kho amhākaṃ putte passāmi.",
  "atk-s0514a3:5724_2": "Yena te nīhatāti kenaci tesaṃ nīhatabhāvampi na jānāmīti adhippāyenevamāha.",
  "atk-s0514a3:5725_0": "Evaṃ vuttepi mahāsatto na kiñci kathesiyeva.",
  "atk-s0514a3:5725_1": "Sā puttasokena phuṭṭhā putte upadhārentī tatiyampi tāni tāni ṭhānāni vātavegena vicari.",
  "atk-s0514a3:5725_2": "Tāya ekarattiṃ vicaritaṭṭhānaṃ pariggayhamānaṃ pannarasayojanamattaṃ ahosi.",
  "atk-s0514a3:5725_3": "Atha ratti vibhāsi,",
  "atk-s0514a3:5725_4": "aruṇodayo jāto.",
  "atk-s0514a3:5725_5": "Sā puna gantvā mahāsattassa santike ṭhitā paridevi.",
  "atk-s0514a3:5725_6": "Tamatthaṃ pakāsento satthā āha –",
  "atk-s0514a3:5726_0": "2253.",
  "atk-s0514a3:5727_0": "“Sā tattha paridevitvā, pabbatāni vanāni ca;",
  "atk-s0514a3:5728_0": "Punadevassamaṃ gantvā, rodi sāmikasantike.",
  "atk-s0514a3:5729_0": "2254.",
  "atk-s0514a3:5730_0": "“Na kho no deva passāmi, yena te nīhatā matā;",
  "atk-s0514a3:5731_0": "Kākolāpi na vassanti, matā me nūna dārakā.",
  "atk-s0514a3:5732_0": "2255.",
  "atk-s0514a3:5733_0": "“Na kho no deva passāmi, yena te nīhatā matā;",
  "atk-s0514a3:5734_0": "Sakuṇāpi na vassanti, matā me nūna dārakā.",
  "atk-s0514a3:5735_0": "2256.",
  "atk-s0514a3:5736_0": "“Nu kho no deva passāmi, yena te nīhatā matā;",
  "atk-s0514a3:5737_0": "Vicarantī rukkhamūlesu, pabbatesu guhāsu ca.",
  "atk-s0514a3:5738_0": "2257.",
  "atk-s0514a3:5739_0": "“Iti maddī varārohā, rājaputtī yasassinī;",
  "atk-s0514a3:5740_0": "Bāhā paggayha kanditvā, tattheva patitā chamā”ti.",
  "atk-s0514a3:5741_0": "Tattha sāmikasantiketi bhikkhave,",
  "atk-s0514a3:5741_1": "sā maddī tattha vaṅkapabbatakucchiyaṃ sānupabbatāni vanāni ca vicarantī paridevitvā puna gantvā sāmikaṃ",
  "atk-s0514a3:5741_2": "nissāya tassa santike ṭhitā puttānaṃ atthāya rodi,",
  "atk-s0514a3:5741_3": "“na kho no”tiādīni vadantī paridevīti attho.",
  "atk-s0514a3:5741_4": "Iti maddī varārohāti bhikkhave,",
  "atk-s0514a3:5741_5": "evaṃ sā uttamarūpadharā varārohā maddī rukkhamūlādīsu vicarantī dārake adisvā “nissaṃsayaṃ matā bhavissantī”ti",
  "atk-s0514a3:5741_6": "bāhā paggayha kanditvā tattheva vessantarassa pādamūle chinnasuvaṇṇakadalī viya chamāyaṃ pati.",
  "atk-s0514a3:5742_0": "Atha mahāsatto “matā maddī”ti saññāya kampamāno “aṭṭhāne padese matā maddī.",
  "atk-s0514a3:5742_1": "Sace hissā jetuttaranagare kālakiriyā abhavissa,",
  "atk-s0514a3:5742_2": "mahanto parivāro abhavissa,",
  "atk-s0514a3:5742_3": "dve raṭṭhāni caleyyuṃ.",
  "atk-s0514a3:5742_4": "Ahaṃ pana araññe ekakova,",
  "atk-s0514a3:5742_5": "kiṃ nu kho karissāmī”ti uppannabalavasokopi satiṃ paccupaṭṭhāpetvā “jānissāmi tāvā”ti uṭṭhāya tassā hadaye",
  "atk-s0514a3:5742_6": "hatthaṃ ṭhapetvā santāpapavattiṃ ñatvā kamaṇḍalunā udakaṃ āharitvā satta māse kāyasaṃsaggaṃ anāpannapubbopi",
  "atk-s0514a3:5742_7": "balavasokena pabbajitabhāvaṃ sallakkhetuṃ asakkonto assupuṇṇehi nettehi tassā sīsaṃ ukkhipitvā ūrūsu",
  "atk-s0514a3:5742_8": "ṭhapetvā udakena paripphositvā mukhañca hadayañca parimajjanto nisīdi.",
  "atk-s0514a3:5742_9": "Maddīpi kho thokaṃ vītināmetvā satiṃ paṭilabhitvā hirottappaṃ paccupaṭṭhāpetvā uṭṭhāya mahāsattaṃ vanditvā “sāmi vessantara,",
  "atk-s0514a3:5742_10": "dārakā te kuhiṃ gatā”ti āha. “Devi,",
  "atk-s0514a3:5742_11": "ekassa brāhmaṇassa dāsatthāya dinnā”ti.",
  "atk-s0514a3:5742_12": "Tamatthaṃ pakāsento satthā āha –",
  "atk-s0514a3:5743_0": "2258.",
  "atk-s0514a3:5744_0": "“Tamajjhapattaṃ rājaputtiṃ, udakenābhisiñcatha;",
  "atk-s0514a3:5745_0": "Assatthaṃ naṃ viditvāna, atha naṃ etadabravī”ti.",
  "atk-s0514a3:5746_0": "Tattha ajjhapattanti attano santikaṃ pattaṃ,",
  "atk-s0514a3:5746_1": "pādamūle patitvā visaññibhūtanti attho.",
  "atk-s0514a3:5746_2": "Etadabravīti etaṃ “ekassa me brāhmaṇassa dāsatthāya dinnā”ti vacanaṃ abravi.",
  "atk-s0514a3:5747_0": "Tato tāya “deva,",
  "atk-s0514a3:5747_1": "putte brāhmaṇassa datvā mama sabbarattiṃ paridevitvā vicarantiyā kiṃ nācikkhasī”ti vutte mahāsatto āha –",
  "atk-s0514a3:5748_0": "2259.",
  "atk-s0514a3:5749_0": "“Ādiyeneva te maddi, dukkhaṃ nakkhātumicchisaṃ;",
  "atk-s0514a3:5750_0": "Daliddo yācako vuḍḍho, brāhmaṇo gharamāgato.",
  "atk-s0514a3:5751_0": "2260.",
  "atk-s0514a3:5752_0": "“Tassa dinnā mayā puttā, maddi mā bhāyi assasa;",
  "atk-s0514a3:5753_0": "Maṃ passa maddi mā putte, mā bāḷhaṃ paridevasi;",
  "atk-s0514a3:5754_0": "Lacchāma putte jīvantā, arogā ca bhavāmase.",
  "atk-s0514a3:5755_0": "2261.",
  "atk-s0514a3:5756_0": "“Putte pasuñca dhaññañca, yañca aññaṃ ghare dhanaṃ;",
  "atk-s0514a3:5757_0": "Dajjā sappuriso dānaṃ, disvā yācakamāgataṃ;",
  "atk-s0514a3:5758_0": "Anumodāhi me maddi, puttake dānamuttama”nti.",
  "atk-s0514a3:5759_0": "Tattha ādiyenevāti ādikeneva.",
  "atk-s0514a3:5759_1": "Idaṃ vuttaṃ hoti –",
  "atk-s0514a3:5759_2": "sace te ahaṃ āditova tamatthaṃ ācikkhissaṃ,",
  "atk-s0514a3:5759_3": "tato tava sokaṃ sandhāretuṃ asakkontiyā hadayaṃ phaleyya,",
  "atk-s0514a3:5759_4": "tasmā ādikeneva te maddi dukkhaṃ na akkhātuṃ icchissanti.",
  "atk-s0514a3:5759_5": "Gharamāgatoti imaṃ amhākaṃ vasanaṭṭhānaṃ āgato.",
  "atk-s0514a3:5759_6": "Arogā ca bhavāmaseti yathā tathā mayaṃ arogā homa,",
  "atk-s0514a3:5759_7": "jīvamānā avassaṃ putte brāhmaṇena nītepi passissāma.",
  "atk-s0514a3:5759_8": "Yañca aññanti yañca aññaṃ ghare saviññāṇakaṃ dhanaṃ.",
  "atk-s0514a3:5759_9": "Dajjā sappuriso dānanti sappuriso uttamatthaṃ patthento uraṃ bhinditvā hadayamaṃsampi gahetvā dānaṃ dadeyyāti.",
  "atk-s0514a3:5760_0": "Maddī āha –",
  "atk-s0514a3:5761_0": "2262.",
  "atk-s0514a3:5762_0": "“Anumodāmi te deva, puttake dānamuttamaṃ;",
  "atk-s0514a3:5763_0": "Datvā cittaṃ pasādehi, bhiyyo dānaṃ dado bhava.",
  "atk-s0514a3:5764_0": "2263.",
  "atk-s0514a3:5765_0": "“Yo tvaṃ maccherabhūtesu, manussesu janādhipa;",
  "atk-s0514a3:5766_0": "Brāhmaṇassa adā dānaṃ, sivīnaṃ raṭṭhavaḍḍhano”ti.",
  "atk-s0514a3:5767_0": "Tattha anumodāmi teti dasa māse kucchiyā dhāretvā divasassa dvattikkhattuṃ nhāpetvā pāyetvā bhojetvā",
  "atk-s0514a3:5767_1": "ure nipajjāpetvā paṭijaggitaputtakesu bodhisattena dinnesu sayaṃ puttadānaṃ anumodantī evamāha.",
  "atk-s0514a3:5767_2": "Iminā kāraṇena jānitabbaṃ “pitāva puttānaṃ sāmiko”ti.",
  "atk-s0514a3:5767_3": "Bhiyyo dānaṃ dado bhavāti mahārāja,",
  "atk-s0514a3:5767_4": "uttaripi punappunaṃ dānaṃ dāyakova hohi,",
  "atk-s0514a3:5767_5": "“sudinnaṃ me dāna”nti cittaṃ pasādehi,",
  "atk-s0514a3:5767_6": "yo tvaṃ maccherabhūtesu sattesu piyaputte adāsīti.",
  "atk-s0514a3:5768_0": "Evaṃ vutte mahāsatto “maddi,",
  "atk-s0514a3:5768_1": "kinnāmetaṃ kathesi,",
  "atk-s0514a3:5768_2": "sace hi mayā putte datvā cittaṃ pasādetuṃ nābhavissa,",
  "atk-s0514a3:5768_3": "imāni pana me acchariyāni na pavatteyyu”nti vatvā sabbāni pathavininnādādīni kathesi.",
  "atk-s0514a3:5768_4": "Tato maddī tāni acchariyāni kittetvā dānaṃ anumodantī āha –",
  "atk-s0514a3:5769_0": "2264.",
  "atk-s0514a3:5770_0": "“Ninnāditā te pathavī, saddo te tidivaṅgato;",
  "atk-s0514a3:5771_0": "Samantā vijjutā āguṃ, girīnaṃva patissutā”ti.",
  "atk-s0514a3:5772_0": "Tattha vijjutā āgunti akālavijjulatā himavantapadese samantā nicchariṃsu.",
  "atk-s0514a3:5772_1": "Girīnaṃva patissutāti girīnaṃ patissutasaddā viya viravā uṭṭhahiṃsu.",
  "atk-s0514a3:5773_0": "2265.",
  "atk-s0514a3:5774_0": "“Tassa te anumodanti, ubho nāradapabbatā;",
  "atk-s0514a3:5775_0": "Indo ca brahmā pajāpati, somo yamo vessavaṇo;",
  "atk-s0514a3:5776_0": "Sabbe devānumodanti, tāvatiṃsā saindakā.",
  "atk-s0514a3:5777_0": "2266.",
  "atk-s0514a3:5778_0": "“Iti maddī varārohā, rājaputtī yasassinī;",
  "atk-s0514a3:5779_0": "Vessantarassa anumodi, puttake dānamuttama”nti.",
  "atk-s0514a3:5780_0": "Tattha ubho nāradapabbatāti imepi dve devanikāyā attano vimānadvāre ṭhitāva “sudinnaṃ te dāna”nti anumodanti.",
  "atk-s0514a3:5780_1": "Tāvatiṃsā saindakāti indajeṭṭhakā tāvatiṃsāpi devā te dānaṃ anumodantīti.",
  "atk-s0514a3:5781_0": "Evaṃ mahāsattena attano dāne vaṇṇite tamevatthaṃ parivattetvā “mahārāja vessantara,",
  "atk-s0514a3:5781_1": "sudinnaṃ nāma te dāna”nti maddīpi tatheva dānaṃ vaṇṇayitvā anumodamānā nisīdi.",
  "atk-s0514a3:5781_2": "Tena satthā “iti maddī varārohā”ti gāthamāha.",
  "atk-s0514a3:5782_0": "Maddīpabbavaṇṇanā niṭṭhitā.",
  "atk-s0514a3:5783_0": "Sakkapabbavaṇṇanā",
  "atk-s0514a3:5784_0": "Evaṃ tesu aññamaññaṃ sammodanīyaṃ kathaṃ kathentesu sakko cintesi “ayaṃ vessantaro rājā hiyyo jūjakassa pathaviṃ unnādetvā dārake adāsi,",
  "atk-s0514a3:5784_1": "idāni taṃ koci hīnapuriso upasaṅkamitvā sabbalakkhaṇasampannaṃ maddiṃ yācitvā rājānaṃ ekakaṃ katvā maddiṃ gahetvā gaccheyya,",
  "atk-s0514a3:5784_2": "tato esa anātho nippaccayo bhaveyya.",
  "atk-s0514a3:5784_3": "Ahaṃ brāhmaṇavaṇṇena naṃ upasaṅkamitvā maddiṃ yācitvā pāramikūṭaṃ gāhāpetvā kassaci avissajjiyaṃ katvā puna naṃ tasseva datvā āgamissāmī”ti.",
  "atk-s0514a3:5784_4": "So sūriyuggamanavelāya tassa santikaṃ agamāsi.",
  "atk-s0514a3:5784_5": "Tamatthaṃ pakāsento satthā āha –",
  "atk-s0514a3:5785_0": "2267.",
  "atk-s0514a3:5786_0": "“Tato ratyā vivasāne, sūriyassuggamanaṃ pati;",
  "atk-s0514a3:5787_0": "Sakko brāhmaṇavaṇṇena, pāto tesaṃ adissathā”ti.",
  "atk-s0514a3:5788_0": "Tattha pāto tesaṃ adissathāti pātova nesaṃ dvinnampi janānaṃ paññāyamānarūpo purato aṭṭhāsi,",
  "atk-s0514a3:5788_1": "ṭhatvā ca pana paṭisanthāraṃ karonto āha –",
  "atk-s0514a3:5789_0": "2268.",
  "atk-s0514a3:5790_0": "“Kacci nu bhoto kusalaṃ, kacci bhoto anāmayaṃ;",
  "atk-s0514a3:5791_0": "Kacci uñchena yāpetha, kacci mūlaphalā bahū.",
  "atk-s0514a3:5792_0": "2269.",
  "atk-s0514a3:5793_0": "“Kacci ḍaṃsā makasā ca, appameva sarīsapā;",
  "atk-s0514a3:5794_0": "Vane vāḷamigākiṇṇe, kacci hiṃsā na vijjatī”ti.",
  "atk-s0514a3:5795_0": "Mahāsatto āha –",
  "atk-s0514a3:5796_0": "2270.",
  "atk-s0514a3:5797_0": "“Kusalañceva no brahme, atho brahme anāmayaṃ;",
  "atk-s0514a3:5798_0": "Atho uñchena yāpema, atho mūlaphalā bahū.",
  "atk-s0514a3:5799_0": "2271.",
  "atk-s0514a3:5800_0": "“Atho ḍaṃsā makasā ca, appameva sarīsapā;",
  "atk-s0514a3:5801_0": "Vane vāḷamigākiṇṇe, hiṃsā mayhaṃ na vijjati.",
  "atk-s0514a3:5802_0": "2272.",
  "atk-s0514a3:5803_0": "“Satta no māse vasataṃ, araññe jīvasokinaṃ;",
  "atk-s0514a3:5804_0": "Idaṃ dutiyaṃ passāma, brāhmaṇaṃ devavaṇṇinaṃ;",
  "atk-s0514a3:5805_0": "Ādāya veḷuvaṃ daṇḍaṃ, dhārentaṃ ajinakkhipaṃ.",
  "atk-s0514a3:5806_0": "2273.",
  "atk-s0514a3:5807_0": "“Svāgataṃ te mahābrahme, atho te adurāgataṃ;",
  "atk-s0514a3:5808_0": "Anto pavisa bhaddante, pāde pakkhālayassu te.",
  "atk-s0514a3:5809_0": "2274.",
  "atk-s0514a3:5810_0": "“Tindukāni piyālāni, madhuke kāsumāriyo;",
  "atk-s0514a3:5811_0": "Phalāni khuddakappāni, bhuñja brahme varaṃ varaṃ.",
  "atk-s0514a3:5812_0": "2275.",
  "atk-s0514a3:5813_0": "“Idampi pānīyaṃ sītaṃ, ābhataṃ girigabbharā;",
  "atk-s0514a3:5814_0": "Tato piva mahābrahme, sace tvaṃ abhikaṅkhasī”ti.",
  "atk-s0514a3:5815_0": "Evaṃ tena saddhiṃ paṭisanthāraṃ katvā mahāsatto –",
  "atk-s0514a3:5816_0": "2276.",
  "atk-s0514a3:5817_0": "“Atha tvaṃ kena vaṇṇena, kena vā pana hetunā;",
  "atk-s0514a3:5818_0": "Anuppatto brahāraññaṃ, taṃ me akkhāhi pucchito”ti. –",
  "atk-s0514a3:5819_0": "Āgamanakāraṇaṃ pucchi.",
  "atk-s0514a3:5819_1": "Atha naṃ sakko “mahārāja,",
  "atk-s0514a3:5819_2": "ahaṃ mahallako,",
  "atk-s0514a3:5819_3": "idhāgacchanto tava bhariyaṃ maddiṃ yācituṃ āgato,",
  "atk-s0514a3:5819_4": "taṃ me dehī”ti vatvā imaṃ gāthamāha –",
  "atk-s0514a3:5820_0": "2277.",
  "atk-s0514a3:5821_0": "“Yathā vārivaho pūro, sabbakālaṃ na khīyati;",
  "atk-s0514a3:5822_0": "Evaṃ taṃ yācitāgacchiṃ, bhariyaṃ me dehi yācito”ti.",
  "atk-s0514a3:5823_0": "Evaṃ vutte mahāsatto “hiyyo me brāhmaṇassa dārakā dinnā,",
  "atk-s0514a3:5823_1": "araññe ekako hutvā kathaṃ te maddiṃ dassāmī”ti avatvā pasāritahatthe sahassatthavikaṃ ṭhapento viya asajjitvā",
  "atk-s0514a3:5823_2": "abajjhitvā anolīnamānaso hutvā giriṃ unnādento imaṃ gāthamāha –",
  "atk-s0514a3:5824_0": "2278.",
  "atk-s0514a3:5825_0": "“Dadāmi na vikampāmi, yaṃ maṃ yācasi brāhmaṇa;",
  "atk-s0514a3:5826_0": "Santaṃ nappaṭiguyhāmi, dāne me ramatī mano”ti.",
  "atk-s0514a3:5827_0": "Tattha santaṃ nappaṭiguyhāmīti saṃvijjamānaṃ na guyhāmi.",
  "atk-s0514a3:5828_0": "Evañca pana vatvā sīghameva kamaṇḍalunā udakaṃ āharitvā udakaṃ hatthe pātetvā piyabhariyaṃ brāhmaṇassa adāsi.",
  "atk-s0514a3:5828_1": "Taṅkhaṇeyeva heṭṭhā vuttappakārāni sabbāni acchariyāni pāturahesuṃ.",
  "atk-s0514a3:5828_2": "Tamatthaṃ pakāsento satthā āha –",
  "atk-s0514a3:5829_0": "2279.",
  "atk-s0514a3:5830_0": "“Maddiṃ hatthe gahetvāna, udakassa kamaṇḍaluṃ;",
  "atk-s0514a3:5831_0": "Brāhmaṇassa adā dānaṃ, sivīnaṃ raṭṭhavaḍḍhano.",
  "atk-s0514a3:5832_0": "2280.",
  "atk-s0514a3:5833_0": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:5834_0": "Maddiṃ pariccajantassa, medanī sampakampatha.",
  "atk-s0514a3:5835_0": "2281.",
  "atk-s0514a3:5836_0": "“Nevassa maddī bhākuṭi, na sandhīyati na rodati;",
  "atk-s0514a3:5837_0": "Pekkhatevassa tuṇhī sā, eso jānāti yaṃ vara”nti.",
  "atk-s0514a3:5838_0": "Tattha adā dānanti “ambho brāhmaṇa,",
  "atk-s0514a3:5838_1": "maddito me sataguṇena sahassaguṇena satasahassaguṇena sabbaññutaññāṇameva piyataraṃ,",
  "atk-s0514a3:5838_2": "idaṃ me dānaṃ sabbaññutaññāṇappaṭivedhassa paccayo hotū”ti vatvā dānaṃ adāsi vuttampi cetaṃ –",
  "atk-s0514a3:5839_0": "“Jāliṃ kaṇhājinaṃ dhītaṃ, maddiṃ deviṃ patibbataṃ;",
  "atk-s0514a3:5840_0": "Cajamāno na cintesiṃ, bodhiyāyeva kāraṇā.",
  "atk-s0514a3:5841_0": "“Na me dessā ubho puttā, maddī devī na dessiyā;",
  "atk-s0514a3:5842_0": "Sabbaññutaṃ piyaṃ mayhaṃ, tasmā piye adāsaha”nti. ;",
  "atk-s0514a3:5843_0": "Tattha sampakampathāti pathavī udakapariyantaṃ katvā kampittha.",
  "atk-s0514a3:5843_1": "Nevassa maddī bhākuṭīti bhikkhave,",
  "atk-s0514a3:5843_2": "tasmiṃ khaṇe maddī “maṃ mahallakassa brāhmaṇassa rājā detī”ti kodhavasena bhākuṭipi nāhosi.",
  "atk-s0514a3:5843_3": "Na sandhīyati na rodatīti neva maṅku ahosi,",
  "atk-s0514a3:5843_4": "na akkhīni pūretvā rodati,",
  "atk-s0514a3:5843_5": "atha kho tuṇhī sā hutvā “mādisaṃ itthiratanaṃ dadamāno na nikkāraṇā dassati,",
  "atk-s0514a3:5843_6": "eso yaṃ varaṃ,",
  "atk-s0514a3:5843_7": "taṃ jānātī”ti phullapadumavaṇṇaṃ assa mukhaṃ pekkhateva,",
  "atk-s0514a3:5843_8": "olokayamānāva ṭhitāti attho.",
  "atk-s0514a3:5844_0": "Atha mahāsatto “kīdisā maddī”ti tassā mukhaṃ olokesi.",
  "atk-s0514a3:5844_1": "Sāpi “sāmi kiṃ maṃ olokesī”ti vatvā sīhanādaṃ nadantī imaṃ gāthamāha –",
  "atk-s0514a3:5845_0": "2282.",
  "atk-s0514a3:5846_0": "“Komārī yassāhaṃ bhariyā, sāmiko mama issaro;",
  "atk-s0514a3:5847_0": "Yassicche tassa maṃ dajjā, vikkiṇeyya haneyya vā”ti.",
  "atk-s0514a3:5848_0": "Tattha komārī yassāhaṃ bhariyāti ahaṃ yassa tava daharikā bhariyā,",
  "atk-s0514a3:5848_1": "so tvaññeva mama issaro sāmiko.",
  "atk-s0514a3:5848_2": "Yassicche tassāti issaro ca nāma dāsiṃ maṃ yassa dātuṃ iccheyya,",
  "atk-s0514a3:5848_3": "tassa dadeyya.",
  "atk-s0514a3:5848_4": "Vikkiṇeyya vāti dhanena vā atthe sati vikkiṇeyya,",
  "atk-s0514a3:5848_5": "maṃsena vā atthe sati haneyya,",
  "atk-s0514a3:5848_6": "tasmā yaṃ vo ruccati,",
  "atk-s0514a3:5848_7": "taṃ karotha,",
  "atk-s0514a3:5848_8": "nāhaṃ kujjhāmīti.",
  "atk-s0514a3:5849_0": "Sakko tesaṃ paṇītajjhāsayataṃ viditvā thutiṃ akāsi. Tamatthaṃ pakāsento satthā āha –",
  "atk-s0514a3:5850_0": "2283.",
  "atk-s0514a3:5851_0": "“Tesaṃ saṅkappamaññāya, devindo etadabravi;",
  "atk-s0514a3:5852_0": "Sabbe jitā te paccūhā, ye dibbā ye ca mānusā.",
  "atk-s0514a3:5853_0": "2284.",
  "atk-s0514a3:5854_0": "“Ninnāditā te pathavī, saddo te tidivaṅgato;",
  "atk-s0514a3:5855_0": "Samantā vijjutā āguṃ, girīnaṃva patissutā.",
  "atk-s0514a3:5856_0": "2285.",
  "atk-s0514a3:5857_0": "“Tassa te anumodanti, ubho nāradapabbatā;",
  "atk-s0514a3:5858_0": "Indo ca brahmā pajāpati, somo yamo vessavaṇo;",
  "atk-s0514a3:5859_0": "Sabbe devānumodanti, dukkarañhi karoti so.",
  "atk-s0514a3:5860_0": "2286.",
  "atk-s0514a3:5861_0": "“Duddadaṃ dadamānānaṃ, dukkaraṃ kamma kubbataṃ;",
  "atk-s0514a3:5862_0": "Asanto nānukubbanti, sataṃ dhammo durannayo.",
  "atk-s0514a3:5863_0": "2287.",
  "atk-s0514a3:5864_0": "“Tasmā satañca asataṃ, nānā hoti ito gati;",
  "atk-s0514a3:5865_0": "Asanto nirayaṃ yanti, santo saggaparāyaṇā.",
  "atk-s0514a3:5866_0": "2288.",
  "atk-s0514a3:5867_0": "“Yametaṃ kumāre adā, bhariyaṃ adā vane vasaṃ;",
  "atk-s0514a3:5868_0": "Brahmayānamanokkamma, sagge te taṃ vipaccatū”ti.",
  "atk-s0514a3:5869_0": "Tattha paccūhāti paccatthikā.",
  "atk-s0514a3:5869_1": "Dibbāti dibbasampattipaṭibāhakā.",
  "atk-s0514a3:5869_2": "Mānusāti manussasampattipaṭibāhakā.",
  "atk-s0514a3:5869_3": "Ke pana teti?",
  "atk-s0514a3:5869_4": "Macchariyadhammā.",
  "atk-s0514a3:5869_5": "Te sabbe puttadāraṃ dentena mahāsattena jitā.",
  "atk-s0514a3:5869_6": "Tenāha “sabbe jitā te paccūhā”ti.",
  "atk-s0514a3:5869_7": "Dukkarañhi karoti soti so vessantaro rājā ekakova araññe vasanto bhariyaṃ brāhmaṇassa dento dukkaraṃ karotīti evaṃ sabbe devā anumodantīti vadati.",
  "atk-s0514a3:5869_8": "“Yameta”nti gāthaṃ anumodanaṃ karonto āha.",
  "atk-s0514a3:5869_9": "Vane vasanti vane vasanto.",
  "atk-s0514a3:5869_10": "Brahmayānanti seṭṭhayānaṃ.",
  "atk-s0514a3:5869_11": "Tividho hi sucaritadhammo evarūpo ca dānadhammo ariyamaggassa paccayo hotīti “brahmayāna”nti vuccati.",
  "atk-s0514a3:5869_12": "Tasmā yaṃ taṃ idaṃ ajja dānaṃ dadatopi nipphannaṃ brahmayānaṃ apāyabhūmiṃ anokkamitvā sagge te taṃ vipaccatu,",
  "atk-s0514a3:5869_13": "vipākapariyosāne ca sabbaññutaññāṇadāyakaṃ hotūti.",
  "atk-s0514a3:5870_0": "Evamassa sakko anumodanaṃ katvā “idāni mayā idha papañcaṃ akatvā imaṃ imasseva datvā gantuṃ vaṭṭatī”ti cintetvā āha –",
  "atk-s0514a3:5871_0": "2289.",
  "atk-s0514a3:5872_0": "“Dadāmi bhoto bhariyaṃ, maddiṃ sabbaṅgasobhanaṃ;",
  "atk-s0514a3:5873_0": "Tvañceva maddiyā channo, maddī ca patinā saha.",
  "atk-s0514a3:5874_0": "2290.",
  "atk-s0514a3:5875_0": "“Yathā payo ca saṅkho ca, ubho samānavaṇṇino;",
  "atk-s0514a3:5876_0": "Evaṃ tuvañca maddī ca, samānamanacetasā.",
  "atk-s0514a3:5877_0": "2291.",
  "atk-s0514a3:5878_0": "“Avaruddhettha araññasmiṃ, ubho sammatha assame;",
  "atk-s0514a3:5879_0": "Khattiyā gottasampannā, sujātā mātupettito;",
  "atk-s0514a3:5880_0": "Yathā puññāni kayirātha, dadantā aparāpara”nti.",
  "atk-s0514a3:5882_0": "Tattha channoti anurūpo.",
  "atk-s0514a3:5882_1": "Ubho samānavaṇṇinoti samānavaṇṇā ubhopi parisuddhāyeva.",
  "atk-s0514a3:5882_2": "Samānamanacetasāti ācārādīhi kammehi samānena manasaṅkhātena cetasā samannāgatā.",
  "atk-s0514a3:5882_3": "Avaruddhetthāti raṭṭhato pabbājitā hutvā ettha araññe vasatha.",
  "atk-s0514a3:5882_4": "Yathā puññānīti yathā jetuttaranagare vo bahūni puññāni katāni,",
  "atk-s0514a3:5882_5": "hiyyo puttānaṃ ajja bhariyāya dānavasenapi katānīti ettakeneva paritosaṃ akatvā ito uttaripi aparāparaṃ dadantā yathānurūpāni puññāni kareyyāthāti.",
  "atk-s0514a3:5883_0": "Evañca pana vatvā sakko mahāsattassa maddiṃ paṭicchāpetvā varaṃ dātuṃ attānaṃ ācikkhanto āha –",
  "atk-s0514a3:5884_0": "2292.",
  "atk-s0514a3:5885_0": "“Sakkohamasmi devindo, āgatosmi tavantike;",
  "atk-s0514a3:5886_0": "Varaṃ varassu rājisi, vare aṭṭha dadāmi te”ti.",
  "atk-s0514a3:5887_0": "Kathentoyeva ca dibbattabhāvena jalanto taruṇasūriyo viya ākāse aṭṭhāsi.",
  "atk-s0514a3:5887_1": "Tato bodhisatto varaṃ gaṇhanto āha –",
  "atk-s0514a3:5888_0": "2293.",
  "atk-s0514a3:5889_0": "“Varaṃ ce me ado sakka, sabbabhūtānamissara;",
  "atk-s0514a3:5890_0": "Pitā maṃ anumodeyya, ito pattaṃ sakaṃ gharaṃ;",
  "atk-s0514a3:5891_0": "Āsanena nimanteyya, paṭhametaṃ varaṃ vare.",
  "atk-s0514a3:5892_0": "2294.",
  "atk-s0514a3:5893_0": "“Purisassa vadhaṃ na roceyyaṃ, api kibbisakārakaṃ;",
  "atk-s0514a3:5894_0": "Vajjhaṃ vadhamhā moceyyaṃ, dutiyetaṃ varaṃ vare.",
  "atk-s0514a3:5895_0": "2295.",
  "atk-s0514a3:5896_0": "“Ye vuḍḍhā ye ca daharā, ye ca majjhimaporisā;",
  "atk-s0514a3:5897_0": "Mameva upajīveyyuṃ, tatiyetaṃ varaṃ vare.",
  "atk-s0514a3:5898_0": "2296.",
  "atk-s0514a3:5899_0": "“Paradāraṃ na gaccheyyaṃ, sadārapasuto siyaṃ;",
  "atk-s0514a3:5900_0": "Thīnaṃ vasaṃ na gaccheyyaṃ, catutthetaṃ varaṃ vare.",
  "atk-s0514a3:5901_0": "2297.",
  "atk-s0514a3:5902_0": "“Putto me sakka jāyetha, so ca dīghāyuko siyā;",
  "atk-s0514a3:5903_0": "Dhammena jine pathaviṃ, pañcametaṃ varaṃ vare.",
  "atk-s0514a3:5904_0": "2298.",
  "atk-s0514a3:5905_0": "“Tato ratyā vivasāne, sūriyassuggamanaṃ pati;",
  "atk-s0514a3:5906_0": "Dibbā bhakkhā pātubhaveyyuṃ, chaṭṭhametaṃ varaṃ vare.",
  "atk-s0514a3:5907_0": "2299.",
  "atk-s0514a3:5908_0": "“Dadato me na khīyetha, datvā nānutapeyyahaṃ;",
  "atk-s0514a3:5909_0": "Dadaṃ cittaṃ pasādeyyaṃ, sattametaṃ varaṃ vare.",
  "atk-s0514a3:5910_0": "2300.",
  "atk-s0514a3:5911_0": "“Ito vimuccamānāhaṃ, saggagāmī visesagū;",
  "atk-s0514a3:5912_0": "Anivatti tato assaṃ, aṭṭhametaṃ varaṃ vare”ti.",
  "atk-s0514a3:5913_0": "Tattha anumodeyyāti sampaṭiccheyya na kujjheyya.",
  "atk-s0514a3:5913_1": "Ito pattanti imamhā araññā sakaṃ gharaṃ anuppattaṃ.",
  "atk-s0514a3:5913_2": "Āsanenāti rājāsanena.",
  "atk-s0514a3:5913_3": "Rajjaṃ me detūti vadati.",
  "atk-s0514a3:5913_4": "Api kibbisakārakanti rājā hutvā rājāparādhikampi vajjhaṃ vadhamhā moceyyaṃ,",
  "atk-s0514a3:5913_5": "evarūpassapi me vadho nāma na ruccatu.",
  "atk-s0514a3:5913_6": "Mameva upajīveyyunti sabbete maññeva nissāya upajīveyyuṃ.",
  "atk-s0514a3:5913_7": "Dhammena jineti dhammena jinātu,",
  "atk-s0514a3:5913_8": "dhammena rajjaṃ kāretūti attho.",
  "atk-s0514a3:5913_9": "Visesagūti visesagamano hutvā tusitapure nibbatto homīti vadati.",
  "atk-s0514a3:5913_10": "Anivatti tato assanti tusitabhavanato cavitvā manussattaṃ āgato punabhave anivatti assaṃ,",
  "atk-s0514a3:5913_11": "sabbaññutaṃ sampāpuṇeyyanti vadati.",
  "atk-s0514a3:5914_0": "2301.",
  "atk-s0514a3:5915_0": "“Tassa taṃ vacanaṃ sutvā, devindo etadabravi;",
  "atk-s0514a3:5916_0": "‘Aciraṃ vata te tato, pitā taṃ daṭṭhumessatī”’ti.",
  "atk-s0514a3:5917_0": "Tattha daṭṭhumessatīti mahārāja,",
  "atk-s0514a3:5917_1": "tava mātā ca pitā ca acireneva taṃ passitukāmo hutvā idhāgamissati,",
  "atk-s0514a3:5917_2": "āgantvā ca pana setacchattaṃ datvā rajjaṃ niyyādetvā jetuttaranagarameva nessati,",
  "atk-s0514a3:5917_3": "sabbe te manorathā matthakaṃ pāpuṇissanti,",
  "atk-s0514a3:5917_4": "mā cintayi,",
  "atk-s0514a3:5917_5": "appamatto hohi,",
  "atk-s0514a3:5917_6": "mahārājāti.",
  "atk-s0514a3:5918_0": "Evaṃ mahāsattassa ovādaṃ datvā sakko sakaṭṭhānameva gato. Tamatthaṃ pakāsento satthā āha –",
  "atk-s0514a3:5919_0": "2302.",
  "atk-s0514a3:5920_0": "“Idaṃ vatvāna maghavā, devarājā sujampati;",
  "atk-s0514a3:5921_0": "Vessantare varaṃ datvā, saggakāyaṃ apakkamī”ti.",
  "atk-s0514a3:5922_0": "Tattha vessantareti vessantarassa. Apakkamīti gato anuppattoyevāti.",
  "atk-s0514a3:5923_0": "Sakkapabbavaṇṇanā niṭṭhitā.",
  "atk-s0514a3:5924_0": "Mahārājapabbavaṇṇanā",
  "atk-s0514a3:5925_0": "Bodhisatto ca maddī ca sammodamānā sakkadattiye assame vasiṃsu.",
  "atk-s0514a3:5925_1": "Jūjakopi kumāre gahetvā saṭṭhiyojanamaggaṃ paṭipajji.",
  "atk-s0514a3:5925_2": "Devatā kumārānaṃ ārakkhamakaṃsu.",
  "atk-s0514a3:5925_3": "Jūjakopi sūriye atthaṅgate kumāre gacche bandhitvā bhūmiyaṃ nipajjāpetvā sayaṃ caṇḍavāḷamigabhayena rukkhaṃ āruyha viṭapantare sayati.",
  "atk-s0514a3:5925_4": "Tasmiṃ khaṇe eko devaputto vessantaravaṇṇena,",
  "atk-s0514a3:5925_5": "ekā devadhītā maddivaṇṇena āgantvā kumāre mocetvā hatthapāde sambāhitvā nhāpetvā maṇḍetvā dibbabhojanaṃ",
  "atk-s0514a3:5925_6": "bhojetvā dibbasayane sayāpetvā aruṇuggamanakāle baddhākāreneva nipajjāpetvā antaradhāyi.",
  "atk-s0514a3:5925_7": "Evaṃ te devatāsaṅgahena arogā hutvā gacchanti.",
  "atk-s0514a3:5925_8": "Jūjakopi devatādhiggahito hutvā “kāliṅgaraṭṭhaṃ gacchāmī”ti gacchanto aḍḍhamāsena jetuttaranagaraṃ patto.",
  "atk-s0514a3:5925_9": "Taṃ divasaṃ paccūsakāle sañjayo mahārājā supinaṃ passi.",
  "atk-s0514a3:5925_10": "Evarūpo supino ahosi –",
  "atk-s0514a3:5925_11": "rañño mahāvinicchaye nisinnassa eko puriso kaṇho dve padumāni āharitvā rañño hatthe ṭhapesi.",
  "atk-s0514a3:5925_12": "Rājā tāni dvīsu kaṇṇesu piḷandhi.",
  "atk-s0514a3:5925_13": "Tesaṃ reṇu bhassitvā rañño ure patati.",
  "atk-s0514a3:5925_14": "So pabujjhitvā pātova brāhmaṇe pucchi.",
  "atk-s0514a3:5925_15": "Te “cirapavutthā vo, deva,",
  "atk-s0514a3:5925_16": "bandhavā āgamissantī”ti byākariṃsu.",
  "atk-s0514a3:5925_17": "So pātova sīsaṃ nhāyitvā nānaggarasabhojanaṃ bhuñjitvā alaṅkaritvā vinicchaye nisīdi.",
  "atk-s0514a3:5925_18": "Devatā brāhmaṇaṃ dvīhi kumārehi saddhiṃ ānetvā rājaṅgaṇe ṭhapayiṃsu.",
  "atk-s0514a3:5925_19": "Tasmiṃ khaṇe rājā maggaṃ olokento kumāre disvā āha –",
  "atk-s0514a3:5926_0": "2303.",
  "atk-s0514a3:5927_0": "“Kassetaṃ mukhamābhāti, hemaṃ-vuttattamagginā;",
  "atk-s0514a3:5928_0": "Nikkhaṃva jātarūpassa, ukkāmukhapahaṃsitaṃ.",
  "atk-s0514a3:5929_0": "2304.",
  "atk-s0514a3:5930_0": "“Ubho sadisapaccaṅgā, ubho sadisalakkhaṇā;",
  "atk-s0514a3:5931_0": "Jālissa sadiso eko, ekā kaṇhājinā yathā.",
  "atk-s0514a3:5932_0": "2305.",
  "atk-s0514a3:5933_0": "“Sīhā bilāva nikkhantā, ubho sampatirūpakā;",
  "atk-s0514a3:5934_0": "Jātarūpamayāyeva, ime dissanti dārakā”ti.",
  "atk-s0514a3:5935_0": "Tattha hemaṃvuttattamaggināti hemaṃ iva uttattaṃ agginā.",
  "atk-s0514a3:5935_1": "Sīhā bilāva nikkhantāti kañcanaguhato nikkhantā sīhā viya.",
  "atk-s0514a3:5936_0": "Evaṃ rājā tīhi gāthāhi kumāre vaṇṇetvā ekaṃ amaccaṃ āṇāpesi “gacchetaṃ brāhmaṇaṃ dārakehi saddhiṃ ānehī”ti.",
  "atk-s0514a3:5936_1": "So vegena gantvā brāhmaṇaṃ ānesi.",
  "atk-s0514a3:5936_2": "Atha rājā brāhmaṇaṃ āha –",
  "atk-s0514a3:5937_0": "2306.",
  "atk-s0514a3:5938_0": "“Kuto nu bhavaṃ bhāradvāja, ime ānesi dārake;",
  "atk-s0514a3:5939_0": "Ajja raṭṭhaṃ anuppatto, kuhiṃ gacchasi brāhmaṇā”ti.",
  "atk-s0514a3:5940_0": "Jūjako āha –",
  "atk-s0514a3:5941_0": "2307.",
  "atk-s0514a3:5942_0": "“Mayhaṃ te dārakā deva, dinnā vittena sañjaya;",
  "atk-s0514a3:5943_0": "Ajja pannarasā ratti, yato laddhā me dārakā”ti.",
  "atk-s0514a3:5944_0": "Tattha vittenāti tuṭṭhena pasannena.",
  "atk-s0514a3:5944_1": "Ajja pannarasā rattīti imesaṃ laddhadivasato paṭṭhāya ajja pannarasā rattīti vadati.",
  "atk-s0514a3:5945_0": "Rājā āha –",
  "atk-s0514a3:5946_0": "2308.",
  "atk-s0514a3:5947_0": "“Kena vā vācapeyyena, sammāñāyena saddahe;",
  "atk-s0514a3:5948_0": "Ko tetaṃ dānamadadā, puttake dānamuttama”nti.",
  "atk-s0514a3:5949_0": "Tattha kena vā vācapeyyenāti brāhmaṇa,",
  "atk-s0514a3:5949_1": "kena piyavacanena te tayā laddhā.",
  "atk-s0514a3:5949_2": "Sammāñāyena saddaheti musāvādaṃ akatvā sammāñāyena kāraṇena amhe saddahāpeyyāsi.",
  "atk-s0514a3:5949_3": "Puttaketi attano piyaputtake uttamaṃ dānaṃ katvā ko te etaṃ dānaṃ adadāti.",
  "atk-s0514a3:5950_0": "Jūjako āha –",
  "atk-s0514a3:5951_0": "2309.",
  "atk-s0514a3:5952_0": "“Yo yācataṃ patiṭṭhāsi, bhūtānaṃ dharaṇīriva;",
  "atk-s0514a3:5953_0": "So me vessantaro rājā, puttedāsi vane vasaṃ.",
  "atk-s0514a3:5954_0": "2310.",
  "atk-s0514a3:5955_0": "“Yo yācataṃ gatī āsi, savantīnaṃva sāgaro;",
  "atk-s0514a3:5956_0": "So me vessantaro rājā, puttedāsi vane vasa”nti.",
  "atk-s0514a3:5957_0": "Tattha patiṭṭhāsīti patiṭṭhā āsi.",
  "atk-s0514a3:5958_0": "Taṃ sutvā amaccā vessantaraṃ garahamānā āhaṃsu –",
  "atk-s0514a3:5959_0": "2311.",
  "atk-s0514a3:5960_0": "“Dukkaṭaṃ vata bho raññā, saddhena gharamesinā;",
  "atk-s0514a3:5961_0": "Kathaṃ nu puttake dajjā, araññe avaruddhako.",
  "atk-s0514a3:5962_0": "2312.",
  "atk-s0514a3:5963_0": "“Imaṃ bhonto nisāmetha, yāvantettha samāgatā;",
  "atk-s0514a3:5964_0": "Kathaṃ vessantaro rājā, puttedāsi vane vasaṃ.",
  "atk-s0514a3:5965_0": "2313.",
  "atk-s0514a3:5966_0": "“Dāsiṃ dāsañca so dajjā, assaṃ cassatarīrathaṃ;",
  "atk-s0514a3:5967_0": "Hatthiñca kuñjaraṃ dajjā, kathaṃ so dajja dārake”ti.",
  "atk-s0514a3:5968_0": "Tattha saddhenāti saddhāya sampannenapi satā gharaṃ āvasantena raññā idaṃ dukkaṭaṃ vata,",
  "atk-s0514a3:5968_1": "ayuttaṃ vata kataṃ.",
  "atk-s0514a3:5968_2": "Avaruddhakoti raṭṭhā pabbājito araññe vasanto.",
  "atk-s0514a3:5968_3": "Imaṃ bhontoti bhonto nagaravāsino yāvanto ettha samāgatā,",
  "atk-s0514a3:5968_4": "sabbe imaṃ nisāmetha upadhāretha,",
  "atk-s0514a3:5968_5": "kathaṃ nāmeso puttake dāse katvā adāsi,",
  "atk-s0514a3:5968_6": "kena nāma evarūpaṃ katapubbanti adhippāyenevamāhaṃsu.",
  "atk-s0514a3:5968_7": "Dajjāti dāsādīsu yaṃ kiñci dhanaṃ detu.",
  "atk-s0514a3:5968_8": "Kathaṃ so dajja dāraketi ime pana dārake kena kāraṇena adāsīti.",
  "atk-s0514a3:5969_0": "Taṃ sutvā kumāro pitu garahaṃ asahanto vātābhihatassa sineruno bāhaṃ oḍḍento viya imaṃ gāthamāha –",
  "atk-s0514a3:5970_0": "2314.",
  "atk-s0514a3:5971_0": "“Yassa nassa ghare dāso, asso cassatarīratho;",
  "atk-s0514a3:5972_0": "Hatthī ca kuñjaro nāgo, kiṃ so dajjā pitāmahā”ti.",
  "atk-s0514a3:5973_0": "Rājā āha –",
  "atk-s0514a3:5974_0": "2315.",
  "atk-s0514a3:5975_0": "“Dānamassa pasaṃsāma, na ca nindāma puttakā;",
  "atk-s0514a3:5976_0": "Kathaṃ nu hadayaṃ āsi, tumhe datvā vanibbake”ti.",
  "atk-s0514a3:5977_0": "Tattha dānamassa pasaṃsāmāti puttakā mayaṃ tava pitu dānaṃ pasaṃsāma na nindāma.",
  "atk-s0514a3:5978_0": "Taṃ sutvā kumāro āha –",
  "atk-s0514a3:5979_0": "2316.",
  "atk-s0514a3:5980_0": "“Dukkhassa hadayaṃ āsi, atho uṇhampi passasi;",
  "atk-s0514a3:5981_0": "Rohinīheva tambakkhī, pitā assūni vattayī”ti.",
  "atk-s0514a3:5982_0": "Tattha dukkhassa hadayaṃ āsīti pitāmaha kaṇhājināya vuttaṃ etaṃ vacanaṃ sutvā tassa hadayaṃ dukkhaṃ āsi.",
  "atk-s0514a3:5982_1": "Rohinīheva tambakkhīti tambavaṇṇehi viya rattaakkhīhi mama pitā tasmiṃ khaṇe assūni pavattayi.",
  "atk-s0514a3:5983_0": "Idānissā taṃ vacanaṃ dassento āha –",
  "atk-s0514a3:5984_0": "2317.",
  "atk-s0514a3:5985_0": "“Yaṃ taṃ kaṇhājināvoca, ayaṃ maṃ tāta brāhmaṇo;",
  "atk-s0514a3:5986_0": "Laṭṭhiyā paṭikoṭeti, ghare jātaṃva dāsiyaṃ.",
  "atk-s0514a3:5987_0": "2318.",
  "atk-s0514a3:5988_0": "“Na cāyaṃ brāhmaṇo tāta, dhammikā honti brāhmaṇā;",
  "atk-s0514a3:5989_0": "Yakkho brāhmaṇavaṇṇena, khādituṃ tāta neti no;",
  "atk-s0514a3:5990_0": "Nīyamāne pisācena, kiṃ nu tāta udikkhasī”ti.",
  "atk-s0514a3:5991_0": "Atha ne kumāre brāhmaṇaṃ amuñcante disvā rājā gāthamāha –",
  "atk-s0514a3:5992_0": "2319.",
  "atk-s0514a3:5993_0": "“Rājaputtī ca vo mātā, rājaputto ca vo pitā;",
  "atk-s0514a3:5994_0": "Pubbe me aṅkamāruyha, kiṃ nu tiṭṭhatha ārakā”ti.",
  "atk-s0514a3:5995_0": "Tattha pubbe meti tumhe ito pubbe maṃ disvā vegenāgantvā mama aṅkamāruyha,",
  "atk-s0514a3:5995_1": "idāni kiṃ nu ārakā tiṭṭhathāti?",
  "atk-s0514a3:5996_0": "Kumāro āha –",
  "atk-s0514a3:5997_0": "2320.",
  "atk-s0514a3:5998_0": "“Rājaputtī ca no mātā, rājaputto ca no pitā;",
  "atk-s0514a3:5999_0": "Dāsā mayaṃ brāhmaṇassa, tasmā tiṭṭhāma ārakā”ti.",
  "atk-s0514a3:6000_0": "Tattha dāsā mayanti idāni pana mayaṃ brāhmaṇassa dāsā bhavāma.",
  "atk-s0514a3:6001_0": "Rājā āha –",
  "atk-s0514a3:6002_0": "2321.",
  "atk-s0514a3:6003_0": "“Mā sammevaṃ avacuttha, ḍayhate hadayaṃ mama;",
  "atk-s0514a3:6004_0": "Citakāyaṃva me kāyo, āsane na sukhaṃ labhe.",
  "atk-s0514a3:6005_0": "2322.",
  "atk-s0514a3:6006_0": "“Mā sammevaṃ avacuttha, bhiyyo sokaṃ janetha maṃ;",
  "atk-s0514a3:6007_0": "Nikkiṇissāmi dabbena, na vo dāsā bhavissatha.",
  "atk-s0514a3:6008_0": "2323.",
  "atk-s0514a3:6009_0": "“Kimagghiyañhi vo tāta, brāhmaṇassa pitā adā;",
  "atk-s0514a3:6010_0": "Yathābhūtaṃ me akkhātha, paṭipādentu brāhmaṇa”nti.",
  "atk-s0514a3:6011_0": "Tattha sammāti piyavacanaṃ.",
  "atk-s0514a3:6011_1": "Citakāyaṃva me kāyoti idāni mama kāyo aṅgāracitakāyaṃ āropito viya jāto.",
  "atk-s0514a3:6011_2": "Janetha manti janetha me,",
  "atk-s0514a3:6011_3": "ayameva vā pāṭho.",
  "atk-s0514a3:6011_4": "Nikkiṇissāmi dabbenāti dhanaṃ datvā mocessāmi.",
  "atk-s0514a3:6011_5": "Kimagghiyanti kiṃ agghaṃ katvā.",
  "atk-s0514a3:6011_6": "Paṭipādentūti dhanaṃ paṭicchāpentu.",
  "atk-s0514a3:6012_0": "Kumāro āha –",
  "atk-s0514a3:6013_0": "2324.",
  "atk-s0514a3:6014_0": "“Sahassagghañhi maṃ tāta, brāhmaṇassa pitā adā;",
  "atk-s0514a3:6015_0": "Atha kaṇhājinaṃ kaññaṃ, hatthinā ca satena cā”ti.",
  "atk-s0514a3:6016_0": "Tattha sahassagghaṃ hīti deva,",
  "atk-s0514a3:6016_1": "maṃ pitā tadā nikkhasahassaṃ agghāpetvā adāsi.",
  "atk-s0514a3:6016_2": "Atha kaṇhājinanti kaniṭṭhaṃ pana me kaṇhājinaṃ.",
  "atk-s0514a3:6016_3": "Hatthinā ca satena cāti hatthīnañca assānañca usabhānañca nikkhānañcāti sabbesaṃ etesaṃ satena antamaso",
  "atk-s0514a3:6016_4": "mañcapīṭhapāduke upādāya sabbasatena agghāpesīti.",
  "atk-s0514a3:6017_0": "Rājā kumārānaṃ nikkayaṃ dāpento āha –",
  "atk-s0514a3:6018_0": "2325.",
  "atk-s0514a3:6019_0": "“Uṭṭhehi katte taramāno, brāhmaṇassa avākara;",
  "atk-s0514a3:6020_0": "Dāsisataṃ dāsasataṃ, gavaṃ hatthusabhaṃ sataṃ;",
  "atk-s0514a3:6021_0": "Jātarūpasahassañca, puttānaṃ dehi nikkaya”nti.",
  "atk-s0514a3:6022_0": "Tattha avākarāti dehi.",
  "atk-s0514a3:6023_0": "2326.",
  "atk-s0514a3:6024_0": "“Tato kattā taramāno, brāhmaṇassa avākari;",
  "atk-s0514a3:6025_0": "Dāsisataṃ dāsasataṃ, gavaṃ hatthusabhaṃ sataṃ;",
  "atk-s0514a3:6026_0": "Jātarūpasahassañca, puttānaṃdāsi nikkaya”nti.",
  "atk-s0514a3:6027_0": "Tattha avākarīti adāsi. Nikkayanti agghassa mūlaṃ.",
  "atk-s0514a3:6028_0": "Evaṃ brāhmaṇassa sabbasatañca nikkhasahassañca kumārānaṃ nikkayaṃ adāsi,",
  "atk-s0514a3:6028_1": "sattabhūmikañca pāsādaṃ,",
  "atk-s0514a3:6028_2": "brāhmaṇassa parivāro mahā ahosi.",
  "atk-s0514a3:6028_3": "So dhanaṃ paṭisāmetvā pāsādaṃ abhiruyha sādurasabhojanaṃ bhuñjitvā mahāsayane nipajji.",
  "atk-s0514a3:6028_4": "Kumāre sīsaṃ nahāpetvā bhojetvā alaṅkaritvā ekaṃ ayyako,",
  "atk-s0514a3:6028_5": "ekaṃ ayyikāti dvepi ucchaṅge upavesesuṃ.",
  "atk-s0514a3:6028_6": "Tamatthaṃ pakāsento satthā āha –",
  "atk-s0514a3:6029_0": "2327.",
  "atk-s0514a3:6030_0": "“Nikkiṇitvā nahāpetvā, bhojayitvāna dārake;",
  "atk-s0514a3:6031_0": "Samalaṅkaritvā bhaṇḍena, ucchaṅge upavesayuṃ.",
  "atk-s0514a3:6032_0": "2328.",
  "atk-s0514a3:6033_0": "“Sīsaṃ nhāte sucivatthe, sabbābharaṇabhūsite;",
  "atk-s0514a3:6034_0": "Rājā aṅke karitvāna, ayyako paripucchatha.",
  "atk-s0514a3:6035_0": "2329.",
  "atk-s0514a3:6036_0": "“Kuṇḍale ghusite māle, sabbābharaṇabhūsite;",
  "atk-s0514a3:6037_0": "Rājā aṅke karitvāna, idaṃ vacanamabravi.",
  "atk-s0514a3:6038_0": "2330.",
  "atk-s0514a3:6039_0": "“Kacci ubho arogā te, jāli mātāpitā tava;",
  "atk-s0514a3:6040_0": "Kacci uñchena yāpenti, kacci mūlaphalā bahū.",
  "atk-s0514a3:6041_0": "2331.",
  "atk-s0514a3:6042_0": "“Kacci ḍaṃsā makasā ca, appameva sarīsapā;",
  "atk-s0514a3:6043_0": "Vane vāḷamigākiṇṇe, kacci hiṃsā na vijjatī”ti.",
  "atk-s0514a3:6044_0": "Tattha kuṇḍaleti kuṇḍalāni pilandhāpetvā.",
  "atk-s0514a3:6044_1": "Ghusiteti ugghosite manoramaṃ ravaṃ ravante.",
  "atk-s0514a3:6044_2": "Māleti pupphāni pilandhāpetvā.",
  "atk-s0514a3:6044_3": "Aṅke karitvānāti jālikumāraṃ aṅke nisīdāpetvā.",
  "atk-s0514a3:6045_0": "Kumāro āha –",
  "atk-s0514a3:6046_0": "2332.",
  "atk-s0514a3:6047_0": "“Atho ubho arogā me, deva mātāpitā mama;",
  "atk-s0514a3:6048_0": "Atho uñchena yāpenti, atho mūlaphalā bahū.",
  "atk-s0514a3:6049_0": "2333.",
  "atk-s0514a3:6050_0": "“Atho ḍaṃsā makasā ca, appameva sarīsapā;",
  "atk-s0514a3:6051_0": "Vane vāḷamigākiṇṇe, hiṃsā nesaṃ na vijjati.",
  "atk-s0514a3:6052_0": "2334.",
  "atk-s0514a3:6053_0": "“Khaṇantālukalambāni, bilāni takkalāni ca;",
  "atk-s0514a3:6054_0": "Kolaṃ bhallātakaṃ bellaṃ, sā no āhatva posati.",
  "atk-s0514a3:6055_0": "2335.",
  "atk-s0514a3:6056_0": "“Yañceva sā āharati, vanamūlaphalahāriyā;",
  "atk-s0514a3:6057_0": "Taṃ no sabbe samāgantvā, rattiṃ bhuñjāma no divā.",
  "atk-s0514a3:6058_0": "2336.",
  "atk-s0514a3:6059_0": "“Ammāva no kisā paṇḍu, āharantī dumapphalaṃ;",
  "atk-s0514a3:6060_0": "Vātātapena sukhumālī, padumaṃ hatthagatāmiva.",
  "atk-s0514a3:6061_0": "2337.",
  "atk-s0514a3:6062_0": "“Ammāya patanū kesā, vicarantyā brahāvane;",
  "atk-s0514a3:6063_0": "Vane vāḷamigākiṇṇe, khaggadīpinisevite.",
  "atk-s0514a3:6064_0": "2338.",
  "atk-s0514a3:6065_0": "“Kesesu jaṭaṃ bandhitvā, kacche jallamadhārayi;",
  "atk-s0514a3:6066_0": "Cammavāsī chamā seti, jātavedaṃ namassatī”ti.",
  "atk-s0514a3:6067_0": "Tattha khaṇantālukalambānīti khaṇantī ālūni ca kalambāni ca.",
  "atk-s0514a3:6067_1": "Iminā mātāpitūnaṃ kicchajīvikaṃ vaṇṇeti.",
  "atk-s0514a3:6067_2": "Taṃ noti ettha noti nipātamattaṃ.",
  "atk-s0514a3:6067_3": "Padumaṃ hatthagatāmivāti hatthena parimadditaṃ padumaṃ viya jātā.",
  "atk-s0514a3:6067_4": "Patanū kesāti deva,",
  "atk-s0514a3:6067_5": "ammāya me mahāvane vicarantiyā te bhamarapattavaṇṇā kāḷakesā rukkhasākhādīhi viluttā patanū jātā.",
  "atk-s0514a3:6067_6": "Jallamadhārayīti ubhohi kacchehi jallaṃ dhāreti,",
  "atk-s0514a3:6067_7": "kiliṭṭhavesena vicaratīti.",
  "atk-s0514a3:6068_0": "So evaṃ mātu dukkhitabhāvaṃ kathetvā ayyakaṃ codento imaṃ gāthamāha –",
  "atk-s0514a3:6069_0": "2339.",
  "atk-s0514a3:6070_0": "“Puttā piyā manussānaṃ, lokasmiṃ udapajjisuṃ;",
  "atk-s0514a3:6071_0": "Na hi nūnamhākaṃ ayyassa, putte sneho ajāyathā”ti.",
  "atk-s0514a3:6072_0": "Tattha udapajjisunti uppajjiṃsu.",
  "atk-s0514a3:6073_0": "Tato rājā attano dosaṃ āvikaronto āha –",
  "atk-s0514a3:6074_0": "2340.",
  "atk-s0514a3:6075_0": "“Dukkaṭañca hi no putta, bhūnahaccaṃ kataṃ mayā;",
  "atk-s0514a3:6076_0": "Yohaṃ sivīnaṃ vacanā, pabbājesimadūsakaṃ.",
  "atk-s0514a3:6077_0": "2341.",
  "atk-s0514a3:6078_0": "“Yaṃ me kiñci idha atthi, dhanaṃ dhaññañca vijjati;",
  "atk-s0514a3:6079_0": "Etu vessantaro rājā, siviraṭṭhe pasāsatū”ti.",
  "atk-s0514a3:6080_0": "Tattha puttāti putta jāli etaṃ amhākaṃ dukkaṭaṃ.",
  "atk-s0514a3:6080_1": "Bhūnahaccanti vuḍḍhighātakammaṃ.",
  "atk-s0514a3:6080_2": "Yaṃ me kiñcīti tāta,",
  "atk-s0514a3:6080_3": "yaṃ me kiñci idha atthi,",
  "atk-s0514a3:6080_4": "sabbaṃ te pitu demi.",
  "atk-s0514a3:6080_5": "Siviraṭṭhe pasāsatūti imasmiṃ nagare so rājā hutvā pasāsatūti.",
  "atk-s0514a3:6081_0": "Kumāro āha –",
  "atk-s0514a3:6082_0": "2342.",
  "atk-s0514a3:6083_0": "“Na deva mayhaṃ vacanā, ehiti sivisuttamo;",
  "atk-s0514a3:6084_0": "Sayameva devo gantvā, siñca bhogehi atraja”nti.",
  "atk-s0514a3:6085_0": "Tattha sivisuttamoti siviseṭṭho vessantaro. Siñcāti mahāmegho viya vuṭṭhiyā bhogehi abhisiñca.",
  "atk-s0514a3:6086_0": "2343.",
  "atk-s0514a3:6087_0": "“Tato senāpatiṃ rājā, sañjayo ajjhabhāsatha;",
  "atk-s0514a3:6088_0": "Hatthī assā rathā pattī, senā sannāhayantu naṃ;",
  "atk-s0514a3:6089_0": "Negamā ca maṃ anventu, brāhmaṇā ca purohitā.",
  "atk-s0514a3:6090_0": "2344.",
  "atk-s0514a3:6091_0": "“Tato saṭṭhisahassāni, yodhino cārudassanā;",
  "atk-s0514a3:6092_0": "Khippamāyantu sannaddhā, nānāvaṇṇehilaṅkatā.",
  "atk-s0514a3:6093_0": "2345.",
  "atk-s0514a3:6094_0": "“Nīlavatthadharā neke, pītāneke nivāsitā;",
  "atk-s0514a3:6095_0": "Aññe lohitauṇhīsā, suddhāneke nivāsitā;",
  "atk-s0514a3:6096_0": "Khippamāyantu sannaddhā, nānāvaṇṇehilaṅkatā.",
  "atk-s0514a3:6097_0": "2346.",
  "atk-s0514a3:6098_0": "“Himavā yathā gandhadharo, pabbato gandhamādano;",
  "atk-s0514a3:6099_0": "Nānārukkhehi sañchanno, mahābhūtagaṇālayo.",
  "atk-s0514a3:6100_0": "2347.",
  "atk-s0514a3:6101_0": "“Osadhehi ca dibbehi, disā bhāti pavāti ca;",
  "atk-s0514a3:6102_0": "Khippamāyantu sannaddhā, disā bhantu pavantu ca.",
  "atk-s0514a3:6103_0": "2348.",
  "atk-s0514a3:6104_0": "“Tato nāgasahassāni, yojayantu catuddasa;",
  "atk-s0514a3:6105_0": "Suvaṇṇakacchā mātaṅgā, hemakappanavāsasā.",
  "atk-s0514a3:6106_0": "2349.",
  "atk-s0514a3:6107_0": "“Ārūḷhā gāmaṇīyehi, tomaraṅkusapāṇibhi;",
  "atk-s0514a3:6108_0": "Khippamāyantu sannaddhā, hatthikkhandhehi dassitā.",
  "atk-s0514a3:6109_0": "2350.",
  "atk-s0514a3:6110_0": "“Tato assasahassāni, yojayantu catuddasa;",
  "atk-s0514a3:6111_0": "Ājānīyāva jātiyā, sindhavā sīghavāhanā.",
  "atk-s0514a3:6112_0": "2351.",
  "atk-s0514a3:6113_0": "“Ārūḷhā gāmaṇīyehi, illiyācāpadhāribhi;",
  "atk-s0514a3:6114_0": "Khippamāyantu sannaddhā, assapiṭṭhehīlaṅkatā.",
  "atk-s0514a3:6115_0": "2352.",
  "atk-s0514a3:6116_0": "“Tato rathasahassāni, yojayantu catuddasa;",
  "atk-s0514a3:6117_0": "Ayosukatanemiyo, suvaṇṇacitapakkhare.",
  "atk-s0514a3:6118_0": "2353.",
  "atk-s0514a3:6119_0": "“Āropentu dhaje tattha, cammāni kavacāni ca;",
  "atk-s0514a3:6120_0": "Vippālentu ca cāpāni, daḷhadhammā pahārino;",
  "atk-s0514a3:6121_0": "Khippamāyantu sannaddhā, rathesu rathajīvino”ti.",
  "atk-s0514a3:6122_0": "Tattha sannāhayantunanti sannayhantu.",
  "atk-s0514a3:6122_1": "Saṭṭhisahassānīti mama puttena sahajātā saṭṭhisahassā amaccā.",
  "atk-s0514a3:6122_2": "Nīlavatthadharā neketi eke nīlavatthanivāsitā hutvā āyantu.",
  "atk-s0514a3:6122_3": "Mahābhūtagaṇālayoti bahuyakkhagaṇānaṃ ālayo.",
  "atk-s0514a3:6122_4": "Disā bhantu pavantu cāti vuttappakāro himavā viya ābharaṇavilepanādīhi obhāsentu ceva pavāyantu ca.",
  "atk-s0514a3:6122_5": "Hatthikkhandhehīti te hatthigāmaṇino hatthikkhandhehi khippamāyantu.",
  "atk-s0514a3:6122_6": "Dassitāti dassitavibhūsanā.",
  "atk-s0514a3:6122_7": "Ayosukatanemiyoti ayena suṭṭhu parikkhittanemiyo.",
  "atk-s0514a3:6122_8": "Suvaṇṇacitapakkhareti suvaṇṇena khacitapakkhare.",
  "atk-s0514a3:6122_9": "Evarūpe cuddasa sahasse rathe yojayantūti vadati.",
  "atk-s0514a3:6122_10": "Vippālentūti āropentu.",
  "atk-s0514a3:6123_0": "Evaṃ rājā senaṅgaṃ vicāretvā “puttassa me jetuttaranagarato yāva vaṅkapabbatā aṭṭhusabhavitthāraṃ āgamanamaggaṃ",
  "atk-s0514a3:6123_1": "samatalaṃ katvā maggālaṅkāratthāya idañcidañca karothā”ti āṇāpento āha –",
  "atk-s0514a3:6124_0": "2354.",
  "atk-s0514a3:6125_0": "“Lājā olopiyā pupphā, mālāgandhavilepanā;",
  "atk-s0514a3:6126_0": "Agghiyāni ca tiṭṭhantu, yena maggena ehiti.",
  "atk-s0514a3:6127_0": "2355.",
  "atk-s0514a3:6128_0": "“Gāme gāme sataṃ kumbhā, merayassa surāya ca;",
  "atk-s0514a3:6129_0": "Maggamhi patitiṭṭhantu, yena maggena ehiti.",
  "atk-s0514a3:6130_0": "2356.",
  "atk-s0514a3:6131_0": "“Maṃsā pūvā saṅkuliyo, kummāsā macchasaṃyutā;",
  "atk-s0514a3:6132_0": "Maggamhi patitiṭṭhantu, yena maggena ehiti.",
  "atk-s0514a3:6133_0": "2357.",
  "atk-s0514a3:6134_0": "“Sappi telaṃ dadhi khīraṃ, kaṅgubījā bahū surā;",
  "atk-s0514a3:6135_0": "Maggamhi patitiṭṭhantu, yena maggena ehiti.",
  "atk-s0514a3:6136_0": "2358.",
  "atk-s0514a3:6137_0": "“Āḷārikā ca sūdā ca, naṭanaṭṭakagāyino;",
  "atk-s0514a3:6138_0": "Pāṇissarā kumbhathūṇiyo, mandakā sokajjhāyikā.",
  "atk-s0514a3:6139_0": "2359.",
  "atk-s0514a3:6140_0": "“Āhaññantu sabbavīṇā, bheriyo dindimāni ca;",
  "atk-s0514a3:6141_0": "Kharamukhāni dhamentu, nadantu ekapokkharā.",
  "atk-s0514a3:6142_0": "2360.",
  "atk-s0514a3:6143_0": "“Mudiṅgā paṇavā saṅkhā, godhā parivadentikā;",
  "atk-s0514a3:6144_0": "Dindimāni ca haññantu, kutumpadindimāni cā”ti.",
  "atk-s0514a3:6145_0": "Tattha lājā olopiyā pupphāti lājehi saddhiṃ lājapañcamakāni pupphāni okirantānaṃ okiraṇapupphāni paṭiyādethāti āṇāpeti.",
  "atk-s0514a3:6145_1": "Mālāgandhavilepanāti maggavitāne olambakamālā ceva gandhavilepanāni ca.",
  "atk-s0514a3:6145_2": "Agghiyāni cāti pupphaagghiyāni ceva ratanaagghiyāni ca yena maggena mama putto ehiti,",
  "atk-s0514a3:6145_3": "tattha tiṭṭhantu.",
  "atk-s0514a3:6145_4": "Gāme gāmeti gāmadvāre gāmadvāre.",
  "atk-s0514a3:6145_5": "Patitiṭṭhantūti pipāsitānaṃ pivanatthāya paṭiyāditā hutvā surāmerayamajjakumbhā tiṭṭhantu.",
  "atk-s0514a3:6145_6": "Macchasaṃyutāti macchehi saṃyuttā.",
  "atk-s0514a3:6145_7": "Kaṅgubījāti kaṅgupiṭṭhamayā.",
  "atk-s0514a3:6145_8": "Mandakāti mandakagāyino.",
  "atk-s0514a3:6145_9": "Sokajjhāyikāti māyākārā,",
  "atk-s0514a3:6145_10": "aññepi vā ye keci uppannasokaharaṇasamatthā sokajjhāyikāti vuccanti,",
  "atk-s0514a3:6145_11": "socante jane attano vaṃsaghosaparamparānaṃ nacce kate nissoke katvā sayāpakāti attho.",
  "atk-s0514a3:6145_12": "Kharamukhānīti sāmuddikamahāmukhasaṅkhā.",
  "atk-s0514a3:6145_13": "Saṅkhāti dakkhiṇāvaṭṭā muṭṭhisaṅkhā,",
  "atk-s0514a3:6145_14": "nāḷisaṅkhāti dve saṅkhā.",
  "atk-s0514a3:6145_15": "Godhā parivadentikā dindimāni kutumpadindimānīti imānipi cattāri tūriyāneva.",
  "atk-s0514a3:6146_0": "Evaṃ rājā maggālaṅkārāni vicāresi.",
  "atk-s0514a3:6146_1": "Jūjakopi pamāṇātikkantaṃ bhuñjitvā jīrāpetuṃ asakkonto tattheva kālamakāsi.",
  "atk-s0514a3:6146_2": "Rājā tassa sarīrakiccaṃ kārāpetvā “nagare koci brāhmaṇassa ñātako atthi,",
  "atk-s0514a3:6146_3": "idaṃ gaṇhātū”ti bheriṃ carāpesi.",
  "atk-s0514a3:6146_4": "Na kañcissa ñātakaṃ passi,",
  "atk-s0514a3:6146_5": "dhanaṃ puna raññoyeva ahosi.",
  "atk-s0514a3:6146_6": "Atha sattame divase sabbā senā sannipati.",
  "atk-s0514a3:6146_7": "Atha rājā mahantena parivārena jāliṃ magganāyakaṃ katvā nikkhami.",
  "atk-s0514a3:6146_8": "Tamatthaṃ pakāsento satthā āha –",
  "atk-s0514a3:6147_0": "2361.",
  "atk-s0514a3:6148_0": "“Sā senā mahatī āsi, uyyuttā sivivāhinī;",
  "atk-s0514a3:6149_0": "Jālinā magganāyena, vaṅkaṃ pāyāsi pabbataṃ.",
  "atk-s0514a3:6150_0": "2362.",
  "atk-s0514a3:6151_0": "“Koñcaṃ nadati mātaṅgo, kuñjaro saṭṭhihāyano;",
  "atk-s0514a3:6152_0": "Kacchāya baddhamānāya, koñcaṃ nadati vāraṇo.",
  "atk-s0514a3:6153_0": "2363.",
  "atk-s0514a3:6154_0": "“Ājānīyā hasiyanti, nemighoso ajāyatha;",
  "atk-s0514a3:6155_0": "Abbhaṃ rajo acchādesi, uyyuttā sivivāhinī.",
  "atk-s0514a3:6156_0": "2364.",
  "atk-s0514a3:6157_0": "“Sā senā mahatī āsi, uyyuttā hārahārinī;",
  "atk-s0514a3:6158_0": "Jālinā magganāyena, vaṅkaṃ pāyāsi pabbataṃ.",
  "atk-s0514a3:6159_0": "2365.",
  "atk-s0514a3:6160_0": "“Te pāviṃsu brahāraññaṃ, bahusākhaṃ mahodakaṃ;",
  "atk-s0514a3:6161_0": "Puppharukkhehi sañchannaṃ, phalarukkhehi cūbhayaṃ.",
  "atk-s0514a3:6162_0": "2366.",
  "atk-s0514a3:6163_0": "“Tattha bindussarā vaggū, nānāvaṇṇā bahū dijā;",
  "atk-s0514a3:6164_0": "Kūjantamupakūjanti, utusampupphite dume.",
  "atk-s0514a3:6165_0": "2367.",
  "atk-s0514a3:6166_0": "“Te gantvā dīghamaddhānaṃ, ahorattānamaccaye;",
  "atk-s0514a3:6167_0": "Padesaṃ taṃ upāgacchuṃ, yattha vessantaro ahū”ti.",
  "atk-s0514a3:6168_0": "Tattha mahatīti dvādasaakkhobhaṇisaṅkhātā senā.",
  "atk-s0514a3:6168_1": "Uyyuttāti payātā.",
  "atk-s0514a3:6168_2": "Koñcaṃ nadatīti tadā kāliṅgaraṭṭhavāsino brāhmaṇā attano raṭṭhe deve vuṭṭhe taṃ nāgaṃ āharitvā sañjayassa adaṃsu.",
  "atk-s0514a3:6168_3": "So hatthī “sāmikaṃ vata passituṃ labhissāmī”ti tuṭṭho koñcanādamakāsi.",
  "atk-s0514a3:6168_4": "Taṃ sandhāyetaṃ vuttaṃ.",
  "atk-s0514a3:6168_5": "Kacchāyāti suvaṇṇakacchāya baddhamānāyapi tussitvā koñcaṃ nadati.",
  "atk-s0514a3:6168_6": "Hasiyantīti hasasaddamakaṃsu.",
  "atk-s0514a3:6168_7": "Hārahārinīti haritabbaharaṇasamatthā.",
  "atk-s0514a3:6168_8": "Pāviṃsūti pavisiṃsu.",
  "atk-s0514a3:6168_9": "Bahusākhanti bahurukkhasākhaṃ.",
  "atk-s0514a3:6168_10": "Dīghamaddhānanti saṭṭhiyojanamaggaṃ.",
  "atk-s0514a3:6168_11": "Upāgacchunti yattha vessantaro ahosi,",
  "atk-s0514a3:6168_12": "taṃ padesaṃ upagatāti.",
  "atk-s0514a3:6169_0": "Mahārājapabbavaṇṇanā niṭṭhitā.",
  "atk-s0514a3:6170_0": "Chakhattiyakammavaṇṇanā",
  "atk-s0514a3:6171_0": "Jālikumāro mucalindasaratīre khandhāvāraṃ nivāsāpetvā cuddasa rathasahassāni āgatamaggābhimukhāneva ṭhapāpetvā",
  "atk-s0514a3:6171_1": "tasmiṃ tasmiṃ padese sīhabyagghadīpiādīsu ārakkhaṃ saṃvidahi.",
  "atk-s0514a3:6171_2": "Hatthiādīnaṃ saddo mahā ahosi.",
  "atk-s0514a3:6171_3": "Atha mahāsatto taṃ saddaṃ sutvā “kiṃ nu kho me paccāmittā mama pitaraṃ ghātetvā mamatthāya āgatā”ti maraṇabhayabhīto",
  "atk-s0514a3:6171_4": "maddiṃ ādāya pabbataṃ āruyha senaṃ olokesi.",
  "atk-s0514a3:6171_5": "Tamatthaṃ pakāsento satthā āha –",
  "atk-s0514a3:6172_0": "2368.",
  "atk-s0514a3:6173_0": "“Tesaṃ sutvāna nigghosaṃ, bhīto vessantaro ahu;",
  "atk-s0514a3:6174_0": "Pabbataṃ abhiruhitvā, bhīto senaṃ udikkhati.",
  "atk-s0514a3:6175_0": "2369.",
  "atk-s0514a3:6176_0": "“Iṅgha maddi nisāmehi, nigghoso yādiso vane;",
  "atk-s0514a3:6177_0": "Ājānīyā hasiyanti, dhajaggāni ca dissare.",
  "atk-s0514a3:6178_0": "2370.",
  "atk-s0514a3:6179_0": "“Ime nūna araññasmiṃ, migasaṅghāni luddakā;",
  "atk-s0514a3:6180_0": "Vāgurāhi parikkhippa, sobbhaṃ pātetvā tāvade;",
  "atk-s0514a3:6181_0": "Vikkosamānā tibbāhi, hanti nesaṃ varaṃ varaṃ.",
  "atk-s0514a3:6182_0": "2371.",
  "atk-s0514a3:6183_0": "“Yathā mayaṃ adūsakā, araññe avaruddhakā;",
  "atk-s0514a3:6184_0": "Amittahatthattaṃ gatā, passa dubbalaghātaka”nti.",
  "atk-s0514a3:6185_0": "Tattha iṅghāti codanatthe nipāto.",
  "atk-s0514a3:6185_1": "Nisāmehīti sakasenā vā parasenā vāti olokehi upadhārehi.",
  "atk-s0514a3:6185_2": "“Ime nūna araññasmi”ntiādīnaṃ aḍḍhateyyagāthānaṃ evamatthasambandho veditabbo “maddi yathā araññamhi",
  "atk-s0514a3:6185_3": "migasaṅghāni luddakā vāgurāhi parikkhippa atha vā pana sobbhaṃ pātetvā tāvadeva ‘hanatha, are,",
  "atk-s0514a3:6185_4": "duṭṭhamige’ti vikkosamānā tibbāhi migamāraṇasattīhi nesaṃ migānaṃ varaṃ varaṃ thūlaṃ thūlaṃ hananti,",
  "atk-s0514a3:6185_5": "ime ca nūna tatheva amhe asabbhāhi vācāhi vikkosamānā tibbāti sattīhi hanissanti,",
  "atk-s0514a3:6185_6": "mayañca adūsakā araññe avaruddhakā raṭṭhā pabbājitā vane vasāma,",
  "atk-s0514a3:6185_7": "evaṃ santepi amittānaṃ hatthattaṃ gatā,",
  "atk-s0514a3:6185_8": "passa dubbalaghātaka”nti.",
  "atk-s0514a3:6185_9": "Evaṃ so maraṇabhayena paridevi.",
  "atk-s0514a3:6186_0": "Sā tassa vacanaṃ sutvā senaṃ oloketvā “sakasenāya bhavitabba”nti mahāsattaṃ assāsentī imaṃ gāthamāha –",
  "atk-s0514a3:6187_0": "2372.",
  "atk-s0514a3:6188_0": "“Amittā nappasāheyyuṃ, aggīva udakaṇṇave;",
  "atk-s0514a3:6189_0": "Tadeva tvaṃ vicintehi, api sotthi ito siyā”ti.",
  "atk-s0514a3:6190_0": "Tattha aggīva udakaṇṇaveti yathā tiṇukkādīnaṃ vasena upanīto aggi aṇṇavasaṅkhātāni puthulagambhīrāni udakāni nappasahati,",
  "atk-s0514a3:6190_1": "tāpetuṃ na sakkoti,",
  "atk-s0514a3:6190_2": "tathā taṃ amittā nappasaheyyuṃ nābhibhavissanti.",
  "atk-s0514a3:6190_3": "Tadevāti yaṃ sakkena tuyhaṃ varaṃ datvā “mahārāja,",
  "atk-s0514a3:6190_4": "na cirasseva te pitā ehitī”ti vuttaṃ,",
  "atk-s0514a3:6190_5": "tadeva tvaṃ vicintehi,",
  "atk-s0514a3:6190_6": "api nāma ito balakāyato amhākaṃ sotthi siyāti mahāsattaṃ assāsesi.",
  "atk-s0514a3:6191_0": "Atha mahāsatto sokaṃ tanukaṃ katvā tāya saddhiṃ pabbatā oruyha paṇṇasālādvāre nisīdi,",
  "atk-s0514a3:6191_1": "itarāpi attano paṇṇasālādvāre nisīdi.",
  "atk-s0514a3:6191_2": "Tamatthaṃ pakāsento satthā āha –",
  "atk-s0514a3:6192_0": "2373.",
  "atk-s0514a3:6193_0": "“Tato vessantaro rājā, orohitvāna pabbatā;",
  "atk-s0514a3:6194_0": "Nisīdi paṇṇasālāyaṃ, daḷhaṃ katvāna mānasa”nti.",
  "atk-s0514a3:6195_0": "Tattha daḷhaṃ katvāna mānasanti mayaṃ pabbajitā nāma,",
  "atk-s0514a3:6195_1": "amhākaṃ ko kiṃ karissatīti thiraṃ hadayaṃ katvā nisīdi.",
  "atk-s0514a3:6196_0": "Tasmiṃ khaṇe sañjayo rājā deviṃ āmantetvā – “bhadde,",
  "atk-s0514a3:6196_1": "phussati amhesu sabbesu ekato gatesu soko mahā bhavissati,",
  "atk-s0514a3:6196_2": "paṭhamaṃ tāva ahaṃ gacchāmi,",
  "atk-s0514a3:6196_3": "tato ‘idāni sokaṃ vinodetvā nisinnā bhavissantī’ti sallakkhetvā tvaṃ mahantena parivārena āgaccheyyāsi.",
  "atk-s0514a3:6196_4": "Atha thokaṃ kālaṃ vītināmetvā jālikaṇhājinā pacchato āgacchantū”ti vatvā rathaṃ nivattāpetvā āgatamaggābhimukhaṃ",
  "atk-s0514a3:6196_5": "katvā tattha tattha ārakkhaṃ saṃvidahitvā alaṅkatahatthikkhandhato oruyha puttassa santikaṃ agamāsi.",
  "atk-s0514a3:6196_6": "Tamatthaṃ pakāsento satthā āha –",
  "atk-s0514a3:6197_0": "2374.",
  "atk-s0514a3:6198_0": "“Nivattayitvāna rathaṃ, vuṭṭhapetvāna seniyo;",
  "atk-s0514a3:6199_0": "Ekaṃ araññe viharantaṃ, pitā puttaṃ upāgami.",
  "atk-s0514a3:6200_0": "2375.",
  "atk-s0514a3:6201_0": "“Hatthikkhandhato oruyha, ekaṃso pañjalīkato;",
  "atk-s0514a3:6202_0": "Parikiṇṇo amaccehi, puttaṃ siñcitumāgami.",
  "atk-s0514a3:6203_0": "2376.",
  "atk-s0514a3:6204_0": "“Tatthaddasa kumāraṃ so, rammarūpaṃ samāhitaṃ;",
  "atk-s0514a3:6205_0": "Nisinnaṃ paṇṇasālāyaṃ, jhāyantaṃ akutobhaya”nti.",
  "atk-s0514a3:6206_0": "Tattha vuṭṭhapetvāna seniyoti ārakkhatthāya balakāye ṭhapetvā.",
  "atk-s0514a3:6206_1": "Ekaṃsoti ekaṃsakatauttarāsaṅgo.",
  "atk-s0514a3:6206_2": "Siñcitumāgamīti rajje abhisiñcituṃ upāgami.",
  "atk-s0514a3:6206_3": "Rammarūpanti anañjitaṃ amaṇḍitaṃ.",
  "atk-s0514a3:6207_0": "2377.",
  "atk-s0514a3:6208_0": "“Tañca disvāna āyantaṃ, pitaraṃ puttagiddhinaṃ;",
  "atk-s0514a3:6209_0": "Vessantaro ca maddī ca, paccuggantvā avandisuṃ.",
  "atk-s0514a3:6210_0": "2378.",
  "atk-s0514a3:6211_0": "“Maddī ca sirasā pāde, sasurassābhivādayi;",
  "atk-s0514a3:6212_0": "Maddī ahañhi te deva, pāde vandāmi te suṇhā;",
  "atk-s0514a3:6213_0": "Te su tattha palissajja, pāṇinā parimajjathā”ti.",
  "atk-s0514a3:6214_0": "Tattha pāde vandāmi te suṇhāti ahaṃ, deva,",
  "atk-s0514a3:6214_1": "tava suṇhā pāde vandāmīti evaṃ vatvā vandi.",
  "atk-s0514a3:6214_2": "Te su tatthāti te ubhopi jane tasmiṃ sakkadattiye assame palissajitvā hadaye nipajjāpetvā sīse paricumbitvā mudukena pāṇinā parimajjatha,",
  "atk-s0514a3:6214_3": "piṭṭhiyo nesaṃ parimajji.",
  "atk-s0514a3:6215_0": "Tato roditvā paridevitvā rājā soke parinibbute tehi saddhiṃ paṭisanthāraṃ karonto āha –",
  "atk-s0514a3:6216_0": "2379.",
  "atk-s0514a3:6217_0": "“Kacci vo kusalaṃ putta, kacci putta anāmayaṃ;",
  "atk-s0514a3:6218_0": "Kacci uñchena yāpetha, kacci mūlaphalā bahū.",
  "atk-s0514a3:6219_0": "2380.",
  "atk-s0514a3:6220_0": "“Kacci ḍaṃsā makasā ca, appameva sarīsapā;",
  "atk-s0514a3:6221_0": "Vane vāḷamigākiṇṇe, kacci hiṃsā na vijjatī”ti.",
  "atk-s0514a3:6222_0": "Pitu vacanaṃ sutvā mahāsatto āha –",
  "atk-s0514a3:6223_0": "2381.",
  "atk-s0514a3:6224_0": "“Atthi no jīvikā deva, sā ca yādisakīdisā;",
  "atk-s0514a3:6225_0": "Kasirā jīvikā homa, uñchācariyāya jīvitaṃ.",
  "atk-s0514a3:6226_0": "2382.",
  "atk-s0514a3:6227_0": "“Aniddhinaṃ mahārāja, dametassaṃva sārathi;",
  "atk-s0514a3:6228_0": "Tyamhā aniddhikā dantā, asamiddhi dameti no.",
  "atk-s0514a3:6229_0": "2383.",
  "atk-s0514a3:6230_0": "“Api no kisāni maṃsāni, pitu mātu adassanā;",
  "atk-s0514a3:6231_0": "Avaruddhānaṃ mahārāja, araññe jīvasokina”nti.",
  "atk-s0514a3:6232_0": "Tattha yādisakīdisāti yā vā sā vā,",
  "atk-s0514a3:6232_1": "lāmakāti attho.",
  "atk-s0514a3:6232_2": "Kasirā jīvikā homāti tāta,",
  "atk-s0514a3:6232_3": "amhākaṃ uñchācariyāya jīvitaṃ nāma kicchaṃ,",
  "atk-s0514a3:6232_4": "dukkhā no jīvikā ahosi.",
  "atk-s0514a3:6232_5": "Aniddhinanti mahārāja,",
  "atk-s0514a3:6232_6": "aniddhiṃ asamiddhiṃ daliddapurisaṃ nāma sāva aniddhi cheko sārathi assaṃ viya dameti,",
  "atk-s0514a3:6232_7": "nibbisevanaṃ karoti,",
  "atk-s0514a3:6232_8": "te mayaṃ idha vasantā aniddhikā dantā nibbisevanā katā,",
  "atk-s0514a3:6232_9": "asamiddhiyeva no dametīti.",
  "atk-s0514a3:6232_10": "“Dametha no”tipi pāṭho,",
  "atk-s0514a3:6232_11": "damayittha noti attho.",
  "atk-s0514a3:6232_12": "Jīvasokinanti avigatasokānaṃ araññe vasantānaṃ kiṃ nāma amhākaṃ sukhanti vadati.",
  "atk-s0514a3:6233_0": "Evañca pana vatvā puna puttānaṃ pavattiṃ pucchanto āha –",
  "atk-s0514a3:6234_0": "2384.",
  "atk-s0514a3:6235_0": "“Yepi te siviseṭṭhassa, dāyādāpattamānasā;",
  "atk-s0514a3:6236_0": "Jālī kaṇhājinā cubho, brāhmaṇassa vasānugā;",
  "atk-s0514a3:6237_0": "Accāyikassa luddassa, yo ne gāvova sumbhati.",
  "atk-s0514a3:6238_0": "2385.",
  "atk-s0514a3:6239_0": "“Te rājaputtiyā putte, yadi jānātha saṃsatha;",
  "atk-s0514a3:6240_0": "Pariyāpuṇātha no khippaṃ, sappadaṭṭhaṃva māṇava”nti.",
  "atk-s0514a3:6241_0": "Tattha dāyādāpattamānasāti mahārāja,",
  "atk-s0514a3:6241_1": "yepi te tava siviseṭṭhassa dāyādā apattamānasā asampuṇṇamanorathā hutvā brāhmaṇassa vasānugā jātā,",
  "atk-s0514a3:6241_2": "te dve kumāre yo brāhmaṇo gāvova sumbhati paharati,",
  "atk-s0514a3:6241_3": "te rājaputtiyā putte yadi diṭṭhavasena vā sutavasena vā jānātha saṃsatha.",
  "atk-s0514a3:6241_4": "Sappadaṭṭhaṃva māṇavanti visanimmadanatthāya sappadaṭṭhaṃ māṇavaṃ tikicchantā viya khippaṃ no pariyāpuṇātha kathethāti vadati.",
  "atk-s0514a3:6242_0": "Rājā āha –",
  "atk-s0514a3:6243_0": "2386.",
  "atk-s0514a3:6244_0": "“Ubho kumārā nikkītā, jālī kaṇhājinā cubho;",
  "atk-s0514a3:6245_0": "Brāhmaṇassa dhanaṃ datvā, putta mā bhāyi assasā”ti.",
  "atk-s0514a3:6246_0": "Tattha nikkītāti nikkayaṃ datvā gahitā.",
  "atk-s0514a3:6247_0": "Taṃ sutvā mahāsatto paṭiladdhassāso pitarā saddhiṃ paṭisanthāramakāsi –",
  "atk-s0514a3:6248_0": "2387.",
  "atk-s0514a3:6249_0": "“Kacci nu tāta kusalaṃ, kacci tāta anāmayaṃ;",
  "atk-s0514a3:6250_0": "Kacci nu tāta me mātu, cakkhu na parihāyatī”ti.",
  "atk-s0514a3:6251_0": "Tattha cakkhu na parihāyatīti puttasokena rodantiyā cakkhu na parihāyatīti.",
  "atk-s0514a3:6252_0": "Rājā āha –",
  "atk-s0514a3:6253_0": "2388.",
  "atk-s0514a3:6254_0": "“Kusalañceva me putta, atho putta anāmayaṃ;",
  "atk-s0514a3:6255_0": "Atho ca putta te mātu, cakkhu na parihāyatī”ti.",
  "atk-s0514a3:6256_0": "Bodhisatto āha –",
  "atk-s0514a3:6257_0": "2389.",
  "atk-s0514a3:6258_0": "“Kacci arogaṃ yoggaṃ te, kacci vahati vāhanaṃ;",
  "atk-s0514a3:6259_0": "Kacci phīto janapado, kacci vuṭṭhi na chijjatī”ti.",
  "atk-s0514a3:6260_0": "Tattha vuṭṭhīti vuṭṭhidhārā.",
  "atk-s0514a3:6261_0": "Rājā āha –",
  "atk-s0514a3:6262_0": "2390.",
  "atk-s0514a3:6263_0": "“Atho arogaṃ yoggaṃ me, atho vahati vāhanaṃ;",
  "atk-s0514a3:6264_0": "Atho phīto janapado, atho vuṭṭhi na chijjatī”ti.",
  "atk-s0514a3:6265_0": "Evaṃ tesaṃ sallapantānaññeva phussatī devī “idāni sokaṃ tanukaṃ katvā nisinnā bhavissantī”ti sallakkhetvā",
  "atk-s0514a3:6265_1": "mahāparivārena saddhiṃ puttassa santikaṃ agamāsi.",
  "atk-s0514a3:6265_2": "Tamatthaṃ pakāsento satthā āha –",
  "atk-s0514a3:6266_0": "2391.",
  "atk-s0514a3:6267_0": "“Iccevaṃ mantayantānaṃ, mātā nesaṃ adissatha;",
  "atk-s0514a3:6268_0": "Rājaputtī giridvāre, pattikā anupāhanā.",
  "atk-s0514a3:6269_0": "2392.",
  "atk-s0514a3:6270_0": "“Tañca disvāna āyantiṃ, mātaraṃ puttagiddhiniṃ;",
  "atk-s0514a3:6271_0": "Vessantaro ca maddī ca, paccuggantvā avandisuṃ.",
  "atk-s0514a3:6272_0": "2393.",
  "atk-s0514a3:6273_0": "“Maddī ca sirasā pāde, sassuyā abhivādayi;",
  "atk-s0514a3:6274_0": "Maddī ahañhi te ayye, pāde vandāmi te suṇhā”ti.",
  "atk-s0514a3:6275_0": "Tesaṃ phussatideviṃ vanditvā ṭhitakāle puttakā kumārakumārikāhi parivutā āgamiṃsu.",
  "atk-s0514a3:6275_1": "Maddī ca tesaṃ āgamanamaggaṃ olokentīyeva aṭṭhāsi.",
  "atk-s0514a3:6275_2": "Sā te sotthinā āgacchante disvā sakabhāvena saṇṭhātuṃ asakkontī taruṇavacchā viya gāvī paridevamānā tato pāyāsi.",
  "atk-s0514a3:6275_3": "Tepi taṃ disvā paridevantā mātarābhimukhāva padhāviṃsu.",
  "atk-s0514a3:6275_4": "Tamatthaṃ pakāsento satthā āha –",
  "atk-s0514a3:6276_0": "2394.",
  "atk-s0514a3:6277_0": "“Maddiñca puttakā disvā, dūrato sotthimāgatā;",
  "atk-s0514a3:6278_0": "Kandantā mabhidhāviṃsu, vacchabālāva mātaraṃ.",
  "atk-s0514a3:6279_0": "2395.",
  "atk-s0514a3:6280_0": "“Maddī ca puttake disvā, dūrato sotthimāgate;",
  "atk-s0514a3:6281_0": "Vāruṇīva pavedhentī, thanadhārābhisiñcathā”ti.",
  "atk-s0514a3:6282_0": "Tattha kandantā mabhidhāviṃsūti kandantā abhidhāviṃsu.",
  "atk-s0514a3:6282_1": "Vāruṇīvāti yakkhāviṭṭhā ikkhaṇikā viya pavedhamānā thanadhārā abhisiñcathāti.",
  "atk-s0514a3:6283_0": "Sā kira mahāsaddena paridevitvā kampamānā visaññī hutvā dīghato pathaviyaṃ pati.",
  "atk-s0514a3:6283_1": "Kumārāpi vegenāgantvā visaññino hutvā mātu upariyeva patiṃsu.",
  "atk-s0514a3:6283_2": "Tasmiṃ khaṇe tassā dvīhi thanehi dve khīradhārā nikkhamitvā tesaṃ mukheyeva pavisiṃsu.",
  "atk-s0514a3:6283_3": "Sace kira ettako assāso nābhavissa,",
  "atk-s0514a3:6283_4": "dve kumārā sukkhahadayā hutvā addhā nassissanti.",
  "atk-s0514a3:6283_5": "Vessantaropi piyaputte disvā sokaṃ sandhāretuṃ asakkonto visaññī hutvā tattheva pati.",
  "atk-s0514a3:6283_6": "Mātāpitaropissa visaññino hutvā tattheva patiṃsu,",
  "atk-s0514a3:6283_7": "tathā sahajātā saṭṭhisahassā amaccā.",
  "atk-s0514a3:6283_8": "Taṃ kāruññaṃ passantesu ekopi sakabhāvena saṇṭhātuṃ nāsakkhi.",
  "atk-s0514a3:6283_9": "Sakalaṃ assamapadaṃ yugantavātena pamadditaṃ viya sālavanaṃ ahosi.",
  "atk-s0514a3:6283_10": "Tasmiṃ khaṇe pabbatā nadiṃsu,",
  "atk-s0514a3:6283_11": "mahāpathavī kampi,",
  "atk-s0514a3:6283_12": "mahāsamuddo saṅkhubhi,",
  "atk-s0514a3:6283_13": "sineru girirājā onami.",
  "atk-s0514a3:6283_14": "Cha kāmāvacaradevalokā ekakolāhalā ahesuṃ.",
  "atk-s0514a3:6284_0": "Sakko devarājā “cha khattiyā saparisā visaññino jātā,",
  "atk-s0514a3:6284_1": "tesu ekopi uṭṭhāya kassaci sarīre udakaṃ siñcituṃ samattho nāma natthi,",
  "atk-s0514a3:6284_2": "ahaṃ dāni imesaṃ pokkharavassaṃ vassāpessāmī”ti cintetvā chakhattiyasamāgame pokkharavassaṃ vassāpesi.",
  "atk-s0514a3:6284_3": "Tattha ye temitukāmā,",
  "atk-s0514a3:6284_4": "te tementi,",
  "atk-s0514a3:6284_5": "atemitukāmānaṃ upari ekabindumattampi na patati,",
  "atk-s0514a3:6284_6": "padumapattato udakaṃ viya nivattitvā gacchati.",
  "atk-s0514a3:6284_7": "Iti pokkharavane patitaṃ vassaṃ viya taṃ vassaṃ ahosi.",
  "atk-s0514a3:6284_8": "Cha khattiyā assāsaṃ paṭilabhiṃsu.",
  "atk-s0514a3:6284_9": "Mahājano tampi disvā “aho acchariyaṃ,",
  "atk-s0514a3:6284_10": "aho abbhutaṃ evarūpe ñātisamāgame pokkharavassaṃ vassi,",
  "atk-s0514a3:6284_11": "mahāpathavī kampī”ti acchariyaṃ pavedesi.",
  "atk-s0514a3:6284_12": "Tamatthaṃ pakāsento satthā āha –",
  "atk-s0514a3:6285_0": "2396.",
  "atk-s0514a3:6286_0": "“Samāgatānaṃ ñātīnaṃ, mahāghoso ajāyatha;",
  "atk-s0514a3:6287_0": "Pabbatā samanādiṃsu, mahī pakampitā ahu.",
  "atk-s0514a3:6288_0": "2397.",
  "atk-s0514a3:6289_0": "“Vuṭṭhidhāraṃ pavattento, devo pāvassi tāvade;",
  "atk-s0514a3:6290_0": "Atha vessantaro rājā, ñātīhi samagacchatha.",
  "atk-s0514a3:6291_0": "2398.",
  "atk-s0514a3:6292_0": "“Nattāro suṇisā putto, rājā devī ca ekato;",
  "atk-s0514a3:6293_0": "Yadā samāgatā āsuṃ, tadāsi lomahaṃsanaṃ.",
  "atk-s0514a3:6294_0": "2399.",
  "atk-s0514a3:6295_0": "“Pañjalikā tassa yācanti, rodantā bherave vane;",
  "atk-s0514a3:6296_0": "Vessantarañca maddiñca, sabbe raṭṭhā samāgatā;",
  "atk-s0514a3:6297_0": "Tvaṃ nosi issaro rājā, rajjaṃ kāretha no ubho”ti.",
  "atk-s0514a3:6298_0": "Tattha ghosoti kāruññaghoso.",
  "atk-s0514a3:6298_1": "Pañjalikāti sabbe nāgarā ceva negamā ca jānapadā ca paggahitañjalikā hutvā.",
  "atk-s0514a3:6298_2": "Tassa yācantīti tassa pādesu patitvā roditvā kanditvā “deva,",
  "atk-s0514a3:6298_3": "tvaṃ no sāmi issaro,",
  "atk-s0514a3:6298_4": "pitā te idheva abhisiñcitvā nagaraṃ netukāmo,",
  "atk-s0514a3:6298_5": "kulasantakaṃ setacchattaṃ paṭicchathā”ti yāciṃsu.",
  "atk-s0514a3:6299_0": "Chakhattiyakammavaṇṇanā niṭṭhitā.",
  "atk-s0514a3:6300_0": "Nagarakaṇḍavaṇṇanā",
  "atk-s0514a3:6301_0": "Taṃ sutvā mahāsatto pitarā saddhiṃ sallapanto imaṃ gāthamāha –",
  "atk-s0514a3:6302_0": "2400.",
  "atk-s0514a3:6303_0": "“Dhammena rajjaṃ kārentaṃ, raṭṭhā pabbājayittha maṃ;",
  "atk-s0514a3:6304_0": "Tvañca jānapadā ceva, negamā ca samāgatā”ti.",
  "atk-s0514a3:6305_0": "Tato rājā puttaṃ attano dosaṃ khamāpento āha –",
  "atk-s0514a3:6306_0": "2401.",
  "atk-s0514a3:6307_0": "“Dukkaṭañca hi no putta, bhūnahaccaṃ kataṃ mayā;",
  "atk-s0514a3:6308_0": "Yohaṃ sivīnaṃ vacanā, pabbājesimadūsaka”nti.",
  "atk-s0514a3:6309_0": "Imaṃ gāthaṃ vatvā attano dukkhaharaṇatthaṃ puttaṃ yācanto itaraṃ gāthamāha –",
  "atk-s0514a3:6310_0": "2402.",
  "atk-s0514a3:6311_0": "“Yena kenaci vaṇṇena, pitu dukkhaṃ udabbahe;",
  "atk-s0514a3:6312_0": "Mātu bhaginiyā cāpi, api pāṇehi attano”ti.",
  "atk-s0514a3:6313_0": "Tattha udabbaheti hareyya.",
  "atk-s0514a3:6313_1": "Api pāṇehīti tāta puttena nāma jīvitaṃ pariccajitvāpi mātāpitūnaṃ sokadukkhaṃ haritabbaṃ,",
  "atk-s0514a3:6313_2": "tasmā mama dosaṃ hadaye akatvā mama vacanaṃ karohi,",
  "atk-s0514a3:6313_3": "imaṃ isiliṅgaṃ hāretvā rājavesaṃ gaṇha tātāti iminā kira naṃ adhippāyenevamāha.",
  "atk-s0514a3:6314_0": "Bodhisatto rajjaṃ kāretukāmopi “ettake pana akathite garukaṃ nāma na hotī”ti kathesi.",
  "atk-s0514a3:6314_1": "Mahāsatto “sādhū”ti sampaṭicchi.",
  "atk-s0514a3:6314_2": "Athassa adhivāsanaṃ viditvā sahajātā saṭṭhisahassā amaccā “nahānakālo mahārāja,",
  "atk-s0514a3:6314_3": "rajojallaṃ pavāhayā”ti vadiṃsu.",
  "atk-s0514a3:6314_4": "Atha ne mahāsatto “thokaṃ adhivāsethā”ti vatvā paṇṇasālaṃ pavisitvā isibhaṇḍaṃ omuñcitvā paṭisāmetvā",
  "atk-s0514a3:6314_5": "saṅkhavaṇṇasāṭakaṃ nivāsetvā paṇṇasālato nikkhamitvā “idaṃ mayā nava māse aḍḍhamāsañca vasantena samaṇadhammassa",
  "atk-s0514a3:6314_6": "kataṭṭhānaṃ,",
  "atk-s0514a3:6314_7": "pāramīkūṭaṃ gaṇhantena mayā dānaṃ datvā mahāpathaviyā kampāpitaṭṭhāna”nti paṇṇasālaṃ tikkhattuṃ padakkhiṇaṃ katvā pañcapatiṭṭhitena vanditvā aṭṭhāsi.",
  "atk-s0514a3:6314_8": "Athassa kappakādayo kesamassukammādīni kariṃsu.",
  "atk-s0514a3:6314_9": "Tamenaṃ sabbābharaṇabhūsitaṃ devarājānamiva virocamānaṃ rajje abhisiñciṃsu.",
  "atk-s0514a3:6314_10": "Tena vuttaṃ –",
  "atk-s0514a3:6315_0": "2403.",
  "atk-s0514a3:6316_0": "“Tato vessantaro rājā, rajojallaṃ pavāhayi;",
  "atk-s0514a3:6317_0": "Rajojallaṃ pavāhetvā, saṅkhavaṇṇaṃ adhārayī”ti.",
  "atk-s0514a3:6318_0": "Tattha pavāhayīti hāresi, hāretvā ca pana rājavesaṃ gaṇhīti attho.",
  "atk-s0514a3:6319_0": "Athassa yaso mahā ahosi.",
  "atk-s0514a3:6319_1": "Olokitaolokitaṭṭhānaṃ kampati,",
  "atk-s0514a3:6319_2": "mukhamaṅgalikā mukhamaṅgalāni ghosayiṃsu,",
  "atk-s0514a3:6319_3": "sabbatūriyāni paggaṇhiṃsu,",
  "atk-s0514a3:6319_4": "mahāsamuddakucchiyaṃ meghagajjitaghoso viya tūriyaghoso ahosi.",
  "atk-s0514a3:6319_5": "Hatthiratanaṃ alaṅkaritvā upānayiṃsu.",
  "atk-s0514a3:6319_6": "So khaggaratanaṃ bandhitvā hatthiratanaṃ abhiruhi.",
  "atk-s0514a3:6319_7": "Tāvadeva naṃ sahajātā saṭṭhisahassā amaccā sabbālaṅkārappaṭimaṇḍitā parivārayiṃsu,",
  "atk-s0514a3:6319_8": "sabbakaññāyo maddidevimpi nahāpetvā alaṅkaritvā abhisiñciṃsu.",
  "atk-s0514a3:6319_9": "Sīse ca panassā abhisekaudakaṃ abhisiñcamānā “vessantaro taṃ pāletū”tiādīni maṅgalāni vadiṃsu.",
  "atk-s0514a3:6319_10": "Tamatthaṃ pakāsento satthā āha –",
  "atk-s0514a3:6320_0": "2404.",
  "atk-s0514a3:6321_0": "“Sīsaṃ nhāto sucivattho, sabbābharaṇabhūsito;",
  "atk-s0514a3:6322_0": "Paccayaṃ nāgamāruyha, khaggaṃ bandhi parantapaṃ.",
  "atk-s0514a3:6323_0": "2405.",
  "atk-s0514a3:6324_0": "“Tato saṭṭhisahassāni, yodhino cārudassanā;",
  "atk-s0514a3:6325_0": "Sahajātā pakiriṃsu, nandayantā rathesabhaṃ.",
  "atk-s0514a3:6326_0": "2406.",
  "atk-s0514a3:6327_0": "“Tato maddimpi nhāpesuṃ, sivikaññā samāgatā;",
  "atk-s0514a3:6328_0": "Vessantaro taṃ pāletu, jālī kaṇhājinā cubho;",
  "atk-s0514a3:6329_0": "Athopi taṃ mahārājā, sañjayo abhirakkhatū”ti.",
  "atk-s0514a3:6330_0": "Tattha paccayaṃ nāgamāruyhāti taṃ attano jātadivase uppannaṃ hatthināgaṃ.",
  "atk-s0514a3:6330_1": "Parantapanti amittatāpanaṃ.",
  "atk-s0514a3:6330_2": "Pakiriṃsūti parivārayiṃsu.",
  "atk-s0514a3:6330_3": "Nandayantāti tosentā.",
  "atk-s0514a3:6330_4": "Sivikaññāti sivirañño pajāpatiyo sannipatitvā gandhodakena nhāpesuṃ.",
  "atk-s0514a3:6330_5": "Jālī kaṇhājinā cubhoti ime te puttāpi mātaraṃ rakkhantūti.",
  "atk-s0514a3:6331_0": "2407.",
  "atk-s0514a3:6332_0": "“Idañca paccayaṃ laddhā, pubbe saṃklesamattano;",
  "atk-s0514a3:6333_0": "Ānandiyaṃ ācariṃsu, ramaṇīye giribbaje.",
  "atk-s0514a3:6334_0": "2408.",
  "atk-s0514a3:6335_0": "“Idañca paccayaṃ laddhā, pubbe saṃklesamattano;",
  "atk-s0514a3:6336_0": "Ānandi vittā sumanā, putte saṅgamma lakkhaṇā.",
  "atk-s0514a3:6337_0": "2409.",
  "atk-s0514a3:6338_0": "“Idañca paccayaṃ laddhā, pubbe saṃklesamattano;",
  "atk-s0514a3:6339_0": "Ānandi vittā patītā, saha puttehi lakkhaṇā”ti.",
  "atk-s0514a3:6340_0": "Tattha idañca paccayaṃ laddhāti bhikkhave,",
  "atk-s0514a3:6340_1": "vessantaro maddī ca idañca paccayaṃ laddhā imaṃ patiṭṭhaṃ labhitvā,",
  "atk-s0514a3:6340_2": "rajje patiṭṭhahitvāti attho.",
  "atk-s0514a3:6340_3": "Pubbeti ito pubbe attano vanavāsasaṃklesañca anussaritvā.",
  "atk-s0514a3:6340_4": "Ānandiyaṃ ācariṃsu,",
  "atk-s0514a3:6340_5": "ramaṇīye giribbajeti ramaṇīye vaṅkagirikucchimhi “vessantarassa rañño āṇā”ti kañcanalatāvinaddhaṃ ānandabheriṃ carāpetvā ānandachaṇaṃ ācariṃsu.",
  "atk-s0514a3:6340_6": "Ānandi vittā sumanāti lakkhaṇasampannā maddī putte saṅgamma sampāpuṇitvā vittā sumanā hutvā ativiya nandīti attho.",
  "atk-s0514a3:6340_7": "Patītāti somanassā hutvā.",
  "atk-s0514a3:6341_0": "Evaṃ patītā hutvā ca pana putte āha –",
  "atk-s0514a3:6342_0": "2410.",
  "atk-s0514a3:6343_0": "“Ekabhattā pure āsiṃ, niccaṃ thaṇḍilasāyinī;",
  "atk-s0514a3:6344_0": "Iti metaṃ vataṃ āsi, tumhaṃ kāmā hi puttakā.",
  "atk-s0514a3:6345_0": "2411.",
  "atk-s0514a3:6346_0": "“Taṃ me vataṃ samiddhajja, tumhe saṅgamma puttakā;",
  "atk-s0514a3:6347_0": "Mātujampi taṃ pāletu, pitujampi ca puttaka;",
  "atk-s0514a3:6348_0": "Athopi taṃ mahārājā, sañjayo abhirakkhatu.",
  "atk-s0514a3:6349_0": "2412.",
  "atk-s0514a3:6350_0": "“Yaṃ kiñcitthi kataṃ puññaṃ, mayhañceva pitucca te;",
  "atk-s0514a3:6351_0": "Sabbena tena kusalena, ajaro amaro bhavā”ti.",
  "atk-s0514a3:6352_0": "Tattha tumhaṃ kāmā hi puttakāti puttakā ahaṃ tumhākaṃ kāmā tumhe patthayamānā pure tumhesu brāhmaṇena nītesu ekabhattaṃ bhuñjitvā bhūmiyaṃ sayiṃ,",
  "atk-s0514a3:6352_1": "iti me tumhākaṃ kāmā etaṃ vataṃ āsīti vadati.",
  "atk-s0514a3:6352_2": "Samiddhajjāti taṃ me vataṃ ajja samiddhaṃ.",
  "atk-s0514a3:6352_3": "Mātujampi taṃ pāletu,",
  "atk-s0514a3:6352_4": "pitujampi ca puttakāti puttajāli taṃ mātujātaṃ somanassampi pitujātaṃ somanassampi pāletu,",
  "atk-s0514a3:6352_5": "mātāpitūnaṃ santakaṃ puññaṃ taṃ pāletūti attho.",
  "atk-s0514a3:6352_6": "Tenevāha “yaṃ kiñcitthi kataṃ puñña”nti.",
  "atk-s0514a3:6353_0": "Phussatīpi devī “ito paṭṭhāya mama suṇhā imāneva vatthāni nivāsetu,",
  "atk-s0514a3:6353_1": "imāni ābharaṇāni dhāretū”ti suvaṇṇasamugge pūretvā pahiṇi.",
  "atk-s0514a3:6353_2": "Tamatthaṃ pakāsento satthā āha –",
  "atk-s0514a3:6354_0": "2413.",
  "atk-s0514a3:6355_0": "“Kappāsikañca koseyyaṃ, khomakoṭumbarāni ca;",
  "atk-s0514a3:6356_0": "Sassu suṇhāya pāhesi, yehi maddī asobhatha.",
  "atk-s0514a3:6357_0": "2414.",
  "atk-s0514a3:6358_0": "“Tato hemañca kāyūraṃ, gīveyyaṃ ratanāmayaṃ;",
  "atk-s0514a3:6359_0": "Sassu suṇhāya pāhesi, yehi maddī asobhatha.",
  "atk-s0514a3:6360_0": "2415.",
  "atk-s0514a3:6361_0": "“Tato hemañca kāyūraṃ, aṅgadaṃ maṇimekhalaṃ;",
  "atk-s0514a3:6362_0": "Sassu suṇhāya pāhesi, yehi maddī asobhatha.",
  "atk-s0514a3:6363_0": "2416.",
  "atk-s0514a3:6364_0": "“Uṇṇataṃ mukhaphullañca, nānāratte ca māṇike;",
  "atk-s0514a3:6365_0": "Sassu suṇhāya pāhesi, yehi maddī asobhatha.",
  "atk-s0514a3:6366_0": "2417.",
  "atk-s0514a3:6367_0": "“Uggatthanaṃ giṅgamakaṃ, mekhalaṃ pāṭipādakaṃ;",
  "atk-s0514a3:6368_0": "Sassu suṇhāya pāhesi, yehi maddī asobhatha.",
  "atk-s0514a3:6369_0": "2418.",
  "atk-s0514a3:6370_0": "“Suttañca suttavajjañca, upanijjhāya seyyasi;",
  "atk-s0514a3:6371_0": "Asobhatha rājaputtī, devakaññāva nandane.",
  "atk-s0514a3:6372_0": "2419.",
  "atk-s0514a3:6373_0": "“Sīsaṃ nhātā sucivatthā, sabbālaṅkārabhūsitā;",
  "atk-s0514a3:6374_0": "Asobhatha rājaputtī, tāvatiṃseva accharā.",
  "atk-s0514a3:6375_0": "2420.",
  "atk-s0514a3:6376_0": "“Kadalīva vātacchupitā, jātā cittalatāvane;",
  "atk-s0514a3:6377_0": "Antāvaraṇasampannā, rājaputtī asobhatha.",
  "atk-s0514a3:6378_0": "2421.",
  "atk-s0514a3:6379_0": "“Sakuṇī mānusinīva, jātā cittapattā patī;",
  "atk-s0514a3:6380_0": "Nigrodhapakkabimboṭṭhī, rājaputtī asobhathā”ti.",
  "atk-s0514a3:6381_0": "Tattha hemañca kāyūranti suvaṇṇamayaṃ vanakhajjūriphalasaṇṭhānaṃ gīvāpasādhanameva.",
  "atk-s0514a3:6381_1": "Ratanamayanti aparampi ratanamayaṃ gīveyyaṃ.",
  "atk-s0514a3:6381_2": "Aṅgadaṃ maṇimekhalanti aṅgadābharaṇañca maṇimayamekhalañca.",
  "atk-s0514a3:6381_3": "Uṇṇatanti ekaṃ nalāṭapasādhanaṃ.",
  "atk-s0514a3:6381_4": "Mukhaphullanti nalāṭante tilakamālābharaṇaṃ.",
  "atk-s0514a3:6381_5": "Nānāratteti nānāvaṇṇe.",
  "atk-s0514a3:6381_6": "Māṇiketi maṇimaye.",
  "atk-s0514a3:6381_7": "Uggatthanaṃ giṅgamakanti etānipi dve ābharaṇāni.",
  "atk-s0514a3:6381_8": "Mekhalanti suvaṇṇarajatamayaṃ mekhalaṃ.",
  "atk-s0514a3:6381_9": "Pāṭipādakanti pādapasādhanaṃ.",
  "atk-s0514a3:6381_10": "Suttañca suttavajjaṃ cāti suttārūḷhañca asuttārūḷhañca pasādhanaṃ.",
  "atk-s0514a3:6381_11": "Pāḷiyaṃ pana “suppañca suppavajjañcā”ti likhitaṃ.",
  "atk-s0514a3:6381_12": "Upanijjhāya seyyasīti etaṃ suttārūḷhañca asuttārūḷhañca ābharaṇaṃ taṃ taṃ ūnaṭṭhānaṃ oloketvā alaṅkaritvā",
  "atk-s0514a3:6381_13": "ṭhitā seyyasī uttamarūpadharā maddī devakaññāva nandane asobhatha.",
  "atk-s0514a3:6381_14": "Vātacchupitāti cittalatāvane jātā vātasamphuṭṭhā suvaṇṇakadalī viya taṃ divasaṃ sā vijambhamānā asobhatha.",
  "atk-s0514a3:6381_15": "Dantāvaraṇasampannāti bimbaphalasadisehi rattadantāvaraṇehi samannāgatā.",
  "atk-s0514a3:6381_16": "Sakuṇī mānusinīva,",
  "atk-s0514a3:6381_17": "jātā cittapattā patīti yathā mānusiyā sarīrena jātā mānusinī nāma sakuṇī cittapattā ākāse uppatamānā pakkhe pasāretvā gacchantī sobhati,",
  "atk-s0514a3:6381_18": "evaṃ sā rattoṭṭhatāya nigrodhapakkabimbaphalasadisaoṭṭhehi asobhatha.",
  "atk-s0514a3:6382_0": "Saṭṭhisahassā amaccā maddiṃ abhiruhanatthāya sabbālaṅkārappaṭimaṇḍitaṃ nātivaddhaṃ sattisarapahārakkhamaṃ ekaṃ taruṇahatthiṃ upanāmesuṃ.",
  "atk-s0514a3:6382_1": "Tena vuttaṃ –",
  "atk-s0514a3:6383_0": "2422.",
  "atk-s0514a3:6384_0": "“Tassā ca nāgamānesuṃ, nātivaddhaṃva kuñjaraṃ;",
  "atk-s0514a3:6385_0": "Sattikkhamaṃ sarakkhamaṃ, īsādantaṃ urūḷhavaṃ.",
  "atk-s0514a3:6386_0": "2423.",
  "atk-s0514a3:6387_0": "“Sā maddī nāgamāruhi, nātivaddhaṃva kuñjaraṃ;",
  "atk-s0514a3:6388_0": "Sattikkhamaṃ sarakkhamaṃ, īsādantaṃ urūḷhava”nti.",
  "atk-s0514a3:6389_0": "Tattha tassā cāti bhikkhave,",
  "atk-s0514a3:6389_1": "tassāpi maddiyā sabbālaṅkārappaṭimaṇḍitaṃ katvā nātivaddhaṃ sattisarapahārakkhamaṃ ekaṃ taruṇahatthiṃ upanesuṃ.",
  "atk-s0514a3:6389_2": "Nāgamāruhīti varahatthipiṭṭhiṃ abhiruhi.",
  "atk-s0514a3:6390_0": "Iti te ubhopi mahantena yasena khandhāvāraṃ agamaṃsu.",
  "atk-s0514a3:6390_1": "Sañjayarājā dvādasahi akkhobhiṇīhi saddhiṃ māsamattaṃ pabbatakīḷaṃ vanakīḷaṃ kīḷi.",
  "atk-s0514a3:6390_2": "Mahāsattassa tejena tāvamahante araññe koci vāḷamigo vā pakkhī vā kañci na viheṭhesi.",
  "atk-s0514a3:6390_3": "Tamatthaṃ pakāsento satthā āha –",
  "atk-s0514a3:6391_0": "2424.",
  "atk-s0514a3:6392_0": "“Sabbamhi taṃ araññamhi, yāvantettha migā ahuṃ;",
  "atk-s0514a3:6393_0": "Vessantarassa tejena, naññamaññaṃ viheṭhayuṃ.",
  "atk-s0514a3:6394_0": "2425.",
  "atk-s0514a3:6395_0": "“Sabbamhi taṃ araññamhi, yāvantettha dijā ahuṃ;",
  "atk-s0514a3:6396_0": "Vessantarassa tejena, naññamaññaṃ viheṭheyuṃ.",
  "atk-s0514a3:6397_0": "2426.",
  "atk-s0514a3:6398_0": "“Sabbamhi taṃ araññamhi, yāvantettha migā ahuṃ;",
  "atk-s0514a3:6399_0": "Ekajjhaṃ sannipātiṃsu, vessantare payātamhi;",
  "atk-s0514a3:6400_0": "Sivīnaṃ raṭṭhavaḍḍhane.",
  "atk-s0514a3:6401_0": "2427.",
  "atk-s0514a3:6402_0": "“Sabbamhi taṃ araññamhi, yāvantettha dijā ahuṃ;",
  "atk-s0514a3:6403_0": "Ekajjhaṃ sannipātiṃsu, vessantare payātamhi;",
  "atk-s0514a3:6404_0": "Sivīnaṃ raṭṭhavaḍḍhane.",
  "atk-s0514a3:6405_0": "2428.",
  "atk-s0514a3:6406_0": "“Sabbamhi taṃ araññamhi, yāvantettha migā ahuṃ;",
  "atk-s0514a3:6407_0": "Nāssu mañjū nikūjiṃsu, vessantare payātamhi;",
  "atk-s0514a3:6408_0": "Sivīnaṃ raṭṭhavaḍḍhane.",
  "atk-s0514a3:6409_0": "2429.",
  "atk-s0514a3:6410_0": "“Sabbamhi taṃ araññamhi, yāvantettha dijā ahuṃ;",
  "atk-s0514a3:6411_0": "Nāssu mañjū nikūjiṃsu, vessantare payātamhi;",
  "atk-s0514a3:6412_0": "Sivīnaṃ raṭṭhavaḍḍhane”ti.",
  "atk-s0514a3:6413_0": "Tattha yāvantetthāti yāvanto ettha.",
  "atk-s0514a3:6413_1": "Ekajjhaṃ sannipātiṃsūti ekasmiṃ ṭhāne sannipatiṃsu,",
  "atk-s0514a3:6413_2": "sannipatitvā ca pana “ito paṭṭhāya idāni amhākaṃ aññamaññaṃ lajjā vā hirottappaṃ vā saṃvaro vā na bhavissatī”ti domanassapattā ahesuṃ.",
  "atk-s0514a3:6413_3": "Nāssu mañjū nikūjiṃsūti mahāsattassa viyogadukkhitā madhuraṃ ravaṃ pubbe viya na raviṃsu.",
  "atk-s0514a3:6414_0": "Sañjayanarindo māsamattaṃ pabbatakīḷaṃ,",
  "atk-s0514a3:6414_1": "vanakīḷaṃ kīḷitvā senāpatiṃ pakkosāpetvā “tāta,",
  "atk-s0514a3:6414_2": "ciraṃ no araññe vuttaṃ,",
  "atk-s0514a3:6414_3": "kiṃ te mama puttassa gamanamaggo alaṅkato”ti pucchitvā “āma, deva,",
  "atk-s0514a3:6414_4": "kālo vo gamanāyā”ti vutte vessantarassa ārocāpetvā senaṃ ādāya nikkhami.",
  "atk-s0514a3:6414_5": "Vaṅkagirikucchito yāva jetuttaranagarā saṭṭhiyojanaṃ alaṅkatamaggaṃ mahāsatto mahantena parivārena saddhiṃ paṭipajji.",
  "atk-s0514a3:6414_6": "Tamatthaṃ pakāsento satthā āha –",
  "atk-s0514a3:6415_0": "2430.",
  "atk-s0514a3:6416_0": "“Paṭiyatto rājamaggo, vicitto pupphasanthato;",
  "atk-s0514a3:6417_0": "Vasi vessantaro yattha, yāvatāva jetuttarā.",
  "atk-s0514a3:6418_0": "2431.",
  "atk-s0514a3:6419_0": "“Tato saṭṭhisahassāni, yodhino cārudassanā;",
  "atk-s0514a3:6420_0": "Samantā parikiriṃsu, vessantare payātamhi;",
  "atk-s0514a3:6421_0": "Sivīnaṃ raṭṭhavaḍḍhane.",
  "atk-s0514a3:6422_0": "2432.",
  "atk-s0514a3:6423_0": "“Orodhā ca kumārā ca, vesiyānā ca brāhmaṇā;",
  "atk-s0514a3:6424_0": "Samantā parikiriṃsu, vessantare payātamhi;",
  "atk-s0514a3:6425_0": "Sivīnaṃ raṭṭhavaḍḍhane.",
  "atk-s0514a3:6426_0": "2433.",
  "atk-s0514a3:6427_0": "“Hatthārohā anīkaṭṭhā, rathikā pattikārakā;",
  "atk-s0514a3:6428_0": "Samantā parikiriṃsu, vessantare payātamhi;",
  "atk-s0514a3:6429_0": "Sivīnaṃ raṭṭhavaḍḍhane.",
  "atk-s0514a3:6430_0": "2434.",
  "atk-s0514a3:6431_0": "“Samāgatā jānapadā, negamā ca samāgatā;",
  "atk-s0514a3:6432_0": "Samantā parikiriṃsu, vessantare payātamhi;",
  "atk-s0514a3:6433_0": "Sivīnaṃ raṭṭhavaḍḍhane.",
  "atk-s0514a3:6434_0": "2435.",
  "atk-s0514a3:6435_0": "“Karoṭiyā cammadharā, illīhatthā suvammino;",
  "atk-s0514a3:6436_0": "Purato paṭipajjiṃsu, vessantare payātamhi;",
  "atk-s0514a3:6437_0": "Sivīnaṃ raṭṭhavaḍḍhane”ti.",
  "atk-s0514a3:6438_0": "Tattha paṭiyattoti visākhāpuṇṇamapūjākāle viya alaṅkato.",
  "atk-s0514a3:6438_1": "Vicittoti kadalipuṇṇaghaṭadhajapaṭākādīhi vicitto.",
  "atk-s0514a3:6438_2": "Pupphasanthatoti lājāpañcamakehi pupphehi santhato.",
  "atk-s0514a3:6438_3": "Yatthāti yasmiṃ vaṅkapabbate vessantaro vasati,",
  "atk-s0514a3:6438_4": "tato paṭṭhāya yāva jetuttaranagarā nirantaraṃ alaṅkatappaṭiyattova.",
  "atk-s0514a3:6438_5": "Karoṭiyāti sīsakaroṭīti laddhanāmāya sīse paṭimukkakaroṭikā yodhā.",
  "atk-s0514a3:6438_6": "Cammadharāti kaṇḍavāraṇacammadharā.",
  "atk-s0514a3:6438_7": "Suvamminoti vicitrāhi jālikāhi suṭṭhu vammikā.",
  "atk-s0514a3:6438_8": "Purato paṭipajjiṃsūti mattahatthīsupi āgacchantesu anivattino sūrayodhā rañño vessantarassa purato paṭipajjiṃsu.",
  "atk-s0514a3:6439_0": "Rājā saṭṭhiyojanamaggaṃ dvīhi māsehi atikkamma jetuttaranagaraṃ patto alaṅkatappaṭiyattanagaraṃ pavisitvā pāsādaṃ abhiruhi.",
  "atk-s0514a3:6439_1": "Tamatthaṃ pakāsento satthā āha –",
  "atk-s0514a3:6440_0": "2436.",
  "atk-s0514a3:6441_0": "“Te pāvisuṃ puraṃ rammaṃ, mahāpākāratoraṇaṃ;",
  "atk-s0514a3:6442_0": "Upetaṃ annapānehi, naccagītehi cūbhayaṃ.",
  "atk-s0514a3:6443_0": "2437.",
  "atk-s0514a3:6444_0": "“Vittā jānapadā āsuṃ, negamā ca samāgatā;",
  "atk-s0514a3:6445_0": "Anuppatte kumāramhi, sivīnaṃ raṭṭhavaḍḍhane.",
  "atk-s0514a3:6446_0": "2438.",
  "atk-s0514a3:6447_0": "“Celukkhepo avattittha, āgate dhanadāyake;",
  "atk-s0514a3:6448_0": "Nandiṃ pavesi nagare, bandhanā mokkho aghosathā”ti.",
  "atk-s0514a3:6449_0": "Tattha mahāpākāratoraṇanti mahantehi pākārehi ca toraṇehi ca samannāgataṃ.",
  "atk-s0514a3:6449_1": "Naccagītehi cūbhayanti naccehi ca gītehi ca ubhayehi samannāgataṃ.",
  "atk-s0514a3:6449_2": "Vittāti tuṭṭhā somanassappattā.",
  "atk-s0514a3:6449_3": "Āgate dhanadāyaketi mahājanassa dhanadāyake mahāsatte āgate.",
  "atk-s0514a3:6449_4": "Nandiṃ pavesīti “vessantarassa mahārājassa āṇā”ti nagare nandibherī cari.",
  "atk-s0514a3:6449_5": "Bandhanā mokkho aghosathāti sabbasattānaṃ bandhanā mokkho ghosito.",
  "atk-s0514a3:6449_6": "Antamaso biḷāraṃ upādāya vessantaramahārājā sabbasatte bandhanā vissajjāpesi.",
  "atk-s0514a3:6450_0": "So nagaraṃ paviṭṭhadivaseyeva paccūsakāle cintesi “ye vibhātāya rattiyā mama āgatabhāvaṃ sutvā yācakā āgamissanti,",
  "atk-s0514a3:6450_1": "tesāhaṃ kiṃ dassāmī”ti?",
  "atk-s0514a3:6450_2": "Tasmiṃ khaṇe sakkassa bhavanaṃ uṇhākāraṃ dassesi.",
  "atk-s0514a3:6450_3": "So āvajjento taṃ kāraṇaṃ ñatvā tāvadeva rājanivesanassa purimavatthuñca pacchimavatthuñca kaṭippamāṇaṃ",
  "atk-s0514a3:6450_4": "pūrento ghanamegho viya sattaratanavassaṃ vassāpesi,",
  "atk-s0514a3:6450_5": "sakalanagare jāṇuppamāṇaṃ vassāpesi.",
  "atk-s0514a3:6450_6": "Punadivase mahāsatto “tesaṃ tesaṃ kulānaṃ purimapacchimavatthūsu vuṭṭhadhanaṃ tesaṃ tesaññeva hotū”ti",
  "atk-s0514a3:6450_7": "dāpetvā avasesaṃ āharāpetvā attano gehavatthusmiṃ saddhiṃ dhanena koṭṭhāgāresu okirāpetvā dānamukhe ṭhapesi.",
  "atk-s0514a3:6450_8": "Tamatthaṃ pakāsento satthā āha –",
  "atk-s0514a3:6451_0": "2439.",
  "atk-s0514a3:6452_0": "“Jātarūpamayaṃ vassaṃ, devo pāvassi tāvade;",
  "atk-s0514a3:6453_0": "Vessantare paviṭṭhamhi, sivīnaṃ raṭṭhavaḍḍhane.",
  "atk-s0514a3:6454_0": "2440.",
  "atk-s0514a3:6455_0": "“Tato vessantaro rājā, dānaṃ datvāna khattiyo;",
  "atk-s0514a3:6456_0": "Kāyassa bhedā sappañño, saggaṃ so upapajjathā”ti.",
  "atk-s0514a3:6457_0": "Tattha saggaṃ so upapajjathāti tato cuto dutiyacittena tusitapure uppajjīti.",
  "atk-s0514a3:6458_0": "Nagarakaṇḍavaṇṇanā niṭṭhitā.",
  "atk-s0514a3:6459_0": "Satthā imaṃ gāthāsahassappaṭimaṇḍitaṃ mahāvessantaradhammadesanaṃ āharitvā jātakaṃ samodhānesi –",
  "atk-s0514a3:6459_1": "“tadā jūjako devadatto ahosi,",
  "atk-s0514a3:6459_2": "amittatāpanā ciñcamāṇavikā,",
  "atk-s0514a3:6459_3": "cetaputto channo,",
  "atk-s0514a3:6459_4": "accutatāpaso sāriputto,",
  "atk-s0514a3:6459_5": "sakko anuruddho,",
  "atk-s0514a3:6459_6": "sañcayanarindo suddhodanamahārājā,",
  "atk-s0514a3:6459_7": "phussatī devī sirimahāmāyā,",
  "atk-s0514a3:6459_8": "maddī devī rāhulamātā,",
  "atk-s0514a3:6459_9": "jālikumāro rāhulo,",
  "atk-s0514a3:6459_10": "kaṇhājinā uppalavaṇṇā,",
  "atk-s0514a3:6459_11": "sesaparisā buddhaparisā,",
  "atk-s0514a3:6459_12": "mahāvessantaro rājā pana ahameva sammāsambuddho ahosi”nti.",
  "atk-s0514a3:6460_0": "Vessantarajātakavaṇṇanā dasamā.",
  "atk-s0514a3:6461_0": "Mahānipātavaṇṇanā niṭṭhitā.",
  "atk-s0514a3:6462_0": "Jātaka-aṭṭhakathā samattā."
}