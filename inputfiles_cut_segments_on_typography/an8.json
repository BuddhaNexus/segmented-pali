{
  "an8.1:0.1_0": "Aṅguttara Nikāya 8.1",
  "an8.1:0.2_0": "1. Mettāvagga",
  "an8.1:0.3_0": "Mettāsutta",
  "an8.1:1.1_0": "Evaṁ me sutaṁ—",
  "an8.1:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an8.1:1.3_0": "Tatra kho bhagavā bhikkhū āmantesi:",
  "an8.1:1.4_0": "“bhikkhavo”ti.",
  "an8.1:1.5_0": "“Bhadante”ti te bhikkhū bhagavato paccassosuṁ.",
  "an8.1:1.6_0": "Bhagavā etadavoca:",
  "an8.1:2.1_0": "“Mettāya,",
  "an8.1:2.1_1": "bhikkhave,",
  "an8.1:2.1_2": "cetovimuttiyā āsevitāya bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya aṭṭhānisaṁsā pāṭikaṅkhā.",
  "an8.1:2.2_0": "Katame aṭṭha?",
  "an8.1:2.3_0": "Sukhaṁ supati,",
  "an8.1:2.3_1": "sukhaṁ paṭibujjhati,",
  "an8.1:2.3_2": "na pāpakaṁ supinaṁ passati,",
  "an8.1:2.3_3": "manussānaṁ piyo hoti,",
  "an8.1:2.3_4": "amanussānaṁ piyo hoti,",
  "an8.1:2.3_5": "devatā rakkhanti,",
  "an8.1:2.3_6": "nāssa aggi vā visaṁ vā satthaṁ vā kamati,",
  "an8.1:2.3_7": "uttariṁ appaṭivijjhanto brahmalokūpago hoti.",
  "an8.1:2.4_0": "Mettāya,",
  "an8.1:2.4_1": "bhikkhave,",
  "an8.1:2.4_2": "cetovimuttiyā āsevitāya bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya ime aṭṭhānisaṁsā pāṭikaṅkhāti.",
  "an8.1:3.1_0": "Yo ca mettaṁ bhāvayati,",
  "an8.1:3.2_0": "appamāṇaṁ paṭissato;",
  "an8.1:3.3_0": "Tanū saṁyojanā honti,",
  "an8.1:3.4_0": "passato upadhikkhayaṁ.",
  "an8.1:4.1_0": "Ekampi ce pāṇamaduṭṭhacitto,",
  "an8.1:4.2_0": "Mettāyati kusalī tena hoti;",
  "an8.1:4.3_0": "Sabbe ca pāṇe manasānukampī,",
  "an8.1:4.4_0": "Pahūtamariyo pakaroti puññaṁ.",
  "an8.1:5.1_0": "Ye sattasaṇḍaṁ pathaviṁ vijetvā,",
  "an8.1:5.2_0": "Rājisayo yajamānā anupariyagā;",
  "an8.1:5.3_0": "Assamedhaṁ purisamedhaṁ,",
  "an8.1:5.4_0": "Sammāpāsaṁ vājapeyyaṁ niraggaḷaṁ.",
  "an8.1:6.1_0": "Mettassa cittassa subhāvitassa,",
  "an8.1:6.2_0": "Kalampi te nānubhavanti soḷasiṁ;",
  "an8.1:6.3_0": "Candappabhā tāragaṇāva sabbe,",
  "an8.1:6.4_0": "Yathā na agghanti kalampi soḷasiṁ.",
  "an8.1:7.1_0": "Yo na hanti na ghāteti,",
  "an8.1:7.2_0": "na jināti na jāpaye;",
  "an8.1:7.3_0": "Mettaṁso sabbabhūtānaṁ,",
  "an8.1:7.4_0": "veraṁ tassa na kenacī”ti.",
  "an8.1:7.5_0": "Paṭhamaṁ.",
  "an8.2:0.1_0": "Aṅguttara Nikāya 8.2",
  "an8.2:0.2_0": "1. Mettāvagga",
  "an8.2:0.3_0": "Paññāsutta",
  "an8.2:1.1_0": "“Aṭṭhime,",
  "an8.2:1.1_1": "bhikkhave,",
  "an8.2:1.1_2": "hetū aṭṭha paccayā ādibrahmacariyikāya paññāya appaṭiladdhāya paṭilābhāya,",
  "an8.2:1.1_3": "paṭiladdhāya bhiyyobhāvāya vepullāya bhāvanāya pāripūriyā saṁvattanti.",
  "an8.2:1.2_0": "Katame aṭṭha?",
  "an8.2:1.3_0": "Idha,",
  "an8.2:1.3_1": "bhikkhave,",
  "an8.2:1.3_2": "bhikkhu satthāraṁ upanissāya viharati aññataraṁ vā garuṭṭhāniyaṁ sabrahmacāriṁ,",
  "an8.2:1.3_3": "yatthassa tibbaṁ hirottappaṁ paccupaṭṭhitaṁ hoti pemañca gāravo ca.",
  "an8.2:1.4_0": "Ayaṁ,",
  "an8.2:1.4_1": "bhikkhave,",
  "an8.2:1.4_2": "paṭhamo hetu paṭhamo paccayo ādibrahmacariyikāya paññāya appaṭiladdhāya paṭilābhāya,",
  "an8.2:1.4_3": "paṭiladdhāya bhiyyobhāvāya vepullāya bhāvanāya pāripūriyā saṁvattati.",
  "an8.2:2.1_0": "So taṁ satthāraṁ upanissāya viharanto aññataraṁ vā garuṭṭhāniyaṁ sabrahmacāriṁ,",
  "an8.2:2.1_1": "yatthassa tibbaṁ hirottappaṁ paccupaṭṭhitaṁ hoti pemañca gāravo ca,",
  "an8.2:2.1_2": "te kālena kālaṁ upasaṅkamitvā paripucchati paripañhati:",
  "an8.2:2.2_0": "‘idaṁ, bhante, kathaṁ; imassa ko attho’ti?",
  "an8.2:2.3_0": "Tassa te āyasmanto avivaṭañceva vivaranti,",
  "an8.2:2.3_1": "anuttānīkatañca uttānīkaronti,",
  "an8.2:2.3_2": "anekavihitesu ca kaṅkhāṭhāniyesu dhammesu kaṅkhaṁ paṭivinodenti.",
  "an8.2:2.4_0": "Ayaṁ,",
  "an8.2:2.4_1": "bhikkhave,",
  "an8.2:2.4_2": "dutiyo hetu dutiyo paccayo ādibrahmacariyikāya paññāya appaṭiladdhāya paṭilābhāya,",
  "an8.2:2.4_3": "paṭiladdhāya bhiyyobhāvāya vepullāya bhāvanāya pāripūriyā saṁvattati.",
  "an8.2:3.1_0": "So taṁ dhammaṁ sutvā dvayena vūpakāsena sampādeti—kāyavūpakāsena ca cittavūpakāsena ca.",
  "an8.2:3.2_0": "Ayaṁ,",
  "an8.2:3.2_1": "bhikkhave,",
  "an8.2:3.2_2": "tatiyo hetu tatiyo paccayo ādibrahmacariyikāya paññāya appaṭiladdhāya paṭilābhāya,",
  "an8.2:3.2_3": "paṭiladdhāya bhiyyobhāvāya vepullāya bhāvanāya pāripūriyā saṁvattati.",
  "an8.2:4.1_0": "Sīlavā hoti,",
  "an8.2:4.1_1": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an8.2:4.1_2": "samādāya sikkhati sikkhāpadesu.",
  "an8.2:4.2_0": "Ayaṁ,",
  "an8.2:4.2_1": "bhikkhave,",
  "an8.2:4.2_2": "catuttho hetu catuttho paccayo ādibrahmacariyikāya paññāya appaṭiladdhāya paṭilābhāya,",
  "an8.2:4.2_3": "paṭiladdhāya bhiyyobhāvāya vepullāya bhāvanāya pāripūriyā saṁvattati.",
  "an8.2:5.1_0": "Bahussuto hoti sutadharo sutasannicayo.",
  "an8.2:5.1_1": "Ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an8.2:5.1_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.",
  "an8.2:5.2_0": "Ayaṁ,",
  "an8.2:5.2_1": "bhikkhave,",
  "an8.2:5.2_2": "pañcamo hetu pañcamo paccayo ādibrahmacariyikāya paññāya appaṭiladdhāya paṭilābhāya,",
  "an8.2:5.2_3": "paṭiladdhāya bhiyyobhāvāya vepullāya bhāvanāya pāripūriyā saṁvattati.",
  "an8.2:6.1_0": "Āraddhavīriyo viharati akusalānaṁ dhammānaṁ pahānāya,",
  "an8.2:6.1_1": "kusalānaṁ dhammānaṁ upasampadāya,",
  "an8.2:6.1_2": "thāmavā daḷhaparakkamo anikkhittadhuro kusalesu dhammesu.",
  "an8.2:6.2_0": "Ayaṁ,",
  "an8.2:6.2_1": "bhikkhave,",
  "an8.2:6.2_2": "chaṭṭho hetu chaṭṭho paccayo ādibrahmacariyikāya paññāya appaṭiladdhāya paṭilābhāya,",
  "an8.2:6.2_3": "paṭiladdhāya bhiyyobhāvāya vepullāya bhāvanāya pāripūriyā saṁvattati.",
  "an8.2:7.1_0": "Saṅghagato kho pana anānākathiko hoti atiracchānakathiko.",
  "an8.2:7.2_0": "Sāmaṁ vā dhammaṁ bhāsati paraṁ vā ajjhesati ariyaṁ vā tuṇhībhāvaṁ nātimaññati.",
  "an8.2:7.3_0": "Ayaṁ,",
  "an8.2:7.3_1": "bhikkhave,",
  "an8.2:7.3_2": "sattamo hetu sattamo paccayo ādibrahmacariyikāya paññāya appaṭiladdhāya paṭilābhāya,",
  "an8.2:7.3_3": "paṭiladdhāya bhiyyobhāvāya vepullāya bhāvanāya pāripūriyā saṁvattati.",
  "an8.2:8.1_0": "Pañcasu kho pana upādānakkhandhesu udayabbayānupassī viharati:",
  "an8.2:8.2_0": "‘iti rūpaṁ, iti rūpassa samudayo, iti rūpassa atthaṅgamo;",
  "an8.2:8.3_0": "iti vedanā, iti vedanāya samudayo, iti vedanāya atthaṅgamo;",
  "an8.2:8.4_0": "iti saññā …pe…",
  "an8.2:8.5_0": "iti saṅkhārā …",
  "an8.2:8.6_0": "iti viññāṇaṁ, iti viññāṇassa samudayo, iti viññāṇassa atthaṅgamo’ti.",
  "an8.2:8.7_0": "Ayaṁ,",
  "an8.2:8.7_1": "bhikkhave,",
  "an8.2:8.7_2": "aṭṭhamo hetu aṭṭhamo paccayo ādibrahmacariyikāya paññāya appaṭiladdhāya paṭilābhāya,",
  "an8.2:8.7_3": "paṭiladdhāya bhiyyobhāvāya vepullāya bhāvanāya pāripūriyā saṁvattati.",
  "an8.2:9.1_0": "Tamenaṁ sabrahmacārī evaṁ sambhāventi:",
  "an8.2:9.2_0": "‘ayaṁ kho āyasmā satthāraṁ upanissāya viharati aññataraṁ vā garuṭṭhāniyaṁ sabrahmacāriṁ,",
  "an8.2:9.2_1": "yatthassa tibbaṁ hirottappaṁ paccupaṭṭhitaṁ hoti pemañca gāravo ca.",
  "an8.2:9.3_0": "Addhā ayamāyasmā jānaṁ jānāti passaṁ passatī’ti.",
  "an8.2:9.4_0": "Ayampi dhammo piyattāya garuttāya bhāvanāya sāmaññāya ekībhāvāya saṁvattati.",
  "an8.2:10.1_0": "‘Taṁ kho panāyamāyasmā satthāraṁ upanissāya viharanto aññataraṁ vā garuṭṭhāniyaṁ sabrahmacāriṁ,",
  "an8.2:10.1_1": "yatthassa tibbaṁ hirottappaṁ paccupaṭṭhitaṁ hoti pemañca gāravo ca,",
  "an8.2:10.1_2": "te kālena kālaṁ upasaṅkamitvā paripucchati paripañhati:",
  "an8.2:10.2_0": "“idaṁ, bhante, kathaṁ; imassa ko attho”ti?",
  "an8.2:10.3_0": "Tassa te āyasmanto avivaṭañceva vivaranti,",
  "an8.2:10.3_1": "anuttānīkatañca uttānīkaronti,",
  "an8.2:10.3_2": "anekavihitesu ca kaṅkhāṭhāniyesu dhammesu kaṅkhaṁ paṭivinodenti.",
  "an8.2:10.4_0": "Addhā ayamāyasmā jānaṁ jānāti passaṁ passatī’ti.",
  "an8.2:10.5_0": "Ayampi dhammo piyattāya garuttāya bhāvanāya sāmaññāya ekībhāvāya saṁvattati.",
  "an8.2:11.1_0": "‘Taṁ kho panāyamāyasmā dhammaṁ sutvā dvayena vūpakāsena sampādeti—kāyavūpakāsena ca cittavūpakāsena ca.",
  "an8.2:11.2_0": "Addhā ayamāyasmā jānaṁ jānāti passaṁ passatī’ti.",
  "an8.2:11.3_0": "Ayampi dhammo piyattāya garuttāya bhāvanāya sāmaññāya ekībhāvāya saṁvattati.",
  "an8.2:12.1_0": "‘Sīlavā kho panāyamāyasmā pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an8.2:12.1_1": "samādāya sikkhati sikkhāpadesu.",
  "an8.2:12.2_0": "Addhā ayamāyasmā jānaṁ jānāti passaṁ passatī’ti.",
  "an8.2:12.3_0": "Ayampi dhammo piyattāya garuttāya bhāvanāya sāmaññāya ekībhāvāya saṁvattati.",
  "an8.2:13.1_0": "‘Bahussuto kho panāyamāyasmā sutadharo sutasannicayo.",
  "an8.2:13.1_1": "Ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an8.2:13.1_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.",
  "an8.2:13.2_0": "Addhā ayamāyasmā jānaṁ jānāti passaṁ passatī’ti.",
  "an8.2:13.3_0": "Ayampi dhammo piyattāya garuttāya bhāvanāya sāmaññāya ekībhāvāya saṁvattati.",
  "an8.2:14.1_0": "‘Āraddhavīriyo kho panāyamāyasmā viharati akusalānaṁ dhammānaṁ pahānāya,",
  "an8.2:14.1_1": "kusalānaṁ dhammānaṁ upasampadāya,",
  "an8.2:14.1_2": "thāmavā daḷhaparakkamo anikkhittadhuro kusalesu dhammesu.",
  "an8.2:14.2_0": "Addhā ayamāyasmā jānaṁ jānāti passaṁ passatī’ti.",
  "an8.2:14.3_0": "Ayampi dhammo piyattāya garuttāya bhāvanāya sāmaññāya ekībhāvāya saṁvattati.",
  "an8.2:15.1_0": "‘Saṅghagato kho panāyamāyasmā anānākathiko hoti atiracchānakathiko.",
  "an8.2:15.2_0": "Sāmaṁ vā dhammaṁ bhāsati paraṁ vā ajjhesati ariyaṁ vā tuṇhībhāvaṁ nātimaññati.",
  "an8.2:15.3_0": "Addhā ayamāyasmā jānaṁ jānāti passaṁ passatī’ti.",
  "an8.2:15.4_0": "Ayampi dhammo piyattāya garuttāya bhāvanāya sāmaññāya ekībhāvāya saṁvattati.",
  "an8.2:16.1_0": "‘Pañcasu kho panāyamāyasmā upādānakkhandhesu udayabbayānupassī viharati—",
  "an8.2:16.2_0": "iti rūpaṁ, iti rūpassa samudayo, iti rūpassa atthaṅgamo;",
  "an8.2:16.3_0": "iti vedanā …pe…",
  "an8.2:16.4_0": "iti saññā …",
  "an8.2:16.5_0": "iti saṅkhārā …",
  "an8.2:16.6_0": "iti viññāṇaṁ, iti viññāṇassa samudayo, iti viññāṇassa atthaṅgamoti.",
  "an8.2:16.7_0": "Addhā ayamāyasmā jānaṁ jānāti passaṁ passatī’ti.",
  "an8.2:16.8_0": "Ayampi dhammo piyattāya garuttāya bhāvanāya sāmaññāya ekībhāvāya saṁvattati.",
  "an8.2:17.1_0": "Ime kho,",
  "an8.2:17.1_1": "bhikkhave,",
  "an8.2:17.1_2": "aṭṭha hetū aṭṭha paccayā ādibrahmacariyikāya paññāya appaṭiladdhāya paṭilābhāya,",
  "an8.2:17.1_3": "paṭiladdhāya bhiyyobhāvāya vepullāya bhāvanāya pāripūriyā saṁvattantī”ti.",
  "an8.2:17.2_0": "Dutiyaṁ.",
  "an8.3:0.1_0": "Aṅguttara Nikāya 8.3",
  "an8.3:0.2_0": "1. Mettāvagga",
  "an8.3:0.3_0": "Paṭhamaappiyasutta",
  "an8.3:1.1_0": "“Aṭṭhahi,",
  "an8.3:1.1_1": "bhikkhave,",
  "an8.3:1.1_2": "dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an8.3:1.2_0": "Katamehi aṭṭhahi?",
  "an8.3:1.3_0": "Idha,",
  "an8.3:1.3_1": "bhikkhave,",
  "an8.3:1.3_2": "bhikkhu appiyapasaṁsī ca hoti,",
  "an8.3:1.3_3": "piyagarahī ca,",
  "an8.3:1.3_4": "lābhakāmo ca,",
  "an8.3:1.3_5": "sakkārakāmo ca,",
  "an8.3:1.3_6": "ahiriko ca,",
  "an8.3:1.3_7": "anottappī ca,",
  "an8.3:1.3_8": "pāpiccho ca,",
  "an8.3:1.3_9": "micchādiṭṭhi ca.",
  "an8.3:1.4_0": "Imehi kho,",
  "an8.3:1.4_1": "bhikkhave,",
  "an8.3:1.4_2": "aṭṭhahi dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an8.3:2.1_0": "Aṭṭhahi,",
  "an8.3:2.1_1": "bhikkhave,",
  "an8.3:2.1_2": "dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an8.3:2.2_0": "Katamehi aṭṭhahi?",
  "an8.3:2.3_0": "Idha,",
  "an8.3:2.3_1": "bhikkhave,",
  "an8.3:2.3_2": "bhikkhu na appiyapasaṁsī ca hoti,",
  "an8.3:2.3_3": "na piyagarahī ca,",
  "an8.3:2.3_4": "na lābhakāmo ca,",
  "an8.3:2.3_5": "na sakkārakāmo ca,",
  "an8.3:2.3_6": "hirīmā ca hoti,",
  "an8.3:2.3_7": "ottappī ca,",
  "an8.3:2.3_8": "appiccho ca,",
  "an8.3:2.3_9": "sammādiṭṭhi ca.",
  "an8.3:2.4_0": "Imehi kho,",
  "an8.3:2.4_1": "bhikkhave,",
  "an8.3:2.4_2": "aṭṭhahi dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an8.3:2.5_0": "Tatiyaṁ.",
  "an8.4:0.1_0": "Aṅguttara Nikāya 8.4",
  "an8.4:0.2_0": "1. Mettāvagga",
  "an8.4:0.3_0": "Dutiyaappiyasutta",
  "an8.4:1.1_0": "“Aṭṭhahi,",
  "an8.4:1.1_1": "bhikkhave,",
  "an8.4:1.1_2": "dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an8.4:1.2_0": "Katamehi aṭṭhahi?",
  "an8.4:1.3_0": "Idha,",
  "an8.4:1.3_1": "bhikkhave,",
  "an8.4:1.3_2": "bhikkhu lābhakāmo ca hoti,",
  "an8.4:1.3_3": "sakkārakāmo ca,",
  "an8.4:1.3_4": "anavaññattikāmo ca,",
  "an8.4:1.3_5": "akālaññū ca,",
  "an8.4:1.3_6": "amattaññū ca, asuci ca,",
  "an8.4:1.3_7": "bahubhāṇī ca,",
  "an8.4:1.3_8": "akkosakaparibhāsako ca sabrahmacārīnaṁ.",
  "an8.4:1.4_0": "Imehi kho,",
  "an8.4:1.4_1": "bhikkhave,",
  "an8.4:1.4_2": "aṭṭhahi dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an8.4:2.1_0": "Aṭṭhahi,",
  "an8.4:2.1_1": "bhikkhave,",
  "an8.4:2.1_2": "dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an8.4:2.2_0": "Katamehi aṭṭhahi?",
  "an8.4:2.3_0": "Idha,",
  "an8.4:2.3_1": "bhikkhave,",
  "an8.4:2.3_2": "bhikkhu na lābhakāmo ca hoti,",
  "an8.4:2.3_3": "na sakkārakāmo ca,",
  "an8.4:2.3_4": "na anavaññattikāmo ca,",
  "an8.4:2.3_5": "kālaññū ca,",
  "an8.4:2.3_6": "mattaññū ca, suci ca,",
  "an8.4:2.3_7": "na bahubhāṇī ca,",
  "an8.4:2.3_8": "anakkosakaparibhāsako ca sabrahmacārīnaṁ.",
  "an8.4:2.4_0": "Imehi kho,",
  "an8.4:2.4_1": "bhikkhave,",
  "an8.4:2.4_2": "aṭṭhahi dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an8.4:2.5_0": "Catutthaṁ.",
  "an8.5:0.1_0": "Aṅguttara Nikāya 8.5",
  "an8.5:0.2_0": "1. Mettāvagga",
  "an8.5:0.3_0": "Paṭhamalokadhammasutta",
  "an8.5:1.1_0": "“Aṭṭhime, bhikkhave, lokadhammā lokaṁ anuparivattanti, loko ca aṭṭha lokadhamme anuparivattati.",
  "an8.5:1.2_0": "Katame aṭṭha?",
  "an8.5:1.3_0": "Lābho ca, alābho ca, yaso ca, ayaso ca, nindā ca, pasaṁsā ca, sukhañca, dukkhañca.",
  "an8.5:1.4_0": "Ime kho,",
  "an8.5:1.4_1": "bhikkhave,",
  "an8.5:1.4_2": "aṭṭha lokadhammā lokaṁ anuparivattanti,",
  "an8.5:1.4_3": "loko ca ime aṭṭha lokadhamme anuparivattatīti.",
  "an8.5:2.1_0": "Lābho alābho ca yasāyaso ca,",
  "an8.5:2.2_0": "Nindā pasaṁsā ca sukhaṁ dukhañca;",
  "an8.5:2.3_0": "Ete aniccā manujesu dhammā,",
  "an8.5:2.4_0": "Asassatā vipariṇāmadhammā.",
  "an8.5:3.1_0": "Ete ca ñatvā satimā sumedho,",
  "an8.5:3.2_0": "Avekkhati vipariṇāmadhamme;",
  "an8.5:3.3_0": "Iṭṭhassa dhammā na mathenti cittaṁ,",
  "an8.5:3.4_0": "Aniṭṭhato no paṭighātameti.",
  "an8.5:4.1_0": "Tassānurodhā atha vā virodhā,",
  "an8.5:4.2_0": "Vidhūpitā atthaṅgatā na santi;",
  "an8.5:4.3_0": "Padañca ñatvā virajaṁ asokaṁ,",
  "an8.5:4.4_0": "Sammappajānāti bhavassa pāragū”ti.",
  "an8.5:4.5_0": "Pañcamaṁ.",
  "an8.6:0.1_0": "Aṅguttara Nikāya 8.6",
  "an8.6:0.2_0": "1. Mettāvagga",
  "an8.6:0.3_0": "Dutiyalokadhammasutta",
  "an8.6:1.1_0": "“Aṭṭhime, bhikkhave, lokadhammā lokaṁ anuparivattanti, loko ca aṭṭha lokadhamme anuparivattati.",
  "an8.6:1.2_0": "Katame aṭṭha?",
  "an8.6:1.3_0": "Lābho ca, alābho ca, yaso ca, ayaso ca, nindā ca, pasaṁsā ca, sukhañca, dukkhañca.",
  "an8.6:1.4_0": "Ime kho,",
  "an8.6:1.4_1": "bhikkhave,",
  "an8.6:1.4_2": "aṭṭha lokadhammā lokaṁ anuparivattanti,",
  "an8.6:1.4_3": "loko ca ime aṭṭha lokadhamme anuparivattati.",
  "an8.6:2.1_0": "Assutavato,",
  "an8.6:2.1_1": "bhikkhave,",
  "an8.6:2.1_2": "puthujjanassa uppajjati lābhopi alābhopi yasopi ayasopi nindāpi pasaṁsāpi sukhampi dukkhampi.",
  "an8.6:2.2_0": "Sutavatopi,",
  "an8.6:2.2_1": "bhikkhave,",
  "an8.6:2.2_2": "ariyasāvakassa uppajjati lābhopi alābhopi yasopi ayasopi nindāpi pasaṁsāpi sukhampi dukkhampi.",
  "an8.6:2.3_0": "Tatra,",
  "an8.6:2.3_1": "bhikkhave,",
  "an8.6:2.3_2": "ko viseso ko adhippayāso kiṁ nānākaraṇaṁ sutavato ariyasāvakassa assutavatā puthujjanenā”ti?",
  "an8.6:2.4_0": "“Bhagavaṁmūlakā no, bhante,",
  "an8.6:2.4_1": "dhammā bhagavaṁnettikā bhagavaṁpaṭisaraṇā.",
  "an8.6:2.4_2": "Sādhu vata, bhante,",
  "an8.6:2.4_3": "bhagavantaṁyeva paṭibhātu etassa bhāsitassa attho.",
  "an8.6:2.4_4": "Bhagavato sutvā bhikkhū dhāressantī”ti.",
  "an8.6:3.1_0": "“Tena hi, bhikkhave, suṇātha, sādhukaṁ manasi karotha, bhāsissāmī”ti.",
  "an8.6:3.2_0": "“Evaṁ, bhante”ti kho te bhikkhū bhagavato paccassosuṁ.",
  "an8.6:3.3_0": "Bhagavā etadavoca:",
  "an8.6:3.4_0": "“assutavato, bhikkhave, puthujjanassa uppajjati lābho.",
  "an8.6:3.5_0": "So na iti paṭisañcikkhati:",
  "an8.6:3.6_0": "‘uppanno kho me ayaṁ lābho;",
  "an8.6:3.7_0": "so ca kho anicco dukkho vipariṇāmadhammo’ti yathābhūtaṁ nappajānāti.",
  "an8.6:3.8_0": "Uppajjati alābho …pe…",
  "an8.6:3.9_0": "uppajjati yaso …",
  "an8.6:3.10_0": "uppajjati ayaso …",
  "an8.6:3.11_0": "uppajjati nindā …",
  "an8.6:3.12_0": "uppajjati pasaṁsā …",
  "an8.6:3.13_0": "uppajjati sukhaṁ …",
  "an8.6:3.14_0": "uppajjati dukkhaṁ.",
  "an8.6:3.15_0": "So na iti paṭisañcikkhati:",
  "an8.6:3.16_0": "‘uppannaṁ kho me idaṁ dukkhaṁ;",
  "an8.6:3.17_0": "tañca kho aniccaṁ dukkhaṁ vipariṇāmadhamman’ti yathābhūtaṁ nappajānāti.",
  "an8.6:4.1_0": "Tassa lābhopi cittaṁ pariyādāya tiṭṭhati,",
  "an8.6:4.1_1": "alābhopi cittaṁ pariyādāya tiṭṭhati,",
  "an8.6:4.1_2": "yasopi cittaṁ pariyādāya tiṭṭhati,",
  "an8.6:4.1_3": "ayasopi cittaṁ pariyādāya tiṭṭhati,",
  "an8.6:4.1_4": "nindāpi cittaṁ pariyādāya tiṭṭhati,",
  "an8.6:4.1_5": "pasaṁsāpi cittaṁ pariyādāya tiṭṭhati,",
  "an8.6:4.1_6": "sukhampi cittaṁ pariyādāya tiṭṭhati,",
  "an8.6:4.1_7": "dukkhampi cittaṁ pariyādāya tiṭṭhati.",
  "an8.6:4.2_0": "So uppannaṁ lābhaṁ anurujjhati, alābhe paṭivirujjhati;",
  "an8.6:4.3_0": "uppannaṁ yasaṁ anurujjhati, ayase paṭivirujjhati;",
  "an8.6:4.4_0": "uppannaṁ pasaṁsaṁ anurujjhati, nindāya paṭivirujjhati;",
  "an8.6:4.5_0": "uppannaṁ sukhaṁ anurujjhati, dukkhe paṭivirujjhati.",
  "an8.6:4.6_0": "So evaṁ anurodhavirodhasamāpanno na parimuccati jātiyā jarāya maraṇena sokehi paridevehi dukkhehi domanassehi upāyāsehi.",
  "an8.6:4.7_0": "‘Na parimuccati dukkhasmā’ti vadāmi.",
  "an8.6:5.1_0": "Sutavato ca kho, bhikkhave, ariyasāvakassa uppajjati lābho.",
  "an8.6:5.2_0": "So iti paṭisañcikkhati:",
  "an8.6:5.3_0": "‘uppanno kho me ayaṁ lābho;",
  "an8.6:5.4_0": "so ca kho anicco dukkho vipariṇāmadhammo’ti yathābhūtaṁ pajānāti.",
  "an8.6:5.5_0": "Uppajjati alābho …pe…",
  "an8.6:5.6_0": "uppajjati yaso …",
  "an8.6:5.7_0": "uppajjati ayaso …",
  "an8.6:5.8_0": "uppajjati nindā …",
  "an8.6:5.9_0": "uppajjati pasaṁsā …",
  "an8.6:5.10_0": "uppajjati sukhaṁ …",
  "an8.6:5.11_0": "uppajjati dukkhaṁ.",
  "an8.6:5.12_0": "So iti paṭisañcikkhati:",
  "an8.6:5.13_0": "‘uppannaṁ kho me idaṁ dukkhaṁ;",
  "an8.6:5.14_0": "tañca kho aniccaṁ dukkhaṁ vipariṇāmadhamman’ti yathābhūtaṁ pajānāti.",
  "an8.6:6.1_0": "Tassa lābhopi cittaṁ na pariyādāya tiṭṭhati,",
  "an8.6:6.1_1": "alābhopi cittaṁ na pariyādāya tiṭṭhati,",
  "an8.6:6.1_2": "yasopi cittaṁ na pariyādāya tiṭṭhati,",
  "an8.6:6.1_3": "ayasopi cittaṁ na pariyādāya tiṭṭhati,",
  "an8.6:6.1_4": "nindāpi cittaṁ na pariyādāya tiṭṭhati,",
  "an8.6:6.1_5": "pasaṁsāpi cittaṁ na pariyādāya tiṭṭhati,",
  "an8.6:6.1_6": "sukhampi cittaṁ na pariyādāya tiṭṭhati,",
  "an8.6:6.1_7": "dukkhampi cittaṁ na pariyādāya tiṭṭhati.",
  "an8.6:6.2_0": "So uppannaṁ lābhaṁ nānurujjhati, alābhe nappaṭivirujjhati;",
  "an8.6:6.3_0": "uppannaṁ yasaṁ nānurujjhati, ayase nappaṭivirujjhati;",
  "an8.6:6.4_0": "uppannaṁ pasaṁsaṁ nānurujjhati, nindāya nappaṭivirujjhati;",
  "an8.6:6.5_0": "uppannaṁ sukhaṁ nānurujjhati, dukkhe nappaṭivirujjhati.",
  "an8.6:6.6_0": "So evaṁ anurodhavirodhavippahīno parimuccati jātiyā jarāya maraṇena sokehi paridevehi dukkhehi domanassehi upāyāsehi.",
  "an8.6:6.7_0": "‘Parimuccati dukkhasmā’ti vadāmi.",
  "an8.6:6.8_0": "Ayaṁ kho,",
  "an8.6:6.8_1": "bhikkhave,",
  "an8.6:6.8_2": "viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanenāti.",
  "an8.6:7.1_0": "Lābho alābho ca yasāyaso ca,",
  "an8.6:7.2_0": "Nindā pasaṁsā ca sukhaṁ dukhañca;",
  "an8.6:7.3_0": "Ete aniccā manujesu dhammā,",
  "an8.6:7.4_0": "Asassatā vipariṇāmadhammā.",
  "an8.6:8.1_0": "Ete ca ñatvā satimā sumedho,",
  "an8.6:8.2_0": "Avekkhati vipariṇāmadhamme;",
  "an8.6:8.3_0": "Iṭṭhassa dhammā na mathenti cittaṁ,",
  "an8.6:8.4_0": "Aniṭṭhato no paṭighātameti.",
  "an8.6:9.1_0": "Tassānurodhā atha vā virodhā,",
  "an8.6:9.2_0": "Vidhūpitā atthaṅgatā na santi;",
  "an8.6:9.3_0": "Padañca ñatvā virajaṁ asokaṁ,",
  "an8.6:9.4_0": "Sammappajānāti bhavassa pāragū”ti.",
  "an8.6:9.5_0": "Chaṭṭhaṁ.",
  "an8.7:0.1_0": "Aṅguttara Nikāya 8.7",
  "an8.7:0.2_0": "1. Mettāvagga",
  "an8.7:0.3_0": "Devadattavipattisutta",
  "an8.7:1.1_0": "Ekaṁ samayaṁ bhagavā rājagahe viharati gijjhakūṭe pabbate acirapakkante devadatte.",
  "an8.7:1.2_0": "Tatra bhagavā devadattaṁ ārabbha bhikkhū āmantesi:",
  "an8.7:1.3_0": "“sādhu, bhikkhave, bhikkhu kālena kālaṁ attavipattiṁ paccavekkhitā hoti.",
  "an8.7:1.4_0": "Sādhu, bhikkhave, bhikkhu kālena kālaṁ paravipattiṁ paccavekkhitā hoti.",
  "an8.7:1.5_0": "Sādhu, bhikkhave, bhikkhu kālena kālaṁ attasampattiṁ paccavekkhitā hoti.",
  "an8.7:1.6_0": "Sādhu, bhikkhave, bhikkhu kālena kālaṁ parasampattiṁ paccavekkhitā hoti.",
  "an8.7:1.7_0": "Aṭṭhahi,",
  "an8.7:1.7_1": "bhikkhave,",
  "an8.7:1.7_2": "asaddhammehi abhibhūto pariyādinnacitto devadatto āpāyiko nerayiko kappaṭṭho atekiccho.",
  "an8.7:2.1_0": "Katamehi aṭṭhahi?",
  "an8.7:2.2_0": "Lābhena hi, bhikkhave, abhibhūto pariyādinnacitto devadatto āpāyiko nerayiko kappaṭṭho atekiccho.",
  "an8.7:2.3_0": "Alābhena, bhikkhave …pe…",
  "an8.7:2.4_0": "yasena, bhikkhave …",
  "an8.7:2.5_0": "ayasena, bhikkhave …",
  "an8.7:2.6_0": "sakkārena, bhikkhave …",
  "an8.7:2.7_0": "asakkārena, bhikkhave …",
  "an8.7:2.8_0": "pāpicchatāya, bhikkhave …",
  "an8.7:2.9_0": "pāpamittatāya, bhikkhave, abhibhūto pariyādinnacitto devadatto āpāyiko nerayiko kappaṭṭho atekiccho.",
  "an8.7:2.10_0": "Imehi kho,",
  "an8.7:2.10_1": "bhikkhave,",
  "an8.7:2.10_2": "aṭṭhahi asaddhammehi abhibhūto pariyādinnacitto devadatto āpāyiko nerayiko kappaṭṭho atekiccho.",
  "an8.7:3.1_0": "Sādhu, bhikkhave, bhikkhu uppannaṁ lābhaṁ abhibhuyya abhibhuyya vihareyya,",
  "an8.7:3.2_0": "uppannaṁ alābhaṁ …pe…",
  "an8.7:3.3_0": "uppannaṁ yasaṁ …",
  "an8.7:3.4_0": "uppannaṁ ayasaṁ …",
  "an8.7:3.5_0": "uppannaṁ sakkāraṁ …",
  "an8.7:3.6_0": "uppannaṁ asakkāraṁ …",
  "an8.7:3.7_0": "uppannaṁ pāpicchataṁ …",
  "an8.7:3.8_0": "uppannaṁ pāpamittataṁ abhibhuyya abhibhuyya vihareyya.",
  "an8.7:4.1_0": "Kiñca, bhikkhave, bhikkhu atthavasaṁ paṭicca uppannaṁ lābhaṁ abhibhuyya abhibhuyya vihareyya,",
  "an8.7:4.2_0": "uppannaṁ alābhaṁ …pe…",
  "an8.7:4.3_0": "uppannaṁ yasaṁ …",
  "an8.7:4.4_0": "uppannaṁ ayasaṁ …",
  "an8.7:4.5_0": "uppannaṁ sakkāraṁ …",
  "an8.7:4.6_0": "uppannaṁ asakkāraṁ …",
  "an8.7:4.7_0": "uppannaṁ pāpicchataṁ …",
  "an8.7:4.8_0": "uppannaṁ pāpamittataṁ abhibhuyya abhibhuyya vihareyya?",
  "an8.7:5.1_0": "Yaṁ hissa,",
  "an8.7:5.1_1": "bhikkhave,",
  "an8.7:5.1_2": "uppannaṁ lābhaṁ anabhibhuyya viharato uppajjeyyuṁ āsavā vighātapariḷāhā,",
  "an8.7:5.1_3": "uppannaṁ lābhaṁ abhibhuyya viharato evaṁsa te āsavā vighātapariḷāhā na honti.",
  "an8.7:5.2_0": "Yaṁ hissa, bhikkhave, uppannaṁ alābhaṁ …pe…",
  "an8.7:5.3_0": "uppannaṁ yasaṁ …",
  "an8.7:5.4_0": "uppannaṁ ayasaṁ …",
  "an8.7:5.5_0": "uppannaṁ sakkāraṁ …",
  "an8.7:5.6_0": "uppannaṁ asakkāraṁ …",
  "an8.7:5.7_0": "uppannaṁ pāpicchataṁ …",
  "an8.7:5.8_0": "uppannaṁ pāpamittataṁ anabhibhuyya viharato uppajjeyyuṁ āsavā vighātapariḷāhā,",
  "an8.7:5.8_1": "uppannaṁ pāpamittataṁ abhibhuyya viharato evaṁsa te āsavā vighātapariḷāhā na honti.",
  "an8.7:5.9_0": "Idaṁ kho, bhikkhave, bhikkhu atthavasaṁ paṭicca uppannaṁ lābhaṁ abhibhuyya abhibhuyya vihareyya,",
  "an8.7:5.10_0": "uppannaṁ alābhaṁ …pe…",
  "an8.7:5.11_0": "uppannaṁ yasaṁ …",
  "an8.7:5.12_0": "uppannaṁ ayasaṁ …",
  "an8.7:5.13_0": "uppannaṁ sakkāraṁ …",
  "an8.7:5.14_0": "uppannaṁ asakkāraṁ …",
  "an8.7:5.15_0": "uppannaṁ pāpicchataṁ …",
  "an8.7:5.16_0": "uppannaṁ pāpamittataṁ abhibhuyya abhibhuyya vihareyya.",
  "an8.7:6.1_0": "Tasmātiha, bhikkhave, evaṁ sikkhitabbaṁ:",
  "an8.7:6.2_0": "‘uppannaṁ lābhaṁ abhibhuyya abhibhuyya viharissāma,",
  "an8.7:6.3_0": "uppannaṁ alābhaṁ …pe…",
  "an8.7:6.4_0": "uppannaṁ yasaṁ …",
  "an8.7:6.5_0": "uppannaṁ ayasaṁ …",
  "an8.7:6.6_0": "uppannaṁ sakkāraṁ …",
  "an8.7:6.7_0": "uppannaṁ asakkāraṁ …",
  "an8.7:6.8_0": "uppannaṁ pāpicchataṁ …",
  "an8.7:6.9_0": "uppannaṁ pāpamittataṁ abhibhuyya abhibhuyya viharissāmā’ti.",
  "an8.7:6.10_0": "Evañhi vo, bhikkhave, sikkhitabban”ti.",
  "an8.7:6.11_0": "Sattamaṁ.",
  "an8.8:0.1_0": "Aṅguttara Nikāya 8.8",
  "an8.8:0.2_0": "1. Mettāvagga",
  "an8.8:0.3_0": "Uttaravipattisutta",
  "an8.8:1.1_0": "Ekaṁ samayaṁ āyasmā uttaro mahisavatthusmiṁ viharati saṅkheyyake pabbate vaṭajālikāyaṁ.",
  "an8.8:1.2_0": "Tatra kho āyasmā uttaro bhikkhū āmantesi:",
  "an8.8:1.3_0": "“sādhāvuso, bhikkhu kālena kālaṁ attavipattiṁ paccavekkhitā hoti.",
  "an8.8:1.4_0": "Sādhāvuso, bhikkhu kālena kālaṁ paravipattiṁ paccavekkhitā hoti.",
  "an8.8:1.5_0": "Sādhāvuso, bhikkhu kālena kālaṁ attasampattiṁ paccavekkhitā hoti.",
  "an8.8:1.6_0": "Sādhāvuso, bhikkhu kālena kālaṁ parasampattiṁ paccavekkhitā hotī”ti.",
  "an8.8:2.1_0": "Tena kho pana samayena vessavaṇo mahārājā uttarāya disāya dakkhiṇaṁ disaṁ gacchati kenacideva karaṇīyena.",
  "an8.8:2.2_0": "Assosi kho vessavaṇo mahārājā āyasmato uttarassa mahisavatthusmiṁ saṅkheyyake pabbate vaṭajālikāyaṁ bhikkhūnaṁ evaṁ dhammaṁ desentassa:",
  "an8.8:2.3_0": "“sādhāvuso, bhikkhu kālena kālaṁ attavipattiṁ paccavekkhitā hoti.",
  "an8.8:2.4_0": "Sādhāvuso, bhikkhu kālena kālaṁ paravipattiṁ paccavekkhitā hoti.",
  "an8.8:2.5_0": "Sādhāvuso, bhikkhu kālena kālaṁ attasampattiṁ paccavekkhitā hoti.",
  "an8.8:2.6_0": "Sādhāvuso, bhikkhu kālena kālaṁ parasampattiṁ paccavekkhitā hotī”ti.",
  "an8.8:3.1_0": "Atha kho vessavaṇo mahārājā—seyyathāpi nāma balavā puriso samiñjitaṁ vā bāhaṁ pasāreyya,",
  "an8.8:3.1_1": "pasāritaṁ vā bāhaṁ samiñjeyya;",
  "an8.8:3.1_2": "evamevaṁ mahisavatthusmiṁ saṅkheyyake pabbate vaṭajālikāyaṁ antarahito devesu tāvatiṁsesu pāturahosi.",
  "an8.8:3.2_0": "Atha kho vessavaṇo mahārājā yena sakko devānamindo tenupasaṅkami;",
  "an8.8:3.2_1": "upasaṅkamitvā sakkaṁ devānamindaṁ etadavoca:",
  "an8.8:3.3_0": "“yagghe, mārisa, jāneyyāsi.",
  "an8.8:3.4_0": "Eso āyasmā uttaro mahisavatthusmiṁ saṅkheyyake pabbate vaṭajālikāyaṁ bhikkhūnaṁ evaṁ dhammaṁ deseti:",
  "an8.8:3.5_0": "‘sādhāvuso, bhikkhu kālena kālaṁ attavipattiṁ paccavekkhitā hoti.",
  "an8.8:3.6_0": "Sādhāvuso, bhikkhu kālena kālaṁ paravipattiṁ …pe…",
  "an8.8:3.7_0": "attasampattiṁ …",
  "an8.8:3.8_0": "parasampattiṁ paccavekkhitā hotī’”ti.",
  "an8.8:4.1_0": "Atha kho sakko devānamindo seyyathāpi nāma balavā puriso samiñjitaṁ vā bāhaṁ pasāreyya,",
  "an8.8:4.1_1": "pasāritaṁ vā bāhaṁ samiñjeyya;",
  "an8.8:4.1_2": "evamevaṁ devesu tāvatiṁsesu antarahito mahisavatthusmiṁ saṅkheyyake pabbate vaṭajālikāyaṁ āyasmato uttarassa sammukhe pāturahosi.",
  "an8.8:4.2_0": "Atha kho sakko devānamindo yenāyasmā uttaro tenupasaṅkami;",
  "an8.8:4.2_1": "upasaṅkamitvā āyasmantaṁ uttaraṁ abhivādetvā ekamantaṁ aṭṭhāsi.",
  "an8.8:4.2_2": "Ekamantaṁ ṭhito kho sakko devānamindo āyasmantaṁ uttaraṁ etadavoca:",
  "an8.8:5.1_0": "“Saccaṁ kira, bhante, āyasmā uttaro bhikkhūnaṁ evaṁ dhammaṁ desesi:",
  "an8.8:5.2_0": "‘sādhāvuso, bhikkhu kālena kālaṁ attavipattiṁ paccavekkhitā hoti,",
  "an8.8:5.3_0": "sādhāvuso, bhikkhu kālena kālaṁ paravipattiṁ …pe…",
  "an8.8:5.4_0": "attasampattiṁ …",
  "an8.8:5.5_0": "parasampattiṁ paccavekkhitā hotī’”ti?",
  "an8.8:5.6_0": "“Evaṁ, devānamindā”ti.",
  "an8.8:5.7_0": "“Kiṁ panidaṁ, bhante,",
  "an8.8:5.7_1": "āyasmato uttarassa sakaṁ paṭibhānaṁ,",
  "an8.8:5.7_2": "udāhu tassa bhagavato vacanaṁ arahato sammāsambuddhassā”ti?",
  "an8.8:5.8_0": "“Tena hi, devānaminda, upamaṁ te karissāmi.",
  "an8.8:5.9_0": "Upamāya m’idhekacce viññū purisā bhāsitassa atthaṁ ājānanti.",
  "an8.8:6.1_0": "Seyyathāpi, devānaminda, gāmassa vā nigamassa vā avidūre mahādhaññarāsi.",
  "an8.8:6.2_0": "Tato mahājanakāyo dhaññaṁ āhareyya—",
  "an8.8:6.3_0": "kājehipi piṭakehipi ucchaṅgehipi añjalīhipi.",
  "an8.8:6.4_0": "Yo nu kho, devānaminda, taṁ mahājanakāyaṁ upasaṅkamitvā evaṁ puccheyya:",
  "an8.8:6.5_0": "‘kuto imaṁ dhaññaṁ āharathā’ti,",
  "an8.8:6.5_1": "kathaṁ byākaramāno nu kho,",
  "an8.8:6.5_2": "devānaminda,",
  "an8.8:6.5_3": "so mahājanakāyo sammā byākaramāno byākareyyā”ti?",
  "an8.8:6.6_0": "“‘Amumhā mahādhaññarāsimhā āharāmā’ti kho, bhante, so mahājanakāyo sammā byākaramāno byākareyyā”ti.",
  "an8.8:6.7_0": "“Evamevaṁ kho,",
  "an8.8:6.7_1": "devānaminda,",
  "an8.8:6.7_2": "yaṁ kiñci subhāsitaṁ sabbaṁ taṁ tassa bhagavato vacanaṁ arahato sammāsambuddhassa.",
  "an8.8:6.8_0": "Tato upādāyupādāya mayaṁ caññe ca bhaṇāmā”ti.",
  "an8.8:7.1_0": "“Acchariyaṁ, bhante, abbhutaṁ bhante.",
  "an8.8:7.2_0": "Yāva subhāsitañcidaṁ āyasmatā uttarena:",
  "an8.8:7.3_0": "‘yaṁ kiñci subhāsitaṁ sabbaṁ taṁ tassa bhagavato vacanaṁ arahato sammāsambuddhassa.",
  "an8.8:7.4_0": "Tato upādāyupādāya mayañcaññe ca bhaṇāmā’ti.",
  "an8.8:7.5_0": "Ekamidaṁ,",
  "an8.8:7.5_1": "bhante uttara,",
  "an8.8:7.5_2": "samayaṁ bhagavā rājagahe viharati gijjhakūṭe pabbate acirapakkante devadatte.",
  "an8.8:7.6_0": "Tatra kho bhagavā devadattaṁ ārabbha bhikkhū āmantesi:",
  "an8.8:8.1_0": "‘Sādhu, bhikkhave, bhikkhu kālena kālaṁ attavipattiṁ paccavekkhitā hoti.",
  "an8.8:8.2_0": "Sādhu, bhikkhave, bhikkhu kālena kālaṁ paravipattiṁ …pe…",
  "an8.8:8.3_0": "attasampattiṁ …",
  "an8.8:8.4_0": "parasampattiṁ paccavekkhitā hoti.",
  "an8.8:8.5_0": "Aṭṭhahi,",
  "an8.8:8.5_1": "bhikkhave,",
  "an8.8:8.5_2": "asaddhammehi abhibhūto pariyādinnacitto devadatto āpāyiko nerayiko kappaṭṭho atekiccho.",
  "an8.8:8.6_0": "Katamehi aṭṭhahi?",
  "an8.8:8.7_0": "Lābhena hi, bhikkhave, abhibhūto pariyādinnacitto devadatto āpāyiko nerayiko kappaṭṭho atekiccho;",
  "an8.8:8.8_0": "alābhena, bhikkhave …pe…",
  "an8.8:8.9_0": "yasena, bhikkhave …",
  "an8.8:8.10_0": "ayasena, bhikkhave …",
  "an8.8:8.11_0": "sakkārena, bhikkhave …",
  "an8.8:8.12_0": "asakkārena, bhikkhave …",
  "an8.8:8.13_0": "pāpicchatāya, bhikkhave …",
  "an8.8:8.14_0": "pāpamittatāya, bhikkhave, abhibhūto pariyādinnacitto devadatto āpāyiko nerayiko kappaṭṭho atekiccho.",
  "an8.8:8.15_0": "Imehi kho,",
  "an8.8:8.15_1": "bhikkhave,",
  "an8.8:8.15_2": "aṭṭhahi asaddhammehi abhibhūto pariyādinnacitto devadatto āpāyiko nerayiko kappaṭṭho atekiccho.",
  "an8.8:9.1_0": "Sādhu, bhikkhave, bhikkhu uppannaṁ lābhaṁ abhibhuyya abhibhuyya vihareyya;",
  "an8.8:9.2_0": "uppannaṁ alābhaṁ …pe…",
  "an8.8:9.3_0": "uppannaṁ yasaṁ …",
  "an8.8:9.4_0": "uppannaṁ ayasaṁ …",
  "an8.8:9.5_0": "uppannaṁ sakkāraṁ …",
  "an8.8:9.6_0": "uppannaṁ asakkāraṁ …",
  "an8.8:9.7_0": "uppannaṁ pāpicchataṁ …",
  "an8.8:9.8_0": "uppannaṁ pāpamittataṁ abhibhuyya abhibhuyya vihareyya.",
  "an8.8:10.1_0": "Kiñca, bhikkhave, bhikkhu atthavasaṁ paṭicca uppannaṁ lābhaṁ abhibhuyya abhibhuyya vihareyya;",
  "an8.8:10.2_0": "uppannaṁ alābhaṁ …pe…",
  "an8.8:10.3_0": "uppannaṁ yasaṁ …",
  "an8.8:10.4_0": "uppannaṁ ayasaṁ …",
  "an8.8:10.5_0": "uppannaṁ sakkāraṁ …",
  "an8.8:10.6_0": "uppannaṁ asakkāraṁ …",
  "an8.8:10.7_0": "uppannaṁ pāpicchataṁ …",
  "an8.8:10.8_0": "uppannaṁ pāpamittataṁ abhibhuyya abhibhuyya vihareyya?",
  "an8.8:11.1_0": "Yaṁ hissa,",
  "an8.8:11.1_1": "bhikkhave,",
  "an8.8:11.1_2": "uppannaṁ lābhaṁ anabhibhuyya viharato uppajjeyyuṁ āsavā vighātapariḷāhā,",
  "an8.8:11.1_3": "uppannaṁ lābhaṁ abhibhuyya viharato evaṁsa te āsavā vighātapariḷāhā na honti.",
  "an8.8:11.2_0": "Yaṁ hissa, bhikkhave, uppannaṁ alābhaṁ …pe…",
  "an8.8:11.3_0": "uppannaṁ yasaṁ …",
  "an8.8:11.4_0": "uppannaṁ ayasaṁ …",
  "an8.8:11.5_0": "uppannaṁ sakkāraṁ …",
  "an8.8:11.6_0": "uppannaṁ asakkāraṁ …",
  "an8.8:11.7_0": "uppannaṁ pāpicchataṁ …",
  "an8.8:11.8_0": "uppannaṁ pāpamittataṁ anabhibhuyya viharato uppajjeyyuṁ āsavā vighātapariḷāhā,",
  "an8.8:11.8_1": "uppannaṁ pāpamittataṁ abhibhuyya viharato evaṁsa te āsavā vighātapariḷāhā na honti.",
  "an8.8:11.9_0": "Idaṁ kho, bhikkhave, bhikkhu atthavasaṁ paṭicca uppannaṁ lābhaṁ abhibhuyya abhibhuyya vihareyya;",
  "an8.8:11.10_0": "uppannaṁ alābhaṁ …pe…",
  "an8.8:11.11_0": "uppannaṁ yasaṁ …",
  "an8.8:11.12_0": "uppannaṁ ayasaṁ …",
  "an8.8:11.13_0": "uppannaṁ sakkāraṁ …",
  "an8.8:11.14_0": "uppannaṁ asakkāraṁ …",
  "an8.8:11.15_0": "uppannaṁ pāpicchataṁ …",
  "an8.8:11.16_0": "uppannaṁ pāpamittataṁ abhibhuyya abhibhuyya vihareyya.",
  "an8.8:12.1_0": "Tasmātiha, bhikkhave, evaṁ sikkhitabbaṁ:",
  "an8.8:12.2_0": "“uppannaṁ lābhaṁ abhibhuyya abhibhuyya viharissāma,",
  "an8.8:12.3_0": "uppannaṁ alābhaṁ …pe…",
  "an8.8:12.4_0": "uppannaṁ yasaṁ …",
  "an8.8:12.5_0": "uppannaṁ ayasaṁ …",
  "an8.8:12.6_0": "uppannaṁ sakkāraṁ …",
  "an8.8:12.7_0": "uppannaṁ asakkāraṁ …",
  "an8.8:12.8_0": "uppannaṁ pāpicchataṁ …",
  "an8.8:12.9_0": "uppannaṁ pāpamittataṁ abhibhuyya abhibhuyya viharissāmā”ti.",
  "an8.8:12.10_0": "Evañhi vo, bhikkhave, sikkhitabban’ti.",
  "an8.8:13.1_0": "Ettāvatā, bhante uttara, manussesu catasso parisā—",
  "an8.8:13.2_0": "bhikkhū, bhikkhuniyo, upāsakā, upāsikāyo.",
  "an8.8:13.3_0": "Nāyaṁ dhammapariyāyo kismiñci upaṭṭhito.",
  "an8.8:13.4_0": "Uggaṇhatu, bhante, āyasmā uttaro imaṁ dhammapariyāyaṁ.",
  "an8.8:13.5_0": "Pariyāpuṇātu, bhante, āyasmā uttaro imaṁ dhammapariyāyaṁ.",
  "an8.8:13.6_0": "Dhāretu, bhante, āyasmā uttaro imaṁ dhammapariyāyaṁ.",
  "an8.8:13.7_0": "Atthasaṁhito ayaṁ, bhante, dhammapariyāyo ādibrahmacariyako”ti.",
  "an8.8:13.8_0": "Aṭṭhamaṁ.",
  "an8.9:0.1_0": "Aṅguttara Nikāya 8.9",
  "an8.9:0.2_0": "1. Mettāvagga",
  "an8.9:0.3_0": "Nandasutta",
  "an8.9:1.1_0": "“‘kulaputto’ti, bhikkhave, nandaṁ sammā vadamāno vadeyya.",
  "an8.9:1.2_0": "‘Balavā’ti, bhikkhave, nandaṁ sammā vadamāno vadeyya.",
  "an8.9:1.3_0": "‘Pāsādiko’ti, bhikkhave, nandaṁ sammā vadamāno vadeyya.",
  "an8.9:1.4_0": "‘Tibbarāgo’ti, bhikkhave, nandaṁ sammā vadamāno vadeyya.",
  "an8.9:1.5_0": "Kimaññatra,",
  "an8.9:1.5_1": "bhikkhave,",
  "an8.9:1.5_2": "nando indriyesu guttadvāro,",
  "an8.9:1.5_3": "bhojane mattaññū,",
  "an8.9:1.5_4": "jāgariyaṁ anuyutto,",
  "an8.9:1.5_5": "satisampajaññena samannāgato,",
  "an8.9:1.5_6": "yehi nando sakkoti paripuṇṇaṁ parisuddhaṁ brahmacariyaṁ carituṁ.",
  "an8.9:1.6_0": "Tatridaṁ, bhikkhave, nandassa indriyesu guttadvāratāya hoti.",
  "an8.9:1.7_0": "Sace,",
  "an8.9:1.7_1": "bhikkhave,",
  "an8.9:1.7_2": "nandassa puratthimā disā āloketabbā hoti,",
  "an8.9:1.7_3": "sabbaṁ cetasā samannāharitvā nando puratthimaṁ disaṁ āloketi:",
  "an8.9:1.8_0": "‘evaṁ me puratthimaṁ disaṁ ālokayato nābhijjhādomanassā pāpakā akusalā dhammā anvāssavissantī’ti.",
  "an8.9:1.9_0": "Itiha tattha sampajāno hoti.",
  "an8.9:2.1_0": "Sace, bhikkhave, nandassa pacchimā disā āloketabbā hoti …pe…",
  "an8.9:2.2_0": "uttarā disā āloketabbā hoti …",
  "an8.9:2.3_0": "dakkhiṇā disā āloketabbā hoti …",
  "an8.9:2.4_0": "uddhaṁ ulloketabbā hoti …",
  "an8.9:2.5_0": "adho oloketabbā hoti …",
  "an8.9:2.6_0": "anudisā anuviloketabbā hoti, sabbaṁ cetasā samannāharitvā nando anudisaṁ anuviloketi:",
  "an8.9:2.7_0": "‘evaṁ me anudisaṁ anuvilokayato nābhijjhādomanassā pāpakā akusalā dhammā anvāssavissantī’ti.",
  "an8.9:2.8_0": "Itiha tattha sampajāno hoti.",
  "an8.9:2.9_0": "Idaṁ kho, bhikkhave, nandassa indriyesu guttadvāratāya hoti.",
  "an8.9:3.1_0": "Tatridaṁ, bhikkhave, nandassa bhojane mattaññutāya hoti.",
  "an8.9:3.2_0": "Idha, bhikkhave, nando paṭisaṅkhā yoniso āhāraṁ āhāreti:",
  "an8.9:3.3_0": "‘neva davāya na madāya na maṇḍanāya na vibhūsanāya,",
  "an8.9:3.3_1": "yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya iti purāṇañca vedanaṁ paṭihaṅkhāmi,",
  "an8.9:3.3_2": "navañca vedanaṁ na uppādessāmi,",
  "an8.9:3.3_3": "yātrā ca me bhavissati anavajjatā ca phāsuvihāro cā’ti.",
  "an8.9:3.4_0": "Idaṁ kho, bhikkhave, nandassa bhojane mattaññutāya hoti.",
  "an8.9:4.1_0": "Tatridaṁ, bhikkhave, nandassa jāgariyānuyogasmiṁ hoti.",
  "an8.9:4.2_0": "Idha, bhikkhave, nando divasaṁ caṅkamena nisajjāya āvaraṇīyehi dhammehi cittaṁ parisodheti;",
  "an8.9:4.3_0": "rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheti;",
  "an8.9:4.4_0": "rattiyā majjhimaṁ yāmaṁ dakkhiṇena passena sīhaseyyaṁ kappeti pāde pādaṁ accādhāya sato sampajāno uṭṭhānasaññaṁ manasi karitvā;",
  "an8.9:4.5_0": "rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheti.",
  "an8.9:4.6_0": "Idaṁ kho, bhikkhave, nandassa jāgariyānuyogasmiṁ hoti.",
  "an8.9:5.1_0": "Tatridaṁ, bhikkhave, nandassa satisampajaññasmiṁ hoti.",
  "an8.9:5.2_0": "Idha,",
  "an8.9:5.2_1": "bhikkhave,",
  "an8.9:5.2_2": "nandassa viditā vedanā uppajjanti,",
  "an8.9:5.2_3": "viditā upaṭṭhahanti,",
  "an8.9:5.2_4": "viditā abbhatthaṁ gacchanti;",
  "an8.9:5.3_0": "viditā saññā …pe…",
  "an8.9:5.4_0": "viditā vitakkā …pe… abbhatthaṁ gacchanti.",
  "an8.9:5.5_0": "Idaṁ kho, bhikkhave, nandassa satisampajaññasmiṁ hoti.",
  "an8.9:6.1_0": "Kimaññatra,",
  "an8.9:6.1_1": "bhikkhave,",
  "an8.9:6.1_2": "nando indriyesu guttadvāro,",
  "an8.9:6.1_3": "bhojane mattaññū,",
  "an8.9:6.1_4": "jāgariyaṁ anuyutto,",
  "an8.9:6.1_5": "satisampajaññena samannāgato,",
  "an8.9:6.1_6": "yehi nando sakkoti paripuṇṇaṁ parisuddhaṁ brahmacariyaṁ caritun”ti.",
  "an8.9:6.2_0": "Navamaṁ.",
  "an8.10:0.1_0": "Aṅguttara Nikāya 8.10",
  "an8.10:0.2_0": "1. Mettāvagga",
  "an8.10:0.3_0": "Kāraṇḍavasutta",
  "an8.10:1.1_0": "Ekaṁ samayaṁ bhagavā campāyaṁ viharati gaggarāya pokkharaṇiyā tīre.",
  "an8.10:1.2_0": "Tena kho pana samayena bhikkhū bhikkhuṁ āpattiyā codenti.",
  "an8.10:1.3_0": "So bhikkhu bhikkhūhi āpattiyā codiyamāno aññenāññaṁ paṭicarati,",
  "an8.10:1.3_1": "bahiddhā kathaṁ apanāmeti,",
  "an8.10:1.3_2": "kopañca dosañca appaccayañca pātukaroti.",
  "an8.10:2.1_0": "Atha kho bhagavā bhikkhū āmantesi:",
  "an8.10:2.2_0": "“niddhamathetaṁ, bhikkhave, puggalaṁ;",
  "an8.10:2.3_0": "niddhamathetaṁ, bhikkhave, puggalaṁ.",
  "an8.10:2.4_0": "Apaneyyeso, bhikkhave, puggalo.",
  "an8.10:2.5_0": "Kiṁ vo tena paraputtena visodhitena.",
  "an8.10:2.6_0": "Idha,",
  "an8.10:2.6_1": "bhikkhave,",
  "an8.10:2.6_2": "ekaccassa puggalassa tādisaṁyeva hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ,",
  "an8.10:2.6_3": "seyyathāpi aññesaṁ bhaddakānaṁ bhikkhūnaṁ—",
  "an8.10:2.7_0": "yāvassa bhikkhū āpattiṁ na passanti.",
  "an8.10:2.8_0": "Yato ca khvassa bhikkhū āpattiṁ passanti, tamenaṁ evaṁ jānanti:",
  "an8.10:2.9_0": "‘samaṇadūsīvāyaṁ samaṇapalāpo samaṇakāraṇḍavo’ti.",
  "an8.10:2.10_0": "Tamenaṁ iti viditvā bahiddhā nāsenti.",
  "an8.10:2.11_0": "Taṁ kissa hetu?",
  "an8.10:2.12_0": "Mā aññe bhaddake bhikkhū dūsesīti.",
  "an8.10:3.1_0": "Seyyathāpi, bhikkhave, sampanne yavakaraṇe yavadūsī jāyetha yavapalāpo yavakāraṇḍavoti.",
  "an8.10:3.2_0": "Tassa tādisaṁyeva mūlaṁ hoti, seyyathāpi aññesaṁ bhaddakānaṁ yavānaṁ;",
  "an8.10:3.3_0": "tādisaṁyeva nāḷaṁ hoti, seyyathāpi aññesaṁ bhaddakānaṁ yavānaṁ;",
  "an8.10:3.4_0": "tādisaṁyeva pattaṁ hoti, seyyathāpi aññesaṁ bhaddakānaṁ yavānaṁ—",
  "an8.10:3.5_0": "yāvassa sīsaṁ na nibbattati.",
  "an8.10:3.6_0": "Yato ca khvassa sīsaṁ nibbattati, tamenaṁ evaṁ jānanti:",
  "an8.10:3.7_0": "‘yavadūsīvāyaṁ yavapalāpo yavakāraṇḍavo’ti.",
  "an8.10:3.8_0": "Tamenaṁ iti viditvā samūlaṁ uppāṭetvā bahiddhā yavakaraṇassa chaḍḍenti.",
  "an8.10:3.9_0": "Taṁ kissa hetu?",
  "an8.10:3.10_0": "Mā aññe bhaddake yave dūsesīti.",
  "an8.10:4.1_0": "Evamevaṁ kho,",
  "an8.10:4.1_1": "bhikkhave,",
  "an8.10:4.1_2": "idhekaccassa puggalassa tādisaṁyeva hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ,",
  "an8.10:4.1_3": "seyyathāpi aññesaṁ bhaddakānaṁ bhikkhūnaṁ—",
  "an8.10:4.2_0": "yāvassa bhikkhū āpattiṁ na passanti.",
  "an8.10:4.3_0": "Yato ca khvassa bhikkhū āpattiṁ passanti, tamenaṁ evaṁ jānanti:",
  "an8.10:4.4_0": "‘samaṇadūsīvāyaṁ samaṇapalāpo samaṇakāraṇḍavo’ti.",
  "an8.10:4.5_0": "Tamenaṁ iti viditvā bahiddhā nāsenti.",
  "an8.10:4.6_0": "Taṁ kissa hetu?",
  "an8.10:4.7_0": "Mā aññe bhaddake bhikkhū dūsesīti.",
  "an8.10:5.1_0": "Seyyathāpi,",
  "an8.10:5.1_1": "bhikkhave,",
  "an8.10:5.1_2": "mahato dhaññarāsissa phuṇamānassa tattha yāni tāni dhaññāni daḷhāni sāravantāni tāni ekamantaṁ puñjaṁ hoti,",
  "an8.10:5.1_3": "yāni pana tāni dhaññāni dubbalāni palāpāni tāni vāto ekamantaṁ apavahati.",
  "an8.10:5.2_0": "Tamenaṁ sāmikā sammajjaniṁ gahetvā bhiyyoso mattāya apasammajjanti.",
  "an8.10:5.3_0": "Taṁ kissa hetu?",
  "an8.10:5.4_0": "Mā aññe bhaddake dhaññe dūsesīti.",
  "an8.10:5.5_0": "Evamevaṁ kho,",
  "an8.10:5.5_1": "bhikkhave,",
  "an8.10:5.5_2": "idhekaccassa puggalassa tādisaṁyeva hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ,",
  "an8.10:5.5_3": "seyyathāpi aññesaṁ bhaddakānaṁ bhikkhūnaṁ—",
  "an8.10:5.6_0": "yāvassa bhikkhū āpattiṁ na passanti.",
  "an8.10:5.7_0": "Yato ca khvassa bhikkhū āpattiṁ passanti, tamenaṁ evaṁ jānanti:",
  "an8.10:5.8_0": "‘samaṇadūsīvāyaṁ samaṇapalāpo samaṇakāraṇḍavo’ti.",
  "an8.10:5.9_0": "Tamenaṁ iti viditvā bahiddhā nāsenti.",
  "an8.10:5.10_0": "Taṁ kissa hetu?",
  "an8.10:5.11_0": "Mā aññe bhaddake bhikkhū dūsesīti.",
  "an8.10:6.1_0": "Seyyathāpi, bhikkhave, puriso udapānapanāḷiyatthiko tiṇhaṁ kuṭhāriṁ ādāya vanaṁ paviseyya.",
  "an8.10:6.2_0": "So yaṁ yadeva rukkhaṁ kuṭhāripāsena ākoṭeyya tattha yāni tāni rukkhāni daḷhāni sāravantāni tāni kuṭhāripāsena ākoṭitāni kakkhaḷaṁ paṭinadanti;",
  "an8.10:6.3_0": "yāni pana tāni rukkhāni antopūtīni avassutāni kasambujātāni tāni kuṭhāripāsena ākoṭitāni daddaraṁ paṭinadanti.",
  "an8.10:6.4_0": "Tamenaṁ mūle chindati,",
  "an8.10:6.4_1": "mūle chinditvā agge chindati,",
  "an8.10:6.4_2": "agge chinditvā anto suvisodhitaṁ visodheti,",
  "an8.10:6.4_3": "anto suvisodhitaṁ visodhetvā udapānapanāḷiṁ yojeti.",
  "an8.10:6.5_0": "Evamevaṁ kho,",
  "an8.10:6.5_1": "bhikkhave,",
  "an8.10:6.5_2": "idhekaccassa puggalassa tādisaṁyeva hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ,",
  "an8.10:6.5_3": "seyyathāpi aññesaṁ bhaddakānaṁ bhikkhūnaṁ—",
  "an8.10:6.6_0": "yāvassa bhikkhū āpattiṁ na passanti.",
  "an8.10:6.7_0": "Yato ca khvassa bhikkhū āpattiṁ passanti, tamenaṁ evaṁ jānanti:",
  "an8.10:6.8_0": "‘samaṇadūsīvāyaṁ samaṇapalāpo samaṇakāraṇḍavo’ti.",
  "an8.10:6.9_0": "Tamenaṁ iti viditvā bahiddhā nāsenti.",
  "an8.10:6.10_0": "Taṁ kissa hetu?",
  "an8.10:6.11_0": "Mā aññe bhaddake bhikkhū dūsesīti.",
  "an8.10:7.1_0": "Saṁvāsāyaṁ vijānātha,",
  "an8.10:7.2_0": "pāpiccho kodhano iti;",
  "an8.10:7.3_0": "Makkhī thambhī paḷāsī ca,",
  "an8.10:7.4_0": "issukī maccharī saṭho.",
  "an8.10:8.1_0": "Santavāco janavati,",
  "an8.10:8.2_0": "samaṇo viya bhāsati;",
  "an8.10:8.3_0": "Raho karoti karaṇaṁ,",
  "an8.10:8.4_0": "pāpadiṭṭhi anādaro.",
  "an8.10:9.1_0": "Saṁsappī ca musāvādī,",
  "an8.10:9.2_0": "taṁ viditvā yathātathaṁ;",
  "an8.10:9.3_0": "Sabbe samaggā hutvāna,",
  "an8.10:9.4_0": "abhinibbajjayātha naṁ.",
  "an8.10:10.1_0": "Kāraṇḍavaṁ niddhamatha,",
  "an8.10:10.2_0": "Kasambuṁ apakassatha;",
  "an8.10:10.3_0": "Tato palāpe vāhetha,",
  "an8.10:10.4_0": "Assamaṇe samaṇamānine.",
  "an8.10:11.1_0": "Niddhamitvāna pāpicche,",
  "an8.10:11.2_0": "pāpaācāragocare;",
  "an8.10:11.3_0": "Suddhāsuddhehi saṁvāsaṁ,",
  "an8.10:11.4_0": "kappayavho patissatā;",
  "an8.10:11.5_0": "Tato samaggā nipakā,",
  "an8.10:11.6_0": "dukkhassantaṁ karissathā”ti.",
  "an8.10:11.7_0": "Dasamaṁ.",
  "an8.10:11.8_0": "Mettāvaggo paṭhamo.",
  "an8.10:12.0_0": "Tassuddānaṁ",
  "an8.10:12.1_0": "Mettaṁ paññā ca dve piyā,",
  "an8.10:12.2_0": "dve lokā dve vipattiyo;",
  "an8.10:12.3_0": "Devadatto ca uttaro,",
  "an8.10:12.4_0": "nando kāraṇḍavena cāti.",
  "an8.11:0.1_0": "Aṅguttara Nikāya 8.11",
  "an8.11:0.2_0": "2. Mahāvagga",
  "an8.11:0.3_0": "Verañjasutta",
  "an8.11:1.1_0": "Evaṁ me sutaṁ—",
  "an8.11:1.2_0": "ekaṁ samayaṁ bhagavā verañjāyaṁ viharati naḷerupucimandamūle.",
  "an8.11:1.3_0": "Atha kho verañjo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "an8.11:1.4_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an8.11:1.4_1": "Ekamantaṁ nisinno kho verañjo brāhmaṇo bhagavantaṁ etadavoca:",
  "an8.11:2.1_0": "“Sutaṁ metaṁ, bho gotama:",
  "an8.11:2.2_0": "‘na samaṇo gotamo brāhmaṇe jiṇṇe vuḍḍhe mahallake addhagate vayoanuppatte abhivādeti vā paccuṭṭheti vā āsanena vā nimantetī’ti.",
  "an8.11:2.3_0": "Tayidaṁ, bho gotama, tatheva.",
  "an8.11:2.4_0": "Na hi bhavaṁ gotamo brāhmaṇe jiṇṇe vuḍḍhe mahallake addhagate vayoanuppatte abhivādeti vā paccuṭṭheti vā āsanena vā nimanteti.",
  "an8.11:2.5_0": "Tayidaṁ, bho gotama, na sampannamevā”ti.",
  "an8.11:2.6_0": "“Nāhaṁ taṁ, brāhmaṇa,",
  "an8.11:2.6_1": "passāmi sadevake loke samārake sabrahmake sassamaṇabrāhmaṇiyā pajāya sadevamanussāya yamahaṁ abhivādeyyaṁ vā paccuṭṭheyyaṁ vā āsanena vā nimanteyyaṁ.",
  "an8.11:2.7_0": "Yañhi, brāhmaṇa,",
  "an8.11:2.7_1": "tathāgato abhivādeyya vā paccuṭṭheyya vā āsanena vā nimanteyya,",
  "an8.11:2.7_2": "muddhāpi tassa vipateyyā”ti.",
  "an8.11:3.1_0": "“Arasarūpo bhavaṁ gotamo”ti.",
  "an8.11:3.2_0": "“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:3.3_0": "‘arasarūpo samaṇo gotamo’ti.",
  "an8.11:3.4_0": "Ye te, brāhmaṇa,",
  "an8.11:3.4_1": "rūparasā saddarasā gandharasā rasarasā phoṭṭhabbarasā,",
  "an8.11:3.4_2": "te tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an8.11:3.5_0": "Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:3.6_0": "‘arasarūpo samaṇo gotamo’ti, no ca kho yaṁ tvaṁ sandhāya vadesī”ti.",
  "an8.11:4.1_0": "“Nibbhogo bhavaṁ gotamo”ti.",
  "an8.11:4.2_0": "“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:4.3_0": "‘nibbhogo samaṇo gotamo’ti.",
  "an8.11:4.4_0": "Ye te, brāhmaṇa,",
  "an8.11:4.4_1": "rūpabhogā saddabhogā gandhabhogā rasabhogā phoṭṭhabbabhogā,",
  "an8.11:4.4_2": "te tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an8.11:4.5_0": "Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:4.6_0": "‘nibbhogo samaṇo gotamo’ti, no ca kho yaṁ tvaṁ sandhāya vadesī”ti.",
  "an8.11:5.1_0": "“Akiriyavādo bhavaṁ gotamo”ti.",
  "an8.11:5.2_0": "“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:5.3_0": "‘akiriyavādo samaṇo gotamo’ti.",
  "an8.11:5.4_0": "Ahañhi, brāhmaṇa,",
  "an8.11:5.4_1": "akiriyaṁ vadāmi kāyaduccaritassa vacīduccaritassa manoduccaritassa;",
  "an8.11:5.4_2": "anekavihitānaṁ pāpakānaṁ akusalānaṁ dhammānaṁ akiriyaṁ vadāmi.",
  "an8.11:5.5_0": "Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:5.6_0": "‘akiriyavādo samaṇo gotamo’ti, no ca kho yaṁ tvaṁ sandhāya vadesī”ti.",
  "an8.11:6.1_0": "“Ucchedavādo bhavaṁ gotamo”ti.",
  "an8.11:6.2_0": "“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:6.3_0": "‘ucchedavādo samaṇo gotamo’ti.",
  "an8.11:6.4_0": "Ahañhi, brāhmaṇa,",
  "an8.11:6.4_1": "ucchedaṁ vadāmi rāgassa dosassa mohassa;",
  "an8.11:6.4_2": "anekavihitānaṁ pāpakānaṁ akusalānaṁ dhammānaṁ ucchedaṁ vadāmi.",
  "an8.11:6.5_0": "Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:6.6_0": "‘ucchedavādo samaṇo gotamo’ti, no ca kho yaṁ tvaṁ sandhāya vadesī”ti.",
  "an8.11:7.1_0": "“Jegucchī bhavaṁ gotamo”ti.",
  "an8.11:7.2_0": "“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:7.3_0": "‘jegucchī samaṇo gotamo’ti.",
  "an8.11:7.4_0": "Ahañhi, brāhmaṇa,",
  "an8.11:7.4_1": "jigucchāmi kāyaduccaritena vacīduccaritena manoduccaritena;",
  "an8.11:7.4_2": "jigucchāmi anekavihitānaṁ pāpakānaṁ akusalānaṁ dhammānaṁ samāpattiyā.",
  "an8.11:7.5_0": "Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:7.6_0": "‘jegucchī samaṇo gotamo’ti, no ca kho yaṁ tvaṁ sandhāya vadesī”ti.",
  "an8.11:8.1_0": "“Venayiko bhavaṁ gotamo”ti.",
  "an8.11:8.2_0": "“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:8.3_0": "‘venayiko samaṇo gotamo’ti.",
  "an8.11:8.4_0": "Ahañhi, brāhmaṇa,",
  "an8.11:8.4_1": "vinayāya dhammaṁ desemi rāgassa dosassa mohassa;",
  "an8.11:8.4_2": "anekavihitānaṁ pāpakānaṁ akusalānaṁ dhammānaṁ vinayāya dhammaṁ desemi.",
  "an8.11:8.5_0": "Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:8.6_0": "‘venayiko samaṇo gotamo’ti, no ca kho yaṁ tvaṁ sandhāya vadesī”ti.",
  "an8.11:9.1_0": "“Tapassī bhavaṁ gotamo”ti.",
  "an8.11:9.2_0": "“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:9.3_0": "‘tapassī samaṇo gotamo’ti.",
  "an8.11:9.4_0": "Tapanīyāhaṁ, brāhmaṇa, pāpake akusale dhamme vadāmi kāyaduccaritaṁ vacīduccaritaṁ manoduccaritaṁ.",
  "an8.11:9.5_0": "Yassa kho, brāhmaṇa,",
  "an8.11:9.5_1": "tapanīyā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā,",
  "an8.11:9.5_2": "tamahaṁ ‘tapassī’ti vadāmi.",
  "an8.11:9.6_0": "Tathāgatassa kho, brāhmaṇa,",
  "an8.11:9.6_1": "tapanīyā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an8.11:9.7_0": "Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:9.8_0": "‘tapassī samaṇo gotamo’ti, no ca kho yaṁ tvaṁ sandhāya vadesī”ti.",
  "an8.11:10.1_0": "“Apagabbho bhavaṁ gotamo”ti.",
  "an8.11:10.2_0": "“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:10.3_0": "‘apagabbho samaṇo gotamo’ti.",
  "an8.11:10.4_0": "Yassa kho, brāhmaṇa,",
  "an8.11:10.4_1": "āyatiṁ gabbhaseyyā punabbhavābhinibbatti pahīnā ucchinnamūlā tālāvatthukatā anabhāvaṅkatā āyatiṁ anuppādadhammā,",
  "an8.11:10.4_2": "tamahaṁ ‘apagabbho’ti vadāmi.",
  "an8.11:10.5_0": "Tathāgatassa kho, brāhmaṇa,",
  "an8.11:10.5_1": "āyatiṁ gabbhaseyyā punabbhavābhinibbatti pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an8.11:10.6_0": "Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:",
  "an8.11:10.7_0": "‘apagabbho samaṇo gotamo’ti, no ca kho yaṁ tvaṁ sandhāya vadesi.",
  "an8.11:11.1_0": "Seyyathāpi, brāhmaṇa, kukkuṭiyā aṇḍāni aṭṭha vā dasa vā dvādasa vā.",
  "an8.11:11.2_0": "Tānāssu kukkuṭiyā sammā adhisayitāni sammā pariseditāni sammā paribhāvitāni.",
  "an8.11:11.3_0": "Yo nu kho tesaṁ kukkuṭacchāpakānaṁ paṭhamataraṁ pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjeyya,",
  "an8.11:11.3_1": "kinti svāssa vacanīyo:",
  "an8.11:11.3_2": "‘jeṭṭho vā kaniṭṭho vā’”ti?",
  "an8.11:11.4_0": "“Jeṭṭho tissa, bho gotama, vacanīyo. So hi nesaṁ, bho gotama, jeṭṭho hotī”ti.",
  "an8.11:12.1_0": "“Evamevaṁ kho ahaṁ, brāhmaṇa,",
  "an8.11:12.1_1": "avijjāgatāya pajāya aṇḍabhūtāya pariyonaddhāya avijjaṇḍakosaṁ padāletvā ekova loke anuttaraṁ sammāsambodhiṁ abhisambuddho.",
  "an8.11:12.2_0": "Ahañhi, brāhmaṇa, jeṭṭho seṭṭho lokassa.",
  "an8.11:13.1_0": "Āraddhaṁ kho pana me, brāhmaṇa,",
  "an8.11:13.1_1": "vīriyaṁ ahosi asallīnaṁ,",
  "an8.11:13.1_2": "upaṭṭhitā sati asammuṭṭhā,",
  "an8.11:13.1_3": "passaddho kāyo asāraddho,",
  "an8.11:13.1_4": "samāhitaṁ cittaṁ ekaggaṁ.",
  "an8.11:13.2_0": "So kho ahaṁ, brāhmaṇa,",
  "an8.11:13.2_1": "vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharāmi;",
  "an8.11:13.3_0": "vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharāmi;",
  "an8.11:13.4_0": "pītiyā ca virāgā upekkhako ca viharāmi sato ca sampajāno sukhañca kāyena paṭisaṁvedemi yaṁ taṁ ariyā ācikkhanti:",
  "an8.11:13.4_1": "‘upekkhako satimā sukhavihārī’ti tatiyaṁ jhānaṁ upasampajja viharāmi;",
  "an8.11:13.5_0": "sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ",
  "an8.11:13.5_1": "catutthaṁ jhānaṁ upasampajja viharāmi.",
  "an8.11:14.1_0": "So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte",
  "an8.11:14.1_1": "pubbenivāsānussatiñāṇāya cittaṁ abhininnāmesiṁ.",
  "an8.11:14.2_0": "So anekavihitaṁ pubbenivāsaṁ anussarāmi,",
  "an8.11:14.2_1": "seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi",
  "an8.11:14.2_2": "jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi",
  "an8.11:14.2_3": "anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe:",
  "an8.11:14.2_4": "‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto.",
  "an8.11:14.2_5": "So tato cuto amutra udapādiṁ;",
  "an8.11:14.2_6": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto.",
  "an8.11:14.2_7": "So tato cuto idhūpapanno’ti.",
  "an8.11:14.2_8": "Iti sākāraṁ sauddesaṁ anekavihitaṁ pubbenivāsaṁ anussarāmi.",
  "an8.11:15.1_0": "Ayaṁ kho me, brāhmaṇa, rattiyā paṭhame yāme paṭhamā vijjā adhigatā;",
  "an8.11:15.2_0": "avijjā vihatā vijjā uppannā;",
  "an8.11:15.2_1": "tamo vihato āloko uppanno,",
  "an8.11:15.2_2": "yathā taṁ appamattassa ātāpino pahitattassa viharato.",
  "an8.11:15.3_0": "Ayaṁ kho me, brāhmaṇa, paṭhamā abhinibbhidā ahosi kukkuṭacchāpakasseva aṇḍakosamhā.",
  "an8.11:16.1_0": "So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte",
  "an8.11:16.1_1": "sattānaṁ cutūpapātañāṇāya cittaṁ abhininnāmesiṁ.",
  "an8.11:16.2_0": "So dibbena cakkhunā visuddhena atikkantamānusakena satte passāmi cavamāne upapajjamāne hīne paṇīte suvaṇṇe dubbaṇṇe,",
  "an8.11:16.2_1": "sugate duggate yathākammūpage satte pajānāmi:",
  "an8.11:16.2_2": "‘ime vata bhonto sattā kāyaduccaritena samannāgatā,",
  "an8.11:16.2_3": "vacīduccaritena samannāgatā,",
  "an8.11:16.2_4": "manoduccaritena samannāgatā,",
  "an8.11:16.2_5": "ariyānaṁ upavādakā,",
  "an8.11:16.2_6": "micchādiṭṭhikā,",
  "an8.11:16.2_7": "micchādiṭṭhikammasamādānā.",
  "an8.11:16.2_8": "Te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannāti.",
  "an8.11:16.2_9": "Ime vā pana bhonto sattā kāyasucaritena samannāgatā,",
  "an8.11:16.2_10": "vacīsucaritena samannāgatā,",
  "an8.11:16.2_11": "manosucaritena samannāgatā,",
  "an8.11:16.2_12": "ariyānaṁ anupavādakā,",
  "an8.11:16.2_13": "sammādiṭṭhikā,",
  "an8.11:16.2_14": "sammādiṭṭhikammasamādānā.",
  "an8.11:16.2_15": "Te kāyassa bhedā paraṁ maraṇā sugatiṁ saggaṁ lokaṁ upapannā’ti.",
  "an8.11:16.2_16": "Iti dibbena cakkhunā visuddhena atikkantamānusakena satte passāmi cavamāne upapajjamāne hīne paṇīte suvaṇṇe dubbaṇṇe,",
  "an8.11:16.2_17": "sugate duggate yathākammūpage satte pajānāmi.",
  "an8.11:17.1_0": "Ayaṁ kho me, brāhmaṇa, rattiyā majjhime yāme dutiyā vijjā adhigatā;",
  "an8.11:17.2_0": "avijjā vihatā vijjā uppannā;",
  "an8.11:17.2_1": "tamo vihato āloko uppanno,",
  "an8.11:17.2_2": "yathā taṁ appamattassa ātāpino pahitattassa viharato.",
  "an8.11:17.3_0": "Ayaṁ kho me, brāhmaṇa, dutiyā abhinibbhidā ahosi kukkuṭacchāpakasseva aṇḍakosamhā.",
  "an8.11:18.1_0": "So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte",
  "an8.11:18.1_1": "āsavānaṁ khayañāṇāya cittaṁ abhininnāmesiṁ.",
  "an8.11:18.2_0": "So ‘idaṁ dukkhan’ti yathābhūtaṁ abbhaññāsiṁ,",
  "an8.11:18.2_1": "‘ayaṁ dukkhasamudayo’ti yathābhūtaṁ abbhaññāsiṁ,",
  "an8.11:18.2_2": "‘ayaṁ dukkhanirodho’ti yathābhūtaṁ abbhaññāsiṁ,",
  "an8.11:18.2_3": "‘ayaṁ dukkhanirodhagāminī paṭipadā’ti yathābhūtaṁ abbhaññāsiṁ;",
  "an8.11:18.3_0": "‘ime āsavā’ti yathābhūtaṁ abbhaññāsiṁ,",
  "an8.11:18.3_1": "‘ayaṁ āsavasamudayo’ti yathābhūtaṁ abbhaññāsiṁ,",
  "an8.11:18.3_2": "‘ayaṁ āsavanirodho’ti yathābhūtaṁ abbhaññāsiṁ,",
  "an8.11:18.3_3": "‘ayaṁ āsavanirodhagāminī paṭipadā’ti yathābhūtaṁ abbhaññāsiṁ.",
  "an8.11:18.4_0": "Tassa me evaṁ jānato evaṁ passato kāmāsavāpi cittaṁ vimuccittha,",
  "an8.11:18.4_1": "bhavāsavāpi cittaṁ vimuccittha,",
  "an8.11:18.4_2": "avijjāsavāpi cittaṁ vimuccittha.",
  "an8.11:18.5_0": "Vimuttasmiṁ vimuttamiti ñāṇaṁ ahosi.",
  "an8.11:18.6_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti abbhaññāsiṁ.",
  "an8.11:19.1_0": "Ayaṁ kho me, brāhmaṇa, rattiyā pacchime yāme tatiyā vijjā adhigatā;",
  "an8.11:19.2_0": "avijjā vihatā vijjā uppannā;",
  "an8.11:19.2_1": "tamo vihato āloko uppanno,",
  "an8.11:19.2_2": "yathā taṁ appamattassa ātāpino pahitattassa viharato.",
  "an8.11:19.3_0": "Ayaṁ kho me, brāhmaṇa, tatiyā abhinibbhidā ahosi kukkuṭacchāpakasseva aṇḍakosamhā”ti.",
  "an8.11:20.1_0": "Evaṁ vutte, verañjo brāhmaṇo bhagavantaṁ etadavoca:",
  "an8.11:20.2_0": "“jeṭṭho bhavaṁ gotamo, seṭṭho bhavaṁ gotamo.",
  "an8.11:20.3_0": "Abhikkantaṁ, bho gotama, abhikkantaṁ, bho gotama.",
  "an8.11:20.4_0": "Seyyathāpi,",
  "an8.11:20.4_1": "bho gotama,",
  "an8.11:20.4_2": "nikkujjitaṁ vā ukkujjeyya,",
  "an8.11:20.4_3": "paṭicchannaṁ vā vivareyya,",
  "an8.11:20.4_4": "mūḷhassa vā maggaṁ ācikkheyya,",
  "an8.11:20.4_5": "andhakāre vā telapajjotaṁ dhāreyya:",
  "an8.11:20.4_6": "‘cakkhumanto rūpāni dakkhantī’ti;",
  "an8.11:20.4_7": "evamevaṁ bhotā gotamena anekapariyāyena dhammo pakāsito.",
  "an8.11:20.5_0": "Esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca.",
  "an8.11:20.6_0": "Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "an8.11:20.7_0": "Paṭhamaṁ.",
  "an8.12:0.1_0": "Aṅguttara Nikāya 8.12",
  "an8.12:0.2_0": "2. Mahāvagga",
  "an8.12:0.3_0": "Sīhasutta",
  "an8.12:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an8.12:1.2_0": "Tena kho pana samayena sambahulā abhiññātā abhiññātā licchavī santhāgāre sannisinnā sannipatitā anekapariyāyena buddhassa vaṇṇaṁ bhāsanti,",
  "an8.12:1.2_1": "dhammassa vaṇṇaṁ bhāsanti,",
  "an8.12:1.2_2": "saṅghassa vaṇṇaṁ bhāsanti.",
  "an8.12:2.1_0": "Tena kho pana samayena sīho senāpati nigaṇṭhasāvako tassaṁ parisāyaṁ nisinno hoti.",
  "an8.12:2.2_0": "Atha kho sīhassa senāpatissa etadahosi:",
  "an8.12:2.3_0": "“nissaṁsayaṁ kho so bhagavā arahaṁ sammāsambuddho bhavissati,",
  "an8.12:2.3_1": "tathā hime sambahulā abhiññātā abhiññātā licchavī santhāgāre sannisinnā sannipatitā anekapariyāyena buddhassa vaṇṇaṁ bhāsanti,",
  "an8.12:2.3_2": "dhammassa vaṇṇaṁ bhāsanti,",
  "an8.12:2.3_3": "saṅghassa vaṇṇaṁ bhāsanti.",
  "an8.12:2.4_0": "Yannūnāhaṁ taṁ bhagavantaṁ dassanāya upasaṅkameyyaṁ arahantaṁ sammāsambuddhan”ti.",
  "an8.12:2.5_0": "Atha kho sīho senāpati yena nigaṇṭho nāṭaputto tenupasaṅkami;",
  "an8.12:2.5_1": "upasaṅkamitvā nigaṇṭhaṁ nāṭaputtaṁ etadavoca:",
  "an8.12:2.6_0": "“icchāmahaṁ, bhante, samaṇaṁ gotamaṁ dassanāya upasaṅkamitun”ti.",
  "an8.12:3.1_0": "“Kiṁ pana tvaṁ, sīha, kiriyavādo samāno akiriyavādaṁ samaṇaṁ gotamaṁ dassanāya upasaṅkamissasi?",
  "an8.12:3.2_0": "Samaṇo hi, sīha, gotamo akiriyavādo, akiriyāya dhammaṁ deseti, tena ca sāvake vinetī”ti.",
  "an8.12:3.3_0": "Atha kho sīhassa senāpatissa yo ahosi gamiyābhisaṅkhāro bhagavantaṁ dassanāya, so paṭippassambhi.",
  "an8.12:4.1_0": "Dutiyampi kho sambahulā abhiññātā abhiññātā licchavī santhāgāre sannisinnā sannipatitā anekapariyāyena buddhassa …pe…",
  "an8.12:4.1_1": "dhammassa …pe…",
  "an8.12:4.1_2": "saṅghassa vaṇṇaṁ bhāsanti.",
  "an8.12:4.2_0": "Dutiyampi kho sīhassa senāpatissa etadahosi:",
  "an8.12:4.3_0": "“nissaṁsayaṁ kho so bhagavā arahaṁ sammāsambuddho bhavissati,",
  "an8.12:4.3_1": "tathā hime sambahulā abhiññātā abhiññātā licchavī santhāgāre sannisinnā sannipatitā anekapariyāyena buddhassa vaṇṇaṁ bhāsanti,",
  "an8.12:4.3_2": "dhammassa …pe…",
  "an8.12:4.3_3": "saṅghassa vaṇṇaṁ bhāsanti.",
  "an8.12:4.4_0": "Yannūnāhaṁ taṁ bhagavantaṁ dassanāya upasaṅkameyyaṁ arahantaṁ sammāsambuddhan”ti.",
  "an8.12:4.5_0": "Atha kho sīho senāpati yena nigaṇṭho nāṭaputto tenupasaṅkami;",
  "an8.12:4.5_1": "upasaṅkamitvā nigaṇṭhaṁ nāṭaputtaṁ etadavoca:",
  "an8.12:4.6_0": "“icchāmahaṁ, bhante, samaṇaṁ gotamaṁ dassanāya upasaṅkamitun”ti.",
  "an8.12:5.1_0": "“Kiṁ pana tvaṁ, sīha, kiriyavādo samāno akiriyavādaṁ samaṇaṁ gotamaṁ dassanāya upasaṅkamissasi?",
  "an8.12:5.2_0": "Samaṇo hi, sīha, gotamo akiriyavādo akiriyāya dhammaṁ deseti, tena ca sāvake vinetī”ti.",
  "an8.12:5.3_0": "Dutiyampi kho sīhassa senāpatissa yo ahosi gamiyābhisaṅkhāro bhagavantaṁ dassanāya,",
  "an8.12:5.3_1": "so paṭippassambhi.",
  "an8.12:6.1_0": "Tatiyampi kho sambahulā abhiññātā abhiññātā licchavī santhāgāre sannisinnā sannipatitā anekapariyāyena buddhassa …pe…",
  "an8.12:6.1_1": "dhammassa …pe…",
  "an8.12:6.1_2": "saṅghassa vaṇṇaṁ bhāsanti.",
  "an8.12:6.2_0": "Tatiyampi kho sīhassa senāpatissa etadahosi:",
  "an8.12:6.3_0": "“nissaṁsayaṁ kho so bhagavā arahaṁ sammāsambuddho bhavissati,",
  "an8.12:6.3_1": "tathā hime sambahulā abhiññātā abhiññātā licchavī santhāgāre sannisinnā sannipatitā anekapariyāyena buddhassa vaṇṇaṁ bhāsanti,",
  "an8.12:6.3_2": "dhammassa vaṇṇaṁ bhāsanti,",
  "an8.12:6.3_3": "saṅghassa vaṇṇaṁ bhāsanti.",
  "an8.12:6.4_0": "Kiṁ hime karissanti nigaṇṭhā apalokitā vā anapalokitā vā?",
  "an8.12:6.5_0": "Yannūnāhaṁ anapaloketvāva nigaṇṭhe taṁ bhagavantaṁ dassanāya upasaṅkameyyaṁ arahantaṁ sammāsambuddhan”ti.",
  "an8.12:7.1_0": "Atha kho sīho senāpati pañcamattehi rathasatehi divādivassa vesāliyā niyyāsi bhagavantaṁ dassanāya.",
  "an8.12:7.2_0": "Yāvatikā yānassa bhūmi, yānena gantvā yānā paccorohitvā pattikova agamāsi.",
  "an8.12:7.3_0": "Atha kho sīho senāpati yena bhagavā tenupasaṅkami;",
  "an8.12:7.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.12:7.3_2": "Ekamantaṁ nisinno kho sīho senāpati bhagavantaṁ etadavoca:",
  "an8.12:8.1_0": "“Sutaṁ metaṁ, bhante:",
  "an8.12:8.2_0": "‘akiriyavādo samaṇo gotamo, akiriyāya dhammaṁ deseti, tena ca sāvake vinetī’ti.",
  "an8.12:8.3_0": "Ye te, bhante,",
  "an8.12:8.3_1": "evamāhaṁsu:",
  "an8.12:8.3_2": "‘akiriyavādo samaṇo gotamo,",
  "an8.12:8.3_3": "akiriyāya dhammaṁ deseti,",
  "an8.12:8.3_4": "tena ca sāvake vinetī’ti, kacci te, bhante,",
  "an8.12:8.3_5": "bhagavato vuttavādino na ca bhagavantaṁ abhūtena abbhācikkhanti dhammassa cānudhammaṁ byākaronti na ca",
  "an8.12:8.3_6": "koci sahadhammiko vādānuvādo gārayhaṁ ṭhānaṁ āgacchati?",
  "an8.12:8.4_0": "Anabbhakkhātukāmā hi mayaṁ, bhante, bhagavantan”ti.",
  "an8.12:9.1_0": "“Atthi, sīha, pariyāyo, yena maṁ pariyāyena sammā vadamāno vadeyya:",
  "an8.12:9.2_0": "‘akiriyavādo samaṇo gotamo, akiriyāya dhammaṁ deseti, tena ca sāvake vinetī’ti.",
  "an8.12:10.1_0": "Atthi, sīha, pariyāyo, yena maṁ pariyāyena sammā vadamāno vadeyya:",
  "an8.12:10.2_0": "‘kiriyavādo samaṇo gotamo, kiriyāya dhammaṁ deseti, tena ca sāvake vinetī’ti.",
  "an8.12:11.1_0": "Atthi, sīha, pariyāyo, yena maṁ pariyāyena sammā vadamāno vadeyya:",
  "an8.12:11.2_0": "‘ucchedavādo samaṇo gotamo, ucchedāya dhammaṁ deseti, tena ca sāvake vinetī’ti.",
  "an8.12:12.1_0": "Atthi, sīha, pariyāyo, yena maṁ pariyāyena sammā vadamāno vadeyya:",
  "an8.12:12.2_0": "‘jegucchī samaṇo gotamo, jegucchitāya dhammaṁ deseti, tena ca sāvake vinetī’ti.",
  "an8.12:13.1_0": "Atthi, sīha, pariyāyo, yena maṁ pariyāyena sammā vadamāno vadeyya:",
  "an8.12:13.2_0": "‘venayiko samaṇo gotamo, vinayāya dhammaṁ deseti, tena ca sāvake vinetī’ti.",
  "an8.12:14.1_0": "Atthi, sīha, pariyāyo, yena maṁ pariyāyena sammā vadamāno vadeyya:",
  "an8.12:14.2_0": "‘tapassī samaṇo gotamo, tapassitāya dhammaṁ deseti, tena ca sāvake vinetī’ti.",
  "an8.12:15.1_0": "Atthi, sīha, pariyāyo, yena maṁ pariyāyena sammā vadamāno vadeyya:",
  "an8.12:15.2_0": "‘apagabbho samaṇo gotamo, apagabbhatāya dhammaṁ deseti, tena ca sāvake vinetī’ti.",
  "an8.12:16.1_0": "Atthi, sīha, pariyāyo, yena maṁ pariyāyena sammā vadamāno vadeyya:",
  "an8.12:16.2_0": "‘assāsako samaṇo gotamo, assāsāya dhammaṁ deseti, tena ca sāvake vinetī’ti.",
  "an8.12:17.1_0": "Katamo ca, sīha, pariyāyo, yena maṁ pariyāyena sammā vadamāno vadeyya:",
  "an8.12:17.2_0": "‘akiriyavādo samaṇo gotamo, akiriyāya dhammaṁ deseti, tena ca sāvake vinetī’ti?",
  "an8.12:17.3_0": "Ahañhi, sīha, akiriyaṁ vadāmi kāyaduccaritassa vacīduccaritassa manoduccaritassa;",
  "an8.12:17.4_0": "anekavihitānaṁ pāpakānaṁ akusalānaṁ dhammānaṁ akiriyaṁ vadāmi.",
  "an8.12:17.5_0": "Ayaṁ kho, sīha, pariyāyo, yena maṁ pariyāyena sammā vadamāno vadeyya:",
  "an8.12:17.6_0": "‘akiriyavādo samaṇo gotamo, akiriyāya dhammaṁ deseti, tena ca sāvake vinetī’ti.",
  "an8.12:18.1_0": "Katamo ca, sīha, pariyāyo, yena maṁ pariyāyena sammā vadamāno vadeyya:",
  "an8.12:18.2_0": "‘kiriyavādo samaṇo gotamo, kiriyāya dhammaṁ deseti, tena ca sāvake vinetī’ti?",
  "an8.12:18.3_0": "Ahañhi, sīha, kiriyaṁ vadāmi kāyasucaritassa vacīsucaritassa manosucaritassa;",
  "an8.12:18.4_0": "anekavihitānaṁ kusalānaṁ dhammānaṁ kiriyaṁ vadāmi.",
  "an8.12:18.5_0": "Ayaṁ kho, sīha, pariyāyo, yena maṁ pariyāyena sammā vadamāno vadeyya:",
  "an8.12:18.6_0": "‘kiriyavādo samaṇo gotamo, kiriyāya dhammaṁ deseti, tena ca sāvake vinetī’ti.",
  "an8.12:19.1_0": "Katamo ca, sīha, pariyāyo, yena maṁ pariyāyena sammā vadamāno vadeyya:",
  "an8.12:19.2_0": "‘ucchedavādo samaṇo gotamo, ucchedāya dhammaṁ deseti, tena ca sāvake vinetī’ti?",
  "an8.12:19.3_0": "Ahañhi, sīha, ucchedaṁ vadāmi rāgassa dosassa mohassa;",
  "an8.12:19.4_0": "anekavihitānaṁ pāpakānaṁ akusalānaṁ dhammānaṁ ucchedaṁ vadāmi.",
  "an8.12:19.5_0": "Ayaṁ kho, sīha, pariyāyo, yena maṁ pariyāyena sammā vadamāno vadeyya:",
  "an8.12:19.6_0": "‘ucchedavādo samaṇo gotamo, ucchedāya dhammaṁ deseti, tena ca sāvake vinetī’ti.",
  "an8.12:20.1_0": "Katamo ca, sīha, pariyāyo, yena maṁ pariyāyena sammā vadamāno vadeyya:",
  "an8.12:20.2_0": "‘jegucchī samaṇo gotamo, jegucchitāya dhammaṁ deseti, tena ca sāvake vinetī’ti?",
  "an8.12:20.3_0": "Ahañhi, sīha, jigucchāmi kāyaduccaritena vacīduccaritena manoduccaritena;",
  "an8.12:20.4_0": "jigucchāmi anekavihitānaṁ pāpakānaṁ akusalānaṁ dhammānaṁ samāpattiyā.",
  "an8.12:20.5_0": "Ayaṁ kho, sīha, pariyāyo, yena maṁ pariyāyena sammā vadamāno vadeyya:",
  "an8.12:20.6_0": "‘jegucchī samaṇo gotamo, jegucchitāya dhammaṁ deseti, tena ca sāvake vinetī’ti.",
  "an8.12:21.1_0": "Katamo ca, sīha, pariyāyo, yena maṁ pariyāyena sammā vadamāno vadeyya:",
  "an8.12:21.2_0": "‘venayiko samaṇo gotamo, vinayāya dhammaṁ deseti, tena ca sāvake vinetī’ti?",
  "an8.12:21.3_0": "Ahañhi, sīha, vinayāya dhammaṁ desemi rāgassa dosassa mohassa;",
  "an8.12:21.4_0": "anekavihitānaṁ pāpakānaṁ akusalānaṁ dhammānaṁ vinayāya dhammaṁ desemi.",
  "an8.12:21.5_0": "Ayaṁ kho, sīha, pariyāyo, yena maṁ pariyāyena sammā vadamāno vadeyya:",
  "an8.12:21.6_0": "‘venayiko samaṇo gotamo, vinayāya dhammaṁ deseti, tena ca sāvake vinetī’ti.",
  "an8.12:22.1_0": "Katamo ca, sīha, pariyāyo, yena maṁ pariyāyena sammā vadamāno vadeyya:",
  "an8.12:22.2_0": "‘tapassī samaṇo gotamo, tapassitāya dhammaṁ deseti, tena ca sāvake vinetī’ti?",
  "an8.12:22.3_0": "Tapanīyāhaṁ, sīha, pāpake akusale dhamme vadāmi kāyaduccaritaṁ vacīduccaritaṁ manoduccaritaṁ.",
  "an8.12:22.4_0": "Yassa kho, sīha,",
  "an8.12:22.4_1": "tapanīyā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā,",
  "an8.12:22.4_2": "tamahaṁ ‘tapassī’ti vadāmi.",
  "an8.12:22.5_0": "Tathāgatassa kho, sīha,",
  "an8.12:22.5_1": "tapanīyā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an8.12:22.6_0": "Ayaṁ kho, sīha, pariyāyo, yena maṁ pariyāyena sammā vadamāno vadeyya:",
  "an8.12:22.7_0": "‘tapassī samaṇo gotamo, tapassitāya dhammaṁ deseti, tena ca sāvake vinetī’ti.",
  "an8.12:23.1_0": "Katamo ca, sīha, pariyāyo, yena maṁ pariyāyena sammā vadamāno vadeyya:",
  "an8.12:23.2_0": "‘apagabbho samaṇo gotamo, apagabbhatāya dhammaṁ deseti, tena ca sāvake vinetī’ti?",
  "an8.12:23.3_0": "Yassa kho, sīha,",
  "an8.12:23.3_1": "āyatiṁ gabbhaseyyā punabbhavābhinibbatti pahīnā ucchinnamūlā tālāvatthukatā anabhāvaṅkatā āyatiṁ anuppādadhammā,",
  "an8.12:23.3_2": "tamahaṁ ‘apagabbho’ti vadāmi.",
  "an8.12:23.4_0": "Tathāgatassa kho, sīha,",
  "an8.12:23.4_1": "āyatiṁ gabbhaseyyā punabbhavābhinibbatti pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an8.12:23.5_0": "Ayaṁ kho, sīha, pariyāyo, yena maṁ pariyāyena sammā vadamāno vadeyya:",
  "an8.12:23.6_0": "‘apagabbho samaṇo gotamo, apagabbhatāya dhammaṁ deseti, tena ca sāvake vinetī’ti.",
  "an8.12:24.1_0": "Katamo ca, sīha, pariyāyo, yena maṁ pariyāyena sammā vadamāno vadeyya:",
  "an8.12:24.2_0": "‘assāsako samaṇo gotamo, assāsāya dhammaṁ deseti, tena ca sāvake vinetī’ti?",
  "an8.12:24.3_0": "Ahañhi, sīha, assāsako paramena assāsena, assāsāya dhammaṁ desemi, tena ca sāvake vinemi.",
  "an8.12:24.4_0": "Ayaṁ kho, sīha, pariyāyo, yena maṁ pariyāyena sammā vadamāno vadeyya:",
  "an8.12:24.5_0": "‘assāsako samaṇo gotamo, assāsāya dhammaṁ deseti, tena ca sāvake vinetī’”ti.",
  "an8.12:25.1_0": "Evaṁ vutte, sīho senāpati bhagavantaṁ etadavoca:",
  "an8.12:25.2_0": "“abhikkantaṁ, bhante, abhikkantaṁ, bhante …pe…",
  "an8.12:25.3_0": "upāsakaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti.",
  "an8.12:26.1_0": "“Anuviccakāraṁ kho, sīha, karohi. Anuviccakāro tumhādisānaṁ ñātamanussānaṁ sādhu hotī”ti.",
  "an8.12:26.2_0": "“Imināpāhaṁ, bhante,",
  "an8.12:26.2_1": "bhagavato bhiyyoso mattāya attamano abhiraddho,",
  "an8.12:26.2_2": "yaṁ maṁ bhagavā evamāha:",
  "an8.12:26.2_3": "‘anuviccakāraṁ kho, sīha, karohi.",
  "an8.12:26.2_4": "Anuviccakāro tumhādisānaṁ ñātamanussānaṁ sādhu hotī’ti.",
  "an8.12:26.3_0": "Mañhi, bhante, aññatitthiyā sāvakaṁ labhitvā kevalakappaṁ vesāliṁ paṭākaṁ parihareyyuṁ:",
  "an8.12:26.4_0": "‘sīho amhākaṁ senāpati sāvakattaṁ upagato’ti.",
  "an8.12:26.5_0": "Atha ca pana bhagavā evamāha:",
  "an8.12:26.5_1": "‘anuviccakāraṁ, sīha, karohi.",
  "an8.12:26.5_2": "Anuviccakāro tumhādisānaṁ ñātamanussānaṁ sādhu hotī’ti.",
  "an8.12:26.6_0": "Esāhaṁ, bhante, dutiyampi bhagavantaṁ saraṇaṁ gacchāmi dhammañca bhikkhusaṅghañca.",
  "an8.12:26.7_0": "Upāsakaṁ maṁ bhagavā dhāretu ajjatagge pāṇupetaṁ saraṇaṁ gatan”ti.",
  "an8.12:27.1_0": "“Dīgharattaṁ kho te, sīha,",
  "an8.12:27.1_1": "nigaṇṭhānaṁ opānabhūtaṁ kulaṁ,",
  "an8.12:27.1_2": "yena nesaṁ upagatānaṁ piṇḍakaṁ dātabbaṁ maññeyyāsī”ti.",
  "an8.12:27.2_0": "“Imināpāhaṁ, bhante, bhagavato bhiyyoso mattāya attamano abhiraddho, yaṁ maṁ bhagavā evamāha:",
  "an8.12:27.3_0": "‘dīgharattaṁ kho te, sīha,",
  "an8.12:27.3_1": "nigaṇṭhānaṁ opānabhūtaṁ kulaṁ,",
  "an8.12:27.3_2": "yena nesaṁ upagatānaṁ piṇḍakaṁ dātabbaṁ maññeyyāsī’ti.",
  "an8.12:27.4_0": "Sutaṁ metaṁ, bhante:",
  "an8.12:27.5_0": "‘samaṇo gotamo evamāha—",
  "an8.12:27.6_0": "mayhameva dānaṁ dātabbaṁ, mayhameva sāvakānaṁ dātabbaṁ;",
  "an8.12:27.7_0": "mayhameva dinnaṁ mahapphalaṁ, na aññesaṁ dinnaṁ mahapphalaṁ;",
  "an8.12:27.8_0": "mayhameva sāvakānaṁ dinnaṁ mahapphalaṁ, na aññesaṁ sāvakānaṁ dinnaṁ mahapphalan’ti,",
  "an8.12:27.9_0": "atha ca pana maṁ bhagavā nigaṇṭhesupi dāne samādapeti.",
  "an8.12:27.10_0": "Api ca, bhante, mayamettha kālaṁ jānissāma.",
  "an8.12:27.11_0": "Esāhaṁ, bhante, tatiyampi bhagavantaṁ saraṇaṁ gacchāmi dhammañca bhikkhusaṅghañca.",
  "an8.12:27.12_0": "Upāsakaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti.",
  "an8.12:28.1_0": "Atha kho bhagavā sīhassa senāpatissa anupubbiṁ kathaṁ kathesi, seyyathidaṁ—",
  "an8.12:28.2_0": "dānakathaṁ sīlakathaṁ saggakathaṁ, kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi.",
  "an8.12:28.3_0": "Yadā bhagavā aññāsi sīhaṁ senāpatiṁ kallacittaṁ muducittaṁ vinīvaraṇacittaṁ udaggacittaṁ pasannacittaṁ,",
  "an8.12:28.3_1": "atha yā buddhānaṁ sāmukkaṁsikā dhammadesanā taṁ pakāsesi—",
  "an8.12:28.4_0": "dukkhaṁ samudayaṁ nirodhaṁ maggaṁ.",
  "an8.12:28.5_0": "Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;",
  "an8.12:28.6_0": "evamevaṁ sīhassa senāpatissa tasmiṁyeva āsane virajaṁ vītamalaṁ dhammacakkhuṁ udapādi:",
  "an8.12:28.7_0": "“yaṁ kiñci samudayadhammaṁ sabbaṁ taṁ nirodhadhamman”ti.",
  "an8.12:29.1_0": "Atha kho sīho senāpati diṭṭhadhammo pattadhammo viditadhammo pariyogāḷhadhammo tiṇṇavicikiccho vigatakathaṅkatho",
  "an8.12:29.1_1": "vesārajjappatto aparappaccayo satthusāsane bhagavantaṁ etadavoca:",
  "an8.12:29.2_0": "“adhivāsetu me, bhante, bhagavā svātanāya bhattaṁ saddhiṁ bhikkhusaṅghenā”ti.",
  "an8.12:29.3_0": "Adhivāsesi bhagavā tuṇhībhāvena.",
  "an8.12:29.4_0": "Atha kho sīho senāpati bhagavato adhivāsanaṁ viditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.",
  "an8.12:30.1_0": "Atha kho sīho senāpati aññataraṁ purisaṁ āmantesi:",
  "an8.12:30.2_0": "“gaccha tvaṁ, ambho purisa, pavattamaṁsaṁ jānāhī”ti.",
  "an8.12:30.3_0": "Atha kho sīho senāpati tassā rattiyā accayena sake nivesane paṇītaṁ khādanīyaṁ bhojanīyaṁ paṭiyādāpetvā bhagavato kālaṁ ārocāpesi:",
  "an8.12:30.4_0": "“kālo, bhante, niṭṭhitaṁ bhattan”ti.",
  "an8.12:31.1_0": "Atha kho bhagavā pubbaṇhasamayaṁ nivāsetvā pattacīvaramādāya yena sīhassa senāpatissa nivesanaṁ tenupasaṅkami;",
  "an8.12:31.1_1": "upasaṅkamitvā paññatte āsane nisīdi saddhiṁ bhikkhusaṅghena.",
  "an8.12:31.2_0": "Tena kho pana samayena sambahulā nigaṇṭhā vesāliyaṁ rathikāya rathikaṁ siṅghāṭakena siṅghāṭakaṁ bāhā paggayha kandanti:",
  "an8.12:31.3_0": "“ajja sīhena senāpatinā thūlaṁ pasuṁ vadhitvā samaṇassa gotamassa bhattaṁ kataṁ.",
  "an8.12:31.4_0": "Taṁ samaṇo gotamo jānaṁ uddissakataṁ maṁsaṁ paribhuñjati paṭiccakamman”ti.",
  "an8.12:32.1_0": "Atha kho aññataro puriso yena sīho senāpati tenupasaṅkami;",
  "an8.12:32.1_1": "upasaṅkamitvā sīhassa senāpatissa upakaṇṇake ārocesi:",
  "an8.12:32.2_0": "“yagghe, bhante, jāneyyāsi.",
  "an8.12:32.3_0": "Ete sambahulā nigaṇṭhā vesāliyaṁ rathikāya rathikaṁ siṅghāṭakena siṅghāṭakaṁ bāhā paggayha kandanti:",
  "an8.12:32.4_0": "‘ajja sīhena senāpatinā thūlaṁ pasuṁ vadhitvā samaṇassa gotamassa bhattaṁ kataṁ.",
  "an8.12:32.5_0": "Taṁ samaṇo gotamo jānaṁ uddissakataṁ maṁsaṁ paribhuñjati paṭiccakamman’ti.",
  "an8.12:32.6_0": "Alaṁ ayyo dīgharattañhi te āyasmanto avaṇṇakāmā buddhassa avaṇṇakāmā dhammassa avaṇṇakāmā saṅghassa.",
  "an8.12:32.7_0": "Na ca panete āyasmanto jiridanti taṁ bhagavantaṁ asatā tucchā musā abhūtena abbhācikkhituṁ;",
  "an8.12:32.8_0": "na ca mayaṁ jīvitahetupi sañcicca pāṇaṁ jīvitā voropeyyāmā”ti.",
  "an8.12:33.1_0": "Atha kho sīho senāpati buddhappamukhaṁ bhikkhusaṅghaṁ paṇītena khādanīyena bhojanīyena sahatthā santappesi sampavāresi.",
  "an8.12:33.2_0": "Atha kho sīho senāpati bhagavantaṁ bhuttāviṁ onītapattapāṇiṁ ekamantaṁ nisīdi.",
  "an8.12:33.3_0": "Ekamantaṁ nisinnaṁ kho sīhaṁ senāpatiṁ bhagavā dhammiyā kathāya sandassetvā samādapetvā samuttejetvā sampahaṁsetvā uṭṭhāyāsanā pakkāmīti.",
  "an8.12:33.4_0": "Dutiyaṁ.",
  "an8.13:0.1_0": "Aṅguttara Nikāya 8.13",
  "an8.13:0.2_0": "2. Mahāvagga",
  "an8.13:0.3_0": "Assājānīyasutta",
  "an8.13:1.1_0": "“Aṭṭhahi,",
  "an8.13:1.1_1": "bhikkhave,",
  "an8.13:1.1_2": "aṅgehi samannāgato rañño bhaddo assājānīyo rājāraho hoti rājabhoggo,",
  "an8.13:1.1_3": "rañño aṅganteva saṅkhaṁ gacchati.",
  "an8.13:1.2_0": "Katamehi aṭṭhahi?",
  "an8.13:1.3_0": "Idha, bhikkhave, rañño bhaddo assājānīyo ubhato sujāto hoti—",
  "an8.13:1.4_0": "mātito ca pitito ca.",
  "an8.13:1.5_0": "Yassaṁ disāyaṁ aññepi bhaddā assājānīyā jāyanti, tassaṁ disāyaṁ jāto hoti.",
  "an8.13:1.6_0": "Yaṁ kho panassa bhojanaṁ denti—",
  "an8.13:1.7_0": "allaṁ vā sukkhaṁ vā—",
  "an8.13:1.8_0": "taṁ sakkaccaṁyeva paribhuñjati avikiranto.",
  "an8.13:1.9_0": "Jegucchī hoti uccāraṁ vā passāvaṁ vā abhinisīdituṁ vā abhinipajjituṁ vā.",
  "an8.13:1.10_0": "Sorato hoti sukhasaṁvāso, na ca aññe asse ubbejetā.",
  "an8.13:1.11_0": "Yāni kho panassa honti sāṭheyyāni kūṭeyyāni jimheyyāni vaṅkeyyāni,",
  "an8.13:1.11_1": "tāni yathābhūtaṁ sārathissa āvikattā hoti.",
  "an8.13:1.12_0": "Tesamassa sārathi abhinimmadanāya vāyamati.",
  "an8.13:1.13_0": "Vāhī kho pana hoti.",
  "an8.13:1.14_0": "‘Kāmaññe assā vahantu vā mā vā, ahamettha vahissāmī’ti cittaṁ uppādeti.",
  "an8.13:1.15_0": "Gacchanto kho pana ujumaggeneva gacchati.",
  "an8.13:1.16_0": "Thāmavā hoti yāva jīvitamaraṇapariyādānā thāmaṁ upadaṁsetā.",
  "an8.13:1.17_0": "Imehi kho,",
  "an8.13:1.17_1": "bhikkhave,",
  "an8.13:1.17_2": "aṭṭhahi aṅgehi samannāgato rañño bhaddo assājānīyo rājāraho hoti rājabhoggo,",
  "an8.13:1.17_3": "rañño aṅganteva saṅkhaṁ gacchati.",
  "an8.13:2.1_0": "Evamevaṁ kho,",
  "an8.13:2.1_1": "bhikkhave,",
  "an8.13:2.1_2": "aṭṭhahi dhammehi samannāgato bhikkhu āhuneyyo hoti …pe…",
  "an8.13:2.1_3": "anuttaraṁ puññakkhettaṁ lokassa.",
  "an8.13:2.2_0": "Katamehi aṭṭhahi?",
  "an8.13:2.3_0": "Idha,",
  "an8.13:2.3_1": "bhikkhave,",
  "an8.13:2.3_2": "bhikkhu sīlavā hoti,",
  "an8.13:2.3_3": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an8.13:2.3_4": "samādāya sikkhati sikkhāpadesu.",
  "an8.13:2.4_0": "Yaṁ kho panassa bhojanaṁ denti—",
  "an8.13:2.5_0": "lūkhaṁ vā paṇītaṁ vā—",
  "an8.13:2.6_0": "taṁ sakkaccaṁyeva paribhuñjati avihaññamāno.",
  "an8.13:2.7_0": "Jegucchī hoti kāyaduccaritena vacīduccaritena manoduccaritena;",
  "an8.13:2.8_0": "jegucchī hoti anekavihitānaṁ pāpakānaṁ akusalānaṁ dhammānaṁ samāpattiyā.",
  "an8.13:2.9_0": "Sorato hoti sukhasaṁvāso, na aññe bhikkhū ubbejetā.",
  "an8.13:2.10_0": "Yāni kho panassa honti sāṭheyyāni kūṭeyyāni jimheyyāni vaṅkeyyāni,",
  "an8.13:2.10_1": "tāni yathābhūtaṁ āvikattā hoti satthari vā viññūsu vā sabrahmacārīsu.",
  "an8.13:2.11_0": "Tesamassa satthā vā viññū vā sabrahmacārī abhinimmadanāya vāyamati.",
  "an8.13:2.12_0": "Sikkhitā kho pana hoti.",
  "an8.13:2.13_0": "‘Kāmaññe bhikkhū sikkhantu vā mā vā, ahamettha sikkhissāmī’ti cittaṁ uppādeti.",
  "an8.13:2.14_0": "Gacchanto kho pana ujumaggeneva gacchati;",
  "an8.13:2.15_0": "tatrāyaṁ ujumaggo, seyyathidaṁ—",
  "an8.13:2.16_0": "sammādiṭṭhi …pe… sammāsamādhi.",
  "an8.13:2.17_0": "Āraddhavīriyo viharati:",
  "an8.13:2.18_0": "‘kāmaṁ taco ca nhāru ca aṭṭhi ca avasissatu,",
  "an8.13:2.18_1": "sarīre upassussatu maṁsalohitaṁ;",
  "an8.13:2.18_2": "yaṁ taṁ purisathāmena purisavīriyena purisaparakkamena pattabbaṁ,",
  "an8.13:2.18_3": "na taṁ apāpuṇitvā vīriyassa saṇṭhānaṁ bhavissatī’ti.",
  "an8.13:2.19_0": "Imehi kho,",
  "an8.13:2.19_1": "bhikkhave,",
  "an8.13:2.19_2": "aṭṭhahi dhammehi samannāgato bhikkhu āhuneyyo hoti …pe…",
  "an8.13:2.19_3": "anuttaraṁ puññakkhettaṁ lokassā”ti.",
  "an8.13:2.20_0": "Tatiyaṁ.",
  "an8.14:0.1_0": "Aṅguttara Nikāya 8.14",
  "an8.14:0.2_0": "2. Mahāvagga",
  "an8.14:0.3_0": "Assakhaḷuṅkasutta",
  "an8.14:1.1_0": "“Aṭṭha ca,",
  "an8.14:1.1_1": "bhikkhave,",
  "an8.14:1.1_2": "assakhaḷuṅke desessāmi aṭṭha ca assadose,",
  "an8.14:1.1_3": "aṭṭha ca purisakhaḷuṅke aṭṭha ca purisadose.",
  "an8.14:1.2_0": "Taṁ suṇātha, sādhukaṁ manasi karotha, bhāsissāmī”ti.",
  "an8.14:1.3_0": "“Evaṁ, bhante”ti kho te bhikkhū bhagavato paccassosuṁ.",
  "an8.14:1.4_0": "Bhagavā etadavoca:",
  "an8.14:2.1_0": "“Katame ca, bhikkhave, aṭṭha assakhaḷuṅkā aṭṭha ca assadosā?",
  "an8.14:2.2_0": "Idha,",
  "an8.14:2.2_1": "bhikkhave,",
  "an8.14:2.2_2": "ekacco assakhaḷuṅko ‘pehī’ti vutto,",
  "an8.14:2.2_3": "viddho samāno codito sārathinā pacchato paṭikkamati,",
  "an8.14:2.2_4": "piṭṭhito rathaṁ pavatteti.",
  "an8.14:2.3_0": "Evarūpopi, bhikkhave, idhekacco assakhaḷuṅko hoti.",
  "an8.14:2.4_0": "Ayaṁ, bhikkhave, paṭhamo assadoso.",
  "an8.14:3.1_0": "Puna caparaṁ,",
  "an8.14:3.1_1": "bhikkhave,",
  "an8.14:3.1_2": "idhekacco assakhaḷuṅko ‘pehī’ti vutto,",
  "an8.14:3.1_3": "viddho samāno codito sārathinā pacchā laṅghati,",
  "an8.14:3.1_4": "kubbaraṁ hanati,",
  "an8.14:3.1_5": "tidaṇḍaṁ bhañjati.",
  "an8.14:3.2_0": "Evarūpopi, bhikkhave, idhekacco assakhaḷuṅko hoti.",
  "an8.14:3.3_0": "Ayaṁ, bhikkhave, dutiyo assadoso.",
  "an8.14:4.1_0": "Puna caparaṁ,",
  "an8.14:4.1_1": "bhikkhave,",
  "an8.14:4.1_2": "idhekacco assakhaḷuṅko ‘pehī’ti vutto,",
  "an8.14:4.1_3": "viddho samāno codito sārathinā rathīsāya satthiṁ ussajjitvā rathīsaṁyeva ajjhomaddati.",
  "an8.14:4.2_0": "Evarūpopi, bhikkhave, idhekacco assakhaḷuṅko hoti.",
  "an8.14:4.3_0": "Ayaṁ, bhikkhave, tatiyo assadoso.",
  "an8.14:5.1_0": "Puna caparaṁ,",
  "an8.14:5.1_1": "bhikkhave,",
  "an8.14:5.1_2": "idhekacco assakhaḷuṅko ‘pehī’ti vutto,",
  "an8.14:5.1_3": "viddho samāno codito sārathinā ummaggaṁ gaṇhati,",
  "an8.14:5.1_4": "ubbaṭumaṁ rathaṁ karoti.",
  "an8.14:5.2_0": "Evarūpopi, bhikkhave, idhekacco assakhaḷuṅko hoti.",
  "an8.14:5.3_0": "Ayaṁ, bhikkhave, catuttho assadoso.",
  "an8.14:6.1_0": "Puna caparaṁ,",
  "an8.14:6.1_1": "bhikkhave,",
  "an8.14:6.1_2": "idhekacco assakhaḷuṅko ‘pehī’ti vutto,",
  "an8.14:6.1_3": "viddho samāno codito sārathinā laṅghati purimakāyaṁ paggaṇhati purime pāde.",
  "an8.14:6.2_0": "Evarūpopi, bhikkhave, idhekacco assakhaḷuṅko hoti.",
  "an8.14:6.3_0": "Ayaṁ, bhikkhave, pañcamo assadoso.",
  "an8.14:7.1_0": "Puna caparaṁ,",
  "an8.14:7.1_1": "bhikkhave,",
  "an8.14:7.1_2": "idhekacco assakhaḷuṅko ‘pehī’ti vutto,",
  "an8.14:7.1_3": "viddho samāno codito sārathinā anādiyitvā sārathiṁ anādiyitvā patodalaṭṭhiṁ dantehi mukhādhānaṁ vidhaṁsitvā yena kāmaṁ pakkamati.",
  "an8.14:7.2_0": "Evarūpopi, bhikkhave, idhekacco assakhaḷuṅko hoti.",
  "an8.14:7.3_0": "Ayaṁ, bhikkhave, chaṭṭho assadoso.",
  "an8.14:8.1_0": "Puna caparaṁ,",
  "an8.14:8.1_1": "bhikkhave,",
  "an8.14:8.1_2": "idhekacco assakhaḷuṅko ‘pehī’ti vutto,",
  "an8.14:8.1_3": "viddho samāno codito sārathinā neva abhikkamati no paṭikkamati tattheva khīlaṭṭhāyī ṭhito hoti.",
  "an8.14:8.2_0": "Evarūpopi, bhikkhave, idhekacco assakhaḷuṅko hoti.",
  "an8.14:8.3_0": "Ayaṁ, bhikkhave, sattamo assadoso.",
  "an8.14:9.1_0": "Puna caparaṁ,",
  "an8.14:9.1_1": "bhikkhave,",
  "an8.14:9.1_2": "idhekacco assakhaḷuṅko ‘pehī’ti vutto,",
  "an8.14:9.1_3": "viddho samāno codito sārathinā purime ca pāde saṁharitvā pacchime ca pāde saṁharitvā tattheva cattāro pāde abhinisīdati.",
  "an8.14:9.2_0": "Evarūpopi, bhikkhave, idhekacco assakhaḷuṅko hoti.",
  "an8.14:9.3_0": "Ayaṁ, bhikkhave, aṭṭhamo assadoso.",
  "an8.14:9.4_0": "Ime kho, bhikkhave, aṭṭha assakhaḷuṅkā aṭṭha ca assadosā.",
  "an8.14:10.1_0": "Katame ca, bhikkhave, aṭṭha purisakhaḷuṅkā aṭṭha ca purisadosā?",
  "an8.14:10.2_0": "Idha, bhikkhave, bhikkhū bhikkhuṁ āpattiyā codenti.",
  "an8.14:10.3_0": "So bhikkhu bhikkhūhi āpattiyā codiyamāno ‘na sarāmī’ti asatiyā nibbeṭheti.",
  "an8.14:10.4_0": "Seyyathāpi so,",
  "an8.14:10.4_1": "bhikkhave,",
  "an8.14:10.4_2": "assakhaḷuṅko ‘pehī’ti vutto,",
  "an8.14:10.4_3": "viddho samāno codito sārathinā pacchato paṭikkamati,",
  "an8.14:10.4_4": "piṭṭhito rathaṁ vatteti;",
  "an8.14:10.5_0": "tathūpamāhaṁ, bhikkhave, imaṁ puggalaṁ vadāmi.",
  "an8.14:10.6_0": "Evarūpopi, bhikkhave, idhekacco purisakhaḷuṅko hoti.",
  "an8.14:10.7_0": "Ayaṁ, bhikkhave, paṭhamo purisadoso.",
  "an8.14:11.1_0": "Puna caparaṁ, bhikkhave, bhikkhū bhikkhuṁ āpattiyā codenti.",
  "an8.14:11.2_0": "So bhikkhu bhikkhūhi āpattiyā codiyamāno codakaṁyeva paṭippharati:",
  "an8.14:11.3_0": "‘kiṁ nu kho tuyhaṁ bālassa abyattassa bhaṇitena.",
  "an8.14:11.4_0": "Tvampi nāma bhaṇitabbaṁ maññasī’ti.",
  "an8.14:11.5_0": "Seyyathāpi so,",
  "an8.14:11.5_1": "bhikkhave,",
  "an8.14:11.5_2": "assakhaḷuṅko ‘pehī’ti vutto,",
  "an8.14:11.5_3": "viddho samāno codito sārathinā pacchā laṅghati,",
  "an8.14:11.5_4": "kubbaraṁ hanati,",
  "an8.14:11.5_5": "tidaṇḍaṁ bhañjati;",
  "an8.14:11.6_0": "tathūpamāhaṁ, bhikkhave, imaṁ puggalaṁ vadāmi.",
  "an8.14:11.7_0": "Evarūpopi, bhikkhave, idhekacco purisakhaḷuṅko hoti.",
  "an8.14:11.8_0": "Ayaṁ, bhikkhave, dutiyo purisadoso.",
  "an8.14:12.1_0": "Puna caparaṁ, bhikkhave, bhikkhū bhikkhuṁ āpattiyā codenti.",
  "an8.14:12.2_0": "So bhikkhu bhikkhūhi āpattiyā codiyamāno codakasseva paccāropeti:",
  "an8.14:12.3_0": "‘tvaṁ khosi itthannāmaṁ āpattiṁ āpanno, tvaṁ tāva paṭhamaṁ paṭikarohī’ti.",
  "an8.14:12.4_0": "Seyyathāpi so,",
  "an8.14:12.4_1": "bhikkhave,",
  "an8.14:12.4_2": "assakhaḷuṅko ‘pehī’ti vutto,",
  "an8.14:12.4_3": "viddho samāno codito sārathinā rathīsāya satthiṁ ussajjitvā rathīsaṁyeva ajjhomaddati;",
  "an8.14:12.5_0": "tathūpamāhaṁ, bhikkhave, imaṁ puggalaṁ vadāmi.",
  "an8.14:12.6_0": "Evarūpopi, bhikkhave, idhekacco purisakhaḷuṅko hoti.",
  "an8.14:12.7_0": "Ayaṁ, bhikkhave, tatiyo purisadoso.",
  "an8.14:13.1_0": "Puna caparaṁ, bhikkhave, bhikkhū bhikkhuṁ āpattiyā codenti.",
  "an8.14:13.2_0": "So bhikkhu bhikkhūhi āpattiyā codiyamāno aññenāññaṁ paṭicarati,",
  "an8.14:13.2_1": "bahiddhā kathaṁ apanāmeti,",
  "an8.14:13.2_2": "kopañca dosañca appaccayañca pātukaroti.",
  "an8.14:13.3_0": "Seyyathāpi so,",
  "an8.14:13.3_1": "bhikkhave,",
  "an8.14:13.3_2": "assakhaḷuṅko ‘pehī’ti vutto,",
  "an8.14:13.3_3": "viddho samāno codito sārathinā ummaggaṁ gaṇhati,",
  "an8.14:13.3_4": "ubbaṭumaṁ rathaṁ karoti;",
  "an8.14:13.4_0": "tathūpamāhaṁ, bhikkhave, imaṁ puggalaṁ vadāmi.",
  "an8.14:13.5_0": "Evarūpopi, bhikkhave, idhekacco purisakhaḷuṅko hoti.",
  "an8.14:13.6_0": "Ayaṁ, bhikkhave, catuttho purisadoso.",
  "an8.14:14.1_0": "Puna caparaṁ, bhikkhave, bhikkhū bhikkhuṁ āpattiyā codenti.",
  "an8.14:14.2_0": "So bhikkhu bhikkhūhi āpattiyā codiyamāno saṅghamajjhe bāhuvikkhepaṁ karoti.",
  "an8.14:14.3_0": "Seyyathāpi so,",
  "an8.14:14.3_1": "bhikkhave,",
  "an8.14:14.3_2": "assakhaḷuṅko ‘pehī’ti vutto,",
  "an8.14:14.3_3": "viddho samāno codito sārathinā laṅghati,",
  "an8.14:14.3_4": "purimakāyaṁ paggaṇhati purime pāde;",
  "an8.14:14.4_0": "tathūpamāhaṁ, bhikkhave, imaṁ puggalaṁ vadāmi.",
  "an8.14:14.5_0": "Evarūpopi, bhikkhave, idhekacco purisakhaḷuṅko hoti.",
  "an8.14:14.6_0": "Ayaṁ, bhikkhave, pañcamo purisadoso.",
  "an8.14:15.1_0": "Puna caparaṁ, bhikkhave, bhikkhū bhikkhuṁ āpattiyā codenti.",
  "an8.14:15.2_0": "So bhikkhu bhikkhūhi āpattiyā codiyamāno anādiyitvā saṅghaṁ anādiyitvā codakaṁ sāpattikova yena kāmaṁ pakkamati.",
  "an8.14:15.3_0": "Seyyathāpi so,",
  "an8.14:15.3_1": "bhikkhave,",
  "an8.14:15.3_2": "assakhaḷuṅko ‘pehī’ti vutto,",
  "an8.14:15.3_3": "viddho samāno codito sārathinā anādiyitvā sārathiṁ anādiyitvā patodalaṭṭhiṁ dantehi mukhādhānaṁ vidhaṁsitvā yena kāmaṁ pakkamati;",
  "an8.14:15.4_0": "tathūpamāhaṁ, bhikkhave, imaṁ puggalaṁ vadāmi.",
  "an8.14:15.5_0": "Evarūpopi, bhikkhave, idhekacco purisakhaḷuṅko hoti.",
  "an8.14:15.6_0": "Ayaṁ, bhikkhave, chaṭṭho purisadoso.",
  "an8.14:16.1_0": "Puna caparaṁ, bhikkhave, bhikkhū bhikkhuṁ āpattiyā codenti.",
  "an8.14:16.2_0": "So bhikkhu bhikkhūhi āpattiyā codiyamāno ‘nevāhaṁ āpannomhi,",
  "an8.14:16.2_1": "na panāhaṁ āpannomhī’ti so tuṇhībhāvena saṅghaṁ viheṭheti.",
  "an8.14:16.3_0": "Seyyathāpi so,",
  "an8.14:16.3_1": "bhikkhave,",
  "an8.14:16.3_2": "assakhaḷuṅko ‘pehī’ti vutto,",
  "an8.14:16.3_3": "viddho samāno codito sārathinā neva abhikkamati no paṭikkamati tattheva khīlaṭṭhāyī ṭhito hoti;",
  "an8.14:16.4_0": "tathūpamāhaṁ, bhikkhave, imaṁ puggalaṁ vadāmi.",
  "an8.14:16.5_0": "Evarūpopi, bhikkhave, idhekacco purisakhaḷuṅko hoti.",
  "an8.14:16.6_0": "Ayaṁ, bhikkhave, sattamo purisadoso.",
  "an8.14:17.1_0": "Puna caparaṁ, bhikkhave, bhikkhū bhikkhuṁ āpattiyā codenti.",
  "an8.14:17.2_0": "So bhikkhu bhikkhūhi āpattiyā codiyamāno evamāha:",
  "an8.14:17.3_0": "‘kiṁ nu kho tumhe āyasmanto atibāḷhaṁ mayi byāvaṭā yāva idānāhaṁ sikkhaṁ paccakkhāya hīnāyāvattissāmī’ti.",
  "an8.14:17.4_0": "So sikkhaṁ paccakkhāya hīnāyāvattitvā evamāha:",
  "an8.14:17.5_0": "‘idāni kho tumhe āyasmanto attamanā hothā’ti?",
  "an8.14:17.6_0": "Seyyathāpi so,",
  "an8.14:17.6_1": "bhikkhave,",
  "an8.14:17.6_2": "assakhaḷuṅko ‘pehī’ti vutto,",
  "an8.14:17.6_3": "viddho samāno codito sārathinā purime ca pāde saṁharitvā pacchime ca pāde saṁharitvā tattheva cattāro pāde abhinisīdati;",
  "an8.14:17.7_0": "tathūpamāhaṁ, bhikkhave, imaṁ puggalaṁ vadāmi.",
  "an8.14:17.8_0": "Evarūpopi, bhikkhave, idhekacco purisakhaḷuṅko hoti.",
  "an8.14:17.9_0": "Ayaṁ, bhikkhave, aṭṭhamo purisadoso.",
  "an8.14:17.10_0": "Ime kho, bhikkhave, aṭṭha purisakhaḷuṅkā aṭṭha ca purisadosā”ti.",
  "an8.14:17.11_0": "Catutthaṁ.",
  "an8.15:0.1_0": "Aṅguttara Nikāya 8.15",
  "an8.15:0.2_0": "2. Mahāvagga",
  "an8.15:0.3_0": "Malasutta",
  "an8.15:1.1_0": "“Aṭṭhimāni, bhikkhave, malāni.",
  "an8.15:1.2_0": "Katamāni aṭṭha?",
  "an8.15:1.3_0": "Asajjhāyamalā, bhikkhave, mantā;",
  "an8.15:1.4_0": "anuṭṭhānamalā, bhikkhave, gharā;",
  "an8.15:1.5_0": "malaṁ, bhikkhave, vaṇṇassa kosajjaṁ;",
  "an8.15:1.6_0": "pamādo, bhikkhave, rakkhato malaṁ;",
  "an8.15:1.7_0": "malaṁ, bhikkhave, itthiyā duccaritaṁ;",
  "an8.15:1.8_0": "maccheraṁ, bhikkhave, dadato malaṁ;",
  "an8.15:1.9_0": "malā, bhikkhave, pāpakā akusalā dhammā asmiṁ loke paramhi ca;",
  "an8.15:1.10_0": "tato, bhikkhave, malā malataraṁ avijjā paramaṁ malaṁ.",
  "an8.15:1.11_0": "Imāni kho, bhikkhave, aṭṭha malānīti.",
  "an8.15:2.1_0": "Asajjhāyamalā mantā,",
  "an8.15:2.2_0": "anuṭṭhānamalā gharā;",
  "an8.15:2.3_0": "Malaṁ vaṇṇassa kosajjaṁ,",
  "an8.15:2.4_0": "pamādo rakkhato malaṁ.",
  "an8.15:3.1_0": "Malitthiyā duccaritaṁ,",
  "an8.15:3.2_0": "maccheraṁ dadato malaṁ;",
  "an8.15:3.3_0": "Malā ve pāpakā dhammā,",
  "an8.15:3.4_0": "asmiṁ loke paramhi ca;",
  "an8.15:3.5_0": "Tato malā malataraṁ,",
  "an8.15:3.6_0": "avijjā paramaṁ malan”ti.",
  "an8.15:3.7_0": "Pañcamaṁ.",
  "an8.16:0.1_0": "Aṅguttara Nikāya 8.16",
  "an8.16:0.2_0": "2. Mahāvagga",
  "an8.16:0.3_0": "Dūteyyasutta",
  "an8.16:1.1_0": "“Aṭṭhahi, bhikkhave, dhammehi samannāgato bhikkhu dūteyyaṁ gantumarahati.",
  "an8.16:1.2_0": "Katamehi aṭṭhahi?",
  "an8.16:1.3_0": "Idha,",
  "an8.16:1.3_1": "bhikkhave,",
  "an8.16:1.3_2": "bhikkhu sotā ca hoti,",
  "an8.16:1.3_3": "sāvetā ca,",
  "an8.16:1.3_4": "uggahetā ca,",
  "an8.16:1.3_5": "dhāretā ca,",
  "an8.16:1.3_6": "viññātā ca,",
  "an8.16:1.3_7": "viññāpetā ca,",
  "an8.16:1.3_8": "kusalo ca sahitāsahitassa,",
  "an8.16:1.3_9": "no ca kalahakārako—",
  "an8.16:1.4_0": "imehi kho, bhikkhave, aṭṭhahi dhammehi samannāgato bhikkhu dūteyyaṁ gantumarahati.",
  "an8.16:1.5_0": "Aṭṭhahi, bhikkhave, dhammehi samannāgato sāriputto dūteyyaṁ gantumarahati.",
  "an8.16:1.6_0": "Katamehi aṭṭhahi?",
  "an8.16:1.7_0": "Idha,",
  "an8.16:1.7_1": "bhikkhave,",
  "an8.16:1.7_2": "sāriputto sotā ca hoti,",
  "an8.16:1.7_3": "sāvetā ca,",
  "an8.16:1.7_4": "uggahetā ca,",
  "an8.16:1.7_5": "dhāretā ca,",
  "an8.16:1.7_6": "viññātā ca,",
  "an8.16:1.7_7": "viññāpetā ca,",
  "an8.16:1.7_8": "kusalo ca sahitāsahitassa,",
  "an8.16:1.7_9": "no ca kalahakārako.",
  "an8.16:1.8_0": "Imehi kho, bhikkhave, aṭṭhahi dhammehi samannāgato sāriputto dūteyyaṁ gantumarahatīti.",
  "an8.16:2.1_0": "Yo ve na byathati patvā,",
  "an8.16:2.2_0": "parisaṁ uggavādiniṁ;",
  "an8.16:2.3_0": "Na ca hāpeti vacanaṁ,",
  "an8.16:2.4_0": "na ca chādeti sāsanaṁ.",
  "an8.16:3.1_0": "Asandiddhañca bhaṇati,",
  "an8.16:3.2_0": "Pucchito na ca kuppati;",
  "an8.16:3.3_0": "Sa ve tādisako bhikkhu,",
  "an8.16:3.4_0": "Dūteyyaṁ gantumarahatī”ti.",
  "an8.16:3.5_0": "Chaṭṭhaṁ.",
  "an8.17:0.1_0": "Aṅguttara Nikāya 8.17",
  "an8.17:0.2_0": "2. Mahāvagga",
  "an8.17:0.3_0": "Paṭhamabandhanasutta",
  "an8.17:1.1_0": "“Aṭṭhahi, bhikkhave, ākārehi itthī purisaṁ bandhati.",
  "an8.17:1.2_0": "Katamehi aṭṭhahi?",
  "an8.17:1.3_0": "Ruṇṇena, bhikkhave, itthī purisaṁ bandhati;",
  "an8.17:1.4_0": "hasitena, bhikkhave, itthī purisaṁ bandhati;",
  "an8.17:1.5_0": "bhaṇitena, bhikkhave, itthī purisaṁ bandhati;",
  "an8.17:1.6_0": "ākappena, bhikkhave, itthī purisaṁ bandhati;",
  "an8.17:1.7_0": "vanabhaṅgena, bhikkhave, itthī purisaṁ bandhati;",
  "an8.17:1.8_0": "gandhena, bhikkhave, itthī purisaṁ bandhati;",
  "an8.17:1.9_0": "rasena, bhikkhave, itthī purisaṁ bandhati;",
  "an8.17:1.10_0": "phassena, bhikkhave, itthī purisaṁ bandhati.",
  "an8.17:1.11_0": "Imehi kho, bhikkhave, aṭṭhahākārehi itthī purisaṁ bandhati.",
  "an8.17:1.12_0": "Te, bhikkhave, sattā subaddhā, ye phassena baddhā”ti.",
  "an8.17:1.13_0": "Sattamaṁ.",
  "an8.18:0.1_0": "Aṅguttara Nikāya 8.18",
  "an8.18:0.2_0": "2. Mahāvagga",
  "an8.18:0.3_0": "Dutiyabandhanasutta",
  "an8.18:1.1_0": "“Aṭṭhahi, bhikkhave, ākārehi puriso itthiṁ bandhati.",
  "an8.18:1.2_0": "Katamehi aṭṭhahi?",
  "an8.18:1.3_0": "Ruṇṇena, bhikkhave, puriso itthiṁ bandhati;",
  "an8.18:1.4_0": "hasitena, bhikkhave, puriso itthiṁ bandhati;",
  "an8.18:1.5_0": "bhaṇitena, bhikkhave, puriso itthiṁ bandhati;",
  "an8.18:1.6_0": "ākappena, bhikkhave, puriso itthiṁ bandhati;",
  "an8.18:1.7_0": "vanabhaṅgena, bhikkhave, puriso itthiṁ bandhati;",
  "an8.18:1.8_0": "gandhena, bhikkhave, puriso itthiṁ bandhati;",
  "an8.18:1.9_0": "rasena, bhikkhave, puriso itthiṁ bandhati;",
  "an8.18:1.10_0": "phassena, bhikkhave, puriso itthiṁ bandhati.",
  "an8.18:1.11_0": "Imehi kho, bhikkhave, aṭṭhahākārehi puriso itthiṁ bandhati.",
  "an8.18:1.12_0": "Te, bhikkhave, sattā subaddhā, ye phassena baddhā”ti.",
  "an8.18:1.13_0": "Aṭṭhamaṁ.",
  "an8.19:0.1_0": "Aṅguttara Nikāya 8.19",
  "an8.19:0.2_0": "2. Mahāvagga",
  "an8.19:0.3_0": "Pahārādasutta",
  "an8.19:1.1_0": "Ekaṁ samayaṁ bhagavā verañjāyaṁ viharati naḷerupucimandamūle.",
  "an8.19:1.2_0": "Atha kho pahārādo asurindo yena bhagavā tenupasaṅkami;",
  "an8.19:1.2_1": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "an8.19:1.2_2": "Ekamantaṁ ṭhitaṁ kho pahārādaṁ asurindaṁ bhagavā etadavoca:",
  "an8.19:2.1_0": "“Api pana, pahārāda, asurā mahāsamudde abhiramantī”ti?",
  "an8.19:2.2_0": "“Abhiramanti, bhante, asurā mahāsamudde”ti.",
  "an8.19:2.3_0": "“Kati pana, pahārāda,",
  "an8.19:2.3_1": "mahāsamudde acchariyā abbhutā dhammā,",
  "an8.19:2.3_2": "ye disvā disvā asurā mahāsamudde abhiramantī”ti?",
  "an8.19:2.4_0": "“Aṭṭha, bhante, mahāsamudde acchariyā abbhutā dhammā, ye disvā disvā asurā mahāsamudde abhiramanti.",
  "an8.19:2.5_0": "Katame aṭṭha?",
  "an8.19:2.6_0": "Mahāsamuddo, bhante, anupubbaninno anupubbapoṇo anupubbapabbhāro, na āyatakeneva papāto.",
  "an8.19:2.7_0": "Yampi, bhante, mahāsamuddo anupubbaninno anupubbapoṇo anupubbapabbhāro, na āyatakeneva papāto;",
  "an8.19:2.8_0": "ayaṁ, bhante,",
  "an8.19:2.8_1": "mahāsamudde paṭhamo acchariyo abbhuto dhammo,",
  "an8.19:2.8_2": "yaṁ disvā disvā asurā mahāsamudde abhiramanti.",
  "an8.19:3.1_0": "Puna caparaṁ, bhante, mahāsamuddo ṭhitadhammo velaṁ nātivattati.",
  "an8.19:3.2_0": "Yampi, bhante, mahāsamuddo ṭhitadhammo velaṁ nātivattati;",
  "an8.19:3.3_0": "ayaṁ, bhante,",
  "an8.19:3.3_1": "mahāsamudde dutiyo acchariyo abbhuto dhammo yaṁ disvā disvā asurā mahāsamudde abhiramanti.",
  "an8.19:4.1_0": "Puna caparaṁ, bhante,",
  "an8.19:4.1_1": "mahāsamuddo na matena kuṇapena saṁvasati.",
  "an8.19:4.1_2": "Yaṁ hoti mahāsamudde mataṁ kuṇapaṁ,",
  "an8.19:4.1_3": "taṁ khippameva tīraṁ vāheti,",
  "an8.19:4.1_4": "thalaṁ ussāreti.",
  "an8.19:4.2_0": "Yampi, bhante,",
  "an8.19:4.2_1": "mahāsamuddo na matena kuṇapena saṁvasati,",
  "an8.19:4.2_2": "yaṁ hoti mahāsamudde mataṁ kuṇapaṁ,",
  "an8.19:4.2_3": "taṁ khippameva tīraṁ vāheti,",
  "an8.19:4.2_4": "thalaṁ ussāreti;",
  "an8.19:4.3_0": "ayaṁ, bhante,",
  "an8.19:4.3_1": "mahāsamudde tatiyo acchariyo abbhuto dhammo,",
  "an8.19:4.3_2": "yaṁ disvā disvā asurā mahāsamudde abhiramanti.",
  "an8.19:5.1_0": "Puna caparaṁ, bhante, yā kāci mahānadiyo, seyyathidaṁ—",
  "an8.19:5.2_0": "gaṅgā yamunā aciravatī sarabhū mahī,",
  "an8.19:5.2_1": "tā mahāsamuddaṁ patvā jahanti purimāni nāmagottāni,",
  "an8.19:5.2_2": "‘mahāsamuddo’ tveva saṅkhaṁ gacchanti.",
  "an8.19:5.3_0": "Yampi, bhante,",
  "an8.19:5.3_1": "yā kāci mahānadiyo,",
  "an8.19:5.3_2": "seyyathidaṁ—gaṅgā yamunā aciravatī sarabhū mahī,",
  "an8.19:5.3_3": "tā mahāsamuddaṁ patvā jahanti purimāni nāmagottāni,",
  "an8.19:5.3_4": "‘mahāsamuddo’ tveva saṅkhaṁ gacchanti;",
  "an8.19:5.4_0": "ayaṁ, bhante,",
  "an8.19:5.4_1": "mahāsamudde catuttho acchariyo abbhuto dhammo,",
  "an8.19:5.4_2": "yaṁ disvā disvā asurā mahāsamudde abhiramanti.",
  "an8.19:6.1_0": "Puna caparaṁ, bhante,",
  "an8.19:6.1_1": "yā ca loke savantiyo mahāsamuddaṁ appenti yā ca antalikkhā dhārā papatanti,",
  "an8.19:6.1_2": "na tena mahāsamuddassa ūnattaṁ vā pūrattaṁ vā paññāyati.",
  "an8.19:6.2_0": "Yampi, bhante,",
  "an8.19:6.2_1": "yā ca loke savantiyo mahāsamuddaṁ appenti yā ca antalikkhā dhārā papatanti,",
  "an8.19:6.2_2": "na tena mahāsamuddassa ūnattaṁ vā pūrattaṁ vā paññāyati;",
  "an8.19:6.3_0": "ayaṁ, bhante,",
  "an8.19:6.3_1": "mahāsamudde pañcamo acchariyo abbhuto dhammo,",
  "an8.19:6.3_2": "yaṁ disvā disvā asurā mahāsamudde abhiramanti.",
  "an8.19:7.1_0": "Puna caparaṁ, bhante, mahāsamuddo ekaraso loṇaraso.",
  "an8.19:7.2_0": "Yampi, bhante, mahāsamuddo ekaraso loṇaraso;",
  "an8.19:7.3_0": "ayaṁ, bhante,",
  "an8.19:7.3_1": "mahāsamudde chaṭṭho acchariyo abbhuto dhammo,",
  "an8.19:7.3_2": "yaṁ disvā disvā asurā mahāsamudde abhiramanti.",
  "an8.19:8.1_0": "Puna caparaṁ, bhante,",
  "an8.19:8.1_1": "mahāsamuddo bahuratano anekaratano.",
  "an8.19:8.1_2": "Tatrimāni ratanāni,",
  "an8.19:8.1_3": "seyyathidaṁ—muttā maṇi veḷuriyo saṅkho silā pavāḷaṁ rajataṁ jātarūpaṁ lohitako masāragallaṁ.",
  "an8.19:8.2_0": "Yampi, bhante,",
  "an8.19:8.2_1": "mahāsamuddo bahuratano anekaratano;",
  "an8.19:8.2_2": "tatrimāni ratanāni,",
  "an8.19:8.2_3": "seyyathidaṁ—muttā maṇi veḷuriyo saṅkho silā pavāḷaṁ rajataṁ jātarūpaṁ lohitako masāragallaṁ;",
  "an8.19:8.3_0": "ayaṁ, bhante,",
  "an8.19:8.3_1": "mahāsamudde sattamo acchariyo abbhuto dhammo,",
  "an8.19:8.3_2": "yaṁ disvā disvā asurā mahāsamudde abhiramanti.",
  "an8.19:9.1_0": "Puna caparaṁ, bhante,",
  "an8.19:9.1_1": "mahāsamuddo mahataṁ bhūtānaṁ āvāso.",
  "an8.19:9.1_2": "Tatrime bhūtā—timi timiṅgalo timirapiṅgalo asurā nāgā gandhabbā.",
  "an8.19:9.1_3": "Santi mahāsamudde yojanasatikāpi attabhāvā,",
  "an8.19:9.1_4": "dviyojanasatikāpi attabhāvā,",
  "an8.19:9.1_5": "tiyojanasatikāpi attabhāvā,",
  "an8.19:9.1_6": "catuyojanasatikāpi attabhāvā,",
  "an8.19:9.1_7": "pañcayojanasatikāpi attabhāvā.",
  "an8.19:9.2_0": "Yampi, bhante,",
  "an8.19:9.2_1": "mahāsamuddo mahataṁ bhūtānaṁ āvāso;",
  "an8.19:9.2_2": "tatrime bhūtā—timi timiṅgalo timirapiṅgalo asurā nāgā gandhabbā;",
  "an8.19:9.2_3": "santi mahāsamudde yojanasatikāpi attabhāvā …pe…",
  "an8.19:9.2_4": "tiyojana …",
  "an8.19:9.2_5": "catuyojana …",
  "an8.19:9.2_6": "pañcayojanasatikāpi attabhāvā;",
  "an8.19:9.3_0": "ayaṁ, bhante,",
  "an8.19:9.3_1": "mahāsamudde aṭṭhamo acchariyo abbhuto dhammo,",
  "an8.19:9.3_2": "yaṁ disvā disvā asurā mahāsamudde abhiramanti.",
  "an8.19:9.4_0": "Ime kho, bhante,",
  "an8.19:9.4_1": "mahāsamudde aṭṭha acchariyā abbhutā dhammā,",
  "an8.19:9.4_2": "ye disvā disvā asurā mahāsamudde abhiramantīti.",
  "an8.19:10.1_0": "Api pana, bhante, bhikkhū imasmiṁ dhammavinaye abhiramantī”ti?",
  "an8.19:10.2_0": "“Abhiramanti, pahārāda, bhikkhū imasmiṁ dhammavinaye”ti.",
  "an8.19:10.3_0": "“Kati pana, bhante,",
  "an8.19:10.3_1": "imasmiṁ dhammavinaye acchariyā abbhutā dhammā,",
  "an8.19:10.3_2": "ye disvā disvā bhikkhū imasmiṁ dhammavinaye abhiramantī”ti?",
  "an8.19:10.4_0": "“Aṭṭha, pahārāda,",
  "an8.19:10.4_1": "imasmiṁ dhammavinaye acchariyā abbhutā dhammā,",
  "an8.19:10.4_2": "ye disvā disvā bhikkhū imasmiṁ dhammavinaye abhiramanti.",
  "an8.19:10.5_0": "Katame aṭṭha?",
  "an8.19:10.6_0": "Seyyathāpi, pahārāda,",
  "an8.19:10.6_1": "mahāsamuddo anupubbaninno anupubbapoṇo anupubbapabbhāro,",
  "an8.19:10.6_2": "na āyatakeneva papāto;",
  "an8.19:10.7_0": "evamevaṁ kho, pahārāda,",
  "an8.19:10.7_1": "imasmiṁ dhammavinaye anupubbasikkhā anupubbakiriyā anupubbapaṭipadā,",
  "an8.19:10.7_2": "na āyatakeneva aññāpaṭivedho.",
  "an8.19:10.8_0": "Yampi, pahārāda,",
  "an8.19:10.8_1": "imasmiṁ dhammavinaye anupubbasikkhā anupubbakiriyā anupubbapaṭipadā,",
  "an8.19:10.8_2": "na āyatakeneva aññāpaṭivedho;",
  "an8.19:10.9_0": "ayaṁ, pahārāda,",
  "an8.19:10.9_1": "imasmiṁ dhammavinaye paṭhamo acchariyo abbhuto dhammo,",
  "an8.19:10.9_2": "yaṁ disvā disvā bhikkhū imasmiṁ dhammavinaye abhiramanti.",
  "an8.19:11.1_0": "Seyyathāpi, pahārāda, mahāsamuddo ṭhitadhammo velaṁ nātivattati;",
  "an8.19:11.2_0": "evamevaṁ kho, pahārāda,",
  "an8.19:11.2_1": "yaṁ mayā sāvakānaṁ sikkhāpadaṁ paññattaṁ taṁ mama sāvakā jīvitahetupi nātikkamanti.",
  "an8.19:11.3_0": "Yampi, pahārāda, mayā sāvakānaṁ sikkhāpadaṁ paññattaṁ taṁ mama sāvakā jīvitahetupi nātikkamanti;",
  "an8.19:11.4_0": "ayaṁ, pahārāda,",
  "an8.19:11.4_1": "imasmiṁ dhammavinaye dutiyo acchariyo abbhuto dhammo,",
  "an8.19:11.4_2": "yaṁ disvā disvā bhikkhū imasmiṁ dhammavinaye abhiramanti.",
  "an8.19:12.1_0": "Seyyathāpi, pahārāda,",
  "an8.19:12.1_1": "mahāsamuddo na matena kuṇapena saṁvasati.",
  "an8.19:12.1_2": "Yaṁ hoti mahāsamudde mataṁ kuṇapaṁ,",
  "an8.19:12.1_3": "taṁ khippameva tīraṁ vāheti thalaṁ ussāreti;",
  "an8.19:13.1_0": "evamevaṁ kho, pahārāda,",
  "an8.19:13.1_1": "yo so puggalo dussīlo pāpadhammo asucisaṅkassarasamācāro paṭicchannakammanto assamaṇo samaṇapaṭiñño abrahmacārī",
  "an8.19:13.1_2": "brahmacāripaṭiñño antopūti avassuto kasambujāto,",
  "an8.19:13.1_3": "na tena saṅgho saṁvasati;",
  "an8.19:13.1_4": "khippameva naṁ sannipatitvā ukkhipati.",
  "an8.19:13.1_5": "Kiñcāpi so hoti majjhe bhikkhusaṅghassa sannisinno,",
  "an8.19:13.1_6": "atha kho so ārakāva saṅghamhā saṅgho ca tena.",
  "an8.19:13.2_0": "Yampi, pahārāda,",
  "an8.19:13.2_1": "yo so puggalo dussīlo pāpadhammo asucisaṅkassarasamācāro paṭicchannakammanto assamaṇo samaṇapaṭiñño abrahmacārī",
  "an8.19:13.2_2": "brahmacāripaṭiñño antopūti avassuto kasambujāto,",
  "an8.19:13.2_3": "na tena saṅgho saṁvasati;",
  "an8.19:13.2_4": "khippameva naṁ sannipatitvā ukkhipati;",
  "an8.19:13.2_5": "kiñcāpi so hoti majjhe bhikkhusaṅghassa sannisinno,",
  "an8.19:13.2_6": "atha kho so ārakāva saṅghamhā saṅgho ca tena;",
  "an8.19:13.3_0": "ayaṁ, pahārāda,",
  "an8.19:13.3_1": "imasmiṁ dhammavinaye tatiyo acchariyo abbhuto dhammo,",
  "an8.19:13.3_2": "yaṁ disvā disvā bhikkhū imasmiṁ dhammavinaye abhiramanti.",
  "an8.19:14.1_0": "Seyyathāpi, pahārāda,",
  "an8.19:14.1_1": "yā kāci mahānadiyo,",
  "an8.19:14.1_2": "seyyathidaṁ—gaṅgā yamunā aciravatī sarabhū mahī,",
  "an8.19:14.1_3": "tā mahāsamuddaṁ patvā jahanti purimāni nāmagottāni,",
  "an8.19:14.1_4": "‘mahāsamuddo’ tveva saṅkhaṁ gacchanti;",
  "an8.19:14.2_0": "evamevaṁ kho, pahārāda,",
  "an8.19:14.2_1": "cattārome vaṇṇā—khattiyā, brāhmaṇā, vessā, suddā,",
  "an8.19:14.2_2": "te tathāgatappavedite dhammavinaye agārasmā anagāriyaṁ pabbajitvā jahanti purimāni nāmagottāni,",
  "an8.19:14.2_3": "‘samaṇā sakyaputtiyā’ tveva saṅkhaṁ gacchanti.",
  "an8.19:14.3_0": "Yampi, pahārāda,",
  "an8.19:14.3_1": "cattārome vaṇṇā—khattiyā, brāhmaṇā, vessā, suddā,",
  "an8.19:14.3_2": "te tathāgatappavedite dhammavinaye agārasmā anagāriyaṁ pabbajitvā jahanti purimāni nāmagottāni,",
  "an8.19:14.3_3": "‘samaṇā sakyaputtiyā’ tveva saṅkhaṁ gacchanti;",
  "an8.19:14.4_0": "ayaṁ, pahārāda,",
  "an8.19:14.4_1": "imasmiṁ dhammavinaye catuttho acchariyo abbhuto dhammo,",
  "an8.19:14.4_2": "yaṁ disvā disvā bhikkhū imasmiṁ dhammavinaye abhiramanti.",
  "an8.19:15.1_0": "Seyyathāpi, pahārāda,",
  "an8.19:15.1_1": "yā ca loke savantiyo mahāsamuddaṁ appenti yā ca antalikkhā dhārā papatanti,",
  "an8.19:15.1_2": "na tena mahāsamuddassa ūnattaṁ vā pūrattaṁ vā paññāyati;",
  "an8.19:15.2_0": "evamevaṁ kho, pahārāda,",
  "an8.19:15.2_1": "bahū cepi bhikkhū anupādisesāya nibbānadhātuyā parinibbāyanti,",
  "an8.19:15.2_2": "na tena nibbānadhātuyā ūnattaṁ vā pūrattaṁ vā paññāyati.",
  "an8.19:15.3_0": "Yampi, pahārāda,",
  "an8.19:15.3_1": "bahū cepi bhikkhū anupādisesāya nibbānadhātuyā parinibbāyanti,",
  "an8.19:15.3_2": "na tena nibbānadhātuyā ūnattaṁ vā pūrattaṁ vā paññāyati;",
  "an8.19:15.4_0": "ayaṁ, pahārāda,",
  "an8.19:15.4_1": "imasmiṁ dhammavinaye pañcamo acchariyo abbhuto dhammo,",
  "an8.19:15.4_2": "yaṁ disvā disvā bhikkhū imasmiṁ dhammavinaye abhiramanti.",
  "an8.19:16.1_0": "Seyyathāpi, pahārāda, mahāsamuddo ekaraso loṇaraso;",
  "an8.19:16.2_0": "evamevaṁ kho, pahārāda, ayaṁ dhammavinayo ekaraso, vimuttiraso.",
  "an8.19:16.3_0": "Yampi, pahārāda, ayaṁ dhammavinayo ekaraso, vimuttiraso;",
  "an8.19:16.4_0": "ayaṁ, pahārāda,",
  "an8.19:16.4_1": "imasmiṁ dhammavinaye chaṭṭho acchariyo abbhuto dhammo,",
  "an8.19:16.4_2": "yaṁ disvā disvā bhikkhū imasmiṁ dhammavinaye abhiramanti.",
  "an8.19:17.1_0": "Seyyathāpi, pahārāda,",
  "an8.19:17.1_1": "mahāsamuddo bahuratano anekaratano;",
  "an8.19:17.1_2": "tatrimāni ratanāni,",
  "an8.19:17.1_3": "seyyathidaṁ—muttā maṇi veḷuriyo saṅkho silā pavāḷaṁ rajataṁ jātarūpaṁ lohitako masāragallaṁ;",
  "an8.19:17.2_0": "evamevaṁ kho, pahārāda,",
  "an8.19:17.2_1": "ayaṁ dhammavinayo bahuratano anekaratano.",
  "an8.19:17.2_2": "Tatrimāni ratanāni,",
  "an8.19:17.2_3": "seyyathidaṁ—cattāro satipaṭṭhānā,",
  "an8.19:17.2_4": "cattāro sammappadhānā,",
  "an8.19:17.2_5": "cattāro iddhipādā,",
  "an8.19:17.2_6": "pañcindriyāni,",
  "an8.19:17.2_7": "pañca balāni,",
  "an8.19:17.2_8": "satta bojjhaṅgā,",
  "an8.19:17.2_9": "ariyo aṭṭhaṅgiko maggo.",
  "an8.19:17.3_0": "Yampi, pahārāda,",
  "an8.19:17.3_1": "ayaṁ dhammavinayo bahuratano anekaratano;",
  "an8.19:17.3_2": "tatrimāni ratanāni,",
  "an8.19:17.3_3": "seyyathidaṁ—cattāro satipaṭṭhānā,",
  "an8.19:17.3_4": "cattāro sammappadhānā,",
  "an8.19:17.3_5": "cattāro iddhipādā,",
  "an8.19:17.3_6": "pañcindriyāni,",
  "an8.19:17.3_7": "pañca balāni,",
  "an8.19:17.3_8": "satta bojjhaṅgā,",
  "an8.19:17.3_9": "ariyo aṭṭhaṅgiko maggo;",
  "an8.19:17.4_0": "ayaṁ, pahārāda,",
  "an8.19:17.4_1": "imasmiṁ dhammavinaye sattamo acchariyo abbhuto dhammo,",
  "an8.19:17.4_2": "yaṁ disvā disvā bhikkhū imasmiṁ dhammavinaye abhiramanti.",
  "an8.19:18.1_0": "Seyyathāpi, pahārāda,",
  "an8.19:18.1_1": "mahāsamuddo mahataṁ bhūtānaṁ āvāso;",
  "an8.19:18.1_2": "tatrime bhūtā—timi timiṅgalo timirapiṅgalo asurā nāgā gandhabbā;",
  "an8.19:18.1_3": "santi mahāsamudde yojanasatikāpi attabhāvā,",
  "an8.19:18.1_4": "dviyojanasatikāpi attabhāvā,",
  "an8.19:18.1_5": "tiyojanasatikāpi attabhāvā,",
  "an8.19:18.1_6": "catuyojanasatikāpi attabhāvā,",
  "an8.19:18.1_7": "pañcayojanasatikāpi attabhāvā;",
  "an8.19:18.2_0": "evamevaṁ kho, pahārāda,",
  "an8.19:18.2_1": "ayaṁ dhammavinayo mahataṁ bhūtānaṁ āvāso;",
  "an8.19:18.2_2": "tatrime bhūtā—sotāpanno sotāpattiphalasacchikiriyāya paṭipanno,",
  "an8.19:18.2_3": "sakadāgāmī sakadāgāmiphalasacchikiriyāya paṭipanno,",
  "an8.19:18.2_4": "anāgāmī anāgāmiphalasacchikiriyāya paṭipanno,",
  "an8.19:18.2_5": "arahā arahattāya paṭipanno.",
  "an8.19:18.3_0": "Yampi, pahārāda,",
  "an8.19:18.3_1": "ayaṁ dhammavinayo mahataṁ bhūtānaṁ āvāso;",
  "an8.19:18.3_2": "tatrime bhūtā—sotāpanno sotāpattiphalasacchikiriyāya paṭipanno,",
  "an8.19:18.3_3": "sakadāgāmī sakadāgāmiphalasacchikiriyāya paṭipanno,",
  "an8.19:18.3_4": "anāgāmī anāgāmiphalasacchikiriyāya paṭipanno,",
  "an8.19:18.3_5": "arahā arahattāya paṭipanno;",
  "an8.19:18.4_0": "ayaṁ, pahārāda,",
  "an8.19:18.4_1": "imasmiṁ dhammavinaye aṭṭhamo acchariyo abbhuto dhammo,",
  "an8.19:18.4_2": "yaṁ disvā disvā bhikkhū imasmiṁ dhammavinaye abhiramanti.",
  "an8.19:19.1_0": "Ime kho, pahārāda,",
  "an8.19:19.1_1": "imasmiṁ dhammavinaye aṭṭha acchariyā abbhutā dhammā,",
  "an8.19:19.1_2": "ye disvā disvā bhikkhū imasmiṁ dhammavinaye abhiramantī”ti.",
  "an8.19:19.2_0": "Navamaṁ.",
  "an8.20:0.1_0": "Aṅguttara Nikāya 8.20",
  "an8.20:0.2_0": "2. Mahāvagga",
  "an8.20:0.3_0": "Uposathasutta",
  "an8.20:1.1_0": "Ekaṁ samayaṁ bhagavā sāvatthiyaṁ viharati pubbārāme migāramātupāsāde.",
  "an8.20:1.2_0": "Tena kho pana samayena bhagavā tadahuposathe bhikkhusaṅghaparivuto nisinno hoti.",
  "an8.20:1.3_0": "Atha kho āyasmā ānando abhikkantāya rattiyā,",
  "an8.20:1.3_1": "nikkhante paṭhame yāme,",
  "an8.20:1.3_2": "uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:",
  "an8.20:1.4_0": "“abhikkantā, bhante, ratti, nikkhanto paṭhamo yāmo, ciranisinno bhikkhusaṅgho.",
  "an8.20:1.5_0": "Uddisatu, bhante, bhagavā bhikkhūnaṁ pātimokkhan”ti.",
  "an8.20:2.1_0": "Evaṁ vutte, bhagavā tuṇhī ahosi.",
  "an8.20:2.2_0": "Dutiyampi kho āyasmā ānando abhikkantāya rattiyā,",
  "an8.20:2.2_1": "nikkhante majjhime yāme,",
  "an8.20:2.2_2": "uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:",
  "an8.20:2.3_0": "“abhikkantā, bhante, ratti, nikkhanto majjhimo yāmo, ciranisinno bhikkhusaṅgho.",
  "an8.20:2.4_0": "Uddisatu, bhante, bhagavā bhikkhūnaṁ pātimokkhan”ti.",
  "an8.20:2.5_0": "Dutiyampi kho bhagavā tuṇhī ahosi.",
  "an8.20:2.6_0": "Tatiyampi kho āyasmā ānando abhikkantāya rattiyā,",
  "an8.20:2.6_1": "nikkhante pacchime yāme,",
  "an8.20:2.6_2": "uddhaste aruṇe,",
  "an8.20:2.6_3": "nandimukhiyā rattiyā uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:",
  "an8.20:2.7_0": "“abhikkantā, bhante, ratti, nikkhanto pacchimo yāmo, uddhastaṁ aruṇaṁ, nandimukhī ratti;",
  "an8.20:2.8_0": "ciranisinno bhikkhusaṅgho.",
  "an8.20:2.9_0": "Uddisatu, bhante, bhagavā bhikkhūnaṁ pātimokkhan”ti.",
  "an8.20:2.10_0": "“Aparisuddhā, ānanda, parisā”ti.",
  "an8.20:3.1_0": "Atha kho āyasmato mahāmoggallānassa etadahosi:",
  "an8.20:3.2_0": "“kaṁ nu kho bhagavā puggalaṁ sandhāya evamāha:",
  "an8.20:3.3_0": "‘aparisuddhā, ānanda, parisā’”ti?",
  "an8.20:3.4_0": "Atha kho āyasmā mahāmoggallāno sabbāvantaṁ bhikkhusaṅghaṁ cetasā ceto paricca manasākāsi.",
  "an8.20:3.5_0": "Addasā kho āyasmā mahāmoggallāno taṁ puggalaṁ dussīlaṁ pāpadhammaṁ asuciṁ saṅkassarasamācāraṁ paṭicchannakammantaṁ",
  "an8.20:3.5_1": "assamaṇaṁ samaṇapaṭiññaṁ abrahmacāriṁ brahmacāripaṭiññaṁ antopūtiṁ avassutaṁ kasambujātaṁ majjhe bhikkhusaṅghassa nisinnaṁ;",
  "an8.20:3.6_0": "disvāna uṭṭhāyāsanā yena so puggalo tenupasaṅkami; upasaṅkamitvā taṁ puggalaṁ etadavoca:",
  "an8.20:3.7_0": "“uṭṭhehāvuso, diṭṭhosi bhagavatā.",
  "an8.20:3.8_0": "Natthi te bhikkhūhi saddhiṁ saṁvāso”ti.",
  "an8.20:4.1_0": "Evaṁ vutte, so puggalo tuṇhī ahosi.",
  "an8.20:4.2_0": "Dutiyampi kho āyasmā mahāmoggallāno taṁ puggalaṁ etadavoca:",
  "an8.20:4.3_0": "“uṭṭhehāvuso, diṭṭhosi bhagavatā.",
  "an8.20:4.4_0": "Natthi te bhikkhūhi saddhiṁ saṁvāso”ti.",
  "an8.20:4.5_0": "Dutiyampi kho so puggalo tuṇhī ahosi.",
  "an8.20:4.6_0": "Tatiyampi kho āyasmā mahāmoggallāno taṁ puggalaṁ etadavoca:",
  "an8.20:4.7_0": "“uṭṭhehāvuso, diṭṭhosi bhagavatā.",
  "an8.20:4.8_0": "Natthi te bhikkhūhi saddhiṁ saṁvāso”ti.",
  "an8.20:4.9_0": "Tatiyampi kho so puggalo tuṇhī ahosi.",
  "an8.20:5.1_0": "Atha kho āyasmā mahāmoggallāno taṁ puggalaṁ bāhāyaṁ gahetvā bahidvārakoṭṭhakā nikkhāmetvā sūcighaṭikaṁ datvā yena bhagavā tenupasaṅkami;",
  "an8.20:5.1_1": "upasaṅkamitvā bhagavantaṁ etadavoca:",
  "an8.20:5.2_0": "“nikkhāmito so, bhante, puggalo mayā.",
  "an8.20:5.3_0": "Parisuddhā parisā.",
  "an8.20:5.4_0": "Uddisatu, bhante, bhagavā bhikkhūnaṁ pātimokkhan”ti.",
  "an8.20:5.5_0": "“Acchariyaṁ, moggallāna, abbhutaṁ, moggallāna.",
  "an8.20:5.6_0": "Yāva bāhā gahaṇāpi nāma so moghapuriso āgamissatī”ti.",
  "an8.20:6.1_0": "Atha kho bhagavā bhikkhū āmantesi:",
  "an8.20:6.2_0": "“tumheva dāni, bhikkhave, uposathaṁ kareyyātha, pātimokkhaṁ uddiseyyātha.",
  "an8.20:6.3_0": "Na dānāhaṁ, bhikkhave, ajjatagge uposathaṁ karissāmi, pātimokkhaṁ uddisissāmi.",
  "an8.20:6.4_0": "Aṭṭhānametaṁ, bhikkhave, anavakāso yaṁ tathāgato aparisuddhāya parisāya pātimokkhaṁ uddiseyya.",
  "an8.20:7.1_0": "Aṭṭhime,",
  "an8.20:7.1_1": "bhikkhave,",
  "an8.20:7.1_2": "mahāsamudde acchariyā abbhutā dhammā,",
  "an8.20:7.1_3": "ye disvā disvā asurā mahāsamudde abhiramanti.",
  "an8.20:7.2_0": "Katame aṭṭha?",
  "an8.20:7.3_0": "Mahāsamuddo, bhikkhave, anupubbaninno anupubbapoṇo anupubbapabbhāro, na āyatakeneva papāto.",
  "an8.20:7.4_0": "Yampi, bhikkhave, mahāsamuddo anupubbaninno anupubbapoṇo anupubbapabbhāro, na āyatakeneva papāto;",
  "an8.20:7.5_0": "ayaṁ,",
  "an8.20:7.5_1": "bhikkhave,",
  "an8.20:7.5_2": "mahāsamudde paṭhamo acchariyo abbhuto dhammo,",
  "an8.20:7.5_3": "yaṁ disvā disvā asurā mahāsamudde abhiramanti (yathā purime tathā vitthāro.)",
  "an8.20:7.6_0": "…pe…",
  "an8.20:8.1_0": "Puna caparaṁ,",
  "an8.20:8.1_1": "bhikkhave,",
  "an8.20:8.1_2": "mahāsamuddo mahataṁ bhūtānaṁ āvāso.",
  "an8.20:8.1_3": "Tatrime bhūtā—timi timiṅgalo timirapiṅgalo asurā nāgā gandhabbā.",
  "an8.20:8.1_4": "Vasanti mahāsamudde yojanasatikāpi attabhāvā …pe…",
  "an8.20:8.1_5": "pañcayojanasatikāpi attabhāvā.",
  "an8.20:8.2_0": "Yampi,",
  "an8.20:8.2_1": "bhikkhave,",
  "an8.20:8.2_2": "mahāsamuddo mahataṁ bhūtānaṁ āvāso;",
  "an8.20:8.2_3": "tatrime bhūtā—timi timiṅgalo timirapiṅgalo asurā nāgā gandhabbā;",
  "an8.20:8.2_4": "vasanti mahāsamudde yojanasatikāpi attabhāvā …pe…",
  "an8.20:8.2_5": "pañcayojanasatikāpi attabhāvā;",
  "an8.20:8.3_0": "ayaṁ,",
  "an8.20:8.3_1": "bhikkhave,",
  "an8.20:8.3_2": "mahāsamudde aṭṭhamo acchariyo abbhuto dhammo,",
  "an8.20:8.3_3": "yaṁ disvā disvā asurā mahāsamudde abhiramanti.",
  "an8.20:8.4_0": "Ime kho,",
  "an8.20:8.4_1": "bhikkhave,",
  "an8.20:8.4_2": "mahāsamudde aṭṭha acchariyā abbhutā dhammā,",
  "an8.20:8.4_3": "yaṁ disvā disvā asurā mahāsamudde abhiramanti.",
  "an8.20:9.1_0": "Evamevaṁ kho,",
  "an8.20:9.1_1": "bhikkhave,",
  "an8.20:9.1_2": "aṭṭha imasmiṁ dhammavinaye acchariyā abbhutā dhammā,",
  "an8.20:9.1_3": "ye disvā disvā bhikkhū imasmiṁ dhammavinaye abhiramanti.",
  "an8.20:9.2_0": "Katame aṭṭha?",
  "an8.20:9.3_0": "Seyyathāpi,",
  "an8.20:9.3_1": "bhikkhave,",
  "an8.20:9.3_2": "mahāsamuddo anupubbaninno anupubbapoṇo anupubbapabbhāro,",
  "an8.20:9.3_3": "na āyatakeneva papāto;",
  "an8.20:9.4_0": "evamevaṁ kho,",
  "an8.20:9.4_1": "bhikkhave,",
  "an8.20:9.4_2": "imasmiṁ dhammavinaye anupubbasikkhā anupubbakiriyā anupubbapaṭipadā,",
  "an8.20:9.4_3": "na āyatakeneva aññāpaṭivedho.",
  "an8.20:9.5_0": "Yampi,",
  "an8.20:9.5_1": "bhikkhave,",
  "an8.20:9.5_2": "imasmiṁ dhammavinaye anupubbasikkhā anupubbakiriyā anupubbapaṭipadā,",
  "an8.20:9.5_3": "na āyatakeneva aññāpaṭivedho;",
  "an8.20:9.6_0": "ayaṁ,",
  "an8.20:9.6_1": "bhikkhave,",
  "an8.20:9.6_2": "imasmiṁ dhammavinaye paṭhamo acchariyo abbhuto dhammo,",
  "an8.20:9.6_3": "yaṁ disvā disvā bhikkhū imasmiṁ dhammavinaye abhiramanti …pe…",
  "an8.20:9.7_0": "seyyathāpi,",
  "an8.20:9.7_1": "bhikkhave,",
  "an8.20:9.7_2": "mahāsamuddo mahataṁ bhūtānaṁ āvāso;",
  "an8.20:9.7_3": "tatrime bhūtā—timi timiṅgalo timirapiṅgalo asurā nāgā gandhabbā,",
  "an8.20:9.7_4": "vasanti mahāsamudde yojanasatikāpi attabhāvā …pe…",
  "an8.20:9.7_5": "pañcayojanasatikāpi attabhāvā;",
  "an8.20:9.8_0": "evamevaṁ kho,",
  "an8.20:9.8_1": "bhikkhave,",
  "an8.20:9.8_2": "ayaṁ dhammavinayo mahataṁ bhūtānaṁ āvāso.",
  "an8.20:9.8_3": "Tatrime bhūtā—sotāpanno sotāpattiphalasacchikiriyāya paṭipanno …pe…",
  "an8.20:9.8_4": "arahā arahattāya paṭipanno.",
  "an8.20:9.9_0": "Yampi,",
  "an8.20:9.9_1": "bhikkhave,",
  "an8.20:9.9_2": "ayaṁ dhammavinayo mahataṁ bhūtānaṁ āvāso;",
  "an8.20:9.9_3": "tatrime bhūtā—sotāpanno sotāpattiphalasacchikiriyāya paṭipanno …pe…",
  "an8.20:9.9_4": "arahā arahattāya paṭipanno;",
  "an8.20:9.10_0": "ayaṁ,",
  "an8.20:9.10_1": "bhikkhave,",
  "an8.20:9.10_2": "imasmiṁ dhammavinaye aṭṭhamo acchariyo abbhuto dhammo,",
  "an8.20:9.10_3": "yaṁ disvā disvā bhikkhū imasmiṁ dhammavinaye abhiramanti.",
  "an8.20:9.11_0": "Ime kho,",
  "an8.20:9.11_1": "bhikkhave,",
  "an8.20:9.11_2": "imasmiṁ dhammavinaye aṭṭha acchariyā abbhutā dhammā,",
  "an8.20:9.11_3": "ye disvā disvā bhikkhū imasmiṁ dhammavinaye abhiramantī”ti.",
  "an8.20:9.12_0": "Dasamaṁ.",
  "an8.20:9.13_0": "Mahāvaggo dutiyo.",
  "an8.20:10.0_0": "Tassuddānaṁ",
  "an8.20:10.1_0": "Verañjo sīho ājaññaṁ,",
  "an8.20:10.2_0": "khaḷuṅkena malāni ca;",
  "an8.20:10.3_0": "Dūteyyaṁ dve ca bandhanā,",
  "an8.20:10.4_0": "pahārādo uposathoti.",
  "an8.21:0.1_0": "Aṅguttara Nikāya 8.21",
  "an8.21:0.2_0": "3. Gahapativagga",
  "an8.21:0.3_0": "Paṭhamauggasutta",
  "an8.21:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an8.21:1.2_0": "Tatra kho bhagavā bhikkhū āmantesi:",
  "an8.21:1.3_0": "“aṭṭhahi,",
  "an8.21:1.3_1": "bhikkhave,",
  "an8.21:1.3_2": "acchariyehi abbhutehi dhammehi samannāgataṁ uggaṁ gahapatiṁ vesālikaṁ dhārethā”ti.",
  "an8.21:1.4_0": "Idamavoca bhagavā.",
  "an8.21:1.5_0": "Idaṁ vatvāna sugato uṭṭhāyāsanā vihāraṁ pāvisi.",
  "an8.21:2.1_0": "Atha kho aññataro bhikkhu pubbaṇhasamayaṁ nivāsetvā pattacīvaramādāya yena uggassa gahapatino vesālikassa nivesanaṁ tenupasaṅkami;",
  "an8.21:2.1_1": "upasaṅkamitvā paññatte āsane nisīdi.",
  "an8.21:2.2_0": "Atha kho uggo gahapati vesāliko yena so bhikkhu tenupasaṅkami;",
  "an8.21:2.2_1": "upasaṅkamitvā taṁ bhikkhuṁ abhivādetvā ekamantaṁ nisīdi.",
  "an8.21:2.2_2": "Ekamantaṁ nisinnaṁ kho uggaṁ gahapatiṁ vesālikaṁ so bhikkhu etadavoca:",
  "an8.21:3.1_0": "“Aṭṭhahi kho tvaṁ, gahapati, acchariyehi abbhutehi dhammehi samannāgato bhagavatā byākato.",
  "an8.21:3.2_0": "Katame te, gahapati, aṭṭha acchariyā abbhutā dhammā, yehi tvaṁ samannāgato bhagavatā byākato”ti?",
  "an8.21:3.3_0": "“Na kho ahaṁ, bhante, jānāmi:",
  "an8.21:3.4_0": "‘katamehi aṭṭhahi acchariyehi abbhutehi dhammehi samannāgato bhagavatā byākato’ti.",
  "an8.21:3.5_0": "Api ca, bhante, ye me aṭṭha acchariyā abbhutā dhammā saṁvijjanti,;",
  "an8.21:3.6_0": "taṁ suṇohi, sādhukaṁ manasi karohi, bhāsissāmī”ti.",
  "an8.21:3.7_0": "“Evaṁ, gahapatī”ti kho so bhikkhu uggassa gahapatino vesālikassa paccassosi.",
  "an8.21:3.8_0": "Uggo gahapati vesāliko etadavoca:",
  "an8.21:3.9_0": "“yadāhaṁ, bhante, bhagavantaṁ paṭhamaṁ dūratova addasaṁ;",
  "an8.21:3.10_0": "saha dassaneneva me, bhante, bhagavato cittaṁ pasīdi.",
  "an8.21:3.11_0": "Ayaṁ kho me, bhante, paṭhamo acchariyo abbhuto dhammo saṁvijjati.",
  "an8.21:4.1_0": "So kho ahaṁ, bhante, pasannacitto bhagavantaṁ payirupāsiṁ.",
  "an8.21:4.2_0": "Tassa me bhagavā anupubbiṁ kathaṁ kathesi, seyyathidaṁ—",
  "an8.21:4.3_0": "dānakathaṁ sīlakathaṁ saggakathaṁ; kāmānaṁ ādīnavaṁ okāraṁ saṅkilesaṁ, nekkhamme ānisaṁsaṁ pakāsesi.",
  "an8.21:4.4_0": "Yadā maṁ bhagavā aññāsi kallacittaṁ muducittaṁ vinīvaraṇacittaṁ udaggacittaṁ pasannacittaṁ,",
  "an8.21:4.4_1": "atha yā buddhānaṁ sāmukkaṁsikā dhammadesanā taṁ pakāsesi—",
  "an8.21:4.5_0": "dukkhaṁ, samudayaṁ, nirodhaṁ, maggaṁ.",
  "an8.21:4.6_0": "Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;",
  "an8.21:4.7_0": "evamevaṁ kho me tasmiṁyeva āsane virajaṁ vītamalaṁ dhammacakkhuṁ udapādi:",
  "an8.21:4.8_0": "‘yaṁ kiñci samudayadhammaṁ sabbaṁ taṁ nirodhadhamman’ti.",
  "an8.21:4.9_0": "So kho ahaṁ, bhante,",
  "an8.21:4.9_1": "diṭṭhadhammo pattadhammo viditadhammo pariyogāḷhadhammo tiṇṇavicikiccho vigatakathaṅkatho vesārajjappatto aparappaccayo satthusāsane",
  "an8.21:4.10_0": "tattheva buddhañca dhammañca saṅghañca saraṇaṁ agamāsiṁ,",
  "an8.21:4.10_1": "brahmacariyapañcamāni ca sikkhāpadāni samādiyiṁ.",
  "an8.21:4.11_0": "Ayaṁ kho me, bhante, dutiyo acchariyo abbhuto dhammo saṁvijjati.",
  "an8.21:5.1_0": "Tassa mayhaṁ, bhante, catasso komāriyo pajāpatiyo ahesuṁ.",
  "an8.21:5.2_0": "Atha khvāhaṁ, bhante, yena tā pajāpatiyo tenupasaṅkamiṁ; upasaṅkamitvā tā pajāpatiyo etadavacaṁ:",
  "an8.21:5.3_0": "‘mayā kho, bhaginiyo, brahmacariyapañcamāni sikkhāpadāni samādinnāni.",
  "an8.21:5.4_0": "Yā icchati sā idheva bhoge ca bhuñjatu puññāni ca karotu, sakāni vā ñātikulāni gacchatu.",
  "an8.21:5.5_0": "Hoti vā pana purisādhippāyo, kassa vo dammī’ti?",
  "an8.21:5.6_0": "Evaṁ vutte, sā, bhante, jeṭṭhā pajāpati maṁ etadavoca:",
  "an8.21:5.7_0": "‘itthannāmassa maṁ, ayyaputta, purisassa dehī’ti.",
  "an8.21:5.8_0": "Atha kho ahaṁ, bhante,",
  "an8.21:5.8_1": "taṁ purisaṁ pakkosāpetvā vāmena hatthena pajāpatiṁ gahetvā dakkhiṇena hatthena bhiṅgāraṁ gahetvā tassa purisassa oṇojesiṁ.",
  "an8.21:5.9_0": "Komāriṁ kho panāhaṁ, bhante, dāraṁ pariccajanto nābhijānāmi cittassa aññathattaṁ.",
  "an8.21:5.10_0": "Ayaṁ kho me, bhante, tatiyo acchariyo abbhuto dhammo saṁvijjati.",
  "an8.21:6.1_0": "Saṁvijjanti kho pana me, bhante, kule bhogā.",
  "an8.21:6.2_0": "Te ca kho appaṭivibhattā sīlavantehi kalyāṇadhammehi.",
  "an8.21:6.3_0": "Ayaṁ kho me, bhante, catuttho acchariyo abbhuto dhammo saṁvijjati.",
  "an8.21:7.1_0": "Yaṁ kho panāhaṁ, bhante, bhikkhuṁ payirupāsāmi;",
  "an8.21:7.2_0": "sakkaccaṁyeva payirupāsāmi, no asakkaccaṁ.",
  "an8.21:7.3_0": "Ayaṁ kho me, bhante, pañcamo acchariyo abbhuto dhammo saṁvijjati.",
  "an8.21:8.1_0": "So ce, bhante, me āyasmā dhammaṁ deseti;",
  "an8.21:8.2_0": "sakkaccaṁyeva suṇomi, no asakkaccaṁ.",
  "an8.21:8.3_0": "No ce me so āyasmā dhammaṁ deseti, ahamassa dhammaṁ desemi.",
  "an8.21:8.4_0": "Ayaṁ kho me, bhante, chaṭṭho acchariyo abbhuto dhammo saṁvijjati.",
  "an8.21:9.1_0": "Anacchariyaṁ kho pana maṁ, bhante, devatā upasaṅkamitvā ārocenti:",
  "an8.21:9.2_0": "‘svākkhāto, gahapati, bhagavatā dhammo’ti.",
  "an8.21:9.3_0": "Evaṁ vutte, ahaṁ, bhante, tā devatā evaṁ vadāmi:",
  "an8.21:9.4_0": "‘vadeyyātha vā evaṁ kho tumhe devatā no vā vadeyyātha, atha kho svākkhāto bhagavatā dhammo’ti.",
  "an8.21:9.5_0": "Na kho panāhaṁ, bhante, abhijānāmi tatonidānaṁ cittassa unnatiṁ:",
  "an8.21:9.6_0": "‘maṁ vā devatā upasaṅkamanti, ahaṁ vā devatāhi saddhiṁ sallapāmī’ti.",
  "an8.21:9.7_0": "Ayaṁ kho me, bhante, sattamo acchariyo abbhuto dhammo saṁvijjati.",
  "an8.21:10.1_0": "Yānimāni, bhante,",
  "an8.21:10.1_1": "bhagavatā desitāni pañcorambhāgiyāni saṁyojanāni,",
  "an8.21:10.1_2": "nāhaṁ tesaṁ kiñci attani appahīnaṁ samanupassāmi.",
  "an8.21:10.2_0": "Ayaṁ kho me, bhante, aṭṭhamo acchariyo abbhuto dhammo saṁvijjati.",
  "an8.21:11.1_0": "Ime kho me, bhante, aṭṭha acchariyā abbhutā dhammā saṁvijjanti.",
  "an8.21:11.2_0": "Na ca kho ahaṁ jānāmi—",
  "an8.21:11.3_0": "katamehi cāhaṁ aṭṭhahi acchariyehi abbhutehi dhammehi samannāgato bhagavatā byākato”ti.",
  "an8.21:12.1_0": "Atha kho so bhikkhu uggassa gahapatino vesālikassa nivesane piṇḍapātaṁ gahetvā uṭṭhāyāsanā pakkāmi.",
  "an8.21:12.2_0": "Atha kho so bhikkhu pacchābhattaṁ piṇḍapātapaṭikkanto yena bhagavā tenupasaṅkami;",
  "an8.21:12.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.21:12.3_0": "Ekamantaṁ nisinno kho so bhikkhu yāvatako ahosi uggena gahapatinā vesālikena saddhiṁ kathāsallāpo,",
  "an8.21:12.3_1": "taṁ sabbaṁ bhagavato ārocesi.",
  "an8.21:13.1_0": "“Sādhu sādhu, bhikkhu.",
  "an8.21:13.2_0": "Yathā taṁ uggo gahapati vesāliko sammā byākaramāno byākareyya,",
  "an8.21:13.2_1": "imeheva kho, bhikkhu,",
  "an8.21:13.2_2": "aṭṭhahi acchariyehi abbhutehi dhammehi samannāgato uggo gahapati vesāliko mayā byākato.",
  "an8.21:13.3_0": "Imehi ca pana, bhikkhu,",
  "an8.21:13.3_1": "aṭṭhahi acchariyehi abbhutehi dhammehi samannāgataṁ uggaṁ gahapatiṁ vesālikaṁ dhārehī”ti.",
  "an8.21:13.4_0": "Paṭhamaṁ.",
  "an8.22:0.1_0": "Aṅguttara Nikāya 8.22",
  "an8.22:0.2_0": "3. Gahapativagga",
  "an8.22:0.3_0": "Dutiyauggasutta",
  "an8.22:1.1_0": "Ekaṁ samayaṁ bhagavā vajjīsu viharati hatthigāme.",
  "an8.22:1.2_0": "Tatra kho bhagavā bhikkhū āmantesi:",
  "an8.22:1.3_0": "“aṭṭhahi,",
  "an8.22:1.3_1": "bhikkhave,",
  "an8.22:1.3_2": "acchariyehi abbhutehi dhammehi samannāgataṁ uggaṁ gahapatiṁ hatthigāmakaṁ dhārethā”ti.",
  "an8.22:1.4_0": "Idamavoca bhagavā.",
  "an8.22:1.5_0": "Idaṁ vatvāna sugato uṭṭhāyāsanā vihāraṁ pāvisi.",
  "an8.22:2.1_0": "Atha kho aññataro bhikkhu pubbaṇhasamayaṁ nivāsetvā pattacīvaramādāya yena uggassa gahapatino hatthigāmakassa nivesanaṁ tenupasaṅkami;",
  "an8.22:2.1_1": "upasaṅkamitvā paññatte āsane nisīdi.",
  "an8.22:2.2_0": "Atha kho uggo gahapati hatthigāmako yena so bhikkhu tenupasaṅkami;",
  "an8.22:2.2_1": "upasaṅkamitvā taṁ bhikkhuṁ abhivādetvā ekamantaṁ nisīdi.",
  "an8.22:2.2_2": "Ekamantaṁ nisinnaṁ kho uggaṁ gahapatiṁ hatthigāmakaṁ so bhikkhu etadavoca:",
  "an8.22:2.3_0": "“aṭṭhahi kho tvaṁ, gahapati, acchariyehi abbhutehi dhammehi samannāgato bhagavatā byākato.",
  "an8.22:2.4_0": "Katame te, gahapati, aṭṭha acchariyā abbhutā dhammā, yehi tvaṁ samannāgato bhagavatā byākato”ti?",
  "an8.22:3.1_0": "“Na kho ahaṁ, bhante, jānāmi:",
  "an8.22:3.2_0": "‘katamehi aṭṭhahi acchariyehi abbhutehi dhammehi samannāgato bhagavatā byākato’ti.",
  "an8.22:3.3_0": "Api ca, bhante, ye me aṭṭha acchariyā abbhutā dhammā saṁvijjanti,",
  "an8.22:3.4_0": "taṁ suṇāhi, sādhukaṁ manasi karohi; bhāsissāmī”ti.",
  "an8.22:3.5_0": "“Evaṁ, gahapatī”ti kho so bhikkhu uggassa gahapatino hatthigāmakassa paccassosi.",
  "an8.22:3.6_0": "Uggo gahapati hatthigāmako etadavoca:",
  "an8.22:3.7_0": "“yadāhaṁ, bhante, nāgavane paricaranto bhagavantaṁ paṭhamaṁ dūratova addasaṁ;",
  "an8.22:3.8_0": "saha dassaneneva me, bhante, bhagavato cittaṁ pasīdi, surāmado ca pahīyi.",
  "an8.22:3.9_0": "Ayaṁ kho me, bhante, paṭhamo acchariyo abbhuto dhammo saṁvijjati.",
  "an8.22:4.1_0": "So kho ahaṁ, bhante, pasannacitto bhagavantaṁ payirupāsiṁ.",
  "an8.22:4.2_0": "Tassa me bhagavā anupubbiṁ kathaṁ kathesi, seyyathidaṁ—",
  "an8.22:4.3_0": "dānakathaṁ sīlakathaṁ saggakathaṁ; kāmānaṁ ādīnavaṁ okāraṁ saṅkilesaṁ, nekkhamme ānisaṁsaṁ pakāsesi.",
  "an8.22:4.4_0": "Yadā maṁ bhagavā aññāsi kallacittaṁ muducittaṁ vinīvaraṇacittaṁ udaggacittaṁ pasannacittaṁ,",
  "an8.22:4.4_1": "atha yā buddhānaṁ sāmukkaṁsikā dhammadesanā taṁ pakāsesi—",
  "an8.22:4.5_0": "dukkhaṁ, samudayaṁ, nirodhaṁ, maggaṁ.",
  "an8.22:4.6_0": "Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;",
  "an8.22:4.7_0": "evamevaṁ kho me tasmiṁyeva āsane virajaṁ vītamalaṁ dhammacakkhuṁ udapādi:",
  "an8.22:4.8_0": "‘yaṁ kiñci samudayadhammaṁ sabbaṁ taṁ nirodhadhamman’ti.",
  "an8.22:4.9_0": "So kho ahaṁ, bhante,",
  "an8.22:4.9_1": "diṭṭhadhammo pattadhammo viditadhammo pariyogāḷhadhammo tiṇṇavicikiccho vigatakathaṅkatho vesārajjappatto",
  "an8.22:4.9_2": "aparappaccayo satthusāsane tattheva buddhañca dhammañca saṅghañca saraṇaṁ agamāsiṁ,",
  "an8.22:4.9_3": "brahmacariyapañcamāni ca sikkhāpadāni samādiyiṁ.",
  "an8.22:4.10_0": "Ayaṁ kho me, bhante, dutiyo acchariyo abbhuto dhammo saṁvijjati.",
  "an8.22:5.1_0": "Tassa mayhaṁ, bhante, catasso komāriyo pajāpatiyo ahesuṁ.",
  "an8.22:5.2_0": "Atha khvāhaṁ, bhante, yena tā pajāpatiyo tenupasaṅkamiṁ; upasaṅkamitvā tā pajāpatiyo etadavacaṁ:",
  "an8.22:5.3_0": "‘mayā kho, bhaginiyo, brahmacariyapañcamāni sikkhāpadāni samādinnāni.",
  "an8.22:5.4_0": "Yā icchati sā idheva bhoge ca bhuñjatu puññāni ca karotu, sakāni vā ñātikulāni gacchatu.",
  "an8.22:5.5_0": "Hoti vā pana purisādhippāyo, kassa vo dammī’ti?",
  "an8.22:5.6_0": "Evaṁ vutte, sā, bhante, jeṭṭhā pajāpati maṁ etadavoca:",
  "an8.22:5.7_0": "‘itthannāmassa maṁ, ayyaputta, purisassa dehī’ti.",
  "an8.22:5.8_0": "Atha kho ahaṁ, bhante,",
  "an8.22:5.8_1": "taṁ purisaṁ pakkosāpetvā vāmena hatthena pajāpatiṁ gahetvā dakkhiṇena hatthena bhiṅgāraṁ gahetvā tassa purisassa oṇojesiṁ.",
  "an8.22:5.9_0": "Komāriṁ kho panāhaṁ, bhante, dāraṁ pariccajanto nābhijānāmi cittassa aññathattaṁ.",
  "an8.22:5.10_0": "Ayaṁ kho me, bhante, tatiyo acchariyo abbhuto dhammo saṁvijjati.",
  "an8.22:6.1_0": "Saṁvijjanti kho pana me, bhante, kule bhogā.",
  "an8.22:6.2_0": "Te ca kho appaṭivibhattā sīlavantehi kalyāṇadhammehi.",
  "an8.22:6.3_0": "Ayaṁ kho me, bhante, catuttho acchariyo abbhuto dhammo saṁvijjati.",
  "an8.22:7.1_0": "Yaṁ kho panāhaṁ, bhante, bhikkhuṁ payirupāsāmi;",
  "an8.22:7.2_0": "sakkaccaṁyeva payirupāsāmi, no asakkaccaṁ.",
  "an8.22:7.3_0": "So ce me āyasmā dhammaṁ deseti;",
  "an8.22:7.4_0": "sakkaccaṁyeva suṇomi, no asakkaccaṁ.",
  "an8.22:7.5_0": "No ce me so āyasmā dhammaṁ deseti, ahamassa dhammaṁ desemi.",
  "an8.22:7.6_0": "Ayaṁ kho me, bhante, pañcamo acchariyo abbhuto dhammo saṁvijjati.",
  "an8.22:8.1_0": "Anacchariyaṁ kho pana, bhante, saṅghe nimantite devatā upasaṅkamitvā ārocenti:",
  "an8.22:8.2_0": "‘asuko, gahapati,",
  "an8.22:8.2_1": "bhikkhu ubhatobhāgavimutto asuko paññāvimutto asuko kāyasakkhī asuko diṭṭhippatto asuko saddhāvimutto",
  "an8.22:8.2_2": "asuko dhammānusārī asuko saddhānusārī asuko sīlavā kalyāṇadhammo asuko dussīlo pāpadhammo’ti.",
  "an8.22:8.3_0": "Saṅghaṁ kho panāhaṁ, bhante, parivisanto nābhijānāmi evaṁ cittaṁ uppādento:",
  "an8.22:8.4_0": "‘imassa vā thokaṁ demi imassa vā bahukan’ti.",
  "an8.22:8.5_0": "Atha khvāhaṁ, bhante, samacittova demi.",
  "an8.22:8.6_0": "Ayaṁ kho me, bhante, chaṭṭho acchariyo abbhuto dhammo saṁvijjati.",
  "an8.22:9.1_0": "Anacchariyaṁ kho pana maṁ, bhante, devatā upasaṅkamitvā ārocenti:",
  "an8.22:9.2_0": "‘svākkhāto, gahapati, bhagavatā dhammo’ti.",
  "an8.22:9.3_0": "Evaṁ vutte, ahaṁ, bhante, tā devatā evaṁ vademi:",
  "an8.22:9.4_0": "‘vadeyyātha vā evaṁ kho tumhe devatā no vā vadeyyātha, atha kho svākkhāto bhagavatā dhammo’ti.",
  "an8.22:9.5_0": "Na kho panāhaṁ, bhante, abhijānāmi tatonidānaṁ cittassa unnatiṁ:",
  "an8.22:9.6_0": "‘maṁ tā devatā upasaṅkamanti, ahaṁ vā devatāhi saddhiṁ sallapāmī’ti.",
  "an8.22:9.7_0": "Ayaṁ kho me, bhante, sattamo acchariyo abbhuto dhammo saṁvijjati.",
  "an8.22:10.1_0": "Sace kho panāhaṁ, bhante,",
  "an8.22:10.1_1": "bhagavato paṭhamataraṁ kālaṁ kareyyaṁ,",
  "an8.22:10.1_2": "anacchariyaṁ kho panetaṁ yaṁ maṁ bhagavā evaṁ byākareyya:",
  "an8.22:10.2_0": "‘natthi taṁ saṁyojanaṁ yena saṁyutto uggo gahapati hatthigāmako puna imaṁ lokaṁ āgaccheyyā’ti.",
  "an8.22:10.3_0": "Ayaṁ kho me, bhante, aṭṭhamo acchariyo abbhuto dhammo saṁvijjati.",
  "an8.22:11.1_0": "Ime kho me, bhante, aṭṭha acchariyā abbhutā dhammā saṁvijjanti.",
  "an8.22:11.2_0": "Na ca kho ahaṁ jānāmi:",
  "an8.22:11.3_0": "‘katamehi cāhaṁ aṭṭhahi acchariyehi abbhutehi dhammehi samannāgato bhagavatā byākato’”ti.",
  "an8.22:12.1_0": "Atha kho so bhikkhu uggassa gahapatino hatthigāmakassa nivesane piṇḍapātaṁ gahetvā uṭṭhāyāsanā pakkāmi.",
  "an8.22:12.2_0": "Atha kho so bhikkhu pacchābhattaṁ piṇḍapātapaṭikkanto yena bhagavā tenupasaṅkami;",
  "an8.22:12.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.22:12.3_0": "Ekamantaṁ nisinno kho so bhikkhu yāvatako ahosi uggena gahapatinā hatthigāmakena saddhiṁ kathāsallāpo,",
  "an8.22:12.3_1": "taṁ sabbaṁ bhagavato ārocesi.",
  "an8.22:13.1_0": "“Sādhu sādhu, bhikkhu.",
  "an8.22:13.2_0": "Yathā taṁ uggo gahapati hatthigāmako sammā byākaramāno byākareyya,",
  "an8.22:13.2_1": "imeheva kho, bhikkhu,",
  "an8.22:13.2_2": "aṭṭhahi acchariyehi abbhutehi dhammehi samannāgato uggo gahapati hatthigāmako mayā byākato.",
  "an8.22:13.3_0": "Imehi ca pana, bhikkhu,",
  "an8.22:13.3_1": "aṭṭhahi acchariyehi abbhutehi dhammehi samannāgataṁ uggaṁ gahapatiṁ hatthigāmakaṁ dhārehī”ti.",
  "an8.22:13.4_0": "Dutiyaṁ.",
  "an8.23:0.1_0": "Aṅguttara Nikāya 8.23",
  "an8.23:0.2_0": "3. Gahapativagga",
  "an8.23:0.3_0": "Paṭhamahatthakasutta",
  "an8.23:1.1_0": "Ekaṁ samayaṁ bhagavā āḷaviyaṁ viharati aggāḷave cetiye.",
  "an8.23:1.2_0": "Tatra kho bhagavā bhikkhū āmantesi:",
  "an8.23:1.3_0": "“sattahi, bhikkhave, acchariyehi abbhutehi dhammehi samannāgataṁ hatthakaṁ āḷavakaṁ dhāretha.",
  "an8.23:1.4_0": "Katamehi sattahi?",
  "an8.23:1.5_0": "Saddho hi, bhikkhave, hatthako āḷavako;",
  "an8.23:1.6_0": "sīlavā, bhikkhave, hatthako āḷavako;",
  "an8.23:1.7_0": "hirīmā, bhikkhave, hatthako āḷavako;",
  "an8.23:1.8_0": "ottappī, bhikkhave, hatthako āḷavako;",
  "an8.23:1.9_0": "bahussuto, bhikkhave, hatthako āḷavako;",
  "an8.23:1.10_0": "cāgavā, bhikkhave, hatthako āḷavako;",
  "an8.23:1.11_0": "paññavā, bhikkhave, hatthako āḷavako—",
  "an8.23:1.12_0": "imehi kho,",
  "an8.23:1.12_1": "bhikkhave,",
  "an8.23:1.12_2": "sattahi acchariyehi abbhutehi dhammehi samannāgataṁ hatthakaṁ āḷavakaṁ dhārethā”ti.",
  "an8.23:1.13_0": "Idamavoca bhagavā.",
  "an8.23:1.14_0": "Idaṁ vatvāna sugato uṭṭhāyāsanā vihāraṁ pāvisi.",
  "an8.23:2.1_0": "Atha kho aññataro bhikkhu pubbaṇhasamayaṁ nivāsetvā pattacīvaramādāya yena hatthakassa āḷavakassa nivesanaṁ tenupasaṅkami;",
  "an8.23:2.1_1": "upasaṅkamitvā paññatte āsane nisīdi.",
  "an8.23:2.2_0": "Atha kho hatthako āḷavako yena so bhikkhu tenupasaṅkami;",
  "an8.23:2.2_1": "upasaṅkamitvā taṁ bhikkhuṁ abhivādetvā ekamantaṁ nisīdi.",
  "an8.23:2.2_2": "Ekamantaṁ nisinnaṁ kho hatthakaṁ āḷavakaṁ so bhikkhu etadavoca:",
  "an8.23:3.1_0": "“Sattahi kho tvaṁ, āvuso, acchariyehi abbhutehi dhammehi samannāgato bhagavatā byākato.",
  "an8.23:3.2_0": "Katamehi sattahi?",
  "an8.23:3.3_0": "‘Saddho, bhikkhave, hatthako āḷavako;",
  "an8.23:3.4_0": "sīlavā …pe…",
  "an8.23:3.5_0": "hirīmā …",
  "an8.23:3.6_0": "ottappī …",
  "an8.23:3.7_0": "bahussuto …",
  "an8.23:3.8_0": "cāgavā …",
  "an8.23:3.9_0": "paññavā, bhikkhave, hatthako āḷavako’ti.",
  "an8.23:3.10_0": "Imehi kho tvaṁ, āvuso, sattahi acchariyehi abbhutehi dhammehi samannāgato bhagavatā byākato”ti.",
  "an8.23:3.11_0": "“Kaccittha, bhante, na koci gihī ahosi odātavasano”ti?",
  "an8.23:3.12_0": "“Na hettha, āvuso, koci gihī ahosi odātavasano”ti.",
  "an8.23:3.13_0": "“Sādhu, bhante, yadettha na koci gihī ahosi odātavasano”ti.",
  "an8.23:4.1_0": "Atha kho so bhikkhu hatthakassa āḷavakassa nivesane piṇḍapātaṁ gahetvā uṭṭhāyāsanā pakkāmi.",
  "an8.23:4.2_0": "Atha kho so bhikkhu pacchābhattaṁ piṇḍapātapaṭikkanto yena bhagavā tenupasaṅkami;",
  "an8.23:4.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.23:4.2_2": "Ekamantaṁ nisinno kho so bhikkhu bhagavantaṁ etadavoca:",
  "an8.23:5.1_0": "“Idhāhaṁ, bhante,",
  "an8.23:5.1_1": "pubbaṇhasamayaṁ nivāsetvā pattacīvaramādāya yena hatthakassa āḷavakassa nivesanaṁ tenupasaṅkamiṁ;",
  "an8.23:5.1_2": "upasaṅkamitvā paññatte āsane nisīdiṁ.",
  "an8.23:5.2_0": "Atha kho, bhante,",
  "an8.23:5.2_1": "hatthako āḷavako yenāhaṁ tenupasaṅkami;",
  "an8.23:5.2_2": "upasaṅkamitvā maṁ abhivādetvā ekamantaṁ nisīdi.",
  "an8.23:5.3_0": "Ekamantaṁ nisinnaṁ kho ahaṁ, bhante, hatthakaṁ āḷavakaṁ etadavacaṁ:",
  "an8.23:5.4_0": "‘sattahi kho tvaṁ, āvuso, acchariyehi abbhutehi dhammehi samannāgato bhagavatā byākato.",
  "an8.23:5.5_0": "Katamehi sattahi?",
  "an8.23:5.6_0": "Saddho, bhikkhave, hatthako āḷavako;",
  "an8.23:5.7_0": "sīlavā …pe…",
  "an8.23:5.8_0": "hirīmā …",
  "an8.23:5.9_0": "ottappī …",
  "an8.23:5.10_0": "bahussuto …",
  "an8.23:5.11_0": "cāgavā …",
  "an8.23:5.12_0": "paññavā, bhikkhave, hatthako āḷavakoti.",
  "an8.23:5.13_0": "Imehi kho tvaṁ, āvuso, sattahi acchariyehi abbhutehi dhammehi samannāgato bhagavatā byākato’ti.",
  "an8.23:6.1_0": "Evaṁ vutte, bhante, hatthako maṁ etadavoca:",
  "an8.23:6.2_0": "‘kaccittha, bhante, na koci gihī ahosi odātavasano’ti?",
  "an8.23:6.3_0": "‘Na hettha, āvuso, koci gihī ahosi odātavasano’ti.",
  "an8.23:6.4_0": "‘Sādhu, bhante, yadettha na koci gihī ahosi odātavasano’”ti.",
  "an8.23:7.1_0": "“Sādhu sādhu, bhikkhu.",
  "an8.23:7.2_0": "Appiccho so, bhikkhu, kulaputto.",
  "an8.23:7.3_0": "Santeyeva attani kusaladhamme na icchati parehi ñāyamāne.",
  "an8.23:7.4_0": "Tena hi tvaṁ, bhikkhu,",
  "an8.23:7.4_1": "imināpi aṭṭhamena acchariyena abbhutena dhammena samannāgataṁ hatthakaṁ āḷavakaṁ dhārehi,",
  "an8.23:7.4_2": "yadidaṁ appicchatāyā”ti.",
  "an8.23:7.5_0": "Tatiyaṁ.",
  "an8.24:0.1_0": "Aṅguttara Nikāya 8.24",
  "an8.24:0.2_0": "3. Gahapativagga",
  "an8.24:0.3_0": "Dutiyahatthakasutta",
  "an8.24:1.1_0": "Ekaṁ samayaṁ bhagavā āḷaviyaṁ viharati aggāḷave cetiye.",
  "an8.24:1.2_0": "Atha kho hatthako āḷavako pañcamattehi upāsakasatehi parivuto yena bhagavā tenupasaṅkami;",
  "an8.24:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.24:1.2_2": "Ekamantaṁ nisinnaṁ kho hatthakaṁ āḷavakaṁ bhagavā etadavoca:",
  "an8.24:1.3_0": "“mahatī kho tyāyaṁ, hatthaka, parisā.",
  "an8.24:1.4_0": "Kathaṁ pana tvaṁ, hatthaka, imaṁ mahatiṁ parisaṁ saṅgaṇhāsī”ti?",
  "an8.24:1.5_0": "“Yānimāni, bhante,",
  "an8.24:1.5_1": "bhagavatā desitāni cattāri saṅgahavatthūni,",
  "an8.24:1.5_2": "tehāhaṁ imaṁ mahatiṁ parisaṁ saṅgaṇhāmi.",
  "an8.24:1.6_0": "Ahaṁ, bhante, yaṁ jānāmi:",
  "an8.24:1.7_0": "‘ayaṁ dānena saṅgahetabbo’ti, taṁ dānena saṅgaṇhāmi;",
  "an8.24:1.8_0": "yaṁ jānāmi:",
  "an8.24:1.9_0": "‘ayaṁ peyyavajjena saṅgahetabbo’ti, taṁ peyyavajjena saṅgaṇhāmi;",
  "an8.24:1.10_0": "yaṁ jānāmi:",
  "an8.24:1.11_0": "‘ayaṁ atthacariyāya saṅgahetabbo’ti, taṁ atthacariyāya saṅgaṇhāmi;",
  "an8.24:1.12_0": "yaṁ jānāmi:",
  "an8.24:1.13_0": "‘ayaṁ samānattatāya saṅgahetabbo’ti, taṁ samānattatāya saṅgaṇhāmi.",
  "an8.24:1.14_0": "Saṁvijjanti kho pana me, bhante, kule bhogā.",
  "an8.24:1.15_0": "Daliddassa kho no tathā sotabbaṁ maññantī”ti.",
  "an8.24:1.16_0": "“Sādhu sādhu, hatthaka.",
  "an8.24:1.17_0": "Yoni kho tyāyaṁ, hatthaka, mahatiṁ parisaṁ saṅgahetuṁ.",
  "an8.24:1.18_0": "Ye hi keci, hatthaka,",
  "an8.24:1.18_1": "atītamaddhānaṁ mahatiṁ parisaṁ saṅgahesuṁ,",
  "an8.24:1.18_2": "sabbe te imeheva catūhi saṅgahavatthūhi mahatiṁ parisaṁ saṅgahesuṁ.",
  "an8.24:1.19_0": "Yepi hi keci, hatthaka,",
  "an8.24:1.19_1": "anāgatamaddhānaṁ mahatiṁ parisaṁ saṅgaṇhissanti,",
  "an8.24:1.19_2": "sabbe te imeheva catūhi saṅgahavatthūhi mahatiṁ parisaṁ saṅgaṇhissanti.",
  "an8.24:1.20_0": "Yepi hi keci, hatthaka,",
  "an8.24:1.20_1": "etarahi mahatiṁ parisaṁ saṅgaṇhanti,",
  "an8.24:1.20_2": "sabbe te imeheva catūhi saṅgahavatthūhi mahatiṁ parisaṁ saṅgaṇhantī”ti.",
  "an8.24:2.1_0": "Atha kho hatthako āḷavako bhagavatā dhammiyā kathāya sandassito samādapito samuttejito sampahaṁsito uṭṭhāyāsanā",
  "an8.24:2.1_1": "bhagavantaṁ abhivādetvā padakkhiṇaṁ katvā pakkāmi.",
  "an8.24:2.2_0": "Atha kho bhagavā acirapakkante hatthake āḷavake bhikkhū āmantesi:",
  "an8.24:2.3_0": "“aṭṭhahi, bhikkhave, acchariyehi abbhutehi dhammehi samannāgataṁ hatthakaṁ āḷavakaṁ dhāretha.",
  "an8.24:2.4_0": "Katamehi aṭṭhahi?",
  "an8.24:2.5_0": "Saddho, bhikkhave, hatthako āḷavako;",
  "an8.24:2.6_0": "sīlavā, bhikkhave …pe…",
  "an8.24:2.7_0": "hirīmā …",
  "an8.24:2.8_0": "ottappī …",
  "an8.24:2.9_0": "bahussuto …",
  "an8.24:2.10_0": "cāgavā …",
  "an8.24:2.11_0": "paññavā, bhikkhave, hatthako āḷavako;",
  "an8.24:2.12_0": "appiccho, bhikkhave, hatthako āḷavako.",
  "an8.24:2.13_0": "Imehi kho,",
  "an8.24:2.13_1": "bhikkhave,",
  "an8.24:2.13_2": "aṭṭhahi acchariyehi abbhutehi dhammehi samannāgataṁ hatthakaṁ āḷavakaṁ dhārethā”ti.",
  "an8.24:2.14_0": "Catutthaṁ.",
  "an8.25:0.1_0": "Aṅguttara Nikāya 8.25",
  "an8.25:0.2_0": "3. Gahapativagga",
  "an8.25:0.3_0": "Mahānāmasutta",
  "an8.25:1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "an8.25:1.2_0": "Atha kho mahānāmo sakko yena bhagavā tenupasaṅkami;",
  "an8.25:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.25:1.2_2": "Ekamantaṁ nisinno kho mahānāmo sakko bhagavantaṁ etadavoca:",
  "an8.25:1.3_0": "“kittāvatā nu kho, bhante, upāsako hotī”ti?",
  "an8.25:1.4_0": "“Yato kho, mahānāma,",
  "an8.25:1.4_1": "buddhaṁ saraṇaṁ gato hoti,",
  "an8.25:1.4_2": "dhammaṁ saraṇaṁ gato hoti,",
  "an8.25:1.4_3": "saṅghaṁ saraṇaṁ gato hoti;",
  "an8.25:1.5_0": "ettāvatā kho, mahānāma, upāsako hotī”ti.",
  "an8.25:2.1_0": "“Kittāvatā pana, bhante, upāsako sīlavā hotī”ti?",
  "an8.25:2.2_0": "“Yato kho, mahānāma,",
  "an8.25:2.2_1": "upāsako pāṇātipātā paṭivirato hoti,",
  "an8.25:2.2_2": "adinnādānā paṭivirato hoti,",
  "an8.25:2.2_3": "kāmesumicchācārā paṭivirato hoti,",
  "an8.25:2.2_4": "musāvādā paṭivirato hoti,",
  "an8.25:2.2_5": "surāmerayamajjapamādaṭṭhānā paṭivirato hoti;",
  "an8.25:2.3_0": "ettāvatā kho, mahānāma, upāsako sīlavā hotī”ti.",
  "an8.25:3.1_0": "“Kittāvatā pana, bhante, upāsako attahitāya paṭipanno hoti, no parahitāyā”ti?",
  "an8.25:3.2_0": "“Yato kho, mahānāma, upāsako attanāva saddhāsampanno hoti, no paraṁ saddhāsampadāya samādapeti;",
  "an8.25:3.3_0": "attanāva sīlasampanno hoti, no paraṁ sīlasampadāya samādapeti;",
  "an8.25:3.4_0": "attanāva cāgasampanno hoti, no paraṁ cāgasampadāya samādapeti;",
  "an8.25:3.5_0": "attanāva bhikkhūnaṁ dassanakāmo hoti, no paraṁ bhikkhūnaṁ dassane samādapeti;",
  "an8.25:3.6_0": "attanāva saddhammaṁ sotukāmo hoti, no paraṁ saddhammassavane samādapeti;",
  "an8.25:3.7_0": "attanāva sutānaṁ dhammānaṁ dhāraṇajātiko hoti, no paraṁ dhammadhāraṇāya samādapeti;",
  "an8.25:3.8_0": "attanāva sutānaṁ dhammānaṁ atthūpaparikkhitā hoti, no paraṁ atthūpaparikkhāya samādapeti;",
  "an8.25:3.9_0": "attanāva atthamaññāya dhammamaññāya dhammānudhammappaṭipanno hoti,",
  "an8.25:3.9_1": "no paraṁ dhammānudhammappaṭipattiyā samādapeti.",
  "an8.25:3.10_0": "Ettāvatā kho, mahānāma, upāsako attahitāya paṭipanno hoti, no parahitāyā”ti.",
  "an8.25:4.1_0": "“Kittāvatā pana, bhante, upāsako attahitāya ca paṭipanno hoti parahitāya cā”ti?",
  "an8.25:4.2_0": "“Yato kho, mahānāma, upāsako attanā ca saddhāsampanno hoti, parañca saddhāsampadāya samādapeti;",
  "an8.25:4.3_0": "attanā ca sīlasampanno hoti, parañca sīlasampadāya samādapeti;",
  "an8.25:4.4_0": "attanā ca cāgasampanno hoti, parañca cāgasampadāya samādapeti;",
  "an8.25:4.5_0": "attanā ca bhikkhūnaṁ dassanakāmo hoti, parañca bhikkhūnaṁ dassane samādapeti;",
  "an8.25:4.6_0": "attanā ca saddhammaṁ sotukāmo hoti, parañca saddhammassavane samādapeti;",
  "an8.25:4.7_0": "attanā ca sutānaṁ dhammānaṁ dhāraṇajātiko hoti, parañca dhammadhāraṇāya samādapeti;",
  "an8.25:4.8_0": "attanā ca sutānaṁ dhammānaṁ atthūpaparikkhitā hoti, parañca atthūpaparikkhāya samādapeti,",
  "an8.25:4.9_0": "attanā ca atthamaññāya dhammamaññāya dhammānudhammappaṭipanno hoti,",
  "an8.25:4.9_1": "parañca dhammānudhammappaṭipattiyā samādapeti.",
  "an8.25:4.10_0": "Ettāvatā kho, mahānāma, upāsako attahitāya ca paṭipanno hoti parahitāya cā”ti.",
  "an8.25:4.11_0": "Pañcamaṁ.",
  "an8.26:0.1_0": "Aṅguttara Nikāya 8.26",
  "an8.26:0.2_0": "3. Gahapativagga",
  "an8.26:0.3_0": "Jīvakasutta",
  "an8.26:1.1_0": "Ekaṁ samayaṁ bhagavā rājagahe viharati jīvakambavane.",
  "an8.26:1.2_0": "Atha kho jīvako komārabhacco yena bhagavā tenupasaṅkami;",
  "an8.26:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.26:1.2_2": "Ekamantaṁ nisinno kho jīvako komārabhacco bhagavantaṁ etadavoca:",
  "an8.26:1.3_0": "“kittāvatā nu kho, bhante, upāsako hotī”ti?",
  "an8.26:1.4_0": "“Yato kho, jīvaka, buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti;",
  "an8.26:1.5_0": "ettāvatā kho, jīvaka, upāsako hotī”ti.",
  "an8.26:2.1_0": "“Kittāvatā pana, bhante, upāsako sīlavā hotī”ti?",
  "an8.26:2.2_0": "“Yato kho, jīvaka,",
  "an8.26:2.2_1": "upāsako pāṇātipātā paṭivirato hoti …pe…",
  "an8.26:2.2_2": "surāmerayamajjapamādaṭṭhānā paṭivirato hoti;",
  "an8.26:2.3_0": "ettāvatā kho, jīvaka, upāsako sīlavā hotī”ti.",
  "an8.26:3.1_0": "“Kittāvatā pana, bhante, upāsako attahitāya paṭipanno hoti, no parahitāyā”ti?",
  "an8.26:3.2_0": "“Yato kho, jīvaka, upāsako attanāva saddhāsampanno hoti, no paraṁ saddhāsampadāya samādapeti …pe…",
  "an8.26:3.3_0": "attanāva atthamaññāya dhammamaññāya dhammānudhammappaṭipanno hoti,",
  "an8.26:3.3_1": "no paraṁ dhammānudhammappaṭipattiyā samādapeti.",
  "an8.26:3.4_0": "Ettāvatā kho, jīvaka, upāsako attahitāya paṭipanno hoti, no parahitāyā”ti.",
  "an8.26:4.1_0": "“Kittāvatā pana, bhante, upāsako attahitāya ca paṭipanno hoti parahitāya cā”ti?",
  "an8.26:4.2_0": "“Yato kho, jīvaka, upāsako attanā ca saddhāsampanno hoti, parañca saddhāsampadāya samādapeti;",
  "an8.26:4.3_0": "attanā ca sīlasampanno hoti, parañca sīlasampadāya samādapeti;",
  "an8.26:4.4_0": "attanā ca cāgasampanno hoti, parañca cāgasampadāya samādapeti;",
  "an8.26:4.5_0": "attanā ca bhikkhūnaṁ dassanakāmo hoti, parañca bhikkhūnaṁ dassane samādapeti;",
  "an8.26:4.6_0": "attanā ca saddhammaṁ sotukāmo hoti, parañca saddhammassavane samādapeti;",
  "an8.26:4.7_0": "attanā ca sutānaṁ dhammānaṁ dhāraṇajātiko hoti, parañca dhammadhāraṇāya samādapeti;",
  "an8.26:4.8_0": "attanā ca sutānaṁ dhammānaṁ atthūpaparikkhitā hoti, parañca atthūpaparikkhāya samādapeti;",
  "an8.26:4.9_0": "attanā ca atthamaññāya dhammamaññāya dhammānudhammappaṭipanno hoti,",
  "an8.26:4.9_1": "parañca dhammānudhammappaṭipattiyā samādapeti.",
  "an8.26:4.10_0": "Ettāvatā kho, jīvaka, upāsako attahitāya ca paṭipanno hoti parahitāya cā”ti.",
  "an8.26:4.11_0": "Chaṭṭhaṁ.",
  "an8.27:0.1_0": "Aṅguttara Nikāya 8.27",
  "an8.27:0.2_0": "3. Gahapativagga",
  "an8.27:0.3_0": "Paṭhamabalasutta",
  "an8.27:1.1_0": "“Aṭṭhimāni, bhikkhave, balāni.",
  "an8.27:1.2_0": "Katamāni aṭṭha?",
  "an8.27:1.3_0": "Ruṇṇabalā,",
  "an8.27:1.3_1": "bhikkhave, dārakā,",
  "an8.27:1.3_2": "kodhabalā mātugāmā,",
  "an8.27:1.3_3": "āvudhabalā corā,",
  "an8.27:1.3_4": "issariyabalā rājāno,",
  "an8.27:1.3_5": "ujjhattibalā bālā,",
  "an8.27:1.3_6": "nijjhattibalā paṇḍitā,",
  "an8.27:1.3_7": "paṭisaṅkhānabalā bahussutā,",
  "an8.27:1.3_8": "khantibalā samaṇabrāhmaṇā—",
  "an8.27:1.4_0": "imāni kho, bhikkhave, aṭṭha balānī”ti.",
  "an8.27:1.5_0": "Sattamaṁ.",
  "an8.28:0.1_0": "Aṅguttara Nikāya 8.28",
  "an8.28:0.2_0": "3. Gahapativagga",
  "an8.28:0.3_0": "Dutiyabalasutta",
  "an8.28:1.1_0": "Atha kho āyasmā sāriputto yena bhagavā tenupasaṅkami;",
  "an8.28:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.28:1.1_2": "Ekamantaṁ nisinnaṁ kho āyasmantaṁ sāriputtaṁ bhagavā etadavoca:",
  "an8.28:1.2_0": "“kati nu kho,",
  "an8.28:1.2_1": "sāriputta,",
  "an8.28:1.2_2": "khīṇāsavassa bhikkhuno balāni,",
  "an8.28:1.2_3": "yehi balehi samannāgato khīṇāsavo bhikkhu āsavānaṁ khayaṁ paṭijānāti:",
  "an8.28:1.3_0": "‘khīṇā me āsavā’”ti?",
  "an8.28:1.4_0": "“Aṭṭha, bhante,",
  "an8.28:1.4_1": "khīṇāsavassa bhikkhuno balāni,",
  "an8.28:1.4_2": "yehi balehi samannāgato khīṇāsavo bhikkhu āsavānaṁ khayaṁ paṭijānāti:",
  "an8.28:1.5_0": "‘khīṇā me āsavā’ti.",
  "an8.28:2.1_0": "Katamāni aṭṭha?",
  "an8.28:2.2_0": "Idha, bhante,",
  "an8.28:2.2_1": "khīṇāsavassa bhikkhuno aniccato sabbe saṅkhārā yathābhūtaṁ sammappaññāya sudiṭṭhā honti.",
  "an8.28:2.3_0": "Yampi, bhante,",
  "an8.28:2.3_1": "khīṇāsavassa bhikkhuno aniccato sabbe saṅkhārā yathābhūtaṁ sammappaññāya sudiṭṭhā honti, idampi, bhante,",
  "an8.28:2.3_2": "khīṇāsavassa bhikkhuno balaṁ hoti,",
  "an8.28:2.3_3": "yaṁ balaṁ āgamma khīṇāsavo bhikkhu āsavānaṁ khayaṁ paṭijānāti:",
  "an8.28:2.4_0": "‘khīṇā me āsavā’ti.",
  "an8.28:3.1_0": "Puna caparaṁ, bhante,",
  "an8.28:3.1_1": "khīṇāsavassa bhikkhuno aṅgārakāsūpamā kāmā yathābhūtaṁ sammappaññāya sudiṭṭhā honti.",
  "an8.28:3.2_0": "Yampi, bhante,",
  "an8.28:3.2_1": "khīṇāsavassa bhikkhuno aṅgārakāsūpamā kāmā yathābhūtaṁ sammappaññāya sudiṭṭhā honti, idampi, bhante,",
  "an8.28:3.2_2": "khīṇāsavassa bhikkhuno balaṁ hoti,",
  "an8.28:3.2_3": "yaṁ balaṁ āgamma khīṇāsavo bhikkhu āsavānaṁ khayaṁ paṭijānāti:",
  "an8.28:3.3_0": "‘khīṇā me āsavā’ti.",
  "an8.28:4.1_0": "Puna caparaṁ, bhante,",
  "an8.28:4.1_1": "khīṇāsavassa bhikkhuno vivekaninnaṁ cittaṁ hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ",
  "an8.28:4.1_2": "byantibhūtaṁ sabbaso āsavaṭṭhāniyehi dhammehi.",
  "an8.28:4.2_0": "Yampi, bhante,",
  "an8.28:4.2_1": "khīṇāsavassa bhikkhuno vivekaninnaṁ cittaṁ hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ",
  "an8.28:4.2_2": "byantibhūtaṁ sabbaso āsavaṭṭhāniyehi dhammehi, idampi, bhante,",
  "an8.28:4.2_3": "khīṇāsavassa bhikkhuno balaṁ hoti,",
  "an8.28:4.2_4": "yaṁ balaṁ āgamma khīṇāsavo bhikkhu āsavānaṁ khayaṁ paṭijānāti:",
  "an8.28:4.3_0": "‘khīṇā me āsavā’ti.",
  "an8.28:5.1_0": "Puna caparaṁ, bhante, khīṇāsavassa bhikkhuno cattāro satipaṭṭhānā bhāvitā honti subhāvitā.",
  "an8.28:5.2_0": "Yampi, bhante,",
  "an8.28:5.2_1": "khīṇāsavassa bhikkhuno cattāro satipaṭṭhānā bhāvitā honti subhāvitā, idampi, bhante,",
  "an8.28:5.2_2": "khīṇāsavassa bhikkhuno balaṁ hoti,",
  "an8.28:5.2_3": "yaṁ balaṁ āgamma khīṇāsavo bhikkhu āsavānaṁ khayaṁ paṭijānāti:",
  "an8.28:5.3_0": "‘khīṇā me āsavā’ti.",
  "an8.28:6.1_0": "Puna caparaṁ, bhante, khīṇāsavassa bhikkhuno cattāro iddhipādā bhāvitā honti subhāvitā …pe…",
  "an8.28:6.2_0": "pañcindriyāni bhāvitāni honti subhāvitāni …pe…",
  "an8.28:6.3_0": "satta bojjhaṅgā bhāvitā honti subhāvitā …pe…",
  "an8.28:6.4_0": "ariyo aṭṭhaṅgiko maggo bhāvito hoti subhāvito.",
  "an8.28:6.5_0": "Yampi, bhante,",
  "an8.28:6.5_1": "khīṇāsavassa bhikkhuno ariyo aṭṭhaṅgiko maggo bhāvito hoti subhāvito, idampi, bhante,",
  "an8.28:6.5_2": "khīṇāsavassa bhikkhuno balaṁ hoti,",
  "an8.28:6.5_3": "yaṁ balaṁ āgamma khīṇāsavo bhikkhu āsavānaṁ khayaṁ paṭijānāti:",
  "an8.28:6.6_0": "‘khīṇā me āsavā’ti.",
  "an8.28:7.1_0": "Imāni kho, bhante,",
  "an8.28:7.1_1": "aṭṭha khīṇāsavassa bhikkhuno balāni,",
  "an8.28:7.1_2": "yehi balehi samannāgato khīṇāsavo bhikkhu āsavānaṁ khayaṁ paṭijānāti:",
  "an8.28:7.2_0": "‘khīṇā me āsavā’”ti.",
  "an8.28:7.3_0": "Aṭṭhamaṁ.",
  "an8.29:0.1_0": "Aṅguttara Nikāya 8.29",
  "an8.29:0.2_0": "3. Gahapativagga",
  "an8.29:0.3_0": "Akkhaṇasutta",
  "an8.29:1.1_0": "“‘Khaṇakicco loko,",
  "an8.29:1.1_1": "khaṇakicco loko’ti,",
  "an8.29:1.1_2": "bhikkhave,",
  "an8.29:1.1_3": "assutavā puthujjano bhāsati,",
  "an8.29:1.1_4": "no ca kho so jānāti khaṇaṁ vā akkhaṇaṁ vā.",
  "an8.29:1.2_0": "Aṭṭhime, bhikkhave, akkhaṇā asamayā brahmacariyavāsāya.",
  "an8.29:1.3_0": "Katame aṭṭha?",
  "an8.29:1.4_0": "Idha,",
  "an8.29:1.4_1": "bhikkhave,",
  "an8.29:1.4_2": "tathāgato ca loke uppanno hoti arahaṁ sammāsambuddho vijjācaraṇasampanno sugato lokavidū anuttaro purisadammasārathi",
  "an8.29:1.4_3": "satthā devamanussānaṁ buddho bhagavā,",
  "an8.29:1.4_4": "dhammo ca desiyati opasamiko parinibbāniko sambodhagāmī sugatappavedito;",
  "an8.29:1.5_0": "ayañca puggalo nirayaṁ upapanno hoti.",
  "an8.29:1.6_0": "Ayaṁ, bhikkhave, paṭhamo akkhaṇo asamayo brahmacariyavāsāya.",
  "an8.29:2.1_0": "Puna caparaṁ,",
  "an8.29:2.1_1": "bhikkhave,",
  "an8.29:2.1_2": "tathāgato ca loke uppanno hoti …pe…",
  "an8.29:2.1_3": "satthā devamanussānaṁ buddho bhagavā,",
  "an8.29:2.1_4": "dhammo ca desiyati opasamiko parinibbāniko sambodhagāmī sugatappavedito;",
  "an8.29:2.2_0": "ayañca puggalo tiracchānayoniṁ upapanno hoti …pe….",
  "an8.29:3.1_0": "Puna caparaṁ, bhikkhave …pe…",
  "an8.29:3.2_0": "ayañca puggalo pettivisayaṁ upapanno hoti …pe….",
  "an8.29:4.1_0": "Puna caparaṁ, bhikkhave …pe…",
  "an8.29:4.2_0": "ayañca puggalo aññataraṁ dīghāyukaṁ devanikāyaṁ upapanno hoti …pe….",
  "an8.29:5.1_0": "Puna caparaṁ, bhikkhave …pe…",
  "an8.29:5.2_0": "ayañca puggalo paccantimesu janapadesu paccājāto hoti,",
  "an8.29:5.2_1": "so ca hoti aviññātāresu milakkhesu,",
  "an8.29:5.2_2": "yattha natthi gati bhikkhūnaṁ bhikkhunīnaṁ upāsakānaṁ upāsikānaṁ …pe….",
  "an8.29:6.1_0": "Puna caparaṁ,",
  "an8.29:6.1_1": "bhikkhave …pe…",
  "an8.29:6.1_2": "ayañca puggalo majjhimesu janapadesu paccājāto hoti,",
  "an8.29:6.1_3": "so ca hoti micchādiṭṭhiko viparītadassano:",
  "an8.29:6.2_0": "‘natthi dinnaṁ,",
  "an8.29:6.2_1": "natthi yiṭṭhaṁ,",
  "an8.29:6.2_2": "natthi hutaṁ,",
  "an8.29:6.2_3": "natthi sukatadukkaṭānaṁ kammānaṁ phalaṁ vipāko,",
  "an8.29:6.2_4": "natthi ayaṁ loko,",
  "an8.29:6.2_5": "natthi paro loko,",
  "an8.29:6.2_6": "natthi mātā,",
  "an8.29:6.2_7": "natthi pitā,",
  "an8.29:6.2_8": "natthi sattā opapātikā,",
  "an8.29:6.2_9": "natthi loke samaṇabrāhmaṇā sammaggatā sammā paṭipannā ye imañca lokaṁ parañca lokaṁ sayaṁ abhiññā sacchikatvā pavedentī’ti …pe….",
  "an8.29:7.1_0": "Puna caparaṁ, bhikkhave …pe…",
  "an8.29:7.2_0": "ayañca puggalo majjhimesu janapadesu paccājāto hoti,",
  "an8.29:7.2_1": "so ca hoti duppañño jaḷo eḷamūgo appaṭibalo subhāsitadubbhāsitassa atthamaññātuṁ.",
  "an8.29:7.3_0": "Ayaṁ, bhikkhave, sattamo akkhaṇo asamayo brahmacariyavāsāya.",
  "an8.29:8.1_0": "Puna caparaṁ,",
  "an8.29:8.1_1": "bhikkhave,",
  "an8.29:8.1_2": "tathāgato ca loke anuppanno hoti arahaṁ sammāsambuddho …pe…",
  "an8.29:8.1_3": "satthā devamanussānaṁ buddho bhagavā.",
  "an8.29:8.2_0": "Dhammo ca na desiyati opasamiko parinibbāniko sambodhagāmī sugatappavedito.",
  "an8.29:8.2_1": "Ayañca puggalo majjhimesu janapadesu paccājāto hoti,",
  "an8.29:8.2_2": "so ca hoti paññavā ajaḷo aneḷamūgo paṭibalo subhāsitadubbhāsitassa atthamaññātuṁ.",
  "an8.29:8.3_0": "Ayaṁ, bhikkhave, aṭṭhamo akkhaṇo asamayo brahmacariyavāsāya.",
  "an8.29:9.1_0": "Ime kho, bhikkhave, aṭṭha akkhaṇā asamayā brahmacariyavāsāya.",
  "an8.29:10.1_0": "Ekova kho, bhikkhave, khaṇo ca samayo ca brahmacariyavāsāya.",
  "an8.29:10.2_0": "Katamo eko?",
  "an8.29:10.3_0": "Idha,",
  "an8.29:10.3_1": "bhikkhave,",
  "an8.29:10.3_2": "tathāgato ca loke uppanno hoti arahaṁ sammāsambuddho vijjācaraṇasampanno sugato lokavidū anuttaro purisadammasārathi",
  "an8.29:10.3_3": "satthā devamanussānaṁ buddho bhagavā.",
  "an8.29:10.4_0": "Dhammo ca desiyati opasamiko parinibbāniko sambodhagāmī sugatappavedito.",
  "an8.29:10.4_1": "Ayañca puggalo majjhimesu janapadesu paccājāto hoti,",
  "an8.29:10.4_2": "so ca hoti paññavā ajaḷo aneḷamūgo paṭibalo subhāsitadubbhāsitassa atthamaññātuṁ.",
  "an8.29:10.5_0": "Ayaṁ, bhikkhave, ekova khaṇo ca samayo ca brahmacariyavāsāyāti.",
  "an8.29:11.1_0": "Manussalābhaṁ laddhāna,",
  "an8.29:11.2_0": "saddhamme suppavedite;",
  "an8.29:11.3_0": "Ye khaṇaṁ nādhigacchanti,",
  "an8.29:11.4_0": "atināmenti te khaṇaṁ.",
  "an8.29:12.1_0": "Bahū hi akkhaṇā vuttā,",
  "an8.29:12.2_0": "maggassa antarāyikā;",
  "an8.29:12.3_0": "Kadāci karahaci loke,",
  "an8.29:12.4_0": "uppajjanti tathāgatā.",
  "an8.29:13.1_0": "Tayidaṁ sammukhībhūtaṁ,",
  "an8.29:13.2_0": "yaṁ lokasmiṁ sudullabhaṁ;",
  "an8.29:13.3_0": "Manussapaṭilābho ca,",
  "an8.29:13.4_0": "saddhammassa ca desanā;",
  "an8.29:13.5_0": "Alaṁ vāyamituṁ tattha,",
  "an8.29:13.6_0": "attakāmena jantunā.",
  "an8.29:14.1_0": "Kathaṁ vijaññā saddhammaṁ,",
  "an8.29:14.2_0": "khaṇo ve mā upaccagā;",
  "an8.29:14.3_0": "Khaṇātītā hi socanti,",
  "an8.29:14.4_0": "nirayamhi samappitā.",
  "an8.29:15.1_0": "Idha ce naṁ virādheti,",
  "an8.29:15.2_0": "saddhammassa niyāmataṁ;",
  "an8.29:15.3_0": "Vāṇijova atītattho,",
  "an8.29:15.4_0": "cirattaṁ anutapissati.",
  "an8.29:16.1_0": "Avijjānivuto poso,",
  "an8.29:16.2_0": "saddhammaṁ aparādhiko;",
  "an8.29:16.3_0": "Jātimaraṇasaṁsāraṁ,",
  "an8.29:16.4_0": "ciraṁ paccanubhossati.",
  "an8.29:17.1_0": "Ye ca laddhā manussattaṁ,",
  "an8.29:17.2_0": "saddhamme suppavedite;",
  "an8.29:17.3_0": "Akaṁsu satthu vacanaṁ,",
  "an8.29:17.4_0": "karissanti karonti vā.",
  "an8.29:18.1_0": "Khaṇaṁ paccaviduṁ loke,",
  "an8.29:18.2_0": "brahmacariyaṁ anuttaraṁ;",
  "an8.29:18.3_0": "Ye maggaṁ paṭipajjiṁsu,",
  "an8.29:18.4_0": "tathāgatappaveditaṁ.",
  "an8.29:19.1_0": "Ye saṁvarā cakkhumatā,",
  "an8.29:19.2_0": "desitādiccabandhunā;",
  "an8.29:19.3_0": "Tesu gutto sadā sato,",
  "an8.29:19.4_0": "vihare anavassuto.",
  "an8.29:20.1_0": "Sabbe anusaye chetvā,",
  "an8.29:20.2_0": "māradheyyaparānuge;",
  "an8.29:20.3_0": "Te ve pāraṅgatā loke,",
  "an8.29:20.4_0": "ye pattā āsavakkhayan”ti.",
  "an8.29:20.5_0": "Navamaṁ.",
  "an8.30:0.1_0": "Aṅguttara Nikāya 8.30",
  "an8.30:0.2_0": "3. Gahapativagga",
  "an8.30:0.3_0": "Anuruddhamahāvitakkasutta",
  "an8.30:1.1_0": "Ekaṁ samayaṁ bhagavā bhaggesu viharati suṁsumāragire bhesakaḷāvane migadāye.",
  "an8.30:1.2_0": "Tena kho pana samayena āyasmā anuruddho cetīsu viharati pācīnavaṁsadāye.",
  "an8.30:1.3_0": "Atha kho āyasmato anuruddhassa rahogatassa paṭisallīnassa evaṁ cetaso parivitakko udapādi:",
  "an8.30:1.4_0": "“appicchassāyaṁ dhammo, nāyaṁ dhammo mahicchassa;",
  "an8.30:1.5_0": "santuṭṭhassāyaṁ dhammo, nāyaṁ dhammo asantuṭṭhassa;",
  "an8.30:1.6_0": "pavivittassāyaṁ dhammo, nāyaṁ dhammo saṅgaṇikārāmassa;",
  "an8.30:1.7_0": "āraddhavīriyassāyaṁ dhammo, nāyaṁ dhammo kusītassa;",
  "an8.30:1.8_0": "upaṭṭhitassatissāyaṁ dhammo, nāyaṁ dhammo muṭṭhassatissa;",
  "an8.30:1.9_0": "samāhitassāyaṁ dhammo, nāyaṁ dhammo asamāhitassa;",
  "an8.30:1.10_0": "paññavato ayaṁ dhammo, nāyaṁ dhammo duppaññassā”ti.",
  "an8.30:2.1_0": "Atha kho bhagavā āyasmato anuruddhassa cetasā cetoparivitakkamaññāya—seyyathāpi nāma balavā puriso samiñjitaṁ vā bāhaṁ pasāreyya,",
  "an8.30:2.1_1": "pasāritaṁ vā bāhaṁ samiñjeyya;",
  "an8.30:2.1_2": "evamevaṁ—bhaggesu susumāragire bhesakaḷāvane migadāye antarahito cetīsu pācīnavaṁsadāye āyasmato anuruddhassa sammukhe pāturahosi.",
  "an8.30:2.2_0": "Nisīdi bhagavā paññatte āsane.",
  "an8.30:2.3_0": "Āyasmāpi kho anuruddho bhagavantaṁ abhivādetvā ekamantaṁ nisīdi.",
  "an8.30:2.4_0": "Ekamantaṁ nisinnaṁ kho āyasmantaṁ anuruddhaṁ bhagavā etadavoca:",
  "an8.30:3.1_0": "“Sādhu sādhu, anuruddha.",
  "an8.30:3.2_0": "Sādhu kho tvaṁ, anuruddha, yaṁ taṁ mahāpurisavitakkaṁ vitakkesi:",
  "an8.30:3.3_0": "‘appicchassāyaṁ dhammo, nāyaṁ dhammo mahicchassa;",
  "an8.30:3.4_0": "santuṭṭhassāyaṁ dhammo, nāyaṁ dhammo asantuṭṭhassa;",
  "an8.30:3.5_0": "pavivittassāyaṁ dhammo, nāyaṁ dhammo saṅgaṇikārāmassa;",
  "an8.30:3.6_0": "āraddhavīriyassāyaṁ dhammo, nāyaṁ dhammo kusītassa;",
  "an8.30:3.7_0": "upaṭṭhitassatissāyaṁ dhammo, nāyaṁ dhammo muṭṭhassatissa;",
  "an8.30:3.8_0": "samāhitassāyaṁ dhammo, nāyaṁ dhammo asamāhitassa;",
  "an8.30:3.9_0": "paññavato ayaṁ dhammo, nāyaṁ dhammo duppaññassā’ti.",
  "an8.30:3.10_0": "Tena hi tvaṁ, anuruddha, imampi aṭṭhamaṁ mahāpurisavitakkaṁ vitakkehi:",
  "an8.30:3.11_0": "‘nippapañcārāmassāyaṁ dhammo nippapañcaratino, nāyaṁ dhammo papañcārāmassa papañcaratino’ti.",
  "an8.30:4.1_0": "Yato kho tvaṁ,",
  "an8.30:4.1_1": "anuruddha,",
  "an8.30:4.1_2": "ime aṭṭha mahāpurisavitakke vitakkessasi,",
  "an8.30:4.1_3": "tato tvaṁ,",
  "an8.30:4.1_4": "anuruddha,",
  "an8.30:4.1_5": "yāvadeva ākaṅkhissasi,",
  "an8.30:4.1_6": "vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharissasi.",
  "an8.30:5.1_0": "Yato kho tvaṁ,",
  "an8.30:5.1_1": "anuruddha,",
  "an8.30:5.1_2": "ime aṭṭha mahāpurisavitakke vitakkessasi,",
  "an8.30:5.1_3": "tato tvaṁ,",
  "an8.30:5.1_4": "anuruddha,",
  "an8.30:5.1_5": "yāvadeva ākaṅkhissasi,",
  "an8.30:5.1_6": "vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharissasi.",
  "an8.30:6.1_0": "Yato kho tvaṁ,",
  "an8.30:6.1_1": "anuruddha,",
  "an8.30:6.1_2": "ime aṭṭha mahāpurisavitakke vitakkessasi,",
  "an8.30:6.1_3": "tato tvaṁ,",
  "an8.30:6.1_4": "anuruddha,",
  "an8.30:6.1_5": "yāvadeva ākaṅkhissasi,",
  "an8.30:6.1_6": "pītiyā ca virāgā upekkhako ca viharissasi sato ca sampajāno sukhañca kāyena paṭisaṁvedissasi yaṁ taṁ ariyā ācikkhanti:",
  "an8.30:6.1_7": "‘upekkhako satimā sukhavihārī’ti tatiyaṁ jhānaṁ upasampajja viharissasi.",
  "an8.30:7.1_0": "Yato kho tvaṁ,",
  "an8.30:7.1_1": "anuruddha,",
  "an8.30:7.1_2": "ime aṭṭha mahāpurisavitakke vitakkessasi,",
  "an8.30:7.1_3": "tato tvaṁ,",
  "an8.30:7.1_4": "anuruddha,",
  "an8.30:7.1_5": "yāvadeva ākaṅkhissasi,",
  "an8.30:7.1_6": "sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ",
  "an8.30:7.1_7": "catutthaṁ jhānaṁ upasampajja viharissasi.",
  "an8.30:8.1_0": "Yato kho tvaṁ,",
  "an8.30:8.1_1": "anuruddha,",
  "an8.30:8.1_2": "ime ca aṭṭha mahāpurisavitakke vitakkessasi,",
  "an8.30:8.1_3": "imesañca catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī bhavissasi akicchalābhī akasiralābhī,",
  "an8.30:8.1_4": "tato tuyhaṁ,",
  "an8.30:8.1_5": "anuruddha,",
  "an8.30:8.1_6": "seyyathāpi nāma gahapatissa vā gahapatiputtassa vā nānārattānaṁ dussānaṁ dussakaraṇḍako pūro;",
  "an8.30:8.2_0": "evamevaṁ te paṁsukūlacīvaraṁ khāyissati santuṭṭhassa viharato ratiyā aparitassāya phāsuvihārāya okkamanāya nibbānassa.",
  "an8.30:9.1_0": "Yato kho tvaṁ,",
  "an8.30:9.1_1": "anuruddha,",
  "an8.30:9.1_2": "ime ca aṭṭha mahāpurisavitakke vitakkessasi,",
  "an8.30:9.1_3": "imesañca catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī bhavissasi akicchalābhī akasiralābhī,",
  "an8.30:9.1_4": "tato tuyhaṁ,",
  "an8.30:9.1_5": "anuruddha,",
  "an8.30:9.1_6": "seyyathāpi nāma gahapatissa vā gahapatiputtassa vā sālīnaṁ odano vicitakāḷako anekasūpo anekabyañjano;",
  "an8.30:9.2_0": "evamevaṁ te piṇḍiyālopabhojanaṁ khāyissati santuṭṭhassa viharato ratiyā aparitassāya phāsuvihārāya okkamanāya nibbānassa.",
  "an8.30:10.1_0": "Yato kho tvaṁ,",
  "an8.30:10.1_1": "anuruddha,",
  "an8.30:10.1_2": "ime ca aṭṭha mahāpurisavitakke vitakkessasi,",
  "an8.30:10.1_3": "imesañca catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī bhavissasi akicchalābhī akasiralābhī,",
  "an8.30:10.1_4": "tato tuyhaṁ,",
  "an8.30:10.1_5": "anuruddha,",
  "an8.30:10.1_6": "seyyathāpi nāma gahapatissa vā gahapatiputtassa vā kūṭāgāraṁ ullittāvalittaṁ nivātaṁ phusitaggaḷaṁ pihitavātapānaṁ;",
  "an8.30:10.2_0": "evamevaṁ te rukkhamūlasenāsanaṁ khāyissati santuṭṭhassa viharato ratiyā aparitassāya phāsuvihārāya okkamanāya nibbānassa.",
  "an8.30:11.1_0": "Yato kho tvaṁ,",
  "an8.30:11.1_1": "anuruddha,",
  "an8.30:11.1_2": "ime ca aṭṭha mahāpurisavitakke vitakkessasi,",
  "an8.30:11.1_3": "imesañca catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī bhavissasi akicchalābhī akasiralābhī,",
  "an8.30:11.1_4": "tato tuyhaṁ,",
  "an8.30:11.1_5": "anuruddha,",
  "an8.30:11.1_6": "seyyathāpi nāma gahapatissa vā gahapatiputtassa vā pallaṅko gonakatthato paṭikatthato paṭalikatthato",
  "an8.30:11.1_7": "kadalimigapavarapaccattharaṇo sauttaracchado ubhatolohitakūpadhāno;",
  "an8.30:11.2_0": "evamevaṁ te tiṇasanthārakasayanāsanaṁ khāyissati santuṭṭhassa viharato ratiyā aparitassāya phāsuvihārāya okkamanāya nibbānassa.",
  "an8.30:12.1_0": "Yato kho tvaṁ,",
  "an8.30:12.1_1": "anuruddha,",
  "an8.30:12.1_2": "ime ca aṭṭha mahāpurisavitakke vitakkessasi,",
  "an8.30:12.1_3": "imesañca catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī bhavissasi akicchalābhī akasiralābhī,",
  "an8.30:12.1_4": "tato tuyhaṁ,",
  "an8.30:12.1_5": "anuruddha,",
  "an8.30:12.1_6": "seyyathāpi nāma gahapatissa vā gahapatiputtassa vā nānābhesajjāni,",
  "an8.30:12.1_7": "seyyathidaṁ—sappi navanītaṁ telaṁ madhu phāṇitaṁ;",
  "an8.30:12.2_0": "evamevaṁ te pūtimuttabhesajjaṁ khāyissati santuṭṭhassa viharato ratiyā aparitassāya phāsuvihārāya okkamanāya nibbānassa.",
  "an8.30:12.3_0": "Tena hi tvaṁ, anuruddha, āyatikampi vassāvāsaṁ idheva cetīsu pācīnavaṁsadāye vihareyyāsī”ti.",
  "an8.30:12.4_0": "“Evaṁ, bhante”ti kho āyasmā anuruddho bhagavato paccassosi.",
  "an8.30:13.1_0": "Atha kho bhagavā āyasmantaṁ anuruddhaṁ iminā ovādena ovaditvā—seyyathāpi nāma balavā puriso samiñjitaṁ vā bāhaṁ pasāreyya,",
  "an8.30:13.1_1": "pasāritaṁ vā bāhaṁ samiñjeyya;",
  "an8.30:13.1_2": "evamevaṁ—cetīsu pācīnavaṁsadāye antarahito bhaggesu susumāragire bhesakaḷāvane migadāye pāturahosīti.",
  "an8.30:13.2_0": "Nisīdi bhagavā paññatte āsane.",
  "an8.30:13.3_0": "Nisajja kho bhagavā bhikkhū āmantesi:",
  "an8.30:13.4_0": "“aṭṭha kho, bhikkhave, mahāpurisavitakke desessāmi, taṁ suṇātha …pe…",
  "an8.30:13.5_0": "katame ca, bhikkhave, aṭṭha mahāpurisavitakkā?",
  "an8.30:13.6_0": "Appicchassāyaṁ, bhikkhave, dhammo, nāyaṁ dhammo mahicchassa;",
  "an8.30:13.7_0": "santuṭṭhassāyaṁ, bhikkhave, dhammo, nāyaṁ dhammo asantuṭṭhassa;",
  "an8.30:13.8_0": "pavivittassāyaṁ, bhikkhave, dhammo, nāyaṁ dhammo saṅgaṇikārāmassa;",
  "an8.30:13.9_0": "āraddhavīriyassāyaṁ, bhikkhave, dhammo, nāyaṁ dhammo kusītassa;",
  "an8.30:13.10_0": "upaṭṭhitassatissāyaṁ, bhikkhave, dhammo, nāyaṁ dhammo muṭṭhassatissa;",
  "an8.30:13.11_0": "samāhitassāyaṁ, bhikkhave, dhammo, nāyaṁ dhammo asamāhitassa;",
  "an8.30:13.12_0": "paññavato ayaṁ, bhikkhave, dhammo, nāyaṁ dhammo duppaññassa;",
  "an8.30:13.13_0": "nippapañcārāmassāyaṁ, bhikkhave, dhammo nippapañcaratino, nāyaṁ dhammo papañcārāmassa papañcaratino.",
  "an8.30:14.1_0": "‘Appicchassāyaṁ, bhikkhave, dhammo, nāyaṁ dhammo mahicchassā’ti,",
  "an8.30:14.2_0": "iti kho panetaṁ vuttaṁ. Kiñcetaṁ paṭicca vuttaṁ?",
  "an8.30:14.3_0": "Idha,",
  "an8.30:14.3_1": "bhikkhave,",
  "an8.30:14.3_2": "bhikkhu appiccho samāno ‘appicchoti maṁ jāneyyun’ti na icchati,",
  "an8.30:14.3_3": "santuṭṭho samāno ‘santuṭṭhoti maṁ jāneyyun’ti na icchati,",
  "an8.30:14.3_4": "pavivitto samāno ‘pavivittoti maṁ jāneyyun’ti na icchati,",
  "an8.30:14.3_5": "āraddhavīriyo samāno ‘āraddhavīriyoti maṁ jāneyyun’ti na icchati,",
  "an8.30:14.3_6": "upaṭṭhitassati samāno ‘upaṭṭhitassatīti maṁ jāneyyun’ti na icchati,",
  "an8.30:14.3_7": "samāhito samāno ‘samāhitoti maṁ jāneyyun’ti na icchati,",
  "an8.30:14.3_8": "paññavā samāno ‘paññavāti maṁ jāneyyun’ti na icchati,",
  "an8.30:14.3_9": "nippapañcārāmo samāno ‘nippapañcārāmoti maṁ jāneyyun’ti na icchati.",
  "an8.30:14.4_0": "‘Appicchassāyaṁ, bhikkhave, dhammo, nāyaṁ dhammo mahicchassā’ti,",
  "an8.30:14.5_0": "iti yaṁ taṁ vuttaṁ idametaṁ paṭicca vuttaṁ.",
  "an8.30:15.1_0": "‘Santuṭṭhassāyaṁ,",
  "an8.30:15.1_1": "bhikkhave, dhammo,",
  "an8.30:15.1_2": "nāyaṁ dhammo asantuṭṭhassā’ti,",
  "an8.30:15.1_3": "iti kho panetaṁ vuttaṁ,",
  "an8.30:15.1_4": "kiñcetaṁ paṭicca vuttaṁ?",
  "an8.30:15.2_0": "Idha,",
  "an8.30:15.2_1": "bhikkhave,",
  "an8.30:15.2_2": "bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena.",
  "an8.30:15.3_0": "‘Santuṭṭhassāyaṁ, bhikkhave, dhammo, nāyaṁ dhammo asantuṭṭhassā’ti,",
  "an8.30:15.4_0": "iti yaṁ taṁ vuttaṁ idametaṁ paṭicca vuttaṁ.",
  "an8.30:16.1_0": "‘Pavivittassāyaṁ,",
  "an8.30:16.1_1": "bhikkhave, dhammo,",
  "an8.30:16.1_2": "nāyaṁ dhammo saṅgaṇikārāmassā’ti,",
  "an8.30:16.1_3": "iti kho panetaṁ vuttaṁ,",
  "an8.30:16.1_4": "kiñcetaṁ paṭicca vuttaṁ?",
  "an8.30:16.2_0": "Idha,",
  "an8.30:16.2_1": "bhikkhave,",
  "an8.30:16.2_2": "bhikkhuno pavivittassa viharato bhavanti upasaṅkamitāro bhikkhū bhikkhuniyo upāsakā upāsikāyo rājāno rājamahāmattā titthiyā titthiyasāvakā.",
  "an8.30:16.3_0": "Tatra bhikkhu vivekaninnena cittena vivekapoṇena vivekapabbhārena vivekaṭṭhena nekkhammābhiratena aññadatthu",
  "an8.30:16.3_1": "uyyojanikapaṭisaṁyuttaṁyeva kathaṁ kattā hoti.",
  "an8.30:16.4_0": "‘Pavivittassāyaṁ, bhikkhave, dhammo, nāyaṁ dhammo saṅgaṇikārāmassā’ti,",
  "an8.30:16.5_0": "iti yaṁ taṁ vuttaṁ idametaṁ paṭicca vuttaṁ.",
  "an8.30:17.1_0": "‘Āraddhavīriyassāyaṁ,",
  "an8.30:17.1_1": "bhikkhave, dhammo,",
  "an8.30:17.1_2": "nāyaṁ dhammo kusītassā’ti,",
  "an8.30:17.1_3": "iti kho panetaṁ vuttaṁ,",
  "an8.30:17.1_4": "kiñcetaṁ paṭicca vuttaṁ?",
  "an8.30:17.2_0": "Idha,",
  "an8.30:17.2_1": "bhikkhave,",
  "an8.30:17.2_2": "bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā",
  "an8.30:17.2_3": "daḷhaparakkamo anikkhittadhuro kusalesu dhammesu.",
  "an8.30:17.3_0": "‘Āraddhavīriyassāyaṁ, bhikkhave, dhammo, nāyaṁ dhammo kusītassā’ti,",
  "an8.30:17.4_0": "iti yaṁ taṁ vuttaṁ idametaṁ paṭicca vuttaṁ.",
  "an8.30:18.1_0": "‘Upaṭṭhitassatissāyaṁ, bhikkhave, dhammo, nāyaṁ dhammo muṭṭhassatissā’ti,",
  "an8.30:18.2_0": "iti kho panetaṁ vuttaṁ. Kiñcetaṁ paṭicca vuttaṁ?",
  "an8.30:18.3_0": "Idha,",
  "an8.30:18.3_1": "bhikkhave,",
  "an8.30:18.3_2": "bhikkhu satimā hoti paramena satinepakkena samannāgato,",
  "an8.30:18.3_3": "cirakatampi cirabhāsitampi saritā anussaritā.",
  "an8.30:18.4_0": "‘Upaṭṭhitassatissāyaṁ, bhikkhave, dhammo, nāyaṁ dhammo, muṭṭhassatissā’ti,",
  "an8.30:18.5_0": "iti yaṁ taṁ vuttaṁ idametaṁ paṭicca vuttaṁ.",
  "an8.30:19.1_0": "‘Samāhitassāyaṁ, bhikkhave, dhammo, nāyaṁ dhammo asamāhitassā’ti,",
  "an8.30:19.2_0": "iti kho panetaṁ vuttaṁ. Kiñcetaṁ paṭicca vuttaṁ?",
  "an8.30:19.3_0": "Idha, bhikkhave, bhikkhu vivicceva kāmehi …pe… catutthaṁ jhānaṁ upasampajja viharati.",
  "an8.30:19.4_0": "‘Samāhitassāyaṁ, bhikkhave, dhammo, nāyaṁ dhammo asamāhitassā’ti,",
  "an8.30:19.5_0": "iti yaṁ taṁ vuttaṁ idametaṁ paṭicca vuttaṁ.",
  "an8.30:20.1_0": "‘Paññavato ayaṁ, bhikkhave, dhammo, nāyaṁ dhammo duppaññassā’ti,",
  "an8.30:20.2_0": "iti kho panetaṁ vuttaṁ. Kiñcetaṁ paṭicca vuttaṁ?",
  "an8.30:20.3_0": "Idha,",
  "an8.30:20.3_1": "bhikkhave,",
  "an8.30:20.3_2": "bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an8.30:20.4_0": "‘Paññavato ayaṁ, bhikkhave, dhammo, nāyaṁ dhammo duppaññassā’ti,",
  "an8.30:20.5_0": "iti yaṁ taṁ vuttaṁ idametaṁ paṭicca vuttaṁ.",
  "an8.30:21.1_0": "‘Nippapañcārāmassāyaṁ,",
  "an8.30:21.1_1": "bhikkhave,",
  "an8.30:21.1_2": "dhammo nippapañcaratino,",
  "an8.30:21.1_3": "nāyaṁ dhammo papañcārāmassa papañcaratino’ti,",
  "an8.30:21.2_0": "iti kho panetaṁ vuttaṁ. Kiñcetaṁ paṭicca vuttaṁ?",
  "an8.30:21.3_0": "Idha, bhikkhave, bhikkhuno papañcanirodhe cittaṁ pakkhandati pasīdati santiṭṭhati vimuccati.",
  "an8.30:21.4_0": "‘Nippapañcārāmassāyaṁ,",
  "an8.30:21.4_1": "bhikkhave, dhammo,",
  "an8.30:21.4_2": "nippapañcaratino,",
  "an8.30:21.4_3": "nāyaṁ dhammo papañcārāmassa papañcaratino’ti,",
  "an8.30:21.5_0": "iti yaṁ taṁ vuttaṁ idametaṁ paṭicca vuttan”ti.",
  "an8.30:22.1_0": "Atha kho āyasmā anuruddho āyatikampi vassāvāsaṁ tattheva cetīsu pācīnavaṁsadāye vihāsi.",
  "an8.30:22.2_0": "Atha kho āyasmā anuruddho eko vūpakaṭṭho appamatto ātāpī pahitatto viharanto nacirasseva—yassatthāya",
  "an8.30:22.2_1": "kulaputtā sammadeva agārasmā anagāriyaṁ pabbajanti,",
  "an8.30:22.2_2": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.",
  "an8.30:22.3_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.",
  "an8.30:22.4_0": "Aññataro ca panāyasmā anuruddho arahataṁ ahosīti.",
  "an8.30:22.5_0": "Atha kho āyasmā anuruddho arahattappatto tāyaṁ velāyaṁ imā gāthāyo abhāsi:",
  "an8.30:23.1_0": "“Mama saṅkappamaññāya,",
  "an8.30:23.2_0": "satthā loke anuttaro;",
  "an8.30:23.3_0": "Manomayena kāyena,",
  "an8.30:23.4_0": "iddhiyā upasaṅkami.",
  "an8.30:24.1_0": "Yathā me ahu saṅkappo,",
  "an8.30:24.2_0": "tato uttari desayi;",
  "an8.30:24.3_0": "Nippapañcarato buddho,",
  "an8.30:24.4_0": "nippapañcaṁ adesayi.",
  "an8.30:25.1_0": "Tassāhaṁ dhammamaññāya,",
  "an8.30:25.2_0": "vihāsiṁ sāsane rato;",
  "an8.30:25.3_0": "Tisso vijjā anuppattā,",
  "an8.30:25.4_0": "kataṁ buddhassa sāsanan”ti.",
  "an8.30:25.5_0": "Dasamaṁ.",
  "an8.30:25.6_0": "Gahapativaggo tatiyo.",
  "an8.30:26.0_0": "Tassuddānaṁ",
  "an8.30:26.1_0": "Dve uggā dve ca hatthakā,",
  "an8.30:26.2_0": "mahānāmena jīvako;",
  "an8.30:26.3_0": "Dve balā akkhaṇā vuttā,",
  "an8.30:26.4_0": "anuruddhena te dasāti.",
  "an8.31:0.1_0": "Aṅguttara Nikāya 8.31",
  "an8.31:0.2_0": "4. Dānavagga",
  "an8.31:0.3_0": "Paṭhamadānasutta",
  "an8.31:1.1_0": "“Aṭṭhimāni, bhikkhave, dānāni.",
  "an8.31:1.2_0": "Katamāni aṭṭha?",
  "an8.31:1.3_0": "Āsajja dānaṁ deti,",
  "an8.31:1.4_0": "bhayā dānaṁ deti,",
  "an8.31:1.5_0": "‘adāsi me’ti dānaṁ deti,",
  "an8.31:1.6_0": "‘dassati me’ti dānaṁ deti,",
  "an8.31:1.7_0": "‘sāhu dānan’ti dānaṁ deti,",
  "an8.31:1.8_0": "‘ahaṁ pacāmi, ime na pacanti; nārahāmi pacanto apacantānaṁ dānaṁ adātun’ti dānaṁ deti,",
  "an8.31:1.9_0": "‘imaṁ me dānaṁ dadato kalyāṇo kittisaddo abbhuggacchatī’ti dānaṁ deti,",
  "an8.31:1.10_0": "cittālaṅkāracittaparikkhāratthaṁ dānaṁ deti.",
  "an8.31:1.11_0": "Imāni kho, bhikkhave, aṭṭha dānānī”ti.",
  "an8.31:1.12_0": "Paṭhamaṁ.",
  "an8.32:0.1_0": "Aṅguttara Nikāya 8.32",
  "an8.32:0.2_0": "4. Dānavagga",
  "an8.32:0.3_0": "Dutiyadānasutta",
  "an8.32:1.1_0": "“Saddhā hiriyaṁ kusalañca dānaṁ,",
  "an8.32:1.2_0": "Dhammā ete sappurisānuyātā;",
  "an8.32:1.3_0": "Etañhi maggaṁ diviyaṁ vadanti,",
  "an8.32:1.4_0": "Etena hi gacchati devalokan”ti.",
  "an8.32:1.5_0": "Dutiyaṁ.",
  "an8.33:0.1_0": "Aṅguttara Nikāya 8.33",
  "an8.33:0.2_0": "4. Dānavagga",
  "an8.33:0.3_0": "Dānavatthusutta",
  "an8.33:1.1_0": "“Aṭṭhimāni, bhikkhave, dānavatthūni.",
  "an8.33:1.2_0": "Katamāni aṭṭha?",
  "an8.33:1.3_0": "Chandā dānaṁ deti,",
  "an8.33:1.3_1": "dosā dānaṁ deti,",
  "an8.33:1.3_2": "mohā dānaṁ deti,",
  "an8.33:1.3_3": "bhayā dānaṁ deti,",
  "an8.33:1.3_4": "‘dinnapubbaṁ katapubbaṁ pitupitāmahehi,",
  "an8.33:1.3_5": "nārahāmi porāṇaṁ kulavaṁsaṁ hāpetun’ti dānaṁ deti,",
  "an8.33:1.3_6": "‘imāhaṁ dānaṁ datvā kāyassa bhedā paraṁ maraṇā sugatiṁ saggaṁ lokaṁ upapajjissāmī’ti dānaṁ deti,",
  "an8.33:1.3_7": "‘imaṁ me dānaṁ dadato cittaṁ pasīdati,",
  "an8.33:1.3_8": "attamanatā somanassaṁ upajāyatī’ti dānaṁ deti,",
  "an8.33:1.3_9": "cittālaṅkāracittaparikkhāratthaṁ dānaṁ deti.",
  "an8.33:1.4_0": "Imāni kho, bhikkhave, aṭṭha dānavatthūnī”ti.",
  "an8.33:1.5_0": "Tatiyaṁ.",
  "an8.34:0.1_0": "Aṅguttara Nikāya 8.34",
  "an8.34:0.2_0": "4. Dānavagga",
  "an8.34:0.3_0": "Khettasutta",
  "an8.34:1.1_0": "“Aṭṭhaṅgasamannāgate,",
  "an8.34:1.1_1": "bhikkhave,",
  "an8.34:1.1_2": "khette bījaṁ vuttaṁ na mahapphalaṁ hoti na mahassādaṁ na phātiseyyaṁ.",
  "an8.34:1.2_0": "Kathaṁ aṭṭhaṅgasamannāgate?",
  "an8.34:1.3_0": "Idha,",
  "an8.34:1.3_1": "bhikkhave,",
  "an8.34:1.3_2": "khettaṁ unnāmaninnāmi ca hoti,",
  "an8.34:1.3_3": "pāsāṇasakkharikañca hoti,",
  "an8.34:1.3_4": "ūsarañca hoti,",
  "an8.34:1.3_5": "na ca gambhīrasitaṁ hoti,",
  "an8.34:1.3_6": "na āyasampannaṁ hoti,",
  "an8.34:1.3_7": "na apāyasampannaṁ hoti,",
  "an8.34:1.3_8": "na mātikāsampannaṁ hoti,",
  "an8.34:1.3_9": "na mariyādasampannaṁ hoti.",
  "an8.34:1.4_0": "Evaṁ aṭṭhaṅgasamannāgate,",
  "an8.34:1.4_1": "bhikkhave,",
  "an8.34:1.4_2": "khette bījaṁ vuttaṁ na mahapphalaṁ hoti na mahassādaṁ na phātiseyyaṁ.",
  "an8.34:2.1_0": "Evamevaṁ kho,",
  "an8.34:2.1_1": "bhikkhave,",
  "an8.34:2.1_2": "aṭṭhaṅgasamannāgatesu samaṇabrāhmaṇesu dānaṁ dinnaṁ na mahapphalaṁ hoti na mahānisaṁsaṁ na mahājutikaṁ na mahāvipphāraṁ.",
  "an8.34:2.2_0": "Kathaṁ aṭṭhaṅgasamannāgatesu?",
  "an8.34:2.3_0": "Idha,",
  "an8.34:2.3_1": "bhikkhave,",
  "an8.34:2.3_2": "samaṇabrāhmaṇā micchādiṭṭhikā honti,",
  "an8.34:2.3_3": "micchāsaṅkappā,",
  "an8.34:2.3_4": "micchāvācā,",
  "an8.34:2.3_5": "micchākammantā,",
  "an8.34:2.3_6": "micchāājīvā,",
  "an8.34:2.3_7": "micchāvāyāmā,",
  "an8.34:2.3_8": "micchāsatino,",
  "an8.34:2.3_9": "micchāsamādhino.",
  "an8.34:2.4_0": "Evaṁ aṭṭhaṅgasamannāgatesu,",
  "an8.34:2.4_1": "bhikkhave,",
  "an8.34:2.4_2": "samaṇabrāhmaṇesu dānaṁ dinnaṁ na mahapphalaṁ hoti na mahānisaṁsaṁ na mahājutikaṁ na mahāvipphāraṁ.",
  "an8.34:3.1_0": "Aṭṭhaṅgasamannāgate, bhikkhave, khette bījaṁ vuttaṁ mahapphalaṁ hoti mahassādaṁ phātiseyyaṁ.",
  "an8.34:3.2_0": "Kathaṁ aṭṭhaṅgasamannāgate?",
  "an8.34:3.3_0": "Idha,",
  "an8.34:3.3_1": "bhikkhave,",
  "an8.34:3.3_2": "khettaṁ anunnāmāninnāmi ca hoti,",
  "an8.34:3.3_3": "apāsāṇasakkharikañca hoti,",
  "an8.34:3.3_4": "anūsarañca hoti,",
  "an8.34:3.3_5": "gambhīrasitaṁ hoti,",
  "an8.34:3.3_6": "āyasampannaṁ hoti,",
  "an8.34:3.3_7": "apāyasampannaṁ hoti,",
  "an8.34:3.3_8": "mātikāsampannaṁ hoti,",
  "an8.34:3.3_9": "mariyādasampannaṁ hoti.",
  "an8.34:3.4_0": "Evaṁ aṭṭhaṅgasamannāgate, bhikkhave, khette bījaṁ vuttaṁ mahapphalaṁ hoti mahassādaṁ phātiseyyaṁ.",
  "an8.34:4.1_0": "Evamevaṁ kho,",
  "an8.34:4.1_1": "bhikkhave,",
  "an8.34:4.1_2": "aṭṭhaṅgasamannāgatesu samaṇabrāhmaṇesu dānaṁ dinnaṁ mahapphalaṁ hoti mahānisaṁsaṁ mahājutikaṁ mahāvipphāraṁ.",
  "an8.34:4.2_0": "Kathaṁ aṭṭhaṅgasamannāgatesu?",
  "an8.34:4.3_0": "Idha,",
  "an8.34:4.3_1": "bhikkhave,",
  "an8.34:4.3_2": "samaṇabrāhmaṇā sammādiṭṭhikā honti,",
  "an8.34:4.3_3": "sammāsaṅkappā,",
  "an8.34:4.3_4": "sammāvācā,",
  "an8.34:4.3_5": "sammākammantā,",
  "an8.34:4.3_6": "sammāājīvā,",
  "an8.34:4.3_7": "sammāvāyāmā,",
  "an8.34:4.3_8": "sammāsatino,",
  "an8.34:4.3_9": "sammāsamādhino.",
  "an8.34:4.4_0": "Evaṁ aṭṭhaṅgasamannāgatesu,",
  "an8.34:4.4_1": "bhikkhave,",
  "an8.34:4.4_2": "samaṇabrāhmaṇesu dānaṁ dinnaṁ mahapphalaṁ hoti mahānisaṁsaṁ mahājutikaṁ mahāvipphāranti.",
  "an8.34:5.1_0": "Yathāpi khette sampanne,",
  "an8.34:5.2_0": "pavuttā bījasampadā;",
  "an8.34:5.3_0": "Deve sampādayantamhi,",
  "an8.34:5.4_0": "hoti dhaññassa sampadā.",
  "an8.34:6.1_0": "Anītisampadā hoti,",
  "an8.34:6.2_0": "virūḷhī bhavati sampadā;",
  "an8.34:6.3_0": "Vepullasampadā hoti,",
  "an8.34:6.4_0": "phalaṁ ve hoti sampadā.",
  "an8.34:7.1_0": "Evaṁ sampannasīlesu,",
  "an8.34:7.2_0": "dinnā bhojanasampadā;",
  "an8.34:7.3_0": "Sampadānaṁ upaneti,",
  "an8.34:7.4_0": "sampannaṁ hissa taṁ kataṁ.",
  "an8.34:8.1_0": "Tasmā sampadamākaṅkhī,",
  "an8.34:8.2_0": "sampannatthūdha puggalo;",
  "an8.34:8.3_0": "Sampannapaññe sevetha,",
  "an8.34:8.4_0": "evaṁ ijjhanti sampadā.",
  "an8.34:9.1_0": "Vijjācaraṇasampanne,",
  "an8.34:9.2_0": "laddhā cittassa sampadaṁ;",
  "an8.34:9.3_0": "Karoti kammasampadaṁ,",
  "an8.34:9.4_0": "labhati catthasampadaṁ.",
  "an8.34:10.1_0": "Lokaṁ ñatvā yathābhūtaṁ,",
  "an8.34:10.2_0": "pappuyya diṭṭhisampadaṁ;",
  "an8.34:10.3_0": "Maggasampadamāgamma,",
  "an8.34:10.4_0": "yāti sampannamānaso.",
  "an8.34:11.1_0": "Odhunitvā malaṁ sabbaṁ,",
  "an8.34:11.2_0": "patvā nibbānasampadaṁ;",
  "an8.34:11.3_0": "Muccati sabbadukkhehi,",
  "an8.34:11.4_0": "sā hoti sabbasampadā”ti.",
  "an8.34:11.5_0": "Catutthaṁ.",
  "an8.35:0.1_0": "Aṅguttara Nikāya 8.35",
  "an8.35:0.2_0": "4. Dānavagga",
  "an8.35:0.3_0": "Dānūpapattisutta",
  "an8.35:1.1_0": "“Aṭṭhimā, bhikkhave, dānūpapattiyo.",
  "an8.35:1.2_0": "Katamā aṭṭha?",
  "an8.35:1.3_0": "Idha,",
  "an8.35:1.3_1": "bhikkhave,",
  "an8.35:1.3_2": "ekacco dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.",
  "an8.35:1.4_0": "So yaṁ deti taṁ paccāsīsati.",
  "an8.35:1.5_0": "So passati khattiyamahāsāle vā brāhmaṇamahāsāle vā gahapatimahāsāle vā pañcahi kāmaguṇehi samappite samaṅgībhūte paricārayamāne.",
  "an8.35:1.6_0": "Tassa evaṁ hoti:",
  "an8.35:1.7_0": "‘aho vatāhaṁ kāyassa bhedā paraṁ maraṇā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā sahabyataṁ upapajjeyyan’ti.",
  "an8.35:1.8_0": "So taṁ cittaṁ dahati, taṁ cittaṁ adhiṭṭhāti, taṁ cittaṁ bhāveti.",
  "an8.35:1.9_0": "Tassa taṁ cittaṁ hīne vimuttaṁ, uttari abhāvitaṁ, tatrūpapattiyā saṁvattati.",
  "an8.35:1.10_0": "Kāyassa bhedā paraṁ maraṇā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā sahabyataṁ upapajjati.",
  "an8.35:1.11_0": "Tañca kho sīlavato vadāmi, no dussīlassa.",
  "an8.35:1.12_0": "Ijjhati, bhikkhave, sīlavato cetopaṇidhi visuddhattā.",
  "an8.35:2.1_0": "Idha pana,",
  "an8.35:2.1_1": "bhikkhave,",
  "an8.35:2.1_2": "ekacco dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.",
  "an8.35:2.2_0": "So yaṁ deti taṁ paccāsīsati.",
  "an8.35:2.3_0": "Tassa sutaṁ hoti:",
  "an8.35:2.4_0": "‘cātumahārājikā devā dīghāyukā vaṇṇavanto sukhabahulā’ti.",
  "an8.35:2.5_0": "Tassa evaṁ hoti:",
  "an8.35:2.6_0": "‘aho vatāhaṁ kāyassa bhedā paraṁ maraṇā cātumahārājikānaṁ devānaṁ sahabyataṁ upapajjeyyan’ti.",
  "an8.35:2.7_0": "So taṁ cittaṁ dahati, taṁ cittaṁ adhiṭṭhāti, taṁ cittaṁ bhāveti.",
  "an8.35:2.8_0": "Tassa taṁ cittaṁ hīne vimuttaṁ, uttari abhāvitaṁ, tatrūpapattiyā saṁvattati.",
  "an8.35:2.9_0": "Kāyassa bhedā paraṁ maraṇā cātumahārājikānaṁ devānaṁ sahabyataṁ upapajjati.",
  "an8.35:2.10_0": "Tañca kho sīlavato vadāmi, no dussīlassa.",
  "an8.35:2.11_0": "Ijjhati, bhikkhave, sīlavato cetopaṇidhi visuddhattā.",
  "an8.35:3.1_0": "Idha pana,",
  "an8.35:3.1_1": "bhikkhave,",
  "an8.35:3.1_2": "ekacco dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.",
  "an8.35:3.2_0": "So yaṁ deti taṁ paccāsīsati.",
  "an8.35:3.3_0": "Tassa sutaṁ hoti—",
  "an8.35:3.4_0": "tāvatiṁsā devā …pe…",
  "an8.35:3.5_0": "yāmā devā …",
  "an8.35:3.6_0": "tusitā devā …",
  "an8.35:3.7_0": "nimmānaratī devā …",
  "an8.35:3.8_0": "paranimmitavasavattī devā dīghāyukā vaṇṇavanto sukhabahulāti.",
  "an8.35:3.9_0": "Tassa evaṁ hoti:",
  "an8.35:3.10_0": "‘aho vatāhaṁ kāyassa bhedā paraṁ maraṇā paranimmitavasavattīnaṁ devānaṁ sahabyataṁ upapajjeyyan’ti.",
  "an8.35:3.11_0": "So taṁ cittaṁ dahati, taṁ cittaṁ adhiṭṭhāti, taṁ cittaṁ bhāveti.",
  "an8.35:3.12_0": "Tassa taṁ cittaṁ hīne vimuttaṁ, uttari abhāvitaṁ, tatrūpapattiyā saṁvattati.",
  "an8.35:3.13_0": "Kāyassa bhedā paraṁ maraṇā paranimmitavasavattīnaṁ devānaṁ sahabyataṁ upapajjati.",
  "an8.35:3.14_0": "Tañca kho sīlavato vadāmi, no dussīlassa.",
  "an8.35:3.15_0": "Ijjhati, bhikkhave, sīlavato cetopaṇidhi visuddhattā.",
  "an8.35:4.1_0": "Idha pana,",
  "an8.35:4.1_1": "bhikkhave,",
  "an8.35:4.1_2": "ekacco dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.",
  "an8.35:4.2_0": "So yaṁ deti taṁ paccāsīsati.",
  "an8.35:4.3_0": "Tassa sutaṁ hoti:",
  "an8.35:4.4_0": "‘brahmakāyikā devā dīghāyukā vaṇṇavanto sukhabahulā’ti.",
  "an8.35:4.5_0": "Tassa evaṁ hoti:",
  "an8.35:4.6_0": "‘aho vatāhaṁ kāyassa bhedā paraṁ maraṇā brahmakāyikānaṁ devānaṁ sahabyataṁ upapajjeyyan’ti.",
  "an8.35:4.7_0": "So taṁ cittaṁ dahati, taṁ cittaṁ adhiṭṭhāti, taṁ cittaṁ bhāveti.",
  "an8.35:4.8_0": "Tassa taṁ cittaṁ hīne vimuttaṁ, uttari abhāvitaṁ, tatrūpapattiyā saṁvattati.",
  "an8.35:4.9_0": "Kāyassa bhedā paraṁ maraṇā brahmakāyikānaṁ devānaṁ sahabyataṁ upapajjati.",
  "an8.35:4.10_0": "Tañca kho sīlavato vadāmi, no dussīlassa;",
  "an8.35:4.11_0": "vītarāgassa, no sarāgassa.",
  "an8.35:4.12_0": "Ijjhati, bhikkhave, sīlavato cetopaṇidhi vītarāgattā.",
  "an8.35:4.13_0": "Imā kho, bhikkhave, aṭṭha dānūpapattiyo”ti.",
  "an8.35:4.14_0": "Pañcamaṁ.",
  "an8.36:0.1_0": "Aṅguttara Nikāya 8.36",
  "an8.36:0.2_0": "4. Dānavagga",
  "an8.36:0.3_0": "Puññakiriyavatthusutta",
  "an8.36:1.1_0": "“Tīṇimāni, bhikkhave, puññakiriyavatthūni.",
  "an8.36:1.2_0": "Katamāni tīṇi?",
  "an8.36:1.3_0": "Dānamayaṁ puññakiriyavatthu, sīlamayaṁ puññakiriyavatthu, bhāvanāmayaṁ puññakiriyavatthu.",
  "an8.36:2.1_0": "Idha,",
  "an8.36:2.1_1": "bhikkhave,",
  "an8.36:2.1_2": "ekaccassa dānamayaṁ puññakiriyavatthu parittaṁ kataṁ hoti,",
  "an8.36:2.1_3": "sīlamayaṁ puññakiriyavatthu parittaṁ kataṁ hoti,",
  "an8.36:2.1_4": "bhāvanāmayaṁ puññakiriyavatthuṁ nābhisambhoti.",
  "an8.36:2.2_0": "So kāyassa bhedā paraṁ maraṇā manussadobhagyaṁ upapajjati.",
  "an8.36:3.1_0": "Idha pana,",
  "an8.36:3.1_1": "bhikkhave,",
  "an8.36:3.1_2": "ekaccassa dānamayaṁ puññakiriyavatthu mattaso kataṁ hoti,",
  "an8.36:3.1_3": "sīlamayaṁ puññakiriyavatthu mattaso kataṁ hoti,",
  "an8.36:3.1_4": "bhāvanāmayaṁ puññakiriyavatthuṁ nābhisambhoti.",
  "an8.36:3.2_0": "So kāyassa bhedā paraṁ maraṇā manussasobhagyaṁ upapajjati.",
  "an8.36:4.1_0": "Idha pana,",
  "an8.36:4.1_1": "bhikkhave,",
  "an8.36:4.1_2": "ekaccassa dānamayaṁ puññakiriyavatthu adhimattaṁ kataṁ hoti,",
  "an8.36:4.1_3": "sīlamayaṁ puññakiriyavatthu adhimattaṁ kataṁ hoti,",
  "an8.36:4.1_4": "bhāvanāmayaṁ puññakiriyavatthuṁ nābhisambhoti.",
  "an8.36:4.2_0": "So kāyassa bhedā paraṁ maraṇā cātumahārājikānaṁ devānaṁ sahabyataṁ upapajjati.",
  "an8.36:4.3_0": "Tatra,",
  "an8.36:4.3_1": "bhikkhave,",
  "an8.36:4.3_2": "cattāro mahārājāno dānamayaṁ puññakiriyavatthuṁ atirekaṁ karitvā,",
  "an8.36:4.3_3": "sīlamayaṁ puññakiriyavatthuṁ atirekaṁ karitvā,",
  "an8.36:4.3_4": "cātumahārājike deve dasahi ṭhānehi adhigaṇhanti—",
  "an8.36:4.4_0": "dibbena āyunā,",
  "an8.36:4.4_1": "dibbena vaṇṇena,",
  "an8.36:4.4_2": "dibbena sukhena,",
  "an8.36:4.4_3": "dibbena yasena,",
  "an8.36:4.4_4": "dibbena ādhipateyyena,",
  "an8.36:4.4_5": "dibbehi rūpehi,",
  "an8.36:4.4_6": "dibbehi saddehi,",
  "an8.36:4.4_7": "dibbehi gandhehi,",
  "an8.36:4.4_8": "dibbehi rasehi,",
  "an8.36:4.4_9": "dibbehi phoṭṭhabbehi.",
  "an8.36:5.1_0": "Idha pana,",
  "an8.36:5.1_1": "bhikkhave,",
  "an8.36:5.1_2": "ekaccassa dānamayaṁ puññakiriyavatthu adhimattaṁ kataṁ hoti,",
  "an8.36:5.1_3": "sīlamayaṁ puññakiriyavatthu adhimattaṁ kataṁ hoti,",
  "an8.36:5.1_4": "bhāvanāmayaṁ puññakiriyavatthuṁ nābhisambhoti.",
  "an8.36:5.2_0": "So kāyassa bhedā paraṁ maraṇā tāvatiṁsānaṁ devānaṁ sahabyataṁ upapajjati.",
  "an8.36:5.3_0": "Tatra,",
  "an8.36:5.3_1": "bhikkhave,",
  "an8.36:5.3_2": "sakko devānamindo dānamayaṁ puññakiriyavatthuṁ atirekaṁ karitvā sīlamayaṁ puññakiriyavatthuṁ atirekaṁ",
  "an8.36:5.3_3": "karitvā tāvatiṁse deve dasahi ṭhānehi adhigaṇhāti—",
  "an8.36:5.4_0": "dibbena āyunā …pe…",
  "an8.36:5.5_0": "dibbehi phoṭṭhabbehi.",
  "an8.36:6.1_0": "Idha pana,",
  "an8.36:6.1_1": "bhikkhave,",
  "an8.36:6.1_2": "ekaccassa dānamayaṁ puññakiriyavatthu adhimattaṁ kataṁ hoti,",
  "an8.36:6.1_3": "sīlamayaṁ puññakiriyavatthu adhimattaṁ kataṁ hoti,",
  "an8.36:6.1_4": "bhāvanāmayaṁ puññakiriyavatthuṁ nābhisambhoti.",
  "an8.36:6.2_0": "So kāyassa bhedā paraṁ maraṇā yāmānaṁ devānaṁ sahabyataṁ upapajjati.",
  "an8.36:6.3_0": "Tatra,",
  "an8.36:6.3_1": "bhikkhave,",
  "an8.36:6.3_2": "suyāmo devaputto dānamayaṁ puññakiriyavatthuṁ atirekaṁ karitvā,",
  "an8.36:6.3_3": "sīlamayaṁ puññakiriyavatthuṁ atirekaṁ karitvā,",
  "an8.36:6.3_4": "yāme deve dasahi ṭhānehi adhigaṇhāti—",
  "an8.36:6.4_0": "dibbena āyunā …pe…",
  "an8.36:6.5_0": "dibbehi phoṭṭhabbehi.",
  "an8.36:7.1_0": "Idha pana,",
  "an8.36:7.1_1": "bhikkhave,",
  "an8.36:7.1_2": "ekaccassa dānamayaṁ puññakiriyavatthu adhimattaṁ kataṁ hoti,",
  "an8.36:7.1_3": "sīlamayaṁ puññakiriyavatthu adhimattaṁ kataṁ hoti,",
  "an8.36:7.1_4": "bhāvanāmayaṁ puññakiriyavatthuṁ nābhisambhoti.",
  "an8.36:7.2_0": "So kāyassa bhedā paraṁ maraṇā tusitānaṁ devānaṁ sahabyataṁ upapajjati.",
  "an8.36:7.3_0": "Tatra,",
  "an8.36:7.3_1": "bhikkhave,",
  "an8.36:7.3_2": "santusito devaputto dānamayaṁ puññakiriyavatthuṁ atirekaṁ karitvā,",
  "an8.36:7.3_3": "sīlamayaṁ puññakiriyavatthuṁ atirekaṁ karitvā,",
  "an8.36:7.3_4": "tusite deve dasahi ṭhānehi adhigaṇhāti—",
  "an8.36:7.4_0": "dibbena āyunā …pe…",
  "an8.36:7.5_0": "dibbehi phoṭṭhabbehi.",
  "an8.36:8.1_0": "Idha pana,",
  "an8.36:8.1_1": "bhikkhave,",
  "an8.36:8.1_2": "ekaccassa dānamayaṁ puññakiriyavatthu adhimattaṁ kataṁ hoti,",
  "an8.36:8.1_3": "sīlamayaṁ puññakiriyavatthu adhimattaṁ kataṁ hoti,",
  "an8.36:8.1_4": "bhāvanāmayaṁ puññakiriyavatthuṁ nābhisambhoti.",
  "an8.36:8.2_0": "So kāyassa bhedā paraṁ maraṇā nimmānaratīnaṁ devānaṁ sahabyataṁ upapajjati.",
  "an8.36:8.3_0": "Tatra,",
  "an8.36:8.3_1": "bhikkhave,",
  "an8.36:8.3_2": "sunimmito devaputto dānamayaṁ puññakiriyavatthuṁ atirekaṁ karitvā,",
  "an8.36:8.3_3": "sīlamayaṁ puññakiriyavatthuṁ atirekaṁ karitvā,",
  "an8.36:8.3_4": "nimmānaratīdeve dasahi ṭhānehi adhigaṇhāti—",
  "an8.36:8.4_0": "dibbena āyunā …pe…",
  "an8.36:8.5_0": "dibbehi phoṭṭhabbehi.",
  "an8.36:9.1_0": "Idha pana,",
  "an8.36:9.1_1": "bhikkhave,",
  "an8.36:9.1_2": "ekaccassa dānamayaṁ puññakiriyavatthu adhimattaṁ kataṁ hoti,",
  "an8.36:9.1_3": "sīlamayaṁ puññakiriyavatthu adhimattaṁ kataṁ hoti,",
  "an8.36:9.1_4": "bhāvanāmayaṁ puññakiriyavatthuṁ nābhisambhoti.",
  "an8.36:9.2_0": "So kāyassa bhedā paraṁ maraṇā paranimmitavasavattīnaṁ devānaṁ sahabyataṁ upapajjati.",
  "an8.36:9.3_0": "Tatra,",
  "an8.36:9.3_1": "bhikkhave,",
  "an8.36:9.3_2": "vasavattī devaputto dānamayaṁ puññakiriyavatthuṁ atirekaṁ karitvā,",
  "an8.36:9.3_3": "sīlamayaṁ puññakiriyavatthuṁ atirekaṁ karitvā,",
  "an8.36:9.3_4": "paranimmitavasavattīdeve dasahi ṭhānehi adhigaṇhāti—",
  "an8.36:9.4_0": "dibbena āyunā,",
  "an8.36:9.4_1": "dibbena vaṇṇena,",
  "an8.36:9.4_2": "dibbena sukhena,",
  "an8.36:9.4_3": "dibbena yasena,",
  "an8.36:9.4_4": "dibbena ādhipateyyena,",
  "an8.36:9.4_5": "dibbehi rūpehi,",
  "an8.36:9.4_6": "dibbehi saddehi,",
  "an8.36:9.4_7": "dibbehi gandhehi,",
  "an8.36:9.4_8": "dibbehi rasehi,",
  "an8.36:9.4_9": "dibbehi phoṭṭhabbehi.",
  "an8.36:9.5_0": "Imāni kho, bhikkhave, tīṇi puññakiriyavatthūnī”ti.",
  "an8.36:9.6_0": "Chaṭṭhaṁ.",
  "an8.37:0.1_0": "Aṅguttara Nikāya 8.37",
  "an8.37:0.2_0": "4. Dānavagga",
  "an8.37:0.3_0": "Sappurisadānasutta",
  "an8.37:1.1_0": "“Aṭṭhimāni, bhikkhave, sappurisadānāni.",
  "an8.37:1.2_0": "Katamāni aṭṭha?",
  "an8.37:1.3_0": "Suciṁ deti,",
  "an8.37:1.3_1": "paṇītaṁ deti,",
  "an8.37:1.3_2": "kālena deti,",
  "an8.37:1.3_3": "kappiyaṁ deti,",
  "an8.37:1.3_4": "viceyya deti,",
  "an8.37:1.3_5": "abhiṇhaṁ deti,",
  "an8.37:1.3_6": "dadaṁ cittaṁ pasādeti,",
  "an8.37:1.3_7": "datvā attamano hoti.",
  "an8.37:1.4_0": "Imāni kho, bhikkhave, aṭṭha sappurisadānānīti.",
  "an8.37:2.1_0": "Suciṁ paṇītaṁ kālena,",
  "an8.37:2.2_0": "kappiyaṁ pānabhojanaṁ;",
  "an8.37:2.3_0": "Abhiṇhaṁ dadāti dānaṁ,",
  "an8.37:2.4_0": "sukhettesu brahmacārisu.",
  "an8.37:3.1_0": "Neva vippaṭisārissa,",
  "an8.37:3.2_0": "cajitvā āmisaṁ bahuṁ;",
  "an8.37:3.3_0": "Evaṁ dinnāni dānāni,",
  "an8.37:3.4_0": "vaṇṇayanti vipassino.",
  "an8.37:4.1_0": "Evaṁ yajitvā medhāvī,",
  "an8.37:4.2_0": "saddho muttena cetasā;",
  "an8.37:4.3_0": "Abyābajjhaṁ sukhaṁ lokaṁ,",
  "an8.37:4.4_0": "paṇḍito upapajjatī”ti.",
  "an8.37:4.5_0": "Sattamaṁ.",
  "an8.38:0.1_0": "Aṅguttara Nikāya 8.38",
  "an8.38:0.2_0": "4. Dānavagga",
  "an8.38:0.3_0": "Sappurisasutta",
  "an8.38:1.1_0": "“Sappuriso, bhikkhave, kule jāyamāno bahuno janassa atthāya hitāya sukhāya hoti—",
  "an8.38:1.2_0": "mātāpitūnaṁ atthāya hitāya sukhāya hoti,",
  "an8.38:1.2_1": "puttadārassa atthāya hitāya sukhāya hoti,",
  "an8.38:1.2_2": "dāsakammakaraporisassa atthāya hitāya sukhāya hoti,",
  "an8.38:1.2_3": "mittāmaccānaṁ atthāya hitāya sukhāya hoti,",
  "an8.38:1.2_4": "pubbapetānaṁ atthāya hitāya sukhāya hoti,",
  "an8.38:1.2_5": "rañño atthāya hitāya sukhāya hoti,",
  "an8.38:1.2_6": "devatānaṁ atthāya hitāya sukhāya hoti,",
  "an8.38:1.2_7": "samaṇabrāhmaṇānaṁ atthāya hitāya sukhāya hoti.",
  "an8.38:2.1_0": "Seyyathāpi, bhikkhave, mahāmegho sabbasassāni sampādento bahuno janassa atthāya hitāya sukhāya hoti;",
  "an8.38:2.2_0": "evamevaṁ kho, bhikkhave, sappuriso kule jāyamāno bahuno janassa atthāya hitāya sukhāya hoti—",
  "an8.38:2.3_0": "mātāpitūnaṁ atthāya hitāya sukhāya hoti,",
  "an8.38:2.3_1": "puttadārassa atthāya hitāya sukhāya hoti,",
  "an8.38:2.3_2": "dāsakammakaraporisassa atthāya hitāya sukhāya hoti,",
  "an8.38:2.3_3": "mittāmaccānaṁ atthāya hitāya sukhāya hoti,",
  "an8.38:2.3_4": "pubbapetānaṁ atthāya hitāya sukhāya hoti,",
  "an8.38:2.3_5": "rañño atthāya hitāya sukhāya hoti,",
  "an8.38:2.3_6": "devatānaṁ atthāya hitāya sukhāya hoti,",
  "an8.38:2.3_7": "samaṇabrāhmaṇānaṁ atthāya hitāya sukhāya hotīti.",
  "an8.38:3.1_0": "Bahūnaṁ vata atthāya,",
  "an8.38:3.2_0": "sappañño gharamāvasaṁ;",
  "an8.38:3.3_0": "Mātaraṁ pitaraṁ pubbe,",
  "an8.38:3.4_0": "rattindivamatandito.",
  "an8.38:4.1_0": "Pūjeti sahadhammena,",
  "an8.38:4.2_0": "pubbekatamanussaraṁ;",
  "an8.38:4.3_0": "Anāgāre pabbajite,",
  "an8.38:4.4_0": "apace brahmacārayo.",
  "an8.38:5.1_0": "Niviṭṭhasaddho pūjeti,",
  "an8.38:5.2_0": "ñatvā dhamme ca pesalo;",
  "an8.38:5.3_0": "Rañño hito devahito,",
  "an8.38:5.4_0": "ñātīnaṁ sakhinaṁ hito.",
  "an8.38:6.1_0": "Sabbesaṁ so hito hoti,",
  "an8.38:6.2_0": "saddhamme suppatiṭṭhito;",
  "an8.38:6.3_0": "Vineyya maccheramalaṁ,",
  "an8.38:6.4_0": "sa lokaṁ bhajate sivan”ti.",
  "an8.38:6.5_0": "Aṭṭhamaṁ.",
  "an8.39:0.1_0": "Aṅguttara Nikāya 8.39",
  "an8.39:0.2_0": "4. Dānavagga",
  "an8.39:0.3_0": "Abhisandasutta",
  "an8.39:1.1_0": "“Aṭṭhime,",
  "an8.39:1.1_1": "bhikkhave,",
  "an8.39:1.1_2": "puññābhisandā kusalābhisandā sukhassāhārā sovaggikā sukhavipākā saggasaṁvattanikā,",
  "an8.39:1.1_3": "iṭṭhāya kantāya manāpāya hitāya sukhāya saṁvattanti.",
  "an8.39:1.2_0": "Katame aṭṭha?",
  "an8.39:1.3_0": "Idha, bhikkhave, ariyasāvako buddhaṁ saraṇaṁ gato hoti.",
  "an8.39:1.4_0": "Ayaṁ,",
  "an8.39:1.4_1": "bhikkhave,",
  "an8.39:1.4_2": "paṭhamo puññābhisando kusalābhisando sukhassāhāro sovaggiko sukhavipāko saggasaṁvattaniko,",
  "an8.39:1.4_3": "iṭṭhāya kantāya manāpāya hitāya sukhāya saṁvattati.",
  "an8.39:2.1_0": "Puna caparaṁ, bhikkhave, ariyasāvako dhammaṁ saraṇaṁ gato hoti.",
  "an8.39:2.2_0": "Ayaṁ, bhikkhave, dutiyo puññābhisando …pe… saṁvattati.",
  "an8.39:3.1_0": "Puna caparaṁ, bhikkhave, ariyasāvako saṅghaṁ saraṇaṁ gato hoti.",
  "an8.39:3.2_0": "Ayaṁ,",
  "an8.39:3.2_1": "bhikkhave,",
  "an8.39:3.2_2": "tatiyo puññābhisando kusalābhisando sukhassāhāro sovaggiko sukhavipāko saggasaṁvattaniko,",
  "an8.39:3.2_3": "iṭṭhāya kantāya manāpāya hitāya sukhāya saṁvattati.",
  "an8.39:3.3_0": "Pañcimāni,",
  "an8.39:3.3_1": "bhikkhave,",
  "an8.39:3.3_2": "dānāni mahādānāni aggaññāni rattaññāni vaṁsaññāni porāṇāni asaṅkiṇṇāni asaṅkiṇṇapubbāni,",
  "an8.39:3.3_3": "na saṅkiyanti na saṅkiyissanti,",
  "an8.39:3.3_4": "appaṭikuṭṭhāni samaṇehi brāhmaṇehi viññūhi.",
  "an8.39:3.4_0": "Katamāni pañca?",
  "an8.39:3.5_0": "Idha, bhikkhave, ariyasāvako pāṇātipātaṁ pahāya pāṇātipātā paṭivirato hoti.",
  "an8.39:3.6_0": "Pāṇātipātā paṭivirato,",
  "an8.39:3.6_1": "bhikkhave,",
  "an8.39:3.6_2": "ariyasāvako aparimāṇānaṁ sattānaṁ abhayaṁ deti,",
  "an8.39:3.6_3": "averaṁ deti,",
  "an8.39:3.6_4": "abyābajjhaṁ deti.",
  "an8.39:3.7_0": "Aparimāṇānaṁ sattānaṁ abhayaṁ datvā averaṁ datvā abyābajjhaṁ datvā aparimāṇassa abhayassa averassa abyābajjhassa bhāgī hoti.",
  "an8.39:3.8_0": "Idaṁ,",
  "an8.39:3.8_1": "bhikkhave,",
  "an8.39:3.8_2": "paṭhamaṁ dānaṁ mahādānaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ,",
  "an8.39:3.8_3": "na saṅkiyati na saṅkiyissati,",
  "an8.39:3.8_4": "appaṭikuṭṭhaṁ samaṇehi brāhmaṇehi viññūhi.",
  "an8.39:3.9_0": "Ayaṁ,",
  "an8.39:3.9_1": "bhikkhave,",
  "an8.39:3.9_2": "catuttho puññābhisando kusalābhisando sukhassāhāro sovaggiko sukhavipāko saggasaṁvattaniko,",
  "an8.39:3.9_3": "iṭṭhāya kantāya manāpāya hitāya sukhāya saṁvattati.",
  "an8.39:4.1_0": "Puna caparaṁ, bhikkhave, ariyasāvako adinnādānaṁ pahāya adinnādānā paṭivirato hoti …pe…",
  "an8.39:5.1_0": "kāmesumicchācāraṁ pahāya kāmesumicchācārā paṭivirato hoti …pe…",
  "an8.39:6.1_0": "musāvādaṁ pahāya musāvādā paṭivirato hoti …pe…",
  "an8.39:7.1_0": "surāmerayamajjapamādaṭṭhānaṁ pahāya surāmerayamajjapamādaṭṭhānā paṭivirato hoti.",
  "an8.39:7.2_0": "Surāmerayamajjapamādaṭṭhānā paṭivirato,",
  "an8.39:7.2_1": "bhikkhave,",
  "an8.39:7.2_2": "ariyasāvako aparimāṇānaṁ sattānaṁ abhayaṁ deti averaṁ deti abyābajjhaṁ deti.",
  "an8.39:7.3_0": "Aparimāṇānaṁ sattānaṁ abhayaṁ datvā averaṁ datvā abyābajjhaṁ datvā,",
  "an8.39:7.3_1": "aparimāṇassa abhayassa averassa abyābajjhassa bhāgī hoti.",
  "an8.39:7.4_0": "Idaṁ,",
  "an8.39:7.4_1": "bhikkhave,",
  "an8.39:7.4_2": "pañcamaṁ dānaṁ mahādānaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ,",
  "an8.39:7.4_3": "na saṅkiyati na saṅkiyissati,",
  "an8.39:7.4_4": "appaṭikuṭṭhaṁ samaṇehi brāhmaṇehi viññūhi.",
  "an8.39:7.5_0": "Ayaṁ kho,",
  "an8.39:7.5_1": "bhikkhave,",
  "an8.39:7.5_2": "aṭṭhamo puññābhisando kusalābhisando sukhassāhāro sovaggiko sukhavipāko saggasaṁvattaniko,",
  "an8.39:7.5_3": "iṭṭhāya kantāya manāpāya hitāya sukhāya saṁvattati.",
  "an8.39:8.1_0": "Ime kho,",
  "an8.39:8.1_1": "bhikkhave,",
  "an8.39:8.1_2": "aṭṭha puññābhisandā kusalābhisandā sukhassāhārā sovaggikā sukhavipākā saggasaṁvattanikā,",
  "an8.39:8.1_3": "iṭṭhāya kantāya manāpāya hitāya sukhāya saṁvattantī”ti.",
  "an8.39:8.2_0": "Navamaṁ.",
  "an8.40:0.1_0": "Aṅguttara Nikāya 8.40",
  "an8.40:0.2_0": "4. Dānavagga",
  "an8.40:0.3_0": "Duccaritavipākasutta",
  "an8.40:1.1_0": "“Pāṇātipāto,",
  "an8.40:1.1_1": "bhikkhave,",
  "an8.40:1.1_2": "āsevito bhāvito bahulīkato nirayasaṁvattaniko tiracchānayonisaṁvattaniko pettivisayasaṁvattaniko.",
  "an8.40:1.2_0": "Yo sabbalahuso pāṇātipātassa vipāko, manussabhūtassa appāyukasaṁvattaniko hoti.",
  "an8.40:2.1_0": "Adinnādānaṁ,",
  "an8.40:2.1_1": "bhikkhave,",
  "an8.40:2.1_2": "āsevitaṁ bhāvitaṁ bahulīkataṁ nirayasaṁvattanikaṁ tiracchānayonisaṁvattanikaṁ pettivisayasaṁvattanikaṁ.",
  "an8.40:2.2_0": "Yo sabbalahuso adinnādānassa vipāko, manussabhūtassa bhogabyasanasaṁvattaniko hoti.",
  "an8.40:3.1_0": "Kāmesumicchācāro,",
  "an8.40:3.1_1": "bhikkhave,",
  "an8.40:3.1_2": "āsevito bhāvito bahulīkato nirayasaṁvattaniko tiracchānayonisaṁvattaniko pettivisayasaṁvattaniko.",
  "an8.40:3.2_0": "Yo sabbalahuso kāmesumicchācārassa vipāko, manussabhūtassa sapattaverasaṁvattaniko hoti.",
  "an8.40:4.1_0": "Musāvādo,",
  "an8.40:4.1_1": "bhikkhave,",
  "an8.40:4.1_2": "āsevito bhāvito bahulīkato nirayasaṁvattaniko tiracchānayonisaṁvattaniko pettivisayasaṁvattaniko.",
  "an8.40:4.2_0": "Yo sabbalahuso musāvādassa vipāko, manussabhūtassa abhūtabbhakkhānasaṁvattaniko hoti.",
  "an8.40:5.1_0": "Pisuṇā,",
  "an8.40:5.1_1": "bhikkhave,",
  "an8.40:5.1_2": "vācā āsevitā bhāvitā bahulīkatā nirayasaṁvattanikā tiracchānayonisaṁvattanikā pettivisayasaṁvattanikā.",
  "an8.40:5.2_0": "Yo sabbalahuso pisuṇāya vācāya vipāko, manussabhūtassa mittehi bhedanasaṁvattaniko hoti.",
  "an8.40:6.1_0": "Pharusā,",
  "an8.40:6.1_1": "bhikkhave,",
  "an8.40:6.1_2": "vācā āsevitā bhāvitā bahulīkatā nirayasaṁvattanikā tiracchānayonisaṁvattanikā pettivisayasaṁvattanikā.",
  "an8.40:6.2_0": "Yo sabbalahuso pharusāya vācāya vipāko, manussabhūtassa amanāpasaddasaṁvattaniko hoti.",
  "an8.40:7.1_0": "Samphappalāpo,",
  "an8.40:7.1_1": "bhikkhave,",
  "an8.40:7.1_2": "āsevito bhāvito bahulīkato nirayasaṁvattaniko tiracchānayonisaṁvattaniko pettivisayasaṁvattaniko.",
  "an8.40:7.2_0": "Yo sabbalahuso samphappalāpassa vipāko, manussabhūtassa anādeyyavācāsaṁvattaniko hoti.",
  "an8.40:8.1_0": "Surāmerayapānaṁ,",
  "an8.40:8.1_1": "bhikkhave,",
  "an8.40:8.1_2": "āsevitaṁ bhāvitaṁ bahulīkataṁ nirayasaṁvattanikaṁ tiracchānayonisaṁvattanikaṁ pettivisayasaṁvattanikaṁ.",
  "an8.40:8.2_0": "Yo sabbalahuso surāmerayapānassa vipāko, manussabhūtassa ummattakasaṁvattaniko hotī”ti.",
  "an8.40:8.3_0": "Dasamaṁ.",
  "an8.40:8.4_0": "Dānavaggo catuttho.",
  "an8.40:9.0_0": "Tassuddānaṁ",
  "an8.40:9.1_0": "Dve dānāni vatthuñca,",
  "an8.40:9.2_0": "khettaṁ dānūpapattiyo;",
  "an8.40:9.3_0": "Kiriyaṁ dve sappurisā,",
  "an8.40:9.4_0": "abhisando vipāko cāti.",
  "an8.41:0.1_0": "Aṅguttara Nikāya 8.41",
  "an8.41:0.2_0": "5. Uposathavagga",
  "an8.41:0.3_0": "Saṅkhittūposathasutta",
  "an8.41:1.1_0": "Evaṁ me sutaṁ—",
  "an8.41:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an8.41:1.3_0": "Tatra kho bhagavā bhikkhū āmantesi:",
  "an8.41:1.4_0": "“bhikkhavo”ti.",
  "an8.41:1.5_0": "“Bhadante”ti te bhikkhū bhagavato paccassosuṁ.",
  "an8.41:1.6_0": "Bhagavā etadavoca:",
  "an8.41:2.1_0": "“Aṭṭhaṅgasamannāgato,",
  "an8.41:2.1_1": "bhikkhave,",
  "an8.41:2.1_2": "uposatho upavuttho mahapphalo hoti mahānisaṁso mahājutiko mahāvipphāro.",
  "an8.41:2.2_0": "Kathaṁ upavuttho ca,",
  "an8.41:2.2_1": "bhikkhave,",
  "an8.41:2.2_2": "aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro?",
  "an8.41:2.3_0": "Idha, bhikkhave, ariyasāvako iti paṭisañcikkhati:",
  "an8.41:2.4_0": "‘yāvajīvaṁ arahanto pāṇātipātaṁ pahāya pāṇātipātā paṭiviratā nihitadaṇḍā nihitasatthā lajjī dayāpannā,",
  "an8.41:2.4_1": "sabbapāṇabhūtahitānukampino viharanti.",
  "an8.41:2.5_0": "Ahampajja imañca rattiṁ imañca divasaṁ pāṇātipātaṁ pahāya pāṇātipātā paṭivirato nihitadaṇḍo nihitasattho lajjī dayāpanno,",
  "an8.41:2.5_1": "sabbapāṇabhūtahitānukampī viharāmi.",
  "an8.41:2.6_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.41:2.7_0": "Iminā paṭhamena aṅgena samannāgato hoti.",
  "an8.41:3.1_0": "‘Yāvajīvaṁ arahanto adinnādānaṁ pahāya adinnādānā paṭiviratā dinnādāyī dinnapāṭikaṅkhī,",
  "an8.41:3.1_1": "athenena sucibhūtena attanā viharanti.",
  "an8.41:3.2_0": "Ahampajja imañca rattiṁ imañca divasaṁ adinnādānaṁ pahāya adinnādānā paṭivirato dinnādāyī dinnapāṭikaṅkhī,",
  "an8.41:3.2_1": "athenena sucibhūtena attanā viharāmi.",
  "an8.41:3.3_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.41:3.4_0": "Iminā dutiyena aṅgena samannāgato hoti.",
  "an8.41:4.1_0": "‘Yāvajīvaṁ arahanto abrahmacariyaṁ pahāya brahmacārino ārācārino viratā methunā gāmadhammā.",
  "an8.41:4.2_0": "Ahampajja imañca rattiṁ imañca divasaṁ abrahmacariyaṁ pahāya brahmacārī ārācārī virato methunā gāmadhammā.",
  "an8.41:4.3_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.41:4.4_0": "Iminā tatiyena aṅgena samannāgato hoti.",
  "an8.41:5.1_0": "‘Yāvajīvaṁ arahanto musāvādaṁ pahāya musāvādā paṭiviratā saccavādino saccasandhā thetā paccayikā avisaṁvādako lokassa.",
  "an8.41:5.2_0": "Ahampajja imañca rattiṁ imañca divasaṁ musāvādaṁ pahāya musāvādā paṭivirato saccavādī saccasandho theto paccayiko avisaṁvādako lokassa.",
  "an8.41:5.3_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.41:5.4_0": "Iminā catutthena aṅgena samannāgato hoti.",
  "an8.41:6.1_0": "‘Yāvajīvaṁ arahanto surāmerayamajjapamādaṭṭhānaṁ pahāya surāmerayamajjapamādaṭṭhānā paṭiviratā.",
  "an8.41:6.2_0": "Ahampajja imañca rattiṁ imañca divasaṁ surāmerayamajjapamādaṭṭhānaṁ pahāya surāmerayamajjapamādaṭṭhānā paṭivirato.",
  "an8.41:6.3_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.41:6.4_0": "Iminā pañcamena aṅgena samannāgato hoti.",
  "an8.41:7.1_0": "‘Yāvajīvaṁ arahanto ekabhattikā rattūparatā viratā vikālabhojanā.",
  "an8.41:7.2_0": "Ahampajja imañca rattiṁ imañca divasaṁ ekabhattiko rattūparato virato vikālabhojanā.",
  "an8.41:7.3_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.41:7.4_0": "Iminā chaṭṭhena aṅgena samannāgato hoti.",
  "an8.41:8.1_0": "‘Yāvajīvaṁ arahanto naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānaṁ pahāya",
  "an8.41:8.1_1": "naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānā paṭiviratā.",
  "an8.41:8.2_0": "Ahampajja imañca rattiṁ imañca divasaṁ naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānaṁ",
  "an8.41:8.2_1": "pahāya naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānā paṭivirato.",
  "an8.41:8.3_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.41:8.4_0": "Iminā sattamena aṅgena samannāgato hoti.",
  "an8.41:9.1_0": "‘Yāvajīvaṁ arahanto uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ kappenti—mañcake vā tiṇasanthārake vā.",
  "an8.41:9.2_0": "Ahampajja imañca rattiṁ imañca divasaṁ uccāsayanamahāsayanaṁ pahāya uccāsayanamahāsayanā paṭivirato nīcaseyyaṁ kappemi—mañcake vā tiṇasanthārake vā.",
  "an8.41:9.3_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.41:9.4_0": "Iminā aṭṭhamena aṅgena samannāgato hoti.",
  "an8.41:10.1_0": "Evaṁ upavuttho kho,",
  "an8.41:10.1_1": "bhikkhave,",
  "an8.41:10.1_2": "aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro”ti.",
  "an8.41:10.2_0": "Paṭhamaṁ.",
  "an8.42:0.1_0": "Aṅguttara Nikāya 8.42",
  "an8.42:0.2_0": "5. Uposathavagga",
  "an8.42:0.3_0": "Vitthatūposathasutta",
  "an8.42:1.1_0": "“Aṭṭhaṅgasamannāgato,",
  "an8.42:1.1_1": "bhikkhave,",
  "an8.42:1.1_2": "uposatho upavuttho mahapphalo hoti mahānisaṁso mahājutiko mahāvipphāro.",
  "an8.42:1.2_0": "Kathaṁ upavuttho ca,",
  "an8.42:1.2_1": "bhikkhave,",
  "an8.42:1.2_2": "aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro?",
  "an8.42:1.3_0": "Idha, bhikkhave, ariyasāvako iti paṭisañcikkhati:",
  "an8.42:1.4_0": "‘yāvajīvaṁ arahanto pāṇātipātaṁ pahāya pāṇātipātā paṭiviratā nihitadaṇḍā nihitasatthā lajjī dayāpannā,",
  "an8.42:1.4_1": "sabbapāṇabhūtahitānukampino viharanti.",
  "an8.42:1.5_0": "Ahampajja imañca rattiṁ imañca divasaṁ pāṇātipātaṁ pahāya pāṇātipātā paṭivirato nihitadaṇḍo nihitasattho lajjī dayāpanno,",
  "an8.42:1.5_1": "sabbapāṇabhūtahitānukampī viharāmi.",
  "an8.42:1.6_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.42:1.7_0": "Iminā paṭhamena aṅgena samannāgato hoti …pe….",
  "an8.42:2.1_0": "‘Yāvajīvaṁ arahanto uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ kappenti—mañcake vā tiṇasanthārake vā.",
  "an8.42:2.2_0": "Ahampajja imañca rattiṁ imañca divasaṁ uccāsayanamahāsayanaṁ pahāya uccāsayanamahāsayanā paṭivirato nīcaseyyaṁ kappemi—mañcake vā tiṇasanthārake vā.",
  "an8.42:2.3_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.42:2.4_0": "Iminā aṭṭhamena aṅgena samannāgato hoti.",
  "an8.42:2.5_0": "Evaṁ upavuttho kho,",
  "an8.42:2.5_1": "bhikkhave,",
  "an8.42:2.5_2": "aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro.",
  "an8.42:3.1_0": "Kīvamahapphalo hoti kīvamahānisaṁso kīvamahājutiko kīvamahāvipphāro?",
  "an8.42:3.2_0": "Seyyathāpi,",
  "an8.42:3.2_1": "bhikkhave,",
  "an8.42:3.2_2": "yo imesaṁ soḷasannaṁ mahājanapadānaṁ pahūtarattaratanānaṁ issariyādhipaccaṁ rajjaṁ kāreyya,",
  "an8.42:3.2_3": "seyyathidaṁ—",
  "an8.42:3.3_0": "aṅgānaṁ magadhānaṁ kāsīnaṁ kosalānaṁ vajjīnaṁ mallānaṁ cetīnaṁ vaṅgānaṁ kurūnaṁ pañcālānaṁ macchānaṁ",
  "an8.42:3.3_1": "sūrasenānaṁ assakānaṁ avantīnaṁ gandhārānaṁ kambojānaṁ,",
  "an8.42:3.3_2": "aṭṭhaṅgasamannāgatassa uposathassa etaṁ kalaṁ nāgghati soḷasiṁ.",
  "an8.42:3.4_0": "Taṁ kissa hetu?",
  "an8.42:3.5_0": "Kapaṇaṁ, bhikkhave, mānusakaṁ rajjaṁ dibbaṁ sukhaṁ upanidhāya.",
  "an8.42:4.1_0": "Yāni, bhikkhave, mānusakāni paññāsa vassāni, cātumahārājikānaṁ devānaṁ eso eko rattindivo.",
  "an8.42:4.2_0": "Tāya rattiyā tiṁsarattiyo māso.",
  "an8.42:4.3_0": "Tena māsena dvādasamāsiyo saṁvaccharo.",
  "an8.42:4.4_0": "Tena saṁvaccharena dibbāni pañca vassasatāni cātumahārājikānaṁ devānaṁ āyuppamāṇaṁ.",
  "an8.42:4.5_0": "Ṭhānaṁ kho panetaṁ,",
  "an8.42:4.5_1": "bhikkhave,",
  "an8.42:4.5_2": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ",
  "an8.42:4.5_3": "maraṇā cātumahārājikānaṁ devānaṁ sahabyataṁ upapajjeyya.",
  "an8.42:4.6_0": "Idaṁ kho panetaṁ, bhikkhave, sandhāya bhāsitaṁ:",
  "an8.42:4.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’.",
  "an8.42:5.1_0": "Yāni, bhikkhave, mānusakāni vassasatāni, tāvatiṁsānaṁ devānaṁ eso eko rattindivo.",
  "an8.42:5.2_0": "Tāya rattiyā tiṁsarattiyo māso.",
  "an8.42:5.3_0": "Tena māsena dvādasamāsiyo saṁvaccharo.",
  "an8.42:5.4_0": "Tena saṁvaccharena dibbaṁ vassasahassaṁ tāvatiṁsānaṁ devānaṁ āyuppamāṇaṁ.",
  "an8.42:5.5_0": "Ṭhānaṁ kho panetaṁ,",
  "an8.42:5.5_1": "bhikkhave,",
  "an8.42:5.5_2": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ",
  "an8.42:5.5_3": "maraṇā tāvatiṁsānaṁ devānaṁ sahabyataṁ upapajjeyya.",
  "an8.42:5.6_0": "Idaṁ kho panetaṁ, bhikkhave, sandhāya bhāsitaṁ:",
  "an8.42:5.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’.",
  "an8.42:6.1_0": "Yāni, bhikkhave, mānusakāni dve vassasatāni, yāmānaṁ devānaṁ eso eko rattindivo.",
  "an8.42:6.2_0": "Tāya rattiyā tiṁsarattiyo māso.",
  "an8.42:6.3_0": "Tena māsena dvādasamāsiyo saṁvaccharo.",
  "an8.42:6.4_0": "Tena saṁvaccharena dibbāni dve vassasahassāni yāmānaṁ devānaṁ āyuppamāṇaṁ.",
  "an8.42:6.5_0": "Ṭhānaṁ kho panetaṁ,",
  "an8.42:6.5_1": "bhikkhave,",
  "an8.42:6.5_2": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ maraṇā yāmānaṁ devānaṁ sahabyataṁ upapajjeyya.",
  "an8.42:6.6_0": "Idaṁ kho panetaṁ, bhikkhave, sandhāya bhāsitaṁ:",
  "an8.42:6.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’.",
  "an8.42:7.1_0": "Yāni, bhikkhave, mānusakāni cattāri vassasatāni, tusitānaṁ devānaṁ eso eko rattindivo.",
  "an8.42:7.2_0": "Tāya rattiyā tiṁsarattiyo māso.",
  "an8.42:7.3_0": "Tena māsena dvādasamāsiyo saṁvaccharo.",
  "an8.42:7.4_0": "Tena saṁvaccharena dibbāni cattāri vassasahassāni tusitānaṁ devānaṁ āyuppamāṇaṁ.",
  "an8.42:7.5_0": "Ṭhānaṁ kho panetaṁ,",
  "an8.42:7.5_1": "bhikkhave,",
  "an8.42:7.5_2": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ",
  "an8.42:7.5_3": "maraṇā tusitānaṁ devānaṁ sahabyataṁ upapajjeyya.",
  "an8.42:7.6_0": "Idaṁ kho panetaṁ, bhikkhave, sandhāya bhāsitaṁ:",
  "an8.42:7.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’.",
  "an8.42:8.1_0": "Yāni, bhikkhave, mānusakāni aṭṭha vassasatāni, nimmānaratīnaṁ devānaṁ eso eko rattindivo.",
  "an8.42:8.2_0": "Tāya rattiyā tiṁsarattiyo māso.",
  "an8.42:8.3_0": "Tena māsena dvādasamāsiyo saṁvaccharo.",
  "an8.42:8.4_0": "Tena saṁvaccharena dibbāni aṭṭha vassasahassāni nimmānaratīnaṁ devānaṁ āyuppamāṇaṁ.",
  "an8.42:8.5_0": "Ṭhānaṁ kho panetaṁ,",
  "an8.42:8.5_1": "bhikkhave,",
  "an8.42:8.5_2": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ",
  "an8.42:8.5_3": "maraṇā nimmānaratīnaṁ devānaṁ sahabyataṁ upapajjeyya.",
  "an8.42:8.6_0": "Idaṁ kho panetaṁ, bhikkhave, sandhāya bhāsitaṁ:",
  "an8.42:8.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’.",
  "an8.42:9.1_0": "Yāni, bhikkhave, mānusakāni soḷasa vassasatāni, paranimmitavasavattīnaṁ devānaṁ eso eko rattindivo.",
  "an8.42:9.2_0": "Tāya rattiyā tiṁsarattiyo māso.",
  "an8.42:9.3_0": "Tena māsena dvādasamāsiyo saṁvaccharo.",
  "an8.42:9.4_0": "Tena saṁvaccharena dibbāni soḷasa vassasahassāni paranimmitavasavattīnaṁ devānaṁ āyuppamāṇaṁ.",
  "an8.42:9.5_0": "Ṭhānaṁ kho panetaṁ,",
  "an8.42:9.5_1": "bhikkhave,",
  "an8.42:9.5_2": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ",
  "an8.42:9.5_3": "maraṇā paranimmitavasavattīnaṁ devānaṁ sahabyataṁ upapajjeyya.",
  "an8.42:9.6_0": "Idaṁ kho panetaṁ, bhikkhave, sandhāya bhāsitaṁ:",
  "an8.42:9.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāyā’ti.",
  "an8.42:10.1_0": "Pāṇaṁ na haññe na cadinnamādiye,",
  "an8.42:10.2_0": "Musā na bhāse na ca majjapo siyā;",
  "an8.42:10.3_0": "Abrahmacariyā virameyya methunā,",
  "an8.42:10.4_0": "Rattiṁ na bhuñjeyya vikālabhojanaṁ.",
  "an8.42:11.1_0": "Mālaṁ na dhāre na ca gandhamācare,",
  "an8.42:11.2_0": "Mañce chamāyaṁ va sayetha santhate;",
  "an8.42:11.3_0": "Etañhi aṭṭhaṅgikamāhuposathaṁ,",
  "an8.42:11.4_0": "Buddhena dukkhantagunā pakāsitaṁ.",
  "an8.42:12.1_0": "Cando ca suriyo ca ubho sudassanā,",
  "an8.42:12.2_0": "Obhāsayaṁ anupariyanti yāvatā;",
  "an8.42:12.3_0": "Tamonudā te pana antalikkhagā,",
  "an8.42:12.4_0": "Nabhe pabhāsanti disāvirocanā.",
  "an8.42:13.1_0": "Etasmiṁ yaṁ vijjati antare dhanaṁ,",
  "an8.42:13.2_0": "Muttā maṇi veḷuriyañca bhaddakaṁ;",
  "an8.42:13.3_0": "Siṅgīsuvaṇṇaṁ atha vāpi kañcanaṁ,",
  "an8.42:13.4_0": "Yaṁ jātarūpaṁ haṭakanti vuccati.",
  "an8.42:14.1_0": "Aṭṭhaṅgupetassa uposathassa,",
  "an8.42:14.2_0": "Kalampi te nānubhavanti soḷasiṁ;",
  "an8.42:14.3_0": "Candappabhā tāragaṇā ca sabbe.",
  "an8.42:15.1_0": "Tasmā hi nārī ca naro ca sīlavā,",
  "an8.42:15.2_0": "Aṭṭhaṅgupetaṁ upavassuposathaṁ;",
  "an8.42:15.3_0": "Puññāni katvāna sukhudrayāni,",
  "an8.42:15.4_0": "Aninditā saggamupenti ṭhānan”ti.",
  "an8.42:15.5_0": "Dutiyaṁ.",
  "an8.43:0.1_0": "Aṅguttara Nikāya 8.43",
  "an8.43:0.2_0": "5. Uposathavagga",
  "an8.43:0.3_0": "Visākhāsutta",
  "an8.43:1.1_0": "Ekaṁ samayaṁ bhagavā sāvatthiyaṁ viharati pubbārāme migāramātupāsāde.",
  "an8.43:1.2_0": "Atha kho visākhā migāramātā yena bhagavā tenupasaṅkami;",
  "an8.43:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.43:1.2_2": "Ekamantaṁ nisinnaṁ kho visākhaṁ migāramātaraṁ bhagavā etadavoca:",
  "an8.43:1.3_0": "“aṭṭhaṅgasamannāgato kho, visākhe,",
  "an8.43:1.3_1": "uposatho upavuttho mahapphalo hoti mahānisaṁso mahājutiko mahāvipphāro.",
  "an8.43:1.4_0": "Kathaṁ upavuttho ca, visākhe,",
  "an8.43:1.4_1": "aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro?",
  "an8.43:1.5_0": "Idha, visākhe, ariyasāvako iti paṭisañcikkhati:",
  "an8.43:1.6_0": "‘yāvajīvaṁ arahanto pāṇātipātaṁ pahāya pāṇātipātā paṭiviratā nihitadaṇḍā nihitasatthā lajjī dayāpannā,",
  "an8.43:1.6_1": "sabbapāṇabhūtahitānukampino viharanti.",
  "an8.43:1.7_0": "Ahampajja imañca rattiṁ imañca divasaṁ pāṇātipātaṁ pahāya pāṇātipātā paṭivirato nihitadaṇḍo nihitasattho lajjī dayāpanno,",
  "an8.43:1.7_1": "sabbapāṇabhūtahitānukampī viharāmi.",
  "an8.43:1.8_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.43:1.9_0": "Iminā paṭhamena aṅgena samannāgato hoti …pe….",
  "an8.43:2.1_0": "‘Yāvajīvaṁ arahanto uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ kappenti—mañcake vā tiṇasanthārake vā.",
  "an8.43:2.2_0": "Ahampajja imañca rattiṁ imañca divasaṁ uccāsayanamahāsayanaṁ pahāya uccāsayanamahāsayanā paṭivirato nīcaseyyaṁ kappemi—mañcake vā tiṇasanthārake vā.",
  "an8.43:2.3_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.43:2.4_0": "Iminā aṭṭhamena aṅgena samannāgato hoti.",
  "an8.43:2.5_0": "Evaṁ upavuttho kho, visākhe,",
  "an8.43:2.5_1": "aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro.",
  "an8.43:3.1_0": "Kīvamahapphalo hoti, kīvamahānisaṁso, kīvamahājutiko, kīvamahāvipphāro?",
  "an8.43:3.2_0": "Seyyathāpi, visākhe,",
  "an8.43:3.2_1": "yo imesaṁ soḷasannaṁ mahājanapadānaṁ pahūtarattaratanānaṁ issariyādhipaccaṁ rajjaṁ kāreyya,",
  "an8.43:3.2_2": "seyyathidaṁ—",
  "an8.43:3.3_0": "aṅgānaṁ magadhānaṁ kāsīnaṁ kosalānaṁ vajjīnaṁ mallānaṁ cetīnaṁ vaṅgānaṁ kurūnaṁ pañcālānaṁ macchānaṁ",
  "an8.43:3.3_1": "sūrasenānaṁ assakānaṁ avantīnaṁ gandhārānaṁ kambojānaṁ,",
  "an8.43:3.3_2": "aṭṭhaṅgasamannāgatassa uposathassa etaṁ kalaṁ nāgghati soḷasiṁ.",
  "an8.43:3.4_0": "Taṁ kissa hetu?",
  "an8.43:3.5_0": "Kapaṇaṁ, visākhe, mānusakaṁ rajjaṁ dibbaṁ sukhaṁ upanidhāya.",
  "an8.43:4.1_0": "Yāni, visākhe, mānusakāni paññāsa vassāni, cātumahārājikānaṁ devānaṁ eso eko rattindivo.",
  "an8.43:4.2_0": "Tāya rattiyā tiṁsarattiyo māso.",
  "an8.43:4.3_0": "Tena māsena dvādasamāsiyo saṁvaccharo.",
  "an8.43:4.4_0": "Tena saṁvaccharena dibbāni pañca vassasatāni cātumahārājikānaṁ devānaṁ āyuppamāṇaṁ.",
  "an8.43:4.5_0": "Ṭhānaṁ kho panetaṁ, visākhe,",
  "an8.43:4.5_1": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ",
  "an8.43:4.5_2": "maraṇā cātumahārājikānaṁ devānaṁ sahabyataṁ upapajjeyya.",
  "an8.43:4.6_0": "Idaṁ kho panetaṁ, visākhe, sandhāya bhāsitaṁ:",
  "an8.43:4.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’.",
  "an8.43:5.1_0": "Yaṁ, visākhe, mānusakaṁ vassasataṁ, tāvatiṁsānaṁ devānaṁ eso eko rattindivo.",
  "an8.43:5.2_0": "Tāya rattiyā tiṁsarattiyo māso.",
  "an8.43:5.3_0": "Tena māsena dvādasamāsiyo saṁvaccharo.",
  "an8.43:5.4_0": "Tena saṁvaccharena vassasahassaṁ tāvatiṁsānaṁ devānaṁ āyuppamāṇaṁ.",
  "an8.43:5.5_0": "Ṭhānaṁ kho panetaṁ, visākhe,",
  "an8.43:5.5_1": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ",
  "an8.43:5.5_2": "maraṇā tāvatiṁsānaṁ devānaṁ sahabyataṁ upapajjeyya.",
  "an8.43:5.6_0": "Idaṁ kho panetaṁ, visākhe, sandhāya bhāsitaṁ:",
  "an8.43:5.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’.",
  "an8.43:6.1_0": "Yāni, visākhe, mānusakāni dve vassasatāni …pe…",
  "an8.43:6.2_0": "cattāri vassasatāni …pe…",
  "an8.43:6.3_0": "aṭṭha vassasatāni …pe…",
  "an8.43:6.4_0": "soḷasa vassasatāni paranimmitavasavattīnaṁ devānaṁ eso eko rattindivo.",
  "an8.43:6.5_0": "Tāya rattiyā tiṁsarattiyo māso.",
  "an8.43:6.6_0": "Tena māsena dvādasamāsiyo saṁvaccharo.",
  "an8.43:6.7_0": "Tena saṁvaccharena dibbāni soḷasa vassasahassāni paranimmitavasavattīnaṁ devānaṁ āyuppamāṇaṁ.",
  "an8.43:6.8_0": "Ṭhānaṁ kho panetaṁ, visākhe,",
  "an8.43:6.8_1": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ",
  "an8.43:6.8_2": "maraṇā paranimmitavasavattīnaṁ devānaṁ sahabyataṁ upapajjeyya.",
  "an8.43:6.9_0": "Idaṁ kho panetaṁ, visākhe, sandhāya bhāsitaṁ:",
  "an8.43:6.10_0": "‘kapaṇaṁ mānusakaṁ rajjaṁ dibbaṁ sukhaṁ upanidhāyā’ti.",
  "an8.43:7.1_0": "Pāṇaṁ na haññe na cadinnamādiye,",
  "an8.43:7.2_0": "Musā na bhāse na ca majjapo siyā;",
  "an8.43:7.3_0": "Abrahmacariyā virameyya methunā,",
  "an8.43:7.4_0": "Rattiṁ na bhuñjeyya vikālabhojanaṁ.",
  "an8.43:8.1_0": "Mālaṁ na dhāre na ca gandhamācare,",
  "an8.43:8.2_0": "Mañce chamāyaṁ va sayetha santhate;",
  "an8.43:8.3_0": "Etañhi aṭṭhaṅgikamāhuposathaṁ,",
  "an8.43:8.4_0": "Buddhena dukkhantagunā pakāsitaṁ.",
  "an8.43:9.1_0": "Cando ca suriyo ca ubho sudassanā,",
  "an8.43:9.2_0": "Obhāsayaṁ anupariyanti yāvatā;",
  "an8.43:9.3_0": "Tamonudā te pana antalikkhagā,",
  "an8.43:9.4_0": "Nabhe pabhāsanti disāvirocanā.",
  "an8.43:10.1_0": "Etasmiṁ yaṁ vijjati antare dhanaṁ,",
  "an8.43:10.2_0": "Muttā maṇi veḷuriyañca bhaddakaṁ;",
  "an8.43:10.3_0": "Siṅgīsuvaṇṇaṁ atha vāpi kañcanaṁ,",
  "an8.43:10.4_0": "Yaṁ jātarūpaṁ haṭakanti vuccati.",
  "an8.43:11.1_0": "Aṭṭhaṅgupetassa uposathassa,",
  "an8.43:11.2_0": "Kalampi te nānubhavanti soḷasiṁ;",
  "an8.43:11.3_0": "Candappabhā tāragaṇā ca sabbe.",
  "an8.43:12.1_0": "Tasmā hi nārī ca naro ca sīlavā,",
  "an8.43:12.2_0": "Aṭṭhaṅgupetaṁ upavassuposathaṁ;",
  "an8.43:12.3_0": "Puññāni katvāna sukhudrayāni,",
  "an8.43:12.4_0": "Aninditā saggamupenti ṭhānan”ti.",
  "an8.43:12.5_0": "Tatiyaṁ.",
  "an8.44:0.1_0": "Aṅguttara Nikāya 8.44",
  "an8.44:0.2_0": "5. Uposathavagga",
  "an8.44:0.3_0": "Vāseṭṭhasutta",
  "an8.44:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an8.44:1.2_0": "Atha kho vāseṭṭho upāsako yena bhagavā tenupasaṅkami;",
  "an8.44:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.44:1.2_2": "Ekamantaṁ nisinnaṁ kho vāseṭṭhaṁ upāsakaṁ bhagavā etadavoca:",
  "an8.44:1.3_0": "“aṭṭhaṅgasamannāgato, vāseṭṭha, uposatho upavuttho mahapphalo hoti …pe…",
  "an8.44:1.4_0": "aninditā saggamupenti ṭhānan”ti.",
  "an8.44:2.1_0": "Evaṁ vutte, vāseṭṭho upāsako bhagavantaṁ etadavoca:",
  "an8.44:2.2_0": "“piyā me, bhante,",
  "an8.44:2.2_1": "ñātisālohitā aṭṭhaṅgasamannāgataṁ uposathaṁ upavaseyyuṁ,",
  "an8.44:2.2_2": "piyānampi me assa ñātisālohitānaṁ dīgharattaṁ hitāya sukhāya.",
  "an8.44:2.3_0": "Sabbe cepi, bhante,",
  "an8.44:2.3_1": "khattiyā aṭṭhaṅgasamannāgataṁ uposathaṁ upavaseyyuṁ,",
  "an8.44:2.3_2": "sabbesampissa khattiyānaṁ dīgharattaṁ hitāya sukhāya.",
  "an8.44:2.3_3": "Sabbe cepi, bhante,",
  "an8.44:2.3_4": "brāhmaṇā …pe… vessā …",
  "an8.44:2.3_5": "suddā aṭṭhaṅgasamannāgataṁ uposathaṁ upavaseyyuṁ,",
  "an8.44:2.3_6": "sabbesampissa suddānaṁ dīgharattaṁ hitāya sukhāyā”ti.",
  "an8.44:3.1_0": "“Evametaṁ, vāseṭṭha, evametaṁ, vāseṭṭha.",
  "an8.44:3.2_0": "Sabbe cepi, vāseṭṭha,",
  "an8.44:3.2_1": "khattiyā aṭṭhaṅgasamannāgataṁ uposathaṁ upavaseyyuṁ,",
  "an8.44:3.2_2": "sabbesampissa khattiyānaṁ dīgharattaṁ hitāya sukhāya.",
  "an8.44:3.2_3": "Sabbe cepi, vāseṭṭha,",
  "an8.44:3.2_4": "brāhmaṇā …pe… vessā …",
  "an8.44:3.2_5": "suddā aṭṭhaṅgasamannāgataṁ uposathaṁ upavaseyyuṁ,",
  "an8.44:3.2_6": "sabbesampissa suddānaṁ dīgharattaṁ hitāya sukhāya.",
  "an8.44:3.3_0": "Sadevako cepi, vāseṭṭha,",
  "an8.44:3.3_1": "loko samārako sabrahmako sassamaṇabrāhmaṇī pajā sadevamanussā aṭṭhaṅgasamannāgataṁ uposathaṁ upavaseyyuṁ,",
  "an8.44:3.3_2": "sadevakassapissa lokassa samārakassa sabrahmakassa sassamaṇabrāhmaṇiyā pajāya sadevamanussāya dīgharattaṁ hitāya sukhāya.",
  "an8.44:3.4_0": "Ime cepi, vāseṭṭha,",
  "an8.44:3.4_1": "mahāsālā aṭṭhaṅgasamannāgataṁ uposathaṁ upavaseyyuṁ,",
  "an8.44:3.4_2": "imesampissa mahāsālānaṁ dīgharattaṁ hitāya sukhāya (…).",
  "an8.44:3.5_0": "Ko pana vādo manussabhūtassā”ti.",
  "an8.44:3.6_0": "Catutthaṁ.",
  "an8.45:0.1_0": "Aṅguttara Nikāya 8.45",
  "an8.45:0.2_0": "5. Uposathavagga",
  "an8.45:0.3_0": "Bojjhasutta",
  "an8.45:1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an8.45:1.2_0": "Atha kho bojjhā upāsikā yena bhagavā tenupasaṅkami;",
  "an8.45:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.45:1.2_2": "Ekamantaṁ nisinnaṁ kho bojjhaṁ upāsikaṁ bhagavā etadavoca:",
  "an8.45:2.1_0": "“Aṭṭhaṅgasamannāgato, bojjhe,",
  "an8.45:2.1_1": "uposatho upavuttho mahapphalo hoti mahānisaṁso mahājutiko mahāvipphāro.",
  "an8.45:2.2_0": "Kathaṁ upavuttho ca, bojjhe,",
  "an8.45:2.2_1": "aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro?",
  "an8.45:2.3_0": "Idha, bojjhe, ariyasāvako iti paṭisañcikkhati:",
  "an8.45:2.4_0": "‘yāvajīvaṁ arahanto pāṇātipātaṁ pahāya pāṇātipātā paṭiviratā nihitadaṇḍā nihitasatthā lajjī dayāpannā sabbapāṇabhūtahitānukampino viharanti.",
  "an8.45:2.5_0": "Ahampajja imañca rattiṁ imañca divasaṁ pāṇātipātaṁ pahāya pāṇātipātā paṭivirato nihitadaṇḍo nihitasattho lajjī dayāpanno,",
  "an8.45:2.5_1": "sabbapāṇabhūtahitānukampī viharāmi.",
  "an8.45:2.6_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.45:2.7_0": "Iminā paṭhamena aṅgena samannāgato hoti …pe….",
  "an8.45:3.1_0": "‘Yāvajīvaṁ arahanto uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ kappenti—mañcake vā tiṇasanthārake vā.",
  "an8.45:3.2_0": "Ahampajja imañca rattiṁ imañca divasaṁ uccāsayanamahāsayanaṁ pahāya uccāsayanamahāsayanā paṭivirato nīcaseyyaṁ kappemi—mañcake vā tiṇasanthārake vā.",
  "an8.45:3.3_0": "Imināpaṅgena arahataṁ anukaromi, uposatho ca me upavuttho bhavissatī’ti.",
  "an8.45:3.4_0": "Iminā aṭṭhamena aṅgena samannāgato hoti.",
  "an8.45:3.5_0": "Evaṁ upavuttho kho, bojjhe,",
  "an8.45:3.5_1": "aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro.",
  "an8.45:4.1_0": "Kīvamahapphalo hoti, kīvamahānisaṁso, kīvamahājutiko, kīvamahāvipphāro?",
  "an8.45:4.2_0": "Seyyathāpi, bojjhe,",
  "an8.45:4.2_1": "yo imesaṁ soḷasannaṁ mahājanapadānaṁ pahūtarattaratanānaṁ issariyādhipaccaṁ rajjaṁ kāreyya,",
  "an8.45:4.2_2": "seyyathidaṁ—",
  "an8.45:4.3_0": "aṅgānaṁ magadhānaṁ kāsīnaṁ kosalānaṁ vajjīnaṁ mallānaṁ cetīnaṁ vaṅgānaṁ kurūnaṁ pañcālānaṁ macchānaṁ",
  "an8.45:4.3_1": "sūrasenānaṁ assakānaṁ avantīnaṁ gandhārānaṁ kambojānaṁ,",
  "an8.45:4.3_2": "aṭṭhaṅgasamannāgatassa uposathassa etaṁ kalaṁ nāgghati soḷasiṁ.",
  "an8.45:4.4_0": "Taṁ kissa hetu?",
  "an8.45:4.5_0": "Kapaṇaṁ, bojjhe, mānusakaṁ rajjaṁ dibbaṁ sukhaṁ upanidhāya.",
  "an8.45:5.1_0": "Yāni, bojjhe, mānusakāni paññāsa vassāni, cātumahārājikānaṁ devānaṁ eso eko rattindivo.",
  "an8.45:5.2_0": "Tāya rattiyā tiṁsarattiyo māso.",
  "an8.45:5.3_0": "Tena māsena dvādasamāsiyo saṁvaccharo.",
  "an8.45:5.4_0": "Tena saṁvaccharena dibbāni pañca vassasatāni cātumahārājikānaṁ devānaṁ āyuppamāṇaṁ.",
  "an8.45:5.5_0": "Ṭhānaṁ kho panetaṁ, bojjhe,",
  "an8.45:5.5_1": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ",
  "an8.45:5.5_2": "maraṇā cātumahārājikānaṁ devānaṁ sahabyataṁ upapajjeyya.",
  "an8.45:5.6_0": "Idaṁ kho panetaṁ, bojjhe, sandhāya bhāsitaṁ:",
  "an8.45:5.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’.",
  "an8.45:6.1_0": "Yaṁ, bojjhe, mānusakaṁ vassasataṁ …pe…",
  "an8.45:6.2_0": "tāni, bojjhe, mānusakāni dve vassasatāni …pe…",
  "an8.45:6.3_0": "cattāri vassasatāni …pe…",
  "an8.45:6.4_0": "aṭṭha vassasatāni …pe…",
  "an8.45:6.5_0": "soḷasa vassasatāni paranimmitavasavattīnaṁ devānaṁ eso eko rattindivo.",
  "an8.45:6.6_0": "Tāya rattiyā tiṁsarattiyo māso.",
  "an8.45:6.7_0": "Tena māsena dvādasamāsiyo saṁvaccharo.",
  "an8.45:6.8_0": "Tena saṁvaccharena dibbāni soḷasa vassasahassāni paranimmitavasavattīnaṁ devānaṁ āyuppamāṇaṁ.",
  "an8.45:6.9_0": "Ṭhānaṁ kho panetaṁ, bojjhe,",
  "an8.45:6.9_1": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ",
  "an8.45:6.9_2": "maraṇā paranimmitavasavattīnaṁ devānaṁ sahabyataṁ upapajjeyya.",
  "an8.45:6.10_0": "Idaṁ kho panetaṁ, bojjhe, sandhāya bhāsitaṁ:",
  "an8.45:6.11_0": "‘kapaṇaṁ mānusakaṁ rajjaṁ dibbaṁ sukhaṁ upanidhāyā’ti.",
  "an8.45:7.1_0": "Pāṇaṁ na haññe na cadinnamādiye,",
  "an8.45:7.2_0": "Musā na bhāse na ca majjapo siyā;",
  "an8.45:7.3_0": "Abrahmacariyā virameyya methunā,",
  "an8.45:7.4_0": "Rattiṁ na bhuñjeyya vikālabhojanaṁ.",
  "an8.45:8.1_0": "Mālaṁ na dhāre na ca gandhamācare,",
  "an8.45:8.2_0": "Mañce chamāyaṁ va sayetha santhate;",
  "an8.45:8.3_0": "Etañhi aṭṭhaṅgikamāhuposathaṁ,",
  "an8.45:8.4_0": "Buddhena dukkhantagunā pakāsitaṁ.",
  "an8.45:9.1_0": "Cando ca suriyo ca ubho sudassanā,",
  "an8.45:9.2_0": "Obhāsayaṁ anupariyanti yāvatā;",
  "an8.45:9.3_0": "Tamonudā te pana antalikkhagā,",
  "an8.45:9.4_0": "Nabhe pabhāsanti disāvirocanā.",
  "an8.45:10.1_0": "Etasmiṁ yaṁ vijjati antare dhanaṁ,",
  "an8.45:10.2_0": "Muttā maṇi veḷuriyañca bhaddakaṁ;",
  "an8.45:10.3_0": "Siṅgīsuvaṇṇaṁ atha vāpi kañcanaṁ,",
  "an8.45:10.4_0": "Yaṁ jātarūpaṁ haṭakanti vuccati.",
  "an8.45:11.1_0": "Aṭṭhaṅgupetassa uposathassa,",
  "an8.45:11.2_0": "Kalampi te nānubhavanti soḷasiṁ;",
  "an8.45:11.3_0": "Candappabhā tāragaṇā ca sabbe.",
  "an8.45:12.1_0": "Tasmā hi nārī ca naro ca sīlavā,",
  "an8.45:12.2_0": "Aṭṭhaṅgupetaṁ upavassuposathaṁ;",
  "an8.45:12.3_0": "Puññāni katvāna sukhudrayāni,",
  "an8.45:12.4_0": "Aninditā saggamupenti ṭhānan”ti.",
  "an8.45:12.5_0": "Pañcamaṁ.",
  "an8.46:0.1_0": "Aṅguttara Nikāya 8.46",
  "an8.46:0.2_0": "5. Uposathavagga",
  "an8.46:0.3_0": "Anuruddhasutta",
  "an8.46:1.1_0": "Ekaṁ samayaṁ bhagavā kosambiyaṁ viharati ghositārāme.",
  "an8.46:1.2_0": "Tena kho pana samayena āyasmā anuruddho divāvihāraṁ gato hoti paṭisallīno.",
  "an8.46:1.3_0": "Atha kho sambahulā manāpakāyikā devatā yenāyasmā anuruddho tenupasaṅkamiṁsu;",
  "an8.46:1.3_1": "upasaṅkamitvā āyasmantaṁ anuruddhaṁ abhivādetvā ekamantaṁ aṭṭhaṁsu.",
  "an8.46:1.3_2": "Ekamantaṁ ṭhitā kho tā devatā āyasmantaṁ anuruddhaṁ etadavocuṁ:",
  "an8.46:1.4_0": "“mayaṁ, bhante anuruddha, manāpakāyikā nāma devatā tīsu ṭhānesu issariyaṁ kārema vasaṁ vattema.",
  "an8.46:1.5_0": "Mayaṁ, bhante anuruddha, yādisakaṁ vaṇṇaṁ ākaṅkhāma tādisakaṁ vaṇṇaṁ ṭhānaso paṭilabhāma;",
  "an8.46:1.6_0": "yādisakaṁ saraṁ ākaṅkhāma tādisakaṁ saraṁ ṭhānaso paṭilabhāma;",
  "an8.46:1.7_0": "yādisakaṁ sukhaṁ ākaṅkhāma tādisakaṁ sukhaṁ ṭhānaso paṭilabhāma.",
  "an8.46:1.8_0": "Mayaṁ,",
  "an8.46:1.8_1": "bhante anuruddha,",
  "an8.46:1.8_2": "manāpakāyikā nāma devatā imesu tīsu ṭhānesu issariyaṁ kārema vasaṁ vattemā”ti.",
  "an8.46:2.1_0": "Atha kho āyasmato anuruddhassa etadahosi:",
  "an8.46:2.2_0": "“aho vatimā devatā sabbāva nīlā assu nīlavaṇṇā nīlavatthā nīlālaṅkārā”ti.",
  "an8.46:2.3_0": "Atha kho tā devatā āyasmato anuruddhassa cittamaññāya sabbāva nīlā ahesuṁ nīlavaṇṇā nīlavatthā nīlālaṅkārā.",
  "an8.46:3.1_0": "Atha kho āyasmato anuruddhassa etadahosi:",
  "an8.46:3.2_0": "“aho vatimā devatā sabbāva pītā assu …pe…",
  "an8.46:3.3_0": "sabbāva lohitakā assu …",
  "an8.46:3.4_0": "sabbāva odātā assu odātavaṇṇā odātavatthā odātālaṅkārā”ti.",
  "an8.46:3.5_0": "Atha kho tā devatā āyasmato anuruddhassa cittamaññāya sabbāva odātā ahesuṁ odātavaṇṇā odātavatthā odātālaṅkārā.",
  "an8.46:4.1_0": "Atha kho tā devatā ekā ca gāyi ekā ca nacci ekā ca accharaṁ vādesi.",
  "an8.46:4.2_0": "Seyyathāpi nāma pañcaṅgikassa tūriyassa suvinītassa suppaṭipatāḷitassa kusalehi susamannāhatassa saddo",
  "an8.46:4.2_1": "hoti vaggu ca rajanīyo ca kamanīyo ca pemanīyo ca madanīyo ca;",
  "an8.46:4.3_0": "evamevaṁ tāsaṁ devatānaṁ alaṅkārānaṁ saddo hoti vaggu ca rajanīyo ca kamanīyo ca pemanīyo ca madanīyo ca.",
  "an8.46:4.4_0": "Atha kho āyasmā anuruddho indriyāni okkhipi.",
  "an8.46:5.1_0": "Atha kho tā devatā “na khvayyo anuruddho sādiyatī”ti tatthevantaradhāyiṁsu.",
  "an8.46:5.2_0": "Atha kho āyasmā anuruddho sāyanhasamayaṁ paṭisallānā vuṭṭhito yena bhagavā tenupasaṅkami;",
  "an8.46:5.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.46:5.2_2": "Ekamantaṁ nisinno kho āyasmā anuruddho bhagavantaṁ etadavoca:",
  "an8.46:6.1_0": "“Idhāhaṁ, bhante, divāvihāraṁ gato homi paṭisallīno.",
  "an8.46:6.2_0": "Atha kho, bhante,",
  "an8.46:6.2_1": "sambahulā manāpakāyikā devatā yenāhaṁ tenupasaṅkamiṁsu;",
  "an8.46:6.2_2": "upasaṅkamitvā maṁ abhivādetvā ekamantaṁ aṭṭhaṁsu.",
  "an8.46:6.2_3": "Ekamantaṁ ṭhitā kho, bhante,",
  "an8.46:6.2_4": "tā devatā maṁ etadavocuṁ:",
  "an8.46:6.3_0": "‘mayaṁ, bhante anuruddha, manāpakāyikā nāma devatā tīsu ṭhānesu issariyaṁ kārema vasaṁ vattema.",
  "an8.46:6.4_0": "Mayaṁ, bhante anuruddha, yādisakaṁ vaṇṇaṁ ākaṅkhāma tādisakaṁ vaṇṇaṁ ṭhānaso paṭilabhāma;",
  "an8.46:6.5_0": "yādisakaṁ saraṁ ākaṅkhāma tādisakaṁ saraṁ ṭhānaso paṭilabhāma;",
  "an8.46:6.6_0": "yādisakaṁ sukhaṁ ākaṅkhāma tādisakaṁ sukhaṁ ṭhānaso paṭilabhāma.",
  "an8.46:6.7_0": "Mayaṁ,",
  "an8.46:6.7_1": "bhante anuruddha,",
  "an8.46:6.7_2": "manāpakāyikā nāma devatā imesu tīsu ṭhānesu issariyaṁ kārema vasaṁ vattemā’ti.",
  "an8.46:6.8_0": "Tassa mayhaṁ, bhante, etadahosi:",
  "an8.46:6.9_0": "‘aho vatimā devatā sabbāva nīlā assu nīlavaṇṇā nīlavatthā nīlālaṅkārā’ti.",
  "an8.46:6.10_0": "Atha kho, bhante, tā devatā mama cittamaññāya sabbāva nīlā ahesuṁ nīlavaṇṇā nīlavatthā nīlālaṅkārā.",
  "an8.46:7.1_0": "Tassa mayhaṁ, bhante, etadahosi:",
  "an8.46:7.2_0": "‘aho vatimā devatā sabbāva pītā assu …pe…",
  "an8.46:7.3_0": "sabbāva lohitakā assu …pe…",
  "an8.46:7.4_0": "sabbāva odātā assu odātavaṇṇā odātavatthā odātālaṅkārā’ti.",
  "an8.46:7.5_0": "Atha kho, bhante,",
  "an8.46:7.5_1": "tā devatā mama cittamaññāya sabbāva odātā ahesuṁ odātavaṇṇā odātavatthā odātālaṅkārā.",
  "an8.46:8.1_0": "Atha kho, bhante, tā devatā ekā ca gāyi ekā ca nacci ekā ca accharaṁ vādesi.",
  "an8.46:8.2_0": "Seyyathāpi nāma pañcaṅgikassa tūriyassa suvinītassa suppaṭipatāḷitassa kusalehi susamannāhatassa saddo",
  "an8.46:8.2_1": "hoti vaggu ca rajanīyo ca kamanīyo ca pemanīyo ca madanīyo ca;",
  "an8.46:8.3_0": "evamevaṁ tāsaṁ devatānaṁ alaṅkārānaṁ saddo hoti vaggu ca rajanīyo ca kamanīyo ca pemanīyo ca madanīyo ca.",
  "an8.46:8.4_0": "Atha khvāhaṁ, bhante, indriyāni okkhipi.",
  "an8.46:9.1_0": "Atha kho, bhante, tā devatā ‘na khvayyo anuruddho sādiyatī’ti tatthevantaradhāyiṁsu.",
  "an8.46:9.2_0": "Katihi nu kho, bhante,",
  "an8.46:9.2_1": "dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjatī”ti?",
  "an8.46:10.1_0": "“Aṭṭhahi kho,",
  "an8.46:10.1_1": "anuruddha,",
  "an8.46:10.1_2": "dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjati.",
  "an8.46:10.2_0": "Katamehi aṭṭhahi?",
  "an8.46:10.3_0": "Idha,",
  "an8.46:10.3_1": "anuruddha,",
  "an8.46:10.3_2": "mātugāmo yassa mātāpitaro bhattuno denti atthakāmā hitesino anukampakā anukampaṁ upādāya tassa hoti pubbuṭṭhāyinī",
  "an8.46:10.3_3": "pacchānipātinī kiṅkārapaṭissāvinī manāpacārinī piyavādinī.",
  "an8.46:11.1_0": "Ye te bhattu garuno honti—",
  "an8.46:11.2_0": "mātāti vā pitāti vā samaṇabrāhmaṇāti vā—",
  "an8.46:11.3_0": "te sakkaroti, garuṁ karoti, māneti, pūjeti, abbhāgate ca āsanodakena paṭipūjeti.",
  "an8.46:12.1_0": "Ye te bhattu abbhantarā kammantā—uṇṇāti vā kappāsāti vā—tattha dakkhā hoti analasā tatrupāyāya vīmaṁsāya samannāgatā alaṁ kātuṁ alaṁ saṁvidhātuṁ.",
  "an8.46:13.1_0": "Yo so bhattu abbhantaro antojano—dāsāti vā pessāti vā kammakarāti vā—",
  "an8.46:13.2_0": "tesaṁ katañca katato jānāti akatañca akatato jānāti,",
  "an8.46:13.2_1": "gilānakānañca balābalaṁ jānāti khādanīyaṁ bhojanīyañcassa paccaṁsena saṁvibhajati.",
  "an8.46:14.1_0": "Yaṁ bhattu āharati dhanaṁ vā dhaññaṁ vā jātarūpaṁ vā taṁ ārakkhena guttiyā sampādeti,",
  "an8.46:14.1_1": "tattha ca hoti adhuttī athenī asoṇḍī avināsikā.",
  "an8.46:15.1_0": "Upāsikā kho pana hoti buddhaṁ saraṇaṁ gatā dhammaṁ saraṇaṁ gatā saṅghaṁ saraṇaṁ gatā.",
  "an8.46:16.1_0": "Sīlavatī kho pana hoti—",
  "an8.46:16.2_0": "pāṇātipātā paṭiviratā,",
  "an8.46:16.2_1": "adinnādānā paṭiviratā,",
  "an8.46:16.2_2": "kāmesumicchācārā paṭiviratā,",
  "an8.46:16.2_3": "musāvādā paṭiviratā,",
  "an8.46:16.2_4": "surāmerayamajjapamādaṭṭhānā paṭiviratā.",
  "an8.46:17.1_0": "Cāgavatī kho pana hoti.",
  "an8.46:17.2_0": "Vigatamalamaccherena cetasā agāraṁ ajjhāvasati muttacāgā payatapāṇinī vossaggaratā yācayogā dānasaṁvibhāgaratā.",
  "an8.46:18.1_0": "Imehi kho,",
  "an8.46:18.1_1": "anuruddha,",
  "an8.46:18.1_2": "aṭṭhahi dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjatīti.",
  "an8.46:19.1_0": "Yo naṁ bharati sabbadā,",
  "an8.46:19.2_0": "niccaṁ ātāpi ussuko;",
  "an8.46:19.3_0": "Taṁ sabbakāmadaṁ posaṁ,",
  "an8.46:19.4_0": "bhattāraṁ nātimaññati.",
  "an8.46:20.1_0": "Na cāpi sotthi bhattāraṁ,",
  "an8.46:20.2_0": "issāvādena rosaye;",
  "an8.46:20.3_0": "Bhattu ca garuno sabbe,",
  "an8.46:20.4_0": "paṭipūjeti paṇḍitā.",
  "an8.46:21.1_0": "Uṭṭhāhikā analasā,",
  "an8.46:21.2_0": "saṅgahitaparijjanā;",
  "an8.46:21.3_0": "Bhattu manāpaṁ carati,",
  "an8.46:21.4_0": "sambhataṁ anurakkhati.",
  "an8.46:22.1_0": "Yā evaṁ vattati nārī,",
  "an8.46:22.2_0": "bhattu chandavasānugā;",
  "an8.46:22.3_0": "Manāpā nāma te devā,",
  "an8.46:22.4_0": "yattha sā upapajjatī”ti.",
  "an8.46:22.5_0": "Chaṭṭhaṁ.",
  "an8.47:0.1_0": "Aṅguttara Nikāya 8.47",
  "an8.47:0.2_0": "5. Uposathavagga",
  "an8.47:0.3_0": "Dutiyavisākhāsutta",
  "an8.47:1.1_0": "Ekaṁ samayaṁ bhagavā sāvatthiyaṁ viharati pubbārāme migāramātupāsāde.",
  "an8.47:1.2_0": "Atha kho visākhā migāramātā …pe…",
  "an8.47:1.3_0": "ekamantaṁ nisinnaṁ kho visākhaṁ migāramātaraṁ bhagavā etadavoca:",
  "an8.47:2.1_0": "“Aṭṭhahi kho, visākhe,",
  "an8.47:2.1_1": "dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjati.",
  "an8.47:2.2_0": "Katamehi aṭṭhahi?",
  "an8.47:2.3_0": "Idha, visākhe,",
  "an8.47:2.3_1": "mātugāmo yassa mātāpitaro bhattuno denti atthakāmā hitesino anukampakā anukampaṁ upādāya tassa hoti pubbuṭṭhāyinī",
  "an8.47:2.3_2": "pacchānipātinī kiṅkārapaṭissāvinī manāpacārinī piyavādinī …pe….",
  "an8.47:3.1_0": "Cāgavatī kho pana hoti.",
  "an8.47:3.2_0": "Vigatamalamaccherena cetasā agāraṁ ajjhāvasati muttacāgā payatapāṇinī vossaggaratā yācayogā dānasaṁvibhāgaratā.",
  "an8.47:3.3_0": "Imehi kho, visākhe,",
  "an8.47:3.3_1": "aṭṭhahi dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjatīti.",
  "an8.47:4.1_0": "Yo naṁ bharati sabbadā,",
  "an8.47:4.2_0": "niccaṁ ātāpi ussuko;",
  "an8.47:4.3_0": "Taṁ sabbakāmadaṁ posaṁ,",
  "an8.47:4.4_0": "bhattāraṁ nātimaññati.",
  "an8.47:5.1_0": "Na cāpi sotthi bhattāraṁ,",
  "an8.47:5.2_0": "issāvādena rosaye;",
  "an8.47:5.3_0": "Bhattu ca garuno sabbe,",
  "an8.47:5.4_0": "paṭipūjeti paṇḍitā.",
  "an8.47:6.1_0": "Uṭṭhāhikā analasā,",
  "an8.47:6.2_0": "saṅgahitaparijjanā;",
  "an8.47:6.3_0": "Bhattu manāpaṁ carati,",
  "an8.47:6.4_0": "sambhataṁ anurakkhati.",
  "an8.47:7.1_0": "Yā evaṁ vattati nārī,",
  "an8.47:7.2_0": "bhattu chandavasānugā;",
  "an8.47:7.3_0": "Manāpā nāma te devā,",
  "an8.47:7.4_0": "yattha sā upapajjatī”ti.",
  "an8.47:7.5_0": "Sattamaṁ.",
  "an8.48:0.1_0": "Aṅguttara Nikāya 8.48",
  "an8.48:0.2_0": "5. Uposathavagga",
  "an8.48:0.3_0": "Nakulamātāsutta",
  "an8.48:1.1_0": "Ekaṁ samayaṁ bhagavā bhaggesu viharati susumāragire bhesakaḷāvane migadāye.",
  "an8.48:1.2_0": "Atha kho nakulamātā gahapatānī yena bhagavā tenupasaṅkami;",
  "an8.48:1.2_1": "upasaṅkamitvā …pe….",
  "an8.48:1.2_2": "Ekamantaṁ nisinnaṁ kho nakulamātaraṁ gahapatāniṁ bhagavā etadavoca:",
  "an8.48:2.1_0": "“Aṭṭhahi kho,",
  "an8.48:2.1_1": "nakulamāte,",
  "an8.48:2.1_2": "dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjati.",
  "an8.48:2.2_0": "Katamehi aṭṭhahi?",
  "an8.48:2.3_0": "Idha,",
  "an8.48:2.3_1": "nakulamāte,",
  "an8.48:2.3_2": "mātugāmo yassa mātāpitaro bhattuno denti atthakāmā hitesino anukampakā anukampaṁ upādāya tassa hoti pubbuṭṭhāyinī",
  "an8.48:2.3_3": "pacchānipātinī kiṅkārapaṭissāvinī manāpacārinī piyavādinī.",
  "an8.48:3.1_0": "Ye te bhattu garuno honti—",
  "an8.48:3.2_0": "mātāti vā pitāti vā samaṇabrāhmaṇāti vā—",
  "an8.48:3.3_0": "te sakkaroti garuṁ karoti māneti pūjeti, abbhāgate ca āsanodakena paṭipūjeti.",
  "an8.48:4.1_0": "Ye te bhattu abbhantarā kammantā—uṇṇāti vā kappāsāti vā—tattha dakkhā hoti analasā tatrupāyāya vīmaṁsāya samannāgatā alaṁ kātuṁ alaṁ saṁvidhātuṁ.",
  "an8.48:5.1_0": "Yo so bhattu abbhantaro antojano—dāsāti vā pessāti vā kammakarāti vā—",
  "an8.48:5.2_0": "tesaṁ katañca katato jānāti akatañca akatato jānāti,",
  "an8.48:5.2_1": "gilānakānañca balābalaṁ jānāti khādanīyaṁ bhojanīyañcassa paccaṁsena saṁvibhajati.",
  "an8.48:6.1_0": "Yaṁ bhattā āharati dhanaṁ vā dhaññaṁ vā rajataṁ vā jātarūpaṁ vā taṁ ārakkhena guttiyā sampādeti,",
  "an8.48:6.1_1": "tattha ca hoti adhuttī athenī asoṇḍī avināsikā.",
  "an8.48:7.1_0": "Upāsikā kho pana hoti buddhaṁ saraṇaṁ gatā dhammaṁ saraṇaṁ gatā saṅghaṁ saraṇaṁ gatā.",
  "an8.48:8.1_0": "Sīlavatī kho pana hoti—",
  "an8.48:8.2_0": "pāṇātipātā paṭiviratā …pe… surāmerayamajjapamādaṭṭhānā paṭiviratā …pe….",
  "an8.48:9.1_0": "Cāgavatī kho pana hoti vigatamalamaccherena cetasā agāraṁ ajjhāvasati muttacāgā payatapāṇinī vossaggaratā yācayogā dānasaṁvibhāgaratā.",
  "an8.48:10.1_0": "Imehi kho,",
  "an8.48:10.1_1": "nakulamāte,",
  "an8.48:10.1_2": "aṭṭhahi dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjatīti.",
  "an8.48:11.1_0": "Yo naṁ bharati sabbadā,",
  "an8.48:11.2_0": "niccaṁ ātāpi ussuko;",
  "an8.48:11.3_0": "Taṁ sabbakāmadaṁ posaṁ,",
  "an8.48:11.4_0": "bhattāraṁ nātimaññati.",
  "an8.48:12.1_0": "Na cāpi sotthi bhattāraṁ,",
  "an8.48:12.2_0": "issāvādena rosaye;",
  "an8.48:12.3_0": "Bhattu ca garuno sabbe,",
  "an8.48:12.4_0": "paṭipūjeti paṇḍitā.",
  "an8.48:13.1_0": "Uṭṭhāhikā analasā,",
  "an8.48:13.2_0": "saṅgahitaparijjanā;",
  "an8.48:13.3_0": "Bhattu manāpaṁ carati,",
  "an8.48:13.4_0": "sambhataṁ anurakkhati.",
  "an8.48:14.1_0": "Yā evaṁ vattati nārī,",
  "an8.48:14.2_0": "bhattu chandavasānugā;",
  "an8.48:14.3_0": "Manāpā nāma te devā,",
  "an8.48:14.4_0": "yattha sā upapajjatī”ti.",
  "an8.48:14.5_0": "Aṭṭhamaṁ.",
  "an8.49:0.1_0": "Aṅguttara Nikāya 8.49",
  "an8.49:0.2_0": "5. Uposathavagga",
  "an8.49:0.3_0": "Paṭhamaidhalokikasutta",
  "an8.49:1.1_0": "Ekaṁ samayaṁ bhagavā sāvatthiyaṁ viharati pubbārāme migāramātupāsāde.",
  "an8.49:1.2_0": "Atha kho visākhā migāramātā yena bhagavā tenupasaṅkami …pe….",
  "an8.49:1.3_0": "Ekamantaṁ nisinnaṁ kho visākhaṁ migāramātaraṁ bhagavā etadavoca:",
  "an8.49:2.1_0": "“Catūhi kho, visākhe,",
  "an8.49:2.1_1": "dhammehi samannāgato mātugāmo idhalokavijayāya paṭipanno hoti,",
  "an8.49:2.1_2": "ayaṁsa loko āraddho hoti.",
  "an8.49:2.2_0": "Katamehi catūhi?",
  "an8.49:2.3_0": "Idha, visākhe,",
  "an8.49:2.3_1": "mātugāmo susaṁvihitakammanto hoti,",
  "an8.49:2.3_2": "saṅgahitaparijano,",
  "an8.49:2.3_3": "bhattu manāpaṁ carati,",
  "an8.49:2.3_4": "sambhataṁ anurakkhati.",
  "an8.49:3.1_0": "Kathañca, visākhe, mātugāmo susaṁvihitakammanto hoti?",
  "an8.49:3.2_0": "Idha, visākhe,",
  "an8.49:3.2_1": "mātugāmo ye te bhattu abbhantarā kammantā—uṇṇāti vā kappāsāti vā—tattha dakkhā hoti analasā tatrupāyāya",
  "an8.49:3.2_2": "vīmaṁsāya samannāgatā alaṁ kātuṁ alaṁ saṁvidhātuṁ.",
  "an8.49:3.3_0": "Evaṁ kho, visākhe, mātugāmo susaṁvihitakammanto hoti.",
  "an8.49:4.1_0": "Kathañca, visākhe, mātugāmo saṅgahitaparijano hoti?",
  "an8.49:4.2_0": "Idha, visākhe, mātugāmo yo so bhattu abbhantaro antojano—dāsāti vā pessāti vā kammakarāti vā—",
  "an8.49:4.3_0": "tesaṁ katañca katato jānāti akatañca akatato jānāti,",
  "an8.49:4.3_1": "gilānakānañca balābalaṁ jānāti khādanīyaṁ bhojanīyañcassa paccaṁsena saṁvibhajati.",
  "an8.49:4.4_0": "Evaṁ kho, visākhe, mātugāmo saṅgahitaparijano hoti.",
  "an8.49:5.1_0": "Kathañca, visākhe, mātugāmo bhattu manāpaṁ carati?",
  "an8.49:5.2_0": "Idha, visākhe, mātugāmo yaṁ bhattu amanāpasaṅkhātaṁ taṁ jīvitahetupi na ajjhācarati.",
  "an8.49:5.3_0": "Evaṁ kho, visākhe, mātugāmo bhattu manāpaṁ carati.",
  "an8.49:6.1_0": "Kathañca, visākhe, mātugāmo sambhataṁ anurakkhati?",
  "an8.49:6.2_0": "Idha, visākhe,",
  "an8.49:6.2_1": "mātugāmo yaṁ bhattā āharati dhanaṁ vā dhaññaṁ vā rajataṁ vā jātarūpaṁ vā taṁ ārakkhena guttiyā sampādeti,",
  "an8.49:6.2_2": "tattha ca hoti adhuttī athenī asoṇḍī avināsikā.",
  "an8.49:6.3_0": "Evaṁ kho, visākhe, mātugāmo sambhataṁ anurakkhati.",
  "an8.49:6.4_0": "Imehi kho, visākhe,",
  "an8.49:6.4_1": "catūhi dhammehi samannāgato mātugāmo idhalokavijayāya paṭipanno hoti,",
  "an8.49:6.4_2": "ayaṁsa loko āraddho hoti.",
  "an8.49:7.1_0": "Catūhi kho, visākhe,",
  "an8.49:7.1_1": "dhammehi samannāgato mātugāmo paralokavijayāya paṭipanno hoti,",
  "an8.49:7.1_2": "paraloko āraddho hoti.",
  "an8.49:7.2_0": "Katamehi catūhi?",
  "an8.49:7.3_0": "Idha, visākhe,",
  "an8.49:7.3_1": "mātugāmo saddhāsampanno hoti,",
  "an8.49:7.3_2": "sīlasampanno hoti,",
  "an8.49:7.3_3": "cāgasampanno hoti,",
  "an8.49:7.3_4": "paññāsampanno hoti.",
  "an8.49:8.1_0": "Kathañca, visākhe, mātugāmo saddhāsampanno hoti?",
  "an8.49:8.2_0": "Idha, visākhe, mātugāmo saddho hoti, saddahati tathāgatassa bodhiṁ:",
  "an8.49:8.3_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.",
  "an8.49:8.4_0": "Evaṁ kho, visākhe, mātugāmo saddhāsampanno hoti.",
  "an8.49:9.1_0": "Kathañca, visākhe, mātugāmo sīlasampanno hoti?",
  "an8.49:9.2_0": "Idha, visākhe, mātugāmo pāṇātipātā paṭivirato hoti …pe… surāmerayamajjapamādaṭṭhānā paṭivirato hoti.",
  "an8.49:9.3_0": "Evaṁ kho, visākhe, mātugāmo sīlasampanno hoti.",
  "an8.49:10.1_0": "Kathañca, visākhe, mātugāmo cāgasampanno hoti?",
  "an8.49:10.2_0": "Idha, visākhe,",
  "an8.49:10.2_1": "mātugāmo vigatamalamaccherena cetasā agāraṁ ajjhāvasati muttacāgā payatapāṇinī vossaggaratā yācayogā dānasaṁvibhāgaratā.",
  "an8.49:10.3_0": "Evaṁ kho, visākhe, mātugāmo cāgasampanno hoti.",
  "an8.49:11.1_0": "Kathañca, visākhe, mātugāmo paññāsampanno hoti?",
  "an8.49:11.2_0": "Idha, visākhe, mātugāmo paññavā hoti …pe…",
  "an8.49:11.3_0": "evaṁ kho, visākhe, mātugāmo paññāsampanno hoti.",
  "an8.49:12.1_0": "Imehi kho, visākhe,",
  "an8.49:12.1_1": "catūhi dhammehi samannāgato mātugāmo paralokavijayāya paṭipanno hoti,",
  "an8.49:12.1_2": "paraloko āraddho hotīti.",
  "an8.49:13.1_0": "Susaṁvihitakammantā,",
  "an8.49:13.2_0": "saṅgahitaparijjanā;",
  "an8.49:13.3_0": "Bhattu manāpaṁ carati,",
  "an8.49:13.4_0": "sambhataṁ anurakkhati.",
  "an8.49:14.1_0": "Saddhā sīlena sampannā,",
  "an8.49:14.2_0": "vadaññū vītamaccharā;",
  "an8.49:14.3_0": "Niccaṁ maggaṁ visodheti,",
  "an8.49:14.4_0": "sotthānaṁ samparāyikaṁ.",
  "an8.49:15.1_0": "Iccete aṭṭha dhammā ca,",
  "an8.49:15.2_0": "yassā vijjanti nāriyā;",
  "an8.49:15.3_0": "Tampi sīlavatiṁ āhu,",
  "an8.49:15.4_0": "dhammaṭṭhaṁ saccavādiniṁ.",
  "an8.49:16.1_0": "Soḷasākārasampannā,",
  "an8.49:16.2_0": "Aṭṭhaṅgasusamāgatā;",
  "an8.49:16.3_0": "Tādisī sīlavatī upāsikā,",
  "an8.49:16.4_0": "Upapajjati devalokaṁ manāpan”ti.",
  "an8.49:16.5_0": "Navamaṁ.",
  "an8.50:0.1_0": "Aṅguttara Nikāya 8.50",
  "an8.50:0.2_0": "5. Uposathavagga",
  "an8.50:0.3_0": "Dutiyaidhalokikasutta",
  "an8.50:1.1_0": "“Catūhi,",
  "an8.50:1.1_1": "bhikkhave,",
  "an8.50:1.1_2": "dhammehi samannāgato mātugāmo idhalokavijayāya paṭipanno hoti,",
  "an8.50:1.1_3": "ayaṁsa loko āraddho hoti.",
  "an8.50:1.2_0": "Katamehi catūhi?",
  "an8.50:1.3_0": "Idha,",
  "an8.50:1.3_1": "bhikkhave,",
  "an8.50:1.3_2": "mātugāmo susaṁvihitakammanto hoti,",
  "an8.50:1.3_3": "saṅgahitaparijano,",
  "an8.50:1.3_4": "bhattu manāpaṁ carati,",
  "an8.50:1.3_5": "sambhataṁ anurakkhati.",
  "an8.50:2.1_0": "Kathañca, bhikkhave, mātugāmo susaṁvihitakammanto hoti?",
  "an8.50:2.2_0": "Idha, bhikkhave, mātugāmo ye te bhattu abbhantarā kammantā …pe…",
  "an8.50:2.3_0": "evaṁ kho, bhikkhave, mātugāmo susaṁvihitakammanto hoti.",
  "an8.50:3.1_0": "Kathañca, bhikkhave, mātugāmo saṅgahitaparijano hoti?",
  "an8.50:3.2_0": "Idha, bhikkhave, mātugāmo yo so bhattu abbhantaro antojano …pe…",
  "an8.50:3.3_0": "evaṁ kho, bhikkhave, mātugāmo saṅgahitaparijano hoti.",
  "an8.50:4.1_0": "Kathañca, bhikkhave, mātugāmo bhattu manāpaṁ carati?",
  "an8.50:4.2_0": "Idha, bhikkhave, mātugāmo yaṁ bhattu amanāpasaṅkhātaṁ taṁ jīvitahetupi na ajjhācarati.",
  "an8.50:4.3_0": "Evaṁ kho, bhikkhave, mātugāmo bhattu manāpaṁ carati.",
  "an8.50:5.1_0": "Kathañca, bhikkhave, mātugāmo sambhataṁ anurakkhati?",
  "an8.50:5.2_0": "Idha, bhikkhave, mātugāmo yaṁ bhattā āharati …pe…",
  "an8.50:5.3_0": "evaṁ kho, bhikkhave, mātugāmo sambhataṁ anurakkhati.",
  "an8.50:5.4_0": "Imehi kho,",
  "an8.50:5.4_1": "bhikkhave,",
  "an8.50:5.4_2": "catūhi dhammehi samannāgato mātugāmo idhalokavijayāya paṭipanno hoti,",
  "an8.50:5.4_3": "ayaṁsa loko āraddho hoti.",
  "an8.50:6.1_0": "Catūhi,",
  "an8.50:6.1_1": "bhikkhave,",
  "an8.50:6.1_2": "dhammehi samannāgato mātugāmo paralokavijayāya paṭipanno hoti,",
  "an8.50:6.1_3": "paraloko āraddho hoti.",
  "an8.50:6.2_0": "Katamehi catūhi?",
  "an8.50:6.3_0": "Idha,",
  "an8.50:6.3_1": "bhikkhave,",
  "an8.50:6.3_2": "mātugāmo saddhāsampanno hoti,",
  "an8.50:6.3_3": "sīlasampanno hoti,",
  "an8.50:6.3_4": "cāgasampanno hoti,",
  "an8.50:6.3_5": "paññāsampanno hoti.",
  "an8.50:7.1_0": "Kathañca, bhikkhave, mātugāmo saddhāsampanno hoti?",
  "an8.50:7.2_0": "Idha, bhikkhave, mātugāmo saddho hoti …pe…",
  "an8.50:7.3_0": "evaṁ kho, bhikkhave, mātugāmo saddhāsampanno hoti.",
  "an8.50:8.1_0": "Kathañca, bhikkhave, mātugāmo sīlasampanno hoti?",
  "an8.50:8.2_0": "Idha, bhikkhave, mātugāmo pāṇātipātā paṭivirato hoti …pe…",
  "an8.50:8.3_0": "surāmerayamajjapamādaṭṭhānā paṭivirato hoti.",
  "an8.50:8.4_0": "Evaṁ kho, bhikkhave, mātugāmo sīlasampanno hoti.",
  "an8.50:9.1_0": "Kathañca, bhikkhave, mātugāmo cāgasampanno hoti?",
  "an8.50:9.2_0": "Idha, bhikkhave, mātugāmo vigatamalamaccherena cetasā agāraṁ ajjhāvasati …pe…",
  "an8.50:9.3_0": "evaṁ kho, bhikkhave, mātugāmo cāgasampanno hoti.",
  "an8.50:10.1_0": "Kathañca, bhikkhave, mātugāmo paññāsampanno hoti?",
  "an8.50:10.2_0": "Idha, bhikkhave, mātugāmo paññavā hoti …pe…",
  "an8.50:10.3_0": "evaṁ kho, bhikkhave, mātugāmo paññāsampanno hoti.",
  "an8.50:10.4_0": "Imehi kho,",
  "an8.50:10.4_1": "bhikkhave,",
  "an8.50:10.4_2": "catūhi dhammehi samannāgato mātugāmo paralokavijayāya paṭipanno hoti,",
  "an8.50:10.4_3": "paraloko āraddho hotīti.",
  "an8.50:11.1_0": "Susaṁvihitakammantā,",
  "an8.50:11.2_0": "saṅgahitaparijjanā;",
  "an8.50:11.3_0": "Bhattu manāpaṁ carati,",
  "an8.50:11.4_0": "sambhataṁ anurakkhati.",
  "an8.50:12.1_0": "Saddhā sīlena sampannā,",
  "an8.50:12.2_0": "vadaññū vītamaccharā;",
  "an8.50:12.3_0": "Niccaṁ maggaṁ visodheti,",
  "an8.50:12.4_0": "sotthānaṁ samparāyikaṁ.",
  "an8.50:13.1_0": "Iccete aṭṭha dhammā ca,",
  "an8.50:13.2_0": "yassā vijjanti nāriyā;",
  "an8.50:13.3_0": "Tampi sīlavatiṁ āhu,",
  "an8.50:13.4_0": "dhammaṭṭhaṁ saccavādiniṁ.",
  "an8.50:14.1_0": "Soḷasākārasampannā,",
  "an8.50:14.2_0": "Aṭṭhaṅgasusamāgatā;",
  "an8.50:14.3_0": "Tādisī sīlavatī upāsikā,",
  "an8.50:14.4_0": "Upapajjati devalokaṁ manāpan”ti.",
  "an8.50:14.5_0": "Dasamaṁ.",
  "an8.50:14.6_0": "Uposathavaggo pañcamo.",
  "an8.50:15.0_0": "Tassuddānaṁ",
  "an8.50:15.1_0": "Saṅkhitte vitthate visākhe,",
  "an8.50:15.2_0": "Vāseṭṭho bojjhāya pañcamaṁ;",
  "an8.50:15.3_0": "Anuruddhaṁ puna visākhe,",
  "an8.50:15.4_0": "Nakulā idhalokikā dveti.",
  "an8.50:15.5_0": "Paṭhamo paṇṇāsako samatto.",
  "an8.51:0.1_0": "Aṅguttara Nikāya 8.51",
  "an8.51:0.2_0": "6. Gotamīvagga",
  "an8.51:0.3_0": "Gotamīsutta",
  "an8.51:1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "an8.51:1.2_0": "Atha kho mahāpajāpatī gotamī yena bhagavā tenupasaṅkami;",
  "an8.51:1.2_1": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "an8.51:1.2_2": "Ekamantaṁ ṭhitā kho mahāpajāpatī gotamī bhagavantaṁ etadavoca:",
  "an8.51:1.3_0": "“sādhu, bhante, labheyya mātugāmo tathāgatappavedite dhammavinaye agārasmā anagāriyaṁ pabbajjan”ti.",
  "an8.51:1.4_0": "“Alaṁ, gotami.",
  "an8.51:1.5_0": "Mā te rucci mātugāmassa tathāgatappavedite dhammavinaye agārasmā anagāriyaṁ pabbajjā”ti.",
  "an8.51:2.1_0": "Dutiyampi kho mahāpajāpatī gotamī bhagavantaṁ etadavoca:",
  "an8.51:2.2_0": "“sādhu, bhante, labheyya mātugāmo tathāgatappavedite dhammavinaye agārasmā anagāriyaṁ pabbajjan”ti.",
  "an8.51:2.3_0": "“Alaṁ, gotami.",
  "an8.51:2.4_0": "Mā te rucci mātugāmassa tathāgatappavedite dhammavinaye agārasmā anagāriyaṁ pabbajjā”ti.",
  "an8.51:3.1_0": "Tatiyampi kho mahāpajāpatī gotamī bhagavantaṁ etadavoca:",
  "an8.51:3.2_0": "“sādhu, bhante, labheyya mātugāmo tathāgatappavedite dhammavinaye agārasmā anagāriyaṁ pabbajjan”ti.",
  "an8.51:3.3_0": "“Alaṁ, gotami.",
  "an8.51:3.4_0": "Mā te rucci mātugāmassa tathāgatappavedite dhammavinaye agārasmā anagāriyaṁ pabbajjā”ti.",
  "an8.51:4.1_0": "Atha kho mahāpajāpatī gotamī “na bhagavā anujānāti mātugāmassa tathāgatappavedite dhammavinaye agārasmā",
  "an8.51:4.1_1": "anagāriyaṁ pabbajjan”ti dukkhī dummanā assumukhī rudamānā bhagavantaṁ abhivādetvā padakkhiṇaṁ katvā pakkāmi.",
  "an8.51:5.1_0": "Atha kho bhagavā kapilavatthusmiṁ yathābhirantaṁ viharitvā yena vesālī tena cārikaṁ pakkāmi.",
  "an8.51:5.2_0": "Anupubbena cārikaṁ caramāno yena vesālī tadavasari.",
  "an8.51:5.3_0": "Tatra sudaṁ bhagavā vesāliyaṁ viharati mahāvane kūṭāgārasālāyaṁ.",
  "an8.51:5.4_0": "Atha kho mahāpajāpatī gotamī kese chedāpetvā kāsāyāni vatthāni acchādetvā sambahulāhi sākiyānīhi saddhiṁ yena vesālī tena pakkāmi.",
  "an8.51:5.5_0": "Anupubbena yena vesālī mahāvanaṁ kūṭāgārasālā tenupasaṅkami.",
  "an8.51:5.6_0": "Atha kho mahāpajāpatī gotamī sūnehi pādehi rajokiṇṇena gattena dukkhī dummanā assumukhī rudamānā bahidvārakoṭṭhake aṭṭhāsi.",
  "an8.51:6.1_0": "Addasā kho āyasmā ānando mahāpajāpatiṁ gotamiṁ sūnehi pādehi rajokiṇṇena gattena dukkhiṁ dummanaṁ assumukhiṁ rudamānaṁ bahidvārakoṭṭhake ṭhitaṁ.",
  "an8.51:6.2_0": "Disvāna mahāpajāpatiṁ gotamiṁ etadavoca:",
  "an8.51:6.3_0": "“kiṁ nu tvaṁ, gotami,",
  "an8.51:6.3_1": "sūnehi pādehi rajokiṇṇena gattena dukkhī dummanā assumukhī rudamānā bahidvārakoṭṭhake ṭhitā”ti?",
  "an8.51:6.4_0": "“Tathā hi pana,",
  "an8.51:6.4_1": "bhante ānanda,",
  "an8.51:6.4_2": "na bhagavā anujānāti mātugāmassa tathāgatappavedite dhammavinaye agārasmā anagāriyaṁ pabbajjan”ti.",
  "an8.51:6.5_0": "“Tena hi tvaṁ, gotami,",
  "an8.51:6.5_1": "muhuttaṁ idheva tāva hohi,",
  "an8.51:6.5_2": "yāvāhaṁ bhagavantaṁ yācāmi mātugāmassa tathāgatappavedite dhammavinaye agārasmā anagāriyaṁ pabbajjan”ti.",
  "an8.51:7.1_0": "Atha kho āyasmā ānando yena bhagavā tenupasaṅkami;",
  "an8.51:7.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.51:7.1_2": "Ekamantaṁ nisinno kho āyasmā ānando bhagavantaṁ etadavoca:",
  "an8.51:7.2_0": "“esā, bhante,",
  "an8.51:7.2_1": "mahāpajāpatī gotamī sūnehi pādehi rajokiṇṇena gattena dukkhī dummanā assumukhī rudamānā bahidvārakoṭṭhake ṭhitā:",
  "an8.51:7.3_0": "‘na bhagavā anujānāti mātugāmassa tathāgatappavedite dhammavinaye agārasmā anagāriyaṁ pabbajjan’ti.",
  "an8.51:7.4_0": "Sādhu, bhante, labheyya mātugāmo tathāgatappavedite dhammavinaye agārasmā anagāriyaṁ pabbajjan”ti.",
  "an8.51:7.5_0": "“Alaṁ, ānanda.",
  "an8.51:7.6_0": "Mā te rucci mātugāmassa tathāgatappavedite dhammavinaye agārasmā anagāriyaṁ pabbajjā”ti.",
  "an8.51:8.1_0": "Dutiyampi kho …pe…",
  "an8.51:8.2_0": "tatiyampi kho āyasmā ānando bhagavantaṁ etadavoca:",
  "an8.51:8.3_0": "“sādhu, bhante, labheyya mātugāmo tathāgatappavedite dhammavinaye agārasmā anagāriyaṁ pabbajjan”ti.",
  "an8.51:8.4_0": "“Alaṁ, ānanda.",
  "an8.51:8.5_0": "Mā te rucci mātugāmassa tathāgatappavedite dhammavinaye agārasmā anagāriyaṁ pabbajjā”ti.",
  "an8.51:9.1_0": "Atha kho āyasmato ānandassa etadahosi:",
  "an8.51:9.2_0": "“na bhagavā anujānāti mātugāmassa tathāgatappavedite dhammavinaye agārasmā anagāriyaṁ pabbajjaṁ.",
  "an8.51:9.3_0": "Yannūnāhaṁ aññenapi pariyāyena bhagavantaṁ yāceyyaṁ mātugāmassa tathāgatappavedite dhammavinaye agārasmā anagāriyaṁ pabbajjan”ti.",
  "an8.51:9.4_0": "Atha kho āyasmā ānando bhagavantaṁ etadavoca:",
  "an8.51:9.5_0": "“bhabbo nu kho, bhante,",
  "an8.51:9.5_1": "mātugāmo tathāgatappavedite dhammavinaye agārasmā anagāriyaṁ pabbajitvā sotāpattiphalaṁ vā sakadāgāmiphalaṁ",
  "an8.51:9.5_2": "vā anāgāmiphalaṁ vā arahattaphalaṁ vā sacchikātun”ti?",
  "an8.51:9.6_0": "“Bhabbo, ānanda,",
  "an8.51:9.6_1": "mātugāmo tathāgatappavedite dhammavinaye agārasmā anagāriyaṁ pabbajitvā sotāpattiphalampi sakadāgāmiphalampi",
  "an8.51:9.6_2": "anāgāmiphalampi arahattaphalampi sacchikātun”ti.",
  "an8.51:9.7_0": "“Sace, bhante,",
  "an8.51:9.7_1": "bhabbo mātugāmo tathāgatappavedite dhammavinaye agārasmā anagāriyaṁ pabbajitvā sotāpattiphalampi …pe…",
  "an8.51:9.7_2": "arahattaphalampi sacchikātuṁ;",
  "an8.51:9.8_0": "bahukārā, bhante, mahāpajāpatī gotamī bhagavato mātucchā āpādikā posikā khīrassa dāyikā;",
  "an8.51:9.9_0": "bhagavantaṁ janettiyā kālaṅkatāya thaññaṁ pāyesi.",
  "an8.51:9.10_0": "Sādhu, bhante, labheyya mātugāmo tathāgatappavedite dhammavinaye agārasmā anagāriyaṁ pabbajjan”ti.",
  "an8.51:10.1_0": "“Sace, ānanda, mahāpajāpatī gotamī aṭṭha garudhamme paṭiggaṇhāti, sāvassā hotu upasampadā—",
  "an8.51:11.1_0": "Vassasatūpasampannāya bhikkhuniyā tadahūpasampannassa bhikkhuno abhivādanaṁ paccuṭṭhānaṁ añjalikammaṁ sāmīcikammaṁ kattabbaṁ.",
  "an8.51:11.2_0": "Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.",
  "an8.51:12.1_0": "Na bhikkhuniyā abhikkhuke āvāse vassaṁ upagantabbaṁ.",
  "an8.51:12.2_0": "Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.",
  "an8.51:13.1_0": "Anvaḍḍhamāsaṁ bhikkhuniyā bhikkhusaṅghato dve dhammā paccāsīsitabbā—",
  "an8.51:13.2_0": "uposathapucchakañca, ovādūpasaṅkamanañca.",
  "an8.51:13.3_0": "Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.",
  "an8.51:14.1_0": "Vassaṁvuṭṭhāya bhikkhuniyā ubhatosaṅghe tīhi ṭhānehi pavāretabbaṁ—",
  "an8.51:14.2_0": "diṭṭhena vā sutena vā parisaṅkāya vā.",
  "an8.51:14.3_0": "Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.",
  "an8.51:15.1_0": "Garudhammaṁ ajjhāpannāya bhikkhuniyā ubhatosaṅghe pakkhamānattaṁ caritabbaṁ.",
  "an8.51:15.2_0": "Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.",
  "an8.51:16.1_0": "Dve vassāni chasu dhammesu sikkhitasikkhāya sikkhamānāya ubhatosaṅghe upasampadā pariyesitabbā.",
  "an8.51:16.2_0": "Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.",
  "an8.51:17.1_0": "Na kenaci pariyāyena bhikkhuniyā bhikkhu akkositabbo paribhāsitabbo.",
  "an8.51:17.2_0": "Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.",
  "an8.51:18.1_0": "Ajjatagge ovaṭo bhikkhunīnaṁ bhikkhūsu vacanapatho, anovaṭo bhikkhūnaṁ bhikkhunīsu vacanapatho.",
  "an8.51:18.2_0": "Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.",
  "an8.51:19.1_0": "Sace, ānanda, mahāpajāpatī gotamī ime aṭṭha garudhamme paṭiggaṇhāti, sāvassā hotu upasampadā”ti.",
  "an8.51:20.1_0": "Atha kho āyasmā ānando bhagavato santike ime aṭṭha garudhamme uggahetvā yena mahāpajāpatī gotamī tenupasaṅkami;",
  "an8.51:20.1_1": "upasaṅkamitvā mahāpajāpatiṁ gotamiṁ etadavoca:",
  "an8.51:21.1_0": "“Sace kho tvaṁ, gotami, aṭṭha garudhamme paṭiggaṇheyyāsi, sāva te bhavissati upasampadā—",
  "an8.51:22.1_0": "Vassasatūpasampannāya bhikkhuniyā tadahūpasampannassa bhikkhuno abhivādanaṁ paccuṭṭhānaṁ añjalikammaṁ sāmīcikammaṁ kattabbaṁ.",
  "an8.51:22.2_0": "Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo …pe….",
  "an8.51:23.1_0": "Ajjatagge ovaṭo bhikkhunīnaṁ bhikkhūsu vacanapatho, anovaṭo bhikkhūnaṁ bhikkhunīsu vacanapatho.",
  "an8.51:23.2_0": "Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.",
  "an8.51:23.3_0": "Sace kho tvaṁ, gotami, ime aṭṭha garudhamme paṭiggaṇheyyāsi, sāva te bhavissati upasampadā”ti.",
  "an8.51:24.1_0": "“Seyyathāpi,",
  "an8.51:24.1_1": "bhante ānanda,",
  "an8.51:24.1_2": "itthī vā puriso vā daharo yuvā maṇḍanakajātiko sīsaṁnhāto uppalamālaṁ vā vassikamālaṁ vā adhimuttakamālaṁ",
  "an8.51:24.1_3": "vā labhitvā ubhohi hatthehi paṭiggahetvā uttamaṅge sirasmiṁ patiṭṭhāpeyya;",
  "an8.51:24.2_0": "evamevaṁ kho ahaṁ, bhante ānanda, ime aṭṭha garudhamme paṭiggaṇhāmi yāvajīvaṁ anatikkamanīye”ti.",
  "an8.51:25.1_0": "Atha kho āyasmā ānando yena bhagavā tenupasaṅkami;",
  "an8.51:25.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.51:25.1_2": "Ekamantaṁ nisinno kho āyasmā ānando bhagavantaṁ etadavoca:",
  "an8.51:25.2_0": "“paṭiggahitā, bhante, mahāpajāpatiyā gotamiyā aṭṭha garudhammā yāvajīvaṁ anatikkamanīyā”ti.",
  "an8.51:26.1_0": "“Sace, ānanda,",
  "an8.51:26.1_1": "nālabhissa mātugāmo tathāgatappavedite dhammavinaye agārasmā anagāriyaṁ pabbajjaṁ,",
  "an8.51:26.1_2": "ciraṭṭhitikaṁ, ānanda,",
  "an8.51:26.1_3": "brahmacariyaṁ abhavissa,",
  "an8.51:26.1_4": "vassasahassameva saddhammo tiṭṭheyya.",
  "an8.51:26.2_0": "Yato ca kho, ānanda,",
  "an8.51:26.2_1": "mātugāmo tathāgatappavedite dhammavinaye agārasmā anagāriyaṁ pabbajito, na dāni, ānanda,",
  "an8.51:26.2_2": "brahmacariyaṁ ciraṭṭhitikaṁ bhavissati.",
  "an8.51:26.3_0": "Pañceva dāni, ānanda, vassasatāni saddhammo ṭhassati.",
  "an8.51:27.1_0": "Seyyathāpi, ānanda,",
  "an8.51:27.1_1": "yāni kānici kulāni bahutthikāni appapurisakāni,",
  "an8.51:27.1_2": "tāni suppadhaṁsiyāni honti corehi kumbhatthenakehi;",
  "an8.51:27.2_0": "evamevaṁ kho, ānanda,",
  "an8.51:27.2_1": "yasmiṁ dhammavinaye labhati mātugāmo agārasmā anagāriyaṁ pabbajjaṁ,",
  "an8.51:27.2_2": "na taṁ brahmacariyaṁ ciraṭṭhitikaṁ hoti.",
  "an8.51:28.1_0": "Seyyathāpi, ānanda,",
  "an8.51:28.1_1": "sampanne sālikkhette setaṭṭhikā nāma rogajāti nipatati,",
  "an8.51:28.1_2": "evaṁ taṁ sālikkhettaṁ na ciraṭṭhitikaṁ hoti;",
  "an8.51:28.2_0": "evamevaṁ kho, ānanda,",
  "an8.51:28.2_1": "yasmiṁ dhammavinaye labhati mātugāmo agārasmā anagāriyaṁ pabbajjaṁ,",
  "an8.51:28.2_2": "na taṁ brahmacariyaṁ ciraṭṭhitikaṁ hoti.",
  "an8.51:29.1_0": "Seyyathāpi, ānanda,",
  "an8.51:29.1_1": "sampanne ucchukkhette mañjiṭṭhikā nāma rogajāti nipatati,",
  "an8.51:29.1_2": "evaṁ taṁ ucchukkhettaṁ na ciraṭṭhitikaṁ hoti;",
  "an8.51:29.2_0": "evamevaṁ kho, ānanda,",
  "an8.51:29.2_1": "yasmiṁ dhammavinaye labhati mātugāmo agārasmā anagāriyaṁ pabbajjaṁ,",
  "an8.51:29.2_2": "na taṁ brahmacariyaṁ ciraṭṭhitikaṁ hoti.",
  "an8.51:30.1_0": "Seyyathāpi, ānanda,",
  "an8.51:30.1_1": "puriso mahato taḷākassa paṭikacceva āḷiṁ bandheyya yāvadeva udakassa anatikkamanāya;",
  "an8.51:30.2_0": "evamevaṁ kho, ānanda,",
  "an8.51:30.2_1": "mayā paṭikacceva bhikkhunīnaṁ aṭṭha garudhammā paññattā yāvajīvaṁ anatikkamanīyā”ti.",
  "an8.51:30.3_0": "Paṭhamaṁ.",
  "an8.52:0.1_0": "Aṅguttara Nikāya 8.52",
  "an8.52:0.2_0": "6. Gotamīvagga",
  "an8.52:0.3_0": "Ovādasutta",
  "an8.52:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an8.52:1.2_0": "Atha kho āyasmā ānando yena bhagavā tenupasaṅkami;",
  "an8.52:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.52:1.2_2": "Ekamantaṁ nisinno kho āyasmā ānando bhagavantaṁ etadavoca:",
  "an8.52:1.3_0": "“katihi nu kho, bhante, dhammehi samannāgato bhikkhu bhikkhunovādako sammannitabbo”ti?",
  "an8.52:2.1_0": "“Aṭṭhahi kho, ānanda, dhammehi samannāgato bhikkhu bhikkhunovādako sammannitabbo.",
  "an8.52:2.2_0": "Katamehi aṭṭhahi?",
  "an8.52:2.3_0": "Idhānanda, bhikkhu sīlavā hoti …pe… samādāya sikkhati sikkhāpadesu;",
  "an8.52:2.4_0": "bahussuto hoti …pe… diṭṭhiyā suppaṭividdhā;",
  "an8.52:2.5_0": "ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso;",
  "an8.52:2.6_0": "kalyāṇavāco hoti kalyāṇavākkaraṇo,",
  "an8.52:2.6_1": "poriyā vācāya samannāgato vissaṭṭhāya anelagaḷāya atthassa viññāpaniyā;",
  "an8.52:2.7_0": "paṭibalo hoti bhikkhunisaṅghassa dhammiyā kathāya sandassetuṁ samādapetuṁ samuttejetuṁ sampahaṁsetuṁ;",
  "an8.52:2.8_0": "yebhuyyena bhikkhunīnaṁ piyo hoti manāpo;",
  "an8.52:2.9_0": "na kho panetaṁ bhagavantaṁ uddissa pabbajitāya kāsāyavatthavasanāya garudhammaṁ ajjhāpannapubbo hoti;",
  "an8.52:2.10_0": "vīsativasso vā hoti atirekavīsativasso vā.",
  "an8.52:2.11_0": "Imehi kho, ānanda, aṭṭhahi dhammehi samannāgato bhikkhu bhikkhunovādako sammannitabbo”ti.",
  "an8.52:2.12_0": "Dutiyaṁ.",
  "an8.53:0.1_0": "Aṅguttara Nikāya 8.53",
  "an8.53:0.2_0": "6. Gotamīvagga",
  "an8.53:0.3_0": "Saṅkhittasutta",
  "an8.53:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an8.53:1.2_0": "Atha kho mahāpajāpatī gotamī yena bhagavā tenupasaṅkami;",
  "an8.53:1.2_1": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "an8.53:1.2_2": "Ekamantaṁ ṭhitā kho sā mahāpajāpatī gotamī bhagavantaṁ etadavoca:",
  "an8.53:2.1_0": "“Sādhu me, bhante,",
  "an8.53:2.1_1": "bhagavā saṅkhittena dhammaṁ desetu,",
  "an8.53:2.1_2": "yamahaṁ bhagavato dhammaṁ sutvā ekā vūpakaṭṭhā appamattā ātāpinī pahitattā vihareyyan”ti.",
  "an8.53:2.2_0": "“Ye kho tvaṁ, gotami, dhamme jāneyyāsi:",
  "an8.53:2.3_0": "‘ime dhammā sarāgāya saṁvattanti, no virāgāya;",
  "an8.53:2.4_0": "saṁyogāya saṁvattanti, no visaṁyogāya;",
  "an8.53:2.5_0": "ācayāya saṁvattanti, no apacayāya;",
  "an8.53:2.6_0": "mahicchatāya saṁvattanti, no appicchatāya;",
  "an8.53:2.7_0": "asantuṭṭhiyā saṁvattanti, no santuṭṭhiyā;",
  "an8.53:2.8_0": "saṅgaṇikāya saṁvattanti, no pavivekāya;",
  "an8.53:2.9_0": "kosajjāya saṁvattanti, no vīriyārambhāya;",
  "an8.53:2.10_0": "dubbharatāya saṁvattanti, no subharatāyā’ti,",
  "an8.53:2.11_0": "ekaṁsena, gotami, dhāreyyāsi:",
  "an8.53:2.12_0": "‘neso dhammo, neso vinayo, netaṁ satthusāsanan’ti.",
  "an8.53:3.1_0": "Ye ca kho tvaṁ, gotami, dhamme jāneyyāsi:",
  "an8.53:3.2_0": "‘ime dhammā virāgāya saṁvattanti, no sarāgāya;",
  "an8.53:3.3_0": "visaṁyogāya saṁvattanti, no saṁyogāya;",
  "an8.53:3.4_0": "apacayāya saṁvattanti, no ācayāya;",
  "an8.53:3.5_0": "appicchatāya saṁvattanti, no mahicchatāya;",
  "an8.53:3.6_0": "santuṭṭhiyā saṁvattanti, no asantuṭṭhiyā;",
  "an8.53:3.7_0": "pavivekāya saṁvattanti, no saṅgaṇikāya;",
  "an8.53:3.8_0": "vīriyārambhāya saṁvattanti, no kosajjāya;",
  "an8.53:3.9_0": "subharatāya saṁvattanti, no dubbharatāyā’ti,",
  "an8.53:3.10_0": "ekaṁsena, gotami, dhāreyyāsi:",
  "an8.53:3.11_0": "‘eso dhammo, eso vinayo, etaṁ satthusāsanan’”ti.",
  "an8.53:3.12_0": "Tatiyaṁ.",
  "an8.54:0.1_0": "Aṅguttara Nikāya 8.54",
  "an8.54:0.2_0": "6. Gotamīvagga",
  "an8.54:0.3_0": "Dīghajāṇusutta",
  "an8.54:1.1_0": "Ekaṁ samayaṁ bhagavā koliyesu viharati kakkarapattaṁ nāma koliyānaṁ nigamo.",
  "an8.54:1.2_0": "Atha kho dīghajāṇu koliyaputto yena bhagavā tenupasaṅkami;",
  "an8.54:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.54:1.2_2": "Ekamantaṁ nisinno kho dīghajāṇu koliyaputto bhagavantaṁ etadavoca:",
  "an8.54:1.3_0": "“mayaṁ, bhante,",
  "an8.54:1.3_1": "gihī kāmabhogino puttasambādhasayanaṁ ajjhāvasāma,",
  "an8.54:1.3_2": "kāsikacandanaṁ paccanubhoma,",
  "an8.54:1.3_3": "mālāgandhavilepanaṁ dhārayāma,",
  "an8.54:1.3_4": "jātarūparajataṁ sādayāma.",
  "an8.54:1.4_0": "Tesaṁ no, bhante,",
  "an8.54:1.4_1": "bhagavā amhākaṁ tathā dhammaṁ desetu ye amhākaṁ assu dhammā diṭṭhadhammahitāya diṭṭhadhammasukhāya,",
  "an8.54:1.4_2": "samparāyahitāya samparāyasukhāyā”ti.",
  "an8.54:2.1_0": "“Cattārome, byagghapajja, dhammā kulaputtassa diṭṭhadhammahitāya saṁvattanti diṭṭhadhammasukhāya.",
  "an8.54:2.2_0": "Katame cattāro?",
  "an8.54:2.3_0": "Uṭṭhānasampadā, ārakkhasampadā, kalyāṇamittatā, samajīvitā.",
  "an8.54:2.4_0": "Katamā ca, byagghapajja, uṭṭhānasampadā?",
  "an8.54:2.5_0": "Idha, byagghapajja, kulaputto yena kammaṭṭhānena jīvikaṁ kappeti—",
  "an8.54:2.6_0": "yadi kasiyā,",
  "an8.54:2.6_1": "yadi vaṇijjāya,",
  "an8.54:2.6_2": "yadi gorakkhena,",
  "an8.54:2.6_3": "yadi issattena,",
  "an8.54:2.6_4": "yadi rājaporisena,",
  "an8.54:2.6_5": "yadi sippaññatarena—",
  "an8.54:2.7_0": "tattha dakkho hoti analaso, tatrupāyāya vīmaṁsāya samannāgato, alaṁ kātuṁ alaṁ saṁvidhātuṁ.",
  "an8.54:2.8_0": "Ayaṁ vuccati, byagghapajja, uṭṭhānasampadā.",
  "an8.54:3.1_0": "Katamā ca, byagghapajja, ārakkhasampadā?",
  "an8.54:3.2_0": "Idha,",
  "an8.54:3.2_1": "byagghapajja,",
  "an8.54:3.2_2": "kulaputtassa bhogā honti uṭṭhānavīriyādhigatā bāhābalaparicitā,",
  "an8.54:3.2_3": "sedāvakkhittā,",
  "an8.54:3.2_4": "dhammikā dhammaladdhā.",
  "an8.54:3.3_0": "Te ārakkhena guttiyā sampādeti:",
  "an8.54:3.4_0": "‘kinti me ime bhoge neva rājāno hareyyuṁ,",
  "an8.54:3.4_1": "na corā hareyyuṁ,",
  "an8.54:3.4_2": "na aggi ḍaheyya,",
  "an8.54:3.4_3": "na udakaṁ vaheyya,",
  "an8.54:3.4_4": "na appiyā dāyādā hareyyun’ti.",
  "an8.54:3.5_0": "Ayaṁ vuccati, byagghapajja, ārakkhasampadā.",
  "an8.54:4.1_0": "Katamā ca, byagghapajja, kalyāṇamittatā?",
  "an8.54:4.2_0": "Idha,",
  "an8.54:4.2_1": "byagghapajja,",
  "an8.54:4.2_2": "kulaputto yasmiṁ gāme vā nigame vā paṭivasati,",
  "an8.54:4.2_3": "tattha ye te honti—gahapatī vā gahapatiputtā vā daharā vā vuddhasīlino,",
  "an8.54:4.2_4": "vuddhā vā vuddhasīlino,",
  "an8.54:4.2_5": "saddhāsampannā,",
  "an8.54:4.2_6": "sīlasampannā,",
  "an8.54:4.2_7": "cāgasampannā,",
  "an8.54:4.2_8": "paññāsampannā—tehi saddhiṁ santiṭṭhati sallapati sākacchaṁ samāpajjati;",
  "an8.54:4.2_9": "yathārūpānaṁ saddhāsampannānaṁ saddhāsampadaṁ anusikkhati,",
  "an8.54:4.2_10": "yathārūpānaṁ sīlasampannānaṁ sīlasampadaṁ anusikkhati,",
  "an8.54:4.2_11": "yathārūpānaṁ cāgasampannānaṁ cāgasampadaṁ anusikkhati,",
  "an8.54:4.2_12": "yathārūpānaṁ paññāsampannānaṁ paññāsampadaṁ anusikkhati.",
  "an8.54:4.3_0": "Ayaṁ vuccati, byagghapajja, kalyāṇamittatā.",
  "an8.54:5.1_0": "Katamā ca, byagghapajja, samajīvitā?",
  "an8.54:5.2_0": "Idha,",
  "an8.54:5.2_1": "byagghapajja,",
  "an8.54:5.2_2": "kulaputto āyañca bhogānaṁ viditvā,",
  "an8.54:5.2_3": "vayañca bhogānaṁ viditvā,",
  "an8.54:5.2_4": "samaṁ jīvikaṁ kappeti nāccogāḷhaṁ nātihīnaṁ:",
  "an8.54:5.2_5": "‘evaṁ me āyo vayaṁ pariyādāya ṭhassati,",
  "an8.54:5.2_6": "na ca me vayo āyaṁ pariyādāya ṭhassatī’ti.",
  "an8.54:5.3_0": "Seyyathāpi,",
  "an8.54:5.3_1": "byagghapajja,",
  "an8.54:5.3_2": "tulādhāro vā tulādhārantevāsī vā tulaṁ paggahetvā jānāti:",
  "an8.54:5.3_3": "‘ettakena vā onataṁ,",
  "an8.54:5.3_4": "ettakena vā unnatan’ti;",
  "an8.54:5.4_0": "evamevaṁ kho,",
  "an8.54:5.4_1": "byagghapajja,",
  "an8.54:5.4_2": "kulaputto āyañca bhogānaṁ viditvā,",
  "an8.54:5.4_3": "vayañca bhogānaṁ viditvā,",
  "an8.54:5.4_4": "samaṁ jīvikaṁ kappeti nāccogāḷhaṁ nātihīnaṁ:",
  "an8.54:5.4_5": "‘evaṁ me āyo vayaṁ pariyādāya ṭhassati,",
  "an8.54:5.4_6": "na ca me vayo āyaṁ pariyādāya ṭhassatī’ti.",
  "an8.54:5.5_0": "Sacāyaṁ,",
  "an8.54:5.5_1": "byagghapajja,",
  "an8.54:5.5_2": "kulaputto appāyo samāno uḷāraṁ jīvikaṁ kappeti,",
  "an8.54:5.5_3": "tassa bhavanti vattāro:",
  "an8.54:5.5_4": "‘udumbarakhādīvāyaṁ kulaputto bhoge khādatī’ti.",
  "an8.54:5.6_0": "Sace panāyaṁ,",
  "an8.54:5.6_1": "byagghapajja,",
  "an8.54:5.6_2": "kulaputto mahāyo samāno kasiraṁ jīvikaṁ kappeti,",
  "an8.54:5.6_3": "tassa bhavanti vattāro:",
  "an8.54:5.6_4": "‘ajeṭṭhamaraṇaṁvāyaṁ kulaputto marissatī’ti.",
  "an8.54:5.7_0": "Yato ca khoyaṁ,",
  "an8.54:5.7_1": "byagghapajja,",
  "an8.54:5.7_2": "kulaputto āyañca bhogānaṁ viditvā,",
  "an8.54:5.7_3": "vayañca bhogānaṁ viditvā,",
  "an8.54:5.7_4": "samaṁ jīvikaṁ kappeti nāccogāḷhaṁ nātihīnaṁ:",
  "an8.54:5.7_5": "‘evaṁ me āyo vayaṁ pariyādāya ṭhassati,",
  "an8.54:5.7_6": "na ca me vayo āyaṁ pariyādāya ṭhassatī’ti.",
  "an8.54:5.8_0": "Ayaṁ vuccati, byagghapajja, samajīvitā.",
  "an8.54:6.1_0": "Evaṁ samuppannānaṁ, byagghapajja, bhogānaṁ cattāri apāyamukhāni honti—",
  "an8.54:6.2_0": "itthidhutto, surādhutto, akkhadhutto, pāpamitto pāpasahāyo pāpasampavaṅko.",
  "an8.54:6.3_0": "Seyyathāpi, byagghapajja, mahato taḷākassa cattāri ceva āyamukhāni, cattāri ca apāyamukhāni.",
  "an8.54:6.4_0": "Tassa puriso yāni ceva āyamukhāni tāni pidaheyya, yāni ca apāyamukhāni tāni vivareyya;",
  "an8.54:6.5_0": "devo ca na sammā dhāraṁ anuppaveccheyya.",
  "an8.54:6.6_0": "Evañhi tassa, byagghapajja, mahato taḷākassa parihāniyeva pāṭikaṅkhā, no vuddhi;",
  "an8.54:6.7_0": "evamevaṁ, byagghapajja, evaṁ samuppannānaṁ bhogānaṁ cattāri apāyamukhāni honti—",
  "an8.54:6.8_0": "itthidhutto, surādhutto, akkhadhutto, pāpamitto pāpasahāyo pāpasampavaṅko.",
  "an8.54:7.1_0": "Evaṁ samuppannānaṁ, byagghapajja, bhogānaṁ cattāri āyamukhāni honti—",
  "an8.54:7.2_0": "na itthidhutto, na surādhutto, na akkhadhutto, kalyāṇamitto kalyāṇasahāyo kalyāṇasampavaṅko.",
  "an8.54:7.3_0": "Seyyathāpi, byagghapajja, mahato taḷākassa cattāri ceva āyamukhāni, cattāri ca apāyamukhāni.",
  "an8.54:7.4_0": "Tassa puriso yāni ceva āyamukhāni tāni vivareyya, yāni ca apāyamukhāni tāni pidaheyya;",
  "an8.54:7.5_0": "devo ca sammā dhāraṁ anuppaveccheyya.",
  "an8.54:7.6_0": "Evañhi tassa, byagghapajja, mahato taḷākassa vuddhiyeva pāṭikaṅkhā, no parihāni;",
  "an8.54:7.7_0": "evamevaṁ kho, byagghapajja, evaṁ samuppannānaṁ bhogānaṁ cattāri āyamukhāni honti—",
  "an8.54:7.8_0": "na itthidhutto, na surādhutto, na akkhadhutto, kalyāṇamitto kalyāṇasahāyo kalyāṇasampavaṅko.",
  "an8.54:8.1_0": "Ime kho,",
  "an8.54:8.1_1": "byagghapajja,",
  "an8.54:8.1_2": "cattāro dhammā kulaputtassa diṭṭhadhammahitāya saṁvattanti diṭṭhadhammasukhāya.",
  "an8.54:9.1_0": "Cattārome, byagghapajja, dhammā kulaputtassa samparāyahitāya saṁvattanti samparāyasukhāya.",
  "an8.54:9.2_0": "Katame cattāro?",
  "an8.54:9.3_0": "Saddhāsampadā, sīlasampadā, cāgasampadā, paññāsampadā.",
  "an8.54:10.1_0": "Katamā ca, byagghapajja, saddhāsampadā?",
  "an8.54:10.2_0": "Idha, byagghapajja, kulaputto saddho hoti, saddahati tathāgatassa bodhiṁ:",
  "an8.54:10.3_0": "‘itipi so bhagavā …pe… satthā devamanussānaṁ buddho bhagavā’ti.",
  "an8.54:10.4_0": "Ayaṁ vuccati, byagghapajja, saddhāsampadā.",
  "an8.54:11.1_0": "Katamā ca, byagghapajja, sīlasampadā?",
  "an8.54:11.2_0": "Idha,",
  "an8.54:11.2_1": "byagghapajja,",
  "an8.54:11.2_2": "kulaputto pāṇātipātā paṭivirato hoti …pe…",
  "an8.54:11.2_3": "surāmerayamajjapamādaṭṭhānā paṭivirato hoti.",
  "an8.54:11.3_0": "Ayaṁ vuccati, byagghapajja, sīlasampadā.",
  "an8.54:12.1_0": "Katamā ca, byagghapajja, cāgasampadā?",
  "an8.54:12.2_0": "Idha,",
  "an8.54:12.2_1": "byagghapajja,",
  "an8.54:12.2_2": "kulaputto vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato.",
  "an8.54:12.3_0": "Ayaṁ vuccati, byagghapajja, cāgasampadā.",
  "an8.54:13.1_0": "Katamā ca, byagghapajja, paññāsampadā?",
  "an8.54:13.2_0": "Idha,",
  "an8.54:13.2_1": "byagghapajja,",
  "an8.54:13.2_2": "kulaputto paññavā hoti,",
  "an8.54:13.2_3": "udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an8.54:13.3_0": "Ayaṁ vuccati, byagghapajja, paññāsampadā.",
  "an8.54:14.1_0": "Ime kho, byagghapajja, cattāro dhammā kulaputtassa samparāyahitāya saṁvattanti samparāyasukhāyāti.",
  "an8.54:15.1_0": "Uṭṭhātā kammadheyyesu,",
  "an8.54:15.2_0": "appamatto vidhānavā;",
  "an8.54:15.3_0": "Samaṁ kappeti jīvikaṁ,",
  "an8.54:15.4_0": "sambhataṁ anurakkhati.",
  "an8.54:16.1_0": "Saddho sīlena sampanno,",
  "an8.54:16.2_0": "vadaññū vītamaccharo;",
  "an8.54:16.3_0": "Niccaṁ maggaṁ visodheti,",
  "an8.54:16.4_0": "sotthānaṁ samparāyikaṁ.",
  "an8.54:17.1_0": "Iccete aṭṭha dhammā ca,",
  "an8.54:17.2_0": "saddhassa gharamesino;",
  "an8.54:17.3_0": "Akkhātā saccanāmena,",
  "an8.54:17.4_0": "ubhayattha sukhāvahā.",
  "an8.54:18.1_0": "Diṭṭhadhammahitatthāya,",
  "an8.54:18.2_0": "samparāyasukhāya ca;",
  "an8.54:18.3_0": "Evametaṁ gahaṭṭhānaṁ,",
  "an8.54:18.4_0": "cāgo puññaṁ pavaḍḍhatī”ti.",
  "an8.54:18.5_0": "Catutthaṁ.",
  "an8.55:0.1_0": "Aṅguttara Nikāya 8.55",
  "an8.55:0.2_0": "6. Gotamīvagga",
  "an8.55:0.3_0": "Ujjayasutta",
  "an8.55:1.1_0": "Atha kho ujjayo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "an8.55:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an8.55:1.2_1": "Ekamantaṁ nisinno kho ujjayo brāhmaṇo bhagavantaṁ etadavoca:",
  "an8.55:1.3_0": "“mayaṁ, bho gotama, pavāsaṁ gantukāmā.",
  "an8.55:1.4_0": "Tesaṁ no bhavaṁ gotamo amhākaṁ tathā dhammaṁ desetu—ye amhākaṁ assu dhammā diṭṭhadhammahitāya,",
  "an8.55:1.4_1": "diṭṭhadhammasukhāya,",
  "an8.55:1.4_2": "samparāyahitāya,",
  "an8.55:1.4_3": "samparāyasukhāyā”ti.",
  "an8.55:2.1_0": "“Cattārome, brāhmaṇa, dhammā kulaputtassa diṭṭhadhammahitāya saṁvattanti, diṭṭhadhammasukhāya.",
  "an8.55:2.2_0": "Katame cattāro?",
  "an8.55:2.3_0": "Uṭṭhānasampadā, ārakkhasampadā, kalyāṇamittatā, samajīvitā.",
  "an8.55:3.1_0": "Katamā ca, brāhmaṇa, uṭṭhānasampadā?",
  "an8.55:3.2_0": "Idha, brāhmaṇa, kulaputto yena kammaṭṭhānena jīvikaṁ kappeti—",
  "an8.55:3.3_0": "yadi kasiyā,",
  "an8.55:3.3_1": "yadi vaṇijjāya,",
  "an8.55:3.3_2": "yadi gorakkhena,",
  "an8.55:3.3_3": "yadi issattena,",
  "an8.55:3.3_4": "yadi rājaporisena,",
  "an8.55:3.3_5": "yadi sippaññatarena—",
  "an8.55:3.4_0": "tattha dakkho hoti analaso, tatrupāyāya vīmaṁsāya samannāgato, alaṁ kātuṁ alaṁ saṁvidhātuṁ.",
  "an8.55:3.5_0": "Ayaṁ vuccati, brāhmaṇa, uṭṭhānasampadā.",
  "an8.55:4.1_0": "Katamā ca, brāhmaṇa, ārakkhasampadā?",
  "an8.55:4.2_0": "Idha, brāhmaṇa,",
  "an8.55:4.2_1": "kulaputtassa bhogā honti uṭṭhānavīriyādhigatā,",
  "an8.55:4.2_2": "bāhābalaparicitā,",
  "an8.55:4.2_3": "sedāvakkhittā,",
  "an8.55:4.2_4": "dhammikā dhammaladdhā.",
  "an8.55:4.3_0": "Te ārakkhena guttiyā sampādeti:",
  "an8.55:4.4_0": "‘kinti me ime bhoge neva rājāno hareyyuṁ,",
  "an8.55:4.4_1": "na corā hareyyuṁ,",
  "an8.55:4.4_2": "na aggi ḍaheyya,",
  "an8.55:4.4_3": "na udakaṁ vaheyya,",
  "an8.55:4.4_4": "na appiyā dāyādā hareyyun’ti.",
  "an8.55:4.5_0": "Ayaṁ vuccati, brāhmaṇa, ārakkhasampadā.",
  "an8.55:5.1_0": "Katamā ca, brāhmaṇa, kalyāṇamittatā?",
  "an8.55:5.2_0": "Idha, brāhmaṇa,",
  "an8.55:5.2_1": "kulaputto yasmiṁ gāme vā nigame vā paṭivasati tatra ye te honti—gahapatī vā gahapatiputtā vā daharā vā vuddhasīlino,",
  "an8.55:5.2_2": "vuddhā vā vuddhasīlino,",
  "an8.55:5.2_3": "saddhāsampannā,",
  "an8.55:5.2_4": "sīlasampannā,",
  "an8.55:5.2_5": "cāgasampannā,",
  "an8.55:5.2_6": "paññāsampannā—tehi saddhiṁ santiṭṭhati sallapati sākacchaṁ samāpajjati;",
  "an8.55:5.2_7": "yathārūpānaṁ saddhāsampannānaṁ saddhāsampadaṁ anusikkhati,",
  "an8.55:5.2_8": "yathārūpānaṁ sīlasampannānaṁ sīlasampadaṁ anusikkhati,",
  "an8.55:5.2_9": "yathārūpānaṁ cāgasampannānaṁ cāgasampadaṁ anusikkhati,",
  "an8.55:5.2_10": "yathārūpānaṁ paññāsampannānaṁ paññāsampadaṁ anusikkhati.",
  "an8.55:5.3_0": "Ayaṁ vuccati, brāhmaṇa, kalyāṇamittatā.",
  "an8.55:6.1_0": "Katamā ca, brāhmaṇa, samajīvitā?",
  "an8.55:6.2_0": "Idha, brāhmaṇa,",
  "an8.55:6.2_1": "kulaputto āyañca bhogānaṁ viditvā vayañca bhogānaṁ viditvā samaṁ jīvikaṁ kappeti nāccogāḷhaṁ nātihīnaṁ:",
  "an8.55:6.2_2": "‘evaṁ me āyo vayaṁ pariyādāya ṭhassati,",
  "an8.55:6.2_3": "na ca me vayo āyaṁ pariyādāya ṭhassatī’ti.",
  "an8.55:6.3_0": "Seyyathāpi, brāhmaṇa,",
  "an8.55:6.3_1": "tulādhāro vā tulādhārantevāsī vā tulaṁ paggahetvā jānāti:",
  "an8.55:6.3_2": "‘ettakena vā onataṁ,",
  "an8.55:6.3_3": "ettakena vā unnatan’ti;",
  "an8.55:6.4_0": "evamevaṁ kho, brāhmaṇa,",
  "an8.55:6.4_1": "kulaputto āyañca bhogānaṁ viditvā vayañca bhogānaṁ viditvā samaṁ jīvikaṁ kappeti nāccogāḷhaṁ nātihīnaṁ:",
  "an8.55:6.4_2": "‘evaṁ me āyo vayaṁ pariyādāya ṭhassati,",
  "an8.55:6.4_3": "na ca me vayo āyaṁ pariyādāya ṭhassatī’ti.",
  "an8.55:6.5_0": "Sacāyaṁ, brāhmaṇa,",
  "an8.55:6.5_1": "kulaputto appāyo samāno uḷāraṁ jīvikaṁ kappeti,",
  "an8.55:6.5_2": "tassa bhavanti vattāro:",
  "an8.55:6.5_3": "‘udumbarakhādīvāyaṁ kulaputto bhoge khādatī’ti.",
  "an8.55:6.6_0": "Sace panāyaṁ, brāhmaṇa,",
  "an8.55:6.6_1": "kulaputto mahāyo samāno kasiraṁ jīvikaṁ kappeti,",
  "an8.55:6.6_2": "tassa bhavanti vattāro:",
  "an8.55:6.6_3": "‘ajeṭṭhamaraṇaṁvāyaṁ kulaputto marissatī’ti.",
  "an8.55:6.7_0": "Yato ca khoyaṁ, brāhmaṇa,",
  "an8.55:6.7_1": "kulaputto āyañca bhogānaṁ viditvā vayañca bhogānaṁ viditvā samaṁ jīvikaṁ kappeti nāccogāḷhaṁ nātihīnaṁ:",
  "an8.55:6.7_2": "‘evaṁ me āyo vayaṁ pariyādāya ṭhassati,",
  "an8.55:6.7_3": "na ca me vayo āyaṁ pariyādāya ṭhassatī’ti,",
  "an8.55:6.8_0": "ayaṁ vuccati, brāhmaṇa, samajīvitā.",
  "an8.55:7.1_0": "Evaṁ samuppannānaṁ, brāhmaṇa, bhogānaṁ cattāri apāyamukhāni honti—",
  "an8.55:7.2_0": "itthidhutto, surādhutto, akkhadhutto, pāpamitto pāpasahāyo pāpasampavaṅko.",
  "an8.55:7.3_0": "Seyyathāpi, brāhmaṇa,",
  "an8.55:7.3_1": "mahato taḷākassa cattāri ceva āyamukhāni,",
  "an8.55:7.3_2": "cattāri ca apāyamukhāni.",
  "an8.55:7.3_3": "Tassa puriso yāni ceva āyamukhāni tāni pidaheyya,",
  "an8.55:7.3_4": "yāni ca apāyamukhāni tāni vivareyya;",
  "an8.55:7.3_5": "devo ca na sammā dhāraṁ anuppaveccheyya.",
  "an8.55:7.3_6": "Evañhi tassa, brāhmaṇa,",
  "an8.55:7.3_7": "mahato taḷākassa parihāniyeva pāṭikaṅkhā,",
  "an8.55:7.3_8": "no vuddhi;",
  "an8.55:7.4_0": "evamevaṁ kho, brāhmaṇa, evaṁ samuppannānaṁ bhogānaṁ cattāri apāyamukhāni honti—",
  "an8.55:7.5_0": "itthidhutto, surādhutto, akkhadhutto, pāpamitto pāpasahāyo pāpasampavaṅko.",
  "an8.55:8.1_0": "Evaṁ samuppannānaṁ, brāhmaṇa, bhogānaṁ cattāri āyamukhāni honti—",
  "an8.55:8.2_0": "na itthidhutto, na surādhutto, na akkhadhutto, kalyāṇamitto kalyāṇasahāyo kalyāṇasampavaṅko.",
  "an8.55:8.3_0": "Seyyathāpi, brāhmaṇa,",
  "an8.55:8.3_1": "mahato taḷākassa cattāri ceva āyamukhāni cattāri ca apāyamukhāni.",
  "an8.55:8.3_2": "Tassa puriso yāni ceva āyamukhāni tāni vivareyya,",
  "an8.55:8.3_3": "yāni ca apāyamukhāni tāni pidaheyya;",
  "an8.55:8.3_4": "devo ca sammā dhāraṁ anuppaveccheyya.",
  "an8.55:8.3_5": "Evañhi tassa, brāhmaṇa,",
  "an8.55:8.3_6": "mahato taḷākassa vuddhiyeva pāṭikaṅkhā,",
  "an8.55:8.3_7": "no parihāni;",
  "an8.55:8.4_0": "evamevaṁ kho, brāhmaṇa, evaṁ samuppannānaṁ bhogānaṁ cattāri āyamukhāni honti—",
  "an8.55:8.5_0": "na itthidhutto …pe… kalyāṇasampavaṅko.",
  "an8.55:9.1_0": "Ime kho, brāhmaṇa, cattāro dhammā kulaputtassa diṭṭhadhammahitāya saṁvattanti diṭṭhadhammasukhāya.",
  "an8.55:10.1_0": "Cattārome, brāhmaṇa, kulaputtassa dhammā samparāyahitāya saṁvattanti samparāyasukhāya.",
  "an8.55:10.2_0": "Katame cattāro?",
  "an8.55:10.3_0": "Saddhāsampadā, sīlasampadā, cāgasampadā, paññāsampadā.",
  "an8.55:10.4_0": "Katamā ca, brāhmaṇa, saddhāsampadā?",
  "an8.55:10.5_0": "Idha, brāhmaṇa, kulaputto saddho hoti, saddahati tathāgatassa bodhiṁ:",
  "an8.55:10.6_0": "‘itipi so bhagavā …pe… satthā devamanussānaṁ buddho bhagavā’ti.",
  "an8.55:10.7_0": "Ayaṁ vuccati, brāhmaṇa, saddhāsampadā.",
  "an8.55:11.1_0": "Katamā ca, brāhmaṇa, sīlasampadā?",
  "an8.55:11.2_0": "Idha, brāhmaṇa,",
  "an8.55:11.2_1": "kulaputto pāṇātipātā paṭivirato hoti …pe…",
  "an8.55:11.2_2": "surāmerayamajjapamādaṭṭhānā paṭivirato hoti.",
  "an8.55:11.3_0": "Ayaṁ vuccati, brāhmaṇa, sīlasampadā.",
  "an8.55:12.1_0": "Katamā ca, brāhmaṇa, cāgasampadā?",
  "an8.55:12.2_0": "Idha, brāhmaṇa,",
  "an8.55:12.2_1": "kulaputto vigatamalamaccherena cetasā agāraṁ ajjhāvasati muttacāgo payatapāṇi vosaggarato yācayogo dānasaṁvibhāgarato.",
  "an8.55:12.3_0": "Ayaṁ vuccati, brāhmaṇa, cāgasampadā.",
  "an8.55:13.1_0": "Katamā ca, brāhmaṇa, paññāsampadā?",
  "an8.55:13.2_0": "Idha, brāhmaṇa, kulaputto paññavā hoti …pe… sammā dukkhakkhayagāminiyā.",
  "an8.55:13.3_0": "Ayaṁ vuccati, brāhmaṇa, paññāsampadā.",
  "an8.55:14.1_0": "“Ime kho, brāhmaṇa, cattāro dhammā kulaputtassa samparāyahitāya saṁvattanti samparāyasukhāyāti.",
  "an8.55:15.1_0": "Uṭṭhātā kammadheyyesu,",
  "an8.55:15.2_0": "appamatto vidhānavā;",
  "an8.55:15.3_0": "Samaṁ kappeti jīvikaṁ,",
  "an8.55:15.4_0": "sambhataṁ anurakkhati.",
  "an8.55:16.1_0": "Saddho sīlena sampanno,",
  "an8.55:16.2_0": "vadaññū vītamaccharo;",
  "an8.55:16.3_0": "Niccaṁ maggaṁ visodheti,",
  "an8.55:16.4_0": "sotthānaṁ samparāyikaṁ.",
  "an8.55:17.1_0": "Iccete aṭṭha dhammā ca,",
  "an8.55:17.2_0": "saddhassa gharamesino;",
  "an8.55:17.3_0": "Akkhātā saccanāmena,",
  "an8.55:17.4_0": "ubhayattha sukhāvahā.",
  "an8.55:18.1_0": "Diṭṭhadhammahitatthāya,",
  "an8.55:18.2_0": "samparāyasukhāya ca;",
  "an8.55:18.3_0": "Evametaṁ gahaṭṭhānaṁ,",
  "an8.55:18.4_0": "cāgo puññaṁ pavaḍḍhatī”ti.",
  "an8.55:18.5_0": "Pañcamaṁ.",
  "an8.56:0.1_0": "Aṅguttara Nikāya 8.56",
  "an8.56:0.2_0": "6. Gotamīvagga",
  "an8.56:0.3_0": "Bhayasutta",
  "an8.56:1.1_0": "“‘Bhayan’ti, bhikkhave, kāmānametaṁ adhivacanaṁ.",
  "an8.56:1.2_0": "‘Dukkhan’ti, bhikkhave, kāmānametaṁ adhivacanaṁ.",
  "an8.56:1.3_0": "‘Rogo’ti, bhikkhave, kāmānametaṁ adhivacanaṁ.",
  "an8.56:1.4_0": "‘Gaṇḍo’ti, bhikkhave, kāmānametaṁ adhivacanaṁ.",
  "an8.56:1.5_0": "‘Sallan’ti, bhikkhave, kāmānametaṁ adhivacanaṁ.",
  "an8.56:1.6_0": "‘Saṅgo’ti, bhikkhave, kāmānametaṁ adhivacanaṁ.",
  "an8.56:1.7_0": "‘Paṅko’ti, bhikkhave, kāmānametaṁ adhivacanaṁ.",
  "an8.56:1.8_0": "‘Gabbho’ti, bhikkhave, kāmānametaṁ adhivacanaṁ.",
  "an8.56:1.9_0": "Kasmā ca, bhikkhave, ‘bhayan’ti kāmānametaṁ adhivacanaṁ?",
  "an8.56:1.10_0": "Yasmā ca kāmarāgarattāyaṁ,",
  "an8.56:1.10_1": "bhikkhave,",
  "an8.56:1.10_2": "chandarāgavinibaddho diṭṭhadhammikāpi bhayā na parimuccati,",
  "an8.56:1.10_3": "samparāyikāpi bhayā na parimuccati,",
  "an8.56:1.10_4": "tasmā ‘bhayan’ti kāmānametaṁ adhivacanaṁ.",
  "an8.56:1.11_0": "Kasmā ca, bhikkhave, ‘dukkhan’ti …pe…",
  "an8.56:1.12_0": "‘rogo’ti …",
  "an8.56:1.13_0": "‘gaṇḍo’ti …",
  "an8.56:1.14_0": "‘sallan’ti …",
  "an8.56:1.15_0": "‘saṅgo’ti …",
  "an8.56:1.16_0": "‘paṅko’ti …",
  "an8.56:1.17_0": "‘gabbho’ti kāmānametaṁ adhivacanaṁ?",
  "an8.56:1.18_0": "Yasmā ca kāmarāgarattāyaṁ,",
  "an8.56:1.18_1": "bhikkhave,",
  "an8.56:1.18_2": "chandarāgavinibaddho diṭṭhadhammikāpi gabbhā na parimuccati,",
  "an8.56:1.18_3": "samparāyikāpi gabbhā na parimuccati,",
  "an8.56:1.18_4": "tasmā ‘gabbho’ti kāmānametaṁ adhivacanaṁ.",
  "an8.56:2.1_0": "Bhayaṁ dukkhañca rogo ca,",
  "an8.56:2.2_0": "gaṇḍo sallañca saṅgo ca;",
  "an8.56:2.3_0": "Paṅko gabbho ca ubhayaṁ,",
  "an8.56:2.4_0": "ete kāmā pavuccanti;",
  "an8.56:2.5_0": "Yattha satto puthujjano.",
  "an8.56:3.1_0": "Otiṇṇo sātarūpena,",
  "an8.56:3.2_0": "puna gabbhāya gacchati;",
  "an8.56:3.3_0": "Yato ca bhikkhu ātāpī,",
  "an8.56:3.4_0": "sampajaññaṁ na riccati.",
  "an8.56:4.1_0": "So imaṁ palipathaṁ duggaṁ,",
  "an8.56:4.2_0": "atikkamma tathāvidho;",
  "an8.56:4.3_0": "Pajaṁ jātijarūpetaṁ,",
  "an8.56:4.4_0": "phandamānaṁ avekkhatī”ti.",
  "an8.56:4.5_0": "Chaṭṭhaṁ.",
  "an8.57:0.1_0": "Aṅguttara Nikāya 8.57",
  "an8.57:0.2_0": "6. Gotamīvagga",
  "an8.57:0.3_0": "Paṭhamaāhuneyyasutta",
  "an8.57:1.1_0": "“Aṭṭhahi,",
  "an8.57:1.1_1": "bhikkhave,",
  "an8.57:1.1_2": "dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an8.57:1.2_0": "Katamehi aṭṭhahi?",
  "an8.57:1.3_0": "Idha, bhikkhave, bhikkhu sīlavā hoti …pe… samādāya sikkhati sikkhāpadesu;",
  "an8.57:1.4_0": "bahussuto hoti …pe… diṭṭhiyā suppaṭividdhā;",
  "an8.57:1.5_0": "kalyāṇamitto hoti kalyāṇasahāyo kalyāṇasampavaṅko;",
  "an8.57:1.6_0": "sammādiṭṭhiko hoti, sammādassanena samannāgato;",
  "an8.57:1.7_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;",
  "an8.57:1.8_0": "anekavihitaṁ pubbenivāsaṁ anussarati,",
  "an8.57:1.8_1": "seyyathidaṁ—ekampi jātiṁ dvepi jātiyo …pe…",
  "an8.57:1.8_2": "iti sākāraṁ sauddesaṁ anekavihitaṁ pubbenivāsaṁ anussarati;",
  "an8.57:1.9_0": "dibbena cakkhunā visuddhena atikkantamānusakena …pe… yathākammūpage satte pajānāti;",
  "an8.57:1.10_0": "āsavānaṁ khayā …pe… sacchikatvā upasampajja viharati.",
  "an8.57:1.11_0": "Imehi kho,",
  "an8.57:1.11_1": "bhikkhave,",
  "an8.57:1.11_2": "aṭṭhahi dhammehi samannāgato bhikkhu āhuneyyo hoti …pe…",
  "an8.57:1.11_3": "anuttaraṁ puññakkhettaṁ lokassā”ti.",
  "an8.57:1.12_0": "Sattamaṁ.",
  "an8.58:0.1_0": "Aṅguttara Nikāya 8.58",
  "an8.58:0.2_0": "6. Gotamīvagga",
  "an8.58:0.3_0": "Dutiyaāhuneyyasutta",
  "an8.58:1.1_0": "“Aṭṭhahi,",
  "an8.58:1.1_1": "bhikkhave,",
  "an8.58:1.1_2": "dhammehi samannāgato bhikkhu āhuneyyo hoti …pe…",
  "an8.58:1.1_3": "anuttaraṁ puññakkhettaṁ lokassa.",
  "an8.58:1.2_0": "Katamehi aṭṭhahi?",
  "an8.58:1.3_0": "Idha, bhikkhave, bhikkhu sīlavā hoti …pe… samādāya sikkhati sikkhāpadesu;",
  "an8.58:1.4_0": "bahussuto hoti …pe… diṭṭhiyā suppaṭividdhā;",
  "an8.58:1.5_0": "āraddhavīriyo viharati thāmavā daḷhaparakkamo anikkhittadhuro kusalesu dhammesu;",
  "an8.58:1.6_0": "āraññiko hoti pantasenāsano;",
  "an8.58:1.7_0": "aratiratisaho hoti, uppannaṁ aratiṁ abhibhuyya abhibhuyya viharati;",
  "an8.58:1.8_0": "bhayabheravasaho hoti, uppannaṁ bhayabheravaṁ abhibhuyya abhibhuyya viharati;",
  "an8.58:1.9_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;",
  "an8.58:1.10_0": "āsavānaṁ khayā …pe… sacchikatvā upasampajja viharati.",
  "an8.58:1.11_0": "Imehi kho,",
  "an8.58:1.11_1": "bhikkhave,",
  "an8.58:1.11_2": "aṭṭhahi dhammehi samannāgato bhikkhu āhuneyyo …pe…",
  "an8.58:1.11_3": "anuttaraṁ puññakkhettaṁ lokassā”ti.",
  "an8.58:1.12_0": "Aṭṭhamaṁ.",
  "an8.59:0.1_0": "Aṅguttara Nikāya 8.59",
  "an8.59:0.2_0": "6. Gotamīvagga",
  "an8.59:0.3_0": "Paṭhamapuggalasutta",
  "an8.59:1.1_0": "“Aṭṭhime,",
  "an8.59:1.1_1": "bhikkhave,",
  "an8.59:1.1_2": "puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassa?",
  "an8.59:1.2_0": "Katame aṭṭha?",
  "an8.59:1.3_0": "Sotāpanno,",
  "an8.59:1.3_1": "sotāpattiphalasacchikiriyāya paṭipanno,",
  "an8.59:1.3_2": "sakadāgāmī,",
  "an8.59:1.3_3": "sakadāgāmiphalasacchikiriyāya paṭipanno, anāgāmī,",
  "an8.59:1.3_4": "anāgāmiphalasacchikiriyāya paṭipanno, arahā,",
  "an8.59:1.3_5": "arahattāya paṭipanno.",
  "an8.59:1.4_0": "Ime kho, bhikkhave, aṭṭha puggalā āhuneyyā …pe… anuttaraṁ puññakkhettaṁ lokassāti.",
  "an8.59:2.1_0": "Cattāro ca paṭipannā,",
  "an8.59:2.2_0": "cattāro ca phale ṭhitā;",
  "an8.59:2.3_0": "Esa saṅgho ujubhūto,",
  "an8.59:2.4_0": "paññāsīlasamāhito.",
  "an8.59:3.1_0": "Yajamānānaṁ manussānaṁ,",
  "an8.59:3.2_0": "Puññapekkhāna pāṇinaṁ;",
  "an8.59:3.3_0": "Karotaṁ opadhikaṁ puññaṁ,",
  "an8.59:3.4_0": "Saṅghe dinnaṁ mahapphalan”ti.",
  "an8.59:3.5_0": "Navamaṁ.",
  "an8.60:0.1_0": "Aṅguttara Nikāya 8.60",
  "an8.60:0.2_0": "6. Gotamīvagga",
  "an8.60:0.3_0": "Dutiyapuggalasutta",
  "an8.60:1.1_0": "“Aṭṭhime, bhikkhave, puggalā āhuneyyā …pe… anuttaraṁ puññakkhettaṁ lokassa.",
  "an8.60:1.2_0": "Katame aṭṭha?",
  "an8.60:1.3_0": "Sotāpanno, sotāpattiphalasacchikiriyāya paṭipanno …pe… arahā, arahattāya paṭipanno.",
  "an8.60:1.4_0": "Ime kho, bhikkhave, aṭṭha puggalā āhuneyyā …pe… anuttaraṁ puññakkhettaṁ lokassāti.",
  "an8.60:2.1_0": "Cattāro ca paṭipannā,",
  "an8.60:2.2_0": "cattāro ca phale ṭhitā;",
  "an8.60:2.3_0": "Esa saṅgho samukkaṭṭho,",
  "an8.60:2.4_0": "sattānaṁ aṭṭha puggalā.",
  "an8.60:3.1_0": "Yajamānānaṁ manussānaṁ,",
  "an8.60:3.2_0": "puññapekkhāna pāṇinaṁ;",
  "an8.60:3.3_0": "Karotaṁ opadhikaṁ puññaṁ,",
  "an8.60:3.4_0": "ettha dinnaṁ mahapphalan”ti.",
  "an8.60:3.5_0": "Dasamaṁ.",
  "an8.60:3.6_0": "Gotamīvaggo paṭhamo.",
  "an8.60:4.0_0": "Tassuddānaṁ",
  "an8.60:4.1_0": "Gotamī ovādaṁ saṅkhittaṁ,",
  "an8.60:4.2_0": "dīghajāṇu ca ujjayo;",
  "an8.60:4.3_0": "Bhayā dve āhuneyyā ca,",
  "an8.60:4.4_0": "dve ca aṭṭha puggalāti.",
  "an8.61:0.1_0": "Aṅguttara Nikāya 8.61",
  "an8.61:0.2_0": "7. Bhūmicālavagga",
  "an8.61:0.3_0": "Icchāsutta",
  "an8.61:1.1_0": "“Aṭṭhime, bhikkhave, puggalā santo saṁvijjamānā lokasmiṁ.",
  "an8.61:1.2_0": "Katame aṭṭha?",
  "an8.61:1.3_0": "Idha, bhikkhave, bhikkhuno pavivittassa viharato nirāyattavuttino icchā uppajjati lābhāya.",
  "an8.61:1.4_0": "So uṭṭhahati ghaṭati vāyamati lābhāya.",
  "an8.61:1.5_0": "Tassa uṭṭhahato ghaṭato vāyamato lābhāya lābho nuppajjati.",
  "an8.61:1.6_0": "So tena alābhena socati kilamati paridevati, urattāḷiṁ kandati, sammohaṁ āpajjati.",
  "an8.61:1.7_0": "Ayaṁ vuccati, bhikkhave:",
  "an8.61:1.8_0": "‘bhikkhu iccho viharati lābhāya,",
  "an8.61:1.8_1": "uṭṭhahati ghaṭati vāyamati lābhāya,",
  "an8.61:1.8_2": "na ca lābhī,",
  "an8.61:1.8_3": "socī ca paridevī ca,",
  "an8.61:1.8_4": "cuto ca saddhammā’.",
  "an8.61:2.1_0": "Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.",
  "an8.61:2.2_0": "So uṭṭhahati ghaṭati vāyamati lābhāya.",
  "an8.61:2.3_0": "Tassa uṭṭhahato ghaṭato vāyamato lābhāya lābho uppajjati.",
  "an8.61:2.4_0": "So tena lābhena majjati pamajjati pamādamāpajjati.",
  "an8.61:2.5_0": "Ayaṁ vuccati, bhikkhave:",
  "an8.61:2.6_0": "‘bhikkhu iccho viharati lābhāya,",
  "an8.61:2.6_1": "uṭṭhahati ghaṭati vāyamati lābhāya,",
  "an8.61:2.6_2": "lābhī ca madī ca pamādī ca,",
  "an8.61:2.6_3": "cuto ca saddhammā’.",
  "an8.61:3.1_0": "Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.",
  "an8.61:3.2_0": "So na uṭṭhahati na ghaṭati na vāyamati lābhāya.",
  "an8.61:3.3_0": "Tassa anuṭṭhahato aghaṭato avāyamato lābhāya lābho nuppajjati.",
  "an8.61:3.4_0": "So tena alābhena socati, kilamati, paridevati, urattāḷiṁ kandati, sammohaṁ āpajjati.",
  "an8.61:3.5_0": "Ayaṁ vuccati, bhikkhave:",
  "an8.61:3.6_0": "‘bhikkhu iccho viharati lābhāya,",
  "an8.61:3.6_1": "na uṭṭhahati na ghaṭati na vāyamati lābhāya,",
  "an8.61:3.6_2": "na ca lābhī,",
  "an8.61:3.6_3": "socī ca paridevī ca,",
  "an8.61:3.6_4": "cuto ca saddhammā’.",
  "an8.61:4.1_0": "Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.",
  "an8.61:4.2_0": "So na uṭṭhahati, na ghaṭati, na vāyamati lābhāya.",
  "an8.61:4.3_0": "Tassa anuṭṭhahato, aghaṭato, avāyamato lābhāya lābho uppajjati.",
  "an8.61:4.4_0": "So tena lābhena majjati, pamajjati, pamādamāpajjati.",
  "an8.61:4.5_0": "Ayaṁ vuccati, bhikkhave:",
  "an8.61:4.6_0": "‘bhikkhu iccho viharati lābhāya,",
  "an8.61:4.6_1": "na uṭṭhahati na ghaṭati na vāyamati lābhāya,",
  "an8.61:4.6_2": "lābhī ca madī ca,",
  "an8.61:4.6_3": "pamādī ca,",
  "an8.61:4.6_4": "cuto ca saddhammā’.",
  "an8.61:5.1_0": "Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.",
  "an8.61:5.2_0": "So uṭṭhahati ghaṭati vāyamati lābhāya.",
  "an8.61:5.3_0": "Tassa uṭṭhahato ghaṭato vāyamato lābhāya lābho nuppajjati.",
  "an8.61:5.4_0": "So tena alābhena na socati na kilamati na paridevati, na urattāḷiṁ kandati, na sammohaṁ āpajjati.",
  "an8.61:5.5_0": "Ayaṁ vuccati, bhikkhave:",
  "an8.61:5.6_0": "‘bhikkhu iccho viharati lābhāya,",
  "an8.61:5.6_1": "uṭṭhahati ghaṭati vāyamati lābhāya,",
  "an8.61:5.6_2": "na ca lābhī,",
  "an8.61:5.6_3": "na ca socī na ca paridevī,",
  "an8.61:5.6_4": "accuto ca saddhammā’.",
  "an8.61:6.1_0": "Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.",
  "an8.61:6.2_0": "So uṭṭhahati ghaṭati vāyamati lābhāya.",
  "an8.61:6.3_0": "Tassa uṭṭhahato ghaṭato vāyamato lābhāya lābho uppajjati.",
  "an8.61:6.4_0": "So tena lābhena na majjati, na pamajjati, na pamādamāpajjati.",
  "an8.61:6.5_0": "Ayaṁ vuccati, bhikkhave:",
  "an8.61:6.6_0": "‘bhikkhu iccho viharati lābhāya,",
  "an8.61:6.6_1": "uṭṭhahati ghaṭati vāyamati lābhāya, lābhī ca,",
  "an8.61:6.6_2": "na ca madī na ca pamādī,",
  "an8.61:6.6_3": "accuto ca saddhammā’.",
  "an8.61:7.1_0": "Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.",
  "an8.61:7.2_0": "So na uṭṭhahati, na ghaṭati, na vāyamati lābhāya.",
  "an8.61:7.3_0": "Tassa anuṭṭhahato, aghaṭato, avāyamato lābhāya lābho nuppajjati.",
  "an8.61:7.4_0": "So tena alābhena na socati, na kilamati, na paridevati, na urattāḷiṁ kandati, na sammohaṁ āpajjati.",
  "an8.61:7.5_0": "Ayaṁ vuccati, bhikkhave:",
  "an8.61:7.6_0": "‘bhikkhu iccho viharati lābhāya,",
  "an8.61:7.6_1": "na uṭṭhahati,",
  "an8.61:7.6_2": "na ghaṭati,",
  "an8.61:7.6_3": "na vāyamati lābhāya,",
  "an8.61:7.6_4": "na ca lābhī,",
  "an8.61:7.6_5": "na ca socī na ca paridevī,",
  "an8.61:7.6_6": "accuto ca saddhammā’.",
  "an8.61:8.1_0": "Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.",
  "an8.61:8.2_0": "So na uṭṭhahati, na ghaṭati, na vāyamati lābhāya.",
  "an8.61:8.3_0": "Tassa anuṭṭhahato aghaṭato avāyamato lābhāya lābho uppajjati.",
  "an8.61:8.4_0": "So tena lābhena na majjati, na pamajjati, na pamādamāpajjati.",
  "an8.61:8.5_0": "Ayaṁ vuccati, bhikkhave:",
  "an8.61:8.6_0": "‘bhikkhu iccho viharati lābhāya,",
  "an8.61:8.6_1": "na uṭṭhahati,",
  "an8.61:8.6_2": "na ghaṭati,",
  "an8.61:8.6_3": "na vāyamati lābhāya, lābhī ca,",
  "an8.61:8.6_4": "na ca madī na ca pamādī,",
  "an8.61:8.6_5": "accuto ca saddhammā’.",
  "an8.61:9.1_0": "Ime kho, bhikkhave, aṭṭha puggalā santo saṁvijjamānā lokasmin”ti.",
  "an8.61:9.2_0": "Paṭhamaṁ.",
  "an8.62:0.1_0": "Aṅguttara Nikāya 8.62",
  "an8.62:0.2_0": "7. Bhūmicālavagga",
  "an8.62:0.3_0": "Alaṁsutta",
  "an8.62:1.1_0": "“Chahi, bhikkhave, dhammehi samannāgato bhikkhu alaṁ attano alaṁ paresaṁ.",
  "an8.62:1.2_0": "Katamehi chahi?",
  "an8.62:1.3_0": "Idha, bhikkhave, bhikkhu khippanisanti ca hoti kusalesu dhammesu;",
  "an8.62:1.4_0": "sutānañca dhammānaṁ dhāraṇajātiko hoti;",
  "an8.62:1.5_0": "dhātānañca dhammānaṁ atthūpaparikkhitā hoti;",
  "an8.62:1.6_0": "atthamaññāya dhammamaññāya dhammānudhammappaṭipanno ca hoti;",
  "an8.62:1.7_0": "kalyāṇavāco ca hoti kalyāṇavākkaraṇo,",
  "an8.62:1.7_1": "poriyā vācāya samannāgato vissaṭṭhāya anelagaḷāya atthassa viññāpaniyā;",
  "an8.62:1.8_0": "sandassako ca hoti samādapako samuttejako sampahaṁsako sabrahmacārīnaṁ.",
  "an8.62:1.9_0": "Imehi kho, bhikkhave, chahi dhammehi samannāgato bhikkhu alaṁ attano alaṁ paresaṁ.",
  "an8.62:2.1_0": "Pañcahi, bhikkhave, dhammehi samannāgato bhikkhu alaṁ attano alaṁ paresaṁ.",
  "an8.62:2.2_0": "Katamehi pañcahi?",
  "an8.62:2.3_0": "Idha, bhikkhave, bhikkhu na heva kho khippanisanti ca hoti kusalesu dhammesu;",
  "an8.62:2.4_0": "sutānañca dhammānaṁ dhāraṇajātiko hoti;",
  "an8.62:2.5_0": "dhātānañca dhammānaṁ atthūpaparikkhitā hoti;",
  "an8.62:2.6_0": "atthamaññāya dhammamaññāya dhammānudhammappaṭipanno ca hoti;",
  "an8.62:2.7_0": "kalyāṇavāco ca hoti …pe… atthassa viññāpaniyā;",
  "an8.62:2.8_0": "sandassako ca hoti samādapako samuttejako sampahaṁsako sabrahmacārīnaṁ.",
  "an8.62:2.9_0": "Imehi kho, bhikkhave, pañcahi dhammehi samannāgato bhikkhu alaṁ attano alaṁ paresaṁ.",
  "an8.62:3.1_0": "Catūhi, bhikkhave, dhammehi samannāgato bhikkhu alaṁ attano nālaṁ paresaṁ.",
  "an8.62:3.2_0": "Katamehi catūhi?",
  "an8.62:3.3_0": "Idha, bhikkhave, bhikkhu khippanisanti ca hoti kusalesu dhammesu;",
  "an8.62:3.4_0": "sutānañca dhammānaṁ dhāraṇajātiko hoti;",
  "an8.62:3.5_0": "dhātānañca dhammānaṁ atthūpaparikkhitā hoti;",
  "an8.62:3.6_0": "atthamaññāya dhammamaññāya dhammānudhammappaṭipanno ca hoti;",
  "an8.62:3.7_0": "no ca kalyāṇavāco hoti kalyāṇavākkaraṇo,",
  "an8.62:3.7_1": "poriyā vācāya samannāgato vissaṭṭhāya anelagaḷāya atthassa viññāpaniyā;",
  "an8.62:3.8_0": "no ca sandassako hoti samādapako samuttejako sampahaṁsako sabrahmacārīnaṁ.",
  "an8.62:3.9_0": "Imehi kho, bhikkhave, catūhi dhammehi samannāgato bhikkhu alaṁ attano nālaṁ paresaṁ.",
  "an8.62:4.1_0": "Catūhi, bhikkhave, dhammehi samannāgato bhikkhu alaṁ paresaṁ nālaṁ attano.",
  "an8.62:4.2_0": "Katamehi catūhi?",
  "an8.62:4.3_0": "Idha, bhikkhave, bhikkhu khippanisanti ca hoti kusalesu dhammesu;",
  "an8.62:4.4_0": "sutānañca dhammānaṁ dhāraṇajātiko hoti;",
  "an8.62:4.5_0": "no ca dhātānaṁ dhammānaṁ atthūpaparikkhitā hoti;",
  "an8.62:4.6_0": "na ca atthamaññāya dhammamaññāya dhammānudhammappaṭipanno hoti;",
  "an8.62:4.7_0": "kalyāṇavāco ca hoti kalyāṇavākkaraṇo …pe… atthassa viññāpaniyā;",
  "an8.62:4.8_0": "sandassako ca hoti …pe… sabrahmacārīnaṁ.",
  "an8.62:4.9_0": "Imehi kho, bhikkhave, catūhi dhammehi samannāgato bhikkhu alaṁ paresaṁ, nālaṁ attano.",
  "an8.62:5.1_0": "Tīhi, bhikkhave, dhammehi samannāgato bhikkhu alaṁ attano nālaṁ paresaṁ.",
  "an8.62:5.2_0": "Katamehi tīhi?",
  "an8.62:5.3_0": "Idha, bhikkhave, bhikkhu na heva kho khippanisanti ca hoti kusalesu dhammesu;",
  "an8.62:5.4_0": "sutānañca dhammānaṁ dhāraṇajātiko hoti;",
  "an8.62:5.5_0": "dhātānañca dhammānaṁ atthūpaparikkhitā hoti;",
  "an8.62:5.6_0": "atthamaññāya dhammamaññāya dhammānudhammappaṭipanno ca hoti;",
  "an8.62:5.7_0": "no ca kalyāṇavāco hoti kalyāṇavākkaraṇo,",
  "an8.62:5.7_1": "poriyā vācāya samannāgato vissaṭṭhāya anelagaḷāya atthassa viññāpaniyā;",
  "an8.62:5.8_0": "no ca sandassako hoti samādapako samuttejako sampahaṁsako sabrahmacārīnaṁ.",
  "an8.62:5.9_0": "Imehi kho, bhikkhave, tīhi dhammehi samannāgato bhikkhu alaṁ attano, nālaṁ paresaṁ.",
  "an8.62:6.1_0": "Tīhi, bhikkhave, dhammehi samannāgato bhikkhu alaṁ paresaṁ, nālaṁ attano.",
  "an8.62:6.2_0": "Katamehi tīhi?",
  "an8.62:6.3_0": "Idha, bhikkhave, bhikkhu na heva kho khippanisanti ca hoti kusalesu dhammesu;",
  "an8.62:6.4_0": "sutānañca dhammānaṁ dhāraṇajātiko hoti;",
  "an8.62:6.5_0": "no ca dhātānaṁ dhammānaṁ atthūpaparikkhitā hoti;",
  "an8.62:6.6_0": "no ca atthamaññāya dhammamaññāya dhammānudhammappaṭipanno hoti;",
  "an8.62:6.7_0": "kalyāṇavāco ca hoti …pe… atthassa viññāpaniyā;",
  "an8.62:6.8_0": "sandassako ca hoti samādapako samuttejako sampahaṁsako sabrahmacārīnaṁ.",
  "an8.62:6.9_0": "Imehi kho, bhikkhave, tīhi dhammehi samannāgato bhikkhu alaṁ paresaṁ, nālaṁ attano.",
  "an8.62:7.1_0": "Dvīhi, bhikkhave, dhammehi samannāgato bhikkhu alaṁ attano, nālaṁ paresaṁ.",
  "an8.62:7.2_0": "Katamehi dvīhi?",
  "an8.62:7.3_0": "Idha, bhikkhave, bhikkhu na heva kho khippanisanti ca hoti kusalesu dhammesu;",
  "an8.62:7.4_0": "no ca sutānaṁ dhammānaṁ dhāraṇajātiko hoti;",
  "an8.62:7.5_0": "dhātānañca dhammānaṁ atthūpaparikkhitā hoti;",
  "an8.62:7.6_0": "atthamaññāya dhammamaññāya dhammānudhammappaṭipanno ca hoti;",
  "an8.62:7.7_0": "no ca kalyāṇavāco hoti …pe… atthassa viññāpaniyā;",
  "an8.62:7.8_0": "no ca sandassako hoti …pe… sabrahmacārīnaṁ.",
  "an8.62:7.9_0": "Imehi kho, bhikkhave, dvīhi dhammehi samannāgato bhikkhu alaṁ attano, nālaṁ paresaṁ.",
  "an8.62:8.1_0": "Dvīhi, bhikkhave, dhammehi samannāgato bhikkhu alaṁ paresaṁ, nālaṁ attano.",
  "an8.62:8.2_0": "Katamehi dvīhi?",
  "an8.62:8.3_0": "Idha, bhikkhave, bhikkhu na heva kho khippanisanti ca hoti kusalesu dhammesu;",
  "an8.62:8.4_0": "no ca sutānaṁ dhammānaṁ dhāraṇajātiko hoti;",
  "an8.62:8.5_0": "no ca dhātānaṁ dhammānaṁ atthūpaparikkhitā hoti;",
  "an8.62:8.6_0": "no ca atthamaññāya dhammamaññāya dhammānudhammappaṭipanno hoti;",
  "an8.62:8.7_0": "kalyāṇavāco ca hoti kalyāṇavākkaraṇo,",
  "an8.62:8.7_1": "poriyā vācāya samannāgato vissaṭṭhāya anelagaḷāya atthassa viññāpaniyā;",
  "an8.62:8.8_0": "sandassako ca hoti samādapako samuttejako sampahaṁsako sabrahmacārīnaṁ.",
  "an8.62:8.9_0": "Imehi kho, bhikkhave, dvīhi dhammehi samannāgato bhikkhu alaṁ paresaṁ, nālaṁ attano”ti.",
  "an8.62:8.10_0": "Dutiyaṁ.",
  "an8.63:0.1_0": "Aṅguttara Nikāya 8.63",
  "an8.63:0.2_0": "7. Bhūmicālavagga",
  "an8.63:0.3_0": "Saṅkhittasutta",
  "an8.63:1.1_0": "Atha kho aññataro bhikkhu yena bhagavā tenupasaṅkami …pe…",
  "an8.63:1.1_1": "ekamantaṁ nisinno kho so bhikkhu bhagavantaṁ etadavoca:",
  "an8.63:1.2_0": "“sādhu me, bhante,",
  "an8.63:1.2_1": "bhagavā saṅkhittena dhammaṁ desetu,",
  "an8.63:1.2_2": "yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.",
  "an8.63:1.3_0": "“Evamevaṁ panidhekacce moghapurisā mamaññeva ajjhesanti.",
  "an8.63:1.4_0": "Dhamme ca bhāsite mamaññeva anubandhitabbaṁ maññantī”ti.",
  "an8.63:1.5_0": "“Desetu me, bhante,",
  "an8.63:1.5_1": "bhagavā saṅkhittena dhammaṁ,",
  "an8.63:1.5_2": "desetu sugato saṅkhittena dhammaṁ.",
  "an8.63:1.5_3": "Appeva nāmāhaṁ bhagavato bhāsitassa atthaṁ ājāneyyaṁ,",
  "an8.63:1.5_4": "appeva nāmāhaṁ bhagavato bhāsitassa dāyādo assan”ti.",
  "an8.63:1.6_0": "“Tasmātiha te, bhikkhu, evaṁ sikkhitabbaṁ:",
  "an8.63:1.7_0": "‘ajjhattaṁ me cittaṁ ṭhitaṁ bhavissati susaṇṭhitaṁ,",
  "an8.63:1.7_1": "na ca uppannā pāpakā akusalā dhammā cittaṁ pariyādāya ṭhassantī’ti.",
  "an8.63:1.8_0": "Evañhi te, bhikkhu, sikkhitabbaṁ.",
  "an8.63:2.1_0": "Yato kho te, bhikkhu,",
  "an8.63:2.1_1": "ajjhattaṁ cittaṁ ṭhitaṁ hoti susaṇṭhitaṁ,",
  "an8.63:2.1_2": "na ca uppannā pāpakā akusalā dhammā cittaṁ pariyādāya tiṭṭhanti, tato te, bhikkhu,",
  "an8.63:2.1_3": "evaṁ sikkhitabbaṁ:",
  "an8.63:2.2_0": "‘mettā me cetovimutti bhāvitā bhavissati bahulīkatā yānīkatā vatthukatā anuṭṭhitā paricitā susamāraddhā’ti.",
  "an8.63:2.3_0": "Evañhi te, bhikkhu, sikkhitabbaṁ.",
  "an8.63:3.1_0": "Yato kho te, bhikkhu,",
  "an8.63:3.1_1": "ayaṁ samādhi evaṁ bhāvito hoti bahulīkato,",
  "an8.63:3.1_2": "tato tvaṁ, bhikkhu,",
  "an8.63:3.1_3": "imaṁ samādhiṁ savitakkampi savicāraṁ bhāveyyāsi,",
  "an8.63:3.1_4": "avitakkampi vicāramattaṁ bhāveyyāsi,",
  "an8.63:3.1_5": "avitakkampi avicāraṁ bhāveyyāsi,",
  "an8.63:3.1_6": "sappītikampi bhāveyyāsi,",
  "an8.63:3.1_7": "nippītikampi bhāveyyāsi,",
  "an8.63:3.1_8": "sātasahagatampi bhāveyyāsi,",
  "an8.63:3.1_9": "upekkhāsahagatampi bhāveyyāsi.",
  "an8.63:4.1_0": "Yato kho, te bhikkhu, ayaṁ samādhi evaṁ bhāvito hoti subhāvito, tato te, bhikkhu, evaṁ sikkhitabbaṁ:",
  "an8.63:4.2_0": "‘karuṇā me cetovimutti …",
  "an8.63:4.3_0": "muditā me cetovimutti …",
  "an8.63:4.4_0": "upekkhā me cetovimutti bhāvitā bhavissati bahulīkatā yānīkatā vatthukatā anuṭṭhitā paricitā susamāraddhā’ti.",
  "an8.63:4.5_0": "Evañhi te, bhikkhu, sikkhitabbaṁ.",
  "an8.63:5.1_0": "Yato kho te, bhikkhu,",
  "an8.63:5.1_1": "ayaṁ samādhi evaṁ bhāvito hoti subhāvito,",
  "an8.63:5.1_2": "tato tvaṁ, bhikkhu,",
  "an8.63:5.1_3": "imaṁ samādhiṁ savitakkasavicārampi bhāveyyāsi,",
  "an8.63:5.1_4": "avitakkavicāramattampi bhāveyyāsi,",
  "an8.63:5.1_5": "avitakkaavicārampi bhāveyyāsi,",
  "an8.63:5.1_6": "sappītikampi bhāveyyāsi,",
  "an8.63:5.1_7": "nippītikampi bhāveyyāsi,",
  "an8.63:5.1_8": "sātasahagatampi bhāveyyāsi,",
  "an8.63:5.1_9": "upekkhāsahagatampi bhāveyyāsi.",
  "an8.63:6.1_0": "Yato kho te, bhikkhu, ayaṁ samādhi evaṁ bhāvito hoti subhāvito, tato te, bhikkhu, evaṁ sikkhitabbaṁ:",
  "an8.63:6.2_0": "‘kāye kāyānupassī viharissāmi ātāpī sampajāno satimā, vineyya loke abhijjhādomanassan’ti.",
  "an8.63:6.3_0": "Evañhi te, bhikkhu, sikkhitabbaṁ.",
  "an8.63:7.1_0": "Yato kho te, bhikkhu,",
  "an8.63:7.1_1": "ayaṁ samādhi evaṁ bhāvito hoti bahulīkato,",
  "an8.63:7.1_2": "tato tvaṁ, bhikkhu,",
  "an8.63:7.1_3": "imaṁ samādhiṁ savitakkasavicārampi bhāveyyāsi,",
  "an8.63:7.1_4": "avitakkavicāramattampi bhāveyyāsi,",
  "an8.63:7.1_5": "avitakkaavicārampi bhāveyyāsi,",
  "an8.63:7.1_6": "sappītikampi bhāveyyāsi,",
  "an8.63:7.1_7": "nippītikampi bhāveyyāsi,",
  "an8.63:7.1_8": "sātasahagatampi bhāveyyāsi,",
  "an8.63:7.1_9": "upekkhāsahagatampi bhāveyyāsi.",
  "an8.63:8.1_0": "Yato kho te, bhikkhu, ayaṁ samādhi evaṁ bhāvito hoti subhāvito, tato te, bhikkhu, evaṁ sikkhitabbaṁ:",
  "an8.63:8.2_0": "‘vedanāsu …",
  "an8.63:8.3_0": "citte …",
  "an8.63:8.4_0": "dhammesu dhammānupassī viharissāmi ātāpī sampajāno satimā, vineyya loke abhijjhādomanassan’ti.",
  "an8.63:8.5_0": "Evañhi te, bhikkhu, sikkhitabbaṁ.",
  "an8.63:9.1_0": "Yato kho te, bhikkhu,",
  "an8.63:9.1_1": "ayaṁ samādhi evaṁ bhāvito hoti bahulīkato,",
  "an8.63:9.1_2": "tato tvaṁ, bhikkhu,",
  "an8.63:9.1_3": "imaṁ samādhiṁ savitakkasavicārampi bhāveyyāsi,",
  "an8.63:9.1_4": "avitakkavicāramattampi bhāveyyāsi,",
  "an8.63:9.1_5": "avitakkaavicārampi bhāveyyāsi,",
  "an8.63:9.1_6": "sappītikampi bhāveyyāsi,",
  "an8.63:9.1_7": "nippītikampi bhāveyyāsi,",
  "an8.63:9.1_8": "sātasahagatampi bhāveyyāsi,",
  "an8.63:9.1_9": "upekkhāsahagatampi bhāveyyāsi.",
  "an8.63:10.1_0": "Yato kho te, bhikkhu,",
  "an8.63:10.1_1": "ayaṁ samādhi evaṁ bhāvito hoti subhāvito,",
  "an8.63:10.1_2": "tato tvaṁ, bhikkhu,",
  "an8.63:10.1_3": "yena yeneva gagghasi phāsuṁyeva gagghasi,",
  "an8.63:10.1_4": "yattha yattha ṭhassasi phāsuṁyeva ṭhassasi,",
  "an8.63:10.1_5": "yattha yattha nisīdissasi phāsuṁyeva nisīdissasi,",
  "an8.63:10.1_6": "yattha yattha seyyaṁ kappessasi phāsuṁyeva seyyaṁ kappessasī”ti.",
  "an8.63:11.1_0": "Atha kho so bhikkhu bhagavatā iminā ovādena ovadito uṭṭhāyāsanā bhagavantaṁ abhivādetvā padakkhiṇaṁ katvā pakkāmi.",
  "an8.63:11.2_0": "Atha kho so bhikkhu eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anagāriyaṁ pabbajanti,",
  "an8.63:11.2_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.",
  "an8.63:11.3_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.",
  "an8.63:11.4_0": "Aññataro ca pana so bhikkhu arahataṁ ahosīti.",
  "an8.63:11.5_0": "Tatiyaṁ.",
  "an8.64:0.1_0": "Aṅguttara Nikāya 8.64",
  "an8.64:0.2_0": "7. Bhūmicālavagga",
  "an8.64:0.3_0": "Gayāsīsasutta",
  "an8.64:1.1_0": "Ekaṁ samayaṁ bhagavā gayāyaṁ viharati gayāsīse.",
  "an8.64:1.2_0": "Tatra kho bhagavā bhikkhū āmantesi …pe…",
  "an8.64:1.3_0": "“pubbāhaṁ,",
  "an8.64:1.3_1": "bhikkhave,",
  "an8.64:1.3_2": "sambodhā anabhisambuddho bodhisattova samāno obhāsaññeva kho sañjānāmi,",
  "an8.64:1.3_3": "no ca rūpāni passāmi.",
  "an8.64:2.1_0": "Tassa mayhaṁ, bhikkhave, etadahosi:",
  "an8.64:2.2_0": "‘sace kho ahaṁ obhāsañceva sañjāneyyaṁ rūpāni ca passeyyaṁ;",
  "an8.64:2.3_0": "evaṁ me idaṁ ñāṇadassanaṁ parisuddhataraṁ assā’ti.",
  "an8.64:3.1_0": "So kho ahaṁ,",
  "an8.64:3.1_1": "bhikkhave,",
  "an8.64:3.1_2": "aparena samayena appamatto ātāpī pahitatto viharanto obhāsañceva sañjānāmi,",
  "an8.64:3.1_3": "rūpāni ca passāmi;",
  "an8.64:3.2_0": "no ca kho tāhi devatāhi saddhiṁ santiṭṭhāmi sallapāmi sākacchaṁ samāpajjāmi.",
  "an8.64:4.1_0": "Tassa mayhaṁ, bhikkhave, etadahosi:",
  "an8.64:4.2_0": "‘sace kho ahaṁ obhāsañceva sañjāneyyaṁ,",
  "an8.64:4.2_1": "rūpāni ca passeyyaṁ,",
  "an8.64:4.2_2": "tāhi ca devatāhi saddhiṁ santiṭṭheyyaṁ sallapeyyaṁ sākacchaṁ samāpajjeyyaṁ;",
  "an8.64:4.3_0": "evaṁ me idaṁ ñāṇadassanaṁ parisuddhataraṁ assā’ti.",
  "an8.64:5.1_0": "So kho ahaṁ,",
  "an8.64:5.1_1": "bhikkhave,",
  "an8.64:5.1_2": "aparena samayena appamatto ātāpī pahitatto viharanto obhāsañceva sañjānāmi,",
  "an8.64:5.1_3": "rūpāni ca passāmi,",
  "an8.64:5.1_4": "tāhi ca devatāhi saddhiṁ santiṭṭhāmi sallapāmi sākacchaṁ samāpajjāmi;",
  "an8.64:5.2_0": "no ca kho tā devatā jānāmi—",
  "an8.64:5.3_0": "imā devatā amukamhā vā amukamhā vā devanikāyāti.",
  "an8.64:6.1_0": "Tassa mayhaṁ, bhikkhave, etadahosi:",
  "an8.64:6.2_0": "‘sace kho ahaṁ obhāsañceva sañjāneyyaṁ,",
  "an8.64:6.2_1": "rūpāni ca passeyyaṁ,",
  "an8.64:6.2_2": "tāhi ca devatāhi saddhiṁ santiṭṭheyyaṁ sallapeyyaṁ sākacchaṁ samāpajjeyyaṁ,",
  "an8.64:6.2_3": "tā ca devatā jāneyyaṁ:",
  "an8.64:6.3_0": "“imā devatā amukamhā vā amukamhā vā devanikāyā”ti;",
  "an8.64:6.4_0": "evaṁ me idaṁ ñāṇadassanaṁ parisuddhataraṁ assā’ti.",
  "an8.64:7.1_0": "So kho ahaṁ,",
  "an8.64:7.1_1": "bhikkhave,",
  "an8.64:7.1_2": "aparena samayena appamatto ātāpī pahitatto viharanto obhāsañceva sañjānāmi,",
  "an8.64:7.1_3": "rūpāni ca passāmi,",
  "an8.64:7.1_4": "tāhi ca devatāhi saddhiṁ santiṭṭhāmi sallapāmi sākacchaṁ samāpajjāmi,",
  "an8.64:7.1_5": "tā ca devatā jānāmi:",
  "an8.64:7.2_0": "‘imā devatā amukamhā vā amukamhā vā devanikāyā’ti;",
  "an8.64:7.3_0": "no ca kho tā devatā jānāmi:",
  "an8.64:7.4_0": "‘imā devatā imassa kammassa vipākena ito cutā tattha upapannā’ti …pe…",
  "an8.64:7.5_0": "tā ca devatā jānāmi:",
  "an8.64:7.6_0": "‘imā devatā imassa kammassa vipākena ito cutā tattha upapannā’ti;",
  "an8.64:7.7_0": "no ca kho tā devatā jānāmi:",
  "an8.64:7.8_0": "‘imā devatā imassa kammassa vipākena evamāhārā evaṁsukhadukkhappaṭisaṁvediniyo’ti …pe…",
  "an8.64:7.9_0": "tā ca devatā jānāmi:",
  "an8.64:7.10_0": "‘imā devatā imassa kammassa vipākena evamāhārā evaṁsukhadukkhappaṭisaṁvediniyo’ti;",
  "an8.64:7.11_0": "no ca kho tā devatā jānāmi:",
  "an8.64:7.12_0": "‘imā devatā evaṁdīghāyukā evaṁciraṭṭhitikā’ti …pe…",
  "an8.64:7.13_0": "tā ca devatā jānāmi:",
  "an8.64:7.14_0": "‘imā devatā evaṁdīghāyukā evaṁciraṭṭhitikā’ti;",
  "an8.64:7.15_0": "no ca kho tā devatā jānāmi yadi vā me imāhi devatāhi saddhiṁ sannivutthapubbaṁ yadi vā na sannivutthapubbanti.",
  "an8.64:8.1_0": "Tassa mayhaṁ, bhikkhave, etadahosi:",
  "an8.64:8.2_0": "‘sace kho ahaṁ obhāsañceva sañjāneyyaṁ,",
  "an8.64:8.2_1": "rūpāni ca passeyyaṁ,",
  "an8.64:8.2_2": "tāhi ca devatāhi saddhiṁ santiṭṭheyyaṁ sallapeyyaṁ sākacchaṁ samāpajjeyyaṁ,",
  "an8.64:8.2_3": "tā ca devatā jāneyyaṁ:",
  "an8.64:8.3_0": "“imā devatā amukamhā vā amukamhā vā devanikāyā”ti, tā ca devatā jāneyyaṁ:",
  "an8.64:8.4_0": "“imā devatā imassa kammassa vipākena ito cutā tattha upapannā”ti, tā ca devatā jāneyyaṁ:",
  "an8.64:8.5_0": "“imā devatā evamāhārā evaṁsukhadukkhappaṭisaṁvediniyo”ti, tā ca devatā jāneyyaṁ:",
  "an8.64:8.6_0": "“imā devatā evaṁdīghāyukā evaṁciraṭṭhitikā”ti,",
  "an8.64:8.6_1": "tā ca devatā jāneyyaṁ yadi vā me imāhi devatāhi saddhiṁ sannivutthapubbaṁ yadi vā na sannivutthapubbanti;",
  "an8.64:8.7_0": "evaṁ me idaṁ ñāṇadassanaṁ parisuddhataraṁ assā’ti.",
  "an8.64:9.1_0": "So kho ahaṁ,",
  "an8.64:9.1_1": "bhikkhave,",
  "an8.64:9.1_2": "aparena samayena appamatto ātāpī pahitatto viharanto obhāsañceva sañjānāmi,",
  "an8.64:9.1_3": "rūpāni ca passāmi,",
  "an8.64:9.1_4": "tāhi ca devatāhi saddhiṁ santiṭṭhāmi sallapāmi sākacchaṁ samāpajjāmi,",
  "an8.64:9.1_5": "tā ca devatā jānāmi:",
  "an8.64:9.2_0": "‘imā devatā amukamhā vā amukamhā vā devanikāyā’ti, tā ca devatā jānāmi:",
  "an8.64:9.3_0": "‘imā devatā imassa kammassa vipākena ito cutā tattha upapannā’ti, tā ca devatā jānāmi:",
  "an8.64:9.4_0": "‘imā devatā evamāhārā evaṁsukhadukkhappaṭisaṁvediniyo’ti, tā ca devatā jānāmi:",
  "an8.64:9.5_0": "‘imā devatā evaṁdīghāyukā evaṁciraṭṭhitikā’ti,",
  "an8.64:9.5_1": "tā ca devatā jānāmi yadi vā me devatāhi saddhiṁ sannivutthapubbaṁ yadi vā na sannivutthapubbanti.",
  "an8.64:10.1_0": "Yāvakīvañca me,",
  "an8.64:10.1_1": "bhikkhave,",
  "an8.64:10.1_2": "evaṁ aṭṭhaparivaṭṭaṁ adhidevañāṇadassanaṁ na suvisuddhaṁ ahosi,",
  "an8.64:10.1_3": "neva tāvāhaṁ,",
  "an8.64:10.1_4": "bhikkhave,",
  "an8.64:10.1_5": "‘sadevake loke samārake sabrahmake sassamaṇabrāhmaṇiyā pajāya sadevamanussāya anuttaraṁ sammāsambodhiṁ abhisambuddho’ti paccaññāsiṁ.",
  "an8.64:10.2_0": "Yato ca kho me,",
  "an8.64:10.2_1": "bhikkhave,",
  "an8.64:10.2_2": "evaṁ aṭṭhaparivaṭṭaṁ adhidevañāṇadassanaṁ suvisuddhaṁ ahosi, athāhaṁ,",
  "an8.64:10.2_3": "bhikkhave,",
  "an8.64:10.2_4": "‘sadevake loke samārake sabrahmake sassamaṇabrāhmaṇiyā pajāya sadevamanussāya anuttaraṁ sammāsambodhiṁ abhisambuddho’ti paccaññāsiṁ;",
  "an8.64:10.3_0": "ñāṇañca pana me dassanaṁ udapādi;",
  "an8.64:10.4_0": "akuppā me cetovimutti; ayamantimā jāti natthi dāni punabbhavo”ti.",
  "an8.64:10.5_0": "Catutthaṁ.",
  "an8.65:0.1_0": "Aṅguttara Nikāya 8.65",
  "an8.65:0.2_0": "7. Bhūmicālavagga",
  "an8.65:0.3_0": "Abhibhāyatanasutta",
  "an8.65:1.1_0": "“Aṭṭhimāni, bhikkhave, abhibhāyatanāni.",
  "an8.65:1.2_0": "Katamāni aṭṭha?",
  "an8.65:1.3_0": "Ajjhattaṁ rūpasaññī eko bahiddhā rūpāni passati parittāni suvaṇṇadubbaṇṇāni.",
  "an8.65:1.4_0": "‘Tāni abhibhuyya jānāmi passāmī’ti, evaṁsaññī hoti.",
  "an8.65:1.5_0": "Idaṁ paṭhamaṁ abhibhāyatanaṁ.",
  "an8.65:2.1_0": "Ajjhattaṁ rūpasaññī eko bahiddhā rūpāni passati appamāṇāni suvaṇṇadubbaṇṇāni.",
  "an8.65:2.2_0": "‘Tāni abhibhuyya jānāmi passāmī’ti, evaṁsaññī hoti.",
  "an8.65:2.3_0": "Idaṁ dutiyaṁ abhibhāyatanaṁ.",
  "an8.65:3.1_0": "Ajjhattaṁ arūpasaññī eko bahiddhā rūpāni passati parittāni suvaṇṇadubbaṇṇāni.",
  "an8.65:3.2_0": "‘Tāni abhibhuyya jānāmi passāmī’ti, evaṁsaññī hoti.",
  "an8.65:3.3_0": "Idaṁ tatiyaṁ abhibhāyatanaṁ.",
  "an8.65:4.1_0": "Ajjhattaṁ arūpasaññī eko bahiddhā rūpāni passati appamāṇāni suvaṇṇadubbaṇṇāni.",
  "an8.65:4.2_0": "‘Tāni abhibhuyya jānāmi passāmī’ti, evaṁsaññī hoti.",
  "an8.65:4.3_0": "Idaṁ catutthaṁ abhibhāyatanaṁ.",
  "an8.65:5.1_0": "Ajjhattaṁ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni.",
  "an8.65:5.2_0": "‘Tāni abhibhuyya jānāmi passāmī’ti, evaṁsaññī hoti.",
  "an8.65:5.3_0": "Idaṁ pañcamaṁ abhibhāyatanaṁ.",
  "an8.65:6.1_0": "Ajjhattaṁ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni.",
  "an8.65:6.2_0": "‘Tāni abhibhuyya jānāmi passāmī’ti, evaṁsaññī hoti.",
  "an8.65:6.3_0": "Idaṁ chaṭṭhaṁ abhibhāyatanaṁ.",
  "an8.65:7.1_0": "Ajjhattaṁ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni.",
  "an8.65:7.2_0": "‘Tāni abhibhuyya jānāmi passāmī’ti, evaṁsaññī hoti.",
  "an8.65:7.3_0": "Idaṁ sattamaṁ abhibhāyatanaṁ.",
  "an8.65:8.1_0": "Ajjhattaṁ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni.",
  "an8.65:8.2_0": "‘Tāni abhibhuyya jānāmi passāmī’ti, evaṁsaññī hoti.",
  "an8.65:8.3_0": "Idaṁ aṭṭhamaṁ abhibhāyatanaṁ.",
  "an8.65:8.4_0": "Imāni kho, bhikkhave, aṭṭha abhibhāyatanānī”ti.",
  "an8.65:8.5_0": "Pañcamaṁ.",
  "an8.66:0.1_0": "Aṅguttara Nikāya 8.66",
  "an8.66:0.2_0": "7. Bhūmicālavagga",
  "an8.66:0.3_0": "Vimokkhasutta",
  "an8.66:1.1_0": "“Aṭṭhime, bhikkhave, vimokkhā.",
  "an8.66:1.2_0": "Katame aṭṭha?",
  "an8.66:1.3_0": "Rūpī rūpāni passati.",
  "an8.66:1.4_0": "Ayaṁ paṭhamo vimokkho.",
  "an8.66:2.1_0": "Ajjhattaṁ arūpasaññī, bahiddhā rūpāni passati.",
  "an8.66:2.2_0": "Ayaṁ dutiyo vimokkho.",
  "an8.66:3.1_0": "Subhanteva adhimutto hoti.",
  "an8.66:3.2_0": "Ayaṁ tatiyo vimokkho.",
  "an8.66:4.1_0": "Sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.",
  "an8.66:4.2_0": "Ayaṁ catuttho vimokkho.",
  "an8.66:5.1_0": "Sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.",
  "an8.66:5.2_0": "Ayaṁ pañcamo vimokkho.",
  "an8.66:6.1_0": "Sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.",
  "an8.66:6.2_0": "Ayaṁ chaṭṭho vimokkho.",
  "an8.66:7.1_0": "Sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.",
  "an8.66:7.2_0": "Ayaṁ sattamo vimokkho.",
  "an8.66:8.1_0": "Sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati.",
  "an8.66:8.2_0": "Ayaṁ aṭṭhamo vimokkho.",
  "an8.66:8.3_0": "Ime kho, bhikkhave, aṭṭha vimokkhā”ti.",
  "an8.66:8.4_0": "Chaṭṭhaṁ.",
  "an8.67:0.1_0": "Aṅguttara Nikāya 8.67",
  "an8.67:0.2_0": "7. Bhūmicālavagga",
  "an8.67:0.3_0": "Anariyavohārasutta",
  "an8.67:1.1_0": "“Aṭṭhime, bhikkhave, anariyavohārā.",
  "an8.67:1.2_0": "Katame aṭṭha?",
  "an8.67:1.3_0": "Adiṭṭhe diṭṭhavāditā,",
  "an8.67:1.3_1": "asute sutavāditā,",
  "an8.67:1.3_2": "amute mutavāditā,",
  "an8.67:1.3_3": "aviññāte viññātavāditā,",
  "an8.67:1.3_4": "diṭṭhe adiṭṭhavāditā,",
  "an8.67:1.3_5": "sute asutavāditā,",
  "an8.67:1.3_6": "mute amutavāditā,",
  "an8.67:1.3_7": "viññāte aviññātavāditā.",
  "an8.67:1.4_0": "Ime kho, bhikkhave, aṭṭha anariyavohārā”ti.",
  "an8.67:1.5_0": "Sattamaṁ.",
  "an8.68:0.1_0": "Aṅguttara Nikāya 8.68",
  "an8.68:0.2_0": "7. Bhūmicālavagga",
  "an8.68:0.3_0": "Ariyavohārasutta",
  "an8.68:1.1_0": "“Aṭṭhime, bhikkhave, ariyavohārā.",
  "an8.68:1.2_0": "Katame aṭṭha?",
  "an8.68:1.3_0": "Adiṭṭhe adiṭṭhavāditā,",
  "an8.68:1.3_1": "asute asutavāditā,",
  "an8.68:1.3_2": "amute amutavāditā,",
  "an8.68:1.3_3": "aviññāte aviññātavāditā,",
  "an8.68:1.3_4": "diṭṭhe diṭṭhavāditā,",
  "an8.68:1.3_5": "sute sutavāditā,",
  "an8.68:1.3_6": "mute mutavāditā,",
  "an8.68:1.3_7": "viññāte viññātavāditā.",
  "an8.68:1.4_0": "Ime kho, bhikkhave, aṭṭha ariyavohārā”ti.",
  "an8.68:1.5_0": "Aṭṭhamaṁ.",
  "an8.69:0.1_0": "Aṅguttara Nikāya 8.69",
  "an8.69:0.2_0": "7. Bhūmicālavagga",
  "an8.69:0.3_0": "Parisāsutta",
  "an8.69:1.1_0": "“Aṭṭhimā, bhikkhave, parisā.",
  "an8.69:1.2_0": "Katamā aṭṭha?",
  "an8.69:1.3_0": "Khattiyaparisā,",
  "an8.69:1.3_1": "brāhmaṇaparisā,",
  "an8.69:1.3_2": "gahapatiparisā,",
  "an8.69:1.3_3": "samaṇaparisā,",
  "an8.69:1.3_4": "cātumahārājikaparisā,",
  "an8.69:1.3_5": "tāvatiṁsaparisā,",
  "an8.69:1.3_6": "māraparisā,",
  "an8.69:1.3_7": "brahmaparisā.",
  "an8.69:1.4_0": "Abhijānāmi kho panāhaṁ, bhikkhave, anekasataṁ khattiyaparisaṁ upasaṅkamitā.",
  "an8.69:1.5_0": "Tatrapi mayā sannisinnapubbañceva sallapitapubbañca sākacchā ca samāpannapubbā.",
  "an8.69:1.6_0": "Tattha yādisako tesaṁ vaṇṇo hoti tādisako mayhaṁ vaṇṇo hoti,",
  "an8.69:1.6_1": "yādisako tesaṁ saro hoti tādisako mayhaṁ saro hoti.",
  "an8.69:1.7_0": "Dhammiyā ca kathāya sandassemi samādapemi samuttejemi sampahaṁsemi.",
  "an8.69:1.8_0": "Bhāsamānañca maṁ na jānanti:",
  "an8.69:1.9_0": "‘ko nu kho ayaṁ bhāsati devo vā manusso vā’ti.",
  "an8.69:1.10_0": "Dhammiyā kathāya sandassetvā samādapetvā samuttejetvā sampahaṁsetvā antaradhāyāmi.",
  "an8.69:1.11_0": "Antarahitañca maṁ na jānanti:",
  "an8.69:1.12_0": "‘ko nu kho ayaṁ antarahito devo vā manusso vā’ti.",
  "an8.69:2.1_0": "Abhijānāmi kho panāhaṁ, bhikkhave, anekasataṁ brāhmaṇaparisaṁ …pe…",
  "an8.69:2.2_0": "gahapatiparisaṁ …",
  "an8.69:2.3_0": "samaṇaparisaṁ …",
  "an8.69:2.4_0": "cātumahārājikaparisaṁ …",
  "an8.69:2.5_0": "tāvatiṁsaparisaṁ …",
  "an8.69:2.6_0": "māraparisaṁ …",
  "an8.69:2.7_0": "brahmaparisaṁ upasaṅkamitā.",
  "an8.69:2.8_0": "Tatrapi mayā sannisinnapubbañceva sallapitapubbañca sākacchā ca samāpannapubbā.",
  "an8.69:2.9_0": "Tattha yādisako tesaṁ vaṇṇo hoti tādisako mayhaṁ vaṇṇo hoti,",
  "an8.69:2.9_1": "yādisako tesaṁ saro hoti tādisako mayhaṁ saro hoti.",
  "an8.69:2.10_0": "Dhammiyā ca kathāya sandassemi samādapemi samuttejemi sampahaṁsemi.",
  "an8.69:2.11_0": "Bhāsamānañca maṁ na jānanti:",
  "an8.69:2.12_0": "‘ko nu kho ayaṁ bhāsati devo vā manusso vā’ti.",
  "an8.69:2.13_0": "Dhammiyā kathāya sandassetvā samādapetvā samuttejetvā sampahaṁsetvā antaradhāyāmi.",
  "an8.69:2.14_0": "Antarahitañca maṁ na jānanti:",
  "an8.69:2.15_0": "‘ko nu kho ayaṁ antarahito devo vā manusso vā’ti.",
  "an8.69:2.16_0": "Imā kho, bhikkhave, aṭṭha parisā”ti.",
  "an8.69:2.17_0": "Navamaṁ.",
  "an8.70:0.1_0": "Aṅguttara Nikāya 8.70",
  "an8.70:0.2_0": "7. Bhūmicālavagga",
  "an8.70:0.3_0": "Bhūmicālasutta",
  "an8.70:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an8.70:1.2_0": "Atha kho bhagavā pubbaṇhasamayaṁ nivāsetvā pattacīvaramādāya vesāliṁ piṇḍāya pāvisi.",
  "an8.70:1.3_0": "Vesāliyaṁ piṇḍāya caritvā pacchābhattaṁ piṇḍapātapaṭikkanto āyasmantaṁ ānandaṁ āmantesi:",
  "an8.70:1.4_0": "“gaṇhāhi, ānanda, nisīdanaṁ.",
  "an8.70:1.5_0": "Yena cāpālaṁ cetiyaṁ tenupasaṅkamissāma divāvihārāyā”ti.",
  "an8.70:1.6_0": "“Evaṁ,",
  "an8.70:1.6_1": "bhante”ti kho āyasmā ānando bhagavato paṭissutvā nisīdanaṁ ādāya bhagavantaṁ piṭṭhito piṭṭhito anubandhi.",
  "an8.70:2.1_0": "Atha kho bhagavā yena cāpālaṁ cetiyaṁ tenupasaṅkami; upasaṅkamitvā paññatte āsane nisīdi.",
  "an8.70:2.2_0": "Nisajja kho bhagavā āyasmantaṁ ānandaṁ āmantesi:",
  "an8.70:3.1_0": "“Ramaṇīyā, ānanda, vesālī,",
  "an8.70:3.1_1": "ramaṇīyaṁ udenaṁ cetiyaṁ,",
  "an8.70:3.1_2": "ramaṇīyaṁ gotamakaṁ cetiyaṁ,",
  "an8.70:3.1_3": "ramaṇīyaṁ sattambaṁ cetiyaṁ,",
  "an8.70:3.1_4": "ramaṇīyaṁ bahuputtakaṁ cetiyaṁ;",
  "an8.70:3.1_5": "ramaṇīyaṁ sārandadaṁ cetiyaṁ,",
  "an8.70:3.1_6": "ramaṇīyaṁ cāpālaṁ cetiyaṁ.",
  "an8.70:3.2_0": "Yassa kassaci, ānanda,",
  "an8.70:3.2_1": "cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā,",
  "an8.70:3.2_2": "ākaṅkhamāno so, ānanda,",
  "an8.70:3.2_3": "kappaṁ vā tiṭṭheyya kappāvasesaṁ vā.",
  "an8.70:3.3_0": "Tathāgatassa kho, ānanda,",
  "an8.70:3.3_1": "cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā.",
  "an8.70:3.3_2": "Ākaṅkhamāno, ānanda,",
  "an8.70:3.3_3": "tathāgato kappaṁ vā tiṭṭheyya kappāvasesaṁ vā”ti.",
  "an8.70:3.4_0": "Evampi kho āyasmā ānando bhagavatā oḷārike nimitte kayiramāne oḷārike obhāse kayiramāne nāsakkhi paṭivijjhituṁ;",
  "an8.70:3.5_0": "na bhagavantaṁ yāci:",
  "an8.70:3.6_0": "“tiṭṭhatu, bhante,",
  "an8.70:3.6_1": "bhagavā kappaṁ,",
  "an8.70:3.6_2": "tiṭṭhatu sugato kappaṁ bahujanahitāya bahujanasukhāya lokānukampāya atthāya hitāya sukhāya devamanussānan”ti,",
  "an8.70:3.6_3": "yathā taṁ mārena pariyuṭṭhitacitto.",
  "an8.70:4.1_0": "Dutiyampi kho bhagavā …pe…",
  "an8.70:4.2_0": "tatiyampi kho bhagavā āyasmantaṁ ānandaṁ āmantesi:",
  "an8.70:4.3_0": "“ramaṇīyā, ānanda, vesālī,",
  "an8.70:4.3_1": "ramaṇīyaṁ udenaṁ cetiyaṁ,",
  "an8.70:4.3_2": "ramaṇīyaṁ gotamakaṁ cetiyaṁ,",
  "an8.70:4.3_3": "ramaṇīyaṁ sattambaṁ cetiyaṁ,",
  "an8.70:4.3_4": "ramaṇīyaṁ bahuputtakaṁ cetiyaṁ,",
  "an8.70:4.3_5": "ramaṇīyaṁ sārandadaṁ cetiyaṁ,",
  "an8.70:4.3_6": "ramaṇīyaṁ cāpālaṁ cetiyaṁ.",
  "an8.70:4.4_0": "Yassa kassaci, ānanda,",
  "an8.70:4.4_1": "cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā,",
  "an8.70:4.4_2": "ākaṅkhamāno so, ānanda,",
  "an8.70:4.4_3": "kappaṁ vā tiṭṭheyya kappāvasesaṁ vā.",
  "an8.70:4.5_0": "Tathāgatassa kho, ānanda,",
  "an8.70:4.5_1": "cattāro iddhipādā bhāvitā …pe…",
  "an8.70:4.5_2": "ākaṅkhamāno, ānanda,",
  "an8.70:4.5_3": "tathāgato kappaṁ vā tiṭṭheyya kappāvasesaṁ vā”ti.",
  "an8.70:4.6_0": "Evampi kho āyasmā ānando bhagavatā oḷārike nimitte kayiramāne oḷārike obhāse kayiramāne nāsakkhi paṭivijjhituṁ;",
  "an8.70:4.7_0": "na bhagavantaṁ yāci:",
  "an8.70:4.8_0": "“tiṭṭhatu, bhante,",
  "an8.70:4.8_1": "bhagavā kappaṁ,",
  "an8.70:4.8_2": "tiṭṭhatu sugato kappaṁ bahujanahitāya bahujanasukhāya lokānukampāya atthāya hitāya sukhāya devamanussānan”ti,",
  "an8.70:4.8_3": "yathā taṁ mārena pariyuṭṭhitacitto.",
  "an8.70:5.1_0": "Atha kho bhagavā āyasmantaṁ ānandaṁ āmantesi:",
  "an8.70:5.2_0": "“gaccha tvaṁ, ānanda, yassadāni kālaṁ maññasī”ti.",
  "an8.70:5.3_0": "“Evaṁ,",
  "an8.70:5.3_1": "bhante”ti kho āyasmā ānando bhagavato paṭissutvā uṭṭhāyāsanā bhagavantaṁ abhivādetvā padakkhiṇaṁ katvā",
  "an8.70:5.3_2": "bhagavato avidūre aññatarasmiṁ rukkhamūle nisīdi.",
  "an8.70:5.4_0": "Atha kho māro pāpimā acirapakkante āyasmante ānande bhagavantaṁ etadavoca:",
  "an8.70:6.1_0": "“Parinibbātu dāni, bhante, bhagavā, parinibbātu sugato. Parinibbānakālo dāni, bhante, bhagavato.",
  "an8.70:6.2_0": "Bhāsitā kho panesā, bhante, bhagavatā vācā:",
  "an8.70:6.3_0": "‘na tāvāhaṁ, pāpima,",
  "an8.70:6.3_1": "parinibbāyissāmi yāva me bhikkhū na sāvakā bhavissanti viyattā vinītā visāradā pattayogakkhemā bahussutā",
  "an8.70:6.3_2": "dhammadharā dhammānudhammappaṭipannā sāmīcippaṭipannā anudhammacārino,",
  "an8.70:6.3_3": "sakaṁ ācariyakaṁ uggahetvā ācikkhissanti desessanti paññapessanti paṭṭhapessanti vivarissanti vibhajissanti",
  "an8.70:6.3_4": "uttānīkarissanti uppannaṁ parappavādaṁ sahadhammena suniggahitaṁ niggahetvā sappāṭihāriyaṁ dhammaṁ desessantī’ti.",
  "an8.70:6.4_0": "Etarahi, bhante,",
  "an8.70:6.4_1": "bhikkhū bhagavato sāvakā viyattā vinītā visāradā pattayogakkhemā bahussutā dhammadharā dhammānudhammappaṭipannā sāmīcippaṭipannā anudhammacārino,",
  "an8.70:6.4_2": "sakaṁ ācariyakaṁ uggahetvā ācikkhanti desenti paññapenti paṭṭhapenti vivaranti vibhajanti uttānīkaronti",
  "an8.70:6.4_3": "uppannaṁ parappavādaṁ sahadhammena suniggahitaṁ niggahetvā sappāṭihāriyaṁ dhammaṁ desenti.",
  "an8.70:7.1_0": "Parinibbātu dāni, bhante, bhagavā, parinibbātu sugato. Parinibbānakālo dāni, bhante, bhagavato.",
  "an8.70:7.2_0": "Bhāsitā kho panesā, bhante, bhagavatā vācā:",
  "an8.70:7.3_0": "‘na tāvāhaṁ, pāpima, parinibbāyissāmi yāva me bhikkhuniyo na sāvikā bhavissanti …pe…",
  "an8.70:7.4_0": "yāva me upāsakā na sāvakā bhavissanti …pe…",
  "an8.70:7.5_0": "yāva me upāsikā na sāvikā bhavissanti viyattā vinītā visāradā pattayogakkhemā bahussutā dhammadharā dhammānudhammappaṭipannā",
  "an8.70:7.5_1": "sāmīcippaṭipannā anudhammacāriniyo,",
  "an8.70:7.5_2": "sakaṁ ācariyakaṁ uggahetvā ācikkhissanti desessanti paññapessanti paṭṭhapessanti vivarissanti vibhajissanti uttānīkarissanti,",
  "an8.70:7.5_3": "uppannaṁ parappavādaṁ sahadhammena suniggahitaṁ niggahetvā sappāṭihāriyaṁ dhammaṁ desessantī’ti.",
  "an8.70:7.6_0": "Etarahi, bhante,",
  "an8.70:7.6_1": "upāsikā bhagavato sāvikā viyattā vinītā visāradā pattayogakkhemā bahussutā dhammadharā dhammānudhammappaṭipannā sāmīcippaṭipannā anudhammacāriniyo,",
  "an8.70:7.6_2": "sakaṁ ācariyakaṁ uggahetvā ācikkhanti desenti paññapenti paṭṭhapenti vivaranti vibhajanti uttānīkaronti,",
  "an8.70:7.6_3": "uppannaṁ parappavādaṁ sahadhammena suniggahitaṁ niggahetvā sappāṭihāriyaṁ dhammaṁ desenti.",
  "an8.70:8.1_0": "Parinibbātu dāni, bhante, bhagavā, parinibbātu sugato. Parinibbānakālo dāni, bhante, bhagavato.",
  "an8.70:8.2_0": "Bhāsitā kho panesā, bhante, bhagavatā vācā:",
  "an8.70:8.3_0": "‘na tāvāhaṁ, pāpima,",
  "an8.70:8.3_1": "parinibbāyissāmi yāva me idaṁ brahmacariyaṁ na iddhañceva bhavissati phītañca vitthārikaṁ bāhujaññaṁ puthubhūtaṁ,",
  "an8.70:8.3_2": "yāva devamanussehi suppakāsitan’ti.",
  "an8.70:8.4_0": "Etarahi, bhante,",
  "an8.70:8.4_1": "bhagavato brahmacariyaṁ iddhañceva phītañca vitthārikaṁ bāhujaññaṁ puthubhūtaṁ,",
  "an8.70:8.4_2": "yāva devamanussehi suppakāsitaṁ.",
  "an8.70:9.1_0": "Parinibbātu dāni, bhante, bhagavā, parinibbātu sugato. Parinibbānakālo dāni, bhante, bhagavato”ti.",
  "an8.70:9.2_0": "“Appossukko tvaṁ, pāpima, hohi. Naciraṁ tathāgatassa parinibbānaṁ bhavissati.",
  "an8.70:9.3_0": "Ito tiṇṇaṁ māsānaṁ accayena tathāgato parinibbāyissatī”ti.",
  "an8.70:10.1_0": "Atha kho bhagavā cāpāle cetiye sato sampajāno āyusaṅkhāraṁ ossaji.",
  "an8.70:10.2_0": "Ossaṭṭhe ca bhagavatā āyusaṅkhāre mahābhūmicālo ahosi bhiṁsanako salomahaṁso,",
  "an8.70:10.2_1": "devadundubhiyo ca phaliṁsu.",
  "an8.70:10.3_0": "Atha kho bhagavā etamatthaṁ viditvā tāyaṁ velāyaṁ imaṁ udānaṁ udānesi:",
  "an8.70:10.4_0": "“Tulamatulañca sambhavaṁ,",
  "an8.70:10.5_0": "Bhavasaṅkhāramavassaji muni;",
  "an8.70:10.6_0": "Ajjhattarato samāhito,",
  "an8.70:10.7_0": "Abhindi kavacamivattasambhavan”ti.",
  "an8.70:11.1_0": "Atha kho āyasmato ānandassa etadahosi:",
  "an8.70:12.2_0": "“mahā vatāyaṁ bhūmicālo;",
  "an8.70:12.3_0": "sumahā vatāyaṁ bhūmicālo bhiṁsanako salomahaṁso, devadundubhiyo ca phaliṁsu.",
  "an8.70:12.4_0": "Ko nu kho hetu, ko paccayo mahato bhūmicālassa pātubhāvāyā”ti?",
  "an8.70:13.1_0": "Atha kho āyasmā ānando yena bhagavā tenupasaṅkami;",
  "an8.70:13.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.70:13.1_2": "Ekamantaṁ nisinno kho āyasmā ānando bhagavantaṁ etadavoca:",
  "an8.70:13.2_0": "“mahā vatāyaṁ, bhante, bhūmicālo;",
  "an8.70:13.3_0": "sumahā vatāyaṁ, bhante, bhūmicālo bhiṁsanako salomahaṁso, devadundubhiyo ca phaliṁsu.",
  "an8.70:13.4_0": "Ko nu kho, bhante, hetu, ko paccayo mahato bhūmicālassa pātubhāvāyā”ti?",
  "an8.70:14.1_0": "“Aṭṭhime, ānanda, hetū, aṭṭha paccayā mahato bhūmicālassa pātubhāvāya.",
  "an8.70:14.2_0": "Katame aṭṭha?",
  "an8.70:14.3_0": "Ayaṁ, ānanda,",
  "an8.70:14.3_1": "mahāpathavī udake patiṭṭhitā;",
  "an8.70:14.3_2": "udakaṁ vāte patiṭṭhitaṁ;",
  "an8.70:14.3_3": "vāto ākāsaṭṭho hoti. So, ānanda,",
  "an8.70:14.3_4": "samayo yaṁ mahāvātā vāyanti;",
  "an8.70:14.3_5": "mahāvātā vāyantā udakaṁ kampenti;",
  "an8.70:14.3_6": "udakaṁ kampitaṁ pathaviṁ kampeti.",
  "an8.70:14.4_0": "Ayaṁ, ānanda, paṭhamo hetu, paṭhamo paccayo mahato bhūmicālassa pātubhāvāya.",
  "an8.70:15.1_0": "Puna caparaṁ, ānanda,",
  "an8.70:15.1_1": "samaṇo vā brāhmaṇo vā iddhimā cetovasippatto devatā vā mahiddhikā mahānubhāvā.",
  "an8.70:15.1_2": "Tassa parittā pathavīsaññā bhāvitā hoti,",
  "an8.70:15.1_3": "appamāṇā āposaññā.",
  "an8.70:15.1_4": "So imaṁ pathaviṁ kampeti saṅkampeti sampakampeti sampavedheti.",
  "an8.70:15.2_0": "Ayaṁ, ānanda, dutiyo hetu, dutiyo paccayo mahato bhūmicālassa pātubhāvāya.",
  "an8.70:16.1_0": "Puna caparaṁ, ānanda,",
  "an8.70:16.1_1": "yadā bodhisatto tusitā kāyā cavitvā sato sampajāno mātukucchiṁ okkamati,",
  "an8.70:16.1_2": "tadāyaṁ pathavī kampati saṅkampati sampakampati sampavedhati.",
  "an8.70:16.2_0": "Ayaṁ, ānanda, tatiyo hetu, tatiyo paccayo mahato bhūmicālassa pātubhāvāya.",
  "an8.70:17.1_0": "Puna caparaṁ, ānanda,",
  "an8.70:17.1_1": "yadā bodhisatto sato sampajāno mātukucchismā nikkhamati,",
  "an8.70:17.1_2": "tadāyaṁ pathavī kampati saṅkampati sampakampati sampavedhati.",
  "an8.70:17.2_0": "Ayaṁ, ānanda, catuttho hetu, catuttho paccayo mahato bhūmicālassa pātubhāvāya.",
  "an8.70:18.1_0": "Puna caparaṁ, ānanda,",
  "an8.70:18.1_1": "yadā tathāgato anuttaraṁ sammāsambodhiṁ abhisambujjhati,",
  "an8.70:18.1_2": "tadāyaṁ pathavī kampati saṅkampati sampakampati sampavedhati.",
  "an8.70:18.2_0": "Ayaṁ, ānanda, pañcamo hetu, pañcamo paccayo mahato bhūmicālassa pātubhāvāya.",
  "an8.70:19.1_0": "Puna caparaṁ, ānanda,",
  "an8.70:19.1_1": "yadā tathāgato anuttaraṁ dhammacakkaṁ pavatteti,",
  "an8.70:19.1_2": "tadāyaṁ pathavī kampati saṅkampati sampakampati sampavedhati.",
  "an8.70:19.2_0": "Ayaṁ, ānanda, chaṭṭho hetu, chaṭṭho paccayo mahato bhūmicālassa pātubhāvāya.",
  "an8.70:20.1_0": "Puna caparaṁ, ānanda,",
  "an8.70:20.1_1": "yadā tathāgato sato sampajāno āyusaṅkhāraṁ ossajjati,",
  "an8.70:20.1_2": "tadāyaṁ pathavī kampati saṅkampati sampakampati sampavedhati.",
  "an8.70:20.2_0": "Ayaṁ, ānanda, sattamo hetu, sattamo paccayo mahato bhūmicālassa pātubhāvāya.",
  "an8.70:21.1_0": "Puna caparaṁ, ānanda,",
  "an8.70:21.1_1": "yadā tathāgato anupādisesāya nibbānadhātuyā parinibbāyati,",
  "an8.70:21.1_2": "tadāyaṁ pathavī kampati saṅkampati sampakampati sampavedhati.",
  "an8.70:21.2_0": "Ayaṁ, ānanda, aṭṭhamo hetu, aṭṭhamo paccayo mahato bhūmicālassa pātubhāvāya.",
  "an8.70:21.3_0": "Ime kho, ānanda, aṭṭha hetū, aṭṭha paccayā mahato bhūmicālassa pātubhāvāyā”ti.",
  "an8.70:21.4_0": "Dasamaṁ.",
  "an8.70:21.5_0": "Bhūmicālavaggo dutiyo.",
  "an8.70:22.0_0": "Tassuddānaṁ",
  "an8.70:22.1_0": "Icchā alañca saṅkhittaṁ,",
  "an8.70:22.2_0": "gayā abhibhunā saha;",
  "an8.70:22.3_0": "Vimokkho dve ca vohārā,",
  "an8.70:22.4_0": "parisā bhūmicālenāti.",
  "an8.71:0.1_0": "Aṅguttara Nikāya 8.71",
  "an8.71:0.2_0": "8. Yamakavagga",
  "an8.71:0.3_0": "Paṭhamasaddhāsutta",
  "an8.71:1.1_0": "“Saddho ca, bhikkhave, bhikkhu hoti, no ca sīlavā.",
  "an8.71:1.2_0": "Evaṁ so tenaṅgena aparipūro hoti.",
  "an8.71:1.3_0": "Tena taṁ aṅgaṁ paripūretabbaṁ:",
  "an8.71:1.4_0": "‘kintāhaṁ saddho ca assaṁ sīlavā cā’ti.",
  "an8.71:1.5_0": "Yato ca kho, bhikkhave, bhikkhu saddho ca hoti sīlavā ca,",
  "an8.71:1.6_0": "evaṁ so tenaṅgena paripūro hoti.",
  "an8.71:2.1_0": "Saddho ca, bhikkhave, bhikkhu hoti sīlavā ca, no ca bahussuto.",
  "an8.71:2.2_0": "Evaṁ so tenaṅgena aparipūro hoti.",
  "an8.71:2.3_0": "Tena taṁ aṅgaṁ paripūretabbaṁ:",
  "an8.71:2.4_0": "‘kintāhaṁ saddho ca assaṁ, sīlavā ca, bahussuto cā’ti.",
  "an8.71:2.5_0": "Yato ca kho, bhikkhave, bhikkhu saddho ca hoti sīlavā ca bahussuto ca,",
  "an8.71:2.6_0": "evaṁ so tenaṅgena paripūro hoti.",
  "an8.71:3.1_0": "Saddho ca, bhikkhave, bhikkhu hoti sīlavā ca bahussuto ca, no ca dhammakathiko …pe…",
  "an8.71:3.2_0": "dhammakathiko ca, no ca parisāvacaro …pe…",
  "an8.71:3.3_0": "parisāvacaro ca, no ca visārado parisāya dhammaṁ deseti …pe…",
  "an8.71:3.4_0": "visārado ca parisāya dhammaṁ deseti,",
  "an8.71:3.4_1": "no ca catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī …pe…",
  "an8.71:3.5_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,",
  "an8.71:3.5_1": "no ca āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati;",
  "an8.71:3.6_0": "evaṁ so tenaṅgena aparipūro hoti.",
  "an8.71:3.7_0": "Tena taṁ aṅgaṁ paripūretabbaṁ:",
  "an8.71:3.8_0": "‘kintāhaṁ saddho ca assaṁ,",
  "an8.71:3.8_1": "sīlavā ca,",
  "an8.71:3.8_2": "bahussuto ca,",
  "an8.71:3.8_3": "dhammakathiko ca,",
  "an8.71:3.8_4": "parisāvacaro ca,",
  "an8.71:3.8_5": "visārado ca parisāya dhammaṁ deseyyaṁ,",
  "an8.71:3.8_6": "catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī assaṁ akicchalābhī akasiralābhī,",
  "an8.71:3.8_7": "āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti.",
  "an8.71:4.1_0": "Yato ca kho,",
  "an8.71:4.1_1": "bhikkhave,",
  "an8.71:4.1_2": "bhikkhu saddho ca hoti,",
  "an8.71:4.1_3": "sīlavā ca,",
  "an8.71:4.1_4": "bahussuto ca,",
  "an8.71:4.1_5": "dhammakathiko ca,",
  "an8.71:4.1_6": "parisāvacaro ca,",
  "an8.71:4.1_7": "visārado ca parisāya dhammaṁ deseti,",
  "an8.71:4.1_8": "catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,",
  "an8.71:4.1_9": "āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati;",
  "an8.71:4.2_0": "evaṁ so tenaṅgena paripūro hoti.",
  "an8.71:4.3_0": "Imehi kho,",
  "an8.71:4.3_1": "bhikkhave,",
  "an8.71:4.3_2": "aṭṭhahi dhammehi samannāgato bhikkhu samantapāsādiko ca hoti sabbākāraparipūro cā”ti.",
  "an8.71:4.4_0": "Paṭhamaṁ.",
  "an8.72:0.1_0": "Aṅguttara Nikāya 8.72",
  "an8.72:0.2_0": "8. Yamakavagga",
  "an8.72:0.3_0": "Dutiyasaddhāsutta",
  "an8.72:1.1_0": "“Saddho ca, bhikkhave, bhikkhu hoti, no ca sīlavā.",
  "an8.72:1.2_0": "Evaṁ so tenaṅgena aparipūro hoti.",
  "an8.72:1.3_0": "Tena taṁ aṅgaṁ paripūretabbaṁ:",
  "an8.72:1.4_0": "‘kintāhaṁ saddho ca assaṁ sīlavā cā’ti.",
  "an8.72:1.5_0": "Yato ca kho, bhikkhave, bhikkhu saddho ca hoti sīlavā ca,",
  "an8.72:1.6_0": "evaṁ so tenaṅgena paripūro hoti.",
  "an8.72:2.1_0": "Saddho ca, bhikkhave, bhikkhu hoti sīlavā ca, no ca bahussuto …pe…",
  "an8.72:2.2_0": "bahussuto ca, no ca dhammakathiko …pe…",
  "an8.72:2.3_0": "dhammakathiko ca, no ca parisāvacaro …pe…",
  "an8.72:2.4_0": "parisāvacaro ca, no ca visārado parisāya dhammaṁ deseti …pe…",
  "an8.72:2.5_0": "visārado ca parisāya dhammaṁ deseti,",
  "an8.72:2.5_1": "no ca ye te santā vimokkhā atikkamma rūpe āruppā te kāyena phusitvā viharati …pe…",
  "an8.72:2.6_0": "ye te santā vimokkhā atikkamma rūpe āruppā te kāyena phusitvā viharati,",
  "an8.72:2.6_1": "no ca āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati;",
  "an8.72:2.7_0": "evaṁ so tenaṅgena aparipūro hoti.",
  "an8.72:2.8_0": "Tena taṁ aṅgaṁ paripūretabbaṁ:",
  "an8.72:2.9_0": "‘kintāhaṁ saddho ca assaṁ,",
  "an8.72:2.9_1": "sīlavā ca,",
  "an8.72:2.9_2": "bahussuto ca,",
  "an8.72:2.9_3": "dhammakathiko ca,",
  "an8.72:2.9_4": "parisāvacaro ca,",
  "an8.72:2.9_5": "visārado ca parisāya dhammaṁ deseyyaṁ,",
  "an8.72:2.9_6": "ye te santā vimokkhā atikkamma rūpe āruppā te kāyena phusitvā vihareyyaṁ,",
  "an8.72:2.9_7": "āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti.",
  "an8.72:3.1_0": "Yato ca kho,",
  "an8.72:3.1_1": "bhikkhave,",
  "an8.72:3.1_2": "bhikkhu saddho ca hoti,",
  "an8.72:3.1_3": "sīlavā ca,",
  "an8.72:3.1_4": "bahussuto ca,",
  "an8.72:3.1_5": "dhammakathiko ca,",
  "an8.72:3.1_6": "parisāvacaro ca,",
  "an8.72:3.1_7": "visārado ca parisāya dhammaṁ deseti.",
  "an8.72:3.1_8": "Ye te santā vimokkhā atikkamma rūpe āruppā te ca kāyena phusitvā viharati,",
  "an8.72:3.1_9": "āsavānañca khayā …pe…",
  "an8.72:3.1_10": "sacchikatvā upasampajja viharati;",
  "an8.72:3.2_0": "evaṁ so tenaṅgena paripūro hoti.",
  "an8.72:3.3_0": "Imehi kho,",
  "an8.72:3.3_1": "bhikkhave,",
  "an8.72:3.3_2": "aṭṭhahi dhammehi samannāgato bhikkhu samantapāsādiko ca hoti sabbākāraparipūro cā”ti.",
  "an8.72:3.4_0": "Dutiyaṁ.",
  "an8.73:0.1_0": "Aṅguttara Nikāya 8.73",
  "an8.73:0.2_0": "8. Yamakavagga",
  "an8.73:0.3_0": "Paṭhamamaraṇassatisutta",
  "an8.73:1.1_0": "Ekaṁ samayaṁ bhagavā nātike viharati giñjakāvasathe.",
  "an8.73:1.2_0": "Tatra kho bhagavā bhikkhū āmantesi:",
  "an8.73:1.3_0": "“bhikkhavo”ti.",
  "an8.73:1.4_0": "“Bhadante”ti te bhikkhū bhagavato paccassosuṁ.",
  "an8.73:1.5_0": "Bhagavā etadavoca:",
  "an8.73:1.6_0": "“maraṇassati, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā.",
  "an8.73:1.7_0": "Bhāvetha no tumhe, bhikkhave, maraṇassatin”ti.",
  "an8.73:2.1_0": "Evaṁ vutte, aññataro bhikkhu bhagavantaṁ etadavoca:",
  "an8.73:2.2_0": "“ahaṁ kho, bhante, bhāvemi maraṇassatin”ti.",
  "an8.73:2.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an8.73:2.4_0": "“Idha mayhaṁ, bhante, evaṁ hoti:",
  "an8.73:2.5_0": "‘aho vatāhaṁ rattindivaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.",
  "an8.73:2.6_0": "Evaṁ kho ahaṁ, bhante, bhāvemi maraṇassatin”ti.",
  "an8.73:3.1_0": "Aññataropi kho bhikkhu bhagavantaṁ etadavoca:",
  "an8.73:3.2_0": "“ahampi kho, bhante, bhāvemi maraṇassatin”ti.",
  "an8.73:3.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an8.73:3.4_0": "“Idha mayhaṁ, bhante, evaṁ hoti:",
  "an8.73:3.5_0": "‘aho vatāhaṁ divasaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.",
  "an8.73:3.6_0": "Evaṁ kho ahaṁ, bhante, bhāvemi maraṇassatin”ti.",
  "an8.73:4.1_0": "Aññataropi kho bhikkhu bhagavantaṁ etadavoca:",
  "an8.73:4.2_0": "“ahampi kho, bhante, bhāvemi maraṇassatin”ti.",
  "an8.73:4.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an8.73:4.4_0": "“Idha mayhaṁ, bhante, evaṁ hoti:",
  "an8.73:4.5_0": "‘aho vatāhaṁ upaḍḍhadivasaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.",
  "an8.73:4.6_0": "Evaṁ kho ahaṁ, bhante, bhāvemi maraṇassatin”ti.",
  "an8.73:5.1_0": "Aññataropi kho bhikkhu bhagavantaṁ etadavoca:",
  "an8.73:5.2_0": "“ahampi kho, bhante, bhāvemi maraṇassatin”ti.",
  "an8.73:5.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an8.73:5.4_0": "“Idha mayhaṁ, bhante, evaṁ hoti:",
  "an8.73:5.5_0": "‘aho vatāhaṁ tadantaraṁ jīveyyaṁ yadantaraṁ ekapiṇḍapātaṁ bhuñjāmi,",
  "an8.73:5.5_1": "bhagavato sāsanaṁ manasi kareyyaṁ,",
  "an8.73:5.5_2": "bahu vata me kataṁ assā’ti.",
  "an8.73:5.6_0": "Evaṁ kho ahaṁ, bhante, bhāvemi maraṇassatin”ti.",
  "an8.73:6.1_0": "Aññataropi kho bhikkhu bhagavantaṁ etadavoca:",
  "an8.73:6.2_0": "“ahampi kho, bhante, bhāvemi maraṇassatin”ti.",
  "an8.73:6.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an8.73:6.4_0": "“Idha mayhaṁ, bhante, evaṁ hoti:",
  "an8.73:6.5_0": "‘aho vatāhaṁ tadantaraṁ jīveyyaṁ yadantaraṁ upaḍḍhapiṇḍapātaṁ bhuñjāmi,",
  "an8.73:6.5_1": "bhagavato sāsanaṁ manasi kareyyaṁ,",
  "an8.73:6.5_2": "bahu vata me kataṁ assā’ti.",
  "an8.73:6.6_0": "Evaṁ kho ahaṁ, bhante, bhāvemi maraṇassatin”ti.",
  "an8.73:7.1_0": "Aññataropi kho bhikkhu bhagavantaṁ etadavoca:",
  "an8.73:7.2_0": "“ahampi kho, bhante, bhāvemi maraṇassatin”ti.",
  "an8.73:7.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an8.73:7.4_0": "“Idha mayhaṁ, bhante, evaṁ hoti:",
  "an8.73:7.5_0": "‘aho vatāhaṁ tadantaraṁ jīveyyaṁ yadantaraṁ cattāro pañca ālope saṅkhāditvā ajjhoharāmi,",
  "an8.73:7.5_1": "bhagavato sāsanaṁ manasi kareyyaṁ,",
  "an8.73:7.5_2": "bahu vata me kataṁ assā’ti.",
  "an8.73:7.6_0": "Evaṁ kho ahaṁ, bhante, bhāvemi maraṇassatin”ti.",
  "an8.73:8.1_0": "Aññataropi kho bhikkhu bhagavantaṁ etadavoca:",
  "an8.73:8.2_0": "“ahampi kho, bhante, bhāvemi maraṇassatin”ti.",
  "an8.73:8.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an8.73:8.4_0": "“Idha mayhaṁ, bhante, evaṁ hoti:",
  "an8.73:8.5_0": "‘aho vatāhaṁ tadantaraṁ jīveyyaṁ yadantaraṁ ekaṁ ālopaṁ saṅkhāditvā ajjhoharāmi,",
  "an8.73:8.5_1": "bhagavato sāsanaṁ manasi kareyyaṁ,",
  "an8.73:8.5_2": "bahu vata me kataṁ assā’ti.",
  "an8.73:8.6_0": "Evaṁ kho ahaṁ, bhante, bhāvemi maraṇassatin”ti.",
  "an8.73:9.1_0": "Aññataropi kho bhikkhu bhagavantaṁ etadavoca:",
  "an8.73:9.2_0": "“ahampi kho, bhante, bhāvemi maraṇassatin”ti.",
  "an8.73:9.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an8.73:9.4_0": "“Idha mayhaṁ, bhante, evaṁ hoti:",
  "an8.73:9.5_0": "‘aho vatāhaṁ tadantaraṁ jīveyyaṁ yadantaraṁ assasitvā vā passasāmi,",
  "an8.73:9.5_1": "passasitvā vā assasāmi,",
  "an8.73:9.5_2": "bhagavato sāsanaṁ manasi kareyyaṁ,",
  "an8.73:9.5_3": "bahu vata me kataṁ assā’ti.",
  "an8.73:9.6_0": "Evaṁ kho ahaṁ, bhante, bhāvemi maraṇassatin”ti.",
  "an8.73:10.1_0": "Evaṁ vutte, bhagavā te bhikkhū etadavoca:",
  "an8.73:10.2_0": "“yvāyaṁ, bhikkhave, bhikkhu evaṁ maraṇassatiṁ bhāveti:",
  "an8.73:10.3_0": "‘aho vatāhaṁ rattindivaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.",
  "an8.73:10.4_0": "Yo cāyaṁ, bhikkhave, bhikkhu evaṁ maraṇassatiṁ bhāveti:",
  "an8.73:10.5_0": "‘aho vatāhaṁ divasaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti;",
  "an8.73:10.6_0": "yo cāyaṁ, bhikkhave, bhikkhu evaṁ maraṇassatiṁ bhāveti:",
  "an8.73:10.7_0": "‘aho vatāhaṁ upaḍḍhadivasaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.",
  "an8.73:10.8_0": "Yo cāyaṁ, bhikkhave, bhikkhu evaṁ maraṇassatiṁ bhāveti:",
  "an8.73:10.9_0": "‘aho vatāhaṁ tadantaraṁ jīveyyaṁ yadantaraṁ ekapiṇḍapātaṁ bhuñjāmi,",
  "an8.73:10.9_1": "bhagavato sāsanaṁ manasi kareyyaṁ,",
  "an8.73:10.9_2": "bahu vata me kataṁ assā’ti;",
  "an8.73:10.10_0": "yo cāyaṁ, bhikkhave, bhikkhu evaṁ maraṇassatiṁ bhāveti:",
  "an8.73:10.11_0": "‘aho vatāhaṁ tadantaraṁ jīveyyaṁ yadantaraṁ upaḍḍhapiṇḍapātaṁ bhuñjāmi,",
  "an8.73:10.11_1": "bhagavato sāsanaṁ manasi kareyyaṁ,",
  "an8.73:10.11_2": "bahu vata me kataṁ assā’ti.",
  "an8.73:10.12_0": "Yo cāyaṁ, bhikkhave, bhikkhu evaṁ maraṇassatiṁ bhāveti:",
  "an8.73:10.13_0": "‘aho vatāhaṁ tadantaraṁ jīveyyaṁ yadantaraṁ cattāro pañca ālope saṅkhāditvā ajjhoharāmi,",
  "an8.73:10.13_1": "bhagavato sāsanaṁ manasi kareyyaṁ,",
  "an8.73:10.13_2": "bahu vata me kataṁ assā’ti—",
  "an8.73:10.14_0": "ime vuccanti,",
  "an8.73:10.14_1": "bhikkhave,",
  "an8.73:10.14_2": "‘bhikkhū pamattā viharanti,",
  "an8.73:10.14_3": "dandhaṁ maraṇassatiṁ bhāventi āsavānaṁ khayāya’.",
  "an8.73:11.1_0": "Yo ca khvāyaṁ, bhikkhave, bhikkhu evaṁ maraṇassatiṁ bhāveti:",
  "an8.73:11.2_0": "‘aho vatāhaṁ tadantaraṁ jīveyyaṁ yadantaraṁ ekaṁ ālopaṁ saṅkhāditvā ajjhoharāmi,",
  "an8.73:11.2_1": "bhagavato sāsanaṁ manasi kareyyaṁ,",
  "an8.73:11.2_2": "bahu vata me kataṁ assā’ti.",
  "an8.73:11.3_0": "Yo cāyaṁ, bhikkhave, bhikkhu evaṁ maraṇassatiṁ bhāveti:",
  "an8.73:11.4_0": "‘aho vatāhaṁ tadantaraṁ jīveyyaṁ yadantaraṁ assasitvā vā passasāmi,",
  "an8.73:11.4_1": "passasitvā vā assasāmi,",
  "an8.73:11.4_2": "bhagavato sāsanaṁ manasi kareyyaṁ,",
  "an8.73:11.4_3": "bahu vata me kataṁ assā’ti—",
  "an8.73:11.5_0": "ime vuccanti,",
  "an8.73:11.5_1": "bhikkhave,",
  "an8.73:11.5_2": "‘bhikkhū appamattā viharanti,",
  "an8.73:11.5_3": "tikkhaṁ maraṇassatiṁ bhāventi āsavānaṁ khayāya’.",
  "an8.73:12.1_0": "Tasmātiha, bhikkhave, evaṁ sikkhitabbaṁ:",
  "an8.73:12.2_0": "‘appamattā viharissāma, tikkhaṁ maraṇassatiṁ bhāvayissāma āsavānaṁ khayāyā’ti.",
  "an8.73:12.3_0": "Evañhi vo, bhikkhave, sikkhitabban”ti.",
  "an8.73:12.4_0": "Tatiyaṁ.",
  "an8.74:0.1_0": "Aṅguttara Nikāya 8.74",
  "an8.74:0.2_0": "8. Yamakavagga",
  "an8.74:0.3_0": "Dutiyamaraṇassatisutta",
  "an8.74:1.1_0": "Ekaṁ samayaṁ bhagavā nātike viharati giñjakāvasathe.",
  "an8.74:1.2_0": "Tatra kho bhagavā bhikkhū āmantesi …pe…",
  "an8.74:1.3_0": "maraṇassati, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā.",
  "an8.74:2.1_0": "Kathaṁ bhāvitā ca,",
  "an8.74:2.1_1": "bhikkhave,",
  "an8.74:2.1_2": "maraṇassati kathaṁ bahulīkatā mahapphalā hoti mahānisaṁsā amatogadhā amatapariyosānā?",
  "an8.74:2.2_0": "Idha, bhikkhave, bhikkhu divase nikkhante rattiyā patihitāya iti paṭisañcikkhati:",
  "an8.74:2.3_0": "‘bahukā kho me paccayā maraṇassa—",
  "an8.74:2.4_0": "ahi vā maṁ ḍaṁseyya, vicchiko vā maṁ ḍaṁseyya, satapadī vā maṁ ḍaṁseyya;",
  "an8.74:2.5_0": "tena me assa kālakiriyā. So mama assa antarāyo.",
  "an8.74:2.6_0": "Upakkhalitvā vā papateyyaṁ,",
  "an8.74:2.6_1": "bhattaṁ vā me bhuttaṁ byāpajjeyya,",
  "an8.74:2.6_2": "pittaṁ vā me kuppeyya,",
  "an8.74:2.6_3": "semhaṁ vā me kuppeyya,",
  "an8.74:2.6_4": "satthakā vā me vātā kuppeyyuṁ,",
  "an8.74:2.6_5": "manussā vā maṁ upakkameyyuṁ,",
  "an8.74:2.6_6": "amanussā vā maṁ upakkameyyuṁ;",
  "an8.74:2.7_0": "tena me assa kālakiriyā. So mama assa antarāyo’ti.",
  "an8.74:2.8_0": "Tena, bhikkhave, bhikkhunā iti paṭisañcikkhitabbaṁ:",
  "an8.74:2.9_0": "‘atthi nu kho me pāpakā akusalā dhammā appahīnā ye me assu rattiṁ kālaṁ karontassa antarāyāyā’ti.",
  "an8.74:3.1_0": "Sace, bhikkhave, bhikkhu paccavekkhamāno evaṁ jānāti:",
  "an8.74:3.2_0": "‘atthi me pāpakā akusalā dhammā appahīnā ye me assu rattiṁ kālaṁ karontassa antarāyāyā’ti, tena,",
  "an8.74:3.2_1": "bhikkhave,",
  "an8.74:3.2_2": "bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī",
  "an8.74:3.2_3": "ca appaṭivānī ca sati ca sampajaññañca karaṇīyaṁ.",
  "an8.74:4.1_0": "Seyyathāpi,",
  "an8.74:4.1_1": "bhikkhave,",
  "an8.74:4.1_2": "ādittacelo vā ādittasīso vā tasseva celassa vā sīsassa vā nibbāpanāya adhimattaṁ chandañca vāyāmañca",
  "an8.74:4.1_3": "ussāhañca ussoḷhiñca appaṭivāniñca satiñca sampajaññañca kareyya;",
  "an8.74:4.2_0": "evamevaṁ kho,",
  "an8.74:4.2_1": "bhikkhave,",
  "an8.74:4.2_2": "tena bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho",
  "an8.74:4.2_3": "ca ussoḷhī ca appaṭivānī ca sati ca sampajaññañca karaṇīyaṁ.",
  "an8.74:5.1_0": "Sace pana, bhikkhave, bhikkhu paccavekkhamāno evaṁ jānāti:",
  "an8.74:5.2_0": "‘natthi me pāpakā akusalā dhammā appahīnā ye me assu rattiṁ kālaṁ karontassa antarāyāyā’ti, tena,",
  "an8.74:5.2_1": "bhikkhave,",
  "an8.74:5.2_2": "bhikkhunā teneva pītipāmojjena vihātabbaṁ ahorattānusikkhinā kusalesu dhammesu.",
  "an8.74:6.1_0": "Idha pana, bhikkhave, bhikkhu rattiyā nikkhantāya divase patihite iti paṭisañcikkhati:",
  "an8.74:6.2_0": "‘bahukā kho me paccayā maraṇassa—",
  "an8.74:6.3_0": "ahi vā maṁ ḍaṁseyya, vicchiko vā maṁ ḍaṁseyya, satapadī vā maṁ ḍaṁseyya;",
  "an8.74:6.4_0": "tena me assa kālakiriyā. So mama assa antarāyo.",
  "an8.74:6.5_0": "Upakkhalitvā vā papateyyaṁ,",
  "an8.74:6.5_1": "bhattaṁ vā me bhuttaṁ byāpajjeyya,",
  "an8.74:6.5_2": "pittaṁ vā me kuppeyya,",
  "an8.74:6.5_3": "semhaṁ vā me kuppeyya,",
  "an8.74:6.5_4": "satthakā vā me vātā kuppeyyuṁ,",
  "an8.74:6.5_5": "manussā vā maṁ upakkameyyuṁ,",
  "an8.74:6.5_6": "amanussā vā maṁ upakkameyyuṁ;",
  "an8.74:6.6_0": "tena me assa kālakiriyā. So mama assa antarāyo’ti.",
  "an8.74:6.7_0": "Tena, bhikkhave, bhikkhunā iti paṭisañcikkhitabbaṁ:",
  "an8.74:6.8_0": "‘atthi nu kho me pāpakā akusalā dhammā appahīnā ye me assu divā kālaṁ karontassa antarāyāyā’ti.",
  "an8.74:7.1_0": "Sace, bhikkhave, bhikkhu paccavekkhamāno evaṁ jānāti:",
  "an8.74:7.2_0": "‘atthi me pāpakā akusalā dhammā appahīnā ye me assu divā kālaṁ karontassa antarāyāyā’ti, tena,",
  "an8.74:7.2_1": "bhikkhave,",
  "an8.74:7.2_2": "bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī",
  "an8.74:7.2_3": "ca appaṭivānī ca sati ca sampajaññañca karaṇīyaṁ.",
  "an8.74:8.1_0": "Seyyathāpi,",
  "an8.74:8.1_1": "bhikkhave,",
  "an8.74:8.1_2": "ādittacelo vā ādittasīso vā tasseva celassa vā sīsassa vā nibbāpanāya adhimattaṁ chandañca vāyāmañca",
  "an8.74:8.1_3": "ussāhañca ussoḷhiñca appaṭivāniñca satiñca sampajaññañca kareyya;",
  "an8.74:8.2_0": "evamevaṁ kho,",
  "an8.74:8.2_1": "bhikkhave,",
  "an8.74:8.2_2": "tena bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho",
  "an8.74:8.2_3": "ca ussoḷhī ca appaṭivānī ca sati ca sampajaññañca karaṇīyaṁ.",
  "an8.74:9.1_0": "Sace pana, bhikkhave, bhikkhu paccavekkhamāno evaṁ jānāti:",
  "an8.74:9.2_0": "‘natthi me pāpakā akusalā dhammā appahīnā ye me assu divā kālaṁ karontassa antarāyāyā’ti, tena,",
  "an8.74:9.2_1": "bhikkhave,",
  "an8.74:9.2_2": "bhikkhunā teneva pītipāmojjena vihātabbaṁ ahorattānusikkhinā kusalesu dhammesu.",
  "an8.74:9.3_0": "Evaṁ bhāvitā kho,",
  "an8.74:9.3_1": "bhikkhave,",
  "an8.74:9.3_2": "maraṇassati evaṁ bahulīkatā mahapphalā hoti mahānisaṁsā amatogadhā amatapariyosānā”ti.",
  "an8.74:9.4_0": "Catutthaṁ.",
  "an8.75:0.1_0": "Aṅguttara Nikāya 8.75",
  "an8.75:0.2_0": "8. Yamakavagga",
  "an8.75:0.3_0": "Paṭhamasampadāsutta",
  "an8.75:1.1_0": "“Aṭṭhimā, bhikkhave, sampadā.",
  "an8.75:1.2_0": "Katamā aṭṭha?",
  "an8.75:1.3_0": "Uṭṭhānasampadā,",
  "an8.75:1.3_1": "ārakkhasampadā,",
  "an8.75:1.3_2": "kalyāṇamittatā,",
  "an8.75:1.3_3": "samajīvitā,",
  "an8.75:1.3_4": "saddhāsampadā,",
  "an8.75:1.3_5": "sīlasampadā,",
  "an8.75:1.3_6": "cāgasampadā,",
  "an8.75:1.3_7": "paññāsampadā—",
  "an8.75:1.4_0": "imā kho, bhikkhave, aṭṭha sampadāti.",
  "an8.75:2.1_0": "Uṭṭhātā kammadheyyesu,",
  "an8.75:2.2_0": "appamatto vidhānavā;",
  "an8.75:2.3_0": "Samaṁ kappeti jīvikaṁ,",
  "an8.75:2.4_0": "sambhataṁ anurakkhati.",
  "an8.75:3.1_0": "Saddho sīlena sampanno,",
  "an8.75:3.2_0": "vadaññū vītamaccharo;",
  "an8.75:3.3_0": "Niccaṁ maggaṁ visodheti,",
  "an8.75:3.4_0": "sotthānaṁ samparāyikaṁ.",
  "an8.75:4.1_0": "Iccete aṭṭha dhammā ca,",
  "an8.75:4.2_0": "saddhassa gharamesino;",
  "an8.75:4.3_0": "Akkhātā saccanāmena,",
  "an8.75:4.4_0": "ubhayattha sukhāvahā.",
  "an8.75:5.1_0": "Diṭṭhadhammahitatthāya,",
  "an8.75:5.2_0": "samparāyasukhāya ca;",
  "an8.75:5.3_0": "Evametaṁ gahaṭṭhānaṁ,",
  "an8.75:5.4_0": "cāgo puññaṁ pavaḍḍhatī”ti.",
  "an8.75:5.5_0": "Pañcamaṁ.",
  "an8.76:0.1_0": "Aṅguttara Nikāya 8.76",
  "an8.76:0.2_0": "8. Yamakavagga",
  "an8.76:0.3_0": "Dutiyasampadāsutta",
  "an8.76:1.1_0": "“Aṭṭhimā, bhikkhave, sampadā.",
  "an8.76:1.2_0": "Katamā aṭṭha?",
  "an8.76:1.3_0": "Uṭṭhānasampadā,",
  "an8.76:1.3_1": "ārakkhasampadā,",
  "an8.76:1.3_2": "kalyāṇamittatā,",
  "an8.76:1.3_3": "samajīvitā,",
  "an8.76:1.3_4": "saddhāsampadā,",
  "an8.76:1.3_5": "sīlasampadā,",
  "an8.76:1.3_6": "cāgasampadā,",
  "an8.76:1.3_7": "paññāsampadā.",
  "an8.76:1.4_0": "Katamā ca, bhikkhave, uṭṭhānasampadā?",
  "an8.76:1.5_0": "Idha, bhikkhave, kulaputto yena kammaṭṭhānena jīvitaṁ kappeti—",
  "an8.76:1.6_0": "yadi kasiyā yadi vaṇijjāya yadi gorakkhena yadi issattena yadi rājaporisena yadi sippaññatarena—",
  "an8.76:1.7_0": "tattha dakkho hoti analaso, tatrupāyāya vīmaṁsāya samannāgato, alaṁ kātuṁ alaṁ saṁvidhātunti.",
  "an8.76:1.8_0": "Ayaṁ vuccati, bhikkhave, uṭṭhānasampadā.",
  "an8.76:2.1_0": "Katamā ca, bhikkhave, ārakkhasampadā?",
  "an8.76:2.2_0": "Idha,",
  "an8.76:2.2_1": "bhikkhave,",
  "an8.76:2.2_2": "kulaputtassa bhogā honti uṭṭhānavīriyādhigatā bāhābalaparicitā sedāvakkhittā dhammikā dhammaladdhā te ārakkhena guttiyā sampādeti:",
  "an8.76:2.3_0": "‘kinti me bhoge neva rājāno hareyyuṁ,",
  "an8.76:2.3_1": "na corā hareyyuṁ,",
  "an8.76:2.3_2": "na aggi ḍaheyya,",
  "an8.76:2.3_3": "na udakaṁ vaheyya,",
  "an8.76:2.3_4": "na appiyā dāyādā hareyyun’ti.",
  "an8.76:2.4_0": "Ayaṁ vuccati, bhikkhave, ārakkhasampadā.",
  "an8.76:3.1_0": "Katamā ca, bhikkhave, kalyāṇamittatā?",
  "an8.76:3.2_0": "Idha,",
  "an8.76:3.2_1": "bhikkhave,",
  "an8.76:3.2_2": "kulaputto yasmiṁ gāme vā nigame vā paṭivasati,",
  "an8.76:3.2_3": "tattha ye te honti gahapatī vā gahapatiputtā vā daharā vā vuddhasīlino vuddhā vā vuddhasīlino saddhāsampannā sīlasampannā cāgasampannā paññāsampannā,",
  "an8.76:3.2_4": "tehi saddhiṁ santiṭṭhati sallapati sākacchaṁ samāpajjati;",
  "an8.76:3.2_5": "yathārūpānaṁ saddhāsampannānaṁ saddhāsampadaṁ anusikkhati,",
  "an8.76:3.2_6": "yathārūpānaṁ sīlasampannānaṁ sīlasampadaṁ anusikkhati,",
  "an8.76:3.2_7": "yathārūpānaṁ cāgasampannānaṁ cāgasampadaṁ anusikkhati,",
  "an8.76:3.2_8": "yathārūpānaṁ paññāsampannānaṁ paññāsampadaṁ anusikkhati.",
  "an8.76:3.3_0": "Ayaṁ vuccati, bhikkhave, kalyāṇamittatā.",
  "an8.76:4.1_0": "Katamā ca, bhikkhave, samajīvitā?",
  "an8.76:4.2_0": "Idha,",
  "an8.76:4.2_1": "bhikkhave,",
  "an8.76:4.2_2": "kulaputto āyañca bhogānaṁ viditvā vayañca bhogānaṁ viditvā samaṁ jīvikaṁ kappeti nāccogāḷhaṁ nātihīnaṁ:",
  "an8.76:4.2_3": "‘evaṁ me āyo vayaṁ pariyādāya ṭhassati,",
  "an8.76:4.2_4": "na ca me vayo āyaṁ pariyādāya ṭhassatī’ti.",
  "an8.76:4.3_0": "Seyyathāpi,",
  "an8.76:4.3_1": "bhikkhave,",
  "an8.76:4.3_2": "tulādhāro vā tulādhārantevāsī vā tulaṁ paggahetvā jānāti:",
  "an8.76:4.3_3": "‘ettakena vā onataṁ,",
  "an8.76:4.3_4": "ettakena vā unnatan’ti;",
  "an8.76:4.4_0": "evamevaṁ kho,",
  "an8.76:4.4_1": "bhikkhave,",
  "an8.76:4.4_2": "kulaputto āyañca bhogānaṁ viditvā vayañca bhogānaṁ viditvā samaṁ jīvikaṁ kappeti nāccogāḷhaṁ nātihīnaṁ:",
  "an8.76:4.4_3": "‘evaṁ me āyo vayaṁ pariyādāya ṭhassati,",
  "an8.76:4.4_4": "na ca me vayo āyaṁ pariyādāya ṭhassatī’ti.",
  "an8.76:4.5_0": "Sacāyaṁ,",
  "an8.76:4.5_1": "bhikkhave,",
  "an8.76:4.5_2": "kulaputto appāyo samāno uḷāraṁ jīvikaṁ kappeti,",
  "an8.76:4.5_3": "tassa bhavanti vattāro ‘udumbarakhādī vāyaṁ kulaputto bhoge khādatī’ti.",
  "an8.76:4.6_0": "Sace panāyaṁ,",
  "an8.76:4.6_1": "bhikkhave,",
  "an8.76:4.6_2": "kulaputto mahāyo samāno kasiraṁ jīvikaṁ kappeti,",
  "an8.76:4.6_3": "tassa bhavanti vattāro:",
  "an8.76:4.6_4": "‘ajeṭṭhamaraṇaṁ vāyaṁ kulaputto marissatī’ti.",
  "an8.76:4.7_0": "Yato ca khoyaṁ,",
  "an8.76:4.7_1": "bhikkhave,",
  "an8.76:4.7_2": "kulaputto āyañca bhogānaṁ viditvā vayañca bhogānaṁ viditvā samaṁ jīvikaṁ kappeti nāccogāḷhaṁ nātihīnaṁ:",
  "an8.76:4.7_3": "‘evaṁ me āyo vayaṁ pariyādāya ṭhassati,",
  "an8.76:4.7_4": "na ca me vayo āyaṁ pariyādāya ṭhassatī’ti.",
  "an8.76:4.8_0": "Ayaṁ vuccati, bhikkhave, samajīvitā.",
  "an8.76:5.1_0": "Katamā ca, bhikkhave, saddhāsampadā?",
  "an8.76:5.2_0": "Idha, bhikkhave, kulaputto saddho hoti, saddahati tathāgatassa bodhiṁ:",
  "an8.76:5.3_0": "‘itipi so bhagavā …pe… satthā devamanussānaṁ buddho bhagavā’ti.",
  "an8.76:5.4_0": "Ayaṁ vuccati, bhikkhave, saddhāsampadā.",
  "an8.76:6.1_0": "Katamā ca, bhikkhave, sīlasampadā?",
  "an8.76:6.2_0": "Idha,",
  "an8.76:6.2_1": "bhikkhave,",
  "an8.76:6.2_2": "kulaputto pāṇātipātā paṭivirato hoti …pe…",
  "an8.76:6.2_3": "surāmerayamajjapamādaṭṭhānā paṭivirato hoti.",
  "an8.76:6.3_0": "Ayaṁ vuccati, bhikkhave, sīlasampadā.",
  "an8.76:7.1_0": "Katamā ca, bhikkhave, cāgasampadā?",
  "an8.76:7.2_0": "Idha,",
  "an8.76:7.2_1": "bhikkhave,",
  "an8.76:7.2_2": "kulaputto vigatamalamaccherena cetasā agāraṁ ajjhāvasati …pe…",
  "an8.76:7.2_3": "yācayogo dānasaṁvibhāgarato.",
  "an8.76:7.3_0": "Ayaṁ vuccati, bhikkhave, cāgasampadā.",
  "an8.76:8.1_0": "Katamā ca, bhikkhave, paññāsampadā?",
  "an8.76:8.2_0": "Idha, bhikkhave, kulaputto paññavā hoti …pe… sammā dukkhakkhayagāminiyā.",
  "an8.76:8.3_0": "Ayaṁ vuccati, bhikkhave, paññāsampadā.",
  "an8.76:9.1_0": "Imā kho, bhikkhave, aṭṭha sampadāti.",
  "an8.76:10.1_0": "Uṭṭhātā kammadheyyesu,",
  "an8.76:10.2_0": "appamatto vidhānavā;",
  "an8.76:10.3_0": "Samaṁ kappeti jīvikaṁ,",
  "an8.76:10.4_0": "sambhataṁ anurakkhati.",
  "an8.76:11.1_0": "Saddho sīlena sampanno,",
  "an8.76:11.2_0": "vadaññū vītamaccharo;",
  "an8.76:11.3_0": "Niccaṁ maggaṁ visodheti,",
  "an8.76:11.4_0": "sotthānaṁ samparāyikaṁ.",
  "an8.76:12.1_0": "Iccete aṭṭha dhammā ca,",
  "an8.76:12.2_0": "saddhassa gharamesino;",
  "an8.76:12.3_0": "Akkhātā saccanāmena,",
  "an8.76:12.4_0": "ubhayattha sukhāvahā.",
  "an8.76:13.1_0": "Diṭṭhadhammahitatthāya,",
  "an8.76:13.2_0": "samparāyasukhāya ca;",
  "an8.76:13.3_0": "Evametaṁ gahaṭṭhānaṁ,",
  "an8.76:13.4_0": "cāgo puññaṁ pavaḍḍhatī”ti.",
  "an8.76:13.5_0": "Chaṭṭhaṁ.",
  "an8.77:0.1_0": "Aṅguttara Nikāya 8.77",
  "an8.77:0.2_0": "8. Yamakavagga",
  "an8.77:0.3_0": "Icchāsutta",
  "an8.77:1.1_0": "Tatra kho āyasmā sāriputto bhikkhū āmantesi:",
  "an8.77:1.2_0": "“āvuso bhikkhavo”ti.",
  "an8.77:1.3_0": "“Āvuso”ti kho te bhikkhū āyasmato sāriputtassa paccassosuṁ.",
  "an8.77:1.4_0": "Āyasmā sāriputto etadavoca:",
  "an8.77:2.1_0": "“Aṭṭhime, āvuso, puggalā santo saṁvijjamānā lokasmiṁ.",
  "an8.77:2.2_0": "Katame aṭṭha?",
  "an8.77:2.3_0": "Idhāvuso, bhikkhuno pavivittassa viharato nirāyattavuttino icchā uppajjati lābhāya.",
  "an8.77:2.4_0": "So uṭṭhahati, ghaṭati, vāyamati lābhāya.",
  "an8.77:2.5_0": "Tassa uṭṭhahato, ghaṭato, vāyamato lābhāya lābho nuppajjati.",
  "an8.77:2.6_0": "So tena alābhena socati kilamati paridevati, urattāḷiṁ kandati, sammohaṁ āpajjati.",
  "an8.77:2.7_0": "Ayaṁ vuccatāvuso,",
  "an8.77:2.7_1": "‘bhikkhu iccho viharati lābhāya,",
  "an8.77:2.7_2": "uṭṭhahati, ghaṭati,",
  "an8.77:2.7_3": "vāyamati lābhāya,",
  "an8.77:2.7_4": "na ca lābhī,",
  "an8.77:2.7_5": "socī ca paridevī ca,",
  "an8.77:2.7_6": "cuto ca saddhammā’.",
  "an8.77:3.1_0": "Idha panāvuso, bhikkhuno pavivittassa viharato nirāyattavuttino icchā uppajjati lābhāya.",
  "an8.77:3.2_0": "So uṭṭhahati, ghaṭati, vāyamati lābhāya.",
  "an8.77:3.3_0": "Tassa uṭṭhahato ghaṭato vāyamato lābhāya lābho uppajjati.",
  "an8.77:3.4_0": "So tena lābhena majjati pamajjati pamādamāpajjati.",
  "an8.77:3.5_0": "Ayaṁ vuccatāvuso,",
  "an8.77:3.5_1": "‘bhikkhu iccho viharati lābhāya,",
  "an8.77:3.5_2": "uṭṭhahati ghaṭati vāyamati lābhāya, lābhī ca,",
  "an8.77:3.5_3": "madī ca pamādī ca,",
  "an8.77:3.5_4": "cuto ca saddhammā’.",
  "an8.77:4.1_0": "Idha panāvuso, bhikkhuno pavivittassa viharato nirāyattavuttino icchā uppajjati lābhāya.",
  "an8.77:4.2_0": "So na uṭṭhahati, na ghaṭati, na vāyamati lābhāya.",
  "an8.77:4.3_0": "Tassa anuṭṭhahato, aghaṭato, avāyamato lābhāya lābho nuppajjati.",
  "an8.77:4.4_0": "So tena alābhena socati kilamati paridevati, urattāḷiṁ kandati, sammohaṁ āpajjati.",
  "an8.77:4.5_0": "Ayaṁ vuccatāvuso,",
  "an8.77:4.5_1": "‘bhikkhu iccho viharati lābhāya,",
  "an8.77:4.5_2": "na uṭṭhahati,",
  "an8.77:4.5_3": "na ghaṭati,",
  "an8.77:4.5_4": "na vāyamati lābhāya,",
  "an8.77:4.5_5": "na ca lābhī,",
  "an8.77:4.5_6": "socī ca paridevī ca,",
  "an8.77:4.5_7": "cuto ca saddhammā’.",
  "an8.77:5.1_0": "Idha panāvuso, bhikkhuno pavivittassa viharato nirāyattavuttino icchā uppajjati lābhāya.",
  "an8.77:5.2_0": "So na uṭṭhahati, na ghaṭati, na vāyamati lābhāya.",
  "an8.77:5.3_0": "Tassa anuṭṭhahato, aghaṭato, avāyamato lābhāya lābho uppajjati.",
  "an8.77:5.4_0": "So tena lābhena majjati pamajjati pamādamāpajjati.",
  "an8.77:5.5_0": "Ayaṁ vuccatāvuso,",
  "an8.77:5.5_1": "‘bhikkhu iccho viharati lābhāya,",
  "an8.77:5.5_2": "na uṭṭhahati na ghaṭati na vāyamati lābhāya, lābhī ca,",
  "an8.77:5.5_3": "madī ca pamādī ca,",
  "an8.77:5.5_4": "cuto ca saddhammā’.",
  "an8.77:6.1_0": "Idha panāvuso, bhikkhuno pavivittassa viharato nirāyattavuttino icchā uppajjati lābhāya.",
  "an8.77:6.2_0": "So uṭṭhahati, ghaṭati, vāyamati lābhāya.",
  "an8.77:6.3_0": "Tassa uṭṭhahato, ghaṭato, vāyamato lābhāya, lābho nuppajjati.",
  "an8.77:6.4_0": "So tena alābhena na socati na kilamati na paridevati, na urattāḷiṁ kandati, na sammohaṁ āpajjati.",
  "an8.77:6.5_0": "Ayaṁ vuccatāvuso,",
  "an8.77:6.5_1": "‘bhikkhu iccho viharati lābhāya,",
  "an8.77:6.5_2": "uṭṭhahati ghaṭati vāyamati lābhāya,",
  "an8.77:6.5_3": "na ca lābhī,",
  "an8.77:6.5_4": "na ca socī na ca paridevī,",
  "an8.77:6.5_5": "accuto ca saddhammā’.",
  "an8.77:7.1_0": "Idha panāvuso, bhikkhuno pavivittassa viharato nirāyattavuttino icchā uppajjati lābhāya.",
  "an8.77:7.2_0": "So uṭṭhahati, ghaṭati, vāyamati lābhāya.",
  "an8.77:7.3_0": "Tassa uṭṭhahato, ghaṭato, vāyamato lābhāya, lābho uppajjati.",
  "an8.77:7.4_0": "So tena lābhena na majjati na pamajjati na pamādamāpajjati.",
  "an8.77:7.5_0": "Ayaṁ vuccatāvuso,",
  "an8.77:7.5_1": "‘bhikkhu iccho viharati lābhāya,",
  "an8.77:7.5_2": "uṭṭhahati, ghaṭati,",
  "an8.77:7.5_3": "vāyamati lābhāya, lābhī ca,",
  "an8.77:7.5_4": "na ca madī na ca pamādī,",
  "an8.77:7.5_5": "accuto ca saddhammā’.",
  "an8.77:8.1_0": "Idha panāvuso, bhikkhuno pavivittassa viharato nirāyattavuttino icchā uppajjati lābhāya.",
  "an8.77:8.2_0": "So na uṭṭhahati, na ghaṭati, na vāyamati lābhāya.",
  "an8.77:8.3_0": "Tassa anuṭṭhahato, aghaṭato, avāyamato lābhāya, lābho nuppajjati.",
  "an8.77:8.4_0": "So tena alābhena na socati na kilamati na paridevati, na urattāḷiṁ kandati, na sammohaṁ āpajjati.",
  "an8.77:8.5_0": "Ayaṁ vuccatāvuso,",
  "an8.77:8.5_1": "‘bhikkhu iccho viharati lābhāya,",
  "an8.77:8.5_2": "na uṭṭhahati,",
  "an8.77:8.5_3": "na ghaṭati,",
  "an8.77:8.5_4": "na vāyamati lābhāya,",
  "an8.77:8.5_5": "na ca lābhī,",
  "an8.77:8.5_6": "na ca socī na ca paridevī,",
  "an8.77:8.5_7": "accuto ca saddhammā’.",
  "an8.77:9.1_0": "Idha panāvuso, bhikkhuno pavivittassa viharato nirāyattavuttino icchā uppajjati lābhāya.",
  "an8.77:9.2_0": "So na uṭṭhahati, na ghaṭati, na vāyamati lābhāya.",
  "an8.77:9.3_0": "Tassa anuṭṭhahato, aghaṭato, avāyamato lābhāya, lābho uppajjati.",
  "an8.77:9.4_0": "So tena lābhena na majjati na pamajjati na pamādamāpajjati.",
  "an8.77:9.5_0": "Ayaṁ vuccatāvuso,",
  "an8.77:9.5_1": "‘bhikkhu iccho viharati lābhāya,",
  "an8.77:9.5_2": "na uṭṭhahati,",
  "an8.77:9.5_3": "na ghaṭati,",
  "an8.77:9.5_4": "na vāyamati lābhāya, lābhī ca,",
  "an8.77:9.5_5": "na ca madī na ca pamādī,",
  "an8.77:9.5_6": "accuto ca saddhammā’.",
  "an8.77:9.6_0": "Ime kho, āvuso, aṭṭha puggalā santo saṁvijjamānā lokasmin”ti.",
  "an8.77:9.7_0": "Sattamaṁ.",
  "an8.78:0.1_0": "Aṅguttara Nikāya 8.78",
  "an8.78:0.2_0": "8. Yamakavagga",
  "an8.78:0.3_0": "Alaṁsutta",
  "an8.78:1.1_0": "Tatra kho āyasmā sāriputto bhikkhū āmantesi …pe…",
  "an8.78:1.2_0": "chahāvuso, dhammehi samannāgato bhikkhu alaṁ attano, alaṁ paresaṁ.",
  "an8.78:1.3_0": "Katamehi chahi?",
  "an8.78:1.4_0": "Idhāvuso, bhikkhu khippanisanti ca hoti kusalesu dhammesu;",
  "an8.78:1.5_0": "sutānañca dhammānaṁ dhāraṇajātiko hoti;",
  "an8.78:1.6_0": "dhātānañca dhammānaṁ atthūpaparikkhitā hoti;",
  "an8.78:1.7_0": "atthamaññāya dhammamaññāya dhammānudhammappaṭipanno ca hoti;",
  "an8.78:1.8_0": "kalyāṇavāco ca hoti kalyāṇavākkaraṇo,",
  "an8.78:1.8_1": "poriyā vācāya samannāgato vissaṭṭhāya anelagaḷāya atthassa viññāpaniyā;",
  "an8.78:1.9_0": "sandassako ca hoti samādapako samuttejako sampahaṁsako sabrahmacārīnaṁ.",
  "an8.78:1.10_0": "Imehi kho, āvuso, chahi dhammehi samannāgato bhikkhu alaṁ attano, alaṁ paresaṁ.",
  "an8.78:2.1_0": "Pañcahāvuso, dhammehi samannāgato bhikkhu alaṁ attano, alaṁ paresaṁ.",
  "an8.78:2.2_0": "Katamehi pañcahi?",
  "an8.78:2.3_0": "Idhāvuso, bhikkhu na heva kho khippanisanti ca hoti kusalesu dhammesu;",
  "an8.78:2.4_0": "sutānañca dhammānaṁ dhāraṇajātiko hoti;",
  "an8.78:2.5_0": "dhātānañca dhammānaṁ atthūpaparikkhitā hoti;",
  "an8.78:2.6_0": "atthamaññāya dhammamaññāya dhammānudhammappaṭipanno ca hoti;",
  "an8.78:2.7_0": "kalyāṇavāco ca hoti …pe…",
  "an8.78:2.8_0": "sandassako ca hoti …pe… sabrahmacārīnaṁ.",
  "an8.78:2.9_0": "Imehi kho, āvuso, pañcahi dhammehi samannāgato bhikkhu alaṁ attano, alaṁ paresaṁ.",
  "an8.78:3.1_0": "Catūhāvuso, dhammehi samannāgato bhikkhu alaṁ attano, nālaṁ paresaṁ.",
  "an8.78:3.2_0": "Katamehi catūhi?",
  "an8.78:3.3_0": "Idhāvuso, bhikkhu khippanisanti ca hoti kusalesu dhammesu;",
  "an8.78:3.4_0": "sutānañca dhammānaṁ dhāraṇajātiko hoti;",
  "an8.78:3.5_0": "dhātānañca dhammānaṁ atthūpaparikkhitā hoti;",
  "an8.78:3.6_0": "atthamaññāya dhammamaññāya dhammānudhammappaṭipanno ca hoti;",
  "an8.78:3.7_0": "no ca kalyāṇavāco hoti …pe…",
  "an8.78:3.8_0": "no ca sandassako hoti …pe… sabrahmacārīnaṁ.",
  "an8.78:3.9_0": "Imehi kho, āvuso, catūhi dhammehi samannāgato bhikkhu alaṁ attano, nālaṁ paresaṁ.",
  "an8.78:4.1_0": "Catūhāvuso, dhammehi samannāgato bhikkhu alaṁ paresaṁ, nālaṁ attano.",
  "an8.78:4.2_0": "Katamehi catūhi?",
  "an8.78:4.3_0": "Idhāvuso, bhikkhu khippanisanti ca hoti kusalesu dhammesu;",
  "an8.78:4.4_0": "sutānañca dhammānaṁ dhāraṇajātiko hoti;",
  "an8.78:4.5_0": "no ca dhātānaṁ dhammānaṁ atthūpaparikkhitā hoti;",
  "an8.78:4.6_0": "no ca atthamaññāya dhammamaññāya dhammānudhammappaṭipanno hoti;",
  "an8.78:4.7_0": "kalyāṇavāco ca hoti …pe…",
  "an8.78:4.8_0": "sandassako ca hoti …pe… sabrahmacārīnaṁ.",
  "an8.78:4.9_0": "Imehi kho, āvuso, catūhi dhammehi samannāgato bhikkhu alaṁ paresaṁ, nālaṁ attano.",
  "an8.78:5.1_0": "Tīhāvuso, dhammehi samannāgato bhikkhu alaṁ attano, nālaṁ paresaṁ.",
  "an8.78:5.2_0": "Katamehi tīhi?",
  "an8.78:5.3_0": "Idhāvuso, bhikkhu na heva kho khippanisanti ca hoti kusalesu dhammesu;",
  "an8.78:5.4_0": "sutānañca dhammānaṁ dhāraṇajātiko hoti;",
  "an8.78:5.5_0": "dhātānañca dhammānaṁ atthūpaparikkhitā hoti;",
  "an8.78:5.6_0": "atthamaññāya dhammamaññāya dhammānudhammappaṭipanno ca hoti;",
  "an8.78:5.7_0": "no ca kalyāṇavāco hoti …pe…",
  "an8.78:5.8_0": "no ca sandassako hoti …pe… sabrahmacārīnaṁ.",
  "an8.78:5.9_0": "Imehi kho, āvuso, tīhi dhammehi samannāgato bhikkhu alaṁ attano, nālaṁ paresaṁ.",
  "an8.78:6.1_0": "Tīhāvuso, dhammehi samannāgato bhikkhu alaṁ paresaṁ, nālaṁ attano.",
  "an8.78:6.2_0": "Katamehi tīhi?",
  "an8.78:6.3_0": "Idhāvuso, bhikkhu na heva kho khippanisanti ca hoti kusalesu dhammesu;",
  "an8.78:6.4_0": "sutānañca dhammānaṁ dhāraṇajātiko hoti;",
  "an8.78:6.5_0": "no ca dhātānaṁ dhammānaṁ atthūpaparikkhitā hoti;",
  "an8.78:6.6_0": "no ca atthamaññāya dhammamaññāya dhammānudhammappaṭipanno hoti;",
  "an8.78:6.7_0": "kalyāṇavāco ca hoti …pe… atthassa viññāpaniyā,",
  "an8.78:6.8_0": "sandassako ca hoti …pe… sabrahmacārīnaṁ.",
  "an8.78:6.9_0": "Imehi kho, āvuso, tīhi dhammehi samannāgato bhikkhu alaṁ paresaṁ, nālaṁ attano.",
  "an8.78:7.1_0": "Dvīhāvuso, dhammehi samannāgato bhikkhu alaṁ attano, nālaṁ paresaṁ.",
  "an8.78:7.2_0": "Katamehi dvīhi?",
  "an8.78:7.3_0": "Idhāvuso, bhikkhu na heva kho khippanisanti ca hoti kusalesu dhammesu;",
  "an8.78:7.4_0": "no ca sutānaṁ dhammānaṁ dhāraṇajātiko hoti;",
  "an8.78:7.5_0": "dhātānañca dhammānaṁ atthūpaparikkhitā hoti;",
  "an8.78:7.6_0": "atthamaññāya dhammamaññāya dhammānudhammappaṭipanno ca hoti;",
  "an8.78:7.7_0": "no ca kalyāṇavāco hoti …pe…",
  "an8.78:7.8_0": "no ca sandassako hoti …pe… sabrahmacārīnaṁ.",
  "an8.78:7.9_0": "Imehi kho, āvuso, dvīhi dhammehi samannāgato bhikkhu alaṁ attano, nālaṁ paresaṁ.",
  "an8.78:8.1_0": "Dvīhāvuso, dhammehi samannāgato bhikkhu alaṁ paresaṁ, nālaṁ attano.",
  "an8.78:8.2_0": "Katamehi dvīhi?",
  "an8.78:8.3_0": "Idhāvuso, bhikkhu na heva kho khippanisanti ca hoti kusalesu dhammesu;",
  "an8.78:8.4_0": "no ca sutānaṁ dhammānaṁ dhāraṇajātiko hoti;",
  "an8.78:8.5_0": "no ca dhātānaṁ dhammānaṁ atthūpaparikkhitā hoti;",
  "an8.78:8.6_0": "no ca atthamaññāya dhammamaññāya dhammānudhammappaṭipanno hoti;",
  "an8.78:8.7_0": "kalyāṇavāco ca hoti kalyāṇavākkaraṇo,",
  "an8.78:8.7_1": "poriyā vācāya samannāgato vissaṭṭhāya anelagaḷāya atthassa viññāpaniyā;",
  "an8.78:8.8_0": "sandassako ca hoti samādapako samuttejako sampahaṁsako sabrahmacārīnaṁ.",
  "an8.78:8.9_0": "Imehi kho, āvuso, dvīhi dhammehi samannāgato bhikkhu alaṁ paresaṁ, nālaṁ attano”ti.",
  "an8.78:8.10_0": "Aṭṭhamaṁ.",
  "an8.79:0.1_0": "Aṅguttara Nikāya 8.79",
  "an8.79:0.2_0": "8. Yamakavagga",
  "an8.79:0.3_0": "Parihānasutta",
  "an8.79:1.1_0": "“Aṭṭhime, bhikkhave, dhammā sekhassa bhikkhuno parihānāya saṁvattanti.",
  "an8.79:1.2_0": "Katame aṭṭha?",
  "an8.79:1.3_0": "Kammārāmatā,",
  "an8.79:1.3_1": "bhassārāmatā,",
  "an8.79:1.3_2": "niddārāmatā,",
  "an8.79:1.3_3": "saṅgaṇikārāmatā,",
  "an8.79:1.3_4": "indriyesu aguttadvāratā,",
  "an8.79:1.3_5": "bhojane amattaññutā,",
  "an8.79:1.3_6": "saṁsaggārāmatā,",
  "an8.79:1.3_7": "papañcārāmatā—",
  "an8.79:1.4_0": "ime kho, bhikkhave, aṭṭha dhammā sekhassa bhikkhuno parihānāya saṁvattanti.",
  "an8.79:2.1_0": "Aṭṭhime, bhikkhave, dhammā sekhassa bhikkhuno aparihānāya saṁvattanti.",
  "an8.79:2.2_0": "Katame aṭṭha?",
  "an8.79:2.3_0": "Na kammārāmatā,",
  "an8.79:2.3_1": "na bhassārāmatā,",
  "an8.79:2.3_2": "na niddārāmatā,",
  "an8.79:2.3_3": "na saṅgaṇikārāmatā,",
  "an8.79:2.3_4": "indriyesu guttadvāratā,",
  "an8.79:2.3_5": "bhojane mattaññutā,",
  "an8.79:2.3_6": "asaṁsaggārāmatā,",
  "an8.79:2.3_7": "nippapañcārāmatā—",
  "an8.79:2.4_0": "ime kho, bhikkhave, aṭṭha dhammā sekhassa bhikkhuno aparihānāya saṁvattantī”ti.",
  "an8.79:2.5_0": "Navamaṁ.",
  "an8.80:0.1_0": "Aṅguttara Nikāya 8.80",
  "an8.80:0.2_0": "8. Yamakavagga",
  "an8.80:0.3_0": "Kusītārambhavatthusutta",
  "an8.80:1.1_0": "“Aṭṭhimāni, bhikkhave, kusītavatthūni.",
  "an8.80:1.2_0": "Katamāni aṭṭha?",
  "an8.80:1.3_0": "Idha, bhikkhave, bhikkhunā kammaṁ kattabbaṁ hoti.",
  "an8.80:1.4_0": "Tassa evaṁ hoti:",
  "an8.80:1.5_0": "‘kammaṁ kho me kattabbaṁ bhavissati.",
  "an8.80:1.5_1": "Kammaṁ kho pana me karontassa kāyo kilamissati.",
  "an8.80:1.5_2": "Handāhaṁ nipajjāmī’ti.",
  "an8.80:1.6_0": "So nipajjati,",
  "an8.80:1.6_1": "na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an8.80:1.7_0": "Idaṁ, bhikkhave, paṭhamaṁ kusītavatthu.",
  "an8.80:2.1_0": "Puna caparaṁ, bhikkhave, bhikkhunā kammaṁ kataṁ hoti.",
  "an8.80:2.2_0": "Tassa evaṁ hoti:",
  "an8.80:2.3_0": "‘ahaṁ kho kammaṁ akāsiṁ. Kammaṁ kho pana me karontassa kāyo kilanto. Handāhaṁ nipajjāmī’ti.",
  "an8.80:2.4_0": "So nipajjati,",
  "an8.80:2.4_1": "na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an8.80:2.5_0": "Idaṁ, bhikkhave, dutiyaṁ kusītavatthu.",
  "an8.80:3.1_0": "Puna caparaṁ, bhikkhave, bhikkhunā maggo gantabbo hoti.",
  "an8.80:3.2_0": "Tassa evaṁ hoti:",
  "an8.80:3.3_0": "‘maggo me gantabbo bhavissati.",
  "an8.80:3.3_1": "Maggaṁ kho pana me gacchantassa kāyo kilamissati.",
  "an8.80:3.3_2": "Handāhaṁ nipajjāmī’ti.",
  "an8.80:3.4_0": "So nipajjati,",
  "an8.80:3.4_1": "na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an8.80:3.5_0": "Idaṁ, bhikkhave, tatiyaṁ kusītavatthu.",
  "an8.80:4.1_0": "Puna caparaṁ, bhikkhave, bhikkhunā maggo gato hoti.",
  "an8.80:4.2_0": "Tassa evaṁ hoti:",
  "an8.80:4.3_0": "‘ahaṁ kho maggaṁ agamāsiṁ. Maggaṁ kho pana me gacchantassa kāyo kilanto. Handāhaṁ nipajjāmī’ti.",
  "an8.80:4.4_0": "So nipajjati,",
  "an8.80:4.4_1": "na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an8.80:4.5_0": "Idaṁ, bhikkhave, catutthaṁ kusītavatthu.",
  "an8.80:5.1_0": "Puna caparaṁ,",
  "an8.80:5.1_1": "bhikkhave,",
  "an8.80:5.1_2": "bhikkhu gāmaṁ vā nigamaṁ vā piṇḍāya caranto na labhati lūkhassa vā paṇītassa vā bhojanassa yāvadatthaṁ pāripūriṁ.",
  "an8.80:5.2_0": "Tassa evaṁ hoti:",
  "an8.80:5.3_0": "‘ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa vā paṇītassa vā bhojanassa yāvadatthaṁ pāripūriṁ.",
  "an8.80:5.3_1": "Tassa me kāyo kilanto akammañño.",
  "an8.80:5.3_2": "Handāhaṁ nipajjāmī’ti.",
  "an8.80:5.4_0": "So nipajjati, na vīriyaṁ ārabhati …pe…",
  "an8.80:5.5_0": "idaṁ, bhikkhave, pañcamaṁ kusītavatthu.",
  "an8.80:6.1_0": "Puna caparaṁ,",
  "an8.80:6.1_1": "bhikkhave,",
  "an8.80:6.1_2": "bhikkhu gāmaṁ vā nigamaṁ vā piṇḍāya caranto labhati lūkhassa vā paṇītassa vā bhojanassa yāvadatthaṁ pāripūriṁ.",
  "an8.80:6.2_0": "Tassa evaṁ hoti:",
  "an8.80:6.3_0": "‘ahaṁ kho gāmaṁ vā nigamaṁ vā piṇḍāya caranto alatthaṁ lūkhassa vā paṇītassa vā bhojanassa yāvadatthaṁ pāripūriṁ.",
  "an8.80:6.3_1": "Tassa me kāyo garuko akammañño māsācitaṁ maññe.",
  "an8.80:6.3_2": "Handāhaṁ nipajjāmī’ti.",
  "an8.80:6.4_0": "So nipajjati, na vīriyaṁ ārabhati …pe…",
  "an8.80:6.5_0": "idaṁ, bhikkhave, chaṭṭhaṁ kusītavatthu.",
  "an8.80:7.1_0": "Puna caparaṁ, bhikkhave, bhikkhuno uppanno hoti appamattako ābādho.",
  "an8.80:7.2_0": "Tassa evaṁ hoti:",
  "an8.80:7.3_0": "‘uppanno kho me ayaṁ appamattako ābādho atthi kappo nipajjituṁ. Handāhaṁ nipajjāmī’ti.",
  "an8.80:7.4_0": "So nipajjati, na vīriyaṁ ārabhati …pe…",
  "an8.80:7.5_0": "idaṁ, bhikkhave, sattamaṁ kusītavatthu.",
  "an8.80:8.1_0": "Puna caparaṁ, bhikkhave, bhikkhu gilānā vuṭṭhito hoti aciravuṭṭhito gelaññā.",
  "an8.80:8.2_0": "Tassa evaṁ hoti:",
  "an8.80:8.3_0": "‘ahaṁ kho gilānā vuṭṭhito aciravuṭṭhito gelaññā.",
  "an8.80:8.3_1": "Tassa me kāyo dubbalo akammañño.",
  "an8.80:8.3_2": "Handāhaṁ nipajjāmī’ti.",
  "an8.80:8.4_0": "So nipajjati,",
  "an8.80:8.4_1": "na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an8.80:8.5_0": "Idaṁ, bhikkhave, aṭṭhamaṁ kusītavatthu.",
  "an8.80:8.6_0": "Imāni kho, bhikkhave, aṭṭha kusītavatthūni.",
  "an8.80:9.1_0": "Aṭṭhimāni, bhikkhave, ārambhavatthūni.",
  "an8.80:9.2_0": "Katamāni aṭṭha?",
  "an8.80:9.3_0": "Idha, bhikkhave, bhikkhunā kammaṁ kattabbaṁ hoti.",
  "an8.80:9.4_0": "Tassa evaṁ hoti:",
  "an8.80:9.5_0": "‘kammaṁ kho me kattabbaṁ bhavissati.",
  "an8.80:9.5_1": "Kammaṁ kho mayā karontena na sukaraṁ buddhānaṁ sāsanaṁ manasi kātuṁ.",
  "an8.80:9.5_2": "Handāhaṁ paṭikacceva vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.",
  "an8.80:9.6_0": "So vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an8.80:9.7_0": "Idaṁ, bhikkhave, paṭhamaṁ ārambhavatthu.",
  "an8.80:10.1_0": "Puna caparaṁ, bhikkhave, bhikkhunā kammaṁ kataṁ hoti.",
  "an8.80:10.2_0": "Tassa evaṁ hoti:",
  "an8.80:10.3_0": "‘ahaṁ kho kammaṁ akāsiṁ.",
  "an8.80:10.3_1": "Kammaṁ kho panāhaṁ karonto nāsakkhiṁ buddhānaṁ sāsanaṁ manasi kātuṁ.",
  "an8.80:10.3_2": "Handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.",
  "an8.80:10.4_0": "So vīriyaṁ ārabhati.",
  "an8.80:10.5_0": "Idaṁ, bhikkhave, dutiyaṁ ārambhavatthu.",
  "an8.80:11.1_0": "Puna caparaṁ, bhikkhave, bhikkhunā maggo gantabbo hoti.",
  "an8.80:11.2_0": "Tassa evaṁ hoti—",
  "an8.80:11.3_0": "maggo kho me gantabbo bhavissati.",
  "an8.80:11.3_1": "Maggaṁ kho pana me gacchantena na sukaraṁ buddhānaṁ sāsanaṁ manasi kātuṁ.",
  "an8.80:11.3_2": "Handāhaṁ vīriyaṁ …pe…",
  "an8.80:11.4_0": "idaṁ, bhikkhave, tatiyaṁ ārambhavatthu.",
  "an8.80:12.1_0": "Puna caparaṁ, bhikkhave, bhikkhunā maggo gato hoti.",
  "an8.80:12.2_0": "Tassa evaṁ hoti—",
  "an8.80:12.3_0": "ahaṁ kho maggaṁ agamāsiṁ.",
  "an8.80:12.3_1": "Maggaṁ kho panāhaṁ gacchanto nāsakkhiṁ buddhānaṁ sāsanaṁ manasi kātuṁ.",
  "an8.80:12.3_2": "Handāhaṁ vīriyaṁ ārabhāmi …pe…",
  "an8.80:12.4_0": "idaṁ, bhikkhave, catutthaṁ ārambhavatthu.",
  "an8.80:13.1_0": "Puna caparaṁ,",
  "an8.80:13.1_1": "bhikkhave,",
  "an8.80:13.1_2": "bhikkhu gāmaṁ vā nigamaṁ vā piṇḍāya caranto na labhati lūkhassa vā paṇītassa vā bhojanassa yāvadatthaṁ pāripūriṁ.",
  "an8.80:13.2_0": "Tassa evaṁ hoti—",
  "an8.80:13.3_0": "ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa vā paṇītassa vā bhojanassa yāvadatthaṁ pāripūriṁ.",
  "an8.80:13.3_1": "Tassa me kāyo lahuko kammañño.",
  "an8.80:13.3_2": "Handāhaṁ vīriyaṁ ārabhāmi …pe…",
  "an8.80:13.4_0": "idaṁ, bhikkhave, pañcamaṁ ārambhavatthu.",
  "an8.80:14.1_0": "Puna caparaṁ,",
  "an8.80:14.1_1": "bhikkhave,",
  "an8.80:14.1_2": "bhikkhu gāmaṁ vā nigamaṁ vā piṇḍāya caranto labhati lūkhassa vā paṇītassa vā bhojanassa yāvadatthaṁ pāripūriṁ.",
  "an8.80:14.2_0": "Tassa evaṁ hoti—",
  "an8.80:14.3_0": "ahaṁ kho gāmaṁ vā nigamaṁ vā piṇḍāya caranto alatthaṁ lūkhassa vā paṇītassa vā bhojanassa yāvadatthaṁ pāripūriṁ.",
  "an8.80:14.3_1": "Tassa me kāyo balavā kammañño.",
  "an8.80:14.3_2": "Handāhaṁ vīriyaṁ ārabhāmi …pe…",
  "an8.80:14.4_0": "idaṁ, bhikkhave, chaṭṭhaṁ ārambhavatthu.",
  "an8.80:15.1_0": "Puna caparaṁ, bhikkhave, bhikkhuno uppanno hoti appamattako ābādho.",
  "an8.80:15.2_0": "Tassa evaṁ hoti—",
  "an8.80:15.3_0": "uppanno kho me ayaṁ appamattako ābādho.",
  "an8.80:15.3_1": "Ṭhānaṁ kho panetaṁ vijjati yaṁ me ābādho pavaḍḍheyya.",
  "an8.80:15.3_2": "Handāhaṁ paṭikacceva vīriyaṁ ārabhāmi …pe…",
  "an8.80:15.4_0": "idaṁ, bhikkhave, sattamaṁ ārambhavatthu.",
  "an8.80:16.1_0": "Puna caparaṁ, bhikkhave, bhikkhu gilānā vuṭṭhito hoti aciravuṭṭhito gelaññā.",
  "an8.80:16.2_0": "Tassa evaṁ hoti:",
  "an8.80:16.3_0": "‘ahaṁ kho gilānā vuṭṭhito aciravuṭṭhito gelaññā.",
  "an8.80:16.3_1": "Ṭhānaṁ kho panetaṁ vijjati yaṁ me ābādho paccudāvatteyya.",
  "an8.80:16.3_2": "Handāhaṁ paṭikacceva vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.",
  "an8.80:16.4_0": "So vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an8.80:16.5_0": "Idaṁ, bhikkhave, aṭṭhamaṁ ārambhavatthu.",
  "an8.80:17.1_0": "Imāni kho, bhikkhave, aṭṭha ārambhavatthūnī”ti.",
  "an8.80:17.2_0": "Dasamaṁ.",
  "an8.80:17.3_0": "Yamakavaggo tatiyo.",
  "an8.80:18.0_0": "Tassuddānaṁ",
  "an8.80:18.1_0": "Dve saddhā dve maraṇassatī,",
  "an8.80:18.2_0": "dve sampadā athāpare;",
  "an8.80:18.3_0": "Icchā alaṁ parihānaṁ,",
  "an8.80:18.4_0": "kusītārambhavatthūnīti.",
  "an8.81:0.1_0": "Aṅguttara Nikāya 8.81",
  "an8.81:0.2_0": "9. Sativagga",
  "an8.81:0.3_0": "Satisampajaññasutta",
  "an8.81:1.1_0": "“Satisampajaññe, bhikkhave, asati satisampajaññavipannassa hatūpanisaṁ hoti hirottappaṁ.",
  "an8.81:1.2_0": "Hirottappe asati hirottappavipannassa hatūpaniso hoti indriyasaṁvaro.",
  "an8.81:1.3_0": "Indriyasaṁvare asati indriyasaṁvaravipannassa hatūpanisaṁ hoti sīlaṁ.",
  "an8.81:1.4_0": "Sīle asati sīlavipannassa hatūpaniso hoti sammāsamādhi.",
  "an8.81:1.5_0": "Sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ.",
  "an8.81:1.6_0": "Yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo.",
  "an8.81:1.7_0": "Nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.",
  "an8.81:1.8_0": "Seyyathāpi,",
  "an8.81:1.8_1": "bhikkhave,",
  "an8.81:1.8_2": "rukkho sākhāpalāsavipanno.",
  "an8.81:1.8_3": "Tassa papaṭikāpi na pāripūriṁ gacchati, tacopi …",
  "an8.81:1.8_4": "pheggupi …",
  "an8.81:1.8_5": "sāropi na pāripūriṁ gacchati.",
  "an8.81:1.9_0": "Evamevaṁ kho, bhikkhave, satisampajaññe asati satisampajaññavipannassa hatūpanisaṁ hoti hirottappaṁ;",
  "an8.81:1.10_0": "hirottappe asati hirottappavipannassa hatūpaniso hoti …pe…",
  "an8.81:1.11_0": "vimuttiñāṇadassanaṁ.",
  "an8.81:2.1_0": "Satisampajaññe, bhikkhave, sati satisampajaññasampannassa upanisasampannaṁ hoti hirottappaṁ.",
  "an8.81:2.2_0": "Hirottappe sati hirottappasampannassa upanisasampanno hoti indriyasaṁvaro.",
  "an8.81:2.3_0": "Indriyasaṁvare sati indriyasaṁvarasampannassa upanisasampannaṁ hoti sīlaṁ.",
  "an8.81:2.4_0": "Sīle sati sīlasampannassa upanisasampanno hoti sammāsamādhi.",
  "an8.81:2.5_0": "Sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ.",
  "an8.81:2.6_0": "Yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo.",
  "an8.81:2.7_0": "Nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ.",
  "an8.81:2.8_0": "Seyyathāpi,",
  "an8.81:2.8_1": "bhikkhave,",
  "an8.81:2.8_2": "rukkho sākhāpalāsasampanno.",
  "an8.81:2.8_3": "Tassa papaṭikāpi pāripūriṁ gacchati, tacopi …",
  "an8.81:2.8_4": "pheggupi …",
  "an8.81:2.8_5": "sāropi pāripūriṁ gacchati.",
  "an8.81:2.9_0": "Evamevaṁ kho,",
  "an8.81:2.9_1": "bhikkhave,",
  "an8.81:2.9_2": "satisampajaññe sati satisampajaññasampannassa upanisasampannaṁ hoti hirottappaṁ;",
  "an8.81:2.10_0": "hirottappe sati hirottappasampannassa upanisasampanno hoti …pe…",
  "an8.81:2.11_0": "vimuttiñāṇadassanan”ti.",
  "an8.81:2.12_0": "Paṭhamaṁ.",
  "an8.82:0.1_0": "Aṅguttara Nikāya 8.82",
  "an8.82:0.2_0": "9. Sativagga",
  "an8.82:0.3_0": "Puṇṇiyasutta",
  "an8.82:1.1_0": "Atha kho āyasmā puṇṇiyo yena bhagavā tenupasaṅkami;",
  "an8.82:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an8.82:1.1_2": "Ekamantaṁ nisinno kho āyasmā puṇṇiyo bhagavantaṁ etadavoca:",
  "an8.82:1.2_0": "“ko nu kho, bhante,",
  "an8.82:1.2_1": "hetu ko paccayo yena appekadā tathāgataṁ dhammadesanā paṭibhāti,",
  "an8.82:1.2_2": "appekadā na paṭibhātī”ti?",
  "an8.82:1.3_0": "“Saddho ca, puṇṇiya, bhikkhu hoti, no cupasaṅkamitā;",
  "an8.82:1.4_0": "neva tathāgataṁ dhammadesanā paṭibhāti.",
  "an8.82:1.5_0": "Yato ca kho, puṇṇiya, bhikkhu saddho ca hoti, upasaṅkamitā ca;",
  "an8.82:1.6_0": "evaṁ tathāgataṁ dhammadesanā paṭibhāti.",
  "an8.82:1.7_0": "Saddho ca, puṇṇiya, bhikkhu hoti, upasaṅkamitā ca, no ca payirupāsitā …pe…",
  "an8.82:1.8_0": "payirupāsitā ca, no ca paripucchitā …",
  "an8.82:1.9_0": "paripucchitā ca, no ca ohitasoto dhammaṁ suṇāti …",
  "an8.82:1.10_0": "ohitasoto ca dhammaṁ suṇāti, no ca sutvā dhammaṁ dhāreti …",
  "an8.82:1.11_0": "sutvā ca dhammaṁ dhāreti, no ca dhātānaṁ dhammānaṁ atthaṁ upaparikkhati …",
  "an8.82:1.12_0": "dhātānañca dhammānaṁ atthaṁ upaparikkhati,",
  "an8.82:1.12_1": "no ca atthamaññāya dhammamaññāya dhammānudhammappaṭipanno hoti.",
  "an8.82:1.13_0": "Neva tāva tathāgataṁ dhammadesanā paṭibhāti.",
  "an8.82:2.1_0": "Yato ca kho, puṇṇiya,",
  "an8.82:2.1_1": "bhikkhu saddho ca hoti,",
  "an8.82:2.1_2": "upasaṅkamitā ca,",
  "an8.82:2.1_3": "payirupāsitā ca,",
  "an8.82:2.1_4": "paripucchitā ca,",
  "an8.82:2.1_5": "ohitasoto ca dhammaṁ suṇāti,",
  "an8.82:2.1_6": "sutvā ca dhammaṁ dhāreti,",
  "an8.82:2.1_7": "dhātānañca dhammānaṁ atthaṁ upaparikkhati,",
  "an8.82:2.1_8": "atthamaññāya dhammamaññāya dhammānudhammappaṭipanno ca hoti;",
  "an8.82:2.2_0": "evaṁ tathāgataṁ dhammadesanā paṭibhāti.",
  "an8.82:2.3_0": "Imehi kho, puṇṇiya, aṭṭhahi dhammehi samannāgatā ekantapaṭibhānā tathāgataṁ dhammadesanā hotī”ti.",
  "an8.82:2.4_0": "Dutiyaṁ.",
  "an8.83:0.1_0": "Aṅguttara Nikāya 8.83",
  "an8.83:0.2_0": "9. Sativagga",
  "an8.83:0.3_0": "Mūlakasutta",
  "an8.83:1.1_0": "“Sace, bhikkhave, aññatitthiyā paribbājakā evaṁ puccheyyuṁ:",
  "an8.83:1.2_0": "‘kiṁmūlakā, āvuso,",
  "an8.83:1.2_1": "sabbe dhammā,",
  "an8.83:1.2_2": "kiṁsambhavā sabbe dhammā,",
  "an8.83:1.2_3": "kiṁsamudayā sabbe dhammā,",
  "an8.83:1.2_4": "kiṁsamosaraṇā sabbe dhammā,",
  "an8.83:1.2_5": "kiṁpamukhā sabbe dhammā,",
  "an8.83:1.2_6": "kiṁadhipateyyā sabbe dhammā,",
  "an8.83:1.2_7": "kiṁuttarā sabbe dhammā,",
  "an8.83:1.2_8": "kiṁsārā sabbe dhammā’ti,",
  "an8.83:1.2_9": "evaṁ puṭṭhā tumhe,",
  "an8.83:1.2_10": "bhikkhave,",
  "an8.83:1.2_11": "tesaṁ aññatitthiyānaṁ paribbājakānaṁ kinti byākareyyāthā”ti?",
  "an8.83:1.3_0": "“Bhagavaṁmūlakā no, bhante, dhammā,",
  "an8.83:1.3_1": "bhagavaṁnettikā bhagavaṁpaṭisaraṇā. Sādhu, bhante,",
  "an8.83:1.3_2": "bhagavantaṁyeva paṭibhātu etassa bhāsitassa attho.",
  "an8.83:1.3_3": "Bhagavato sutvā bhikkhū dhāressantī”ti.",
  "an8.83:2.1_0": "“Tena hi, bhikkhave, desessāmi.",
  "an8.83:2.2_0": "Taṁ suṇātha, sādhukaṁ manasi karotha, bhāsissāmī”ti.",
  "an8.83:2.3_0": "“Evaṁ, bhante”ti kho te bhikkhū bhagavato paccassosuṁ.",
  "an8.83:2.4_0": "Bhagavā etadavoca:",
  "an8.83:2.5_0": "“sace, bhikkhave, aññatitthiyā paribbājakā evaṁ puccheyyuṁ:",
  "an8.83:2.6_0": "‘kiṁmūlakā, āvuso,",
  "an8.83:2.6_1": "sabbe dhammā,",
  "an8.83:2.6_2": "kiṁsambhavā sabbe dhammā,",
  "an8.83:2.6_3": "kiṁsamudayā sabbe dhammā,",
  "an8.83:2.6_4": "kiṁsamosaraṇā sabbe dhammā,",
  "an8.83:2.6_5": "kiṁpamukhā sabbe dhammā,",
  "an8.83:2.6_6": "kiṁadhipateyyā sabbe dhammā,",
  "an8.83:2.6_7": "kiṁuttarā sabbe dhammā,",
  "an8.83:2.6_8": "kiṁsārā sabbe dhammā’ti,",
  "an8.83:2.7_0": "evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyātha:",
  "an8.83:2.8_0": "‘chandamūlakā, āvuso,",
  "an8.83:2.8_1": "sabbe dhammā,",
  "an8.83:2.8_2": "manasikārasambhavā sabbe dhammā,",
  "an8.83:2.8_3": "phassasamudayā sabbe dhammā,",
  "an8.83:2.8_4": "vedanāsamosaraṇā sabbe dhammā,",
  "an8.83:2.8_5": "samādhippamukhā sabbe dhammā,",
  "an8.83:2.8_6": "satādhipateyyā sabbe dhammā,",
  "an8.83:2.8_7": "paññuttarā sabbe dhammā,",
  "an8.83:2.8_8": "vimuttisārā sabbe dhammā’ti,",
  "an8.83:2.9_0": "evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyāthā”ti.",
  "an8.83:2.10_0": "Tatiyaṁ.",
  "an8.84:0.1_0": "Aṅguttara Nikāya 8.84",
  "an8.84:0.2_0": "9. Sativagga",
  "an8.84:0.3_0": "Corasutta",
  "an8.84:1.1_0": "“Aṭṭhahi, bhikkhave, aṅgehi samannāgato mahācoro khippaṁ pariyāpajjati, na ciraṭṭhitiko hoti.",
  "an8.84:1.2_0": "Katamehi aṭṭhahi?",
  "an8.84:1.3_0": "Appaharantassa paharati,",
  "an8.84:1.3_1": "anavasesaṁ ādiyati,",
  "an8.84:1.3_2": "itthiṁ hanati,",
  "an8.84:1.3_3": "kumāriṁ dūseti,",
  "an8.84:1.3_4": "pabbajitaṁ vilumpati,",
  "an8.84:1.3_5": "rājakosaṁ vilumpati,",
  "an8.84:1.3_6": "accāsanne kammaṁ karoti,",
  "an8.84:1.3_7": "na ca nidhānakusalo hoti.",
  "an8.84:1.4_0": "Imehi kho, bhikkhave, aṭṭhahaṅgehi samannāgato mahācoro khippaṁ pariyāpajjati, na ciraṭṭhitiko hoti.",
  "an8.84:2.1_0": "Aṭṭhahi, bhikkhave, aṅgehi samannāgato mahācoro na khippaṁ pariyāpajjati, ciraṭṭhitiko hoti.",
  "an8.84:2.2_0": "Katamehi aṭṭhahi?",
  "an8.84:2.3_0": "Na appaharantassa paharati,",
  "an8.84:2.3_1": "na anavasesaṁ ādiyati,",
  "an8.84:2.3_2": "na itthiṁ hanati,",
  "an8.84:2.3_3": "na kumāriṁ dūseti,",
  "an8.84:2.3_4": "na pabbajitaṁ vilumpati,",
  "an8.84:2.3_5": "na rājakosaṁ vilumpati,",
  "an8.84:2.3_6": "na accāsanne kammaṁ karoti,",
  "an8.84:2.3_7": "nidhānakusalo ca hoti.",
  "an8.84:2.4_0": "Imehi kho,",
  "an8.84:2.4_1": "bhikkhave,",
  "an8.84:2.4_2": "aṭṭhahaṅgehi samannāgato mahācoro na khippaṁ pariyāpajjati,",
  "an8.84:2.4_3": "ciraṭṭhitiko hotī”ti.",
  "an8.84:2.5_0": "Catutthaṁ.",
  "an8.85:0.1_0": "Aṅguttara Nikāya 8.85",
  "an8.85:0.2_0": "9. Sativagga",
  "an8.85:0.3_0": "Samaṇasutta",
  "an8.85:1.1_0": "“‘Samaṇo’ti, bhikkhave, tathāgatassetaṁ adhivacanaṁ arahato sammāsambuddhassa.",
  "an8.85:1.2_0": "‘Brāhmaṇo’ti, bhikkhave, tathāgatassetaṁ adhivacanaṁ arahato sammāsambuddhassa.",
  "an8.85:1.3_0": "‘Vedagū’ti, bhikkhave, tathāgatassetaṁ adhivacanaṁ arahato sammāsambuddhassa.",
  "an8.85:1.4_0": "‘Bhisakko’ti, bhikkhave, tathāgatassetaṁ adhivacanaṁ arahato sammāsambuddhassa.",
  "an8.85:1.5_0": "‘Nimmalo’ti, bhikkhave, tathāgatassetaṁ adhivacanaṁ arahato sammāsambuddhassa.",
  "an8.85:1.6_0": "‘Vimalo’ti, bhikkhave, tathāgatassetaṁ adhivacanaṁ arahato sammāsambuddhassa.",
  "an8.85:1.7_0": "‘Ñāṇī’ti, bhikkhave, tathāgatassetaṁ adhivacanaṁ arahato sammāsambuddhassa.",
  "an8.85:1.8_0": "‘Vimutto’ti, bhikkhave, tathāgatassetaṁ adhivacanaṁ arahato sammāsambuddhassāti.",
  "an8.85:2.1_0": "Yaṁ samaṇena pattabbaṁ,",
  "an8.85:2.2_0": "brāhmaṇena vusīmatā;",
  "an8.85:2.3_0": "Yaṁ vedagunā pattabbaṁ,",
  "an8.85:2.4_0": "bhisakkena anuttaraṁ.",
  "an8.85:3.1_0": "Yaṁ nimmalena pattabbaṁ,",
  "an8.85:3.2_0": "vimalena sucīmatā;",
  "an8.85:3.3_0": "Yaṁ ñāṇinā ca pattabbaṁ,",
  "an8.85:3.4_0": "vimuttena anuttaraṁ.",
  "an8.85:4.1_0": "Sohaṁ vijitasaṅgāmo,",
  "an8.85:4.2_0": "mutto mocemi bandhanā;",
  "an8.85:4.3_0": "Nāgomhi paramadanto,",
  "an8.85:4.4_0": "asekho parinibbuto”ti.",
  "an8.85:4.5_0": "Pañcamaṁ.",
  "an8.86:0.1_0": "Aṅguttara Nikāya 8.86",
  "an8.86:0.2_0": "9. Sativagga",
  "an8.86:0.3_0": "Yasasutta",
  "an8.86:1.1_0": "Ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena icchānaṅgalaṁ nāma kosalānaṁ brāhmaṇagāmo tadavasari.",
  "an8.86:1.2_0": "Tatra sudaṁ bhagavā icchānaṅgale viharati icchānaṅgalavanasaṇḍe.",
  "an8.86:1.3_0": "Assosuṁ kho icchānaṅgalakā brāhmaṇagahapatikā:",
  "an8.86:1.4_0": "“samaṇo khalu bho gotamo sakyaputto sakyakulā pabbajito icchānaṅgalaṁ anuppatto icchānaṅgale viharati icchānaṅgalavanasaṇḍe.",
  "an8.86:1.5_0": "Taṁ kho pana bhavantaṁ gotamaṁ evaṁ kalyāṇo kittisaddo abbhuggato:",
  "an8.86:1.6_0": "‘itipi so bhagavā arahaṁ sammāsambuddho …pe…",
  "an8.86:1.7_0": "sādhu kho pana tathārūpānaṁ arahataṁ dassanaṁ hotī’”ti.",
  "an8.86:2.1_0": "Atha kho icchānaṅgalakā brāhmaṇagahapatikā tassā rattiyā accayena pahutaṁ khādanīyaṁ bhojanīyaṁ ādāya yena icchānaṅgalavanasaṇḍo tenupasaṅkamiṁsu;",
  "an8.86:2.1_1": "upasaṅkamitvā bahidvārakoṭṭhake aṭṭhaṁsu uccāsaddā mahāsaddā.",
  "an8.86:2.2_0": "Tena kho pana samayena āyasmā nāgito bhagavato upaṭṭhāko hoti.",
  "an8.86:2.3_0": "Atha kho bhagavā āyasmantaṁ nāgitaṁ āmantesi:",
  "an8.86:2.4_0": "“ke pana te, nāgita, uccāsaddā mahāsaddā kevaṭṭā maññe macchavilope”ti?",
  "an8.86:2.5_0": "“Ete, bhante,",
  "an8.86:2.5_1": "icchānaṅgalakā brāhmaṇagahapatikā pahutaṁ khādanīyaṁ bhojanīyaṁ ādāya bahidvārakoṭṭhake ṭhitā bhagavantaṁyeva uddissa bhikkhusaṅghañcā”ti.",
  "an8.86:2.6_0": "“Māhaṁ, nāgita, yasena samāgamaṁ, mā ca mayā yaso.",
  "an8.86:2.7_0": "Yo kho, nāgita,",
  "an8.86:2.7_1": "nayimassa nekkhammasukhassa pavivekasukhassa upasamasukhassa sambodhasukhassa nikāmalābhī assa akicchalābhī akasiralābhī.",
  "an8.86:2.7_2": "Yassāhaṁ nekkhammasukhassa pavivekasukhassa upasamasukhassa sambodhasukhassa nikāmalābhī akicchalābhī akasiralābhī,",
  "an8.86:2.8_0": "so taṁ mīḷhasukhaṁ middhasukhaṁ lābhasakkārasilokasukhaṁ sādiyeyyā”ti.",
  "an8.86:3.1_0": "“Adhivāsetu dāni, bhante, bhagavā. Adhivāsetu sugato.",
  "an8.86:3.2_0": "Adhivāsanakālo dāni, bhante, bhagavato.",
  "an8.86:3.3_0": "Yena yeneva dāni, bhante,",
  "an8.86:3.3_1": "bhagavā gamissati tanninnāva bhavissanti brāhmaṇagahapatikā negamā ceva jānapadā ca.",
  "an8.86:3.4_0": "Seyyathāpi, bhante, thullaphusitake deve vassante yathāninnaṁ udakāni pavattanti;",
  "an8.86:3.5_0": "evamevaṁ kho, bhante,",
  "an8.86:3.5_1": "yena yeneva dāni bhagavā gamissati tanninnāva bhavissanti brāhmaṇagahapatikā negamā ceva jānapadā ca.",
  "an8.86:3.6_0": "Taṁ kissa hetu?",
  "an8.86:3.7_0": "Tathā hi, bhante, bhagavato sīlapaññāṇan”ti.",
  "an8.86:4.1_0": "“Māhaṁ, nāgita, yasena samāgamaṁ, mā ca mayā yaso.",
  "an8.86:4.2_0": "Yo kho, nāgita,",
  "an8.86:4.2_1": "nayimassa nekkhammasukhassa pavivekasukhassa upasamasukhassa sambodhasukhassa nikāmalābhī assa akicchalābhī akasiralābhī.",
  "an8.86:4.2_2": "Yassāhaṁ nekkhammasukhassa pavivekasukhassa upasamasukhassa sambodhasukhassa nikāmalābhī akicchalābhī akasiralābhī,",
  "an8.86:4.3_0": "so taṁ mīḷhasukhaṁ middhasukhaṁ lābhasakkārasilokasukhaṁ sādiyeyya.",
  "an8.86:5.1_0": "devatāpi kho, nāgita,",
  "an8.86:5.1_1": "ekaccā nayimassa nekkhammasukhassa pavivekasukhassa upasamasukhassa sambodhasukhassa nikāmalābhiniyo assu akicchalābhiniyo akasiralābhiniyo,",
  "an8.86:5.1_2": "yassāhaṁ nekkhammasukhassa pavivekasukhassa upasamasukhassa sambodhasukhassa nikāmalābhī akicchalābhī akasiralābhī.",
  "an8.86:5.2_0": "Tumhākampi kho, nāgita, saṅgamma samāgamma saṅgaṇikavihāraṁ anuyuttānaṁ viharataṁ evaṁ hoti:",
  "an8.86:5.3_0": "‘na hi nūname āyasmanto imassa nekkhammasukhassa pavivekasukhassa upasamasukhassa sambodhasukhassa nikāmalābhino assu akicchalābhino akasiralābhino.",
  "an8.86:5.3_1": "Yassāhaṁ nekkhammasukhassa pavivekasukhassa upasamasukhassa sambodhasukhassa nikāmalābhī akicchalābhī akasiralābhī.",
  "an8.86:5.4_0": "Tathā hi paname āyasmanto saṅgamma samāgamma saṅgaṇikavihāraṁ anuyuttā viharanti’.",
  "an8.86:6.1_0": "Idhāhaṁ, nāgita, bhikkhū passāmi aññamaññaṁ aṅgulipatodakena sañjagghante saṅkīḷante.",
  "an8.86:6.2_0": "Tassa mayhaṁ, nāgita, evaṁ hoti:",
  "an8.86:6.3_0": "‘na hi nūname āyasmanto imassa nekkhammasukhassa pavivekasukhassa upasamasukhassa sambodhasukhassa nikāmalābhino assu akicchalābhino akasiralābhino.",
  "an8.86:6.3_1": "Yassāhaṁ nekkhammasukhassa pavivekasukhassa upasamasukhassa sambodhasukhassa nikāmalābhī akicchalābhī akasiralābhī.",
  "an8.86:6.4_0": "Tathā hi paname āyasmanto aññamaññaṁ aṅgulipatodakena sañjagghanti saṅkīḷanti’.",
  "an8.86:7.1_0": "Idha panāhaṁ, nāgita,",
  "an8.86:7.1_1": "bhikkhū passāmi yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutte viharante.",
  "an8.86:7.2_0": "Tassa mayhaṁ, nāgita, evaṁ hoti:",
  "an8.86:7.3_0": "‘na hi nūname āyasmanto imassa nekkhammasukhassa pavivekasukhassa upasamasukhassa sambodhasukhassa nikāmalābhino assu akicchalābhino akasiralābhino.",
  "an8.86:7.3_1": "Yassāhaṁ nekkhammasukhassa pavivekasukhassa upasamasukhassa sambodhasukhassa nikāmalābhī akicchalābhī akasiralābhī.",
  "an8.86:7.4_0": "Tathā hi paname āyasmanto yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyuttā viharanti’.",
  "an8.86:8.1_0": "Idhāhaṁ, nāgita, bhikkhuṁ passāmi gāmantavihāriṁ samāhitaṁ nisinnaṁ.",
  "an8.86:8.2_0": "Tassa mayhaṁ, nāgita, evaṁ hoti:",
  "an8.86:8.3_0": "‘idāni imaṁ āyasmantaṁ ārāmiko vā upaṭṭhahissati samaṇuddeso vā. Taṁ tamhā samādhimhā cāvessatī’ti.",
  "an8.86:8.4_0": "Tenāhaṁ, nāgita, tassa bhikkhuno na attamano homi gāmantavihārena.",
  "an8.86:9.1_0": "Idha panāhaṁ, nāgita, bhikkhuṁ passāmi āraññikaṁ araññe pacalāyamānaṁ nisinnaṁ.",
  "an8.86:9.2_0": "Tassa mayhaṁ, nāgita, evaṁ hoti:",
  "an8.86:9.3_0": "‘idāni ayamāyasmā imaṁ niddākilamathaṁ paṭivinodetvā araññasaññaṁyeva manasi karissati ekattan’ti.",
  "an8.86:9.4_0": "Tenāhaṁ, nāgita, tassa bhikkhuno attamano homi araññavihārena.",
  "an8.86:10.1_0": "Idha panāhaṁ, nāgita, bhikkhuṁ passāmi āraññikaṁ araññe asamāhitaṁ nisinnaṁ.",
  "an8.86:10.2_0": "Tassa mayhaṁ, nāgita, evaṁ hoti:",
  "an8.86:10.3_0": "‘idāni ayamāyasmā asamāhitaṁ vā cittaṁ samādahissati, samāhitaṁ vā cittaṁ anurakkhissatī’ti.",
  "an8.86:10.4_0": "Tenāhaṁ, nāgita, tassa bhikkhuno attamano homi araññavihārena.",
  "an8.86:11.1_0": "Idha panāhaṁ, nāgita, bhikkhuṁ passāmi āraññikaṁ araññe samāhitaṁ nisinnaṁ.",
  "an8.86:11.2_0": "Tassa mayhaṁ, nāgita, evaṁ hoti:",
  "an8.86:11.3_0": "‘idāni ayamāyasmā avimuttaṁ vā cittaṁ vimuccissati, vimuttaṁ vā cittaṁ anurakkhissatī’ti.",
  "an8.86:11.4_0": "Tenāhaṁ, nāgita, tassa bhikkhuno attamano homi araññavihārena.",
  "an8.86:12.1_0": "Idha panāhaṁ, nāgita,",
  "an8.86:12.1_1": "bhikkhuṁ passāmi gāmantavihāriṁ lābhiṁ cīvarapiṇḍapātasenāsanagilānapaccayabhesajjaparikkhārānaṁ.",
  "an8.86:12.2_0": "So taṁ lābhasakkārasilokaṁ nikāmayamāno riñcati paṭisallānaṁ,",
  "an8.86:12.2_1": "riñcati araññavanapatthāni pantāni senāsanāni;",
  "an8.86:12.3_0": "gāmanigamarājadhāniṁ osaritvā vāsaṁ kappeti.",
  "an8.86:12.4_0": "Tenāhaṁ, nāgita, tassa bhikkhuno na attamano homi gāmantavihārena.",
  "an8.86:13.1_0": "Idha panāhaṁ, nāgita,",
  "an8.86:13.1_1": "bhikkhuṁ passāmi āraññikaṁ lābhiṁ cīvarapiṇḍapātasenāsanagilānapaccayabhesajjaparikkhārānaṁ.",
  "an8.86:13.2_0": "So taṁ lābhasakkārasilokaṁ paṭipaṇāmetvā na riñcati paṭisallānaṁ,",
  "an8.86:13.2_1": "na riñcati araññavanapatthāni pantāni senāsanāni.",
  "an8.86:13.3_0": "Tenāhaṁ, nāgita, tassa bhikkhuno attamano homi araññavihārena.",
  "an8.86:14.1_0": "Yasmāhaṁ, nāgita,",
  "an8.86:14.1_1": "samaye addhānamaggappaṭipanno na kañci passāmi purato vā pacchato vā, phāsu me, nāgita,",
  "an8.86:14.1_2": "tasmiṁ samaye hoti antamaso uccārapassāvakammāyā”ti.",
  "an8.86:14.2_0": "Chaṭṭhaṁ.",
  "an8.87:0.1_0": "Aṅguttara Nikāya 8.87",
  "an8.87:0.2_0": "9. Sativagga",
  "an8.87:0.3_0": "Pattanikujjanasutta",
  "an8.87:1.1_0": "“Aṭṭhahi, bhikkhave, aṅgehi samannāgatassa upāsakassa ākaṅkhamāno saṅgho pattaṁ nikkujjeyya.",
  "an8.87:1.2_0": "Katamehi aṭṭhahi?",
  "an8.87:1.3_0": "Bhikkhūnaṁ alābhāya parisakkati,",
  "an8.87:1.3_1": "bhikkhūnaṁ anatthāya parisakkati,",
  "an8.87:1.3_2": "bhikkhūnaṁ avāsāya parisakkati,",
  "an8.87:1.3_3": "bhikkhū akkosati paribhāsati,",
  "an8.87:1.3_4": "bhikkhū bhikkhūhi bhedeti,",
  "an8.87:1.3_5": "buddhassa avaṇṇaṁ bhāsati,",
  "an8.87:1.3_6": "dhammassa avaṇṇaṁ bhāsati,",
  "an8.87:1.3_7": "saṅghassa avaṇṇaṁ bhāsati.",
  "an8.87:1.4_0": "Imehi kho, bhikkhave, aṭṭhahaṅgehi samannāgatassa upāsakassa ākaṅkhamāno saṅgho pattaṁ nikkujjeyya.",
  "an8.87:2.1_0": "Aṭṭhahi, bhikkhave, aṅgehi samannāgatassa upāsakassa ākaṅkhamāno saṅgho pattaṁ ukkujjeyya.",
  "an8.87:2.2_0": "Katamehi aṭṭhahi?",
  "an8.87:2.3_0": "Na bhikkhūnaṁ alābhāya parisakkati,",
  "an8.87:2.3_1": "na bhikkhūnaṁ anatthāya parisakkati,",
  "an8.87:2.3_2": "na bhikkhūnaṁ avāsāya parisakkati,",
  "an8.87:2.3_3": "na bhikkhū akkosati paribhāsati,",
  "an8.87:2.3_4": "na bhikkhū bhikkhūhi bhedeti,",
  "an8.87:2.3_5": "buddhassa vaṇṇaṁ bhāsati,",
  "an8.87:2.3_6": "dhammassa vaṇṇaṁ bhāsati,",
  "an8.87:2.3_7": "saṅghassa vaṇṇaṁ bhāsati.",
  "an8.87:2.4_0": "Imehi kho,",
  "an8.87:2.4_1": "bhikkhave,",
  "an8.87:2.4_2": "aṭṭhahaṅgehi samannāgatassa upāsakassa ākaṅkhamāno saṅgho pattaṁ ukkujjeyyā”ti.",
  "an8.87:2.5_0": "Sattamaṁ.",
  "an8.88:0.1_0": "Aṅguttara Nikāya 8.88",
  "an8.88:0.2_0": "9. Sativagga",
  "an8.88:0.3_0": "Appasādapavedanīyasutta",
  "an8.88:1.1_0": "“Aṭṭhahi, bhikkhave, dhammehi samannāgatassa bhikkhuno ākaṅkhamānā upāsakā appasādaṁ pavedeyyuṁ.",
  "an8.88:1.2_0": "Katamehi aṭṭhahi?",
  "an8.88:1.3_0": "Gihīnaṁ alābhāya parisakkati,",
  "an8.88:1.3_1": "gihīnaṁ anatthāya parisakkati,",
  "an8.88:1.3_2": "gihī akkosati paribhāsati,",
  "an8.88:1.3_3": "gihī gihīhi bhedeti,",
  "an8.88:1.3_4": "buddhassa avaṇṇaṁ bhāsati,",
  "an8.88:1.3_5": "dhammassa avaṇṇaṁ bhāsati,",
  "an8.88:1.3_6": "saṅghassa avaṇṇaṁ bhāsati,",
  "an8.88:1.3_7": "agocare ca naṁ passanti.",
  "an8.88:1.4_0": "Imehi kho,",
  "an8.88:1.4_1": "bhikkhave,",
  "an8.88:1.4_2": "aṭṭhahi dhammehi samannāgatassa bhikkhuno ākaṅkhamānā upāsakā appasādaṁ pavedeyyuṁ.",
  "an8.88:2.1_0": "Aṭṭhahi, bhikkhave, dhammehi samannāgatassa bhikkhuno ākaṅkhamānā upāsakā pasādaṁ pavedeyyuṁ.",
  "an8.88:2.2_0": "Katamehi aṭṭhahi?",
  "an8.88:2.3_0": "Na gihīnaṁ alābhāya parisakkati,",
  "an8.88:2.3_1": "na gihīnaṁ anatthāya parisakkati,",
  "an8.88:2.3_2": "na gihī akkosati paribhāsati,",
  "an8.88:2.3_3": "na gihī gihīhi bhedeti,",
  "an8.88:2.3_4": "buddhassa vaṇṇaṁ bhāsati,",
  "an8.88:2.3_5": "dhammassa vaṇṇaṁ bhāsati,",
  "an8.88:2.3_6": "saṅghassa vaṇṇaṁ bhāsati,",
  "an8.88:2.3_7": "gocare ca naṁ passanti.",
  "an8.88:2.4_0": "Imehi kho,",
  "an8.88:2.4_1": "bhikkhave,",
  "an8.88:2.4_2": "aṭṭhahi dhammehi samannāgatassa bhikkhuno ākaṅkhamānā upāsakā pasādaṁ pavedeyyun”ti.",
  "an8.88:2.5_0": "Aṭṭhamaṁ.",
  "an8.89:0.1_0": "Aṅguttara Nikāya 8.89",
  "an8.89:0.2_0": "9. Sativagga",
  "an8.89:0.3_0": "Paṭisāraṇīyasutta",
  "an8.89:1.1_0": "“Aṭṭhahi,",
  "an8.89:1.1_1": "bhikkhave,",
  "an8.89:1.1_2": "dhammehi samannāgatassa bhikkhuno ākaṅkhamāno saṅgho paṭisāraṇīyakammaṁ kareyya.",
  "an8.89:1.2_0": "Katamehi aṭṭhahi?",
  "an8.89:1.3_0": "Gihīnaṁ alābhāya parisakkati,",
  "an8.89:1.3_1": "gihīnaṁ anatthāya parisakkati,",
  "an8.89:1.3_2": "gihī akkosati paribhāsati,",
  "an8.89:1.3_3": "gihī gihīhi bhedeti,",
  "an8.89:1.3_4": "buddhassa avaṇṇaṁ bhāsati,",
  "an8.89:1.3_5": "dhammassa avaṇṇaṁ bhāsati,",
  "an8.89:1.3_6": "saṅghassa avaṇṇaṁ bhāsati,",
  "an8.89:1.3_7": "dhammikañca gihipaṭissavaṁ na saccāpeti.",
  "an8.89:1.4_0": "Imehi kho,",
  "an8.89:1.4_1": "bhikkhave,",
  "an8.89:1.4_2": "aṭṭhahi dhammehi samannāgatassa bhikkhuno ākaṅkhamāno saṅgho paṭisāraṇīyaṁ kammaṁ kareyya.",
  "an8.89:2.1_0": "Aṭṭhahi,",
  "an8.89:2.1_1": "bhikkhave,",
  "an8.89:2.1_2": "dhammehi samannāgatassa bhikkhuno ākaṅkhamāno saṅgho paṭisāraṇīyakammaṁ paṭippassambheyya.",
  "an8.89:2.2_0": "Katamehi aṭṭhahi?",
  "an8.89:2.3_0": "Na gihīnaṁ alābhāya parisakkati,",
  "an8.89:2.3_1": "na gihīnaṁ anatthāya parisakkati,",
  "an8.89:2.3_2": "na gihī akkosati paribhāsati,",
  "an8.89:2.3_3": "na gihī gihīhi bhedeti,",
  "an8.89:2.3_4": "buddhassa vaṇṇaṁ bhāsati,",
  "an8.89:2.3_5": "dhammassa vaṇṇaṁ bhāsati,",
  "an8.89:2.3_6": "saṅghassa vaṇṇaṁ bhāsati,",
  "an8.89:2.3_7": "dhammikañca gihipaṭissavaṁ saccāpeti.",
  "an8.89:2.4_0": "Imehi kho,",
  "an8.89:2.4_1": "bhikkhave,",
  "an8.89:2.4_2": "aṭṭhahi dhammehi samannāgatassa bhikkhuno ākaṅkhamāno saṅgho paṭisāraṇīyakammaṁ paṭippassambheyyā”ti.",
  "an8.89:2.5_0": "Navamaṁ.",
  "an8.90:0.1_0": "Aṅguttara Nikāya 8.90",
  "an8.90:0.2_0": "9. Sativagga",
  "an8.90:0.3_0": "Sammāvattanasutta",
  "an8.90:1.1_0": "“Tassapāpiyasikakammakatena, bhikkhave, bhikkhunā aṭṭhasu dhammesu sammā vattitabbaṁ—",
  "an8.90:1.2_0": "na upasampādetabbo,",
  "an8.90:1.2_1": "na nissayo dātabbo,",
  "an8.90:1.2_2": "na sāmaṇero upaṭṭhāpetabbo,",
  "an8.90:1.2_3": "na bhikkhunovādakasammuti sāditabbā,",
  "an8.90:1.2_4": "sammatenapi bhikkhuniyo na ovaditabbā,",
  "an8.90:1.2_5": "na kāci saṅghasammuti sāditabbā,",
  "an8.90:1.2_6": "na kismiñci paccekaṭṭhāne ṭhapetabbo,",
  "an8.90:1.2_7": "na ca tena mūlena vuṭṭhāpetabbo.",
  "an8.90:1.3_0": "Tassapāpiyasikakammakatena, bhikkhave, bhikkhunā imesu aṭṭhasu dhammesu sammā vattitabban”ti.",
  "an8.90:1.4_0": "Dasamaṁ.",
  "an8.90:1.5_0": "Sativaggo catuttho.",
  "an8.90:2.0_0": "Tassuddānaṁ",
  "an8.90:2.1_0": "Satipuṇṇiyamūlena,",
  "an8.90:2.2_0": "Corasamaṇena pañcamaṁ;",
  "an8.90:2.3_0": "Yaso pattappasādena,",
  "an8.90:2.4_0": "Paṭisāraṇīyañca vattananti.",
  "an8.91-117:0.1_0": "Aṅguttara Nikāya 8",
  "an8.91-117:0.2_0": "10. Sāmaññavagga",
  "an8.91-117:0.3_0": "~",
  "an8.91-117:1.1_0": "Atha kho bojjhā upāsikā, sirīmā, padumā, sutanā, manujā, uttarā, muttā, khemā, rucī, cundī, bimbī, sumanā, mallikā, tissā,",
  "an8.91-117:1.1_1": "tissamātā, soṇā,",
  "an8.91-117:1.1_2": "soṇāya mātā, kāṇā, kāṇamātā,",
  "an8.91-117:1.1_3": "uttarā nandamātā,",
  "an8.91-117:1.1_4": "visākhā migāramātā,",
  "an8.91-117:1.1_5": "khujjuttarā upāsikā,",
  "an8.91-117:1.1_6": "sāmāvatī upāsikā,",
  "an8.91-117:1.1_7": "suppavāsā koliyadhītā,",
  "an8.91-117:1.1_8": "suppiyā upāsikā,",
  "an8.91-117:1.1_9": "nakulamātā gahapatānī.",
  "an8.91-117:1.2_0": "Sāmaññavaggo pañcamo.",
  "an8.91-117:1.3_0": "Dutiyo paṇṇāsako samatto.",
  "an8.118:0.1_0": "Aṅguttara Nikāya 8",
  "an8.118:0.2_0": "11. Rāgapeyyāla",
  "an8.118:0.3_0": "~",
  "an8.118:1.1_0": "“Rāgassa, bhikkhave, abhiññāya aṭṭha dhammā bhāvetabbā.",
  "an8.118:1.2_0": "Katame aṭṭha?",
  "an8.118:1.3_0": "Sammādiṭṭhi,",
  "an8.118:1.3_1": "sammāsaṅkappo,",
  "an8.118:1.3_2": "sammāvācā,",
  "an8.118:1.3_3": "sammākammanto,",
  "an8.118:1.3_4": "sammāājīvo,",
  "an8.118:1.3_5": "sammāvāyāmo,",
  "an8.118:1.3_6": "sammāsati,",
  "an8.118:1.3_7": "sammāsamādhi—",
  "an8.118:1.4_0": "rāgassa, bhikkhave, abhiññāya ime aṭṭha dhammā bhāvetabbā”ti.",
  "an8.119:0.1_0": "Aṅguttara Nikāya 8",
  "an8.119:0.2_0": "11. Rāgapeyyāla",
  "an8.119:0.3_0": "~",
  "an8.119:1.1_0": "“Rāgassa, bhikkhave, abhiññāya aṭṭha dhammā bhāvetabbā.",
  "an8.119:1.2_0": "Katame aṭṭha?",
  "an8.119:1.3_0": "Ajjhattaṁ rūpasaññī bahiddhā rūpāni passati parittāni suvaṇṇadubbaṇṇāni,",
  "an8.119:1.4_0": "tāni abhibhuyya ‘jānāmi passāmī’ti evaṁsaññī hoti.",
  "an8.119:1.5_0": "Ajjhattaṁ rūpasaññī bahiddhā rūpāni passati appamāṇāni suvaṇṇadubbaṇṇāni,",
  "an8.119:1.5_1": "tāni abhibhuyya ‘jānāmi passāmī’ti evaṁsaññī hoti.",
  "an8.119:1.6_0": "Ajjhattaṁ arūpasaññī bahiddhā rūpāni passati parittāni suvaṇṇadubbaṇṇāni,",
  "an8.119:1.6_1": "tāni abhibhuyya ‘jānāmi passāmī’ti evaṁsaññī hoti.",
  "an8.119:1.7_0": "Ajjhattaṁ arūpasaññī bahiddhā rūpāni passati appamāṇāni suvaṇṇadubbaṇṇāni,",
  "an8.119:1.7_1": "tāni abhibhuyya ‘jānāmi passāmī’ti evaṁsaññī hoti.",
  "an8.119:1.8_0": "Ajjhattaṁ arūpasaññī bahiddhā rūpāni passati nīlāni nīlavaṇṇāni nīlanidassanāni nīlanibhāsāni",
  "an8.119:1.9_0": "pītāni pītavaṇṇāni …pe…",
  "an8.119:1.10_0": "lohitakāni lohitakavaṇṇāni …pe…",
  "an8.119:1.11_0": "odātāni odātavaṇṇāni …pe… odātanibhāsāni,",
  "an8.119:1.12_0": "tāni abhibhuyya ‘jānāmi passāmī’ti evaṁsaññī hoti—",
  "an8.119:1.13_0": "rāgassa, bhikkhave, abhiññāya ime aṭṭha dhammā bhāvetabbā”.",
  "an8.120:0.1_0": "Aṅguttara Nikāya 8",
  "an8.120:0.2_0": "11. Rāgapeyyāla",
  "an8.120:0.3_0": "~",
  "an8.120:1.1_0": "“Rāgassa, bhikkhave, abhiññāya aṭṭha dhammā bhāvetabbā.",
  "an8.120:1.2_0": "Katame aṭṭha?",
  "an8.120:1.3_0": "Rūpī rūpāni passati,",
  "an8.120:1.3_1": "ajjhattaṁ arūpasaññī bahiddhā rūpāni passati,",
  "an8.120:1.3_2": "subhanteva adhimutto hoti,",
  "an8.120:1.3_3": "sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati,",
  "an8.120:1.3_4": "sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati,",
  "an8.120:1.3_5": "sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati,",
  "an8.120:1.3_6": "sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati,",
  "an8.120:1.3_7": "sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati—",
  "an8.120:1.4_0": "rāgassa, bhikkhave, abhiññāya ime aṭṭha dhammā bhāvetabbā”.",
  "an8.121-147:0.1_0": "Aṅguttara Nikāya 8",
  "an8.121-147:0.2_0": "11. Rāgapeyyāla",
  "an8.121-147:0.3_0": "~",
  "an8.121-147:1.1_0": "“Rāgassa, bhikkhave, pariññāya …pe…",
  "an8.121-147:1.2_0": "parikkhayāya …",
  "an8.121-147:1.3_0": "pahānāya …",
  "an8.121-147:1.4_0": "khayāya …",
  "an8.121-147:1.5_0": "vayāya …",
  "an8.121-147:1.6_0": "virāgāya …",
  "an8.121-147:1.7_0": "nirodhāya …",
  "an8.121-147:1.8_0": "cāgāya …",
  "an8.121-147:1.9_0": "paṭinissaggāya …pe…",
  "an8.121-147:1.10_0": "ime aṭṭha dhammā bhāvetabbā”.",
  "an8.148-627:0.1_0": "Aṅguttara Nikāya 8",
  "an8.148-627:0.2_0": "11. Rāgapeyyāla",
  "an8.148-627:0.3_0": "~",
  "an8.148-627:1.1_0": "“Dosassa …pe…",
  "an8.148-627:1.2_0": "mohassa …",
  "an8.148-627:1.3_0": "kodhassa …",
  "an8.148-627:1.4_0": "upanāhassa …",
  "an8.148-627:1.5_0": "makkhassa …",
  "an8.148-627:1.6_0": "paḷāsassa …",
  "an8.148-627:1.7_0": "issāya …",
  "an8.148-627:1.8_0": "macchariyassa …",
  "an8.148-627:1.9_0": "māyāya …",
  "an8.148-627:1.10_0": "sāṭheyyassa …",
  "an8.148-627:1.11_0": "thambhassa …",
  "an8.148-627:1.12_0": "sārambhassa …",
  "an8.148-627:1.13_0": "mānassa …",
  "an8.148-627:1.14_0": "atimānassa …",
  "an8.148-627:1.15_0": "madassa …",
  "an8.148-627:1.16_0": "pamādassa abhiññāya …pe…",
  "an8.148-627:1.17_0": "pariññāya …",
  "an8.148-627:1.18_0": "parikkhayāya …",
  "an8.148-627:1.19_0": "pahānāya …",
  "an8.148-627:1.20_0": "khayāya …",
  "an8.148-627:1.21_0": "vayāya …",
  "an8.148-627:1.22_0": "virāgāya …",
  "an8.148-627:1.23_0": "nirodhāya …",
  "an8.148-627:1.24_0": "cāgāya …",
  "an8.148-627:1.25_0": "paṭinissaggāya …pe…",
  "an8.148-627:1.26_0": "ime aṭṭha dhammā bhāvetabbā”ti.",
  "an8.148-627:1.27_0": "Rāgapeyyālaṁ niṭṭhitaṁ.",
  "an8.148-627:1.28_0": "Aṭṭhakanipātapāḷi niṭṭhitā."
}