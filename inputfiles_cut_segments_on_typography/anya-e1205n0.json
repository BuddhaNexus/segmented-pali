{
  "anya-e1205n0:0_0": "Dhātuvaṃso",
  "anya-e1205n0:1_0": "Namo tassa bhagavato arahato sammāsambuddhassa",
  "anya-e1205n0:2_0": "1. Tathāgatassāgamanakathā",
  "anya-e1205n0:3_0": "Sambuddhamatulaṃ suddhaṃ dhammaṃ saṅghaṃ anuttaraṃ,",
  "anya-e1205n0:4_0": "Namassitvā pavakkhāmi dhātuvaṃsappakāsanaṃ;",
  "anya-e1205n0:5_0": "Tikkhattumagamā nātho laṅkādīpaṃ manoramaṃ,",
  "anya-e1205n0:6_0": "Sattānaṃ hitamicchanto sāsanassa ciraṭṭhitiṃ.",
  "anya-e1205n0:7_0": "Tattha tikkhattumagamā nātho’ti anamatagge saṃsāravaṭṭe parināmetvā appatisaraṇabhāvappattānaṃ lokiyalokuttarasukhanipphādanabhāvena",
  "anya-e1205n0:7_1": "nātho patisaraṇa bhūto bhagavā buddhadhammasaṅgharatanattayamaggaṃ ācikkhanto laṅkādīpaṃ tikkhattuṃ gato.",
  "anya-e1205n0:7_2": "Tattha paṭhamagamane tāva bodhimaṇḍaṃ āruyha puratthīmābhimukho nisīditvā sūriye anatthamiteyeva mārabalaṃ vidhametvā,",
  "anya-e1205n0:7_3": "paṭhamayāme pubbenivāsañāṇaṃ anussaritvā majjhimayāme cutupapātañāṇaṃ patvā pacchimayāmāvasāne paccayākāre",
  "anya-e1205n0:7_4": "ñāṇaṃ otāretvā dasabalacatuvesārajjādi guṇapatimaṇḍitaṃ sabbaññutañāṇaṃ paṭivijjhitvā bodhimaṇḍappadese",
  "anya-e1205n0:7_5": "anukkamena sattasattāhaṃ vītināmetvā aṭṭhame sattāhe ajapālanigrodhamūle nisinno dhammagambhirataṃ paccavekkhanena",
  "anya-e1205n0:7_6": "appossukkataṃ āpajjamāno dasasahassa brahmaparivārena sahampatimahābrahmunā āyācitadhammadesano hutvā",
  "anya-e1205n0:7_7": "buddhacakkhunā lokaṃ olokento pañcavaggiyānaṃ bhikkhunaṃ bahūpakārakaṃ anussaritvā uṭṭhāyāsanā kāsīnaṃ",
  "anya-e1205n0:7_8": "puraṃ gantvā aññākoṇaḍaññappamukhe aṭṭhārasa brahmakoṭiyo amataṃ pāyento dhammacakkaṃ pavattetvā pakkhassa",
  "anya-e1205n0:7_9": "pañcamiyaṃ pañcavaggiye sabbepi te arahante patiṭṭhāpetvā taṃ divasameva yasakulaputtassa rattibhāge",
  "anya-e1205n0:7_10": "sotāpattiphalaṃ datvā punadivase arahantaṃ datvā tassa sahāyake catupaññāsajane arahantaṃ pāpetvā evaṃ",
  "anya-e1205n0:7_11": "loke ekasaṭṭhiyā arahantesu jātesu vutthavasso pavāretvā,",
  "anya-e1205n0:7_12": "‘caratha bhikkhave cārika’ nti bhikkhu disāsu pesetvā sayaṃ uruvelaṃ gacchanto antarāmagge kappāsikavanasaṇḍe",
  "anya-e1205n0:7_13": "bhaddavaggiye kumāre tiṃsajane vinetvā ehibhikkhubhāvena pabbājetvā uruvelaṃ gantvā aḍḍhuḍḍhāni pāṭihāriyasahassāni",
  "anya-e1205n0:7_14": "dassento uruvelakassapādayo sahassajaṭilaparivāre tebhātikajaṭile vinento tattheva vihāsi.",
  "anya-e1205n0:7_15": "Aparabhāge aṅgamagadharaṭṭhavāsino uruvelakassapassa mahāyaññaṃ upaṭṭhāpesuṃ.",
  "anya-e1205n0:7_16": "So pana icchācārābhibhūto cintesi?",
  "anya-e1205n0:7_17": "“Sacāyaṃ mahāsamaṇo imassa samāgamassa majjhe pāṭihāriyaṃ kareyya lābhasakkāro me parihāyissati”ti.",
  "anya-e1205n0:7_18": "Tassevaṃ pavattaajjhāsayaṃ ñatvā pātova uttarakuruto bhikkhaṃ āharitvā anotatte āhāraṃ paribhuñjitvā",
  "anya-e1205n0:7_19": "sāyanha samaye phussapuṇṇamīuposathadivase laṅkādīpassatthāya laṅkādīpamupāgami.",
  "anya-e1205n0:8_0": "Tassa pana dīpassa mahāgaṅgāya dakkhiṇapasse āyāmato tiyojane puthulato ekayojanappamāṇe mahānāgavanuyyāne",
  "anya-e1205n0:8_1": "yakkhasamāgamassa majjhe tassa upari mahiyaṅgaṇathūpassa patiṭṭhānaṭṭhāne ākāseyeva ṭhīto vuṭṭhivātandhakāraṃ",
  "anya-e1205n0:8_2": "dassetvā tesaṃ bhayaṃ uppādesi.",
  "anya-e1205n0:8_3": "Te bhayena upaddutā “kassa nu kho imaṃ kamma”nti ito cito olokento addasaṃsu bhagavantaṃ ākāse nisinnaṃ.",
  "anya-e1205n0:8_4": "Disvāna bhagavantaṃ abhayaṃ yāviṃsu.",
  "anya-e1205n0:8_5": "Tesaṃ bhagavā āha?",
  "anya-e1205n0:9_0": "“Sace tumhe abhayaṃ icchatha mayhaṃ nisajjaṭṭhānassa okāsaṃ dethā”ti.",
  "anya-e1205n0:9_1": "Sabbepi te tassa nisajjaṭṭhānaṃ adaṃsu.",
  "anya-e1205n0:9_2": "Bhagavā nisajjāya okāsaṃ gahetvā tesaṃ bhayaṃ vinodetvā tehi dinne bhumibhāge cammakhaṇḍaṃ pattharitvā nisīdi.",
  "anya-e1205n0:9_3": "Nisinnova pana bhagavā cammakhaṇḍaṃ pasāresi.",
  "anya-e1205n0:9_4": "Te yakkhā bhītatasitā aññattha gantuṃ asahamānā samantato sāgaratīre rāsibhūtā ahesuṃ.",
  "anya-e1205n0:9_5": "Satthā giridīpaṃ iddhānubhāvena āharitvā dassesi.",
  "anya-e1205n0:9_6": "Tesu tattha patiṭṭhitesu puna yathāṭṭhāneva ṭhapetvā pattharitacammakhaṇḍampi saṃkhipi.",
  "anya-e1205n0:9_7": "Tasmiṃ khaṇe tato tato devā sannipatiṃsu.",
  "anya-e1205n0:9_8": "Tesaṃ samāgame dhammaṃ desesi.",
  "anya-e1205n0:9_9": "Anekesaṃ pāṇakoṭīnaṃ dhammābhisamayo ahosi.",
  "anya-e1205n0:9_10": "Saraṇesu ca sīlesu ca patiṭṭhitā asaṅkheyyā ahesuṃ.",
  "anya-e1205n0:9_11": "Sumanakūṭe pana mahāsumanadevo sotāpattiphalaṃ patvā attano pūjanīyaṃ bhagavantaṃ yāci.",
  "anya-e1205n0:9_12": "Bhagavā tena yācito sīsaṃ pāṇinā parāmasitvā kesadhātuṃgahetvā tassa adāsi.",
  "anya-e1205n0:9_13": "Datvā ca pana laṅkādīpaṃ tikkhattuṃ padakkhiṇaṃ katvā parittaṃ katvā ārakkhaṃ saṃvidhāya puna uruvelameva āgato.",
  "anya-e1205n0:9_14": "So pana kesadhātuyo suvaṇṇacaṅgoṭakenādāya satthu nisinnaṭṭhāne nānāratanehi vicittaṃ thūpaṃ patiṭṭhāpetvā",
  "anya-e1205n0:9_15": "upari indanīlamaṇithūpikāhi pidahitvā gandhamālādīhi pūjento vihāsi.",
  "anya-e1205n0:9_16": "Parinibbute pana bhagavati sāriputtassa antevāsiko sarabhū nāma thero khīṇāsavo citakato iddhiyā tathāgatassa",
  "anya-e1205n0:9_17": "gīvaṭṭhiṃ ādāya tasmiṃ indanīlamaṇithūpe patiṭṭhāpetvā meghavaṇṇapāsāṇehi dvādasahatthaṃ thūpaṃ kārāpetvā gato.",
  "anya-e1205n0:9_18": "Tato devānampiyatissarañño bhātā cūḷābhayo nāma kumāro tamabbhutaṃ cetiyaṃ disvā abhippasanno taṃ paṭicchādento tiṃsahatthaṃ cetiyaṃ patiṭṭhāpesi.",
  "anya-e1205n0:9_19": "Puna duṭṭhagāmaṇī abhayamahārājā taṃ paṭicchādetvā asītihatthaṃ kañcukacetiyaṃ kārāpesi.",
  "anya-e1205n0:9_20": "Mahiyaṅgaṇa thūpassa patiṭṭhānādhikāro evaṃ vitthārato veditabbo?",
  "anya-e1205n0:10_0": "Bodhiṃ patvāna sambuddho bodhimūle narāsabho",
  "anya-e1205n0:11_0": "Nisīditvāna sattāhaṃ pāṭihīraṃ tato akā.",
  "anya-e1205n0:12_0": "Tato pubbuttare ṭhatvā pallaṅkā īsake jino",
  "anya-e1205n0:13_0": "Animisena nettena sattāhaṃ taṃ udikkhayi.",
  "anya-e1205n0:14_0": "Caṅkamitvāna sattāhaṃ cakkhame ratanāmaye",
  "anya-e1205n0:15_0": "Vicinitvā jino dhammaṃ varaṃ so ratanāghare.",
  "anya-e1205n0:16_0": "Ajapālamhi sattāhaṃ anubhosi samādhijaṃ",
  "anya-e1205n0:17_0": "Ramme ca mucalindasmiṃ vimuttisukhamuttamaṃ.",
  "anya-e1205n0:18_0": "Rājāyatanamūlamhi sattarattindivaṃ vasī",
  "anya-e1205n0:19_0": "Dantaponodakaṃ sakko adāsi satthuno tadā.",
  "anya-e1205n0:20_0": "Catuhi lokapālehi silāpattaṃ samāhaṭaṃ catukkamekakaṃ katvā adhiṭṭhānena nāyako.",
  "anya-e1205n0:21_0": "Vāṇijehi tadā dinnaṃ manthañca madhupiṇḍikaṃ",
  "anya-e1205n0:22_0": "Tahiṃ pana gahetvāna bhattakiccaṃ akā jino.",
  "anya-e1205n0:23_0": "Gaṇhiṃsu saraṇaṃ tassa tapussabhallikā ubho",
  "anya-e1205n0:24_0": "Saraṇaṃ agamuṃ te taṃ satthu dinnasiroruhā.",
  "anya-e1205n0:25_0": "Gantvāna te sakaṃ raṭṭhaṃ thūpaṃ katvā manoramaṃ",
  "anya-e1205n0:26_0": "Namassiṃsu ca pūjesuṃ dvebhātikopāsakā.",
  "anya-e1205n0:27_0": "Iti so sattasattāhaṃ vītināmesi nāyako?",
  "anya-e1205n0:28_0": "Brahmunā yācito satthā dhammacakkaṃ pavattituṃ.",
  "anya-e1205n0:29_0": "Tato bārāṇasiṃ gantvā dhammacakkaṃ pavattayi",
  "anya-e1205n0:30_0": "Koṇḍañño desite dhamme sotāpattiphalaṃ labhi.",
  "anya-e1205n0:31_0": "Brahmāno’ṭṭhārasakoṭī devatā ca asaṅkhiyā",
  "anya-e1205n0:32_0": "Sotāpattiphalaṃ pattā dhammacakke pavattite.",
  "anya-e1205n0:33_0": "Patto pāṭipade vappo bhaddiyo dutiye phalaṃ,",
  "anya-e1205n0:34_0": "Tatiye ca mahānāmo assajī ca catutthīyaṃ.",
  "anya-e1205n0:35_0": "Te sabbe sannipātetvā pañca’me pañcavaggiye,",
  "anya-e1205n0:36_0": "Anattasuttaṃ desetvā bodhiyagga phalena te.",
  "anya-e1205n0:37_0": "Bodhiṃ pāpetvā pañcāhe yasattherādike jane,",
  "anya-e1205n0:38_0": "Tato maggantare tiṃsakumāre bhaddavaggiye.",
  "anya-e1205n0:39_0": "Uruvelaṃ tato gantvā uruvelāya saññitaṃ,",
  "anya-e1205n0:40_0": "Uruvelenanuññāto uruvelanāgaṃ dami.",
  "anya-e1205n0:41_0": "Taṃ taṃ damī jino nāgaṃ damanena urādigaṃ,",
  "anya-e1205n0:42_0": "Tathāgataṃ nimantiṃsu disvā te pāṭihāriyaṃ.",
  "anya-e1205n0:43_0": "Idheva vanasaṇḍasmiṃ vihāretvā mahāmunī,",
  "anya-e1205n0:44_0": "Upaṭṭhāhāmase sabbe niccabhattena taṃ mayaṃ.",
  "anya-e1205n0:45_0": "Uruvelakassapassa mahāyaññe upaṭṭhite,",
  "anya-e1205n0:46_0": "Tassa’ttano nāgamane icchācāraṃ vijāniya.",
  "anya-e1205n0:47_0": "Uttarakuruto bhikkhaṃ haritvā dipaduttamo,",
  "anya-e1205n0:48_0": "Anotattadahe bhutvā sāyanha samaye sayaṃ.",
  "anya-e1205n0:49_0": "Bodhito navame māse phussapuṇṇamiyaṃ jino,",
  "anya-e1205n0:50_0": "Laṅkādīpaṃ visodhetuṃ laṅkādīpamupāgami.",
  "anya-e1205n0:51_0": "Yakkhe damitvā sambuddho dhātuṃ datvāna nāyako,",
  "anya-e1205n0:52_0": "Gantvāna uruvelaṃ so vasī tattha vane jino.",
  "anya-e1205n0:53_0": "Paṭhamagamanakathā samattā.",
  "anya-e1205n0:54_0": "Dutiyagamane pana bodhito pañcame vasse jetavanamahāvihāre vasanto cūḷodara’mahodarānaṃ mātulabhāgineyyānaṃ",
  "anya-e1205n0:54_1": "nāgānaṃ maṇipallaṅkaṃ nissāya saṅgāmaṃ paccupaṭṭhitaṃ disvā sayaṃ pattacīvaramādāya cittamāsassa kāḷapakkhe",
  "anya-e1205n0:54_2": "uposathadivase nāgadīpaṃ gantvā tesaṃ saṅgāmamajjhe ākāse nisinno andhakāraṃ akāsi.",
  "anya-e1205n0:54_3": "Te andhakārābhibhūte samassāsetvā ālokaṃ dassetvā attano saraṇabhūtānaṃ tesaṃ sāmaggikaraṇatthaṃ phalabharitarukkhaṃ cālento viya dhammaṃ desesi.",
  "anya-e1205n0:54_4": "Te ubhopi dhamme pasīditvā tampi pallaṅkaṃ tathāgatassa adaṃsu.",
  "anya-e1205n0:54_5": "Bhagavā pallaṅke nisinno dibbannapānehi santappito bhattānumodanaṃ katvā asītikoṭiyo nāge saraṇesu ca sīlesu ca patiṭṭhāpesi.",
  "anya-e1205n0:54_6": "Tasmiṃ samāgame mahodarassa mātulo maṇiakkhiko nāma nāgarājā bhagavantaṃ puna kalyāṇidesamāgamanatthaṃ. Ayāci.",
  "anya-e1205n0:54_7": "Bhagavā pana tuṇhībhāvena adhivāsetvā “jetavanameva gato.",
  "anya-e1205n0:55_0": "Evañhi so nāgadīpaṃ upeto,",
  "anya-e1205n0:56_0": "Mārābhibhu sabbavidu sumedho;",
  "anya-e1205n0:57_0": "Dametva nāge karuṇāyupeto,",
  "anya-e1205n0:58_0": "Gantvā vasī jetavane munindo.",
  "anya-e1205n0:59_0": "Dutiyagamanakathā samattā.",
  "anya-e1205n0:60_0": "Tatiyagamane pana bodhito aṭṭhame vasse jetavanamahāvihāre viharanto bhagavā?",
  "anya-e1205n0:60_1": "“Mama parinibbānato pacchā tambapaṇṇidīpe sāsanaṃ patiṭṭhahissati,",
  "anya-e1205n0:60_2": "so dīpo bahu bhikkhubhikkhunīupāsakopāsikādi ariyagaṇasevito kāsāvapajjoto bhavissati,",
  "anya-e1205n0:60_3": "mayhaṃ catunnaṃ dāṭhādhātunaṃ antare ekā dāṭhā ca dakkhiṇaakkhadhātu ca nalāṭadhātu ca rāmagāmavāsīhi",
  "anya-e1205n0:60_4": "laddho ekakoṭṭhāso ca aññe bahusarīradhātu ca kesadhātuyo ca tattheva patiṭṭhahissanti anekāni saṅghārāmasahassāni ca.",
  "anya-e1205n0:60_5": "Buddhadhammasaṅgharatane patiṭṭhitasaddho mahājano bhavissati.",
  "anya-e1205n0:60_6": "Tasmā laṅkādīpaṃ gantvā tattha samāpattiṃ samāpajjitvā āgantuṃ vaṭṭatī “ti cintetvā ānandattheraṃ āmantesi?",
  "anya-e1205n0:60_7": "“Ānanda catupaṭisambhidappattānaṃ pañcasatamahākhīṇāsavānaṃ bhikkhūnaṃ paṭivedesi.",
  "anya-e1205n0:60_8": "Amhehi saddhiṃ gantabba “nti.",
  "anya-e1205n0:60_9": "Ānandatthero kapilavatthukoḷiya nagaravāsīnaṃ pañcasatamahākhīṇāsavānaṃ bhikkhūnaṃ paṭivedesi.",
  "anya-e1205n0:60_10": "Te paṭiveditā pañcasatakhīṇāsavā pattacīvaradhārā hutvā satthāraṃ vanditvā añjaliṃ paggayha namassamānā aṭṭhaṃsu.",
  "anya-e1205n0:60_11": "Satthuno pana salalāya nāma gandhakuṭiyā avidūre rattasetanīluppalakumudapadumapuṇḍarīkasatapattasahassapattajalajehi",
  "anya-e1205n0:60_12": "sogandhika nānāpupphehi sañcannā,subhasopānā,",
  "anya-e1205n0:60_13": "pasāditasamatittikakākapeyyasuramaṇīyasītalamadhurodakā suphullapupphaphaladhārita nānāvidhavicittasālasalalacampakāsokarukkhānāgarukkhādīhi",
  "anya-e1205n0:60_14": "susajjitabhūmipadesā accantaramaṇiyā pokkharaṇī atthi.",
  "anya-e1205n0:60_15": "Tattha adhivattho mahānubhāvo sumanonāma nāgarājā soḷasasahassamattāhi nāgamāṇavikāhi parivuto mahantaṃ",
  "anya-e1205n0:60_16": "sirisampattiṃ anubhavamāno tathāgatassa rūpasobhaggappattaṃ attabhāvaṃ oloketvā mahantaṃ sukhasomanassaṃ",
  "anya-e1205n0:60_17": "anubhavamāno attano mātaraṃ nandanāgamānavikaṃ garuṭṭhāne ṭhapetvā tassā veyyāvaccaṃ kurumāno tasmiṃyeva",
  "anya-e1205n0:60_18": "pokkharaṇiṃ ajjhāvasati.",
  "anya-e1205n0:60_19": "Satthā pana attano gamanaṃ saṃvidhānānantare sumanaṃ nāgarājānaṃ avidure ṭhitaṃ āmantetvā saparivāro āgacchā hīti āha.",
  "anya-e1205n0:60_20": "So sādhuti sampaṭicchitvā attano parivāre chakoṭimatte nāge gahetvā supuppītacampakarukkhaṃ tathāgatassa sūriyaraṃsinivāraṇatthaṃ chattaṃ katvā gaṇhi.",
  "anya-e1205n0:60_21": "Atha bhagavā ravirasmipatthaṭasuvaṇṇapabbato viya virocamāno attano pattacīvaramādāya ākāsaṃ abbhūggañchi.",
  "anya-e1205n0:60_22": "Satthāraṃ parivāretvā ṭhītā te pañcasatakhīṇāsavāpi sakaṃ sakaṃ pattacīvaramādāya ākāsaṃ uggantvā satthāraṃ parivārayiṃsu.",
  "anya-e1205n0:60_23": "Satthā pañcasatakhīṇāsavaparivuto visākhapuṇṇamuposathadivase kalyāṇiyaṃ gantvā mahārahe maṇḍapamajjhe",
  "anya-e1205n0:60_24": "paññattavara buddhāsane pañcasatakhīṇāsavaparivuto hutvā nisīdi.",
  "anya-e1205n0:61_0": "Atha maṇiakkhiko nāma nāgarājā buddhapamukhaṃ bhikkhu saṅghaṃ anekehi dibbehi khajjabhojjehi santappetvā ekamantaṃ nisīdi.",
  "anya-e1205n0:61_1": "Satthā tassa bhattānumodanaṃ katvā sumanakuṭe padalañchanaṃ dassetvā tasmiṃ pabbatapāde anekapādapākiṇṇabhūmippadese",
  "anya-e1205n0:61_2": "nisinno divāvihāraṃ katvā tato vuṭṭhāya dīghavāpicetiyaṭṭhāne samāpattiṃ samāpajji.",
  "anya-e1205n0:61_3": "Mahāpathavī udakapariyantaṃ katvā satavāraṃ sahassavāraṃ saṅkampi.",
  "anya-e1205n0:61_4": "Tattha mahāsenaṃ nāma devaputtaṃ ārakkhatthāya nivattetvā tato vuṭṭhāya mahāthūpaṭṭhāne tatheva samāpattiṃ samāpajji.",
  "anya-e1205n0:61_5": "Mahāpathavi tatheva kampi.",
  "anya-e1205n0:61_6": "Tatrāpi visālarūpa devaputtaṃ ārakkhaṃ gaṇhanatthāya ṭhapetvā tato vuṭṭhāya thūpārāma cetiyaṭṭhāne tatheva nirodhasamāpattiṃ samāpajji.",
  "anya-e1205n0:61_7": "Mahāpathavī tatheva kampi.",
  "anya-e1205n0:61_8": "Tattha ca pathavipāla devaputtaṃ ārakkhatthāya.",
  "anya-e1205n0:61_9": "Nivattetvā tato vuṭṭhāya maricavaṭṭicetiyaṭṭhānaṃ gantvā pañcahi bhikkhusatehi saddhiṃ samāpattiṃ appayi.",
  "anya-e1205n0:61_10": "Pathavi tatheva kampi.",
  "anya-e1205n0:61_11": "Tasmiṃ ṭhāne indakadevaputtaṃ ārakkhaṃ gaṇhanatthāya ṭhapesi.",
  "anya-e1205n0:61_12": "Tato vuṭṭhāya kācaragāmacetiyaṭṭhāne tatheva samāpattiṃ samāpajji.",
  "anya-e1205n0:61_13": "Pathavi tatheva kampi.",
  "anya-e1205n0:61_14": "(Tasmiṃ ṭhāne mahāghosa devaputtaṃ ārakkhaṃ gaṇhanatthāya niyyādesi) etasmiṃ mahācetiyaṭṭhāne mahāghosaṃ",
  "anya-e1205n0:61_15": "nāma devaputtaṃ ārakkhaṃ gahaṇatthāya nivattetvā tato vuṭṭhāya tissamahāvihāracetiyaṭṭhāne tatheva samāpattiṃ",
  "anya-e1205n0:61_16": "samāpajji.",
  "anya-e1205n0:61_17": "Pathavi tatheva kampi.",
  "anya-e1205n0:61_18": "Tattha maṇimekhalaṃ nāma devadhītaraṃ ārakkhaṃ gāhāpetvā tato nāgamahāvihāracetiyaṭṭhāne tatheva samāpattiṃ samāpajji.",
  "anya-e1205n0:61_19": "Pathavi tatheva kampi.",
  "anya-e1205n0:61_20": "Tasmimpi mahindaṃ nāma devaputtaṃ ārakkhaṃ gahaṇatthāya ṭhapesi.",
  "anya-e1205n0:61_21": "Tato vuṭṭhāya mahāgaṅgāya dakkhiṇadisābhāge seru nāma dahassa ante varāha nāma soṇḍimatthake atimanoramaṃ",
  "anya-e1205n0:61_22": "udakabubbuḷakelāsakūṭapaṭibhāgaṃ cetiyaṃ patiṭṭhahissatī’ti pañcasatakhīṇāsavehi saddhiṃ nirodhasamāpattiṃ",
  "anya-e1205n0:61_23": "samāpajji.",
  "anya-e1205n0:61_24": "Bahalaghanamahāpathavi paribbhamitakumbhakāracakkaṃ viya pabhintamadamahā hatthināgassa kuñcanādakaraṇaṃ viya ucchukoṭṭana yanta-",
  "anya-e1205n0:61_25": "mukhasaddo viya (ca) satavāraṃ sahassavāraṃ nadamānā somanassappattā viya sakalalaṅkādīpaṃ unnādaṃ kurumānā saṃkampi.",
  "anya-e1205n0:61_26": "Tato vuṭṭhāya sumananāgarañño hatthesu ṭhita campakarukkhato pupphāni ādāya tattha pūjetvā punappunaṃ taṃ olokesi.",
  "anya-e1205n0:61_27": "So satthāraṃ vanditvā mayā bhante kiṃ kattabbanti pucchi.",
  "anya-e1205n0:61_28": "Imassa ṭhānassa ārakkhaṃ karohīti āha.",
  "anya-e1205n0:61_29": "So taṃ sutvā bhante tumhākaṃ gandhakuṭiṃ mama ārakkhaṃ karontassa rūpasobhaggappattaṃ asītyānubyañjanabyāmappabhādvattiṃsamahāpurisalakkhaṇavicittaṃ",
  "anya-e1205n0:61_30": "dassanānuttariyabhūtaṃ passantassa manosilātale sīhanādaṃ nadanto taruṇasīho viya gajjanto pāvussakamahāmegho",
  "anya-e1205n0:61_31": "viya ākāsagaṅgaṃ otaranto viya ratanadāmaṃ ganthento viya ca aṭṭhaṅgasamannāgataṃ savanīyasaraṃ vissajjetvā",
  "anya-e1205n0:61_32": "bramhaghosaṃ nicchārento nānānayehi vicittakathaṃ kathayamānānaṃ savanānurittayabhūtaṃ saṃsāraṇṇavanimuggānaṃ",
  "anya-e1205n0:61_33": "tāraṇasamatthaṃ madhura dhammadesanaṃ suṇantassa,",
  "anya-e1205n0:61_34": "ñāṇiddhiyā koṭippatte sāriputtamoggallānādayo asītimahāsāvake passantassa,",
  "anya-e1205n0:61_35": "tattheva mayhaṃ vasanaṃ ruccati.",
  "anya-e1205n0:61_36": "Na sakkomi aññattha tumhehi vinā vasitunti āha.",
  "anya-e1205n0:61_37": "Bhagavā tassa kathaṃ sutvā nagarāja,",
  "anya-e1205n0:61_38": "imaṃ padesaṃ tayā ciraṃ vasitaṭṭhānaṃ.",
  "anya-e1205n0:61_39": "Kakusandhassa bhagavato dhātu imasmiṃyeva ṭhāne patiṭṭhitā,",
  "anya-e1205n0:61_40": "tvameva tasmiṃ kāle varaniddo nāma nāgarājā hutvā tassā dhātuyā ārakkhaṃ gahetvā gandhamālādīhi pūjaṃ karonto ciraṃ vihāsi.",
  "anya-e1205n0:61_41": "Puna koṇāgamanassa bhagavato dhātu imasmiṃyeva ṭhāne patiṭṭhitā tvameva tasmiṃ kāle jayaseno nāma devaputto",
  "anya-e1205n0:61_42": "hutvā tassā dhātuyā ārakkhaṃ gahetvā gandhamālādīhi pūjaṃ katvā tattheva ciraṃ vihāsi.",
  "anya-e1205n0:61_43": "Puna kassapassa bhagavato dhātu imasmiṃyeva ṭhāne patiṭṭhitā.",
  "anya-e1205n0:61_44": "Tvameva tasmiṃ kāle dīghasālo nāma nāgarājā hutvā tāya dhātuyā ārakkhaṃ gahetvā gandhamālādīhi pūjaṃ karonto vihāsi.",
  "anya-e1205n0:61_45": "Mayi pana parinibbute kākavaṇṇatissamahārājā mayhaṃ nalāṭadhātuṃ imasmiṃyeva ṭhāne patiṭṭhāpessati,",
  "anya-e1205n0:61_46": "tasmā tvaṃ imassa ṭhānassa ārakkhaṃ karohīti vatvā pañcasīlesu patiṭṭhāpetvā pañcasatakhīṇāsavehi saddhiṃ",
  "anya-e1205n0:61_47": "cetiyaṭṭhānaṃ padakkhiṇaṃ katvā tvaṃ appamatto hohīti vatvā ākāsaṃ uppatitvā jetavanameva gato.",
  "anya-e1205n0:62_0": "Tassa pana nāgarañño mātā indamānavikā nāma āgantvā tathāgataṃ vanditvā ekamantaṃ ṭhitā,",
  "anya-e1205n0:62_1": "bhante mama putto sumano nāma nāgarājā kuhinti āha.",
  "anya-e1205n0:62_2": "Tava putto tambapaṇṇidīpe mahāvālukagaṅgāya dakkhiṇabhāge seru nāma dahassa samīpe varāha nāma soṇḍiyaṃ",
  "anya-e1205n0:62_3": "samādhi appitattā attano parivāre chakoṭimatte nāge gahetvā satthāraṃ vanditvā bhante ito paṭṭhāya tumhākaṃ",
  "anya-e1205n0:62_4": "dassanaṃ dullabhaṃ,",
  "anya-e1205n0:62_5": "khamatha meti accayaṃ desetvā mahatiṃ nāgasampattiṃ gahetvā puttassa sumananāgarājassa santikaṃ gantvā",
  "anya-e1205n0:62_6": "mahatiṃ issariyasampattiṃ anubhavanti tattheva ārakkhaṃ gahetvā ciraṃ vihāsi.",
  "anya-e1205n0:63_0": "Mahāpañño mahāsaddho mahāvīro mahāisi,",
  "anya-e1205n0:64_0": "Mahābalena sampanno mahantaguṇabhusito;",
  "anya-e1205n0:65_0": "Gantvāna tambapaṇṇiṃ so sattānuddayamānaso,",
  "anya-e1205n0:66_0": "Gantvā nāgavaraṃ dīpaṃ agā jetavanaṃ vidu.",
  "anya-e1205n0:67_0": "Atisayamatisāro sāradānaṃ karonto,",
  "anya-e1205n0:68_0": "Atiadhiramaṇiyo sabbalokekanetto;",
  "anya-e1205n0:69_0": "Atiguṇadharaṇīyo sabbasatte tamaggaṃ,",
  "anya-e1205n0:70_0": "Ativipuladayo tānetumāgā sudīpaṃ.",
  "anya-e1205n0:71_0": "Tatiyagamanakathā samattā.",
  "anya-e1205n0:72_0": "Iti ariyajanapasādanatthāya kate dhātuvaṃse tathāgatassa gamanaṃ nāma paṭhamo paricchedo.",
  "anya-e1205n0:73_0": "Āgantvā tambapaṇṇiṃ so sattānuddayamānaso",
  "anya-e1205n0:74_0": "Puna gantvā nāgadīpaṃ agā jetavanaṃ varaṃ",
  "anya-e1205n0:75_0": "Atisayamatisāro sāradāneka ratto",
  "anya-e1205n0:76_0": "Atidhitiramaṇiyo sabbalokekanetto",
  "anya-e1205n0:77_0": "Atiguṇaramaṇīyaṃ sabbasantekamaggaṃ",
  "anya-e1205n0:78_0": "Ativipuladayattā laṅkamāgā sudīpaṃ",
  "anya-e1205n0:79_0": "Iti sīhaḷabhāsāya kate dhātuvaṃse dissate.",
  "anya-e1205n0:80_0": "2. Parinibbānakathā",
  "anya-e1205n0:81_0": "Satthā pana tato pañcacattālīsavassāni tipiṭakapariyattidhammaṃ desetvā veneyyajane saṃsārato catuariyamaggaphalapaṭilābhavasena",
  "anya-e1205n0:81_1": "uddhāretvā nibbāne patiṭṭhāpetvā pacchime kāle vesālinagaraṃ upanissāya cāpālacetiyaṃ nissāya viharanto",
  "anya-e1205n0:81_2": "mārena parinibbānatthāya ārādhito sato sampajāno āyusaṅkhāre vissajjesi.",
  "anya-e1205n0:81_3": "Tassa vissaṭṭhabhāvaṃ ānandoyeva aññāsi.",
  "anya-e1205n0:81_4": "Añño kocipi jānanto nāma natthi.",
  "anya-e1205n0:81_5": "Tasmā bhikkhusaṅghampi jānāpessāmīti jetavanamahāvihāraṃ gantvā sabbaṃ bhikkhusaṅghaṃ sannipātāpetvā",
  "anya-e1205n0:81_6": "bhikkhave tathāgatassa na cirasseva tiṇṇaṃ māsānaṃ accayena parinibbānaṃ bhavissati,",
  "anya-e1205n0:81_7": "tumhe sattatiṃsabodhi pakkhiyadhammesu samaggā hutvā ekībhāvā hotha,",
  "anya-e1205n0:81_8": "tumhe vivādaṃ mā karotha.",
  "anya-e1205n0:81_9": "Appamādena tisso sikkhā sampādethāti vatvā puna divase vesāliyaṃ piṇḍāya caritvā piṇḍapātā paṭikkamitvā bhaṇḍagāmaṃ gato.",
  "anya-e1205n0:81_10": "Bhaṇḍagāmato hatthigāmaṃ hatthigāmato ambagāmaṃ ambagāmato jambugāmaṃ jambugāmato nigrodhagāmaṃ nigrodhagāmato",
  "anya-e1205n0:81_11": "bhoganagaraṃ bhoganagarato pāvānagaraṃ pāvānagarato kusinārānagaraṃ patto.",
  "anya-e1205n0:81_12": "Tattha yamakasālānamantare ṭhīto ānandattheraṃ āmantetvā untarasīsakaṃ katvā mañcakaṃ paññāpehi kilantosmi ānanda nipajjissāmi’ti āha.",
  "anya-e1205n0:81_13": "Taṃ sutvā ānandatthero uttarasīsakaṃ katvā mañcakaṃ paññāpetvā catugguṇaṃ saṅghāṭiṃ attharitvā pañcacattālīsavassāni",
  "anya-e1205n0:81_14": "asayitabuddhaseyyaṃ sayanto dakkhiṇapassena sato sampajāno anuṭṭhānasaññaṃ manasikaritvā sīhaseyyaṃ kappesi.",
  "anya-e1205n0:82_0": "Atītamaddhāna bhave caranto,",
  "anya-e1205n0:83_0": "Anantasatte karuṇāyupeto;",
  "anya-e1205n0:84_0": "Katvāna puññāni anappakāni,",
  "anya-e1205n0:85_0": "Patto sivaṃ lokahitāya nātho.",
  "anya-e1205n0:86_0": "Evaṃ hi so dasabalopi vihīnathāmo,",
  "anya-e1205n0:87_0": "Yamassa sālāna nipajji majjhe;",
  "anya-e1205n0:88_0": "Katvāna saññañhi anuṭṭhahānaṃ,",
  "anya-e1205n0:89_0": "Sa iddhimā māramukhaṃ paviṭṭho.",
  "anya-e1205n0:90_0": "Tasmiṃ khaṇe samakasālā supupphitā ahesuṃ.",
  "anya-e1205n0:90_1": "Na kevalaṃ yamakasālāyeva supupphītā,",
  "anya-e1205n0:90_2": "atha kho dasasahassī lokadhātu cakkavāḷesu sālarukkhāpi pupphitā.",
  "anya-e1205n0:90_3": "Na sālarukkhāyeva supupphitā,",
  "anya-e1205n0:90_4": "atha kho yaṃ kiñci pupphupagaphalūpaga rukkhajātaṃ sabbampi pupphañca phalañca gaṇhi.",
  "anya-e1205n0:90_5": "Jalesu jalapadumāni thalesu thalapadumāni khandhesu khandhapadumāni sākhāsu sākhāpadumāni latāsu latāpadumāni",
  "anya-e1205n0:90_6": "ākāse olambapadumāni piṭṭhipāsāṇe hinditvā satapattapadumāni supupphitāni ahesuṃ.",
  "anya-e1205n0:90_7": "Pathavito yāva brahmaloko tāva dasasahassi cakkavāḷā ekamālāguṇā viya ahesuṃ.",
  "anya-e1205n0:90_8": "Devā ākāsato dibbamandāravapāricchattakakoviḷārapupphāni ca candanacuṇṇāni ca samākiranti.",
  "anya-e1205n0:90_9": "Dibbaturiyasaṅgitiyo ca antalikkhe pavattanti.",
  "anya-e1205n0:90_10": "Anekāni acchariyasahassāni ahesuṃ.",
  "anya-e1205n0:90_11": "Evaṃ pūjāvisese pavattamāne paṭhamayāme subhaddaparibbājakaṃ vinetvā majjhimayāme dasasahassi lokadhātu",
  "anya-e1205n0:90_12": "devatānaṃ anusāsitvā pacchimayāmāvasāne paṭhamajjhānaṃ samāpajjitvā tato vuṭṭhāya dutiyajjhānaṃ catutthajjhānaṃ",
  "anya-e1205n0:90_13": "samāpajji.",
  "anya-e1205n0:90_14": "Tato vuṭṭhāya ākāsānañcāyatanaṃ viññāṇañcāyatanaṃ ākiñcaññāyatanaṃ nevasaññānāsaññāyatanaṃ samāpajjitvā tato vuṭṭhāya nirodhasamāpattiṃ samāpajji.",
  "anya-e1205n0:90_15": "Tato vuṭṭhāya paṭhamajjhānaṃ dutiyajjhānaṃ tatiyajjhānaṃ catutthajjhānañca samāpajji.",
  "anya-e1205n0:90_16": "Tato vuṭṭhāya etthantarato anupādisesanibbānadhātuyā parinibbāyi.",
  "anya-e1205n0:91_0": "Mahāmohatamaṃ hantvā sattānaṃ hadayassitaṃ,",
  "anya-e1205n0:92_0": "Ravīva jotamāno so lokassa anukampako;",
  "anya-e1205n0:93_0": "Vassāni pañcatālīsaṃ katvā sattahitaṃ bahuṃ,",
  "anya-e1205n0:94_0": "Adhunā aggikkhandhova parinibbāyi so jino.",
  "anya-e1205n0:95_0": "Evaṃ pana bhagavati parinibbute vissakammadevaputto tathāgatassa sarīrappamāṇaṃ varadoṇiṃ ratanehi māpetvā",
  "anya-e1205n0:95_1": "visuddhakappāsehi tathāgatassa sarīraṃ veṭhetvā ratanadoṇiyaṃ pakkhipitvā gandhatelehi pūretvā aparāya",
  "anya-e1205n0:95_2": "doṇiyā pidahitvā sabbagandhadārucitakaṃ katvā yebhuyyena devatāyo lohitacandanaghaṭikāyo ādāya citakāyaṃ",
  "anya-e1205n0:95_3": "pakkhipitvā aggiṃ gāhāpetuṃ nāsakkhiṃsu. Kasmā?",
  "anya-e1205n0:95_4": "Mahākassapattherassa anāgatattā.",
  "anya-e1205n0:95_5": "So āyasmā mahākassapatthero yebhuyyena bahunnaṃ devānaṃ piyo manāpo.",
  "anya-e1205n0:95_6": "Therassa hi dānaṃ datvā sagge nibbattānaṃ pamāṇo nāma natthi.",
  "anya-e1205n0:95_7": "Tasmā devatā tasmiṃ samāgame attano kulūpagattheraṃ adisvā amhākaṃ mahākassapatthero kuhinti olokento",
  "anya-e1205n0:95_8": "attano parivārehi pañcamattehi bhikkhusatehi saddhiṃ maggaṃ paṭipannoti ñatvā yāva thero imasmiṃ na sampatto",
  "anya-e1205n0:95_9": "citakaṃ tāva na pajjalatuti adhiṭṭhahiṃsu.",
  "anya-e1205n0:95_10": "Tasmiṃ kāle thero yebhuyyena terasadhutaṅgadharehi pañcamattehi bhikkhusatehi saddhiṃ āgantvā citakaṃ tikkhattuṃ padakkhiṇaṃ katvā pādapasse ṭhīto,",
  "anya-e1205n0:95_11": "bhante tumhākaṃ dassanatthāya ito kappasatasahassamatthake padumuttarasatthuno pādamule abhinīhārato paṭṭhāya avijahitvā āgato.",
  "anya-e1205n0:95_12": "Idāni me avasānadassananti pāde gahetvā vandituṃ adhiṭṭhāsi.",
  "anya-e1205n0:96_0": "Mahākassapathero so bhikkhusaṅghapurakkhato;",
  "anya-e1205n0:97_0": "Ekaṃsaṃ cīvaraṃ katvā paggahetvāna añjaliṃ.",
  "anya-e1205n0:98_0": "Padakkhiṇañca tikkhattuṃ katvā ṭhatvā padantike;",
  "anya-e1205n0:99_0": "Patiṭṭhahantu sīse me jinapādeti’dhiṭṭhahi.",
  "anya-e1205n0:100_0": "Sahādhiṭṭhānaṃ citakā dussāni ca vibhindiya;",
  "anya-e1205n0:101_0": "Nikkhamiṃsu tadā pādā ghanamuttova candimā.",
  "anya-e1205n0:102_0": "Uho hatthehi paggayha ṭhapetvā attano sire;",
  "anya-e1205n0:103_0": "Vanditvā satthuno pāde khamāpetvā visajjayī.",
  "anya-e1205n0:104_0": "Puṇṇacando yathā abbhaṃ citakaṃ pāvisi tadā;",
  "anya-e1205n0:105_0": "Idaṃ accherakaṃ disvā ravaṃ ravi mahājano.",
  "anya-e1205n0:106_0": "Uṭṭhahitvāna pācīnā vando atthaṅgato yathā;",
  "anya-e1205n0:107_0": "Pāde antaradhāyante arodiṃsu mahājanā.",
  "anya-e1205n0:108_0": "Tadā mallarājāno bhagavato sarīrakiccaṃ karissāmāti vatvā nānāvatthābharaṇāni nivāsetvā parivārayiṃsu.",
  "anya-e1205n0:108_1": "Tato rājāno manussā ca aggiṃ dātuṃ ārahiṃsu.",
  "anya-e1205n0:108_2": "Tadā sakko?",
  "anya-e1205n0:108_3": "Mayi pana parinibbute sakko devarājā maṇijotirasaṃ pasāretvā nikkhantaagginā mama sarīrakiccaṃ karissati.",
  "anya-e1205n0:108_4": "Maṇiaggino avasāne manussā aggiṃ karissantiti.",
  "anya-e1205n0:108_5": "Evaṃ buddhavacanaṃ paribhāvetvā nikkhattuṃ padakkhiṇaṃ katvā bhagavato sarīrakiccaṃ katvā samantato uṭṭhahatuti adhiṭṭhahi.",
  "anya-e1205n0:109_0": "Tasmiṃ khaṇe sayameva citakaṃ aggi gaṇhi.",
  "anya-e1205n0:109_1": "Sarīraṃ pana bhagavato jhāyāmānaṃ chavicammamaṃsanahāruaṭṭhiaṭṭhimiñjaṃ asesetvā sumanamakuḷamuttārāsisadisameva dhātuyo avasesā ahesuṃ.",
  "anya-e1205n0:110_0": "Parinibbutakālepi sakalaṃ kalunaṃ ahu;",
  "anya-e1205n0:111_0": "Paridevo mahā āsi mahī udriyanaṃ yathā.",
  "anya-e1205n0:112_0": "Devatāyānubhāvena satthuno citako sayaṃ;",
  "anya-e1205n0:113_0": "Tato ekappahārena pajjalittha samantato.",
  "anya-e1205n0:114_0": "Yañca abbhantaraṃ dussaṃ yaṃ dussaṃ sabbabāhiraṃ",
  "anya-e1205n0:115_0": "Dusse dveva na jhāyiṃsu tesaṃ dussānamantare;",
  "anya-e1205n0:116_0": "Yathā niruddhatelassa na masī na ca chārikā;",
  "anya-e1205n0:117_0": "Evamassa na dissati buddhagattassa jhāyato.",
  "anya-e1205n0:118_0": "Sumanamakuḷasabhāvā ca dhotamuttābhameva ca;",
  "anya-e1205n0:119_0": "Suvaṇṇavaṇṇasaṃkāsā avasissaṃsu dhātuyo.",
  "anya-e1205n0:120_0": "Dāṭhā catasso uṇhīsaṃ akkhakā dve ca sattimā;",
  "anya-e1205n0:121_0": "Na vikiṇṇā tato sesā vippakiṇṇāva dhātuyo.",
  "anya-e1205n0:122_0": "Ahosi tanukā dhātu sāsapabījamattikā;",
  "anya-e1205n0:123_0": "Dhātuyo majjhimā majjhebhinnataṇḍulamattikā.",
  "anya-e1205n0:124_0": "Dhātuyo mahati majjhe bhinnamuggappamāṇikā;",
  "anya-e1205n0:125_0": "Dhātuvaṇṇā tayo āsuṃ buddhādhiṭṭhānatejasā.",
  "anya-e1205n0:126_0": "Sāriputtassa therassa sisso sarabhunāmako;",
  "anya-e1205n0:127_0": "Ādāya jinagīvaṭṭhiṃ citakātova dhātu so.",
  "anya-e1205n0:128_0": "Saddhiṃ sissasahassena cetiye mahiyaṅgaṇe;",
  "anya-e1205n0:129_0": "Ṭhapetvā cetiyaṃ katvā kusināramagā muni.",
  "anya-e1205n0:130_0": "Chaḷabhiñño vasippatto khemo kāruṇiko muni;",
  "anya-e1205n0:131_0": "Sahasā citakātova vāmadāṭhaṃ samaggahī.",
  "anya-e1205n0:132_0": "Ākāsato patitvāpi nikkhamitvāpi sālato;",
  "anya-e1205n0:133_0": "Samantatombumuggantvā nibbāpesuṃ jalānalaṃ.",
  "anya-e1205n0:134_0": "Mallarājagaṇā sabbe sabbagandhodakena taṃ;",
  "anya-e1205n0:135_0": "Citakaṃ lokanāthassa nibbāpesuṃ mahesino.",
  "anya-e1205n0:136_0": "Evaṃ pana sabbaloke karuṇādhiko sammāsambuddho vesākhapuṇṇamuposathe aṅgāradivase parinibbuto.",
  "anya-e1205n0:136_1": "Devamanussānaṃ saṅgahakaraṇatthāya yamakasālānamantare citakaṃ sattarattindivaṃ vasī.",
  "anya-e1205n0:136_2": "Tato vīsaṃ hatthasatikassa upari sattarattindivaṃ vasi.",
  "anya-e1205n0:136_3": "Yāva aggiparinibbāpanaṃ sattarattindivaṃ hoti.",
  "anya-e1205n0:137_0": "Tato sattadivasāni kusinārāyaṃ mallarājaputtesu gandhodakena citakaṃ nibbāpayamānesu sālarukkhato udakadhārā nikkhamitvā citakaṃ nibbāpayiṃsu.",
  "anya-e1205n0:137_1": "Tato dasabalassa dhātuyo suvaṇṇacaṅgoṭake pakkhipitvā attano nagare santhāgāre ṭhapetvā sattipañjaraṃ",
  "anya-e1205n0:137_2": "katvā dhanupākārehi parikkhipāpetvā sattāhaṃ naccagītavāditagandhamālādīhi mallarājaputtā sakkāraṃ kariṃsu.",
  "anya-e1205n0:138_0": "Tato te mallarājāno rammaṃ devasabhopamaṃ;",
  "anya-e1205n0:139_0": "Sabbathā maṇḍuyitvāna santhāgāraṃ tato pana.",
  "anya-e1205n0:140_0": "Maggaṃ alaṅkaritvāna yāva makuṭacetiyā;",
  "anya-e1205n0:141_0": "Hatthīkkhandhe ṭhapetvāna hemadoṇiṃ sadhātukaṃ.",
  "anya-e1205n0:142_0": "Gandhādīhipi pūjetvā kīḷantā sādhukīḷitaṃ;",
  "anya-e1205n0:143_0": "Pavesetvāna nagaraṃ santhāgāre manorame.",
  "anya-e1205n0:144_0": "Dasabhūmasmiṃ pallaṅke ṭhapetvā jinadhātuyo;",
  "anya-e1205n0:145_0": "Ussayuṃ te tadā chatte santhāgārasamantato.",
  "anya-e1205n0:146_0": "Hatthīhi parikkhipāpesuṃ tato asse tato rathe,",
  "anya-e1205n0:147_0": "Añño’ññaṃ parivāretvā tato yodhe tato dhanu;",
  "anya-e1205n0:148_0": "Iti parikkhipāpesuṃ samantā yojanaṃ kamā,",
  "anya-e1205n0:149_0": "Tadā naccehi gītehi vāditehi ca pūjayuṃ.)",
  "anya-e1205n0:150_0": "Parinibbānakathā samattā.",
  "anya-e1205n0:151_0": "Tato bhagavato parinibbutabhāvaṃ sutvā ajātasattu mahārājā kosinārakānaṃ mallānaṃ sāsanaṃ pesesi.",
  "anya-e1205n0:151_1": "Ahampi khattiyo bhagavāpi khattiyo satthuno sarīradhātunaṃ thūpañca mahañca karomīti.",
  "anya-e1205n0:151_2": "Teneva upāyena vesāliyaṃ licchavirājāno ca kapilavatthumhi sakyarājāno ca allakappake bulayo ca rāmagāmake",
  "anya-e1205n0:151_3": "koḷiyā ca veṭhadīpake brāhmaṇo ca pāvāyaṃ pāveyyakā ca sāsanaṃ pesetvā sabbe ekato hutvā kosinārakehi",
  "anya-e1205n0:151_4": "saddhiṃ vivādaṃ uppādesuṃ.",
  "anya-e1205n0:151_5": "Tesaṃ pana ācariyo droṇabrāhmaṇo nāma. So tesaṃ?",
  "anya-e1205n0:151_6": "Mā bhonto viggahavivādaṃ karotha,",
  "anya-e1205n0:151_7": "amhākaṃ bhagavā khantivādīyevāti vatvā tādisassa ca khantimettānuddayasampannassa sarīrabhāge kalahaṃ kātuṃ ayuttanti āha.",
  "anya-e1205n0:152_0": "(Rājā ajātasattu ca licchavī ca narādhipā;",
  "anya-e1205n0:153_0": "Sakyā ca allakappā ca koḷiyāpi ca rāmake.",
  "anya-e1205n0:154_0": "Brāhmaṇo veṭhadīpo ca mallapāveyyakāpi ca;",
  "anya-e1205n0:155_0": "Mallā ca dhātu atthāya aññamaññaṃ vivādayuṃ.",
  "anya-e1205n0:156_0": "Evaṃ sante tadā doṇo brāhmaṇo etadabravī;",
  "anya-e1205n0:157_0": "Suṇantu bhonto me vācaṃ hitamatthupasaṃhitaṃ.",
  "anya-e1205n0:158_0": "Khantivādī isikāle dhammapālakumārake;",
  "anya-e1205n0:159_0": "Chaddante bhuridatte ca campeyye saṅkhapālake.",
  "anya-e1205n0:160_0": "Mahākapijātakāle amhākaṃ lokanāyako;",
  "anya-e1205n0:161_0": "Kopaṃ akatvā aññesu khantimeva akā jino.",
  "anya-e1205n0:162_0": "Siṭṭhāsiṭṭhe sukhe dukkhe lābhālābhe yasāyase;",
  "anya-e1205n0:163_0": "Tādī lakkhaṇasampanno khantivādesu kā kathā.",
  "anya-e1205n0:164_0": "Evaṃ bhavataṃ vivāde sampahāro na sādhuko;",
  "anya-e1205n0:165_0": "Sabbeva sahitā hotha samaggā modamānakā.",
  "anya-e1205n0:166_0": "Tathāgatassa sārīraṃ aṭṭhabhāgaṃ karomase;",
  "anya-e1205n0:167_0": "Thūpā vitthāritā hontu pasannā hi bahujjanā.",
  "anya-e1205n0:168_0": "Tena hi vibhajehi tvaṃ aṭṭhabhāgantu brāhmaṇa;",
  "anya-e1205n0:169_0": "Thūpā vitthāritā hontu pasannā hi bahujjanā.",
  "anya-e1205n0:170_0": "Evaṃ vutte tadā doṇo brāhmaṇo gaṇajeṭṭhako;",
  "anya-e1205n0:171_0": "Suvaṇṇaṃ nāḷiṃ katvāna samaṃ bhājesi rājunaṃ.",
  "anya-e1205n0:172_0": "Soḷasanāḷiyo āsuṃ sabbā tā sesadhātuyo;",
  "anya-e1205n0:173_0": "Ekekapuravāsīnaṃ dve dve doṇo adā tadā.",
  "anya-e1205n0:174_0": "Dhātuyo ca gahetvāna haṭṭhatuṭṭhā narādhipā;",
  "anya-e1205n0:175_0": "Gantvā sake sake raṭṭhe cetiyāni akārayuṃ.",
  "anya-e1205n0:176_0": "Doṇo tumbaṃ gahetvāna kāresi tumbacetiyaṃ;",
  "anya-e1205n0:177_0": "Aṅgārathūpaṃ kāresuṃ moriyā haṭṭhamānasā.",
  "anya-e1205n0:178_0": "Ekā dāṭhā tidasapure ekā nāgapure ahu;",
  "anya-e1205n0:179_0": "Ekā gandhāravisaye ekā kāliṅgarājino.)",
  "anya-e1205n0:180_0": "Tattha doṇoti?",
  "anya-e1205n0:180_1": "Tadā gaṇācariyo.",
  "anya-e1205n0:180_2": "So dhātuyo vibhajanto ekaṃ dakkhiṇadāṭhādhātuṃ gahetvā veṭhantare ṭhapesi.",
  "anya-e1205n0:180_3": "Tadā sakko ajja dakkhiṇadāṭhādhātuṃ ko labhatīti cintetvā veṭhantare passi.",
  "anya-e1205n0:180_4": "So ratanacaṅgoṭakaṃ gahetvā adissamānakāyena gantvā dhātuṃ gahetvā tāvatiṃsabhavane cūḷāmaṇicetiya ekayojanubbedhaṃyeva mahantaṃ thūpaṃ katvā ṭhapesi.",
  "anya-e1205n0:180_5": "Ekaṃ dakkhiṇadaṭhādhātuṃ pādaggantare akkamitvā gaṇhi.",
  "anya-e1205n0:180_6": "Ettāvatā tāvatiṃsabhavanadantadhātukathā paripuṇṇā veditabbā.",
  "anya-e1205n0:181_0": "Tadā jayaseno nāma nāgarājā bhagavato parinibbutabhāvaṃ sutvā ajja pacchimadassanaṃ passissāmīti mahantaṃ",
  "anya-e1205n0:181_1": "nāgarājasampattiṃ gahetvā kusināraṃ gantvā mahāpūjaṃ katvā ekamantaṃ ṭhatvā pādaggantare ṭhitaṃ dhātuṃ",
  "anya-e1205n0:181_2": "disvā nāgeddhibalena gahetvā nāgabhavanaṃ netvā nāgapurassa majjhe ratanakhacite cetiye ṭhapesi.",
  "anya-e1205n0:181_3": "Taṃ tambapaṇṇiyaṃ kākavaṇṇatissarājakāle mahādevattherassa sisso mahindatthero nāma nāgabhavanaṃ gantvā",
  "anya-e1205n0:181_4": "dakkhiṇadāṭhaṃ gahetvā tambapaṇṇiyaṃ serunagaraṃ haritvā giriabhayassa serunagarapabbatantare cetiyaṃ",
  "anya-e1205n0:181_5": "kārāpetvā ṭhapesi.",
  "anya-e1205n0:182_0": "Ettāvatā nāgabhavanadantadhātukathā paripuṇṇā veditabbā.",
  "anya-e1205n0:183_0": "Tatrāyaṃ gandhāravāsinoti?",
  "anya-e1205n0:183_1": "Ekā vāmadāṭhā doṇo nāma ācariyo nivattha vatthantare ṭhapetvā gaṇhi.",
  "anya-e1205n0:183_2": "Tadā eko gandhāravāsī pubbe laddhabyākaraṇo katābhinīhāro vatthantare ṭhatapidantadhātuṃ disvā kusalacittena",
  "anya-e1205n0:183_3": "tato dantadhātuṃ gahetvā gandhāravāsikehi saddhiṃ attano raṭṭhaṃ gantvā cetiyavane ṭhapesi.",
  "anya-e1205n0:184_0": "Ettāvatā vāmadantadhātukathā paripuṇṇā veditabbā.",
  "anya-e1205n0:185_0": "Tattha adho vāmadantadhātuṃ sāriputtattherassa sisso khemo nāma muni jālacitakatova uppatitvā vāmadāṭhaṃ",
  "anya-e1205n0:185_1": "gahetvā kāliṅgapuraṃ netvā brahmadattassa rañño samīpaṃ gantvā dantadhātuṃ dassetvā?",
  "anya-e1205n0:185_2": "Mahārāja vāmadantadhātuṃ bhagavā tameva imasmiṃ jambudīpe yāva guhasīvaparamparā devamanussānaṃ atthaṃ",
  "anya-e1205n0:185_3": "karitvā pariyosāne guhasīvarañño pāhessatīti (nīyādetuṃ) āhāti nīyyādesi.",
  "anya-e1205n0:186_0": "Aparabhāge hemamālā rājakaññā dantakumārena saddhiṃ brāhmaṇavesaṃ gahetvā dantadhātuṃ ādāya palāyitvā",
  "anya-e1205n0:186_1": "vāṇije ārocetvā nāvā vegena gantvā ceva nāgasupaṇṇehi mahantaṃ pūjaṃ kāretvā anukkamenāgantvā jambukoḷapaṭṭanaṃ",
  "anya-e1205n0:186_2": "patvā dijavarassa ācikkhitamaggena anurādhapuraṃ patvā kittissirimeghassa pavattiṃ pucchitvā navavassaāyusamāno",
  "anya-e1205n0:186_3": "tīsu saraṇesu pasannabhāvaṃ sutvā meghagiri mahātherassa santikaṃ gantvā vanditvā ekamantaṃ nisīditvā",
  "anya-e1205n0:186_4": "dantadhātuṃ jambudīpato gahetvā āgatabhāvaṃ ārocetvā dassesi.",
  "anya-e1205n0:186_5": "Disvā ca pana pītiyā phuṭo ubhinnampi saṅgahaṃ katvā mahāvihāraṃ alaṅkāretvā jinadantadhātuṃ ṭhapetvā",
  "anya-e1205n0:186_6": "ekaṃ bhikkhuṃ pesetvā taṃ pavattiṃ rañño ārocāpesi.",
  "anya-e1205n0:186_7": "Taṃ sutvā rājā pītipāmojjo cakkavattissa sirisampatto daḷiddo viya tassa pāṭihāriyaṃ disvā vīmaṃsitvā nikkaṅkho hutvā sakalalaṅkādīpena pūjesi.",
  "anya-e1205n0:186_8": "Etena nayena pūjaṃ katvā ekadivaseneva navalakkhaṃ pūjesi.",
  "anya-e1205n0:187_0": "Sīhaḷindo ubhinnampi bahūni ratanāni ca;",
  "anya-e1205n0:188_0": "Gāme ca issare ceva datvāna saṅgahaṃ akā.",
  "anya-e1205n0:189_0": "Ettāvatā adhodāṭhādhātukathā paripuṇṇā veditabbā.",
  "anya-e1205n0:190_0": "Cattālīsa samā dantā kesā lomā ca sabbaso devā hariṃsu ekekaṃ cakkavāḷaparamparā.",
  "anya-e1205n0:191_0": "Tatra vacane,",
  "anya-e1205n0:191_1": "cattālīsa samā dantāti?",
  "anya-e1205n0:191_2": "Sesadantā ca kesā ca lomā ca nakhā ca sabbasopi mayi parinibbuta-",
  "anya-e1205n0:191_3": "kāle mā ḍayhantu luñcitvā ākāse patiṭṭhantu ekekacakkavāḷañca ekekakesalomanakhadantadhātuparamparā netvā",
  "anya-e1205n0:191_4": "cetiyaṃ kāretvāna devamanussānaṃ atthaṃ karotuti adhiṭṭhahi.",
  "anya-e1205n0:191_5": "Tasmā parinibbutakālato yāva sarīraṃ na ḍayhati tāva chabbaṇṇarasmiyo lomadhātu na pajahati.",
  "anya-e1205n0:191_6": "Doṇabrāhmaṇopi dhātuvibhajanāvasāne veṭhantare ca nivāsanantare ca pādaggantare ca dhātunaṃ vinaṭṭhabhāvaṃ ñatvā pathaviyaṃ uttānakoyevajāto.",
  "anya-e1205n0:191_7": "Tadā sakko devarājā disvā ayaṃ deṇācariyo dhātu atthāya anuparivattetvā vināsaṃ pāpuṇeyya ahaṃ vīṇācariyavesaṃ",
  "anya-e1205n0:191_8": "gahetvā tassa santikaṃ gantvā sokaṃ vinodessāmīti sakkarūpaṃ jahitvā vīṇācariyavesaṃ gahetvā tassa santikaṃ",
  "anya-e1205n0:191_9": "gantvā ekamantaṃ ṭhito dibbagītaṃ gāyitvā vīṇaṃ vādento nānappakāraṃ udānesi.",
  "anya-e1205n0:191_10": "Yaṃ dhammametaṃ purisassa vādaṃ chindissāmīti vatvā kathāya sotunaṃ lobhaṃ parassa atthaṃ vināsetvā atilobhena puriso pāpako hotīti.",
  "anya-e1205n0:191_11": "Haṃsarājajātakaṃ dīpetvā yaṃ laddhaṃ taṃ suladdhanti āha.",
  "anya-e1205n0:191_12": "Taṃ sutvā doṇo ayaṃ vīṇācariyo mayhaṃ thenabhāvaṃ aññāsīti sokaṃ vinodetvā uṭṭhāya āvajjamāno tumbaṃ",
  "anya-e1205n0:191_13": "disvā yena bhagavato sarīradhātuyo mitā sopi dhātugatikova.",
  "anya-e1205n0:191_14": "Idaṃ thūpaṃ karissāmīti cintetvā tumbaṃ gahetvāna cetiye ṭhapesi.",
  "anya-e1205n0:191_15": "Moriyā aṅgāraṃ gahetvā aṅgāracetiyaṃ nāma kāresuṃ.",
  "anya-e1205n0:192_0": "(Nagare kapilavatthumhi sammādiṭṭhi bahujjano;",
  "anya-e1205n0:193_0": "Tattha sārīrikaṃ thūpaṃ akāsi ratanāmayaṃ.",
  "anya-e1205n0:194_0": "Nagare allake ramme buddhadhātu patiṭṭhiya;",
  "anya-e1205n0:195_0": "Silāya muggavaṇṇāya thūpaṃ sadhātukaṃ akā.",
  "anya-e1205n0:196_0": "Jano pāveyyaraṭṭhasmiṃ patiṭṭhiya sārīrikaṃ;",
  "anya-e1205n0:197_0": "Silāya maṇivaṇṇāya pāveyyaṃ cetiyaṃ akā.",
  "anya-e1205n0:198_0": "Cīvaraṃ pattadaṇḍañca madhurāyaṃ apūjayuṃ;",
  "anya-e1205n0:199_0": "Nivāsanaṃ kusaghare pūjayiṃsu mahājanā.",
  "anya-e1205n0:200_0": "Paccattharaṇaṃ kapile uṇṇalomañca kosale;",
  "anya-e1205n0:201_0": "Pūjesuṃ pāṭaliputte karakaṃ kāyabandhanaṃ.",
  "anya-e1205n0:202_0": "Nisīdanaṃ avantisu campāyaṃ’dakasāṭakaṃ;",
  "anya-e1205n0:203_0": "Devaraṭṭhe attharaṇaṃ videhe parissāvanaṃ.",
  "anya-e1205n0:204_0": "Vāsi-sūcigharañcāpi indapatthe apūjayuṃ;",
  "anya-e1205n0:205_0": "Pāsāṇake padaṃ seṭṭhaṃ bhaṇḍasesaṃ parantake.",
  "anya-e1205n0:206_0": "Mahiṃsu manujā dhātuṃ aṭṭhadoṇamitaṃ tadā;",
  "anya-e1205n0:207_0": "Dhātu vitthāritā āsi lokanāthassa satthuno).",
  "anya-e1205n0:208_0": "Te pana rājāno hi attanoladdhadhātuṃ gahetvā sakasakanagaraṃ gantvā cetiyaṃ kārāpetvā mahantaṃ pūjāvidhānaṃ kariṃsu.",
  "anya-e1205n0:208_1": "Cakkhumantassa bhagavato sarīradhātu aṭṭhadoṇamattaṃ suvaṇṇanāḷiyā ekasataaṭṭhavīsatināḷikā ahosi?",
  "anya-e1205n0:208_2": "Satthā pana uttarāsāḷhanakkhattena mātukucchiyaṃ paṭisandhiṃ gaṇhi.",
  "anya-e1205n0:208_3": "Visākhanakkhattena mātukucchito nikkhami.",
  "anya-e1205n0:208_4": "Uttarāsāḷhanakkhattena mahābhinikkhamanaṃ nikkhami.",
  "anya-e1205n0:208_5": "Visākhanakkhattena buddho ahosi.",
  "anya-e1205n0:208_6": "Uttarāsāḷhanakkhattena dhammacakkaṃ pavattesi.",
  "anya-e1205n0:208_7": "Teneva yamakapāṭihāriyaṃ akāsi.",
  "anya-e1205n0:208_8": "Assayujanakkhattena devorohaṇaṃ akāsi.",
  "anya-e1205n0:208_9": "Visākhanakkhattena parinibbāyi.",
  "anya-e1205n0:208_10": "Mahākassapattherā ca anuruddhatthero ca dve mahātherā bhagavato sarīradhātuyo vissajjāpetvā adaṃsu.",
  "anya-e1205n0:209_0": "Tesaṃ rājunaṃ bhagavato sarīradhātuṃ labhitvā sattadivasasattamāsādhikāni sattavassāni mahārahaṃ pūjaṃ katvā gatakāle micchādiṭṭhikamanussā?",
  "anya-e1205n0:209_1": "Samaṇo gotamo parinibbuto.",
  "anya-e1205n0:209_2": "Tassa dhātu atthāya amhākaṃ jīvitakappanaṃ nāsetvā pūjaṃ karotī’ti sammāsambuddhe padussanti.",
  "anya-e1205n0:209_3": "Sakko āvajjento taṃ kāraṇaṃ ñatvā mahākassapattherassa ārocesi;’bhante micchādiṭṭhikā manussā bhagavati",
  "anya-e1205n0:209_4": "paduṭṭhacittena ito cutā avīcinirayaṃ uppajjanti.",
  "anya-e1205n0:209_5": "Bahutarā anāgate micchādiṭṭhikā mātupitughātakā rājāno bhavissanti.",
  "anya-e1205n0:209_6": "Ajjeva dhātuyo nidahituṃ vaṭṭatī’ti thero vicāretvā addasa.",
  "anya-e1205n0:210_0": "Anantamatthaṃ dharamānakāle katvāna sattānamalīnacitto sesānamatthāya sarīradhātuṃ ṭhapetva so maccumukhaṃ upeto.",
  "anya-e1205n0:210_1": "(Katvā yo bodhiñāṇaṃ vividhabalavaraṃ bujjhituṃ pāramīyo vatvā saṅkheyyapuṇṇe aparimitabhave uttaritvā sumuttaṃ.",
  "anya-e1205n0:210_2": "Ārohitvāna sīghaṃ ariyasivapadaṃ accutaṃ sītibhāvaṃ patto so jātipāraṃ nikhilapadahanaṃ dukkaraṃ kārayitvā.",
  "anya-e1205n0:211_0": "Dhātvantarāyaṃ disvāna thero kassapasavhayo;",
  "anya-e1205n0:212_0": "Nidhānaṃ sabbadhātunaṃ karohītyāha bhūpatiṃ.",
  "anya-e1205n0:213_0": "Sādhūti so paṭissutvā māgadho tuṭṭhamānaso;",
  "anya-e1205n0:214_0": "Dhātunidhānaṃ kāresi sabbattha vattitādiya.",
  "anya-e1205n0:215_0": "Kārāpetvāna so rājā kassapassa nivedayī;",
  "anya-e1205n0:216_0": "Dhātuyo āharī thero idaṃ kāraṇamaddasa.",
  "anya-e1205n0:217_0": "Bhujaṅgā parigaṇhiṃsu rāmagāmamhi dhātuyo;",
  "anya-e1205n0:218_0": "Cetiye dhārayissanti laṅkādīpe anāgate.",
  "anya-e1205n0:219_0": "Tā dhātuyo ṭhapetvāna thero kassapasavhayo;",
  "anya-e1205n0:220_0": "Rañño ajātasattussa adāsi dhātuyo tadā.",
  "anya-e1205n0:221_0": "Gehe cūpakaraṇāni catusaṭṭhisatāni so;",
  "anya-e1205n0:222_0": "Abbhantare ṭhapesi rājā sabbā tā buddhadhātuyo.",
  "anya-e1205n0:223_0": "Karaṇḍāsīti saṃkiṇṇaṃ cetiyāsītilaṅkataṃ;",
  "anya-e1205n0:224_0": "Gehe bahusamākiṇṇaṃ thūpārāmappamāṇakaṃ.",
  "anya-e1205n0:225_0": "Kāretvā sabbakaraṇaṃ vālikaṃ okirī tahiṃ;",
  "anya-e1205n0:226_0": "Nānāpupphasahassāni nānā gandhaṃ samākiri.",
  "anya-e1205n0:227_0": "Asītitherarūpāni aṭṭhacakkasatāni ca;",
  "anya-e1205n0:228_0": "Suddhodhanassa rūpampi māyāpajāpatādinaṃ.",
  "anya-e1205n0:229_0": "Sabbāni tāni rūpāni suvaṇṇasseva kārayi;",
  "anya-e1205n0:230_0": "Pañca chattadhajasate ussāpesi mahīpatī.",
  "anya-e1205n0:231_0": "Jātarūpamaye kumbhe kumbhe ca ratanāmaye;",
  "anya-e1205n0:232_0": "Pañca pañca sateyeva ṭhapāpesi samantato.",
  "anya-e1205n0:233_0": "Sovaṇṇanikkhamayena ca kapāle rajatāmaye;",
  "anya-e1205n0:234_0": "Puresi gandhatelassa jālāpetvā padīpake.",
  "anya-e1205n0:235_0": "Pañca pañca sateyeva ṭhapāpesi disampati;",
  "anya-e1205n0:236_0": "Ime tatheva tiṭṭhanta adhiṭṭhāsi mahāmuni.",
  "anya-e1205n0:237_0": "Vitthāritā dhammāsoko bhavissati anāgate;",
  "anya-e1205n0:238_0": "Akkhare soṇṇapattamhi chindāpesi mahāmatī.",
  "anya-e1205n0:239_0": "Pakappitvā visukammaṃ dhātugabbhasamantato;",
  "anya-e1205n0:240_0": "Vātavegena yāyantaṃ yantarūpamakārayī.",
  "anya-e1205n0:241_0": "Katvā silāparikkhepaṃ pidahitvā silāhi taṃ;",
  "anya-e1205n0:242_0": "Tassūpari karī thūpaṃ samaṃ pāsāṇathūpiyaṃ.)",
  "anya-e1205n0:243_0": "Dhātunidhānakathā samattā.",
  "anya-e1205n0:244_0": "Iti ariyajanappasādanatthāya kate dhātuvaṃse tathāgatassa parinibbutādhikāro nāma dutiyo paricchedo.",
  "anya-e1205n0:245_0": "3. Dhātuparamparākathā",
  "anya-e1205n0:246_0": "Dhātusu pana vibhajitvā dīyamānesu satthuno nalāṭadhātu kosinārakānaṃ mallānaṃ laddhakoṭṭhāseyeva ahosi.",
  "anya-e1205n0:246_1": "Mahākassapatthero te upasaṅkamitvā satthuno nalāṭadhātu tumhākaṃ koṭṭhāse ahosi,",
  "anya-e1205n0:246_2": "taṃ gahetuṃ āgato,",
  "anya-e1205n0:246_3": "bhagavā hi dharamāneyeva tambapaṇṇidīpassa anujāni,",
  "anya-e1205n0:246_4": "‘tasmā taṃ amhākaṃ dethā’ti.",
  "anya-e1205n0:246_5": "Taṃ sutvā mallarājāno?’Evaṃ patigaṇhatha bhante dhātu’ti mahākassapattherassa adaṃsu.",
  "anya-e1205n0:246_6": "So attano saddhivihārikaṃ mahānandattheraṃ pakkosāpetvā nalāṭadhātuṃ therassa niyyādetvā’ imaṃ dhātuṃ",
  "anya-e1205n0:246_7": "tambapaṇṇi dīpe mahāvālukagaṅgāya dakkhiṇabhāge serunāma dahassa ante varāha nāma soṇḍimatthake kākavaṇṇatisso",
  "anya-e1205n0:246_8": "nāma rājā patiṭṭhāpessati,",
  "anya-e1205n0:246_9": "cetiyaṃ saṅghārāmaṃ kārāpessati,",
  "anya-e1205n0:246_10": "tvaṃ imaṃ dhātuṃ gahetvā vesāliyaṃ upanissāya mahāvanavihāre kuṭāgārasālāyaṃ satthuno vasitagandhakuṭiyaṃ",
  "anya-e1205n0:246_11": "ṭhapetvā dhātupūjaṃ katvā āyusaṅkhāre ossaṭṭhe parinibbāpayamāne attano saddhivihārikassa candaguttattherassa",
  "anya-e1205n0:246_12": "dhātuvaṃsaṃ kathetvā appamatto hohī’ti vatvā dhātuṃ therassa datvā anupādisesanibbānadhātuyā parinibbāyi.",
  "anya-e1205n0:247_0": "Sāvako satthukappo so pabhīnnapaṭisambhido;",
  "anya-e1205n0:248_0": "Gahetvā mānayī dhātuṃ mahānando mahāvane.",
  "anya-e1205n0:249_0": "Tassa therassa saddhivihāriko candaguttatthero dhātuṃ gahetvā ākāsaṃ uggantvā sāvatthīyaṃ jetavanamahāvihāre",
  "anya-e1205n0:249_1": "dasabalena vasitagandhakuṭiyaṃ ṭhapetvā dhātupūjaṃ katvā ciraṃ vihāsi.",
  "anya-e1205n0:249_2": "Sopi āyusaṅkhāre ossaṭṭhe parinibbāpayamāne attano.",
  "anya-e1205n0:249_3": "Saddhivihārikaṃ bhaddasenattheraṃ pakkosāpetvā dhātuṃ therassa niyyādetvā dhātuvaṃsaṃ kathetvā anusāsitvā anupādisesāya nibbānadhātuyā parinibbāyi.",
  "anya-e1205n0:250_0": "Candagutto mahāpañño chaḷabhiñño visārado;",
  "anya-e1205n0:251_0": "Ramme jetavane dhātuṃ ṭhapetvā vandanaṃ akā.",
  "anya-e1205n0:252_0": "Tassa sisso bhaddasenatthero dhātuṃ gahetvā ākāsena gantvā dhammacakkappavattane isipatane mahā vihāre",
  "anya-e1205n0:252_1": "satthuno vasitagandhakuṭiyaṃ ṭhapetvā gandhamālādīhi pūjetvā ciraṃ vihāsi.",
  "anya-e1205n0:252_2": "So parinibbāpayamāno attano saddhivihārikassa jayasenattherassa dhātuṃ niyyādetvā dhātuvaṃsaṃ kathetvā anupādisesāya nibbānadhātuyā parinibbāyi.",
  "anya-e1205n0:253_0": "Bhaddaseno mahāthero katakicco mahāisi;",
  "anya-e1205n0:254_0": "Dhātuṃ ṭhapetvā isipatane vanditvā nibbutiṃ gato.",
  "anya-e1205n0:255_0": "So pana jayasenatthero taṃ dhātuṃ gahetvā veluvanamahāvihāre satthuno vasitagandhakuṭiyaṃ ṭhapetvā gandhamālādīhi",
  "anya-e1205n0:255_1": "pūjetvā ciraṃ vasitvā parinibbāpayamāno attano saddhivihārikassa mahāsaṅgharakkhitattherassa dhātuṃ niyyādetvā",
  "anya-e1205n0:255_2": "dhātuvaṃsaṃ kathetvā anupādisesāya nibbānadhātuyā parinibbāyi.",
  "anya-e1205n0:256_0": "Gahetvāna dhātuvaraṃ jayaseno mahāmuni;",
  "anya-e1205n0:257_0": "Nidhāya veluvane ramme akā pūjaṃ manoramaṃ.",
  "anya-e1205n0:258_0": "So panāyasmā saṅgharakkhitatthero dhātuṃ gahetvā ākāsena āgantvā kosambiṃ upanissāya ghosita seṭṭhinā",
  "anya-e1205n0:258_1": "kārāpite ghositārāme bhagavato vasitagandhakuṭiyaṃ ṭhapetvā gandhamālādīhi pūjaṃ katvā ciraṃ vihāsi.",
  "anya-e1205n0:258_2": "So’pi parinibbāpayamāno attano saddhivihārikaṃ mahādevattheraṃ pakkosāpetvā dhātuvaṃsaṃ kathetvā appamatto",
  "anya-e1205n0:258_3": "hohī’ti vatvā anupādisesāya nibbānadhātuyā parinibbāyi.",
  "anya-e1205n0:259_0": "Saṅgharakkhitavhayo thero cando viya supākaṭo;",
  "anya-e1205n0:260_0": "Ṭhapetvā ghositārāme akā pūjaṃ manoramaṃ.",
  "anya-e1205n0:261_0": "Tassa therassa saddhivihāriko mahādevatthero dhātuṃ gahetvā devānampiyatissassa mahārañño bhātu mahānāgassa",
  "anya-e1205n0:261_1": "uparājassa mahāgāme setacchattaṃ ussāpitakāle hatthoṭṭha nāmajanapade kukkuṭapabbatantare mahāsālarukkhamūle",
  "anya-e1205n0:261_2": "ākāsato otaritvā nisīdi.",
  "anya-e1205n0:261_3": "Tasmiṃ samaye mahākāḷo nāma upāsako attano puttadārehi saddhiṃ mālāgandhavilepanaṃ dhajapatākādīni gāhāpetvā",
  "anya-e1205n0:261_4": "divasassa tikkhattuṃ mahantehi pūjāvidhānehi dhātuṃ pariharitvā ciraṃ vasi.",
  "anya-e1205n0:261_5": "Māsassa aṭṭha-",
  "anya-e1205n0:261_6": "uposathadivase dhātuto chabbaṇṇaraṃsiyo uggacchiṃsu.",
  "anya-e1205n0:261_7": "Tasmiṃ samaye so padeso buddhassa dharamānakālo viya ahosi.",
  "anya-e1205n0:261_8": "Janapadavāsī manussāpi therassa santike sīlāni gaṇhanti,",
  "anya-e1205n0:261_9": "uposathavāsaṃ vasanti,",
  "anya-e1205n0:261_10": "dānaṃ denti,",
  "anya-e1205n0:261_11": "cetiyassa mahantaṃ pūjaṃ karontī.",
  "anya-e1205n0:261_12": "Tato aparabhāge uparājā mahāgāme viharanto bheriṃ carāpesi?",
  "anya-e1205n0:261_13": "Yo amhākaṃ dasabalassa dhātuṃ gahetvā idhāgato,",
  "anya-e1205n0:261_14": "tassa mahantaṃ sampattiṃ dassāmīti.",
  "anya-e1205n0:261_15": "Tasmiṃ kāle kuṭumbiko mahākāḷo uparājaṃ passissāmīti tassa anucchavikaṃ paṇṇākāraṃ gahetvā rājadvāre ṭhatvā sāsanaṃ pahiṇi.",
  "anya-e1205n0:261_16": "Uparājā taṃ pakkosāpesi.",
  "anya-e1205n0:261_17": "So gantvā vanditvā ṭhito taṃ paṇṇākāraṃ rājapurisānaṃ paṭicchāpesi. Uparājā?",
  "anya-e1205n0:261_18": "Mātula mahākāḷa,",
  "anya-e1205n0:261_19": "tumhākaṃ janapade amhākaṃ satthuno dhātu atthī’ti āha.",
  "anya-e1205n0:261_20": "Mahākāḷo upa rājassa kathaṃ sutvā atthi deva,",
  "anya-e1205n0:261_21": "mayhaṃ kulupagattherassa santike ādāsamaṇḍalappamāṇaṃ satthuno nalāṭadhātu chabbaṇṇaraṃsīhi ākāsappadese",
  "anya-e1205n0:261_22": "sūriyasahassacandasahassānaṃ uṭṭhitakālo viya obhāseti.",
  "anya-e1205n0:261_23": "So janapado buddhassa uppannakālo viya ahosīti āha.",
  "anya-e1205n0:261_24": "Tassa kuṭumbikassa kathaṃ suṇantassaeva rañño sakalasarīraṃ pañcavaṇṇāya pītiyā paripuṇṇaṃ ahosi.",
  "anya-e1205n0:261_25": "Ativiya somanassappatto rājā mayhaṃ mātulassa mahākāḷassa satasahassaṃ kahāpaṇāni ca catusindhavayuttarathañca",
  "anya-e1205n0:261_26": "suvaṇṇālaṅkārehi susajjitaṃ ekaṃ assañca udakaphāsukaṭṭhānake khettañca pañcadāsīsatañca dethā’ti vatvā",
  "anya-e1205n0:261_27": "aññañca pasādaṃ dāpesi.",
  "anya-e1205n0:261_28": "So uparājā ettakaṃ kuṭumbikassa dāpetvā taṃ divasameva nagare bheriṃ carāpetvā hatthassarathayānāni gahetvā",
  "anya-e1205n0:261_29": "kuṭumbikaṃ maggadesakaṃ katvā anupubbena hatthoṭṭhajanapadaṃ patvā ramaṇīye bhūmippadese khandhāvāraṃ",
  "anya-e1205n0:261_30": "bandhitvā amaccagaṇaparivuto kuṭumbikaṃ gahetvā therassa vasanaṭṭhānaṃ gantvā vanditvā ekamantaṃ aṭṭhāsi.",
  "anya-e1205n0:261_31": "Sesā amaccā kuṭumbiko ca theraṃ vanditvā ekamantaṃ aṭṭhaṃsu.",
  "anya-e1205n0:261_32": "Uparājā theraṃ vanditvā sārāṇīyaṃ kathaṃ katvā ekamantaṃ nisinno paṭisanthāramakāsi.",
  "anya-e1205n0:261_33": "Mahādevattheropi sammodanīyaṃ kathaṃ katvā kissa tvaṃ mahārāja idhāgatosi āgatakāraṇaṃ me ārocehī’ti āha.",
  "anya-e1205n0:261_34": "Bhante tumhākaṃ.",
  "anya-e1205n0:261_35": "Santike amhākaṃ bhagavato nalāṭadhātu atthī kira.",
  "anya-e1205n0:261_36": "Taṃ vandissāmi’ti āgatomhī’ti āha. Thero?",
  "anya-e1205n0:261_37": "Bhaddakaṃ mahā rāja tayā katanti vatvā dhātugharadvāraṃ vivaritvā mahārāja buddhassa nalāṭadhātu atidullabhā’ti āha.",
  "anya-e1205n0:261_38": "Rājā soḷasehi gandhodakehi nahāyitvā sabbālaṅkārapatimaṇḍito ekaṃsaṃ uttarāsaṅgaṃ karitvā añjaliṃ paggayha namassamāno aṭṭhāsi.",
  "anya-e1205n0:261_39": "Buddhārammaṇāya pītiyā sakalasarīraṃ phuṭaṃ ahosi.",
  "anya-e1205n0:262_0": "(Rājā pītivegena imā gāthā āha;",
  "anya-e1205n0:263_0": "Namāmi vīra pāde te cakkaṅkita tale subhe;",
  "anya-e1205n0:264_0": "Vandite naradevehi amataṃ dehi vandite.",
  "anya-e1205n0:265_0": "Lokanātha tuvaṃ eko saraṇaṃ sabbapāṇinaṃ;",
  "anya-e1205n0:266_0": "Loke tayā samo natthi tārehi janataṃ bahuṃ.",
  "anya-e1205n0:267_0": "Mahaṇṇave mayaṃ bhante nimuggā dīghasambhave;",
  "anya-e1205n0:268_0": "Appatissā appatiṭṭhā saṃsarāma ciraṃ tahiṃ.",
  "anya-e1205n0:269_0": "Etarahi tumhe āpajja patiṭṭhaṃ adhigacchare;",
  "anya-e1205n0:270_0": "Tumhākaṃ vandanaṃ katvā uttiṇṇamha bhavaṇṇavā’ti.)",
  "anya-e1205n0:271_0": "Tasmiṃ khaṇe dhātuto rasmiyo nikkhamiṃsu.",
  "anya-e1205n0:271_1": "Sakala laṅkādīpaṃ suvaṇṇarasadhārāhi sañchannaṃ viya ahosi.",
  "anya-e1205n0:271_2": "Mahantaṃ pītisomanassaṃ uppajji.",
  "anya-e1205n0:271_3": "Rājā mahantaṃ somanassaṃ patto hutvā haṭṭhatuṭṭho ahosi.",
  "anya-e1205n0:271_4": "So dhātugharato nikkhamitvā therena saddhiṃ alaṅkatamaṇḍape ekamantaṃ nisīdi.",
  "anya-e1205n0:271_5": "Ekamantaṃ nisinno (nisajjādose vajjetvā seyyathidaṃ?",
  "anya-e1205n0:271_6": "Atiduraccāsanta-",
  "anya-e1205n0:271_7": "uparivāta-",
  "anya-e1205n0:271_8": "unnatappadesa-",
  "anya-e1205n0:271_9": "atisammukha-",
  "anya-e1205n0:271_10": "atipacachā’ti.",
  "anya-e1205n0:271_11": "Atidūre nisinno sace kathetukāmo uccāsaddena kathetabbaṃ hoti.",
  "anya-e1205n0:271_12": "Accāsanne nisinno saṅkaraṃ karoti.",
  "anya-e1205n0:271_13": "Uparivāte nisinno sarīragandho vāyati.",
  "anya-e1205n0:271_14": "Unnatappadese nisinno agāravaṃ karoti.",
  "anya-e1205n0:271_15": "Atisammukhe nisinno cakkhunā cakkhuṃ paharitvā daṭṭhabbaṃ hoti.",
  "anya-e1205n0:271_16": "Atipacchā nisinno gīvaṃ parivattetvā daṭṭhabbaṃ hoti.",
  "anya-e1205n0:271_17": "Iti nisajjādosaṃ vajjetvā nisinno). Evamāha.",
  "anya-e1205n0:271_18": "Bhante imaṃ dhātuṃ mayhaṃ detha.",
  "anya-e1205n0:271_19": "Mahantaṃ pūjāsakkaraṃ katvā pariharāmīti.",
  "anya-e1205n0:271_20": "Bhaddakaṃ mahārāja imāya dhātuyā sammāsambuddho dharamānoyeva vyākaraṇaṃ akāsi.",
  "anya-e1205n0:271_21": "Tumhākaṃ vaṃse jāto kākavaṇṇatisso nāma rājā imasmiṃ dīpe mahāvālukagaṅgāya dakkhiṇatīre seru nāma dahassa",
  "anya-e1205n0:271_22": "ante varāha nāma soṇḍiyā matthake patiṭṭhapetvā mahantaṃ thūpaṃ karissatī’ti vatvā satthā tattha samāpattiṃ",
  "anya-e1205n0:271_23": "samāpajjitvā pañcasatakhīṇāsavehi saddhiṃ tikkhattuṃ padakkhiṇaṃ katvā gato.",
  "anya-e1205n0:271_24": "Tasmā gaṇhatha mahārājā’ti vatvā dhātuṃ adāsi.",
  "anya-e1205n0:272_0": "Rājā dhātuṃ gahetvā caturassapallaṅke dhātukaraṇḍakaṃ nidahitvā karaṇḍake dhātuṃ patiṭṭhāpetvā taṃ kumudapattasannihamaṅgalasindhavayuttarathe",
  "anya-e1205n0:272_1": "ṭhapetvā samantā ārakkhaṃ saṃvidahitvā (rājā dhātuṃ gahetvā) pañcaṅgaturiye paggaṇhāpayamāno pacchā āgacchatu’ti",
  "anya-e1205n0:272_2": "mahājanassa sāsanaṃ vatvā mahādevattherassa santikaṃ gantvā?",
  "anya-e1205n0:272_3": "Tumhe bhante,",
  "anya-e1205n0:272_4": "dhātuyā upaṭṭhānaṃ karonto āgacchathā’ti āha.",
  "anya-e1205n0:272_5": "Thero tassa kathaṃ sutvā;’mahārāja ayaṃ dhātu paramparā āgatā.",
  "anya-e1205n0:272_6": "Ahaṃ bhagavato dhammabhaṇḍāgārikaānandatthero viya imaṃ dhātuṃ pariharissāmī’ti vatvā attano paccayadāyakaṃ",
  "anya-e1205n0:272_7": "kuṭumbikaṃ āpucchitvā pattacīvaramādāya dhātuṃ upaṭṭhahiyamāno pacchato pacchato gacchati.",
  "anya-e1205n0:272_8": "Rājā dhātuṃ gahetvā anupubbena mahāgāmaṃ patto mahāsenaguttaṃ pakkosāpetvā nagaraṃ alaṅkarāpehī’ti āha.",
  "anya-e1205n0:272_9": "So nagare bheriṃ carāpetvā aṭṭhārasa vīthiyo sammajjantu,",
  "anya-e1205n0:272_10": "puṇṇaghaṭe ṭhapentu,",
  "anya-e1205n0:272_11": "dhajapatākādayo ussāpentu,",
  "anya-e1205n0:272_12": "toraṇāni ussāpentu,",
  "anya-e1205n0:272_13": "pañcavaṇṇāni pupphāni okirantu,",
  "anya-e1205n0:272_14": "sakalanagaraṃ alaṅkarontu,",
  "anya-e1205n0:272_15": "gandhamālādayo gahetvā suddhuttarāsaṅgā hutvā sakalanāgarā paṭipathaṃ āgacchantuti āṇāpesi.",
  "anya-e1205n0:272_16": "Tato mahājano sabbaturiyāni ghosāpayamāno gandhamālādihattho paṭipathaṃ nikkhanto.",
  "anya-e1205n0:272_17": "Devamanussā bhikkhubhikkhuniyo upāsakopāsikā appamāṇā ahesuṃ.",
  "anya-e1205n0:272_18": "(Gandhamālādi puṇṇaghaṭasamussitadhajākiṇṇā) parisā velukkhepasahassāni pavattayiṃsu.",
  "anya-e1205n0:272_19": "Sugandhavātābhighātasamuddaghoso viya sakalanagaraṃ ekaninnādajātaṃ.",
  "anya-e1205n0:272_20": "So rājā nagare bandhanāgāre sabbasatte bandhanā muñcantu,",
  "anya-e1205n0:272_21": "dhammena samena anusāsantuti vatvā dhātuṃ gahetvā attano nagaraṃ pavesetvā attano rājanivesanaṃ āgantvā nāṭakīnaṃ saññamadāsi dhātuṃ vandantuti.",
  "anya-e1205n0:272_22": "Nāṭakī nānābharaṇehi patimaṇḍitā rājagehato nikkhamitvā dhātuṃ vanditvā attano attano hatthagatāni turiyabhaṇḍāni",
  "anya-e1205n0:272_23": "sādhukaṃ paggaṇhitvā mahantaṃ pūjamakaṃsu.",
  "anya-e1205n0:273_0": "Tato vaḍḍhakiṃ pakkosāpetvā rājanivesanato nātidūre nāccāsante subhumitale dhātugharaṃ kārāpetvā mālākammalatākammādiṃ",
  "anya-e1205n0:273_1": "patiṭṭhāpetvā dhātughare vicittamaṇḍapaṃ kārāpetvāna sattaratanamayaṃ dhātukaraṇḍakaṃ kārāpetvā dhātukaraṇḍake",
  "anya-e1205n0:273_2": "dhātuṃ ṭhapetvā ratanapallaṅka matthake dhātuṃ ṭhapetvā upari vicittavitānaṃ bandhitvā sāṇiyā parikkhipāpetvā",
  "anya-e1205n0:273_3": "mahantena parivārena mahantaṃ dhātupūjaṃ akāsi.",
  "anya-e1205n0:273_4": "Mahājanā gandhamālaṃ gahetvā māsassa aṭṭhūposathadivase dhātuyā mahantaṃ pūjaṃ akaṃsu.",
  "anya-e1205n0:273_5": "Dhātuto raṃsiyo samuggacchanti.",
  "anya-e1205n0:273_6": "Mahājanā vimbhayajātā sādhukāraṃ karonti.",
  "anya-e1205n0:273_7": "Somanassabhūtā sakalanagaravāsino buddhārammaṇa pītiṃ gahetvā divase divase dhātuyā mahantaṃ pūjaṃ karontā vītināmenti.",
  "anya-e1205n0:273_8": "Pañcasīlāni rakkhanti,",
  "anya-e1205n0:273_9": "buddhamāmakā dhammamāmakā saṅghamāmakā hutvā saraṇāni gacchanti.",
  "anya-e1205n0:273_10": "Rājā mahājanassa ovadati.",
  "anya-e1205n0:273_11": "“Mettaṃ bhāvetha,",
  "anya-e1205n0:273_12": "karuṇaṃ muditaṃ upekkhaṃ bhāvetha,",
  "anya-e1205n0:273_13": "kule jeṭṭhāpacāyanakammaṃ karothā“ti.",
  "anya-e1205n0:273_14": "Ovaditvā bhikkhusaṅghassapi cattāro paccaye gaṅgāya maho-",
  "anya-e1205n0:273_15": "ghappavattanakālo viya mahādānaṃ pavattesi.",
  "anya-e1205n0:273_16": "Mātāpituṭṭhāne ṭhatvā bhikkhusaṅghaṃ saṅgaṇhi.",
  "anya-e1205n0:273_17": "Mahājanā tassa ovāde ṭhatvā dānādīni puññāni katvā yebhuyyena tasmiṃ kāle matā saggaṃ gatā.",
  "anya-e1205n0:274_0": "Kalyāṇavaggamhi patiṭṭhitā janā,",
  "anya-e1205n0:275_0": "Dānādi puññāni karitva sabbadā;",
  "anya-e1205n0:276_0": "Cutā cutā sabbajanā sumānasā,",
  "anya-e1205n0:277_0": "Gatā asesaṃ sugatiṃ subhe ratā.",
  "anya-e1205n0:278_0": "Rājā dhātuyā mahantaṃ pūjaṃ karonto mahagāme vihāsi.",
  "anya-e1205n0:278_1": "Tena patiṭṭhāpitavihārā kathetabbā? Kathaṃ?",
  "anya-e1205n0:278_2": "Lenavihāraṃ candagirivihāraṃ koṭipabbatavihāraṃ nagaraṅgaṇavihāraṃ selakā vihāraṃ talākāvihāranti evamādayo",
  "anya-e1205n0:278_3": "vihāre patiṭṭhāpetvā tipiṭakamahāariṭṭhattherassa dakkhiṇodakaṃ datvā mahāvihāre niyyādesi.",
  "anya-e1205n0:278_4": "Evaṃ so rājā yāvajīvaṃ dhātuṃ pariharitvā pacchime kāle maraṇamañce nipanno attano puttaṃ yaṭālatissa kumāraṃ pakkosāpetvā;",
  "anya-e1205n0:278_5": "tāta tissa,",
  "anya-e1205n0:278_6": "amhehi pariharita nalāṭadhātu pūjehī’ti dhātuvaṃsaṃ kathetvā puttaṃ anusāsitvā kālaṃ katvā saggapuraṃ gato.",
  "anya-e1205n0:279_0": "Rājā mahānāgavaro yasassi,",
  "anya-e1205n0:280_0": "Katvāpi rajjaṃ matimā susaddho;",
  "anya-e1205n0:281_0": "Mānetva saṅghaṃ catupaccayehi,",
  "anya-e1205n0:282_0": "Agā asoko varadevalokaṃ;",
  "anya-e1205n0:283_0": "Tassa putto yaṭālatissakumāro pitu accayena pitarā vuttaniyāmeneva dhātuyā mahantaṃ pūjaṃ kāresi.",
  "anya-e1205n0:283_1": "So’pi divasassa tayo vāre dhātupaṭṭhānaṃ karonto rajjaṃ kāretvā ciraṃ vihāsi.",
  "anya-e1205n0:283_2": "Iminā’pi patiṭṭhāpitavihārā kathetabbā;",
  "anya-e1205n0:283_3": "dhammasālavihāraṃ mahādhammasālavihāraṃ selābhayavihāranti evamādayo patiṭṭhāpetvā-",
  "anya-e1205n0:283_4": "tipiṭakamahāariṭṭhattherassa saddhivihāriko tipiṭakamahāabhayatthero uparājassa mahānāgassa ayyako.",
  "anya-e1205n0:283_5": "Tassa therassa dakkhiṇodakaṃ adāsi.",
  "anya-e1205n0:283_6": "So’pi rājā yāvajīvaṃ dhātuṃ pariharitvā pacchime kāle maraṇamañce nipanno attano puttaṃ goṭhābhayakumāraṃ",
  "anya-e1205n0:283_7": "pakkosāpetvā’dhātuyā mahantaṃ pūjaṃ karonto appamatto hohī’ti vatvā dhātuvaṃsaṃ kathetvā kālaṃ katvā",
  "anya-e1205n0:283_8": "sagge nibbatti.",
  "anya-e1205n0:284_0": "Yaṭṭhālako nāma mahāmahīpati,",
  "anya-e1205n0:285_0": "Mahājanassatthakaro guṇālayo;",
  "anya-e1205n0:286_0": "So dhātupūjaṃ vipulaṃ anekadhā,",
  "anya-e1205n0:287_0": "Katvā gato devapuraṃ anindito.",
  "anya-e1205n0:288_0": "Tassa putto goṭhābhayakumāro pitu accayena pitarā vuttaniyāmeneva dhātuyā mahantaṃ pūjaṃ katvā goṭhābhaya",
  "anya-e1205n0:288_1": "mahārājā hutvā rajjaṃ karonto kācaragāme dasabhātike rājāno ghātetvā daṇḍakammatthāya goṭhābhayamahātherassa",
  "anya-e1205n0:288_2": "hatthoṭṭhajanapade vasantassa mattikalenavihāraṃ khīrasāla vihāraṃ nāgamahāvihāraṃ kumbhaselavihāraṃ",
  "anya-e1205n0:288_3": "cetiyapabbatavihāraṃ sānupabbatavihāraṃ kaṇikāra selavihāraṃ ambasela vihāraṃ tindukalena vihāraṃ karaṇḍakavihāraṃ",
  "anya-e1205n0:288_4": "godhasālavihāraṃ vālukatitthavihāranti evamādayo gaṅgāya paratīre pañcasatavihāre orimatīre pañcasatavihāre",
  "anya-e1205n0:288_5": "cā’ti vihārasahassaṃ kāretvā attano sadisanāmassa goṭhābhayattherassa dakkhiṇodakaṃ datvā adāsi.",
  "anya-e1205n0:288_6": "So yāvajīvaṃ dhātupūjaṃ katvā pacchime kāle maraṇamañce nipanno attano puttaṃ kākavaṇṇatissa kumāraṃ pakkosāpetvā āliṅgitvā;’tāta tissa,",
  "anya-e1205n0:288_7": "ayaṃ nalāṭadhātu amhākaṃ paramparāya āgatā.",
  "anya-e1205n0:288_8": "Tvaṃ kira dhātuṃ gahetvā mahāgaṅgāya passe seru nāma dahassa ante varāha nāma soṇḍiyā matthake patiṭṭhāpetvā",
  "anya-e1205n0:288_9": "saṅghārāmaṃ kārāpessasī’ti satthā jīvamāno vyākaraṇamakāsi.",
  "anya-e1205n0:288_10": "Tasmā tvaṃ imaṃ dhātuṃ gahetvā mamaccayena tasmiṃ ṭhāne patiṭṭhāpehī’ti puttaṃ anusāsitvā kālakiriyaṃ katvā sagge nibbatti.",
  "anya-e1205n0:289_0": "Goṭhābhayo nāma mahīpatissaro,",
  "anya-e1205n0:290_0": "Mahājane tosayi appamatto;",
  "anya-e1205n0:291_0": "So dhātupūjaṃ vipulaṃ karitvā,",
  "anya-e1205n0:292_0": "Agā asoko varadevalokaṃ.",
  "anya-e1205n0:293_0": "Mahānando mahāpañño candagutto bahussuto;",
  "anya-e1205n0:294_0": "Bhaddaseno mahāthero bhaddadhamme visārado.",
  "anya-e1205n0:295_0": "Jayaseno ca so vīro thero so saṅgharakkhito;",
  "anya-e1205n0:296_0": "Devatthero ca medhāvī rakkhakā dhātu bhaddakā.",
  "anya-e1205n0:297_0": "Uparājā mahānāgo yaṭṭhālako mahābalo;",
  "anya-e1205n0:298_0": "Goṭhābhayo mahāpuñño kākavaṇṇo ca vīriyavā.",
  "anya-e1205n0:299_0": "Ete therā ca rājāno puññavanto sumānasā;",
  "anya-e1205n0:300_0": "Dhātu paramparānītā dhātā dhātusukovidā.",
  "anya-e1205n0:301_0": "Kassapādīnatherānaṃ paramparāyamāgatā;",
  "anya-e1205n0:302_0": "Mahānāgādi hatthato yāva tissamupāgatā.",
  "anya-e1205n0:303_0": "Iti ariyajanappasādanatthāya kate dhātuvaṃse",
  "anya-e1205n0:304_0": "Dhātuparamparā kathā nāma",
  "anya-e1205n0:305_0": "Tatiyo paricchedo.",
  "anya-e1205n0:306_0": "4. Pakiṇṇakakathā",
  "anya-e1205n0:307_0": "Tatra ṭhatvā rañeño uppatti kathetabbā.",
  "anya-e1205n0:307_1": "(So pana) amhākaṃ satthuno bodhippattito puretarameva mahāmalaya raṭṭhe vanacarakaṃ paṭicca tassa bhariyāya kucchiyaṃ paṭisandhiṃ gaṇhi.",
  "anya-e1205n0:307_2": "Navaḍḍhamāsāvasāne mātukucchito nikkhamitvā kamena vaḍḍhanto viññubhāvaṃ pāpuṇi.",
  "anya-e1205n0:307_3": "Tassa pitā ekaṃ dārikaṃ ānetvā puttassa gehe akāsi.",
  "anya-e1205n0:307_4": "Aparabhāge tassa pitā kālamakāsi.",
  "anya-e1205n0:307_5": "Kumāro’carako’ti paññāyi.",
  "anya-e1205n0:307_6": "So tato paṭṭhāya paccekabuddhaṃ upaṭṭhahi.",
  "anya-e1205n0:307_7": "Carako attano nivāsavatthusmiṃ kadalipanasādīni ropetvā phalārāmaṃ akāsi.",
  "anya-e1205n0:307_8": "Tato aparabhāge tena ropitapanasarukkho mahantaṃ cāṭippamāṇaṃ panasaphalaṃ gaṇhi.",
  "anya-e1205n0:307_9": "Carako attano vatthuṃ gantvā sākhāya supakkaṃ panasaphalaṃ passitvā chinditvā gehaṃ āharitvā apassāyaṃ luñcitvā upadhāresi.",
  "anya-e1205n0:307_10": "Tato samantā catumadhuraṃ viya yūsaṃ otaritvā apassayaṃ apanīta āvāṭaṃ pūretvā aṭṭhāsi.",
  "anya-e1205n0:307_11": "Tato carako evaṃ cintesi.",
  "anya-e1205n0:307_12": "Imaṃ panasaphalaṃ amhākaṃ paccekabuddhena vinā aññesaṃ nānucchavikanti.",
  "anya-e1205n0:307_13": "Paṭisāmetvā ṭhapesi.",
  "anya-e1205n0:308_0": "Punadivase paccekabuddho lenato nikkhamitvā sarīrapaṭijagganaṃ katvā surattapallavasadisaṃ antaravāsakaṃ",
  "anya-e1205n0:308_1": "parimaṇḍalaṃ katvā nivāsetvā bahalapavaramahāpaṃsukūlacīvaraṃ pārupitvā nīlabhamaravaṇṇaṃ pattaṃ hatthena",
  "anya-e1205n0:308_2": "gahetvā ākāsena āgantvā tassa kuṭidvāre pākaṭo ahosi.",
  "anya-e1205n0:308_3": "Carako kuṭito nikkhamitvā taṃ vanditvā hatthato pattaṃ gahetvā gehaṃ pavesetvā pīṭhe nisīdāpetvā attanā",
  "anya-e1205n0:308_4": "ṭhapitaṭṭhānato panasaphalaṃ gahetvā yūsaṃ patte pūretvā paṭiggahāpesi.",
  "anya-e1205n0:308_5": "Paccekabuddho taṃ paribhuñjitvā ākāsato attano vasanaṭṭhānameva gato.",
  "anya-e1205n0:308_6": "Athekadivasaṃ carako paradesā gacchanto bhariyaṃ pakkosāpetvā;’ amma,",
  "anya-e1205n0:308_7": "ayyassa appamatto hutvā dānaṃ dehī’ti sabbūpakaraṇaṃ niyyādetvā paradesaṃ gato.",
  "anya-e1205n0:308_8": "Punadivase paccekabuddho lenato nikkhamitvā cīvaraṃ pārupitvā pattamādāya ākāsato āgantvā kuṭidvāre otaritvā aṭṭhāsi.",
  "anya-e1205n0:308_9": "Tasmiṃ khaṇe carakassa bhariyā kuṭito nikkhamitvā paccekabuddhassa hatthato pattaṃ gahetvā gehe nisīdāpetvā bhattaṃ adāsi.",
  "anya-e1205n0:309_0": "Tena bhattakicce pariniṭṭhite sā taruṇapaccekabuddhaṃ passitvā kilesapaṭisaṃyuttaṃ cittaṃ uppādetvā paccekabuddhassa attano ajjhāsayaṃ kathesi.",
  "anya-e1205n0:309_1": "Paccekabuddho tassā kathaṃ sutvā jigucchamāno uppatitvā ākāsato attano vasanaṭṭhānameva gato.",
  "anya-e1205n0:309_2": "Sā paccekabuddhassa gatakāle attano sarīraṃ telena makkhetvā bhaṇḍanakā viya nitthunamānā mañce nipajji.",
  "anya-e1205n0:309_3": "Carako paradesato āgantvā bhariyaṃ nipajjamānaṃ evamāha?’Bhadde,",
  "anya-e1205n0:309_4": "kiṃ ayyassa bhikkhaṃ adāsī’ti.",
  "anya-e1205n0:309_5": "Sā nitthunamānā āha?",
  "anya-e1205n0:309_6": "Mā puccha tava ayyassa kammanti.",
  "anya-e1205n0:309_7": "Kathehi bhadde,",
  "anya-e1205n0:309_8": "kiṃ tena kammaṃ katanti.",
  "anya-e1205n0:309_9": "So attanā saddhiṃ kilesavasne okāsaṃ kārāpetuṃ vāyamitvā mayā ayuttanti vutte mama kese gahetvā hatthapādehi",
  "anya-e1205n0:309_10": "ākoṭetvā sarīraṃ nakhena ottharitvā sīse paharitvā gato’ti vutte carako taṃ sutvā asahanto (eso mayā)",
  "anya-e1205n0:309_11": "evarūpassa assamaṇakammassa posito’ti vatvā tassā sokaṃ vinodetvā dhanuṃ ādāya tikkhasaraṃ gahetvā etaṃ",
  "anya-e1205n0:309_12": "māretvā āgamissāmī’ti vatvā vasanaṭṭhānaṃ agamāsi.",
  "anya-e1205n0:310_0": "Tasmiṃ samaye paccekabuddho nahānatthāya gato.",
  "anya-e1205n0:310_1": "Gantvā ca pana kāyabandhanaṃ ākāse cīvaravaṃsaṃ viya katvā nivāsanapāpuraṇaṃ tasmiṃ ṭhapetvā jalasāṭakaṃ",
  "anya-e1205n0:310_2": "nivāsetvā udakamatthakā ākāse nisīditvā nahāyituṃ ārabhi.",
  "anya-e1205n0:310_3": "Carako paccekabuddhassa garugāravakāraṇaṃ passanto gumbantare nilīno aṭṭhāsi.",
  "anya-e1205n0:310_4": "Ṭhatvā ca pana evarūpaṃ acchariyaṃ disvā cintesi?",
  "anya-e1205n0:310_5": "Ayañca evarūpaṃ na karoti,",
  "anya-e1205n0:310_6": "addhā esā musāvādā’ti.",
  "anya-e1205n0:310_7": "Ahaṃ etissā vacanaṃ gahetvā evarūpassa samaṇassa akāraṇe aparādhaṃ kataṃ.",
  "anya-e1205n0:310_8": "Eso tādisaṃ na karotī’ti cintetvā paccekabuddhassa nahatvā ṭhītakāle gantvā pādesu nipatitvā?’Mayhaṃ khamatha ayyā’ti āha.",
  "anya-e1205n0:310_9": "Pacceka buddho?",
  "anya-e1205n0:310_10": "Kiṃ kathesi upāsakā’ti.",
  "anya-e1205n0:310_11": "So attano mātugāmassa kathitaṃ ācikkhi.",
  "anya-e1205n0:310_12": "Evañhi sati upāsaka tumhākaṃ āgatakammaṃ niṭṭhapetvā gantuṃ vaṭṭatī’ti āha.",
  "anya-e1205n0:310_13": "Mā evaṃ kathetha sāmi,",
  "anya-e1205n0:310_14": "ahaṃ aññāṇabhāvena tassā vacanaṃ gahetvā tumhākaṃ akāraṇe dubbhituṃ āgatomhi’ti sabbaṃ attanā cintitaṃ ācikkhi.",
  "anya-e1205n0:311_0": "Paccekabuddho?",
  "anya-e1205n0:311_1": "Āma upāsaka,",
  "anya-e1205n0:311_2": "sā attanā saddhiṃ asaddhammapaṭisaṃyuttakathaṃ kathesī’ti āha.",
  "anya-e1205n0:311_3": "So tassā kujjhitvā ahaṃ etaṃ nissāya imassa aparajjhāmi.",
  "anya-e1205n0:311_4": "Gantvā taṃ māressāmī’ti paccekabuddhaṃ pañcapatiṭṭhitena vanditvā nikkhami.",
  "anya-e1205n0:311_5": "Paccekabuddho taṃ nivattetvā mātugāmaṃ mā mārehī’ti anekavidhāni kāraṇāni kathetvā pañcasīle patiṭṭhapetvā tassa dhammaṃ desento imaṃ gāthamāha?",
  "anya-e1205n0:312_0": "Yo appaduṭṭhassa narassa dussati,",
  "anya-e1205n0:313_0": "Suddhassa posassa anaṅgaṇassa;",
  "anya-e1205n0:314_0": "Tameva bālaṃ pacceti pāpaṃ,",
  "anya-e1205n0:315_0": "Sukhumo rajo paṭivātaṃva khitto’ti;",
  "anya-e1205n0:316_0": "Carako tassa dhammadesanaṃ sutvā pasantacitto hutvā pañcapatiṭṭhitena vanditvā gehaṃ gantvā tāya saddhiṃ",
  "anya-e1205n0:316_1": "samaggavāsaṃ vasitvā tato paṭṭhāya yāvajīvaṃ paccekabuddhassa cīvarapiṇḍapātasenāsanagilānapaccayabhesajjaparikkhārādayo",
  "anya-e1205n0:316_2": "parikkhāre ca datvā paṭijaggi.",
  "anya-e1205n0:316_3": "So tasmiṃyeva lene vasanto aparabhāge anupādisesāya nibbānadhātuyā parinibbāyi.",
  "anya-e1205n0:317_0": "Sayambhuñāṇena vigayha dhammaṃ,",
  "anya-e1205n0:318_0": "Dukkhaṃ anantaṃ sakalaṃ pahāya;",
  "anya-e1205n0:319_0": "Samādhijhānābhirato yasassi,",
  "anya-e1205n0:320_0": "Gato vināsaṃ pavaro yasassi.",
  "anya-e1205n0:321_0": "Atha pacchā carako kālaṃ katvā sagge nibbatti.",
  "anya-e1205n0:321_1": "Tattha ciraṃ dibbasampattiṃ anubhavitvā devalokato cavitvā imasmiṃ dīpe malaya raṭṭhe amaruppala lenassa",
  "anya-e1205n0:321_2": "āsannaṭṭhāne upacarakassa putto hutvā nibbatti.",
  "anya-e1205n0:321_3": "So navamāsaḍḍhapariyosāne mātukucchito nikkhami.",
  "anya-e1205n0:321_4": "Tassa nāmagahaṇadivase ñātakā amaruppala kumāroti nāmaṃ akaṃsu.",
  "anya-e1205n0:321_5": "So pana aparabhāge vaḍḍhento dārakehi saddhiṃ kīḷanto pattapuṭena vālukabhattaṃ pacitvā,",
  "anya-e1205n0:321_6": "dārakā ime samaṇāti vatvā paṭipāṭiyā nisīdāpetvā dānaṃ dassāmī’ti vatvā kīḷādānaṃ deti.",
  "anya-e1205n0:321_7": "Ekadivasaṃ amaruppala kumāro vālukathupaṃ katvā attano nivāsanavatthadussaṃ gahetvā khuddakadaṇḍake bandhitvā paṭākaṃ katvā pūjanatthāya ṭhapesi.",
  "anya-e1205n0:321_8": "Amaruppala lenavāsī maliya devattheraṃ nissāya dānādīni puññāni katvā tato cuto imasmiṃyeva dīpe mahāgāme",
  "anya-e1205n0:321_9": "goṭhābhayamahārājassa aggamahesiyā kucchimhi paṭisandhiṃ gaṇhi.",
  "anya-e1205n0:321_10": "So navamāsaḍḍhapariyosāne mātukucchito nikkhami.",
  "anya-e1205n0:321_11": "Tassa nāmagahaṇa divase’kākavaṇṇatisso’ti nāmaṃ akaṃsu.",
  "anya-e1205n0:321_12": "So anupubbena vaḍḍhitvā pitu accayena chattaṃ ussāpetvā kākavaṇṇatissamahārājā ahosi.",
  "anya-e1205n0:321_13": "Tassa chatte ussāpiteyeva sakalaraṭṭhaṃ subhikkhaṃ ahosi.",
  "anya-e1205n0:321_14": "Pañca vā dvādasa vā divase anatikkamitvā devo sammā vassati.",
  "anya-e1205n0:321_15": "Vessantarabodhisattassa dānagge yācakānaṃ hatthe bhikkhābhājanaṃ viya tasmiṃ kāle vāpīpokkharaṇī- nadī- kandara- sobbha-",
  "anya-e1205n0:321_16": "jātasarādayo vassodakena pūritā ahesuṃ.",
  "anya-e1205n0:321_17": "Pañcavidhapadumasañchannā anekadijasamākiṇṇā nānārukkhehi virocitā ahesuṃ.",
  "anya-e1205n0:321_18": "Nānā sassāni sampajjiṃsu,",
  "anya-e1205n0:321_19": "uttarakuru ālakamandā rājadhānisadisaṃva hiraññasuvaṇṇādi ratanaṭṭhānaṃ.",
  "anya-e1205n0:322_0": "So rājā saddhāya sampanno mahābhikkhusaṅghassa cattāro paccaye anūnaṃ katvā dāpesi.",
  "anya-e1205n0:322_1": "Saṭṭhimattānaṃ tipiṭakadharānaṃ candanadoṇiyā satapākatelassa pūrāpetvā yāvapiṭṭhipādaṃ tāva osīdāpetvā",
  "anya-e1205n0:322_2": "nisinnānaṃ laṭṭhima dhudantakaṭṭhaṃ catumadhuraṃ pakkhipitvā dāpesi.",
  "anya-e1205n0:322_3": "Ucchukaṇḍa- sakkharā- nālikera-",
  "anya-e1205n0:322_4": "phalamūlakhandhakhādanañca nānāvidhamaccharasehi sugandhasālitaṇḍulena sādhitayāgubhattañca pātova adāsi.",
  "anya-e1205n0:322_5": "Antarābhatte aṭṭhārasavidha-",
  "anya-e1205n0:322_6": "antarakhajjakañca ucchukadalipanasaphalādayo ca nānāvidhottaribhaṅgena saddhiṃ sugandhasālitaṇḍulabhattaṃ",
  "anya-e1205n0:322_7": "nānaggarasaṃ dāpetvā pacchābhattaṃ aṭṭhavidhakappīyapānake ca dāpesi.",
  "anya-e1205n0:322_8": "Aññe samaṇaparikkhāre ca dāpesi.",
  "anya-e1205n0:322_9": "Iminā niyāmeneva bhikkhusaṅghassa tipiṭakadharabhikkhūnañca nirantaraṃ mahā dānaṃ datvā vasati.",
  "anya-e1205n0:323_0": "Athāparena samayena kalyāṇiyaṃ sivo nāma mahārājā attano bhāgineyyassa abhayakumārassa kākavaṇṇatissa",
  "anya-e1205n0:323_1": "rañño bhaginiyā somadeviyā nāma rājaputtiyā āvāhamaṅgalaṃ katvā ānetvā pādaparicārikaṃ dāpesi.",
  "anya-e1205n0:323_2": "Datvā ca pana abhaya kumāraṃ girinagaramhi nisīdāpesī.",
  "anya-e1205n0:323_3": "So girinagare rajjaṃ kārāpetvā giriabhayo nāma rājā hutvā mahantaṃ sampattiṃ anubhavamāno vihāsi.",
  "anya-e1205n0:323_4": "Tato aparabhāge kākavaṇṇatissa mahārājā mahāgāme viharanto aññatarassa bhikkhussa gatte maṅkunā daṭṭhaṭṭhāne",
  "anya-e1205n0:323_5": "gaṇḍaṃ uṭṭhitaṃ disvā kimetaṃ ayyā’ti pucchi.",
  "anya-e1205n0:323_6": "Maṅkunā daṭṭhaṭṭhānaṃ mahārājāti.",
  "anya-e1205n0:323_7": "Taṃ sutvā saṃvegappatto,",
  "anya-e1205n0:323_8": "bhante maṅkunā kismiṃ na bhavanti’ti pucchi.",
  "anya-e1205n0:323_9": "Paṭṭasāṭake na bhavanti’ti.",
  "anya-e1205n0:323_10": "Ime pana bhaddantā paṭṭasāṭake kuto labhantī’ti cintetvā gato.",
  "anya-e1205n0:323_11": "Taṃ divasameva pānīyamāḷake nisinno tipiṭakatissatthero nāma rañño buddhasīhanādasuttaṃ nāma kathesi.",
  "anya-e1205n0:323_12": "So there pasanno;",
  "anya-e1205n0:323_13": "uttarāsaṅge dīyamāne’ekasāṭako bhavissāmi’ tasmā imameva dātuṃ na sakkā,",
  "anya-e1205n0:323_14": "kathaṃ karissāmī’ti cintento therena saddhiṃ kathayamāno tattha māḷakeyeva aṭṭhāsi.",
  "anya-e1205n0:323_15": "Tasmiṃ khaṇe eko kāko ambasākhantare nisīditvā",
  "anya-e1205n0:324_0": "Saddaṃ karonto evamācikkhi.",
  "anya-e1205n0:324_1": "Ayya kākavaṇṇatissamahārāja,",
  "anya-e1205n0:324_2": "tumhākaṃ kaṅkhā nāma natthī,",
  "anya-e1205n0:324_3": "pasādakkhaṇe dhammakathikassa uttarāsaṅgaṃ dehī’ti āha.",
  "anya-e1205n0:325_0": "(Kāko so kākavaṇṇassa vadeti vacanakkhamo,",
  "anya-e1205n0:326_0": "Pasādajāto therassa tuvaṃ saddhammadesane;",
  "anya-e1205n0:327_0": "Dadāhi uttarāsaṅgaṃ mahātherassa bhūmipā’ti.)",
  "anya-e1205n0:328_0": "Mahārāja,",
  "anya-e1205n0:328_1": "ahaṃ tumhākaṃ pañcasāsanaṃ gahetvā āgato.",
  "anya-e1205n0:328_2": "Vihāradevi puttaṃ vijāyi.",
  "anya-e1205n0:328_3": "Idamekaṃ sāsanaṃ.",
  "anya-e1205n0:328_4": "Ekā kareṇukā suvīrahatthipotakaṃ titthasare vijāyī.",
  "anya-e1205n0:328_5": "Idaṃ dutiyaṃ sāsanaṃ.",
  "anya-e1205n0:328_6": "Goṭhasamuddamajjhena sattamattā nāvā paṭṭane paccuṭṭhitā,",
  "anya-e1205n0:328_7": "idaṃ tatiyaṃ sāsanaṃ uttara vaḍḍhamānapabbatapāde dvikarīsappamāṇe khette taruṇatālakkhandhappamāṇā suvaṇṇakkhandhā uggacchiṃsu,",
  "anya-e1205n0:328_8": "idaṃ catutthaṃ sāsanaṃ.",
  "anya-e1205n0:328_9": "Giripabbatapāde koṭa raṭṭhaka vihāre koṭaraṭṭhako nāma thero maggopasamaṃ vatvā giripabbatamatthake sattatālappamāṇaṃ",
  "anya-e1205n0:328_10": "uggantvā ākāse nisinno parinibbāyi,",
  "anya-e1205n0:328_11": "idaṃ pañcamaṃ sāsanaṃ.",
  "anya-e1205n0:329_0": "(Putto hatthī ca nāvā ca catutthaṃ hemakhandhakaṃ;",
  "anya-e1205n0:330_0": "Therassa parinibbānaṃ pañcamaṃ sāsanaṃ idaṃ.",
  "anya-e1205n0:331_0": "Imaṃ gahetvāna ahaṃ āgato tava santikaṃ;",
  "anya-e1205n0:332_0": "Sāsanaṃ īdisaṃ sutvā puññakamme rato bhava.",
  "anya-e1205n0:333_0": "Vatthaṃ sahasā dāpehi kato sabbasamāgamo;",
  "anya-e1205n0:334_0": "Idaṃ niccaṃ jānanto kiṃ laggo uttarāsaṅge’ti.)",
  "anya-e1205n0:335_0": "Rājā kākassa vacanaṃ sutvā hasi. Thero?",
  "anya-e1205n0:335_1": "Kasmā mahārāja hasī’ti pucchi. Bhante,",
  "anya-e1205n0:335_2": "etasmiṃ ambasākhantare nisīditvā saddaṃ karontassa kākassa kathaṃ sutvā hasinti sabbaṃ ārocesi.",
  "anya-e1205n0:335_3": "Thero’pi raññā purimattabhāve katakammaṃ passitvā hasi.",
  "anya-e1205n0:335_4": "Rājā kasmā ayyo hasī’ti pucchi. Mahārāja,",
  "anya-e1205n0:335_5": "tumhākaṃ anantare attabhāve malayaraṭṭhe amaruppala nāma kāle katakammaṃ passitvā hasitti.",
  "anya-e1205n0:335_6": "Tena puṭṭho katakusalakammaṃ sabbaṃ vitthārena tassa ācikkhi.",
  "anya-e1205n0:335_7": "Rājā somanassappatto attano uttarāsaṅgaṃ datvā theraṃ vanditvā gehaṃ gato.",
  "anya-e1205n0:335_8": "Koṭaraṭṭhakavihāraṃ gantvā therassa sarīrajjhāpanaṃ kārāpetvā dhātuṃ ādāya cetiyaṃ kārāpetvā mahantaṃ pūjaṃ katvā mahāgāmaṃ gato.",
  "anya-e1205n0:335_9": "Suvaṇṇaṃ āharāpetvā rājaṅgaṇe ṭhapāpesi.",
  "anya-e1205n0:335_10": "Goṭhasamuddakucchiyaṃ patta nāvāto vatthāni āharāpetvā bhikkhusaṅghassa cīvaratthāya dāpetvā mahādānaṃ",
  "anya-e1205n0:335_11": "pavattetvā mahāgāmasamīpe vihāraṃ kārāpetvā viharanto attano puttaṃ duṭṭhagāmaṇiṃ pakkosāpetvā; tāta,",
  "anya-e1205n0:335_12": "tvaṃ gantvā girimhi nagare nisīdā’ti vatvā amaccañcassa pituṭṭhāne ṭhapetvā girinagaraṃ pāhesi.",
  "anya-e1205n0:335_13": "Taṃ disvā giriabhaya kumāro kumārena saddhiṃ āgatabaḷassa vatthāhārādīni dāpetvā mahantaṃ sammānaṃ akāsi.",
  "anya-e1205n0:335_14": "Rājakumāro giripabbatapāde vihāsi.",
  "anya-e1205n0:336_0": "Tato aparabhāge jātiṃ nissāya khattiyānaṃ vivādo ahosi.",
  "anya-e1205n0:336_1": "So abhayarājā kiṃ mevivādenā’ti attano bhariyāya somadeviyā saddhiṃ balavāhanaṃ gahetvā anukkamena gacchanto",
  "anya-e1205n0:336_2": "serunagare rajjaṃ kārentaṃ attasahāyaṃ sivarājaṃ sandhāya tassa santikaṃ āgañji.",
  "anya-e1205n0:336_3": "So’pi sivarājā giriabhayaraññā saddhiṃ āgatabaḷassa mahantaṃ sakkāraṃ kāretvā ahatavatthatilataṇḍulādīni āharāpetvā dāpesi.",
  "anya-e1205n0:336_4": "Katipāhaccaye; samma,",
  "anya-e1205n0:336_5": "kasmā āgatosi’ti pucchi.",
  "anya-e1205n0:336_6": "So āgatakāraṇaṃ sabbamassa ācikkhi.",
  "anya-e1205n0:336_7": "Bhaddakaṃ samma,",
  "anya-e1205n0:336_8": "te kataṃ āgantabbameva āgato.",
  "anya-e1205n0:336_9": "Ahaṃ te kattabbaṃ jānissāmi.",
  "anya-e1205n0:336_10": "Tvaṃ mā cintayī’ti vatvā tassa vasanatthāya nagarabhūmiṃ gavesanto sarakoṭiyaṃ atiramaṇīyabhūmiṃ passitvā",
  "anya-e1205n0:336_11": "tasmiṃ bhūmibhāge so nagaraṃ māpetvā deviyā ekasadisanāmaṃ karissāmī’ti somanagaranti nāmaṃ akāsi.",
  "anya-e1205n0:336_12": "Taṃ nagaraṃ susamiddhaṃ sampannadhanadhaññādīhi upakaraṇehi dvāraṭṭālakagopuraparikhāpokkhara-",
  "anya-e1205n0:336_13": "ṇiyādīhi sahitaṃ hatthiassarathapattiādīhi samākulaṃ saṅkhapaṇavabherisaddādīhi samākiṇṇaṃ nagaraṃ ahosi.",
  "anya-e1205n0:336_14": "So abhayo ciraṃ somanagare mahantaṃ issariyaṃ anubhavanto vihāsi.",
  "anya-e1205n0:337_0": "Athāparasmiṃ kāle somadevī raññā saddhiṃ kathesi;",
  "anya-e1205n0:337_1": "ayya amhākaṃ paṭisaraṇaṃ cetiyañca vihārañca kāretuṃ vaṭṭatī’ti.",
  "anya-e1205n0:337_2": "Bhaddakaṃ te kathitanti somanassappatto hutvā vihārabhūmiṃ gavesanto nagarato nātidure nāccāsanne mahantaṃ sālavanaṃ atthi.",
  "anya-e1205n0:337_3": "Taṃ passituṃ gato.",
  "anya-e1205n0:337_4": "Tadā tasmiṃ sālavane mahāariṭṭhattherassa vaṃse mahāmahindatthero nāma eko thero atthi.",
  "anya-e1205n0:337_5": "So saṭṭhimatte bhikkhū gahetvā viharati.",
  "anya-e1205n0:337_6": "Taṃ disvā iriyāpathe pasanno theraṃ evamāha;",
  "anya-e1205n0:337_7": "‘ayya tumhākaṃ imasmiṃ sālavane vihāraṃ karissāmi’ti.",
  "anya-e1205n0:337_8": "Thero tassa vacanaṃ sutvā tuṇhīhāvena adhivāsesi.",
  "anya-e1205n0:337_9": "Rājā somanassappatto theraṃ vanditvā nagarameva gantvā somadeviṃ āmantetvā;",
  "anya-e1205n0:337_10": "bhaddesomadevi,",
  "anya-e1205n0:337_11": "amhākaṃ manoratho matthakaṃ patto.",
  "anya-e1205n0:337_12": "Vihārakaraṇatthāya manāpo bhūmibhāgo laddho.",
  "anya-e1205n0:337_13": "Tattha ca mahindo nāma thero samaṇānaṃ saṭṭhimattaṃ gahetvā viharati.",
  "anya-e1205n0:337_14": "Taṃ vanditvā viharaṇatthāya paṭiññaṃ gahetvā āgato.",
  "anya-e1205n0:337_15": "Tattha vihāraṃ karissāmī’ti āha.",
  "anya-e1205n0:337_16": "Sā taṃ sutvā somanassappattā sādhū’ti sampaṭicchi.",
  "anya-e1205n0:337_17": "Punadivase deviyā saddhiṃ therassa santikaṃ gantvā vanditvā ekamantaṃ nisīdi.",
  "anya-e1205n0:337_18": "Thero tesaṃ mahāsamayasuttaṃ kathesi.",
  "anya-e1205n0:337_19": "Te ubho’pi dhammaṃ sutvā somanassajātā ahesuṃ.",
  "anya-e1205n0:337_20": "Atha rājā ayya dhātuṃ kuto labhissāmā’ti theraṃ pucchi.",
  "anya-e1205n0:337_21": "Mā cintayi mahārāja,",
  "anya-e1205n0:337_22": "dhātuṃ amhe jānissāmā’ti ācikkhi.",
  "anya-e1205n0:338_0": "So tato paṭṭhāya vihārabhumiṃ sodhāpetvā khāṇukaṇṭakādayo nīharitvā bheritalamiva ramaṇīyaṃ samaṃ kārāpetvā",
  "anya-e1205n0:338_1": "iṭṭhakavaḍḍhakiṃ pakkosāpetvā iṭṭhacitaṃ kārāpetvā cetiyakammaṃ paṭṭhapesi.",
  "anya-e1205n0:338_2": "Vaḍḍhakī cetiyaṃ cinanto katipāhena pupphādhānattayaṃ niṭṭhapetvā dhātugabbhe sabbaṃ kattabbaṃ kammaṃ niṭṭhapetvā rañño paṭivedesi. Rājā,",
  "anya-e1205n0:338_3": "āgantvā therassa ārocesi.",
  "anya-e1205n0:338_4": "Niṭṭhāpito ayya dhātu gabbho’ti.",
  "anya-e1205n0:338_5": "Thero rañño vacanaṃ sutvā attanā pariharitaṃ tathāgatassa dakkhiṇadāṭhādhātuṃ tassa adāsi.",
  "anya-e1205n0:338_6": "Rājā dhātuṃ gahetvā sunakkhattena sumuhuttena mahatā parivārena dhātugabbhe nidahitvā atimanoramaṃ udakabubbuḷakelāsakuṭapaṭibhāgaṃ cetiyaṃ kārāpesi.",
  "anya-e1205n0:339_0": "Saddhādiguṇasampanno lokasāsanarakkhako;",
  "anya-e1205n0:340_0": "Sacetiyaṃ mahārājā kārāpesi vihārakaṃ.",
  "anya-e1205n0:341_0": "Tato therassa santike saṭṭhimattānaṃ bhikkhunaṃ atthāya saṭṭhimattāni pariveṇāni kārāpetvā dvāraṭṭālakapākārehi",
  "anya-e1205n0:341_1": "sobhitaṃ vihāraṃ niṭṭhapetvā attano deviyā ekanāmaṃ katvā mahindattherassa dakkhiṇodakaṃ datvā gandhamālādhūpadhajehi",
  "anya-e1205n0:341_2": "pūjaṃ karonto divasassa tikkhattuṃ dhātupaṭṭhānaṃ gantvā dānādīni puññāni kurumāno giriabhayarājā mahantaṃ",
  "anya-e1205n0:341_3": "sampattiṃ anubhavamāno somanagaraṃ paṭivasati.",
  "anya-e1205n0:342_0": "(Nagare somanāmamhi ramaṇīye manorame;",
  "anya-e1205n0:343_0": "Deviyā saha modanto rajjaṃ kāresi nāyako.)",
  "anya-e1205n0:344_0": "Tato vihāradeviyā bhātā cullapiṇḍapātiyatissatthero nāma ekadivasaṃ kākavaṇṇatissamahārañño āyusaṅkhāramolokento",
  "anya-e1205n0:344_1": "na cirappavattanabhāvaṃ ñatvā punadivase rañño santikaṃ gantvā tena saddhiṃ kathesi.",
  "anya-e1205n0:344_2": "Mahārāja tumhākaṃ nalāṭadhātuyā satthārā byākaraṇaṃ dinnaṃ;’mahāvālukagaṅgāya dakkhiṇabhāge seru nāma",
  "anya-e1205n0:344_3": "dahassa ante varāha nāma soṇḍiyā matthake anāgate kākavaṇṇatisso nāma mahārājā mayhaṃ nalāṭadhātuṃ patiṭṭhapessatī’ti",
  "anya-e1205n0:344_4": "vatvā taṃ sandhāya bhagavā samāpattiṃ samāpajjitvā gato.",
  "anya-e1205n0:344_5": "Tassa vacanaṃ manasikarohī’ti āha.",
  "anya-e1205n0:344_6": "Tassa kathaṃ sutvā amhākaṃ kusalasampattiṃ avināsetvā ayyassa vacanamuddissa cetiyaṃ kārāpanatthāya gantabbanti",
  "anya-e1205n0:344_7": "mantvā bhaddakaṃ ayyā’ti therassa vacanaṃ sampaṭicchitvā attano puttaṃ duṭṭhagāmaṇiṃ girinagarato pakkosāpetvā",
  "anya-e1205n0:344_8": "mahāgāme nisīdāpetvā nagare bheriṃ carāpesi;",
  "anya-e1205n0:344_9": "ahaṃ mahāvālukāya gaṅgāya samīpe seru nāma dahassa ante varāha nāma soṇḍiyā matthake cetiyaṃ kārāpanatthāya gamissāmi,",
  "anya-e1205n0:344_10": "sabbaseniyo ca mahā jano ca mayā saddhiṃ āgacchantu’ti vatvā rājā culapiṇḍapātiyatissattherassa tissamahāvihāre",
  "anya-e1205n0:344_11": "sāgalattherassa ca santikaṃ gantvā bhante tumhākaṃ parivāre pañcasatamatte bhikkhu gahetvā dhātuṃ upaṭṭhahantā",
  "anya-e1205n0:344_12": "mayā saddhiṃyeva āgacchathā’ti vatvā bhaddamāse bhaddadivase sunakkhatte sumuhutte bandhāvāraṃ sajjetvā",
  "anya-e1205n0:344_13": "dhātugharato dhātukaraṇḍakaṃ nīharitvā susajjitarathe ṭhapetvā upari setacchattañca katvā purato purato",
  "anya-e1205n0:344_14": "ratanamaṇaḍape kārāpetvā puretaramakāsi.",
  "anya-e1205n0:345_0": "Tato rājā puttaṃ duṭṭhagāmaṇiṃ pakkosāpetvā anusāsitvā puttaṃ saddhātissakumārañca vihāradeviñca gahetvā sīghaṃ nikkhami.",
  "anya-e1205n0:345_1": "Cūḷapiṇḍapātiyatissatthero ca attano parivāre pañcasatabhikkhū gahetvā dhātuṃ upaṭṭhahanto pacchato āgañchi.",
  "anya-e1205n0:345_2": "Sabbaseniyo ca rājā ca bhikkhusaṅghassa mahādānaṃ datvā bhikkhu saṅghena saddhiṃ gantvā dīghavāpiṃ pāpuṇiṃsu.",
  "anya-e1205n0:345_3": "Tasmiṃ saddhātissakumāraṃ nisīdāpetvā anukkamena āgantvā sumanamālāpiṭṭhiyaṃ khandhavāraṃ bandhitvā nisīdi.",
  "anya-e1205n0:345_4": "Kasmā pana taṃ ṭhānaṃ evaṃ nāmakaṃ jātanti.",
  "anya-e1205n0:345_5": "Sumananāgarājā sattadivasāni nāgasampattiṃ abhiramamāno (nalāṭadhātuṃ vissari.) Sattāhaccayena nalāṭadhātuṃ",
  "anya-e1205n0:345_6": "anussaritvā pacchā āvajjamāno rañño dhātuṃ gahetvā āgatabhāvaṃ ñatvā mahantaṃ somanassaṃ patto mahantajjhāsayo",
  "anya-e1205n0:345_7": "attano parivāre chakoṭimatte nāge gahetvā dhātupaṭipathaṃ gantvā dhātupatiṭṭhitaṭṭhāneva pathaviyaṃ nābhippamāṇato",
  "anya-e1205n0:345_8": "sumanamālāvassaṃ vassesi.",
  "anya-e1205n0:345_9": "Tasmā taṃ ṭhānaṃ sumanamālāpiṭṭhiti jātaṃ.",
  "anya-e1205n0:345_10": "Punadivase rājā dhātuṃ gahetvā varāha nāma soṇḍiṃ pāpuṇi.",
  "anya-e1205n0:345_11": "Sampattāya dhātuyā tasmiṃ ṭhāne sumananāgarājā rathacakke yāva nābhiṃ tāva osīdāpetvā aparivattanaṃ akāsi.",
  "anya-e1205n0:345_12": "Taṃ disvā rājā saṃvegappatto theraṃ pucchi.",
  "anya-e1205n0:345_13": "Mā bhāyi mahārāja,",
  "anya-e1205n0:345_14": "dhātu patiṭṭhānaṭṭhānaṃ āgato.",
  "anya-e1205n0:345_15": "Imasmiṃ ṭhāne patiṭṭhahissatī’ti āha.",
  "anya-e1205n0:346_0": "Taṃ sutvā rājā dhātupatiṭṭhāna bhūmibhāgaṃ bhavissatī’ti cintetvā tattheva senaṃnivesetvā idaṃ ṭhānaṃ",
  "anya-e1205n0:346_1": "samantato sakaṇṭakaṃ vanaṃ nīharāpetvā bhūmibhāgaṃ atiramaṇīyaṃ bheritalamiva samaṃ kārāpetvā seniyapāmokkhaṃ",
  "anya-e1205n0:346_2": "āmantetvā tumhe dhātuṃ ṭhapanatthāya paṭhamaṃ dhātugharaṃ kārāpetvā dhātu gabbhaṃ patiṭṭhāpetvā nivedesi.",
  "anya-e1205n0:346_3": "Rājā anto dhātughare tasmiṃ dhātugabbhe dhātukaraṇḍakaṃ patiṭṭhapetvā bahi ārakkhaṃ saṃvidhāya tattha",
  "anya-e1205n0:346_4": "mahantaṃ pūjāvidhānaṃ kārāpetvā dhātugharaṃ catujātiyagandhena vilimpāpesi.",
  "anya-e1205n0:346_5": "Tadupādāya taṃ gehaṃ gandhamūlaṃ nāma jātaṃ.",
  "anya-e1205n0:346_6": "Tasmiṃ ṭhāne bahū sannipatiṃsu.",
  "anya-e1205n0:346_7": "Tattha mahindo nāma thero āgantuka bhikkhūnaṃ vattapaṭivattaṃ akāsi.",
  "anya-e1205n0:346_8": "Punadivase rājā vihāraṃ gantvā sukhena vasittha ayyā’ti pucchitvā sabbe bhikkhu nimantetvā rājagehe nisīdāpetvā",
  "anya-e1205n0:346_9": "yāgubhattaṃ sakkaccaṃ datvā pacchā bhattaṃ anumodanaṃ sutvā nisinnakāle thero ovadanto mahārāja,",
  "anya-e1205n0:346_10": "pamādena vasituṃ na vaṭṭati jīvitaṃ nāma na ciraṭṭhitikaṃ,",
  "anya-e1205n0:346_11": "dhātupatiṭṭhāpanaṃ papañcaṃ akatvā kārehī’ti vatvā gāthamāha?",
  "anya-e1205n0:347_0": "Yasmā hi jīvitaṃ nāma appaṃ bubbulakupamaṃ;",
  "anya-e1205n0:348_0": "Tasmā hi paṇḍito poso kareyya kusalaṃ sadā’ti.",
  "anya-e1205n0:349_0": "Iminā nayena dhammaṃ kathetvā cūḷapiṇḍapātiyatissa tthero ca sāgalatthero ca mahindatthero cā’ti tayo",
  "anya-e1205n0:349_1": "therā attano attano parivāre bhikkhū gahetvā dhātu pariharaṇatthāya āgacchiṃsu.",
  "anya-e1205n0:350_0": "Vipulayaso parahitāvahanto,",
  "anya-e1205n0:351_0": "Sujanahito dhitimā avītasaddho;",
  "anya-e1205n0:352_0": "Suparivuto mahatiyā hi parisā,",
  "anya-e1205n0:353_0": "Rājaseṭṭho pavarathūpamārabhī’ti.",
  "anya-e1205n0:354_0": "Iti ariyajanappasādanatthāya kate dhātuvaṃse",
  "anya-e1205n0:355_0": "Pakiṇṇako nāma",
  "anya-e1205n0:356_0": "Catuttho paricchedo.",
  "anya-e1205n0:357_0": "5. Dhātunidhānādhikāro",
  "anya-e1205n0:358_0": "Tato vimaṃsetvā bhumibhāgaṃ gahetuṃ vaṭṭatī’ti bhūmi bhāgaṃ vīmaṃsento maṅgalasammate aṭṭha goṇe āharāpetvā",
  "anya-e1205n0:358_1": "gandhodakena nahāpetvā siṅgesu suvaṇṇakañcukaṃ patimuñcāpetvā gandhapañcaṅgulikaṃ dāpetvā gīvāya mālādāmaṃ",
  "anya-e1205n0:358_2": "bandhāpetvā ayodāmena bandhāpetvā evaṃ cintesi?",
  "anya-e1205n0:358_3": "Yadi pana bhagavato nalāṭadhātu yasmiṃ ṭhāne patiṭṭhahitvā lokatthacariyaṃ karontī pañcavassasahassāni",
  "anya-e1205n0:358_4": "sāsanaṃ patiṭṭhahissati tasmiṃ ṭhāne goṇā sayameva ayodāmato muñcitvā thupaṭṭhānaṃ samantato vicaritvā",
  "anya-e1205n0:358_5": "catusu disāsu sayantuti adhiṭṭhahitvā purise āṇāpesi.",
  "anya-e1205n0:358_6": "Te tatheva akaṃsu.",
  "anya-e1205n0:358_7": "Tato vibhātāya rattiyā rājāgoṇe gāhāpanatthāya āyuttake āṇāpesi.",
  "anya-e1205n0:358_8": "Te manussā gantvā goṇe apassitvā na passāma devā’ti rañño ārocesuṃ.",
  "anya-e1205n0:358_9": "Gaccha bhaṇe,",
  "anya-e1205n0:358_10": "goṇānaṃ gataṭṭhānaṃ olokethā’ti āha.",
  "anya-e1205n0:358_11": "Te gavesamānā bandhanaṭṭhāne adisvā padānupadaṃ gantvā thūpakaraṇaṭṭhānaṃ samantā vicaritvā catusu disāsu",
  "anya-e1205n0:358_12": "sayitagoṇe disvā sayitaṭṭhānato naṅguṭṭhādīni maddantāpi uṭṭhāpetuṃ asakkontā gantvā rañño ārocesuṃ;  deva,",
  "anya-e1205n0:358_13": "goṇā na uṭṭhahanti,",
  "anya-e1205n0:358_14": "ekaṃ ṭhānaṃ samantā vicaritvā catusu disāsu sayitā’ti.",
  "anya-e1205n0:358_15": "Taṃ sutvā rājā senaṅgaparivuto sayameva gantvā’pi goṇe uṭṭhāpetuṃ asakkonto rājā evaṃ adhiṭṭhāsi;",
  "anya-e1205n0:358_16": "yadi imasmiṃ ṭhāne dhātu patiṭṭhāpetabbā bhaveyya goṇā uṭṭhahitvā gacchantu’ti.",
  "anya-e1205n0:358_17": "Goṇā cittakkhaṇeyeva uṭṭhahitvā palāyiṃsu.",
  "anya-e1205n0:358_18": "Rājā taṃ acchariyaṃ disvā pasannamano hutvā punekadivasaṃ vuttaniyāmeneva asse alaṅkārāpetvā ayodāmena bandhāpetvā ṭhapesi.",
  "anya-e1205n0:358_19": "Assāpi te goṇā viya gantvā nipajjiṃsu.",
  "anya-e1205n0:358_20": "Rājā gantvā tatheva adhiṭṭhahitvā asse uṭṭhāpesi.",
  "anya-e1205n0:358_21": "Punekadivasaṃ hatthīṃ alaṅkārāpetvā tatheva adhiṭṭhāsi.",
  "anya-e1205n0:358_22": "Sopi bandhadāme chinditvā pacchimayāmasamanantare gantvā cetiyakaraṇaṭṭhāne nipajji.",
  "anya-e1205n0:358_23": "Pabhātāya rattiyā rājā hatthīgopake pakkosāpetvā hatthiṃ ānethā’ti āha.",
  "anya-e1205n0:358_24": "Hatthigopakā hatthiṃ bandhanaṭṭhāne adisvā,",
  "anya-e1205n0:358_25": "hatthiṃ bandhanaṭṭhāne na passāma devā’ti āhaṃsu.",
  "anya-e1205n0:358_26": "Tenahi bhaṇe,",
  "anya-e1205n0:358_27": "sīghaṃ upadhārethā’ti vutte hatthigopakā padānupadaṃ gavesamānā cetiyaṭṭhāne nipannaṃ hatthiṃ disvā āgantvā rañño ārocesuṃ.",
  "anya-e1205n0:358_28": "Taṃ sutvā rājā heṭṭhā vuttappakārena paṭipajjitvā hatthiṃ pure katvā āgacchi.",
  "anya-e1205n0:359_0": "Evaṃ tīhi vimaṃsanāhi vīmaṃsetvā bhumigahitabhāvaṃ therassa santikaṃ gantvā vanditvā upaṭṭhahamāno ārocesi.",
  "anya-e1205n0:359_1": "Tasmiṃ kāle serunagare sivarājā bahū paṇṇākāre gāhāpetvā rājānaṃ passissāmi’ti āgantvā vanditvā ekamantaṃ aṭṭhāsi.",
  "anya-e1205n0:359_2": "Rājā tena saddhiṃ sammodanīyaṃ kathaṃ katvā nisinnakāle loṇanagare mahānāgarājā’pi bahupaṇṇākāraṃ gāhāpetvā",
  "anya-e1205n0:359_3": "rājānaṃ passissāmi’ti āgantvā vanditvā ekamantaṃ nisīdi.",
  "anya-e1205n0:359_4": "Tena saddhiṃ sammodanīyaṃ kathaṃ akāsi;",
  "anya-e1205n0:359_5": "imasmiṃ ṭhāne dasabaladhātuṃ patiṭṭhāpessāmi,",
  "anya-e1205n0:359_6": "tumhe mama sahāyā hothā’ti te gahetvā gantvā dhātuṃ vandathā’ti vandāpesi.",
  "anya-e1205n0:359_7": "Tasmiṃ khaṇe dhātuto chabbaṇṇaraṃsiyo uggacchiṃsu.",
  "anya-e1205n0:359_8": "Devā sādhukāraṃ karontā ākāsato mālāyo khipiṃsu.",
  "anya-e1205n0:359_9": "Rājāno somanassappattā amhākaṃ laṅkāyaṃ dasabalassa nalāṭadhātu amhākaṃ raṭṭhe patiṭṭhahissati.",
  "anya-e1205n0:359_10": "Esā dhātu mahā janassa satthukiccaṃ sādheyyāti vanditvā gatā.",
  "anya-e1205n0:359_11": "Rājā tesaṃ gatakāle giriabhayaṃ pakkosāpetvā tāta,",
  "anya-e1205n0:359_12": "iṭṭhakaṃ janassa pīḷanaṃ akatvā kārāpemā’tī āha.",
  "anya-e1205n0:359_13": "Mā cintayittha deva,",
  "anya-e1205n0:359_14": "ahaṃ iṭṭhakaṃ kārāpessāmīti.",
  "anya-e1205n0:359_15": "Evañhi sati papañco bhavissatī’ti āha.",
  "anya-e1205n0:359_16": "Amhākaṃ santike suvaṇṇarajatāni mandāni kuto labhissāmā’ti vutte giriabhayo evamāha; deva,",
  "anya-e1205n0:359_17": "satthā mahāpuñño mahantaṃ pūjāsakkārasammānaṃ labhissati.",
  "anya-e1205n0:359_18": "Tvaṃ acintetvā cetiyakammaṃ paṭṭhapehī’ti āha.",
  "anya-e1205n0:360_0": "So tassa taṃ acintanīyaṃ kathaṃ sutvā somanassappatto therassa santike dhammaṃ sutvā dhātuṃ vanditvā",
  "anya-e1205n0:360_1": "nagaraṃ gantvā bhuttasāyamāso sayane nipanno niddaṃ okkami.",
  "anya-e1205n0:360_2": "Vibhātāya rattiyā pabujjhitvā iṭṭhakaṃ cintayamānassa domanassaṃ ahosi.",
  "anya-e1205n0:360_3": "Tasmiṃ kāle sakko devarājā vissakammaṃ devaputtaṃ āmantetvā; tāta,",
  "anya-e1205n0:360_4": "vissakamma,",
  "anya-e1205n0:360_5": "kākavaṇṇatissamahārājā amhākaṃ satthuno nalāṭa dhātuṃ nidahitvā mahantaṃ cetiyaṃ kārāpetukāmo iṭṭhakaṃ cintayi.",
  "anya-e1205n0:360_6": "Tvaṃ gantvā phāsukaṭṭhāne iṭṭhakaṃ māpehīti āha.",
  "anya-e1205n0:360_7": "Taṃ sutvā vissakammadevaputto duggatassa brāhmaṇassa khette iṭṭhakaṃ māpetvā devalokameva gato.",
  "anya-e1205n0:360_8": "Tasmiṃ khaṇe khettasāmiko duggatabrāhmaṇo pātova attano khettaṃ olokanatthāya gato itovito olokento iṭṭhakarāsiṃ disvā cintesi;",
  "anya-e1205n0:360_9": "hīyo rājā iṭṭhakaṃ kathaṃ labhissāmīti kathesi.",
  "anya-e1205n0:360_10": "Mahantaṃ vata paṇṇākāraṃ mayā laddhanti tuṭṭho devैṭṭhakāni kājena gahetvā rañño dassanatthāya gantvā rājadvāre ṭhatvā sāsanaṃ pahiṇi.",
  "anya-e1205n0:360_11": "Taṃ pakkosāpetvā kasmā pāto’va āgatosī’ti pucchi.",
  "anya-e1205n0:360_12": "Deva mayhaṃ khette iṭṭhakarāsiṃ disvā pāto’va iṭṭhakāni gahetvā āgatomhī’ti.",
  "anya-e1205n0:360_13": "Īdisāni iṭṭhakāni cetiyassa anucchavikānīti dassesi.",
  "anya-e1205n0:360_14": "Rājā passitvā somanassappatto brāhmaṇassa bahuṃ dhanaṃ dāpesi.",
  "anya-e1205n0:361_0": "Tasmiṃ khaṇe aññaṃ sāsanaṃ āhari.",
  "anya-e1205n0:361_1": "Madanapaṭṭanadvārato catasso rajatanāvā suvaṇṇabhumito catasso suvaṇṇanāvā ukkamiṃsūti paṭṭanamukhadvāre",
  "anya-e1205n0:361_2": "viharanto ārakkhaka jeṭṭhako dhammapālo nāma āgantvā rañño ārocesi.",
  "anya-e1205n0:361_3": "Rājā tuṭṭho suvaṇṇarajate āharāpesi.",
  "anya-e1205n0:362_0": "(Iṭṭhakaṃ rajatañceva suvaṇṇañca mahārahaṃ;",
  "anya-e1205n0:363_0": "Āharitvāna taṃ sabbaṃ kammaṃ ārabhi cetiye.",
  "anya-e1205n0:364_0": "Satthu puññānubhāvena rañño puññabalena ca;",
  "anya-e1205n0:365_0": "Cintitacintitaṃ sabbaṃ khaṇeneva samijjhati.)",
  "anya-e1205n0:366_0": "Tato rājā cūḷapiṇḍapātiyatissattherassa santikaṃ gantvā?",
  "anya-e1205n0:366_1": "Ayya iṭṭhakabhumiṃ gamissāmīti āha.",
  "anya-e1205n0:366_2": "Thero sutvā tuṭṭho attano parivārehi pañcasatabhikkhūhi saddhiṃ iṭṭhaka bhūmiṃ gato.",
  "anya-e1205n0:366_3": "Tato mahāsāgalatthero ca mahindatthero ca attano parivārehi bhikkhuhi saddhiṃ iṭṭhakabhumiṃ gatā.",
  "anya-e1205n0:366_4": "Siva nagare rājāpi iṭṭhakabhumiṃ gato.",
  "anya-e1205n0:366_5": "Loṇanagare nāgarājāpi iṭṭhakabhumiṃ gato.",
  "anya-e1205n0:366_6": "Somanagare giriabhayarājāpi attano senaṅgehi parivāretvā iṭṭhakabhumiṃ gato.",
  "anya-e1205n0:366_7": "Tesaṃ samaṇa brāhmaṇānaṃ rājabaḷānañca sampiṇḍitattā so piṭṭhipāsāṇo balavāhano nāma jāto.",
  "anya-e1205n0:366_8": "Te sabbe iṭṭhakabhumiṃ samosariṃsu.",
  "anya-e1205n0:366_9": "Thero iṭṭhakarāsiṃ oloketvā rājānaṃ evamāha? Mahārāja,",
  "anya-e1205n0:366_10": "ayaṃ iṭṭhakarāsi cetiye sabbakammatthāya pahotī’ti.",
  "anya-e1205n0:366_11": "Rājā attamano senaṅgaparivuto sayameva paṭhamaṃ iṭṭhakaṃ gaṇhi.",
  "anya-e1205n0:366_12": "Taṃ disvā sesarājāno ca amaccādayo ca parisā ca sabbe bhikkhu ca iṭṭhakāni gaṇhiṃsu tasmiṃ kāle bhāraṃ",
  "anya-e1205n0:366_13": "ukkhipitvā gamanaṃ papañcaṃ bhavissatī’ti rājā cintesi.",
  "anya-e1205n0:366_14": "Thero tassa cittaṃ jānitvā evamāha?",
  "anya-e1205n0:366_15": "Mā cintayittha mahārāja,",
  "anya-e1205n0:366_16": "iṭṭhakāni gahetvā gaccha.",
  "anya-e1205n0:366_17": "Pacchā devanāgādayo iṭṭhakabhumito paṭṭhāya yāva cetiyaṭṭhānaṃ nirantarā ṭhitā āharissantī’ti.",
  "anya-e1205n0:366_18": "Te āharitvā cetiyaṭṭhāne rāsiṃ karonti.",
  "anya-e1205n0:366_19": "Teneva nīyāmena yāva cetiyassa niṭṭhaṅgamā tāva devanāgasupaṇṇādayo nirantaraṃ ṭhatvā iṭṭhakāni āharitvā",
  "anya-e1205n0:366_20": "cetiyakaraṇaṭṭhāneva catusu disāsu rāsiṃ akaṃsu.",
  "anya-e1205n0:367_0": "Tato rājā sabbe iṭṭhakavaḍḍhakī rāsiṃ kārāpetvā tesaṃ vaḍḍhakīnaṃ antare jayasenaṃ nāma iṭṭhakavaḍḍhakiṃ",
  "anya-e1205n0:367_1": "parigaṇhitvā tassa pana satasahassagghanakāni dve sāṭakāni kahāpaṇasatasahassāni ca suvaṇṇakuṇḍalādayo",
  "anya-e1205n0:367_2": "ābharaṇāni ca dāpesi.",
  "anya-e1205n0:367_3": "Tassa parivārānaṃ vaḍḍhakīnaṃ ahatavatthādīni sabbupakaraṇāni dāpesi.",
  "anya-e1205n0:367_4": "Anekavidhaṃ mahantaṃ sammānaṃ kāretvā therena saddhiṃ mantento;",
  "anya-e1205n0:367_5": "ayya ajja visākhapuṇṇamī uposathadivaso,",
  "anya-e1205n0:367_6": "tasmā nalāṭadhātuyā maṅgalaṃ karitvā cetiyaṭṭhāne iṭṭhakaṃ patiṭṭhāpetuṃ vaṭṭatī’ti āha.",
  "anya-e1205n0:367_7": "Taṃ sutvā thero;",
  "anya-e1205n0:367_8": "bhaddakaṃ mahārāja,",
  "anya-e1205n0:367_9": "buddhassa bhagavato jātadivaso’ti vatvā cetiyakammakaraṇatthāya pañca jane gaṇhi.",
  "anya-e1205n0:367_10": "Tesu eko varadevo nāma,",
  "anya-e1205n0:367_11": "eko saṅkho nāma,",
  "anya-e1205n0:367_12": "eko vijjo nāma,",
  "anya-e1205n0:367_13": "eko pussadevo nāma,",
  "anya-e1205n0:367_14": "eko mahādevo nāma.",
  "anya-e1205n0:367_15": "Imesaṃ vaḍḍhakīnaṃ maṅgalaṃ kārāpetvā chaṇavesaṃ gahetvā sabbālaṅkārena alaṅkārāpetvā rājā sayampi sabbālaṅkārena",
  "anya-e1205n0:367_16": "patimaṇḍito maṅgalavidhānaṃ kārāpetvā bhikkhusaṅghaṃ gandhamālādīhi pūjetvā tikkhattuṃ padakkhiṇaṃ katvā",
  "anya-e1205n0:367_17": "catusu ṭhānesu pañcapatiṭṭhitena vanditvā vijamhetvā suvaṇṇaghaṭṭhānaṃ pavisitvā suvaṇṇakhacitaṃ maṇimuttāratanamayaṃ",
  "anya-e1205n0:367_18": "paribbhamanadaṇḍaṃ jīvamānakamātāpitarena ubhatosumaṇḍitapasādhitena abhimaṅgalasammatena amaccaputtena",
  "anya-e1205n0:367_19": "gāhāpetvā mahantaṃ cetiyaṃ tattha karonto sayampi paribbhamanadaṇḍaṃ gahetvā parikammakatabhumiyaṃ paribbhamitvā",
  "anya-e1205n0:367_20": "ekamantaṃ aṭṭhāsi.",
  "anya-e1205n0:367_21": "Tato mahāvaḍḍhakī sunakkhattena sumuhuttena cetiyaṭṭhāne iṭṭhakaṃ patiṭṭhāpesi.",
  "anya-e1205n0:368_0": "Tasmiṃ khaṇe catunahutādhika dviyojana satasahassabahulā ayaṃ mahāpathavī sādhukāraṃ pavattentī viya mahānādaṃ pavattesi.",
  "anya-e1205n0:368_1": "Devamanussā divase divase pahonaka-",
  "anya-e1205n0:368_2": "mattikaṃ nisadena piṃsitvā suppehi papphoṭhetvā denti.",
  "anya-e1205n0:368_3": "Evaṃ karonto katipayeneva divasena pupphādhānattayaṃ cinitvā mahābhikkhu saṅghassa nivedesi.",
  "anya-e1205n0:368_4": "Taṃ sutvā saṅgho cunduttaranāmake dve sāmaṇere āṇāpesi?",
  "anya-e1205n0:368_5": "Tumhe himavantaṃ gantvā medavaṇṇapāsāṇe āharathā’ti.",
  "anya-e1205n0:368_6": "Te pana sāmaṇerā jātiyā soḷasavassikā chaḷabhiññāppabhedena paṭisambhidappattā.",
  "anya-e1205n0:368_7": "Mahākhīṇāsavabhikkhusaṅghassa santikā bhikkhusaṅghassa vacanaṃ sampaṭicchitvā ākāsaṃ abbhuggantvā himavantato",
  "anya-e1205n0:368_8": "attano iddhibalena medavaṇṇapāsāṇe āhariṃsu.",
  "anya-e1205n0:368_9": "Etesu ekaṃ pāsāṇaṃ dhātugabbhassa bhumiyaṃ pattharitvā catusu passesu cattāro pāsāṇe patiṭṭhāpetvā aparaṃ",
  "anya-e1205n0:368_10": "dhātugabbhaṃ pidahituṃ adassanaṃ katvā ṭhapayiṃsu.",
  "anya-e1205n0:369_0": "Tadā rājā dhātugabbhe kammaṃ niṭṭhapento nava koṭippamāṇaṃ suvaṇṇaṃ āharāpetvā suvaṇṇakārānaṃ datvā dhātugabbhassa iṭṭhakāni karothā’ti āṇāpesi.",
  "anya-e1205n0:369_1": "Te suvaṇṇakārā dīghato ratanappamāṇaṃ puthulato vidatthīppamāṇaṃ bahalato caturaṅgulappamāṇaṃ iṭṭhakaṃ katvā dhātugabbhaṃ ciniṃsu.",
  "anya-e1205n0:369_2": "Taṃ pana dhātugabbhaṃ uccato soḷasahatthaṃ vitthāratopi itocito dasadasaratanaṃ katvā suvaṇṇiṭṭhakeheva",
  "anya-e1205n0:369_3": "niṭṭhapetvā dhātugabbhassa majjhe sattaratanamayaṃ sineruṃ kārāpetvā sinerussa upari jātihiṅgulakena",
  "anya-e1205n0:369_4": "paṇḍukambalasilāsanaṃ sattaratanena pāricchattakarukkhaṃ rajatamayaṃ setacchattaṃ brahmunā gāhāpetvā",
  "anya-e1205n0:369_5": "satthuno paṭimāya upari dhāriyamānaṃ kāresi.",
  "anya-e1205n0:369_6": "Sinerupādamūle gandhakalalapūrita nīluppalavibhusitasuvaṇṇamayaaṭṭhuttarasataghaṭapantiyo ṭhapāpesi.",
  "anya-e1205n0:369_7": "Tadanantaraṃ gandhakalalapūritaratnapadumavibhusitarajatamayaaṭṭhuttara-",
  "anya-e1205n0:369_8": "sataghaṭapantiyo ṭhapāpesi.",
  "anya-e1205n0:369_9": "Tadanantaraṃ gandhakalalapūrita setuppalamālāvibhusitamaṇimayaaṭṭhuttarasataghaṭapattiyo ṭhapāpesi.",
  "anya-e1205n0:369_10": "Tadanantaraṃ gandhakalalapūritasetuppalavibhusita-",
  "anya-e1205n0:369_11": "masāragallamaya aṭṭhuttarasataghaṭapantiyo ṭhapāpesi.",
  "anya-e1205n0:369_12": "Tadanantaraṃ gandhakalalapūritacampakapupphavibhusitalohitaṅkamayaaṭṭhuttarasata ghaṭapattiyo ṭhapāpesi.",
  "anya-e1205n0:369_13": "Tadanantaraṃ gandhakalalapūritapañcuppalavibhusitamattikāmayaaṭṭhuttarasataghaṭapantiyo ṭhapāpesi.",
  "anya-e1205n0:369_14": "Tāsaṃ ghaṭapantīnaṃ antare gandhakalalapūritasattaratanamayasarāvake ṭhapāpesi.",
  "anya-e1205n0:369_15": "Kañcanamaya-",
  "anya-e1205n0:369_16": "sattaratanamaya-",
  "anya-e1205n0:369_17": "vicittamālālatāpuṇṇaghaṭasirivacchanandiyāvaṭṭabhaddapīṭhādayo ca hatthiassasīhavyagghosabhapantiādayo ca kāresi.",
  "anya-e1205n0:369_18": "Devorohaṇaṃ yamakapāṭihīrādayo dhanapāla-",
  "anya-e1205n0:369_19": "aṅgulimāla-",
  "anya-e1205n0:369_20": "āḷavakadamanādayo,",
  "anya-e1205n0:369_21": "sāriputta-",
  "anya-e1205n0:369_22": "moggallāna-",
  "anya-e1205n0:369_23": "mahākassapattherādayo,",
  "anya-e1205n0:369_24": "asītimahāsāvakarūpādīni ca kārāpesi.",
  "anya-e1205n0:369_25": "Sinerussa majjhimabhāge tārāgaṇaparivāritaṃ rajatamayaṃ candamaṇḍalañca kārāpesi.",
  "anya-e1205n0:369_26": "Raṃsijālavibhusitaṃ kanakamayaṃ sūriyamaṇḍalañca kārāpesi.",
  "anya-e1205n0:370_0": "Tato sinerussa matthake pāricchattakamule paṇḍukambalasilāsane amhākaṃ satthuno paṭimaṃ ghanakoṭṭima",
  "anya-e1205n0:370_1": "rattasuvaṇṇamayaṃ kārāpetvā mātudevapāmokkha dasasahassa cakkavāḷadevatānaṃ sattappakaraṇaṃ abhidhammaṃ",
  "anya-e1205n0:370_2": "desanākārena nisīdāpesi.",
  "anya-e1205n0:370_3": "Tassa vīsatinakhā akkhitalānaṃ setaṭṭhānāni jātiphalikamayāni.",
  "anya-e1205n0:370_4": "Aṅguliyo suvaṇṇamayā hatthapādatalāni ca dantāvaraṇāni ca akkhīnaṃ rattaṭṭhānāni ca jātipavāḷamayāni,",
  "anya-e1205n0:370_5": "kesamassubhamukaṭṭhānāni indanīlamayāni,",
  "anya-e1205n0:370_6": "samacattālīsa dantā vajiramayā ahesuṃ.",
  "anya-e1205n0:370_7": "Uṇṇalomaṃ pana suvaṇṇa bhittiyaṃ ṭhapitarajatabubbuḷavilāsaṃ rajatamayaṃ ahosi.",
  "anya-e1205n0:370_8": "Bhagavato anavalokita muddhani matthake sattaratanamayaṃ vicittakiṃkiṇijālaṃ parikkhipāpesi.",
  "anya-e1205n0:370_9": "Maṇḍapassa anto navasatasahassagghanakaṃ muttākalāpamolambakaṃ manoramaṃ celavitānaṃ bandhāpetvā maṇḍapakoṭiyaṃ",
  "anya-e1205n0:370_10": "muttājālaṃ tadanantaraṃ satta ratanavicittaṃ kiṃkiṇijālaṃ parikkhipāpesi.",
  "anya-e1205n0:371_0": "Amhākaṃ bhagavato mātudevaputtampi sattaratanena kārāpesi.",
  "anya-e1205n0:371_1": "Tathā erāvaṇavissakammadevaputtādayo ca saparivāro sakko devarājā ca cattāro mahārājāno ca pañcasikhadevaputtādayo",
  "anya-e1205n0:371_2": "gandhabbadevaputtā ca sahampati mahā brahmādayo mahābrahmano ca kārāpesi.",
  "anya-e1205n0:371_3": "Vessantarajātakaṃ karonto saṃjayamahārājā phusatīdevī ādayo ca maddīdevī dve dārake ca jūjakabrāhmaṇādayo ca kārāpesi. Vidhura-",
  "anya-e1205n0:371_4": "soṇadatta mahānāradakassapa- sutasoma-",
  "anya-e1205n0:371_5": "suppāraka-",
  "anya-e1205n0:371_6": "saṅkhapālajātakādīni ca,",
  "anya-e1205n0:371_7": "dhammacakkappavattana-",
  "anya-e1205n0:371_8": "mahāsamayasuttādi desanākāro ca,",
  "anya-e1205n0:371_9": "suddhodanamahārājā mahāmāyā mahāpajāpatī gotamī bhaddakaccānā rāhulamātādevī ca rāhulakumāro ca channañca",
  "anya-e1205n0:371_10": "kanthakañca mahābhinikkhamanaṃ mahābodhimaṇḍalaṃ asītimahāsāvakā kosalamahārājā anāthapiṇḍikamahāseṭṭhi",
  "anya-e1205n0:371_11": "cūḷaanāthapiṇḍika-",
  "anya-e1205n0:371_12": "visākhā suppavāsā ca pacchā cūḷapiṇḍapātiya tissattherañca attānañca kārāpetvā te sabbe dhātu gabbhe patiṭṭhāpesi.",
  "anya-e1205n0:372_0": "Dhātugabbhavaṇṇaṇā samattā.",
  "anya-e1205n0:373_0": "Evaṃ dhātugabbhe pūjāvidhānaṃ suvibhattaṃ sumanoramaṃ kārāpetvā therena saddhiṃ kathesi?",
  "anya-e1205n0:373_1": "Bhante dhātugabbhe mayā kattabbaṃ niṭṭhāpitaṃ.",
  "anya-e1205n0:373_2": "Sve rohiṇīnakkhattena dhātu nidhānaṃ karissāmī.",
  "anya-e1205n0:373_3": "Ayyā pana kesadhātuyo gahetvā āgacchantuti.",
  "anya-e1205n0:373_4": "Tissattherassa bhāramakāsi.",
  "anya-e1205n0:373_5": "Thero taṃ sutvā bhaddakaṃ mahārāja,",
  "anya-e1205n0:373_6": "kesadhātuyo vicinitvā āharāpessāmāti vatvā attano saddhivihārikaṃ sivattheraṃ pakkosāpetvā āvuso bhūmindharanāgavimāne jayaseno nāma nāgarājā vasati.",
  "anya-e1205n0:373_7": "Tassa santike (kesadhātuyo santi.) Tapussa bhallikānaṃ dvebhātikavāṇijānaṃ paricaraṇakāle tesaṃ pamādaṃ",
  "anya-e1205n0:373_8": "ñatvā nāgarājā dve kesadhātuyo gahetvā nāgabhavane ṭhapesi.",
  "anya-e1205n0:373_9": "Tvaṃ tā dhātuyo āharitvā rañño dehīti āṇāpesi.",
  "anya-e1205n0:373_10": "Thero taṃ vacanaṃ sampaṭicchitvā gato.",
  "anya-e1205n0:374_0": "Tato rājā attano bhaginiyā somadeviyā ca bhāgineyyassa giriabhayarañño ca sāsanaṃ pesesi?",
  "anya-e1205n0:374_1": "Sve dhātunidhānaṃkarissāma.",
  "anya-e1205n0:374_2": "Tumhe senaṅgaṃ gahetvā āgacchathā’ti.",
  "anya-e1205n0:374_3": "Loṇanagare mahānāgarañño ca seru nagare sivarañño ca tatheva sāsanaṃ pesetvā sayampi attano vijite yena",
  "anya-e1205n0:374_4": "mayhaṃ hatthato antamaso ekakarīsamattampi laddhaṃ tadupādāya sabbepi tumhe saddhiṃ parivārena āgacchathā’ti",
  "anya-e1205n0:374_5": "bheriṃ carāpesi.",
  "anya-e1205n0:374_6": "Taṃ sutvā somanassappattā mahājanā attano attano vibhavānurūpena alaṅkatapaṭiyattā agamiṃsu.",
  "anya-e1205n0:374_7": "Rājā pabhātāya rattiyā sabbe seniyo gandhamālādhūpadhajādayo gahetvā dhātunidhānaṃ āgacchantuti vatvā",
  "anya-e1205n0:374_8": "bhikkhusaṅghassa mahādānaṃ datvā tivīvaratthāya mahagghavatthādīni datvā sayampi sabbālaṅkārapatimaṇḍito",
  "anya-e1205n0:374_9": "nānaggarasabhojanaṃ bhuñjitvā uposathaṃ adhiṭṭhāya maṇikuṇḍalamekhalānūpura valayādivicittasabbālaṅkāravibhūsitāhi",
  "anya-e1205n0:374_10": "koseyyādisukhumanānāvidhavicittavatthanivatthāhi naccagītavāditaturiyabhaṇḍagahita hatthāhi devaccharāpaṭibhāganāṭakitthīhi",
  "anya-e1205n0:374_11": "parivārito vuttappakārehi saddhiṃ cetiyaṭṭhānaṃ gantvā mahābhikkhusaṅghaṃ vanditvā aṭṭhāsi.",
  "anya-e1205n0:375_0": "Tato somanagare giriabhayarājā’pi sabbe nāgarā attano attano vibhavānurūpena dhātunidhānaṭṭhānaṃ āgacchantuti",
  "anya-e1205n0:375_1": "nagare bheriṃ carāpetvā sayaṃ sabbālaṅkārapatimaṇḍito susajjitaamaccagaṇaparivārito nikkhami.",
  "anya-e1205n0:375_2": "Soma devīpi sīsaṃ nahātvā ahatavatthanivatthā sabbālaṅkārapatimaṇḍitā devaccharā viya attano parivārā",
  "anya-e1205n0:375_3": "pañcasatakumāriyo nīlavatthehi paridahāpetvā tatheva alaṅkāretvā puṇṇaghaṭe gāhāpetvā tāsaṃ anantarā",
  "anya-e1205n0:375_4": "pañcasatakumāriyo pītavatthehi paridahāpetvā tatheva alaṅkāretvā pūjābhaṇḍāni gāhāpetvā,",
  "anya-e1205n0:375_5": "tāsaṃ anantarā pañcasata kumāriyo rattavatthehi paridahāpetvā tatheva.",
  "anya-e1205n0:375_6": "Alaṅkāretvā vicitrapupphapūritamañjusāyo gāhāpetvā tāsaṃ anantarā pañcasatakumāriyo setavatthehi paridahāpetvā",
  "anya-e1205n0:375_7": "tatheva alaṅkāretvā dhūma kaṭacchuke gāhāpetvā evaṃ pūjāvidhānaṃ saṃvidahitvā parivārena cetiṅgaṇaṃ gantvā",
  "anya-e1205n0:375_8": "mahābhikkhusaṅghaṃ pañcapatiṭṭhitena vanditvā gandhamālādīhi pūjaṃ katvā attano sāminā giriabhayarājena",
  "anya-e1205n0:375_9": "saddhiṃ ekapasse ṭhītā.",
  "anya-e1205n0:376_0": "Loṇanagare mahānāgarājā’pi sabbālaṅkārehi patimaṇḍito sabbābharaṇehi susajjītaamaccamaṇḍalaparivuto naccagītaturīyāni",
  "anya-e1205n0:376_1": "paggaṇhāpayamāno gandhamālā dhūmakaṭacchu gāhāpetvā cetiyaṭṭhānaṃ āgantvā bhikkhusaṅghaṃ vanditvā ekamantaṃ aṭṭhāsi.",
  "anya-e1205n0:377_0": "Serunagare sivarājā’pi attānaṃ sabbālaṅkārehi alaṅkaritvā mahantena parivārena pūjāvidhānaṃ gāhāpetvā",
  "anya-e1205n0:377_1": "cetiyaṭṭhānaṃ āgantvā mahābhikkhusaṅghaṃ vanditvā ekamantaṃ aṭṭhāsi.",
  "anya-e1205n0:377_2": "Rājaparisā attano vibhavānurūpena vatthālaṅkārehi candana mālādīhi ca sobhamānā nalāṭe muttākalāpamolambaka",
  "anya-e1205n0:377_3": "vicittasuvaṇṇapaṭṭāni bandhitvā hatthābharaṇādi anekābharaṇehi dibbaparisā viya sumaṇḍitapasādhitā vesānurūpāni",
  "anya-e1205n0:377_4": "vividhāvudhāni gahetvā ekapasse ṭhītā.",
  "anya-e1205n0:377_5": "Sīhavyagghadīpicammehi pasādhitasuvaṇṇālaṅkārasuvaṇṇadhajahemajālasañchanne ratha vare ca sabbālaṅkāravibhusitā rathikā āruyha ekapasse ṭhītā.",
  "anya-e1205n0:377_6": "Brāhmaṇaputtādayo maṇḍitacamme pārupitvā upasobhayamānā ekapasse ṭhītā.",
  "anya-e1205n0:377_7": "Bahu amaccā attano attano vesānurūpena mahagghavatthābharaṇavibhūsitā saparivārā ekapasse ṭhītā.",
  "anya-e1205n0:377_8": "Gandhodaka pūrita dakkhiṇāvatta saṅkhaṃ gahetvā upavītasuttaṃ ekaṃsaṃ karitvā brāhmaṇaveṭhanaṃ veṭhetvā",
  "anya-e1205n0:377_9": "purohitabrāhmaṇā mahantena parivārena pūjāvidhānaṃ gāhāpetvā cetiyaṭṭhānaṃ āgantvā mahābhikkhusaṅghaṃ",
  "anya-e1205n0:377_10": "vanditvā jayaghosaṃ sāventā evamāhaṃsu?",
  "anya-e1205n0:378_0": "Khemaṃ subhikkhaṃ bhavatu niccaṃ janapadaṃ sivaṃ;",
  "anya-e1205n0:379_0": "Sassāni samuppajjantu rañño evaṃ jayā siyuṃ.",
  "anya-e1205n0:380_0": "Avasesā mahājanā evamāhaṃsu?",
  "anya-e1205n0:380_1": "Samuddapariyantaṃ hi mahiṃ sāgarakuṇḍalaṃ vasundharaṃ āvasatu amaccaparivārito.",
  "anya-e1205n0:380_2": "Evaṃ vatvā?",
  "anya-e1205n0:380_3": "Amhākaṃ ayyo kākavaṇṇatisso mahā rājā sadevake loke ekapuggalassa lokanāthassanalāṭadhātuṃ patiṭṭhāpetī’ti",
  "anya-e1205n0:380_4": "attano attano vibhavānurūpena sumaṇḍitapasādhitā.",
  "anya-e1205n0:380_5": "Khujjavāmanakādayo’pi sabbe janā pūjābhaṇḍāni gahetvā sādhukāraṃ dadamānā aṭṭhaṃsu.",
  "anya-e1205n0:380_6": "Imasmiṃ cetiyaṭṭhāne rāsībhūtā parisā evaṃ veditabbā?",
  "anya-e1205n0:380_7": "Khattiyā brāhmaṇā vessā negamā ca samāgatā pupphādigahitā sabbe alaṅkāravibhūsitā.",
  "anya-e1205n0:381_0": "Gaṇanā vītivattā te aneke ca mahājanā;",
  "anya-e1205n0:382_0": "Samuddo pattharantova khattiyā samupāgatā.",
  "anya-e1205n0:383_0": "Alaṅkato mahārājā sarājaparivārito;",
  "anya-e1205n0:384_0": "Devarājā yathā sakko aṭṭhāsi cetiyaṅgaṇe.",
  "anya-e1205n0:385_0": "Sādhuvādena sattānaṃ pañcaṅgaturiyehi ca;",
  "anya-e1205n0:386_0": "Hatthassarathasaddena samākiṇṇaṃ mahītalaṃ.",
  "anya-e1205n0:387_0": "Tato cūḷapiṇḍapātiyatissatthero attano saddhivihārīke pañcasata khīṇāsave parivāretvā cetiyaṭṭhānameva āgato.",
  "anya-e1205n0:387_1": "Mahāsāgalatthero’pi pañcasata khīṇāsave parivāretvā cetiyaṭṭhānameva āgato.",
  "anya-e1205n0:387_2": "Mahindatthero’pi attano sāvake saṭṭhimatte khiṇāsave gahetvā cetiyaṭṭhānameva āgato.",
  "anya-e1205n0:387_3": "Iti iminā niyāmeneva eko dve tayo cattāro pañca khīṇāsavā āgacchantā satta sahassamattā ahesuṃ.",
  "anya-e1205n0:387_4": "Tato cūḷapiṇḍapātiyatissatthero ettake bhikkhū parivāretvā cetiyaṅgaṇe nisīdī.",
  "anya-e1205n0:387_5": "Tato rājā āgantvā pañcapatiṭṭhitena vanditvā therena saddhiṃ kathesi?",
  "anya-e1205n0:387_6": "Kesadhātu kuto labhissāma ayyā’ti.",
  "anya-e1205n0:387_7": "Tasmiṃ khaṇe tissatthero attano saddhivihārikaṃ sivattheraṃ olokesi.",
  "anya-e1205n0:387_8": "So olokitakkhaṇeyeva nisinnaṭṭhānato uṭṭhāya cīvaraṃ pārupitvā mahābhikkhusaṅghaṃ vanditvā chaḷabhiñño",
  "anya-e1205n0:387_9": "mahākhīṇāsavo catutthajjhānaṃ samāpajjitvā tato vuṭṭhāya pathaviyaṃ nimujjitvā bhumindharanāgavimāne",
  "anya-e1205n0:387_10": "pāturahosi.",
  "anya-e1205n0:388_0": "(Sutvāssa sivathero ca vasippatto visārado;",
  "anya-e1205n0:389_0": "Pākaṭo abhavi nāganagaraṃ purato khaṇe.)",
  "anya-e1205n0:390_0": "Tasmiṃ kho pana samaye jayaseno nāgarājā attano bhāgineyyaṃ dvikoṭimatte nāge parivāretvā mahā yasaṃ",
  "anya-e1205n0:390_1": "anubhavamānaṃ nisinnaṃ iṅgitasaññaṃ datvā theraṃ duratova āgacchantaṃ disvā cintesi?",
  "anya-e1205n0:390_2": "Imasmiṃ nāgabhavane samaṇehi kattabbakiccaṃ natthī.",
  "anya-e1205n0:390_3": "Nissaṃsayaṃ kesadhātuṃ nissāya āgato bhavissatīti uṭṭhāya dhātugharaṃ pavisitvā dhātukaraṇḍakaṃ gilitvā kiñci ajānanto viya nisīdi.",
  "anya-e1205n0:390_4": "Tasmiṃ kāle thero tassa santikaṃ agamāsi.",
  "anya-e1205n0:390_5": "Nāgarājā paccuggantvā paṭisanthāraṃ karonto therena saddhiṃ kathesi.",
  "anya-e1205n0:390_6": "Kasmā ayyo āgato’ti vutte evamāha?",
  "anya-e1205n0:390_7": "Tilokanāthassa amhākaṃ sambuddhassa kesadhātūnaṃ atthāya āgato,",
  "anya-e1205n0:390_8": "tuyhaṃ santike ṭhapitakesadhātuyo papañcaṃ akatvā mayhaṃ dehi,",
  "anya-e1205n0:390_9": "teyeva sandhāya upajjhāyena pesitomhī’ti vutte amhākaṃ sammā sambuddhassa kesadhātuyo mama santike natthī’ti āha.",
  "anya-e1205n0:390_10": "Thero dhātukaraṇḍakaṃ gilitabhāvaṃ ñatvā gaṇhāmi mahārājā kesadhātuyo’ti vutte āma passanto gahetvā gacchāhīti āha.",
  "anya-e1205n0:390_11": "Evaṃ tayo vāre paṭiññaṃ gahetvā tatheva ṭhīto?",
  "anya-e1205n0:391_0": "Iddhiyā māpayitvāna tato so sukhumaṃ karaṃ,",
  "anya-e1205n0:392_0": "Pavesetvā mukhe tassa gaṇhī dhātukaraṇḍakaṃ;",
  "anya-e1205n0:393_0": "Nāgālayābhinikkhami tiṭṭha nāgā’ti bhāsiya.",
  "anya-e1205n0:394_0": "Tasmiṃ khaṇe jayaseno nāgarājā samaṇaṃ vañcetvā pesitomhī’ti vatvā tassa gatakāle dhātukaraṇḍakaṃ oloketvā",
  "anya-e1205n0:394_1": "dhātu apassitvā samaṇena nāsitomhī’ti dve hatthe ukkhipitvā ṭhapetvā attano sakalanāgabhavanaṃ eka kolāhalaṃ",
  "anya-e1205n0:394_2": "katvā mahantena saddena paridevanto?",
  "anya-e1205n0:394_3": "Amhākaṃ cakkhuni uppāṭetvā gato viya sadevakassa lokassa patiṭṭhānabhūtassa sammāsambuddhassa kesadhātuyo",
  "anya-e1205n0:394_4": "apāyadukkhato amuñcantānaṃ amhākaṃ abhibhavitvā dhātuyo gahetvā gatasamaṇaṃ anubandhitvā gaṇhissāmā’ti",
  "anya-e1205n0:394_5": "dvekoṭimatte nāge gahetvā attano bhāgineyyena saddhiṃ tassa piṭṭhito piṭṭhito anubandhitvā ākāsaṃ uggacchiṃ (su).",
  "anya-e1205n0:394_6": "Tasmiṃ khaṇe pana sivatthero akāsato otaritvā pathaviyaṃ pāvisi.",
  "anya-e1205n0:394_7": "Puna tepi pathaviyaṃ pavisiṃsu.",
  "anya-e1205n0:394_8": "Evaṃ thero tehi saddhiṃ ummujja nimujjaṃ karonto pāṭihāriyaṃ dassetvā serunagarassa nātidūre piṭṭhipāsāṇe uggañji.",
  "anya-e1205n0:394_9": "Tattheva te saṃvejetvā cetiyaṅgaṇe mahābhikkhusaṅghassa purato pākaṭo ahosi.",
  "anya-e1205n0:394_10": "Nāgā taṃ gahetuṃ asakkontā mahantena saddena ravaṃ patiravaṃ datvā.",
  "anya-e1205n0:394_11": "Ito paṭṭhāya naṭṭhamhā’ti tasmiṃ piṭṭhi pāsāṇe sabbe samāgamaṃ katvā mahāsaddena parideviṃsu?",
  "anya-e1205n0:394_12": "Naṭṭhambhā vata bho’ti.",
  "anya-e1205n0:394_13": "Tato paṭṭhāya so piṭṭhipāsāṇo nāgānaṃ ravaṃ patiravaṃ datvā paridevitahāvena nāgagallaṃ nāma ahosi.",
  "anya-e1205n0:395_0": "Nāgo therassa piṭṭhitoyeva anubandhitvā cetiyaṅgaṇaṃ gantvā rājānaṃ evamāha? Deva,",
  "anya-e1205n0:395_1": "eso bhikkhu mayā adinnadhātu gahetvā āgato’ti.",
  "anya-e1205n0:395_2": "Taṃ sutvā rājā?",
  "anya-e1205n0:395_3": "Saccaṃ kira ayya nāgassa vacananti vutte naheva mahārāja,",
  "anya-e1205n0:395_4": "iminā dinnaṃ eva dhātuṃ aggahesinti vutte?",
  "anya-e1205n0:395_5": "Nāgo tava sakkhiṃ dehīti āha.",
  "anya-e1205n0:395_6": "Thero tassa bhāginyeṃ samaṇuppala nāgarājānaṃ sakkhiṃ akāsi.",
  "anya-e1205n0:395_7": "Rājā tassa bhāgineyyassa sabbavacanaṃ sutvā saddahi.",
  "anya-e1205n0:395_8": "Tasmiṃ kāle dukkhābhibhūto nāgarājā gantvā bahi ṭhīto.",
  "anya-e1205n0:395_9": "Tato paṭṭhāya so nāgarājā bahi hutvā nisinnattā bahināgarājā nāma ahosi.",
  "anya-e1205n0:395_10": "Tassa pana bhāgineyyaṃ anto cetiyaṅgaṇe nisīdāpesi.",
  "anya-e1205n0:395_11": "Imassa pana cetiyassa ārakkhaṃ gahitanāgā kathetabbā.",
  "anya-e1205n0:395_12": "Sumananāgarañño parivārā chakoṭimattā nāgā,",
  "anya-e1205n0:395_13": "jayasenassa parivārā koṭisatamattā nāgā,",
  "anya-e1205n0:395_14": "samaṇuppalanāgarañño parivārā dvikoṭimattā nāgā ahesuṃ.",
  "anya-e1205n0:395_15": "Sabbe dhātuyā ārakkhaṃ gaṇhiṃsu.",
  "anya-e1205n0:395_16": "Rājā therassa hatthato kesadhātuṃ gahetvā ratanacaṅegāṭake ṭhapetvā mahindassa nāma amaccassa adāsi.",
  "anya-e1205n0:395_17": "Tasmiṃ samāgame tipiṭakamahāphussadevattherassa saddhivihārikā paṭisambhidappattā cattāro sāmaṇerā ahesuṃ.",
  "anya-e1205n0:395_18": "Tesu eko malaya rājaputto sumanasāmaṇero nāma,",
  "anya-e1205n0:395_19": "eko serunagare sivarājabhāgineyyassa putto uttara sāmaṇero nāma.",
  "anya-e1205n0:395_20": "Eko mahāgāme mālākāraputto cunda sāmaṇero nāma eko mahāgāme ekassa kuṭumbikassa putto mahākassapasāmaṇero nāma,",
  "anya-e1205n0:395_21": "ime cattāro sāmaṇerā ajja kākavaṇṇatissamahārājā mahācetiye dhātu nidhānaṃ karissati,",
  "anya-e1205n0:395_22": "mayaṃ himavantaṃ gantvā sukusumāni āharissāmāti theraṃ vanditvā ākāsato himavantaṃ gantvā campakanāgasalalādayo",
  "anya-e1205n0:395_23": "pūjanīyamālaṃ gahetvā tāvatiṃsadeva lokaṃ gatā.",
  "anya-e1205n0:396_0": "Tasmiṃ kāle sakko devarājā sabbābharaṇapatimaṇḍito dvisu devalokesu devatāyo gahetvā erāvaṇahatthīkkhandhamāruyha",
  "anya-e1205n0:396_1": "aḍḍhateyyakoṭidevaccharāparivārito sudassanamahā vīthiyaṃ vicaranto savaṅgoṭake te cattāro sāmaṇere duratova",
  "anya-e1205n0:396_2": "āgacchante disvā hatthīkkhandhato oruyha pañca patiṭṭhitena vanditvā tesaṃ hatthe mālācaṅgoṭake disvā?",
  "anya-e1205n0:396_3": "Kiṃ ayyā tumhākaṃ hatthe’ti pucchi.",
  "anya-e1205n0:396_4": "Taṃ sutvā sāmaṇerā mahārāja,",
  "anya-e1205n0:396_5": "kiṃ tvaṃ na jānāsi.",
  "anya-e1205n0:396_6": "Laṅkāyaṃ kākavaṇṇatissa mahārājā dasabalassa nalāṭadhātuṃ gahetvā mahāvālukagaṅagāya dakkhiṇapasse seru",
  "anya-e1205n0:396_7": "nāma dahassa ante varāha nāma soṇḍimatthake cetiyaṃ kārāpetuṃ tumhākaṃ niyogena vissakammadevaputtena",
  "anya-e1205n0:396_8": "nimmitैṭṭhakāni gahetvā cetiyaṃ kārāpetvā ajja dhātunidhānaṃ karoti.",
  "anya-e1205n0:396_9": "Tattha pūjanatthāya himavantato ānītapupphamidanti vatvā itopi kusumaṃ gahetuṃ āgatamhā’ti vadiṃsu.",
  "anya-e1205n0:396_10": "Sakko tesaṃ vacanaṃ sutvā?",
  "anya-e1205n0:397_0": "Ayya tumhākaṃ hatthe pupphāni cūḷāmaṇicetiye pujetvā amhākaṃ uyyānato pupphāni gahetvā gacchathāti vatvā",
  "anya-e1205n0:397_1": "tehi saddhiṃ gantvā tesaṃ pupphehi cūḷāmaṇicetiyaṃ pūjesi.",
  "anya-e1205n0:397_2": "Tato papañcaṃ na bhavitabbanti sakkassa nivedesuṃ.",
  "anya-e1205n0:397_3": "Taṃ sutvā sakko sāmaṇerānaṃ pañcamahāuyyānato pāricchatta-",
  "anya-e1205n0:397_4": "koviḷārādīni pupphāni ca candanacuṇṇañca gahetvā dāpesi.",
  "anya-e1205n0:397_5": "Sāmaṇerā pupphāni gahetvā devalokato otaritvā himavantaṃ pavisitvā suvaṇṇamaṇipabbate santacchāyāya nasīditvā",
  "anya-e1205n0:397_6": "divāvihāraṃ katvā nakkhattavelāya sampattāya maṇī gavesamānā cattāro maṇayo addasaṃsu.",
  "anya-e1205n0:397_7": "Tesaṃ eko indanīlamaṇī,",
  "anya-e1205n0:397_8": "eko pahassarajotiraṅga maṇī,",
  "anya-e1205n0:397_9": "eko veluriyamaṇi,",
  "anya-e1205n0:397_10": "eko masāragallamaṇi,",
  "anya-e1205n0:397_11": "cattāro maṇayo ca dibbapupphāni ca gahetvā therānaṃ dassesuṃ. Thero? Mahārāja,",
  "anya-e1205n0:397_12": "ime sāmaṇerā pāricchattakakoviḷārādīni pupphāni ca candanacuṇṇañca cattāro maṇayo ca gahetvā āgatā’ti rañño ārocesuṃ.",
  "anya-e1205n0:398_0": "Rājā taṃ sutvā somanassajāto sāmaṇere pañca patiṭṭhītena vanditvā tesamāhatamaṇayo gahetvā mahānanda",
  "anya-e1205n0:398_1": "nāma amaccassa datvā therehī saddhiṃ mahantena parivārena cetiyaṅgaṇaṃ gantvā maṇikaraṇḍakena dhātuṃ",
  "anya-e1205n0:398_2": "gahetvā attano sīse dhātuṃ ṭhapetvā upari setacchattaṃ kārāpetvā cetiyaṃ tikkhattuṃ padakkhiṇaṃ katvā",
  "anya-e1205n0:398_3": "pācīnadvāre ṭhīto?",
  "anya-e1205n0:398_4": "Ayaṃ dasabalassa nalāṭadhātu amhehi kārāpitāya buddhapaṭimāya nalāṭe uṇṇalomākāraṃ hutvā patiṭṭhahatūti adhiṭṭhāsi.",
  "anya-e1205n0:398_5": "Tassa cintitakkhaṇeyeva dhātu karaṇḍato nabhamuggantvā ākāse sattatālappamāṇe ṭhatvā chabbaṇṇa raṃsiyo vissajjesi.",
  "anya-e1205n0:398_6": "Tā raṃsiyo kuṭena āsiñcamānavilīna suvaṇṇaṃ viya antalikkhato nikkhantasuvaṇṇarasadhārā viya sakalalaṅkādīpaṃ raṃsijālehi ekobhāsaṃ katvā gaṇhiṃsu.",
  "anya-e1205n0:398_7": "Tasmiṃ kāle yamakapāṭihāriyasadisaṃ pāṭihāriyaṃ ahosi.",
  "anya-e1205n0:398_8": "Mahākāruṇikassa bhagavato adiṭṭhapubbaṃ pāṭihāriyaṃ disvā mahājanā tathāgatassa rūpakāyaṃ paccakkhabhutā viya ahesuṃ.",
  "anya-e1205n0:399_0": "Adiṭṭhapubbaṃ satthussa pāṭihīraṃ mahājanā;",
  "anya-e1205n0:400_0": "Disvā pītiparā jātā pasādamajjhaguṃ jine.",
  "anya-e1205n0:401_0": "Pūjesuṃ gandhamālañca alaṅkāraṃ sakaṃ sakaṃ;",
  "anya-e1205n0:402_0": "Sabbe vandiṃsu sirasā-cetiyaṃ īdisaṃ varaṃ.",
  "anya-e1205n0:403_0": "Tasmiṃ samāgame eko paṇḍitapuriso jinaṃ thomento evamāha?",
  "anya-e1205n0:404_0": "Nibbutassāpi buddhassa yaso bhavati īdiso;",
  "anya-e1205n0:405_0": "Ṭhītassa lokanāthassa kīdisā āsi sampadā.",
  "anya-e1205n0:406_0": "Anubhāvamidaṃ sabbaṃ puññeneva mahesino;",
  "anya-e1205n0:407_0": "Kareyya ñatvā puññaṃ taṃ patthento bodhimuttamaṃ.",
  "anya-e1205n0:408_0": "Tasmiṃ kāle nānāratanavicittaṃ anekālaṅkārapatimaṇḍitaṃ mahārahaṃ samussitadhajapatākaṃ nānāvidhakusumasamākiṇṇaṃ",
  "anya-e1205n0:408_1": "anekapūjāvidhānaṃ gahetvā manussā chaṇavesaṃ gaṇhiṃsu.",
  "anya-e1205n0:408_2": "Anekavidhaturiyasaṅghuṭṭaṃ ahosi.",
  "anya-e1205n0:408_3": "Tasmiṃ khaṇe devatāyo pupphavassaṃ vassāpenti.",
  "anya-e1205n0:408_4": "Mahānubhāvasampannā nāgā pūjaṃ karonti.",
  "anya-e1205n0:408_5": "Evaṃ sabbe devā nāgā manussā sādhukāraṃ denti,",
  "anya-e1205n0:408_6": "apphoṭenti,",
  "anya-e1205n0:408_7": "velukkhepaṃ karonti,",
  "anya-e1205n0:408_8": "hatthīno kuñcanādaṃ nadanti.",
  "anya-e1205n0:408_9": "Assā tuṭṭhiravaṃ ravanti,",
  "anya-e1205n0:408_10": "bahalaghana mahāpathavī yāva udakapariyantaṃ kampi.",
  "anya-e1205n0:408_11": "Disāsu vijjullatā nicchariṃsu.",
  "anya-e1205n0:408_12": "Sakalalaṅkādīpe sumanakūṭādayo mahānagā kusumagaṇasamākiṇṇā ahesuṃ.",
  "anya-e1205n0:408_13": "Sabbe jalāsayā pañcavidha padumasañchantā,",
  "anya-e1205n0:408_14": "devatānamantare manussā,",
  "anya-e1205n0:408_15": "manussānaṃ antare yakkhanāgasupaṇṇādayo ca ahesuṃ.",
  "anya-e1205n0:408_16": "Bhikkhubhikkhunīupāsaka upāsikā aparimāṇā ahesuṃ.",
  "anya-e1205n0:408_17": "Mahantena sādhukārena mahā nigghosena sakalalaṅkādīpe tibbavātābhihatasamuddo viya ekaninnādaṃ ekanigghosaṃ ahosi.",
  "anya-e1205n0:408_18": "Iminā pūjāvidhānena pasādakabhūtamahājanakāyamajjhe dhātu pāṭihāriyaṃ dassetvā ākāsato otaritvā buddhapaṭimāya",
  "anya-e1205n0:408_19": "nalāṭe puṇṇacandasassirīkaṃ abhibhavantamiva virocamānā patiṭṭhāsi.",
  "anya-e1205n0:409_0": "Rājā mahānandanāmakassa amaccassa hatthato kesadhātuṃ gahetvā vihāradeviyā datvā tvaṃ imā kesadhātuyo",
  "anya-e1205n0:409_1": "dasabalassa anavalokita matthake patiṭṭhāpehī’ti āha.",
  "anya-e1205n0:409_2": "Sā kesadhātuyo gahetvā tattheva patiṭṭhahantu’ti adhiṭṭhānaṃ akāsi.",
  "anya-e1205n0:409_3": "Tasmiṃ khaṇe kesadhātuyo karaṇḍato nabhaṃ uggantvā mayūragīvasaṃkāsanīlaraṃsiyo vissajjentī ākāsato otaritvā",
  "anya-e1205n0:409_4": "buddhapaṭimāya uttamaṅge sirasmiṃ patiṭṭhahiṃsu.",
  "anya-e1205n0:410_0": "Tato rājā therena saddhiṃ dhātugabbhaṃ pavisitvā dibbacandanacuṇṇasamākiṇṇaṃ pāricchattakakoviḷārādi",
  "anya-e1205n0:410_1": "sugandhapupphasantharaṃ viyūhitvā pabhāsamudayasamākiṇṇe cattāro maṇi pāsāṇe ṭhapesi.",
  "anya-e1205n0:410_2": "Tesaṃ ālokābhibhūto dhātugabbho ativiya virocittha.",
  "anya-e1205n0:410_3": "Sabbanāṭakitthīyo attano attano ābharaṇāni omuñcitvā dhātugabbheyeva pūjesuṃ.",
  "anya-e1205n0:410_4": "Tato rājā dhātunidhānaṃ katvā buddharūpassa pādatale sīsaṃ ṭhapetvā nipanno evaṃ paridevi;",
  "anya-e1205n0:410_5": "mayhaṃ pitupitāmahaparamparāgatādhātu ajja ādiṃ katvā ito paṭṭhāya viyogā jātā ahaṃ dāni tumhākaṃ aticiraṃ",
  "anya-e1205n0:410_6": "(ṭhītā) ramaṇīyā rohaṇajanapadā āharitvā imasmiṃ ṭhāne patiṭṭhāpesinti vatvā sineru muddhani samujjalamahāpadīpo",
  "anya-e1205n0:410_7": "viya tumhe idheva ṭhītā.",
  "anya-e1205n0:410_8": "Idāni na gamissāma mayaṃ khamatha bhagavā’ti paridevamāno dhātu gabbheyeva patitvā āha?",
  "anya-e1205n0:411_0": "Aho viyogaṃ dukkhaṃ me etā bādhenti dhātuyo;",
  "anya-e1205n0:412_0": "Vatvā so paridevanto dhātugabbhe sayī tadā.",
  "anya-e1205n0:413_0": "Marissāmi no gamissaṃ ayyaṃ hitvā idheva’haṃ;",
  "anya-e1205n0:414_0": "Dullabhaṃ dassanaṃ tassa saṃsāre carato mamā’ti.",
  "anya-e1205n0:415_0": "Vatvā paridevanto nipajji.",
  "anya-e1205n0:415_1": "Tassa pana bhikkhusaṅghassa antare sahadevo nāma thero rājānaṃ dhātugabbhe rodamānaṃ nipannaṃ disvā kimajjhāsayo",
  "anya-e1205n0:415_2": "etassā’ti cetopariyañāṇena samantāharitvā idha nipanno marissāmī’ti nipannabhāvaṃ jānitvā iddhiyā saṃsaraṃ",
  "anya-e1205n0:415_3": "piyarūpaṃ māpetvā dhātugabbhato taṃ bahi akāsi.",
  "anya-e1205n0:416_0": "(Iddhiyā so vasipatto chaḷabhiñño visārado;",
  "anya-e1205n0:417_0": "Taṃ khaṇaññeva sappañño rājānaṃ taṃ bahiṃ akā.)",
  "anya-e1205n0:418_0": "Tato paṭhamānītajotiraṅga pāsāṇaṃ dhātugabbhassa upari vitānaṃ viya ṭhapetvā arahantā?",
  "anya-e1205n0:418_1": "Dhātugabbho samantato caturassamañcaṃ viya ekaghano hotu.",
  "anya-e1205n0:418_2": "Dhātu gabbhe gandhā mā sussantu,",
  "anya-e1205n0:418_3": "pupphāni mā milāyantu,",
  "anya-e1205n0:418_4": "ratanāni mā vivaṇṇā hontu,",
  "anya-e1205n0:418_5": "pūjanīyabhaṇḍāni mā nassantu,",
  "anya-e1205n0:418_6": "paccatthikapaccāmittānaṃ okāso vā vivaro vā mā hotu’ti adhiṭṭhahiṃsu.",
  "anya-e1205n0:418_7": "Tato rājā dhātuyo mahantaṃ pūjaṃ katvā maṅgalacetiye caturassakoṭṭhakaṃ atimanoramaṃ chattakammañca kelāsakūṭaṃ",
  "anya-e1205n0:418_8": "viya sudhākammañca vālukapādato paṭṭhāya sabbañca kattabbaṃ kammaṃ niṭṭhāpesi.",
  "anya-e1205n0:418_9": "So pana seta nimmalacandaraṃsi viya udakabubbuḷakelāsakūṭapaṭibhāgo chattadharo acalappatiṭṭhito sujanappasādako",
  "anya-e1205n0:418_10": "aññatitthīya maddanakaro maṅgalathūpo virocittha.",
  "anya-e1205n0:419_0": "Vilāsamāno aṭṭhāsi tosayanto mahājane;",
  "anya-e1205n0:420_0": "Maṅgalakelāsathūpo acalo suppatiṭṭhito.",
  "anya-e1205n0:421_0": "Sujanappasādanakaro titthiyadiṭṭhimaddano;",
  "anya-e1205n0:422_0": "Bhavi saddhākaro seṭṭho sabbajanapasādako.",
  "anya-e1205n0:423_0": "Cetiyo pavaro loke mahājananisevito;",
  "anya-e1205n0:424_0": "Dhajapupphasamākiṇṇo sadā pūjāraho bhavi.",
  "anya-e1205n0:425_0": "Bahū janā samāgamma nānā desā samāgatā;",
  "anya-e1205n0:426_0": "Pūjesuṃ taṃ mahāthūpaṃ sabbadāpi atanditā.",
  "anya-e1205n0:427_0": "Īdiso patirūpavāso so deso dullabho bhave;",
  "anya-e1205n0:428_0": "Appamattā sadā santā vinātha kusalaṃ bahunti.",
  "anya-e1205n0:429_0": "Rājā kappāsikasukhumavatthena mahārahaṃ cetiyaṃ veṭhetvā,",
  "anya-e1205n0:429_1": "sirivaḍḍhanaṃ nāma mahābodhiṃ patiṭṭhapetvā tattha bodhigharañca kārāpetvā tibhūmakaṃ uposathāgāraṃ kārāpetvā",
  "anya-e1205n0:429_2": "rattiṭṭhāna divāṭṭhānādīni katvā sabbaṃ vihāre kattabbaṃ kāresi.",
  "anya-e1205n0:429_3": "Ettakaṃ kārāpetvā vihāraṃ dakkhiṇodakaṃ dassāmī’ti cintetvā asītisahassamattānaṃ bhikkhūnaṃ sattadivasāni",
  "anya-e1205n0:429_4": "nānāvidha sūpavyañjanehi mahādānaṃ datvā sattame divase mahābhikkhu saṅghassa ticīvaratthāya vatthāni",
  "anya-e1205n0:429_5": "dāpetvā pātova pātarāsabhattaṃ bhuñjitvā therassa santikaṃ gantvā vanditvā ekamantaṃ ṭhīto evamāha? Ayyā,",
  "anya-e1205n0:429_6": "cātuddasike mahābhikkhusaṅghassa dakkhiṇaṃ dātumicchāmī’ti.",
  "anya-e1205n0:429_7": "So panāyasmā evamāha;",
  "anya-e1205n0:429_8": "upakaṭṭha puṇṇamāyaṃ uposathadivase assayujanakkhattena dakkhiṇaṃ dhātuṃ bhaddakanti.",
  "anya-e1205n0:429_9": "So therassa vacanaṃ sutvā pañcapatiṭṭhitena theraṃ vanditvā somanagare attano bhaginiṃ deviṃ kathesi? Bhagini,",
  "anya-e1205n0:429_10": "dasabalassa nalāṭadhātuṃ nidahitvā maṅgalamahācetiyānurūpaṃ pāsādaṃ alaṅkatadvāraṭṭālakatoraṇaṃ seta",
  "anya-e1205n0:429_11": "vattha anekadhajasamākiṇṇaṃ vihārañca kārāpetvā dakkhiṇaṃ dassāmī’ti ayyassa kathesiṃ.",
  "anya-e1205n0:429_12": "So panāyasmā;",
  "anya-e1205n0:429_13": "upakaṭṭha puṇṇamāya uposathadivase dātuṃ yuttanti āhā’ti. Deva,",
  "anya-e1205n0:429_14": "kiṃ kathesi,",
  "anya-e1205n0:429_15": "ayyassa kathītaniyāmeneva upakaṭṭha puṇṇamāya uposathadivase dakkhiṇaṃ dehī’ti āha.",
  "anya-e1205n0:429_16": "So tassā kathaṃ sutvā somanassapatto sādhu bhadde’ti sampaṭicchitvā somanagare viharanto,",
  "anya-e1205n0:429_17": "upakaṭṭha puṇṇamāya uposathe sampatteyeva ajjuposatho’ti ñatvā giriabhayaṃ pakkosāpetvā,",
  "anya-e1205n0:429_18": "tāta sve dakkhiṇaṃ dātabbaṃ tvaṃ senaṅgaṃ alaṅkaritvā sve amhehi saddhiṃ ehī’ti vatvā serunagare sivarañño loṇanagare mahānāgarañño paṇṇaṃ pahiṇī.",
  "anya-e1205n0:429_19": "Sve tumhākaṃ hatthiassarathapattādīni suvaṇṇālaṅkārehi alaṅkaritvā sve amhehi saddhiṃ chaṇa vesaṃ gāhāpetvā",
  "anya-e1205n0:429_20": "ayyassa tissattherassa dakkhiṇaṃ dīyamānaṃ samosarantuti.",
  "anya-e1205n0:429_21": "Te pana rājāno sāsanaṃ sutvā attano attano vibhavānurūpena hatthiassarathapattādīni alaṅkaritvā gandhapañcaṅgulikaṃ",
  "anya-e1205n0:429_22": "datvā suvaṇṇamālādīni pilandhāpetvā mahā goṇepi tatheva alaṅkaritvā siṅgesu suvaṇṇakañcukaṃ (paṭi) muñcāpetvā",
  "anya-e1205n0:429_23": "amaccagahapati-",
  "anya-e1205n0:429_24": "brāhmaṇaputta-",
  "anya-e1205n0:429_25": "ajagopaka-",
  "anya-e1205n0:429_26": "khujjavāmanaka-",
  "anya-e1205n0:429_27": "senāpatiādayo ca vicittavatthāni nivāsetvā nānāvidhavilepanāni vilimpetvā āgantvā rañño dassayiṃsu.",
  "anya-e1205n0:429_28": "Rājāpi caturaṅginiyā senāya parivuto alaṅkatahatthikkhandhaṃ āruhi.",
  "anya-e1205n0:429_29": "Sesarājāno ca attano attano senaṅgehi parivāretvā hatthikkhandhe nisīditvā rājānaṃ majjhe katvā vāmadakkhiṇapassato namassamānā nikkhamiṃsu.",
  "anya-e1205n0:429_30": "Tassa pana gamanaṃ ajātasattuno tathāgatassa dassanatthāya jīvakambavanagamanaṃ viya tiṃsayojanappamāṇaṃ",
  "anya-e1205n0:429_31": "erāvaṇahatthikkhandhaṃ āruhitvā dvīsu devalokesu devehi parivāretvā sakkassa devānamindassa nandanavanagamanakālo",
  "anya-e1205n0:429_32": "viya ca ahosi.",
  "anya-e1205n0:429_33": "So vaḍḍhamāsakacchāyāya sampattāya somanagarato nikkhamitvā serudahassa ante nānāvidha alaṅkatapaṭiyattanāṭakitthīnaṃ",
  "anya-e1205n0:429_34": "pañcaṅgikaturiyaṃ paggaṇhāpayamāno aṭṭhāsi.",
  "anya-e1205n0:430_0": "Mahāpathavī bhijjamānā viya pabbatā parivattamānā viya mahāsamuddo (thalaṃ) avattharitvā bhijjamānakālo viya ca ahosi.",
  "anya-e1205n0:430_1": "Brāhmaṇā jayamukhamaṅgalikā sotthi vacanaṃ vadiṃsu.",
  "anya-e1205n0:430_2": "Sabbālaṅkārapatimaṇḍitā nāṭakitthiyo pañcaṅgikaturiyaṃ pavattayiṃsu.",
  "anya-e1205n0:430_3": "Mahājano velukkhepasahassāni pavattesi.",
  "anya-e1205n0:430_4": "Tato rājā bahū gandhadīpadhūpādayo gāhāpetvā uṭṭhāya senāya parivuto therassa vasanaṭṭhānaṃ pavisitvā theraṃ vanditvā nisinno āha?",
  "anya-e1205n0:430_5": "Ayya rājāno ca sampiṇḍitvā dakkhiṇodakassa dīyamānassa kālo’ti.",
  "anya-e1205n0:430_6": "Thero tassa kathaṃ sutvā bhaddakaṃ mahārājā’ti sampaṭicchi.",
  "anya-e1205n0:430_7": "Tasmiṃ dakkhiṇodakassa dānadivase nānāvidhavicittamaṇidaṇḍakesu nānāvidha dhajapatākādīni bandhāpetvā samussitāni ahesuṃ.",
  "anya-e1205n0:430_8": "Purimādī disāsu manuññavātā vāyiṃsu.",
  "anya-e1205n0:430_9": "Tathā mahāraṃsijālasamujjalito sahassaraṃsibhākaro atthaṅgato ahosi.",
  "anya-e1205n0:430_10": "Vipphuritakiraṇarajadhūmarāhuabbhādīhi uparodhehi virahito tārāgaṇaparivuto puṇṇacando samujjalarajatamayaṃ ādāsamaṇḍalaṃ viya pācīnadisato samuggato.",
  "anya-e1205n0:430_11": "Tasmiṃ khaṇe daṇḍadīpikādayo samujjalāpesuṃ.",
  "anya-e1205n0:430_12": "Mahāmaṅgalacetiyaṃ pana jātisumanamālādāmena parikkhipitvā ekamālāguṇaṃ viya alaṅkari.",
  "anya-e1205n0:430_13": "Yathā tārāgaṇaparivuto puṇṇacando tathā padīpamālālaṅkato mahācetiyo ativiya virocati.",
  "anya-e1205n0:430_14": "Sakala laṅkādīpe pana sabbe rukkhāpi vicittadhajena alaṅkatā viya akālaphalapallavehi vicittā ahesuṃ.",
  "anya-e1205n0:430_15": "Mahāsamuddaloṇasāgarādayo’pi pañcavidhapadumasañchannā ahesuṃ.",
  "anya-e1205n0:431_0": "Vicitravatthābharaṇehi sabbe,",
  "anya-e1205n0:432_0": "Alaṅkatā devasamānavaṇṇā;",
  "anya-e1205n0:433_0": "Anekasaṅkhyā sumanā patītā,",
  "anya-e1205n0:434_0": "Janā samantā parivārayiṃsu.",
  "anya-e1205n0:435_0": "Sabbeva ujjalāpesuṃ daṇḍadīpaṃ manoramaṃ;",
  "anya-e1205n0:436_0": "Sakalampi idaṃ dīpaṃ āsi obhāsitaṃ tadā.",
  "anya-e1205n0:437_0": "Tārāgaṇasamākiṇṇo puṇṇacandova jotayī;",
  "anya-e1205n0:438_0": "Sārade nabhamajjhamhi ṭhito ruciraraṃsiyā.",
  "anya-e1205n0:439_0": "Tathā ayaṃ thūpavaro suppabhāso alaṅkato;",
  "anya-e1205n0:440_0": "Mālāpadīpamajjhamhi bhāti bhutilakuttamo.",
  "anya-e1205n0:441_0": "Sabbe’pi pādapā assa laṅkādīpassa sabbaso;",
  "anya-e1205n0:442_0": "Dhajehi’va samākiṇṇā āsuṃ pupphaphalandadā.",
  "anya-e1205n0:443_0": "Sacetanā yathā sabbe akā pūjaṃ akā tadā;",
  "anya-e1205n0:444_0": "Tathā acetanā sabbe akā pūjaṃ anappakaṃ.",
  "anya-e1205n0:445_0": "Yebhuyyena bhumaṭṭhe deve upādāya yāva akaṇiṭṭhakā devā brahmā dibbamālāpāricchattakakoviḷāracandanacuṇṇaṃ",
  "anya-e1205n0:445_1": "gahetvā āgatādevāti vā manussāti vā jānituṃ asakkonti.",
  "anya-e1205n0:445_2": "Ukkaṭṭhamahāsamāgamo ahosi.",
  "anya-e1205n0:445_3": "Tasmimpi divase mahāpathavi ākāsayugandharacakkavāḷapabbatuttamādayo kampiṃsu.",
  "anya-e1205n0:445_4": "Taṃ disvā rājā ativiya somanassappatto there ca avasesa mahāmattādayo sannipātetvā nāṭakādayo ca gahetvā,",
  "anya-e1205n0:445_5": "idānevāhaṃ vihāradakkhiṇaṃ dassāmi’ti cetiyaṅgaṇaṃ agamāsi.",
  "anya-e1205n0:445_6": "Theropi bhikkhusaṅghaṃ gahetvā cetiyaṅgaṇe alaṅkatamaṇḍape nisīdi.",
  "anya-e1205n0:445_7": "Rājā vāsitagandhodakasuvaṇṇabhiṅkāraṃ gahetvā udakaṃ therassa hatthe āsiñcitvā dakkhiṇaṃ adāsi.",
  "anya-e1205n0:445_8": "Datvā ca pana evamāha;",
  "anya-e1205n0:445_9": "ayyā esā dhātu mayhaṃ pitāmahavaṃsena āgatā.",
  "anya-e1205n0:445_10": "Idāni amhākaṃ atiruciraramaṇiyā rohaṇajanapadā āharitvā suvaṇṇena dhātugabbhaṃ,",
  "anya-e1205n0:445_11": "sattaratanena dhātumaṇḍapaṃ kārāpetvā tasmiṃ suvaṇṇamayaṃ buddhapaṭimaṃ nisīdāpetvā amhākaṃ dasabalassa",
  "anya-e1205n0:445_12": "nalāṭadhātuṃ nidahitvā ayyassa cīvarādīnamatthāya idāni soḷasagāmavarāni dassāmi’ti gāmavarāni datvā",
  "anya-e1205n0:445_13": "samantato tigāvutappamāṇe serudahe bheriṃ carāpetvā ārāmikaṃ katvā āha? Bhante,",
  "anya-e1205n0:445_14": "tumhākaṃ mayā dinnasoḷasagāmaṃ ajjeva gantabbaṃ.",
  "anya-e1205n0:445_15": "Gantvā ca pana ajjeva pariggahaṃ karothāti vatvā tattheva vāsupagato puna divase samāgantvā sattāhaṃ",
  "anya-e1205n0:445_16": "mahādānaṃ datvā sattame divase mahābhikkhusaṅghassa tīcīvarappahonakasāṭakaṃ paṇītaṃ bhojanaṃ datvā therassa",
  "anya-e1205n0:445_17": "santikaṃ āgato,",
  "anya-e1205n0:445_18": "ayya vihāre kattabbaṃ aparihāpetvā mayā kataṃ,",
  "anya-e1205n0:445_19": "gehaṃ gamissāmīti (nivedesi).",
  "anya-e1205n0:445_20": "Thero tassa kathaṃ sutvā sādhu mahārājāti sampaṭicchi.",
  "anya-e1205n0:446_0": "So pana cetiyassa pūjanatthāya pupphārāmaṃ kārāpetvā mālākārānaṃ paribbayaṃ dāpesi.",
  "anya-e1205n0:446_1": "Tathā bherivādakanāṭakānampi vihārasīmante suvaṇṇanaṅgalena paricchinditvā ārāmikānampi gāmaṃ kārāpesi.",
  "anya-e1205n0:446_2": "Bhikkhusaṅghassa veyyāvaccatthāya attano santike pañcasataamaccadhītaro tattake amaccaputte dāsadāsiyo",
  "anya-e1205n0:446_3": "ca datvā paribbayatthāya tesaṃ tesaṃ pañcasatasahassakahāpaṇe ca dāpesi.",
  "anya-e1205n0:446_4": "Bhikkhusaṅghassa ca dhātupujanatthāya soḷasasahassaṃ kahāpaṇaṃ dāpesi.",
  "anya-e1205n0:447_0": "Tato giriabhayaṃ pakkosāpetvā,",
  "anya-e1205n0:447_1": "tāta tumhe idheva niccaṃ vasatha.",
  "anya-e1205n0:447_2": "Amhākaṃ vihāre ca ārāmikesu ca ayyesu ca appamatto hohīti ovaditvā sabbaṃ tassa niyyādesi.",
  "anya-e1205n0:447_3": "Thero tassa evamāha?",
  "anya-e1205n0:447_4": "Mahārāja samantato mahāsīmaṃ bandhitabbanti.",
  "anya-e1205n0:447_5": "Bandhatha bhanteti vutte?",
  "anya-e1205n0:447_6": "Mahārāja akittitena nimittena sīmaṃ bandhituṃ nasakkā,",
  "anya-e1205n0:447_7": "vihārassa pācīna pacchimuttaradakkhiṇato mahāsīmaṃ bandhanāya nimittaṃ sallakkhetvā dehi,",
  "anya-e1205n0:447_8": "mayaṃ sīmaṃ bandhissāmāti āha.",
  "anya-e1205n0:447_9": "Rājā tuṭṭho satta amacce sabbālaṅkārena alaṅkaritvā sīmānimittaṃ kittetvā āgamanatthaṃ pesesi.",
  "anya-e1205n0:447_10": "Te pana satta amaccā catusu disāsu nimittaṃ sallakkhetvā paṇṇe likhitvā āharitvā rañño adaṃsu.",
  "anya-e1205n0:447_11": "Rājā ekekaṃ satakahāpaṇaṃ datvā catusu disāsu ārakkhaṃ dāpetvā sīmaṃ bandhantūti mahābhikkhusaṅghassa nivedesi.",
  "anya-e1205n0:447_12": "Atha thero bhikkhusaṅghaparivuto cetiyaṅgaṇe nisīditvā vappamāsakāḷapakkhadvādasadivase sīmaṃ bandhitvā niṭṭhapesi.",
  "anya-e1205n0:448_0": "Tattha sīmānimittaṃ evaṃ jānitabbaṃ;",
  "anya-e1205n0:448_1": "purimāya disāya sigāla pāsāṇaṃ gato.",
  "anya-e1205n0:448_2": "Tato macchaselagāmassa vāma passena koṭasīmā nāma gāmakkhettaṃ vissajjetvā gaṇadvāragāmaṃ gato.",
  "anya-e1205n0:448_3": "Cittavāpiyā uttaravāna koṭito varagāmakkhette piṭṭhipāsāṇaṃ gato.",
  "anya-e1205n0:448_4": "Tato sālikaṃ nāma madhukarukkhe ṭhītapāsāṇathūpassa gato.",
  "anya-e1205n0:448_5": "Tato vuttika nāma vāpiyā dakkhiṇavāna koṭito kaṇikāra selassa gato.",
  "anya-e1205n0:448_6": "Tato channajjhāpitaselassa gato.",
  "anya-e1205n0:448_7": "Tato kukkuṭasiva nāma upāsakassa madhukarukkhe ṭhītaṃ thūpaṃ gato.",
  "anya-e1205n0:448_8": "Tato soṇḍaṃ nāma selaṃ gato.",
  "anya-e1205n0:448_9": "Tato sabaraṃ nāma pāsāṇaṃ gato.",
  "anya-e1205n0:448_10": "Tato elālatitthassa gato.",
  "anya-e1205n0:448_11": "Tato sobbha majjhimena gantvā assabandhanaṃ nāma ṭhānaṃ gato.",
  "anya-e1205n0:448_12": "Tato pāsāṇassa matthake udaka kākaṃ nāma nigrodhaṃ gato.",
  "anya-e1205n0:448_13": "So rukkho udaka kākānaṃ vusita bhāvena evaṃ nāma jāto.",
  "anya-e1205n0:448_14": "Tato tambatitthaṃ nāma gantā mahācārikassanāma thūpamaggassa gato.",
  "anya-e1205n0:448_15": "Tato assamaṇḍalapiṭṭhiṃ gato.",
  "anya-e1205n0:448_16": "Tato mahā kadamba passe ṭhītaṃ pāsāṇathūpaṃ gato.",
  "anya-e1205n0:448_17": "Tato mahā rājuvāpiyā uttarakoṭiyā ṭhītaṃ mahānigrodharukkhaṃ gato.",
  "anya-e1205n0:448_18": "Tato mahāvanapiṭṭhiṃ gato.",
  "anya-e1205n0:448_19": "Tato loṇasāgarassa ante rajataselaṃ gato.",
  "anya-e1205n0:448_20": "Puna āvattitvā sigāla pāsāṇeyeva ṭhīto.",
  "anya-e1205n0:448_21": "Imaṃ ettakaṃ padesaṃ samantato paricchindāpetvā rājā adāsi.",
  "anya-e1205n0:448_22": "Vihārassa bahū ārāmike ca (tesaṃ) vividhāni upakaraṇāni (ca) dāpetvā sabbe pākāratoraṇādayo kārāpetvā vihāraṃ niṭṭhāpetvā rohaṇameva gato.",
  "anya-e1205n0:449_0": "Rājā pasannahadayo mahāpuñño mahābalo;",
  "anya-e1205n0:450_0": "Kāretvā uttamaṃ thūpaṃ kañcanagghīka sobhitaṃ.",
  "anya-e1205n0:451_0": "Bandhāpetvā tato sīmaṃ vaṭṭagāmañca soḷasa;",
  "anya-e1205n0:452_0": "Datvā ārāmikānañca sabbupakaraṇāni ca.",
  "anya-e1205n0:453_0": "Tato so rohaṇaṃ gantvā mahāsenāpurakkhato;",
  "anya-e1205n0:454_0": "Vihāradeviyā saddhiṃ modamāno vasī tahiṃ.",
  "anya-e1205n0:455_0": "Thero pana tattheva viharanto yo imasmiṃ vihāre vasanto tathāgatassa ekagandhakuṭiyaṃ vuttho viya bhavissatīti",
  "anya-e1205n0:455_1": "khyākaritvā tato paṭṭhāya sīlācārasamādhisamāpattipaṭiladdhajaḷabhiññāpaṭisambhidappattehi khīṇāsavehi",
  "anya-e1205n0:455_2": "parivāretvā sabba buddhaguṇaṃ anussaranto ciraṃ vasitvā tattheva anupādisesāya nibbānadhātuyā parinibbāyi.",
  "anya-e1205n0:456_0": "Anekaguṇasampanno tissatthero bahussuto;",
  "anya-e1205n0:457_0": "Janānaṃ saṅgahaṃkatvā nibbuto so anāsavo.",
  "anya-e1205n0:458_0": "Therāpi te sīlasamādhiyuttā,",
  "anya-e1205n0:459_0": "Bahussutā sādhuguṇābhirāmā;",
  "anya-e1205n0:460_0": "Paññāpabhāvāyuppannacittā,",
  "anya-e1205n0:461_0": "Guṇākarā tānayutā janānaṃ.",
  "anya-e1205n0:462_0": "Pahīnabhavasaṃsārā pabhinnapaṭisambhidā;",
  "anya-e1205n0:463_0": "Nāmarūpaṃ samāsanto pesalā chinnabandhanā.",
  "anya-e1205n0:464_0": "Sattānaṃ uttamaṃ santiṃ katvā ca janasaṅgahaṃ;",
  "anya-e1205n0:465_0": "Nibbutā te mahāpaññā padīpoca sumānasā.",
  "anya-e1205n0:466_0": "Iti ariyajanappasādanatthāya kate dhātuvaṃse",
  "anya-e1205n0:467_0": "Dhātunidhānādhikāro nāma",
  "anya-e1205n0:468_0": "Pañcamo paricchedo.",
  "anya-e1205n0:469_0": "Iminā kārāpitavihārā kathetabbā;",
  "anya-e1205n0:469_1": "vihāradevīmahāvihāraṃ,",
  "anya-e1205n0:469_2": "chātapabbata vihāraṃ,",
  "anya-e1205n0:469_3": "samuddavihāraṃ,",
  "anya-e1205n0:469_4": "cittalapabbatavihāraṃ,",
  "anya-e1205n0:469_5": "bhaddapāsāṇadvāravihāraṃ,",
  "anya-e1205n0:469_6": "acchagalla vihāraṃ,",
  "anya-e1205n0:469_7": "koḷambatissapabbatavihāraṃ,",
  "anya-e1205n0:469_8": "gaṇavihāraṃ,",
  "anya-e1205n0:469_9": "kālakavihāraṃ,",
  "anya-e1205n0:469_10": "dukkhapālaka vihāraṃ,",
  "anya-e1205n0:469_11": "uccaṅgaṇavihāraṃ,",
  "anya-e1205n0:469_12": "koṭitissavihāraṃ,",
  "anya-e1205n0:469_13": "tassa pana ekanāmaṃ katvā kārāpite mahāgāme tissamahāvihārādiṃ katvā ekasataaṭṭhavīsavihārāni katāni ahesuṃ.",
  "anya-e1205n0:470_0": "Aṭṭhavīsaekasatavihārañca mahārahaṃ;",
  "anya-e1205n0:471_0": "Vihāradeviyā saddhiṃ kārāpesi mahāyaso.",
  "anya-e1205n0:472_0": "Tato paṭṭhāya rājā mahādānaṃ datvā puññāni katvā tato cuto devaloke nibbatti.",
  "anya-e1205n0:473_0": "Katvāni puññakammāni anekāni mahāyaso;",
  "anya-e1205n0:474_0": "Atthaṃ janassa katvāna gantvāna tusitaṃ puraṃ.",
  "anya-e1205n0:475_0": "So tattha dibbasampattiṃ cīraṃ bhuñjiya nandito;",
  "anya-e1205n0:476_0": "Mahāvībhavasampanno devatānaṃ purakkhato.",
  "anya-e1205n0:477_0": "Tampi sampattimohāya jīvavaloke manorame;",
  "anya-e1205n0:478_0": "Lokuttaraṃ sivaṃ khemaṃ icchanto āgamissati.",
  "anya-e1205n0:479_0": "So tato cuto jambudīpe nibbattitvā metteyya bhagavato pitā subrahmā nāma bhavissati.",
  "anya-e1205n0:479_1": "Vihāradevī tasseva mātā brahmavatī nāma brāhmaṇī bhavissati.",
  "anya-e1205n0:479_2": "Abhayagāmaṇīkumāro tasseva metteyyassa bhagavato paṭhamaggasāvako bhavissati.",
  "anya-e1205n0:479_3": "Kaniṭṭho saddhātisso dutiyaggasāvako bhavissati.",
  "anya-e1205n0:480_0": "Ettāvatā nalāṭadhātu saṃvaṇṇanā samattā.",
  "anya-e1205n0:481_0": "Dhātuvaṃso samatto.",
  "anya-e1205n0:482_0": "Anena puññakammena saṃsaranto bhavābhave;",
  "anya-e1205n0:483_0": "Sabbattha paṇḍito homī sāriputtova paññavā.",
  "anya-e1205n0:484_0": "Arimedassa buddhassa pabbajitvāna sāsane;",
  "anya-e1205n0:485_0": "Nibbānaṃ pāpuṇitvāna muñcemi bhavabandhanā.",
  "anya-e1205n0:486_0": "Anena me sabbabhavābhave’haṃ,",
  "anya-e1205n0:487_0": "Bhaveyyamekantaparānukampī;",
  "anya-e1205n0:488_0": "Kulī balī ceva satī matī ca,",
  "anya-e1205n0:489_0": "Kavīhisantehi sadā samaṅgī.",
  "anya-e1205n0:490_0": "Paññāvantānaṃ aggo bhavatu."
}