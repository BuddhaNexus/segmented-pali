{
  "atk-vin02a1:6_0": "Namo tassa bhagavato arahato sammāsambuddhassa",
  "atk-vin02a1:7_0": "Vinayapiṭake",
  "atk-vin02a1:8_0": "Pācittiya-aṭṭhakathā",
  "atk-vin02a1:9_0": "5. Pācittiyakaṇḍaṃ",
  "atk-vin02a1:10_0": "1. Musāvādavaggo",
  "atk-vin02a1:11_0": "1. Musāvādasikkhāpadavaṇṇanā",
  "atk-vin02a1:12_0": "Yesaṃ navahi vaggehi, saṅgaho suppatiṭṭhito;",
  "atk-vin02a1:13_0": "Khuddakānaṃ ayaṃ dāni, tesaṃ bhavati vaṇṇanā.",
  "atk-vin02a1:14_0": "1.",
  "atk-vin02a1:14_1": "Tattha musāvādavaggassa tāva paṭhamasikkhāpade hatthakoti tassa therassa nāmaṃ.",
  "atk-vin02a1:14_2": "Sakyānaṃ puttoti sakyaputto.",
  "atk-vin02a1:14_3": "Buddhakāle kira sakyakulato asīti purisasahassāni pabbajiṃsu,",
  "atk-vin02a1:14_4": "tesaṃ so aññataroti.",
  "atk-vin02a1:14_5": "Vādakkhittoti “vādaṃ karissāmī”ti evaṃ parivitakkitena vādena paravādisantikaṃ khitto pakkhitto pahito pesitoti attho.",
  "atk-vin02a1:14_6": "Vādamhi vā sakena cittena khitto.",
  "atk-vin02a1:14_7": "Yatra yatra vādo tatra tatreva sandissatītipi vādakkhitto.",
  "atk-vin02a1:14_8": "Avajānitvā avajānātīti attano vāde kañci dosaṃ sallakkhento “nāyaṃ mama vādo”ti avajānitvā puna kathento",
  "atk-vin02a1:14_9": "kathento niddosataṃ sallakkhetvā “mameva ayaṃ vādo”ti paṭijānāti.",
  "atk-vin02a1:14_10": "Paṭijānitvā avajānātīti kismiñcideva vacane ānisaṃsaṃ sallakkhento “ayaṃ mama vādo”ti paṭijānitvā puna",
  "atk-vin02a1:14_11": "kathento kathento tattha dosaṃ sallakkhetvā “nāyaṃ mama vādo”ti avajānāti.",
  "atk-vin02a1:14_12": "Aññenaññaṃ paṭicaratīti aññena kāraṇena aññaṃ kāraṇaṃ paṭicarati paṭicchādeti ajjhottharati,",
  "atk-vin02a1:14_13": "“rūpaṃ aniccaṃ jānitabbato”ti vatvā puna “jātidhammato”tiādīni vadati.",
  "atk-vin02a1:14_14": "Kurundiyaṃ pana “etassa paṭicchādanahetuṃ aññaṃ bahuṃ kathetī”ti vuttaṃ.",
  "atk-vin02a1:14_15": "Tatrāyaṃ adhippāyo –",
  "atk-vin02a1:14_16": "yaṃ taṃ paṭijānanañca avajānanañca,",
  "atk-vin02a1:14_17": "tassa paṭicchādanatthaṃ “ko āha, kiṃ āha,",
  "atk-vin02a1:14_18": "kismiṃ āhā”ti evamādi bahuṃ bhāsatīti.",
  "atk-vin02a1:14_19": "Puna mahāaṭṭhakathāyaṃ “avajānitvā paṭijānanto paṭijānitvā avajānanto eva ca aññenaññaṃ paṭicaratī”ti vuttaṃ.",
  "atk-vin02a1:14_20": "Sampajānamusā bhāsatīti jānanto musā bhāsati.",
  "atk-vin02a1:14_21": "Saṅketaṃ katvā visaṃvādetīti purebhattādīsu “asukasmiṃ nāma kāle asukasmiṃ nāma padese vādo hotū”ti saṅketaṃ",
  "atk-vin02a1:14_22": "katvā saṅketato pure vā pacchā vā gantvā “passatha bho,",
  "atk-vin02a1:14_23": "titthiyā na āgatā parājitā”ti pakkamati.",
  "atk-vin02a1:15_0": "2. Sampajānamusāvādeti jānitvā jānantassa ca musā bhaṇane.",
  "atk-vin02a1:16_0": "3.",
  "atk-vin02a1:16_1": "Visaṃvādanapurekkhārassāti visaṃvādanacittaṃ purato katvā vadantassa.",
  "atk-vin02a1:16_2": "Vācāti micchāvācāpariyāpannavacanasamuṭṭhāpikā cetanā.",
  "atk-vin02a1:16_3": "Girāti tāya cetanāya samuṭṭhāpitasaddaṃ dasseti.",
  "atk-vin02a1:16_4": "Byappathoti vacanapatho;",
  "atk-vin02a1:16_5": "vācāyeva hi aññesampi diṭṭhānugatimāpajjantānaṃ pathabhūtato byappathoti vuccati.",
  "atk-vin02a1:16_6": "Vacībhedoti vacīsaññitāya vācāya bhedo;",
  "atk-vin02a1:16_7": "pabhedagatā vācā eva evaṃ vuccati.",
  "atk-vin02a1:16_8": "Vācasikā viññattīti vacīviññatti.",
  "atk-vin02a1:16_9": "Evaṃ paṭhamapadena suddhacetanā,",
  "atk-vin02a1:16_10": "majjhe tīhi taṃsamuṭṭhāpitasaddasahitā cetanā,",
  "atk-vin02a1:16_11": "ante ekena viññattisahitā cetanā “kathitā”ti veditabbā.",
  "atk-vin02a1:16_12": "Anariyavohārāti anariyānaṃ bālaputhujjanānaṃ vohārā.",
  "atk-vin02a1:17_0": "Evaṃ sampajānamusāvādaṃ dassetvā idāni ante vuttānaṃ sampajānamusāvādasaṅkhātānaṃ anariyavohārānaṃ lakkhaṇaṃ dassento “adiṭṭhaṃ diṭṭhaṃ me”tiādimāha.",
  "atk-vin02a1:17_1": "Tattha adiṭṭhaṃ diṭṭhaṃ meti evaṃ vadato vacanaṃ taṃsamuṭṭhāpikā vā cetanā eko anariyavohāroti iminā nayena attho veditabbo.",
  "atk-vin02a1:17_2": "Apicettha cakkhuvasena aggahitārammaṇaṃ adiṭṭhaṃ,",
  "atk-vin02a1:17_3": "sotavasena aggahitaṃ asutaṃ,",
  "atk-vin02a1:17_4": "ghānādivasena munitvā tīhi indriyehi ekābaddhaṃ viya katvā patvā aggahitaṃ amutaṃ,",
  "atk-vin02a1:17_5": "aññatra pañcahi indriyehi suddhena viññāṇeneva aggahitaṃ aviññātanti veditabbaṃ.",
  "atk-vin02a1:17_6": "Pāḷiyaṃ pana “adiṭṭhaṃ nāma na cakkhunā diṭṭha”nti evaṃ oḷārikeneva nayena desanā katāti.",
  "atk-vin02a1:17_7": "Diṭṭhādīsu ca attanāpi parenapi diṭṭhaṃ diṭṭhameva.",
  "atk-vin02a1:17_8": "Evaṃ sutamutaviññātānīti ayameko pariyāyo.",
  "atk-vin02a1:17_9": "Aparo nayo yaṃ attanā diṭṭhaṃ diṭṭhameva taṃ.",
  "atk-vin02a1:17_10": "Esa nayo sutādīsu.",
  "atk-vin02a1:17_11": "Yaṃ pana parena diṭṭhaṃ,",
  "atk-vin02a1:17_12": "taṃ attanā sutaṭṭhāne tiṭṭhati.",
  "atk-vin02a1:17_13": "Evaṃ mutādīnipi.",
  "atk-vin02a1:18_0": "4.",
  "atk-vin02a1:18_1": "Idāni tesaṃ anariyavohārānaṃ vasena āpattiṃ āropetvā dassento “tīhākārehī”tiādimāha.",
  "atk-vin02a1:18_2": "Tassattho “tīhi ākārehi paṭhamaṃ jhānaṃ samāpajjinti sampajānamusā bhaṇantassa āpatti pārājikassā”ti",
  "atk-vin02a1:18_3": "evamādicatutthapārājikapāḷivaṇṇanāyaṃ vuttanayeneva veditabbo.",
  "atk-vin02a1:18_4": "Kevalañhi tattha “paṭhamaṃ jhānaṃ samāpajji”nti idha “adiṭṭhaṃ diṭṭhaṃ me”ti,",
  "atk-vin02a1:18_5": "tattha ca “āpatti pārājikassā”ti “idha āpatti pācittiyassā”ti evaṃ vatthumatte āpattimatte ca viseso,",
  "atk-vin02a1:18_6": "sesaṃ ekalakkhaṇamevāti.",
  "atk-vin02a1:19_0": "9.",
  "atk-vin02a1:19_1": "Tīhākārehi diṭṭhe vematikotiādīnampi attho “diṭṭhassa hoti pārājikaṃ dhammaṃ ajjhāpajjanto diṭṭhe vematiko”ti",
  "atk-vin02a1:19_2": "evamādiduṭṭhadosapāḷivaṇṇanāyaṃ vuttanayeneva veditabbo.",
  "atk-vin02a1:19_3": "Pāḷimattameva hi ettha viseso,",
  "atk-vin02a1:19_4": "atthe pana satheravāde kiñci nānākaraṇaṃ natthi.",
  "atk-vin02a1:20_0": "11.",
  "atk-vin02a1:20_1": "Sahasā bhaṇatīti avīmaṃsitvā anupadhāretvā vā vegena diṭṭhampi “adiṭṭhaṃ me”ti bhaṇati.",
  "atk-vin02a1:20_2": "Aññaṃ bhaṇissāmīti aññaṃ bhaṇatīti mandattā jaḷattā pakkhalanto “cīvara”nti vattabbe “cīra”nti ādiṃ bhaṇati.",
  "atk-vin02a1:20_3": "Yo pana sāmaṇerena “api bhante mayhaṃ upajjhāyaṃ passitthā”ti vutto keḷiṃ kurumāno “tava upajjhāyo dārusakaṭaṃ",
  "atk-vin02a1:20_4": "yojetvā gato bhavissatī”ti vā siṅgālasaddaṃ sutvā “kassāyaṃ bhante saddo”ti vutto “mātuyā te yānena gacchantiyā",
  "atk-vin02a1:20_5": "kaddame laggacakkaṃ uddharantānaṃ ayaṃ saddo”ti vā evaṃ neva davā na ravā aññaṃ bhaṇati,",
  "atk-vin02a1:20_6": "so āpattiṃ āpajjatiyeva.",
  "atk-vin02a1:20_7": "Aññā pūraṇakathā nāma hoti,",
  "atk-vin02a1:20_8": "eko gāme thokaṃ telaṃ labhitvā vihāraṃ āgato sāmaṇeraṃ bhaṇati –",
  "atk-vin02a1:20_9": "“tvaṃ ajja kuhiṃ gato,",
  "atk-vin02a1:20_10": "gāmo ekatelo ahosī”ti vā pacchikāya ṭhapitaṃ pūvakhaṇḍaṃ labhitvā “ajja gāme pacchikāhi pūve cāresu”nti vā,",
  "atk-vin02a1:20_11": "ayaṃ musāvādova hoti.",
  "atk-vin02a1:20_12": "Sesaṃ uttānamevāti.",
  "atk-vin02a1:21_0": "Tisamuṭṭhānaṃ –",
  "atk-vin02a1:21_1": "kāyacittato vācācittato kāyavācācittato ca samuṭṭhāti, kiriyaṃ,",
  "atk-vin02a1:21_2": "saññāvimokkhaṃ,",
  "atk-vin02a1:21_3": "sacittakaṃ,",
  "atk-vin02a1:21_4": "lokavajjaṃ,",
  "atk-vin02a1:21_5": "kāyakammaṃ,",
  "atk-vin02a1:21_6": "vacīkammaṃ,",
  "atk-vin02a1:21_7": "akusalacittaṃ,",
  "atk-vin02a1:21_8": "tivedananti.",
  "atk-vin02a1:22_0": "Musāvādasikkhāpadaṃ paṭhamaṃ.",
  "atk-vin02a1:23_0": "2. Omasavādasikkhāpadavaṇṇanā",
  "atk-vin02a1:24_0": "12. Dutiyasikkhāpade omasantīti ovijjhanti. Khuṃsentīti akkosanti. Vambhentīti padhaṃsenti.",
  "atk-vin02a1:25_0": "13.",
  "atk-vin02a1:25_1": "Bhūtapubbanti idaṃ vatthuṃ bhagavā omasavādagarahaṇatthaṃ āhari.",
  "atk-vin02a1:25_2": "Nandivisālo nāmāti nandīti tassa balībaddassa nāmaṃ,",
  "atk-vin02a1:25_3": "visāṇāni panassa visālāni,",
  "atk-vin02a1:25_4": "tasmā “nandivisālo”ti vuccati.",
  "atk-vin02a1:25_5": "Bodhisatto tena samayena nandivisālo nāma hoti.",
  "atk-vin02a1:25_6": "Brāhmaṇo taṃ yāgubhattādīhi ativiya posesi.",
  "atk-vin02a1:25_7": "Atha so brāhmaṇaṃ anukampamāno “gaccha tva”ntiādimāha.",
  "atk-vin02a1:25_8": "Tattheva aṭṭhāsīti ahetukapaṭisandhikālepi parakhuṃsanaṃ amanāpatoyeva paccesi,",
  "atk-vin02a1:25_9": "tasmā brāhmaṇassa dosaṃ dassetukāmo aṭṭhāsi.",
  "atk-vin02a1:25_10": "Sakaṭasataṃ atibaddhaṃ pavaṭṭesīti paṭipāṭiyā ṭhapetvā heṭṭhārukkhe datvā ekābaddhaṃ katvā muggamāsavālukādīhi puṇṇaṃ sakaṭasataṃ pavaṭṭento,",
  "atk-vin02a1:25_11": "kiñcāpi pubbe patiṭṭhitārappadesaṃ puna are patte pavaṭṭitaṃ hoti,",
  "atk-vin02a1:25_12": "bodhisatto pana purimasakaṭena patiṭṭhitaṭṭhāne pacchimasakaṭaṃ patiṭṭhāpetuṃ sakaṭasatappamāṇaṃ padesaṃ pavaṭṭesi.",
  "atk-vin02a1:25_13": "Bodhisattānañhi sithilakaraṇaṃ nāma natthi.",
  "atk-vin02a1:25_14": "Tena cattamano ahūti tena brāhmaṇassa dhanalābhena attano kammena ca so nandivisālo attamano ahosi.",
  "atk-vin02a1:26_0": "15.",
  "atk-vin02a1:26_1": "Akkosenapīti ettha pana yasmā parato “dve akkosā –",
  "atk-vin02a1:26_2": "hīno ca akkoso ukkaṭṭho ca akkoso”ti vibhajitukāmo,",
  "atk-vin02a1:26_3": "tasmā yathā pubbe “hīnenapi akkosena khuṃsentī”ti vuttaṃ;",
  "atk-vin02a1:26_4": "evaṃ avatvā “akkosena” iccevamāha.",
  "atk-vin02a1:26_5": "Venajātīti tacchakajāti;",
  "atk-vin02a1:26_6": "veṇukārajātītipi vadanti.",
  "atk-vin02a1:26_7": "Nesādajātīti migaluddakādijāti.",
  "atk-vin02a1:27_0": "Rathakārajātīti cammakārajāti.",
  "atk-vin02a1:27_1": "Pukkusajātīti pupphachaḍḍakajāti.",
  "atk-vin02a1:27_2": "Avakaṇṇakādi dāsānaṃ nāmaṃ hoti;",
  "atk-vin02a1:27_3": "tasmā hīnaṃ.",
  "atk-vin02a1:27_4": "Oññātanti avaññātaṃ;",
  "atk-vin02a1:27_5": "“uññāta”ntipi paṭhanti.",
  "atk-vin02a1:27_6": "Avaññātanti vambhetvā ñātaṃ.",
  "atk-vin02a1:27_7": "Hīḷitanti jigucchitaṃ.",
  "atk-vin02a1:27_8": "Paribhūtanti kimetenātiti paribhavakataṃ.",
  "atk-vin02a1:27_9": "Acittīkatanti na garukataṃ.",
  "atk-vin02a1:28_0": "Koṭṭhakakammanti tacchakakammaṃ.",
  "atk-vin02a1:28_1": "Muddāti hatthamuddāgaṇanā.",
  "atk-vin02a1:28_2": "Gaṇanāti acchiddakādiavasesagaṇanā.",
  "atk-vin02a1:28_3": "Lekhāti akkharalekhā.",
  "atk-vin02a1:28_4": "Madhumehābādho vedanāya abhāvato “ukkaṭṭho”ti vutto.",
  "atk-vin02a1:28_5": "Pāṭikaṅkhāti icchitabbā.",
  "atk-vin02a1:28_6": "Yakārena vā bhakārena vāti yakārabhakāre yojetvā yo akkoso.",
  "atk-vin02a1:28_7": "Kāṭakoṭacikāya vāti “kāṭa”nti purisanimittaṃ,",
  "atk-vin02a1:28_8": "“koṭacikā”ti itthinimittaṃ;",
  "atk-vin02a1:28_9": "etehi vā yo akkoso,",
  "atk-vin02a1:28_10": "eso hīno nāma akkosoti.",
  "atk-vin02a1:29_0": "16.",
  "atk-vin02a1:29_1": "Idāni tesaṃ jātiādīnaṃ pabhedavasena āpattiṃ āropetvā dassento “upasampanno upasampanna”ntiādimāha.",
  "atk-vin02a1:29_2": "Tattha khuṃsetukāmo vambhetukāmo maṅkukattukāmoti akkositukāmo padhaṃsitukāmo garahitukāmo nittejaṃ kattukāmoti attho.",
  "atk-vin02a1:29_3": "Hīnena hīnanti hīnena jātivacanena hīnajātikaṃ.",
  "atk-vin02a1:29_4": "Etena upāyena sabbapadesu attho veditabbo.",
  "atk-vin02a1:30_0": "Ettha ca hīnena hīnaṃ vadanto kiñcāpi saccaṃ vadati,",
  "atk-vin02a1:30_1": "omasitukāmatāya panassa vācāya vācāya pācittiyaṃ.",
  "atk-vin02a1:30_2": "Ukkaṭṭhena hīnaṃ vadanto ca kiñcāpi alikaṃ bhaṇati,",
  "atk-vin02a1:30_3": "omasitukāmatāya pana imināva sikkhāpadena pācittiyaṃ āpajjati,",
  "atk-vin02a1:30_4": "na purimena.",
  "atk-vin02a1:30_5": "Yopi “aticaṇḍālosi,",
  "atk-vin02a1:30_6": "atibrāhmaṇosi,",
  "atk-vin02a1:30_7": "duṭṭhacaṇḍālosi,",
  "atk-vin02a1:30_8": "duṭṭhabrāhmaṇosī”tiādīni vadati,",
  "atk-vin02a1:30_9": "sopi āpattiyā kāretabbo.",
  "atk-vin02a1:31_0": "26.",
  "atk-vin02a1:31_1": "Santi idhekacceti vāre pana pariharitvā vuttabhāvena dukkaṭaṃ.",
  "atk-vin02a1:31_2": "Eseva nayo ye nūna…pe…",
  "atk-vin02a1:31_3": "na mayanti vāresupi.",
  "atk-vin02a1:31_4": "Anupasampanne pana catūsupi vāresu dukkaṭameva.",
  "atk-vin02a1:31_5": "Corosi gaṇṭhibhedakosītiādivacanehi pana upasampannepi anupampannepi sabbavāresu dukkaṭameva.",
  "atk-vin02a1:31_6": "Davakamyatāya pana upasampannepi anupasampannepi sabbavāresu dubbhāsitaṃ.",
  "atk-vin02a1:31_7": "Davakamyatā nāma keḷihasādhippāyatā.",
  "atk-vin02a1:31_8": "Imasmiñca sikkhāpade ṭhapetvā bhikkhuṃ bhikkhunīādayo sabbasattā anupasampannaṭṭhāne ṭhitāti veditabbā.",
  "atk-vin02a1:32_0": "35.",
  "atk-vin02a1:32_1": "Atthapurekkhārassātiādīsu pāḷiyā atthaṃ vaṇṇayanto atthapurekkhāro;",
  "atk-vin02a1:32_2": "pāḷiṃ vācento dhammapurekkhāro;",
  "atk-vin02a1:32_3": "anusiṭṭhiyaṃ ṭhatvā “idānipi caṇḍālosi,",
  "atk-vin02a1:32_4": "pāpaṃ mā akāsi,",
  "atk-vin02a1:32_5": "mā tamo tamaparāyaṇo ahosī”tiādinā nayena kathento anusāsanīpurekkhāro nāmāti veditabbo.",
  "atk-vin02a1:32_6": "Sesaṃ uttānameva.",
  "atk-vin02a1:33_0": "Tisamuṭṭhānaṃ –",
  "atk-vin02a1:33_1": "kāyacittato vācācittato kāyavācācittato ca samuṭṭhāti. Kiriyaṃ,",
  "atk-vin02a1:33_2": "saññāvimokkhaṃ,",
  "atk-vin02a1:33_3": "sacittakaṃ,",
  "atk-vin02a1:33_4": "lokavajjaṃ,",
  "atk-vin02a1:33_5": "kāyakammaṃ,",
  "atk-vin02a1:33_6": "vacīkammaṃ,",
  "atk-vin02a1:33_7": "akusalacittaṃ,",
  "atk-vin02a1:33_8": "dukkhavedananti.",
  "atk-vin02a1:33_9": "Dubbhāsitāpatti panettha vācācittato samuṭṭhāti, kiriyaṃ,",
  "atk-vin02a1:33_10": "saññāvimokkhaṃ,",
  "atk-vin02a1:33_11": "sacittakaṃ,",
  "atk-vin02a1:33_12": "akusalacittaṃ,",
  "atk-vin02a1:33_13": "dvivedanaṃ sukhā ca majjhattā cāti.",
  "atk-vin02a1:34_0": "Omasavādasikkhāpadaṃ dutiyaṃ.",
  "atk-vin02a1:35_0": "3. Pesuññasikkhāpadavaṇṇanā",
  "atk-vin02a1:36_0": "36.",
  "atk-vin02a1:36_1": "Tatiyasikkhāpade –",
  "atk-vin02a1:36_2": "bhaṇḍanajātānanti sañjātabhaṇḍanānaṃ.",
  "atk-vin02a1:36_3": "Bhaṇḍananti kalahassa pubbabhāgo,",
  "atk-vin02a1:36_4": "“iminā ca iminā ca idaṃ kataṃ;",
  "atk-vin02a1:36_5": "evaṃ vutte evaṃ vakkhāmā”tiādikaṃ sakasakapakkhe sammantanaṃ.",
  "atk-vin02a1:36_6": "Kalahoti āpattigāmiko kāyavācāvītikkamo.",
  "atk-vin02a1:36_7": "Vivādoti viggāhikakathā.",
  "atk-vin02a1:36_8": "Taṃ vivādaṃ āpannānaṃ vivādāpannānaṃ.",
  "atk-vin02a1:36_9": "Pesuññanti pisuṇavācaṃ,",
  "atk-vin02a1:36_10": "piyabhāvassa suññakaraṇavācanti vuttaṃ hoti.",
  "atk-vin02a1:37_0": "37.",
  "atk-vin02a1:37_1": "Bhikkhupesuññeti bhikkhūnaṃ pesuññe;",
  "atk-vin02a1:37_2": "bhikkhuto sutvā bhikkhunā bhikkhussa upasaṃhaṭapesuññeti attho.",
  "atk-vin02a1:38_0": "38.",
  "atk-vin02a1:38_1": "Dvīhākārehīti dvīhi kāraṇehi.",
  "atk-vin02a1:38_2": "Piyakamyassa vāti “evaṃ ahaṃ etassa piyo bhavissāmī”ti attano piyabhāvaṃ patthayamānassa vā.",
  "atk-vin02a1:38_3": "Bhedādhippāyassa vāti “evamayaṃ etena saddhiṃ bhijjissatī”ti parassa parena bhedaṃ icchantassa vā.",
  "atk-vin02a1:38_4": "Jātitopītiādi sabbaṃ purimasikkhāpade vuttanayameva.",
  "atk-vin02a1:38_5": "Idhāpi bhikkhuniṃ ādiṃ katvā sabbe anupasampannā nāma.",
  "atk-vin02a1:39_0": "Na piyakamyassa na bhedādhippāyassāti ekaṃ akkosantaṃ ekañca khamantaṃ disvā “aho nillajjo,",
  "atk-vin02a1:39_1": "īdisampi nāma bhavantaṃ puna vattabbaṃ maññissatī”ti evaṃ kevalaṃ pāpagarahitāya bhaṇantassa anāpatti.",
  "atk-vin02a1:39_2": "Sesaṃ uttānatthameva.",
  "atk-vin02a1:39_3": "Tisamuṭṭhānaṃ –",
  "atk-vin02a1:39_4": "kāyacittato vācācittato kāyavācācittato ca samuṭṭhāti, kiriyaṃ,",
  "atk-vin02a1:39_5": "saññāvimokkhaṃ,",
  "atk-vin02a1:39_6": "sacittakaṃ,",
  "atk-vin02a1:39_7": "lokavajjaṃ,",
  "atk-vin02a1:39_8": "kāyakammaṃ,",
  "atk-vin02a1:39_9": "vacīkammaṃ,",
  "atk-vin02a1:39_10": "akusalacittaṃ,",
  "atk-vin02a1:39_11": "tivedananti.",
  "atk-vin02a1:40_0": "Pesuññasikkhāpadaṃ tatiyaṃ.",
  "atk-vin02a1:41_0": "4. Padasodhammasikkhāpadavaṇṇanā",
  "atk-vin02a1:42_0": "44.",
  "atk-vin02a1:42_1": "Catutthasikkhāpade –",
  "atk-vin02a1:42_2": "appatissāti appatissavā.",
  "atk-vin02a1:42_3": "Upāsakāti vutte vacanampi na sotukāmā;",
  "atk-vin02a1:42_4": "anādarāti attho.",
  "atk-vin02a1:42_5": "Appatissayā vā anīcavuttinoti attho.",
  "atk-vin02a1:42_6": "Asabhāgavuttikāti visabhāgajīvikā,",
  "atk-vin02a1:42_7": "yathā bhikkhūsu vattitabbaṃ;",
  "atk-vin02a1:42_8": "evaṃ appavattavuttinoti attho.",
  "atk-vin02a1:43_0": "45.",
  "atk-vin02a1:43_1": "Padaso dhammaṃ vāceyyāti ekato padaṃ padaṃ dhammaṃ vāceyya;",
  "atk-vin02a1:43_2": "koṭṭhāsaṃ koṭṭhāsaṃ vāceyyāti attho.",
  "atk-vin02a1:43_3": "Yasmā pana taṃ koṭṭhāsanāmakaṃ padaṃ catubbidhaṃ hoti,",
  "atk-vin02a1:43_4": "tasmā taṃ dassetuṃ “padaṃ anupadaṃ anvakkharaṃ anubyañjana”nti padabhājanaṃ vuttaṃ.",
  "atk-vin02a1:43_5": "Tattha padanti eko gāthāpādo adhippeto.",
  "atk-vin02a1:43_6": "Anupadanti dutiyapādo.",
  "atk-vin02a1:43_7": "Anvakkharanti ekekamakkharaṃ.",
  "atk-vin02a1:43_8": "Anubyañjananti purimabyañjanena sadisaṃ pacchābyañjanaṃ.",
  "atk-vin02a1:43_9": "Yaṃ kiñci vā ekamakkharaṃ anvakkharaṃ,",
  "atk-vin02a1:43_10": "akkharasamūho anubyañjanaṃ,",
  "atk-vin02a1:43_11": "akkharānubyañjanasamūho padaṃ.",
  "atk-vin02a1:43_12": "Paṭhamapadaṃ padameva,",
  "atk-vin02a1:43_13": "dutiyaṃ anupadanti evamettha nānākaraṇaṃ veditabbaṃ.",
  "atk-vin02a1:44_0": "Idāni padaṃ nāma ekato paṭṭhapetvā ekato osāpentīti gāthābandhaṃ dhammaṃ vācento “manopubbaṅgamā dhammā”ti",
  "atk-vin02a1:44_1": "ekamekaṃ padaṃ sāmaṇerena saddhiṃ ekato ārabhitvā ekatoyeva niṭṭhāpeti.",
  "atk-vin02a1:44_2": "Evaṃ vācentassa padagaṇanāya pācittiyā veditabbā.",
  "atk-vin02a1:44_3": "Anupadaṃ nāma pāṭekkaṃ paṭṭhapetvā ekato osāpentīti therena “manopubbaṅgamā dhammā”ti vutte sāmaṇero",
  "atk-vin02a1:44_4": "taṃ padaṃ apāpuṇitvā “manoseṭṭhā manomayā”ti dutiyapadaṃ ekato bhaṇati,",
  "atk-vin02a1:44_5": "ime pāṭekkaṃ paṭṭhapetvā ekato osāpenti nāma.",
  "atk-vin02a1:44_6": "Evaṃ vācentassāpi anupadagaṇanāya pācittiyā.",
  "atk-vin02a1:44_7": "Anvakkharaṃ nāma rūpaṃ aniccanti vuccamāno “rū”ti opātetīti “rūpaṃ aniccanti bhaṇa sāmaṇerā”ti vuccamāno rūkāramattameva ekato vatvā tiṭṭhati.",
  "atk-vin02a1:44_8": "Evaṃ vācentassāpi anvakkharagaṇanāya pācittiyā.",
  "atk-vin02a1:44_9": "Gāthābandhepi ca esa nayo labbhatiyeva.",
  "atk-vin02a1:44_10": "Anubyañjanaṃ nāma rūpaṃ aniccanti vuccamāno vedanā aniccāti saddaṃ nicchāretīti “rūpaṃ,",
  "atk-vin02a1:44_11": "bhikkhave, aniccaṃ,",
  "atk-vin02a1:44_12": "vedanā aniccā”ti imaṃ suttaṃ vācayamāno therena “rūpaṃ anicca”nti vuccamāno sāmaṇero sīghapaññatāya “vedanā",
  "atk-vin02a1:44_13": "aniccā”ti imaṃ aniccapadaṃ therassa “rūpaṃ anicca”nti etena aniccapadena saddhiṃ ekato bhaṇanto vācaṃ",
  "atk-vin02a1:44_14": "nicchāreti.",
  "atk-vin02a1:44_15": "Evaṃ vācentassāpi anubyañjanagaṇanāya pācittiyā.",
  "atk-vin02a1:44_16": "Ayaṃ panettha saṅkhepo –",
  "atk-vin02a1:44_17": "imesu padādīsu yaṃ yaṃ ekato bhaṇati tena tena āpattiṃ āpajjatīti.",
  "atk-vin02a1:45_0": "Buddhabhāsitoti sakalaṃ vinayapiṭakaṃ abhidhammapiṭakaṃ dhammapadaṃ cariyāpiṭakaṃ udānaṃ itivuttakaṃ",
  "atk-vin02a1:45_1": "jātakaṃ suttanipāto vimānavatthu petavatthu brahmajālādīni ca suttāni.",
  "atk-vin02a1:45_2": "Sāvakabhāsitoti catuparisapariyāpannehi sāvakehi bhāsito anaṅgaṇasammādiṭṭhianumānasuttacuḷavedallamahāvedallādiko.",
  "atk-vin02a1:45_3": "Isibhāsitoti bāhiraparibbājakehi bhāsito sakalo paribbājakavaggo,",
  "atk-vin02a1:45_4": "bāvariyassa antevāsikānaṃ soḷasannaṃ brāhmaṇānaṃ pucchāti evamādi.",
  "atk-vin02a1:45_5": "Devatābhāsitoti devatāhi bhāsito;",
  "atk-vin02a1:45_6": "so devatāsaṃyuttadevaputtasaṃyuttamārasaṃyuttabrahmasaṃyuttasakkasaṃyuttādivasena veditabbo.",
  "atk-vin02a1:46_0": "Atthūpasañhitoti aṭṭhakathānissito.",
  "atk-vin02a1:46_1": "Dhammūpasañhitoti pāḷinissito;",
  "atk-vin02a1:46_2": "ubhayenāpi vivaṭṭūpanissitameva vadati.",
  "atk-vin02a1:46_3": "Kiñcāpi vivaṭṭūpanissitaṃ vadati,",
  "atk-vin02a1:46_4": "tisso saṅgītiyo āruḷhadhammaṃyeva pana padaso vācentassa āpatti.",
  "atk-vin02a1:46_5": "Vivaṭṭūpanissitepi nānābhāsāvasena gāthāsilokabandhādīhi abhisaṅkhate anāpatti.",
  "atk-vin02a1:46_6": "Tisso saṅgītiyo anāruḷhepi kulumbasuttaṃ rājovādasuttaṃ tikkhindriyaṃ catuparivaṭṭaṃ nandopanandanti īdise āpattiyeva.",
  "atk-vin02a1:46_7": "Apalāladamanampi vuttaṃ,",
  "atk-vin02a1:46_8": "mahāpaccariyampana paṭisiddhaṃ.",
  "atk-vin02a1:46_9": "Meṇḍakamilindapañhesu therassa sakapaṭibhāne anāpatti,",
  "atk-vin02a1:46_10": "yaṃ rañño saññāpanatthaṃ āharitvā vuttaṃ,",
  "atk-vin02a1:46_11": "tattha āpatti.",
  "atk-vin02a1:46_12": "Vaṇṇapiṭakaaṅgulimālapiṭakaraṭṭhapālagaajataāḷavakagajjitaguḷhamaggaguḷhavessantaraguḷhavinayavedallapiṭakāni pana abuddhavacanāniyevāti vuttaṃ.",
  "atk-vin02a1:46_13": "Sīlūpadeso nāma dhammasenāpatinā vuttoti vadanti,",
  "atk-vin02a1:46_14": "tasmiṃ āpattiyeva.",
  "atk-vin02a1:46_15": "Aññānipi maggakathāārammaṇakathābuddhikadaṇḍaka ñāṇavatthuasubhakathādīni atthi,",
  "atk-vin02a1:46_16": "tesu sattatiṃsa bodhipakkhiyadhammā vibhattā,",
  "atk-vin02a1:46_17": "dhutaṅgapañhe paṭipadā vibhattā;",
  "atk-vin02a1:46_18": "tasmā tesu āpattīti vuttaṃ.",
  "atk-vin02a1:46_19": "Mahāpaccariyādīsu pana saṅgītiṃ anāruḷhesu rājovādatikkhindriyacatuparivaṭṭanandopanandakulumbasuttesuyeva",
  "atk-vin02a1:46_20": "āpattīti vatvā avasesesu yaṃ buddhavacanato āharitvā vuttaṃ,",
  "atk-vin02a1:46_21": "tadeva āpattivatthu hoti,",
  "atk-vin02a1:46_22": "na itaranti ayamattho pariggahito.",
  "atk-vin02a1:47_0": "48.",
  "atk-vin02a1:47_1": "Ekato uddisāpentoti anupasampannena saddhiṃ ekato uddesaṃ gaṇhantopi ekato vadati anāpattīti attho.",
  "atk-vin02a1:48_0": "Tatrāyaṃ vinicchayo –",
  "atk-vin02a1:48_1": "upasampanno ca anupasampanno ca nisīditvā uddisāpenti.",
  "atk-vin02a1:48_2": "Ācariyo nisinnānaṃ bhaṇāmīti tehi saddhiṃ ekato vadati,",
  "atk-vin02a1:48_3": "ācariyassa āpatti.",
  "atk-vin02a1:48_4": "Anupasampannena saddhiṃ gaṇhantassa anāpatti.",
  "atk-vin02a1:48_5": "Dvepi ṭhitā gaṇhanti,",
  "atk-vin02a1:48_6": "eseva nayo.",
  "atk-vin02a1:48_7": "Daharabhikkhu nisinno,",
  "atk-vin02a1:48_8": "sāmaṇero ṭhito,",
  "atk-vin02a1:48_9": "nisinnassa bhaṇāmīti bhaṇato anāpatti.",
  "atk-vin02a1:48_10": "Sace daharo tiṭṭhati,",
  "atk-vin02a1:48_11": "itaro nisīdati,",
  "atk-vin02a1:48_12": "ṭhitassa bhaṇāmīti bhaṇatopi anāpatti.",
  "atk-vin02a1:48_13": "Sace bahūnaṃ bhikkhūnaṃ antare eko sāmaṇero nisinno hoti,",
  "atk-vin02a1:48_14": "tasmiṃ nisinne padaso dhammaṃ vācentassa ācariyassa acittakāpatti.",
  "atk-vin02a1:48_15": "Sace sāmaṇero upacāraṃ muñcitvā ṭhito vā nisinno vā hoti,",
  "atk-vin02a1:48_16": "yesaṃ vāceti,",
  "atk-vin02a1:48_17": "tesu apariyāpannattā ekena disābhāgena palāyanakaganthaṃ nāma gaṇhātīti saṅkhyaṃ gacchati,",
  "atk-vin02a1:48_18": "tasmā anāpatti.",
  "atk-vin02a1:48_19": "Ekato sajjhāyaṃ karontopi anupasampannena saddhiṃ upasampanno ekato sajjhāyaṃ karonto tena saddhiṃyeva bhaṇati, anāpatti.",
  "atk-vin02a1:48_20": "Anupasampannassa santike uddesaṃ gaṇhantassapi tena saddhiṃ ekato bhaṇantassa anāpatti.",
  "atk-vin02a1:48_21": "Ayampi hi ekato sajjhāyaṃ karoticceva saṅkhyaṃ gacchati.",
  "atk-vin02a1:49_0": "Yebhuyyena paguṇaṃ ganthaṃ bhaṇantaṃ opātetīti sace ekagāthāya eko pādo na āgacchati,",
  "atk-vin02a1:49_1": "sesaṃ āgacchati,",
  "atk-vin02a1:49_2": "ayaṃ yebhuyyena paguṇagantho nāma.",
  "atk-vin02a1:49_3": "Etena nayena suttepi veditabbo.",
  "atk-vin02a1:49_4": "Taṃ opātentassa evaṃ bhaṇāhīti ekatopi bhaṇantassa anāpatti.",
  "atk-vin02a1:49_5": "Osārentaṃ opātetīti suttaṃ uccārentaṃ parisamajjhe parisaṅkamānaṃ evaṃ vadehīti tena saddhiṃ ekatopi vadantassa anāpatti.",
  "atk-vin02a1:49_6": "Yaṃ pana mahāpaccariyādīsu “mayā saddhiṃ mā vadā”ti vutto yadi vadati,",
  "atk-vin02a1:49_7": "“anāpattī”ti vuttaṃ,",
  "atk-vin02a1:49_8": "taṃ mahāaṭṭhakathāyaṃ natthi,",
  "atk-vin02a1:49_9": "natthibhāvoyeva cassa yutto. Kasmā?",
  "atk-vin02a1:49_10": "Kiriyasamuṭṭhānattā.",
  "atk-vin02a1:49_11": "Itarathā hi kiriyākiriyaṃ bhaveyya.",
  "atk-vin02a1:49_12": "Sesaṃ uttānatthameva.",
  "atk-vin02a1:50_0": "Padasodhammasamuṭṭhānaṃ –",
  "atk-vin02a1:50_1": "vācato ca vācācittato ca samuṭṭhāti, kiriyaṃ,",
  "atk-vin02a1:50_2": "nosaññāvimokkhaṃ,",
  "atk-vin02a1:50_3": "acittakaṃ,",
  "atk-vin02a1:50_4": "paṇṇattivajjaṃ,",
  "atk-vin02a1:50_5": "vacīkammaṃ, ticittaṃ,",
  "atk-vin02a1:50_6": "tivedananti.",
  "atk-vin02a1:51_0": "Padasodhammasikkhāpadaṃ catutthaṃ.",
  "atk-vin02a1:52_0": "5. Sahaseyyasikkhāpadavaṇṇanā",
  "atk-vin02a1:53_0": "49.",
  "atk-vin02a1:53_1": "Pañcamasikkhāpade –",
  "atk-vin02a1:53_2": "muṭṭhassatī asampajānāti pubbabhāge satisampajaññassa akaraṇavasenetaṃ vuttaṃ,",
  "atk-vin02a1:53_3": "bhavaṅgotiṇṇakāle pana kuto satisampajaññanti! Vikūjamānāti vippalapamānā.",
  "atk-vin02a1:53_4": "Kākacchamānāti nāsāya kākasaddaṃ viya niratthakasaddaṃ muñcamānā.",
  "atk-vin02a1:53_5": "Upāsakāti paṭhamataraṃ uṭṭhitaupāsakā.",
  "atk-vin02a1:54_0": "50.",
  "atk-vin02a1:54_1": "Etadavocunti “bhagavatā āvuso rāhula sikkhāpadaṃ paññatta”nti bhikkhū sikkhāpadagāraveneva etaṃ avocuṃ.",
  "atk-vin02a1:54_2": "Pakatiyā pana te bhagavati ca gāravena āyasmato ca rāhulassa sikkhākāmatāya tassa āyasmato vasanaṭṭhānaṃ",
  "atk-vin02a1:54_3": "āgatassa cūḷamañcakaṃ vā apassenaṃ vā yaṃ atthi taṃ paññapetvā cīvaraṃ vā uttarāsaṅgaṃ vā ussīsakaraṇatthāya denti.",
  "atk-vin02a1:54_4": "Tatridaṃ tassāyasmato sikkhākāmatāya –",
  "atk-vin02a1:54_5": "bhikkhū kira taṃ dūratova āgacchantaṃ disvā muṭṭhisammuñjaniñca kacavarachaḍḍanakañca bahi khipanti.",
  "atk-vin02a1:54_6": "Athaññehi “āvuso kenidaṃ pātita”nti vutte aññe evaṃ vadanti – “bhante,",
  "atk-vin02a1:54_7": "rāhulo imasmiṃ padese sañcari,",
  "atk-vin02a1:54_8": "tena nu kho pātita”nti.",
  "atk-vin02a1:54_9": "So panāyasmā “na mayhaṃ bhante idaṃ kamma”nti ekadivasampi avatvā taṃ paṭisāmetvā bhikkhū khamāpetvā gacchati.",
  "atk-vin02a1:54_10": "Vaccakuṭiyā seyyaṃ kappesīti taṃyeva sikkhākāmataṃ anubrūhanto dhammasenāpatimahāmoggallānaānandattherādīnaṃ",
  "atk-vin02a1:54_11": "santikaṃ agantvā bhagavato vaḷañjanakavaccakuṭiyaṃ seyyaṃ kappesi.",
  "atk-vin02a1:54_12": "Sā kira kuṭi kavāṭabaddhā gandhaparibhaṇḍakatā samosaritapupphadāmā cetiyaṭṭhānamiva tiṭṭhati,",
  "atk-vin02a1:54_13": "aparibhogā aññesaṃ.",
  "atk-vin02a1:55_0": "51.",
  "atk-vin02a1:55_1": "Uttaridirattatirattanti bhagavā sāmaṇerānaṃ saṅgahakaraṇatthāya tirattaṃ parihāraṃ adāsi.",
  "atk-vin02a1:55_2": "Na hi yuttaṃ kuladārake pabbājetvā nānuggahetunti.",
  "atk-vin02a1:55_3": "Sahaseyyanti ekato seyyaṃ.",
  "atk-vin02a1:55_4": "Seyyāti kāyappasāraṇasaṅkhātaṃ sayanampi vuccati,",
  "atk-vin02a1:55_5": "yasmiṃ senāsane sayanti, tampi.",
  "atk-vin02a1:55_6": "Tattha senāsanaṃ tāva dassetuṃ “seyyā nāma sabbacchannā”tiādi vuttaṃ.",
  "atk-vin02a1:55_7": "Kāyappasāraṇaṃ dassetuṃ anupasampanne nipanne bhikkhu nipajjatī”tiādi vuttaṃ.",
  "atk-vin02a1:55_8": "Tasmā ayamettha attho –",
  "atk-vin02a1:55_9": "“senāsanasaṅkhātaṃ seyyaṃ pavisitvā kāyappasāraṇasaṅkhātaṃ seyyaṃ kappeyya vidaheyya sampādeyyā”ti.",
  "atk-vin02a1:55_10": "Sabbacchannātiādinā pana tassā senāsanasaṅkhātāya seyyāya lakkhaṇaṃ vuttaṃ.",
  "atk-vin02a1:55_11": "Tasmā yaṃ senāsanaṃ upari pañcahi chadanehi aññena vā kenaci sabbameva paṭicchannaṃ,",
  "atk-vin02a1:55_12": "ayaṃ sabbacchannā nāma seyyā.",
  "atk-vin02a1:55_13": "Aṭṭhakathāsu pana pākaṭavohāraṃ gahetvā vācuggatavasena “sabbacchannā nāma pañcahi chadanehi channā”ti vuttaṃ.",
  "atk-vin02a1:55_14": "Kiñcāpi vuttaṃ?",
  "atk-vin02a1:55_15": "Atha kho dussakuṭiyaṃ vasantassāpi na sakkā anāpatti kātuṃ,",
  "atk-vin02a1:55_16": "tasmā yaṃ kiñci paṭicchādanasamatthaṃ idha chadanañca paricchannañca veditabbaṃ.",
  "atk-vin02a1:55_17": "Pañcavidhacchadaneyeva hi gayhamāne padaracchannepi sahaseyyā na bhaveyya.",
  "atk-vin02a1:55_18": "Yaṃ pana senāsanaṃ bhūmito paṭṭhāya yāva chadanaṃ āhacca pākārena vā aññena vā kenaci antamaso vatthenāpi parikkhittaṃ,",
  "atk-vin02a1:55_19": "ayaṃ sabbaparicchannā nāma seyyā.",
  "atk-vin02a1:55_20": "Chadanaṃ anāhacca sabbantimena pariyāyena diyaḍḍhahatthubbedhena pākārādinā parikkhittāpi sabbaparicchannāyevāti kurundaṭṭhakathāyaṃ vuttaṃ.",
  "atk-vin02a1:55_21": "Yassā pana upari bahutaraṃ ṭhānaṃ channaṃ,",
  "atk-vin02a1:55_22": "appaṃ acchannaṃ,",
  "atk-vin02a1:55_23": "samantato vā bahutaraṃ parikkhittaṃ,",
  "atk-vin02a1:55_24": "appaṃ aparikkhittaṃ,",
  "atk-vin02a1:55_25": "ayaṃ yebhuyyena channā yebhuyyena paricchannā nāma.",
  "atk-vin02a1:55_26": "Iminā hi lakkhaṇena samannāgato sacepi sattabhūmako pāsādo ekūpacāro hoti,",
  "atk-vin02a1:55_27": "satagabbhaṃ vā catussālaṃ vā,",
  "atk-vin02a1:55_28": "ekaseyyāicceva saṅkhyaṃ gacchati.",
  "atk-vin02a1:55_29": "Taṃ sandhāya vuttaṃ “catutthe divase atthaṅgate sūriye anupasampanne nipanne bhikkhu nipajjati,",
  "atk-vin02a1:55_30": "āpatti pācittiyassā”tiādi.",
  "atk-vin02a1:56_0": "Tattha ca nipajjanamatteneva pācittiyaṃ.",
  "atk-vin02a1:56_1": "Sace pana sambahulā sāmaṇerā,",
  "atk-vin02a1:56_2": "eko bhikkhu,",
  "atk-vin02a1:56_3": "sāmaṇeragaṇanāya pācittiyā.",
  "atk-vin02a1:56_4": "Te ce uṭṭhāyuṭṭhāya nipajjanti,",
  "atk-vin02a1:56_5": "tesaṃ payoge payoge bhikkhussa āpatti.",
  "atk-vin02a1:56_6": "Bhikkhussa uṭṭhāyuṭṭhāya nipajjane pana bhikkhusseva payogena bhikkhussa āpatti.",
  "atk-vin02a1:56_7": "Sace pana sambahulā bhikkhū eko sāmaṇero sabbesaṃ āpattiṃ karoti,",
  "atk-vin02a1:56_8": "tassa uṭṭhāyuṭṭhāya nipajjanenapi bhikkhūnaṃ āpattiyeva.",
  "atk-vin02a1:56_9": "Ubhayesaṃ sambahulabhāvepi eseva nayo.",
  "atk-vin02a1:57_0": "Apicettha ekāvāsādikampi catukkaṃ veditabbaṃ.",
  "atk-vin02a1:57_1": "Yo hi ekasmiṃ āvāse ekeneva anupasampannena saddhiṃ tirattaṃ sahaseyyaṃ kappeti,",
  "atk-vin02a1:57_2": "tassa catutthadivasato paṭṭhāya devasikā āpatti.",
  "atk-vin02a1:57_3": "Yopi ekasmiṃyeva āvāse nānāanupasampannehi saddhiṃ tirattaṃ sahaseyyaṃ kappeti, tassapi.",
  "atk-vin02a1:57_4": "Yopi nānāāvāsesu ekeneva anupasampannena saddhiṃ tirattaṃ sahaseyyaṃ kappeti, tassapi.",
  "atk-vin02a1:57_5": "Yopi nānāāvāsesu nānāanupasampannehi saddhiṃ yojanasatampi gantvā sahaseyyaṃ kappeti,",
  "atk-vin02a1:57_6": "tassapi catutthadivasato paṭṭhāya devasikā āpatti.",
  "atk-vin02a1:58_0": "Ayañca sahaseyyāpatti nāma “bhikkhuṃ ṭhapetvā avaseso anupasampanno nāmā”ti vacanato tiracchānagatenapi saddhiṃ hoti,",
  "atk-vin02a1:58_1": "tatra tiracchānagatassa paricchedo methunadhammāpattiyā vuttanayeneva veditabbo.",
  "atk-vin02a1:58_2": "Tasmā sacepi godhābiḷālamaṅgusādīsu koci pavisitvā bhikkhuno vasanasenāsane ekūpacāraṭṭhāne sayati,",
  "atk-vin02a1:58_3": "sahaseyyāva hoti.",
  "atk-vin02a1:59_0": "Yadi pana thambhānaṃ upari katapāsādassa uparimatalena saddhiṃ asambaddhabhittikassa bhittiyā upari ṭhitasusiratulāsīsassa",
  "atk-vin02a1:59_1": "susirena pavisitvā tulāya abbhantare sayitvā teneva susirena nikkhamitvā gacchati,",
  "atk-vin02a1:59_2": "heṭṭhāpāsāde sayitabhikkhussa anāpatti.",
  "atk-vin02a1:59_3": "Sace chadane chiddaṃ hoti,",
  "atk-vin02a1:59_4": "tena pavisitvā antochadane vasitvā teneva pakkamati,",
  "atk-vin02a1:59_5": "nānūpacāre uparimatale chadanabbhantare sayitassa āpatti,",
  "atk-vin02a1:59_6": "heṭṭhimatale sayitassa anāpatti.",
  "atk-vin02a1:59_7": "Sace antopāsādeneva ārohitvā sabbatalāni paribhuñjanti,",
  "atk-vin02a1:59_8": "ekūpacārāni honti,",
  "atk-vin02a1:59_9": "tesu yattha katthaci sayitassa āpatti.",
  "atk-vin02a1:60_0": "Sabhāsaṅkhepena kate aḍḍhakuṭṭakasenāsane sayitassa vāḷasaṅghāṭādīsu kapotādayo pavisitvā sayanti,",
  "atk-vin02a1:60_1": "āpattiyeva.",
  "atk-vin02a1:60_2": "Parikkhepassa bahigate nibbakosabbhantare sayanti, anāpatti.",
  "atk-vin02a1:60_3": "Parimaṇḍalaṃ vā caturassaṃ vā ekacchadanāya gabbhamālāya satagabbhaṃ cepi senāsanaṃ hoti,",
  "atk-vin02a1:60_4": "tatra ce ekena sādhāraṇadvārena pavisitvā visuṃ pākārena aparicchinnagabbhūpacāre sabbagabbhe pavisanti,",
  "atk-vin02a1:60_5": "ekagabbhepi anupasampanne nipanne sabbagabbhesu nipannānaṃ āpatti.",
  "atk-vin02a1:60_6": "Sace sapamukhā gabbhā honti,",
  "atk-vin02a1:60_7": "pamukhassa upari acchannaṃ uccavatthukaṃ cepi hoti,",
  "atk-vin02a1:60_8": "pamukhe sayito gabbhe sayitānaṃ āpattiṃ na karoti.",
  "atk-vin02a1:60_9": "Sace pana gabbhacchadaneneva saddhiṃ sambaddhacchadanaṃ hoti,",
  "atk-vin02a1:60_10": "tatra sayito sabbesaṃ āpattiṃ karoti. Kasmā?",
  "atk-vin02a1:60_11": "Sabbacchannattā sabbaparicchannattā ca,",
  "atk-vin02a1:60_12": "gabbhaparikkhepoyeva hissa parikkhepoti.",
  "atk-vin02a1:60_13": "Eteneva hi nayena aṭṭhakathāsu lohapāsādaparikkhepassa catūsu dvārakoṭṭhakesu āpatti vuttā.",
  "atk-vin02a1:61_0": "Yaṃ pana andhakaṭṭhakathāyaṃ “aparikkhitte pamukhe anāpattīti bhūmiyaṃ vinā jagatiyā pamukhaṃ sandhāya kathina”nti vuttaṃ,",
  "atk-vin02a1:61_1": "taṃ andhakaraṭṭhe pāṭekkasannivesā ekacchadanā gabbhapāḷiyo sandhāya vuttaṃ.",
  "atk-vin02a1:61_2": "Yañca tattha “bhūmiyaṃ vinā jagatiyā”ti vuttaṃ,",
  "atk-vin02a1:61_3": "taṃ neva aṭṭhakathāsu atthi;",
  "atk-vin02a1:61_4": "na pāḷiyā sameti.",
  "atk-vin02a1:61_5": "Dasahatthubbedhāpi hi jagati parikkhepasaṅkhyaṃ na gacchati.",
  "atk-vin02a1:61_6": "Tasmā yampi tattha dutiyasikkhāpade jagatiyā pamāṇaṃ vatvā “etaṃ ekūpacāraṃ paricchannaṃ nāma hotī”ti vuttaṃ,",
  "atk-vin02a1:61_7": "taṃ na gahetabbaṃ.",
  "atk-vin02a1:61_8": "Yepi ekasāladvisālatisālacatussālasannivesā mahāpāsādā ekasmiṃ okāse pāde dhovitvā paviṭṭhena sakkā honti sabbattha anuparigantuṃ,",
  "atk-vin02a1:61_9": "tesupi sahaseyyāpattiyā na muccati.",
  "atk-vin02a1:61_10": "Sace tasmiṃ tasmiṃ ṭhāne upacāraṃ paricchinditvā katā honti,",
  "atk-vin02a1:61_11": "ekūpacāraṭṭhāneyeva āpatti.",
  "atk-vin02a1:62_0": "Dvīhi dvārehi yuttassa sudhāchadanamaṇḍapassa majjhe pākāraṃ karonti,",
  "atk-vin02a1:62_1": "ekena dvārena pavisitvā ekasmiṃ paricchede anupasampanno sayati,",
  "atk-vin02a1:62_2": "ekasmiṃ bhikkhu, anāpatti.",
  "atk-vin02a1:62_3": "Pākāre godhādīnaṃ pavisanamattampi chiddaṃ hoti,",
  "atk-vin02a1:62_4": "ekasmiñca paricchede godhā sayanti,",
  "atk-vin02a1:62_5": "anāpattiyeva.",
  "atk-vin02a1:62_6": "Na hi chiddena gehaṃ ekūpacāraṃ nāma hoti.",
  "atk-vin02a1:62_7": "Sace pākāramajjhe chinditvā dvāraṃ yojenti,",
  "atk-vin02a1:62_8": "ekūpacāratāya āpatti.",
  "atk-vin02a1:62_9": "Taṃ dvāraṃ kavāṭena pidahitvā sayanti,",
  "atk-vin02a1:62_10": "āpattiyeva.",
  "atk-vin02a1:62_11": "Na hi dvārapidahanena gehaṃ nānūpacāraṃ nāma hoti,",
  "atk-vin02a1:62_12": "dvāraṃ vā advāraṃ.",
  "atk-vin02a1:62_13": "Kavāṭañhi saṃvaraṇavivaraṇehi yathāsukhaṃ vaḷañjanatthāya kataṃ,",
  "atk-vin02a1:62_14": "na vaḷañjanūpacchedanatthāya.",
  "atk-vin02a1:62_15": "Sace pana taṃ dvāraṃ puna iṭṭhakāhi pidahanti,",
  "atk-vin02a1:62_16": "advāraṃ hoti,",
  "atk-vin02a1:62_17": "purime nānūpacārabhāveyeva tiṭṭhati.",
  "atk-vin02a1:62_18": "Dīghapamukhaṃ cetiyagharaṃ hoti.",
  "atk-vin02a1:62_19": "Ekaṃ kavāṭaṃ anto,",
  "atk-vin02a1:62_20": "ekaṃ bahi,",
  "atk-vin02a1:62_21": "dvinnaṃ kavāṭānaṃ antare anupasampanno antocetiyaghare sayantassa āpattiṃ karoti,",
  "atk-vin02a1:62_22": "ekūpacārattā.",
  "atk-vin02a1:63_0": "Tatra yassa “siyā ayaṃ ekūpacāranānūpacāratā nāma udositasikkhāpade vuttā,",
  "atk-vin02a1:63_1": "idha pana ‘seyyā nāma sabbacchannā sabbaparicchannā yebhuyyena channā yebhuyyena paricchannā’ti ettakameva vuttaṃ,",
  "atk-vin02a1:63_2": "pihitadvāro ca gabbho sabbaparicchannova hoti.",
  "atk-vin02a1:63_3": "Tasmā tattha anto sayiteneva saddhiṃ āpatti,",
  "atk-vin02a1:63_4": "bahi sayitena anāpattī”ti.",
  "atk-vin02a1:63_5": "So evaṃ vattabbo –",
  "atk-vin02a1:63_6": "“apihitadvāre pana kasmā bahi sayitena āpattī”ti?",
  "atk-vin02a1:63_7": "Pamukhassa gabbhena saddhiṃ sabbacchannattā.",
  "atk-vin02a1:63_8": "“Kiṃ pana gabbhe pihite chadanaṃ viddhastaṃ hotī”ti?",
  "atk-vin02a1:63_9": "Na viddhastaṃ,",
  "atk-vin02a1:63_10": "gabbhena saddhiṃ pamukhassa sabbaparicchannatā na hoti.",
  "atk-vin02a1:63_11": "“Kiṃ parikkhepo viddhasto”ti?",
  "atk-vin02a1:63_12": "Addhā vakkhati “na viddhasto,",
  "atk-vin02a1:63_13": "kavāṭena upacāro paricchanno”ti.",
  "atk-vin02a1:63_14": "Evaṃ dūrampi gantvā puna ekūpacāranānūpacārataṃyeva paccāgamissati.",
  "atk-vin02a1:64_0": "Apica yadi byañjanamatteyeva attho suviññeyyo siyā,",
  "atk-vin02a1:64_1": "sabbacchannāti vacanato pañcannaṃ aññatarena chadanena channā eva seyyā siyā,",
  "atk-vin02a1:64_2": "na aññena.",
  "atk-vin02a1:64_3": "Evañca sati padaracchannādīsu anāpatti siyā.",
  "atk-vin02a1:64_4": "Tato yadatthaṃ sikkhāpadaṃ paññattaṃ,",
  "atk-vin02a1:64_5": "sveva attho parihāyeyya.",
  "atk-vin02a1:64_6": "Parihāyatu vā mā vā,",
  "atk-vin02a1:64_7": "kathaṃ avuttaṃ gahetabbanti;",
  "atk-vin02a1:64_8": "ko vā vadati “avuttaṃ gahetabba”nti?",
  "atk-vin02a1:64_9": "Vuttañhetaṃ aniyatesu –",
  "atk-vin02a1:64_10": "“paṭicchannaṃ nāma āsanaṃ kuṭṭena vā kavāṭena vā kilañjena vā sāṇipākārena vā rukkhena vā thambhena vā",
  "atk-vin02a1:64_11": "koṭṭhalikāya vā yena kenaci paṭicchannaṃ hotī”ti.",
  "atk-vin02a1:64_12": "Tasmā yathā tattha yena kenaci paṭicchannaṃ paṭicchannameva,",
  "atk-vin02a1:64_13": "evamidhāpi gahetabbaṃ.",
  "atk-vin02a1:64_14": "Tasmā senāsanaṃ khuddakaṃ vā hotu mahantaṃ vā aññena saddhiṃ sambaddhaṃ vā asambaddhaṃ vā dīghaṃ vā vaṭṭaṃ vā caturassaṃ vā ekabhūmakaṃ vā,",
  "atk-vin02a1:64_15": "anekabhūmakaṃ vā,",
  "atk-vin02a1:64_16": "yaṃ yaṃ ekūpacāraṃ sabbattha yena kenaci paṭicchādanena sabbacchanne sabbaparicchanne yebhuyyena vā channe",
  "atk-vin02a1:64_17": "yebhuyyena vā paricchanne sahaseyyāpatti hotīti.",
  "atk-vin02a1:65_0": "53.",
  "atk-vin02a1:65_1": "Upaḍḍhacchanne upaḍḍhaparicchanne āpatti dukkaṭassāti ettha sabbacchanne upaḍḍhaparicchanneti evamādīsupi mahāpaccariyaṃ dukkaṭamevāti vuttaṃ.",
  "atk-vin02a1:65_2": "Mahāaṭṭhakathāyaṃ pana “sabbacchanne yebhuyyenaparicchanne pācittiyaṃ,",
  "atk-vin02a1:65_3": "sabbacchanne upaḍḍhaparicchanne pācittiyaṃ,",
  "atk-vin02a1:65_4": "yebhuyyenachanne upaḍḍhaparicchanne pācittiyaṃ,",
  "atk-vin02a1:65_5": "sabbaparicchanne yebhuyyenachanne pācittiyaṃ,",
  "atk-vin02a1:65_6": "sabbaparichanne upaḍḍhacchanne pācittiyaṃ,",
  "atk-vin02a1:65_7": "yebhuyyenaparicchanne upaḍḍhacchanne pācittiyaṃ,",
  "atk-vin02a1:65_8": "pāḷiyaṃ vuttapācittiyena saddhiṃ satta pācittiyānī”ti vuttaṃ.",
  "atk-vin02a1:65_9": "“Sabbacchanne cūḷakaparicchanne dukkaṭaṃ,",
  "atk-vin02a1:65_10": "yebhuyyenachanne cūḷakaparicchanne dukkaṭaṃ,",
  "atk-vin02a1:65_11": "sabbaparicchanne cūḷakacchanne dukkaṭaṃ,",
  "atk-vin02a1:65_12": "yebhuyyenaparicchanne cūḷakacchanne dukkaṭaṃ,",
  "atk-vin02a1:65_13": "pāḷiyaṃ dukkaṭena saha pañca dukkaṭānī”ti vuttaṃ.",
  "atk-vin02a1:66_0": "“Upaḍḍhacchanne cūḷakaparicchanne anāpatti,",
  "atk-vin02a1:66_1": "upaḍḍhaparicchanne cūḷakacchanne anāpatti,",
  "atk-vin02a1:66_2": "cūḷakacchanne cūḷakaparicchanne anāpatti,",
  "atk-vin02a1:66_3": "sabbacchanne sabbaaparicchanneti ca ettha senambamaṇḍapavaṇṇaṃ hotī”ti vuttaṃ.",
  "atk-vin02a1:66_4": "Imināpetaṃ veditabbaṃ –",
  "atk-vin02a1:66_5": "“yathā jagati parikkhepasaṅkhaya na gacchatī”ti.",
  "atk-vin02a1:66_6": "Sesaṃ uttānatthameva.",
  "atk-vin02a1:67_0": "Eḷakalomasamuṭṭhānaṃ –",
  "atk-vin02a1:67_1": "kāyato ca kāyacittato ca samuṭṭhāti, kiriyaṃ,",
  "atk-vin02a1:67_2": "nosaññāvimokkhaṃ,",
  "atk-vin02a1:67_3": "acittakaṃ,",
  "atk-vin02a1:67_4": "paṇṇattivajjaṃ,",
  "atk-vin02a1:67_5": "kāyakammaṃ, ticittaṃ,",
  "atk-vin02a1:67_6": "tivedananti.",
  "atk-vin02a1:68_0": "Sahaseyyasikkhāpadaṃ pañcamaṃ.",
  "atk-vin02a1:69_0": "6. Dutiyasahaseyyasikkhāpadavaṇṇanā",
  "atk-vin02a1:70_0": "55.",
  "atk-vin02a1:70_1": "Dutiyasahaseyyasikkhāpade –",
  "atk-vin02a1:70_2": "āvasathāgāranti āgantukānaṃ vasanāgāraṃ.",
  "atk-vin02a1:70_3": "Paññattaṃ hotīti puññakāmatāya katvā ṭhapitaṃ hoti.",
  "atk-vin02a1:70_4": "Yena sā itthī tenupasaṅkamīti asukasmiṃ nāma ṭhāne āvasathāgāraṃ paññattaṃ atthīti manussānaṃ sutvā upasaṅkami.",
  "atk-vin02a1:70_5": "Gandhagandhinīti agarukuṅkumādīnaṃ gandhānaṃ gandho gandhagandho,",
  "atk-vin02a1:70_6": "so assā atthīti gandhagandhinī.",
  "atk-vin02a1:70_7": "Sāṭakaṃ nikkhipitvāti appeva nāmassa imampi vippakāraṃ passantassa rāgo uppajjeyyāti cintetvā evamakāsi.",
  "atk-vin02a1:70_8": "Okkhipitvāti adho khipitvā.",
  "atk-vin02a1:70_9": "Accayoti aparādho.",
  "atk-vin02a1:70_10": "Maṃ accagamāti maṃ atikkamma abhibhavitvā pavatto.",
  "atk-vin02a1:70_11": "Sesaṃ paṭhamasikkhāpade vuttanayeneva veditabbaṃ.",
  "atk-vin02a1:70_12": "Ayameva hi viseso –",
  "atk-vin02a1:70_13": "paṭhamasikkhāpade catutthadivase āpatti idha paṭhamadivasepi.",
  "atk-vin02a1:70_14": "Yakkhīpetīhi dissamānakarūpāhi tiracchānagatitthiyā ca methunadhammavatthubhūtāya eva dukkaṭaṃ.",
  "atk-vin02a1:70_15": "Sesāhi anāpatti.",
  "atk-vin02a1:70_16": "Samuṭṭhānādīni paṭhamasadisānevāti.",
  "atk-vin02a1:71_0": "Dutiyasahaseyyasikkhāpadaṃ chaṭṭhaṃ.",
  "atk-vin02a1:72_0": "7. Dhammadesanāsikkhāpadavaṇṇanā",
  "atk-vin02a1:73_0": "60.",
  "atk-vin02a1:73_1": "Sattamasikkhāpade –",
  "atk-vin02a1:73_2": "gharaṇīti gharasāminī.",
  "atk-vin02a1:73_3": "Nivesanadvāreti nivesanassa mahādvāre.",
  "atk-vin02a1:73_4": "Gharasuṇhāti tasmiṃ ghare suṇhā.",
  "atk-vin02a1:73_5": "Āvasathadvāreti ovarakadvāre.",
  "atk-vin02a1:73_6": "Vissaṭṭhenāti suniggatena saddena.",
  "atk-vin02a1:73_7": "Vivaṭenāti suṭṭhu pakāsena asaṃvutena.",
  "atk-vin02a1:73_8": "Dhammo desetabboti ayaṃ saraṇasīlādibhedo dhammo kathetabbo.",
  "atk-vin02a1:73_9": "Aññātunti ājānituṃ.",
  "atk-vin02a1:73_10": "Viññunā purisaviggahenāti viññunā purisena,",
  "atk-vin02a1:73_11": "purisaviggahaṃ gahetvāpi ṭhitena na yakkhena na petena na tiracchānagatena.",
  "atk-vin02a1:74_0": "66.",
  "atk-vin02a1:74_1": "Anāpatti viññunā purisaviggahenāti viññunā purisaviggahena saddhiṃ ṭhitāya bahumpi dhammaṃ desentassa anāpatti.",
  "atk-vin02a1:74_2": "Chappañcavācāhīti chahi pañcahi vācāhi yo deseti,",
  "atk-vin02a1:74_3": "tassapi anāpatti.",
  "atk-vin02a1:74_4": "Tattha eko gāthāpādo ekavācāti evaṃ sabbattha vācāpamāṇaṃ veditabbaṃ.",
  "atk-vin02a1:74_5": "Sace aṭṭhakathaṃ dhammapadaṃ jātakādivatthuṃ vā kathetukāmo hoti,",
  "atk-vin02a1:74_6": "chappañcapadamattameva kathetuṃ vaṭṭati.",
  "atk-vin02a1:74_7": "Pāḷiyā saddhiṃ kathentena ekapadaṃ pāḷito pañca aṭṭhakathātoti evaṃ cha padāni anatikkāmetvāva kathetabbo.",
  "atk-vin02a1:74_8": "Padasodhamme vuttappabhedo hi idhāpi sabbo dhammoyeva.",
  "atk-vin02a1:74_9": "Tasmiṃ desetīti tasmiṃ khaṇe deseti.",
  "atk-vin02a1:74_10": "Sampadānatthe vā etaṃ bhummavacanaṃ.",
  "atk-vin02a1:74_11": "Tassā desetīti attho.",
  "atk-vin02a1:74_12": "Aññissā mātugāmassāti ekissā desetvā puna āgatāgatāya aññissāpi desetīti evaṃ ekāsane nisinno mātugāmasatasahassannampi desetīti attho.",
  "atk-vin02a1:74_13": "Mahāpaccariyaṭṭhakathāyaṃ vuttaṃ samaṃ nisinnānaṃ mātugāmānaṃ “tumhākaṃ ekekissā ekekaṃ gāthaṃ desessāmi,",
  "atk-vin02a1:74_14": "taṃ suṇāthāti deseti, anāpatti.",
  "atk-vin02a1:74_15": "Paṭhamaṃ ekekissā ekekaṃ gāthaṃ kathessāmīti ābhogaṃ katvā jānāpetvā kathetuṃ vaṭṭati,",
  "atk-vin02a1:74_16": "na pacchāti.",
  "atk-vin02a1:74_17": "Pañhaṃ pucchati pañhaṃ puṭṭho kathetīti mātugāmo “dīghanikāyo nāma bhante kimatthaṃ dīpetī”ti pucchati.",
  "atk-vin02a1:74_18": "Evaṃ pañhaṃ puṭṭho bhikkhu sabbaṃ cepi dīghanikāyaṃ katheti, anāpatti.",
  "atk-vin02a1:74_19": "Sesamettha uttānatthameva.",
  "atk-vin02a1:75_0": "Padasodhammasamuṭṭhānaṃ –",
  "atk-vin02a1:75_1": "vācato ca vācācittato ca samuṭṭhāti,",
  "atk-vin02a1:75_2": "kiriyākiriyaṃ,",
  "atk-vin02a1:75_3": "nosaññāvimokkhaṃ,",
  "atk-vin02a1:75_4": "acittakaṃ,",
  "atk-vin02a1:75_5": "paṇṇattivajjaṃ,",
  "atk-vin02a1:75_6": "vacīkammaṃ, ticittaṃ,",
  "atk-vin02a1:75_7": "tivedananti.",
  "atk-vin02a1:76_0": "Dhammadesanāsikkhāpadaṃ sattamaṃ.",
  "atk-vin02a1:77_0": "8. Bhūtārocanasikkhāpadavaṇṇanā",
  "atk-vin02a1:78_0": "67.",
  "atk-vin02a1:78_1": "Aṭṭhamasikkhāpade –",
  "atk-vin02a1:78_2": "vatthukathāya tāva yaṃ vattabbaṃ siyā,",
  "atk-vin02a1:78_3": "taṃ sabbaṃ catutthapārājikavaṇṇanāyaṃ vuttanayameva.",
  "atk-vin02a1:78_4": "Ayameva hi viseso –",
  "atk-vin02a1:78_5": "tattha abhūtaṃ ārocesuṃ,",
  "atk-vin02a1:78_6": "idha bhūtaṃ.",
  "atk-vin02a1:78_7": "Bhūtampi puthujjanā ārocesuṃ, na ariyā.",
  "atk-vin02a1:78_8": "Ariyānañhi payuttavācā nāma natthi,",
  "atk-vin02a1:78_9": "attano guṇe ārocayamāne pana aññe na paṭisedhesuṃ,",
  "atk-vin02a1:78_10": "tathāuppanne ca paccaye sādiyiṃsu,",
  "atk-vin02a1:78_11": "tathāuppannabhāvaṃ ajānantā.",
  "atk-vin02a1:79_0": "“Atha kho te bhikkhū bhagavato etamatthaṃ ārocesu”ntiādimhi pana ye uttarimanussadhammassa vaṇṇaṃ bhāsiṃsu,",
  "atk-vin02a1:79_1": "te ārocesunti veditabbaṃ.",
  "atk-vin02a1:79_2": "“Kacci pana vo bhikkhave bhūta”nti pucchite pana sabbepi “bhūtaṃ bhagavā”ti paṭijāniṃsu.",
  "atk-vin02a1:79_3": "Ariyānampi hi abbhantare bhūto uttarimanussadhammoti.",
  "atk-vin02a1:79_4": "Atha bhagavā ariyamissakattā “moghapurisā”ti avatvā “kathañhi nāma tumhe bhikkhave”ti vatvā “udarassa kāraṇā”tiādimāha.",
  "atk-vin02a1:79_5": "Tattha yasmā ariyā aññesaṃ sutvā “ayyo kira, bhante,",
  "atk-vin02a1:79_6": "sotāpanno”tiādinā nayena pasannehi manussehi pucchiyamānā apaññatte sikkhāpade anādīnavadassino suddhacittatāya",
  "atk-vin02a1:79_7": "attano ca paresañca visesādhigamaṃ paṭijāniṃsu.",
  "atk-vin02a1:79_8": "Evaṃ paṭijānantehi ca tehi yaṃ aññe udarassa kāraṇā uttarimanussadhammassa vaṇṇaṃ bhāsitvā piṇḍapātaṃ uppādesuṃ,",
  "atk-vin02a1:79_9": "taṃ suddhacittatāya sādiyantehipi udarassa kāraṇā uttarimanussadhammassa vaṇṇo bhāsito viya hoti.",
  "atk-vin02a1:79_10": "Tasmā sabbasaṅgāhikeneva nayena “kathañhi nāma tumhe,",
  "atk-vin02a1:79_11": "bhikkhave,",
  "atk-vin02a1:79_12": "udarassa kāraṇā gihīnaṃ aññamaññaṃ uttarimanussadhammassa vaṇṇaṃ bhāsissathā”ti āha.",
  "atk-vin02a1:79_13": "Sesaṃ catutthapārājikavatthusadisameva.",
  "atk-vin02a1:79_14": "Sikkhāpadavibhaṅgepi kevalaṃ tattha pārājikañceva thullaccayañca idha bhūtattā pācittiyañceva dukkaṭañca ayaṃ viseso.",
  "atk-vin02a1:79_15": "Sesaṃ vuttanayameva.",
  "atk-vin02a1:80_0": "77.",
  "atk-vin02a1:80_1": "“Upasampannassa bhūtaṃ ārocetī”ti uttarimanussadhammameva sandhāya vuttaṃ.",
  "atk-vin02a1:80_2": "Parinibbānakāle hi antarā vā atikaḍḍhiyamānena upasampannassa bhūtaṃ ārocetuṃ vaṭṭati.",
  "atk-vin02a1:80_3": "Sutapariyattisīlaguṇaṃ pana anupasampannassāpi ārocetuṃ vaṭṭati.",
  "atk-vin02a1:80_4": "Ādikammikassa anāpatti.",
  "atk-vin02a1:80_5": "“Ummattakassā”ti idaṃ pana idha na vuttaṃ. Kasmā?",
  "atk-vin02a1:80_6": "Diṭṭhisampannānaṃ ummādassa vā cittakkhepassa vā abhāvāti.",
  "atk-vin02a1:80_7": "Mahāpaccariyampi hi vicāritaṃ “jhānalābhī pana parihīne jhāne ummattako bhaveyya,",
  "atk-vin02a1:80_8": "tassapi bhūtārocanapaccayā anāpatti na vattabbā,",
  "atk-vin02a1:80_9": "bhūtasseva abhāvato”ti.",
  "atk-vin02a1:80_10": "Sesaṃ uttānameva.",
  "atk-vin02a1:81_0": "Bhūtārocanaṃ nāmetaṃ pubbe avuttehi tīhi samuṭṭhānehi samuṭṭhāti –",
  "atk-vin02a1:81_1": "kāyato vācato kāyavācato cāti. Kiriyaṃ,",
  "atk-vin02a1:81_2": "nosaññāvimokkhaṃ,",
  "atk-vin02a1:81_3": "acittakaṃ,",
  "atk-vin02a1:81_4": "paṇṇattivajjaṃ,",
  "atk-vin02a1:81_5": "kāyakammaṃ,",
  "atk-vin02a1:81_6": "vacīkammaṃ,",
  "atk-vin02a1:81_7": "kusalābyākatacittehi dvicittaṃ,",
  "atk-vin02a1:81_8": "sukhamajjhattavedanāhi dvivedananti.",
  "atk-vin02a1:82_0": "Bhūtārocanasikkhāpadaṃ aṭṭhamaṃ.",
  "atk-vin02a1:83_0": "9. Duṭṭhullārocanasikkhāpadavaṇṇanā",
  "atk-vin02a1:84_0": "78.",
  "atk-vin02a1:84_1": "Navamasikkhāpade –",
  "atk-vin02a1:84_2": "duṭṭhullā nāma āpatti cattāri ca pārājikāni terasa ca saṅghādisesāti imissā pāḷiyā “pārājikāni duṭṭhullasaddatthadassanatthaṃ vuttāni,",
  "atk-vin02a1:84_3": "saṅghādisesaṃ pana idha adhippeta”nti aṭṭhakathāsu vuttaṃ.",
  "atk-vin02a1:84_4": "Tatrāyaṃ vicāraṇā –",
  "atk-vin02a1:84_5": "sace pārājikaṃ ārocentassa pācittiyaṃ na bhaveyya,",
  "atk-vin02a1:84_6": "yathā samānepi bhikkhu-",
  "atk-vin02a1:84_7": "bhikkhunīnaṃ upasampannasadde yattha bhikkhunī anadhippetā hoti,",
  "atk-vin02a1:84_8": "tattha bhikkhuṃ ṭhapetvā avaseso anupasampannoti vuccati;",
  "atk-vin02a1:84_9": "evamidha samānepi pārājikasaṅghādisesānaṃ duṭṭhullasadde yadi pārājikaṃ anadhippetaṃ,",
  "atk-vin02a1:84_10": "“duṭṭhullā nāma āpatti terasa saṅghādisesā”ti etadeva vattabbaṃ siyā.",
  "atk-vin02a1:84_11": "Tattha bhaveyya “yo pārājikaṃ āpanno,",
  "atk-vin02a1:84_12": "so bhikkhubhāvato cuto,",
  "atk-vin02a1:84_13": "tasmā tassa āpattiṃ ārocento dukkaṭaṃ āpajjatī”ti.",
  "atk-vin02a1:84_14": "Evaṃ sati akkosantopi dukkaṭaṃ āpajjeyya,",
  "atk-vin02a1:84_15": "pācittiyameva ca āpajjati.",
  "atk-vin02a1:84_16": "Vuttañhetaṃ –",
  "atk-vin02a1:84_17": "“asuddho hoti puggalo aññataraṃ pārājikaṃ dhammaṃ ajjhāpanno,",
  "atk-vin02a1:84_18": "tañce asuddhadiṭṭhi samāno okāsaṃ kārāpetvā akkosādhippāyo vadati,",
  "atk-vin02a1:84_19": "āpatti omasavādassā”ti.",
  "atk-vin02a1:84_20": "Evaṃ pāḷiyā vicāriyamānāya pārājikaṃ ārocentassāpi pācittiyameva dissati.",
  "atk-vin02a1:84_21": "Kiñcāpi dissati,",
  "atk-vin02a1:84_22": "atha kho sabbaaṭṭhakathāsu vuttattā aṭṭhakathācariyāva ettha pamāṇaṃ,",
  "atk-vin02a1:84_23": "na aññā vicāraṇā.",
  "atk-vin02a1:84_24": "Pubbepi ca āvocumha –",
  "atk-vin02a1:84_25": "“buddhena dhammo vinayo ca vutto,",
  "atk-vin02a1:84_26": "yo tassa puttehi tatheva ñāto”tiādi.",
  "atk-vin02a1:84_27": "Aṭṭhakathācariyā hi buddhassa adhippāyaṃ jānanti.",
  "atk-vin02a1:85_0": "Imināpi cetaṃ pariyāyena veditabbaṃ.",
  "atk-vin02a1:85_1": "Aññatra bhikkhusammutiyāti hi vuttaṃ.",
  "atk-vin02a1:85_2": "Bhikkhusammutiyā ca ārocanaṃ āyatiṃ saṃvaratthāya puna tathārūpaṃ āpattiṃ anāpajjanatthāya bhagavatā anuññātaṃ,",
  "atk-vin02a1:85_3": "na tassa bhikkhuno avaṇṇamattappakāsanatthāya,",
  "atk-vin02a1:85_4": "sāsane cassa patiṭṭhānisedhanatthāya,",
  "atk-vin02a1:85_5": "na ca pārājikaṃ āpannassa puna tathārūpāya āpattiyā anāpajjanena bhikkhubhāvo nāma atthi.",
  "atk-vin02a1:85_6": "Tasmā “pārājikāni duṭṭhullasaddatthadassanatthaṃ vuttāni,",
  "atk-vin02a1:85_7": "saṅghādisesaṃ pana idhādhippeta”nti yaṃ aṭṭhakathāsu vuttaṃ,",
  "atk-vin02a1:85_8": "taṃ suvuttameva.",
  "atk-vin02a1:86_0": "80.",
  "atk-vin02a1:86_1": "Atthi bhikkhusammuti āpattipariyantātiādīsu pana yā ayaṃ bhikkhusammuti vuttā,",
  "atk-vin02a1:86_2": "sā na katthaci āgatā,",
  "atk-vin02a1:86_3": "idha vuttattāyeva pana abhiṇhāpattikaṃ bhikkhuṃ disvā evamesa paresu hirottappenāpi āyatiṃ saṃvaraṃ āpajjissatīti",
  "atk-vin02a1:86_4": "tassa bhikkhuno hitesitāya tikkhattuṃ apaloketvā saṅghena kātabbāti veditabbāti.",
  "atk-vin02a1:87_0": "82.",
  "atk-vin02a1:87_1": "Aduṭṭhullaṃ āpattiṃ āroceti āpatti dukkaṭassāti pañcapi āpattikkhandhe ārocentassa dukkaṭaṃ.",
  "atk-vin02a1:87_2": "Mahāpaccariyaṃ pana pārājikaṃ ārocentassāpi dukkaṭameva vuttaṃ.",
  "atk-vin02a1:87_3": "Anupasampannassa duṭṭhullaṃ vā aduṭṭhullaṃ vā ajjhācāranti ettha ādito pañca sikkhāpadāni duṭṭhullo nāma ajjhācāro,",
  "atk-vin02a1:87_4": "sesāni aduṭṭhullo.",
  "atk-vin02a1:87_5": "Sukkavissaṭṭhikāyasaṃsaggaduṭṭhullaattakāmā panassa ajjhācāro nāmāti vuttaṃ.",
  "atk-vin02a1:88_0": "83.",
  "atk-vin02a1:88_1": "Vatthuṃ ārocetīti “ayaṃ sukkavissaṭṭhiṃ āpanno,",
  "atk-vin02a1:88_2": "duṭṭhullaṃ āpanno,",
  "atk-vin02a1:88_3": "attakāmaṃ āpanno” kāyasaṃsaggaṃ āpannoti evaṃ vadantassa anāpatti.",
  "atk-vin02a1:88_4": "Āpattiṃ ārocetīti ettha “ayaṃ pārājikaṃ āpanno,",
  "atk-vin02a1:88_5": "saṅghādisesaṃ thullaccayaṃ pācittiyaṃ pāṭidesanīyaṃ dukkaṭaṃ dubbhāsitaṃ āpanno”ti vadati anāpatti.",
  "atk-vin02a1:88_6": "“Ayaṃ asuciṃ mocetvā saṅghādisesaṃ āpanno”tiādinā pana nayena vatthunā saddhiṃ āpattiṃ ghaṭetvā ārocentasseva āpatti.",
  "atk-vin02a1:88_7": "Sesamettha uttānameva.",
  "atk-vin02a1:89_0": "Tisamuṭṭhānaṃ –",
  "atk-vin02a1:89_1": "kāyacittato vācācittato kāyavācācittato ca samuṭṭhāti, kiriyaṃ,",
  "atk-vin02a1:89_2": "saññāvimokkhaṃ,",
  "atk-vin02a1:89_3": "sacittakaṃ,",
  "atk-vin02a1:89_4": "lokavajjaṃ,",
  "atk-vin02a1:89_5": "kāyakammaṃ,",
  "atk-vin02a1:89_6": "vacīkammaṃ,",
  "atk-vin02a1:89_7": "akusalacittaṃ,",
  "atk-vin02a1:89_8": "dukkhavedananti.",
  "atk-vin02a1:90_0": "Duṭṭhullārocanasikkhāpadaṃ navamaṃ.",
  "atk-vin02a1:91_0": "10. Pathavīkhaṇanasikkhāpadavaṇṇanā",
  "atk-vin02a1:92_0": "86.",
  "atk-vin02a1:92_1": "Dasamasikkhāpade –",
  "atk-vin02a1:92_2": "jātā ca pathavī ajātā ca pathavīti imehi padehi jātapathaviñca ajātapathaviñca dasseti.",
  "atk-vin02a1:92_3": "Appapāsāṇādīsu appā pāsāṇā etthāti appapāsāṇāti evamattho daṭṭhabbo.",
  "atk-vin02a1:92_4": "Tattha muṭṭhippamāṇato upari pāsāṇāti veditabbā,",
  "atk-vin02a1:92_5": "muṭṭhippamāṇā sakkharā.",
  "atk-vin02a1:92_6": "Kathalāti kapālakhaṇḍāni.",
  "atk-vin02a1:92_7": "Marumbāti kaṭasakkharā.",
  "atk-vin02a1:92_8": "Vālikāti vālukāyeva.",
  "atk-vin02a1:92_9": "Yebhuyyena paṃsukāti tīsu koṭṭhāsesu dve koṭṭhāsā paṃsu,",
  "atk-vin02a1:92_10": "eko pāsāṇādīsu aññataro.",
  "atk-vin02a1:92_11": "Adaḍḍhāpīti uddhanapattapacanakumbhakārāvāpādivasena tathā tathā adaḍḍhā.",
  "atk-vin02a1:92_12": "Sā pana visuṃ natthi,",
  "atk-vin02a1:92_13": "suddhapaṃsuādīsu aññatarāva veditabbā.",
  "atk-vin02a1:92_14": "Yebhuyyenasakkharāti bahutarā sakkharā.",
  "atk-vin02a1:92_15": "Hatthikucchiyaṃ kira ekapacchipūraṃ āharāpetvā doṇiyaṃ dhovitvā pathaviyā yebhuyyena sakkharabhāvaṃ ñatvā sayaṃ bhikkhū pokkharaṇiṃ khaṇiṃsu.",
  "atk-vin02a1:92_16": "Yāni pana majjhe “appapaṃsu appamattikā”ti dve padāni,",
  "atk-vin02a1:92_17": "tāni yebhuyyenapāsāṇādipañcakameva pavisanti tesaṃyeva hi dvinnaṃ pabhedadassanametaṃ.",
  "atk-vin02a1:92_18": "Sayaṃ khaṇati āpatti pācittiyassāti ettha pahāre pahāre pācittiyaṃ veditabbaṃ.",
  "atk-vin02a1:92_19": "Sakiṃ āṇatto bahukampi khaṇatīti sacepi sakaladivasaṃ khaṇati,",
  "atk-vin02a1:92_20": "āṇāpakassa ekaṃyeva pācittiyaṃ.",
  "atk-vin02a1:92_21": "Sace pana kusito hoti,",
  "atk-vin02a1:92_22": "punappunaṃ āṇāpetabbo.",
  "atk-vin02a1:92_23": "Taṃ āṇāpetvā khaṇāpentassa vācāya vācāya pācittiyaṃ.",
  "atk-vin02a1:92_24": "Ayaṃ tāva pāḷivaṇṇanā.",
  "atk-vin02a1:93_0": "Ayaṃ pana pāḷimuttakavinicchayo –",
  "atk-vin02a1:93_1": "“pokkharaṇiṃ khaṇā”ti vadati, vaṭṭati.",
  "atk-vin02a1:93_2": "Khatāyeva hi pokkharaṇī nāma hoti,",
  "atk-vin02a1:93_3": "tasmā ayaṃ kappiyavohāro.",
  "atk-vin02a1:93_4": "Esa nayo “vāpiṃ taḷākaṃ āvāṭaṃ khaṇā”tiādīsupi.",
  "atk-vin02a1:93_5": "“Imaṃ okāsaṃ khaṇa,",
  "atk-vin02a1:93_6": "imasmiṃ okāse pokkharaṇiṃ khaṇā”ti vattuṃ pana na vaṭṭati.",
  "atk-vin02a1:93_7": "“Kandaṃ khaṇa,",
  "atk-vin02a1:93_8": "mūlaṃ khaṇā”ti aniyāmetvā vattuṃ vaṭṭati.",
  "atk-vin02a1:93_9": "“Imaṃ valliṃ khaṇa,",
  "atk-vin02a1:93_10": "imasmiṃ okāse kandaṃ vā mūlaṃ vā khaṇā”ti vattuṃ na vaṭṭati.",
  "atk-vin02a1:93_11": "Pokkharaṇiṃ sodhentehi yo kuṭehi ussiñcituṃ sakkā hoti tanukakaddamo,",
  "atk-vin02a1:93_12": "taṃ apanetuṃ vaṭṭati,",
  "atk-vin02a1:93_13": "bahalaṃ na vaṭṭati.",
  "atk-vin02a1:93_14": "Ātapena sukkhakaddamo phalati,",
  "atk-vin02a1:93_15": "tatra yo heṭṭhā pathaviyā asambaddho,",
  "atk-vin02a1:93_16": "tameva apanetuṃ vaṭṭati.",
  "atk-vin02a1:93_17": "Udakena gataṭṭhāne udakapappaṭako nāma hoti,",
  "atk-vin02a1:93_18": "vātappahārena calati,",
  "atk-vin02a1:93_19": "taṃ apanetuṃ vaṭṭati.",
  "atk-vin02a1:94_0": "Pokkharaṇīādīnaṃ taṭaṃ bhijjitvā udakasāmantā patati,",
  "atk-vin02a1:94_1": "sace omakacātumāsaṃ ovaṭṭhaṃ,",
  "atk-vin02a1:94_2": "chindituṃ vā bhindituṃ vā vaṭṭati,",
  "atk-vin02a1:94_3": "cātumāsato uddhaṃ na vaṭṭati.",
  "atk-vin02a1:94_4": "Sace pana udakeyeva patati,",
  "atk-vin02a1:94_5": "deve atirekacātumāsaṃ ovaṭṭhepi udakeyeva udakassa patitattā vaṭṭati.",
  "atk-vin02a1:94_6": "Pāsāṇapiṭṭhiyaṃ soṇḍiṃ khaṇanti,",
  "atk-vin02a1:94_7": "sace tattha paṭhamameva sukhumarajaṃ patati,",
  "atk-vin02a1:94_8": "tañce devena ovaṭṭhaṃ hoti,",
  "atk-vin02a1:94_9": "cātumāsaccayena akappiyapathavīsaṅkhyaṃ gacchati.",
  "atk-vin02a1:94_10": "Udake pariyādiṇṇe soṇḍiṃ sodhentehi taṃ vikopetuṃ na vaṭṭati.",
  "atk-vin02a1:94_11": "Sace paṭhamameva udakena pūrati,",
  "atk-vin02a1:94_12": "pacchā rajaṃ patati,",
  "atk-vin02a1:94_13": "taṃ vikopetuṃ vaṭṭati.",
  "atk-vin02a1:94_14": "Tattha hi deve vassantepi udakeyeva udakaṃ patatīti.",
  "atk-vin02a1:94_15": "Piṭṭhipāsāṇe sukhumarajaṃ hoti,",
  "atk-vin02a1:94_16": "deve phusāyante allīyati,",
  "atk-vin02a1:94_17": "tampi cātumāsaccayena vikopetuṃ na vaṭṭati.",
  "atk-vin02a1:94_18": "Sace pana akatapabbhāre vammiko uṭṭhito hoti,",
  "atk-vin02a1:94_19": "yathāsukhaṃ vikopetuṃ vaṭṭati.",
  "atk-vin02a1:94_20": "Sace abbhokāse uṭṭhahati,",
  "atk-vin02a1:94_21": "omakacātumāsaṃ ovaṭṭhoyeva vaṭṭati.",
  "atk-vin02a1:94_22": "Rukkhādīsu āruḷhaupacikāmattikāyapi eseva nayo.",
  "atk-vin02a1:94_23": "Gaṇḍuppādagūthamūsikukkaragokaṇṭakādīsupi eseva nayo.",
  "atk-vin02a1:95_0": "Gokaṇṭako nāma gāvīnaṃ khuracchinnakaddamo vuccati.",
  "atk-vin02a1:95_1": "Sace pana heṭṭhimatalena bhūmisambandho hoti,",
  "atk-vin02a1:95_2": "ekadivasampi na vaṭṭati.",
  "atk-vin02a1:95_3": "Kasitaṭṭhānepi naṅgalacchinnamattikāpiṇḍaṃ gaṇhantassa eseva nayo.",
  "atk-vin02a1:95_4": "Purāṇasenāsanaṃ hoti acchadanaṃ vā vinaṭṭhacchadanaṃ vā,",
  "atk-vin02a1:95_5": "atirekacātumāsaṃ ovaṭṭhaṃ jātapathavīsaṅkhyameva gacchati.",
  "atk-vin02a1:95_6": "Tato avasesaṃ chadaniṭṭhakaṃ vā gopānasīādikaṃ upakaraṇaṃ vā “iṭṭhakaṃ gaṇhāmi gopanasiṃ bhittipādaṃ",
  "atk-vin02a1:95_7": "padarattharaṇaṃ pāsāṇatthambhaṃ gaṇhāmī”ti saññāya gaṇhituṃ vaṭṭati.",
  "atk-vin02a1:95_8": "Tena saddhiṃ mattikā patati, anāpatti.",
  "atk-vin02a1:95_9": "Bhittimattikaṃ gaṇhantassa pana āpatti.",
  "atk-vin02a1:95_10": "Sace yā yā atintā taṃ taṃ gaṇhāti, anāpatti.",
  "atk-vin02a1:96_0": "Antogehe mattikāpuñjo hoti,",
  "atk-vin02a1:96_1": "tasmiṃ ekadivasaṃ ovaṭṭhe gehaṃ chādenti,",
  "atk-vin02a1:96_2": "sace sabbo tinto cātumāsaccayena jātapathavīyeva.",
  "atk-vin02a1:96_3": "Athassa uparibhāgoyeva tinto,",
  "atk-vin02a1:96_4": "anto atinto,",
  "atk-vin02a1:96_5": "yattakaṃ tintaṃ taṃ kappiyakārakehi kappiyavohārena apanāmetvā sesaṃ yathāsukhaṃ vaḷañjetuṃ vaṭṭati.",
  "atk-vin02a1:96_6": "Udakena temetvā ekābaddhāyeva hi jātapathavī hoti,",
  "atk-vin02a1:96_7": "na itarāti.",
  "atk-vin02a1:97_0": "Abbhokāse mattikāpākāro hoti,",
  "atk-vin02a1:97_1": "atirekacātumāsaṃ ce ovaṭṭho jātapathavīsaṅkhyaṃ gacchati.",
  "atk-vin02a1:97_2": "Tattha laggapaṃsuṃ pana allahatthena chupitvā gahetuṃ vaṭṭati.",
  "atk-vin02a1:97_3": "Sace iṭṭhakapākāro hoti,",
  "atk-vin02a1:97_4": "yebhuyyenakathalaṭṭhāne tiṭṭhati,",
  "atk-vin02a1:97_5": "yathāsukhaṃ vikopetuṃ vaṭṭati.",
  "atk-vin02a1:97_6": "Abbhokāse ṭhitamaṇḍapatthambhaṃ ito cito ca sañcāletvā pathaviṃ vikopentena gahetuṃ na vaṭṭati,",
  "atk-vin02a1:97_7": "ujukameva uddharituṃ vaṭṭati.",
  "atk-vin02a1:97_8": "Aññampi sukkharukkhaṃ vā sukkhakhāṇukaṃ vā gaṇhantassa eseva nayo.",
  "atk-vin02a1:97_9": "Navakammatthaṃ pāsāṇaṃ vā rukkhaṃ vā daṇḍakehi uccāletvā pavaṭṭentā gacchanti,",
  "atk-vin02a1:97_10": "tattha pathavī bhijjati,",
  "atk-vin02a1:97_11": "sace suddhacittā pavaṭṭenti, anāpatti.",
  "atk-vin02a1:97_12": "Atha pana tena apadesena pathaviṃ bhinditukāmāyeva honti, āpatti.",
  "atk-vin02a1:97_13": "Sākhādīni kaḍḍhantānampi pathaviyaṃ dārūni phālentānampi eseva nayo.",
  "atk-vin02a1:98_0": "Pathaviyaṃ aṭṭhisūcikaṇṭakādīsupi yaṃkiñci ākoṭetuṃ vā pavesetuṃ vā na vaṭṭati.",
  "atk-vin02a1:98_1": "Passāvadhārāya vegena pathaviṃ bhindissāmīti evaṃ passāvampi kātuṃ na vaṭṭati,",
  "atk-vin02a1:98_2": "karontassa bhijjati, āpatti.",
  "atk-vin02a1:98_3": "Visamabhūmiṃ samaṃ karissāmīti sammuñjaniyā ghaṃsitumpi na vaṭṭati,",
  "atk-vin02a1:98_4": "vattasīseneva hi sammajjitabbaṃ.",
  "atk-vin02a1:98_5": "Keci kattarayaṭṭhiyā bhūmiṃ koṭṭenti,",
  "atk-vin02a1:98_6": "pādaṅguṭṭhakena vilikhanti,",
  "atk-vin02a1:98_7": "“caṅkamitaṭṭhānaṃ dassessāmā”ti punappunaṃ bhūmiṃ bhindantā caṅkamanti,",
  "atk-vin02a1:98_8": "sabbaṃ na vaṭṭati.",
  "atk-vin02a1:98_9": "Vīriyasampaggahatthaṃ pana samaṇadhammaṃ karontena suddhacittena caṅkamituṃ vaṭṭati,",
  "atk-vin02a1:98_10": "“hatthaṃ dhovissāmā”ti pathaviyaṃ ghaṃsanti,",
  "atk-vin02a1:98_11": "na vaṭṭati.",
  "atk-vin02a1:98_12": "Aghaṃsantena pana allahatthaṃ pathaviyaṃ ṭhapetvā rajaṃ gahetuṃ vaṭṭati.",
  "atk-vin02a1:98_13": "Keci kaṇḍukacchuādīhi ābādhikā chinnataṭādīsu aṅgapaccaṅgāni ghaṃsanti na vaṭṭati.",
  "atk-vin02a1:99_0": "87.",
  "atk-vin02a1:99_1": "Khaṇati vā khaṇāpeti vāti antamaso pādaṅguṭṭhakenapi sammajjanīsalākāyapi sayaṃ vā khaṇati,",
  "atk-vin02a1:99_2": "aññena vā khaṇāpeti.",
  "atk-vin02a1:99_3": "Bhindati vā bhedāpeti vāti antamaso udakampi chaḍḍento sayaṃ vā bhindati,",
  "atk-vin02a1:99_4": "aññena vā bhindāpeti.",
  "atk-vin02a1:99_5": "Dahati vā dahāpeti vāti antamaso pattampi pacanto sayaṃ vā dahati,",
  "atk-vin02a1:99_6": "aññena vā dahāpeti.",
  "atk-vin02a1:99_7": "Yattakesu ṭhānesu aggiṃ deti vā dāpeti vā tattakāni pācittiyāni.",
  "atk-vin02a1:99_8": "Pattaṃ pacantenapi hi pubbe pakkaṭṭhāneyeva hi pacitabbo.",
  "atk-vin02a1:99_9": "Adaḍḍhāya pathaviyā aggiṃ ṭhapetuṃ na vaṭṭati.",
  "atk-vin02a1:99_10": "Pattapacanakapālassa pana upari aggiṃ ṭhapetuṃ vaṭṭati.",
  "atk-vin02a1:99_11": "Dārūnaṃ upari ṭhapeti,",
  "atk-vin02a1:99_12": "so aggi tāni dahanto gantvā pathaviṃ dahati,",
  "atk-vin02a1:99_13": "na vaṭṭati.",
  "atk-vin02a1:99_14": "Iṭṭhakakapālādīsupi eseva nayo.",
  "atk-vin02a1:100_0": "Tatrāpi hi iṭṭhakādīnaṃyeva upari ṭhapetuṃ vaṭṭati. Kasmā?",
  "atk-vin02a1:100_1": "Tesaṃ anupādānattā.",
  "atk-vin02a1:100_2": "Na hi tāni aggissa upādānasaṅkhyaṃ gacchanti.",
  "atk-vin02a1:100_3": "Sukkhakhāṇusukkharukkhādīsupi aggiṃ dātuṃ na vaṭṭati.",
  "atk-vin02a1:100_4": "Sace pana pathaviṃ appattameva nibbāpetvā gamissāmīti deti, vaṭṭati.",
  "atk-vin02a1:100_5": "Pacchā nibbāpetuṃ na sakkoti,",
  "atk-vin02a1:100_6": "avisayattā anāpatti.",
  "atk-vin02a1:100_7": "Tiṇukkaṃ gahetvā gacchanto hatthe ḍayhamāne bhūmiyaṃ pāteti, anāpatti.",
  "atk-vin02a1:100_8": "Patitaṭṭhāneyeva upādānaṃ datvā aggiṃ kātuṃ vaṭṭatīti mahāpaccariyaṃ vuttaṃ.",
  "atk-vin02a1:100_9": "Daḍḍhapathaviyā ca yattakaṃ ṭhānaṃ usumāya anugataṃ,",
  "atk-vin02a1:100_10": "sabbaṃ vikopetuṃ vaṭṭatīti tattheva vuttaṃ.",
  "atk-vin02a1:100_11": "Yo pana ajānanako bhikkhu araṇīsahitena aggiṃ nibbattetvā hatthena ukkhipitvā “kiṃ karomī”ti vadati,",
  "atk-vin02a1:100_12": "“jālehī”ti vattabbo,",
  "atk-vin02a1:100_13": "“hattho ḍayhatī”ti vadati,",
  "atk-vin02a1:100_14": "“yathā na ḍayhati tathā karohī”ti vattabbo.",
  "atk-vin02a1:100_15": "“Bhūmiyaṃ pātehī”ti pana na vattabbo.",
  "atk-vin02a1:100_16": "Sace hatthe ḍayhamāne pāteti “pathaviṃ dahissāmī”ti apātitattā anāpatti.",
  "atk-vin02a1:100_17": "Patitaṭṭhāne pana aggiṃ kātuṃ vaṭṭatīti kurundiyaṃ vuttaṃ.",
  "atk-vin02a1:101_0": "88.",
  "atk-vin02a1:101_1": "Anāpatti imaṃ jānātiādīsu “imassa thambhassa āvāṭaṃ jāna,",
  "atk-vin02a1:101_2": "mahāmattikaṃ jāna,",
  "atk-vin02a1:101_3": "thusamattikaṃ jāna,",
  "atk-vin02a1:101_4": "mahāmattikaṃ dehi,",
  "atk-vin02a1:101_5": "thusamattikaṃ dehi,",
  "atk-vin02a1:101_6": "mattikaṃ āhara,",
  "atk-vin02a1:101_7": "paṃsuṃ āhara,",
  "atk-vin02a1:101_8": "mattikāya attho,",
  "atk-vin02a1:101_9": "paṃsunā attho,",
  "atk-vin02a1:101_10": "imassa thambhassa āvāṭaṃ kappiyaṃ karohi,",
  "atk-vin02a1:101_11": "imaṃ mattikaṃ kappiyaṃ karohi,",
  "atk-vin02a1:101_12": "imaṃ paṃsuṃ kappiyaṃ karohī”ti evamattho veditabbo.",
  "atk-vin02a1:102_0": "Asañciccāti pāsāṇarukkhādīni vā pavaṭṭentassa kattaradaṇḍena vā āhacca āhacca gacchantassa pathavī bhijjati,",
  "atk-vin02a1:102_1": "sā “tena bhindissāmī”ti evaṃ sañcicca abhinnattā asañcicca bhinnā nāma hoti.",
  "atk-vin02a1:102_2": "Iti asañcicca bhindantassa anāpatti.",
  "atk-vin02a1:102_3": "Asatiyāti aññavihito kenaci saddhiṃ kiñci kathento pādaṅguṭṭhakena vā kattarayaṭṭhiyā vā pathaviṃ vilikhanto tiṭṭhati,",
  "atk-vin02a1:102_4": "evaṃ asatiyā vilikhantassa vā bhindantassa vā anāpatti.",
  "atk-vin02a1:102_5": "Ajānantassāti antogehe ovaṭṭhaṃ channaṃ pathaviṃ “akappiyapathavī”ti na jānāti,",
  "atk-vin02a1:102_6": "“kappiyapathavī”ti saññāya vikopeti,",
  "atk-vin02a1:102_7": "“khaṇāmi bhindāmi dahāmī”ti vā na jānāti,",
  "atk-vin02a1:102_8": "kevalaṃ saṅgopanatthāya khaṇittādīni vā ṭhapeti,",
  "atk-vin02a1:102_9": "ḍayhamānahattho vā aggiṃ pāteti,",
  "atk-vin02a1:102_10": "evaṃ ajānantassa anāpatti.",
  "atk-vin02a1:102_11": "Sesaṃ uttānameva.",
  "atk-vin02a1:103_0": "Tisamuṭṭhānaṃ –",
  "atk-vin02a1:103_1": "kāyacittato vācācittato kāyavācācittato ca samuṭṭhāti. Kiriyaṃ,",
  "atk-vin02a1:103_2": "saññāvimokkhaṃ,",
  "atk-vin02a1:103_3": "sacittakaṃ,",
  "atk-vin02a1:103_4": "paṇṇattivajjaṃ,",
  "atk-vin02a1:103_5": "kāyakammaṃ,",
  "atk-vin02a1:103_6": "vacīkammaṃ, ticittaṃ,",
  "atk-vin02a1:103_7": "tivedananti.",
  "atk-vin02a1:104_0": "Pathavīkhaṇanasikkhāpadaṃ dasamaṃ.",
  "atk-vin02a1:105_0": "Samatto vaṇṇanākkamena musāvādavaggo paṭhamo.",
  "atk-vin02a1:106_0": "2. Bhūtagāmavaggo",
  "atk-vin02a1:107_0": "1. Bhūtagāmasikkhāpadavaṇṇanā",
  "atk-vin02a1:108_0": "89.",
  "atk-vin02a1:108_1": "Senāsanavaggassa paṭhamasikkhāpade –",
  "atk-vin02a1:108_2": "anādiyantoti tassā vacanaṃ agaṇhanto.",
  "atk-vin02a1:108_3": "Dārakassa bāhuṃ ākoṭesīti ukkhittaṃ pharasuṃ niggahetuṃ asakkonto manussānaṃ cakkhuvisayātīte mahārājasantikā",
  "atk-vin02a1:108_4": "laddhe rukkhaṭṭhakadibbavimāne nipannassa dārakassa bāhuṃ thanamūleyeva chindi.",
  "atk-vin02a1:108_5": "Na kho metaṃ patirūpantiādimhi ayaṃ saṅkhepavaṇṇanā –",
  "atk-vin02a1:108_6": "himavante kira pakkhadivasesu devatāsannipāto hoti,",
  "atk-vin02a1:108_7": "tattha rukkhadhammaṃ pucchanti –",
  "atk-vin02a1:108_8": "“tvaṃ rukkhadhamme ṭhitā na ṭhitā”ti?",
  "atk-vin02a1:108_9": "Rukkhadhammo nāma rukkhe chijjamāne rukkhadevatāya manopadosassa akaraṇaṃ.",
  "atk-vin02a1:108_10": "Tattha yā devatā rukkhadhamme aṭṭhitā hoti,",
  "atk-vin02a1:108_11": "sā devatāsannipātaṃ pavisituṃ na labhati.",
  "atk-vin02a1:108_12": "Iti sā devatā imañca rukkhadhamme aṭṭhānapaccayaṃ ādīnavaṃ addasa,",
  "atk-vin02a1:108_13": "bhagavato ca sammukhā sutapubbadhammadesanānusārena tathāgatassa chaddantādikāle pubbacaritaṃ anussari.",
  "atk-vin02a1:108_14": "Tenassā etadahosi –",
  "atk-vin02a1:108_15": "“na kho metaṃ patirūpaṃ…pe…",
  "atk-vin02a1:108_16": "voropeyya”nti.",
  "atk-vin02a1:108_17": "Yaṃnūnāhaṃ bhagavato etamatthaṃ āroceyyanti idaṃ panassā “ayaṃ bhikkhu sapitiko putto,",
  "atk-vin02a1:108_18": "addhā bhagavā imaṃ imassa ajjhācāraṃ sutvā mariyādaṃ bandhissati,",
  "atk-vin02a1:108_19": "sikkhāpadaṃ paññapessatī”ti paṭisañcikkhantiyā ahosi.",
  "atk-vin02a1:108_20": "Sacajja tvaṃ devateti sace ajja tvaṃ devate.",
  "atk-vin02a1:108_21": "Pasaveyyāsīti janeyyāsi uppādeyyāsi.",
  "atk-vin02a1:108_22": "Evañca pana vatvā bhagavā taṃ devataṃ saññāpento –",
  "atk-vin02a1:109_0": "“Yo ve uppatitaṃ kodhaṃ, rathaṃ bhantaṃva vāraye;",
  "atk-vin02a1:110_0": "Tamahaṃ sārathiṃ brūmi, rasmiggāho itaro jano”ti. ;",
  "atk-vin02a1:111_0": "Imaṃ gāthamabhāsi.",
  "atk-vin02a1:111_1": "Gāthāpariyosāne sā devatā sotāpattiphale patiṭṭhāsi.",
  "atk-vin02a1:111_2": "Puna bhagavā sampattaparisāya dhammaṃ desento –",
  "atk-vin02a1:112_0": "“Yo uppatitaṃ vineti kodhaṃ, visaṭaṃ sappavisaṃva osadhehi;",
  "atk-vin02a1:113_0": "So bhikkhu jahāti orapāraṃ, urago jiṇṇamivattacaṃ purāṇa”nti. ;",
  "atk-vin02a1:114_0": "Imaṃ gāthamabhāsi.",
  "atk-vin02a1:114_1": "Tatra paṭhamagāthā dhammapade saṅgahaṃ āruḷhā,",
  "atk-vin02a1:114_2": "dutiyā suttanipāte,",
  "atk-vin02a1:114_3": "vatthu pana vinayeti.",
  "atk-vin02a1:114_4": "Atha bhagavā dhammaṃ desentoyeva tassā devatāya vasanaṭṭhānaṃ āvajjanto patirūpaṃ ṭhānaṃ disvā “gaccha, devate,",
  "atk-vin02a1:114_5": "asukasmiṃ okāse rukkho vivitto,",
  "atk-vin02a1:114_6": "tasmiṃ upagacchā”ti āha.",
  "atk-vin02a1:114_7": "So kira rukkho na āḷaviraṭṭhe,",
  "atk-vin02a1:114_8": "jetavanassa antoparikkhepe,",
  "atk-vin02a1:114_9": "yassa devaputtassa pariggaho ahosi, so cuto;",
  "atk-vin02a1:114_10": "tasmā “vivitto”ti vutto.",
  "atk-vin02a1:114_11": "Tato paṭṭhāya ca pana sā devatā sammāsambuddhato laddhaparihārā buddhupaṭṭhāyikā ahosi.",
  "atk-vin02a1:114_12": "Yadā devatāsamāgamo hoti,",
  "atk-vin02a1:114_13": "tadā mahesakkhadevatāsu āgacchantīsu aññā appesakkhā devatā yāva mahāsamuddacakkavāḷapabbatā tāva paṭikkamanti.",
  "atk-vin02a1:114_14": "Ayaṃ pana attano vasanaṭṭhāne nisīditvāva dhammaṃ suṇāti.",
  "atk-vin02a1:114_15": "Yampi paṭhamayāme bhikkhū pañhaṃ pucchanti,",
  "atk-vin02a1:114_16": "majjhimayāme devatā,",
  "atk-vin02a1:114_17": "taṃ sabbaṃ tattheva nisīditvā suṇāti.",
  "atk-vin02a1:114_18": "Cattāro ca mahārājānopi bhagavato upaṭṭhānaṃ āgantvā gacchantā taṃ devataṃ disvāva gacchanti.",
  "atk-vin02a1:115_0": "90.",
  "atk-vin02a1:115_1": "Bhūtagāmapātabyatāyāti ettha bhavanti ahuvuñcāti bhūtā;",
  "atk-vin02a1:115_2": "jāyanti vaḍḍhanti jātā vaḍḍhitā cāti attho.",
  "atk-vin02a1:115_3": "Gāmoti rāsi;",
  "atk-vin02a1:115_4": "bhūtānaṃ gāmoti bhūtagāmo;",
  "atk-vin02a1:115_5": "bhūtā eva vā gāmo bhūtagāmo;",
  "atk-vin02a1:115_6": "patiṭṭhitaharitatiṇarukkhādīnametaṃ adhivacanaṃ.",
  "atk-vin02a1:115_7": "Pātabyassa bhāvo pātabyatā;",
  "atk-vin02a1:115_8": "chedanabhedanādīhi yathāruci paribhuñjitabbatāti attho.",
  "atk-vin02a1:115_9": "Tassā bhūtagāmapātabyatāya;",
  "atk-vin02a1:115_10": "nimittatthe bhummavacanaṃ,",
  "atk-vin02a1:115_11": "bhūtagāmapātabyatāhetu,",
  "atk-vin02a1:115_12": "bhūtagāmassa chedanādipaccayā pācittiyanti attho.",
  "atk-vin02a1:116_0": "91.",
  "atk-vin02a1:116_1": "Idāni taṃ bhūtagāmaṃ vibhajitvā dassento bhūtagāmo nāma pañca bījajātānītiādimāha.",
  "atk-vin02a1:116_2": "Tattha bhūtagāmo nāmāti bhūtagāmaṃ uddharitvā yasmiṃ sati bhūtagāmo hoti,",
  "atk-vin02a1:116_3": "taṃ dassetuṃ “pañca bījajātānī”ti āhāti aṭṭhakathāsu vuttaṃ.",
  "atk-vin02a1:116_4": "Evaṃ santepi “yāni vā panaññānipi atthi mūle jāyantī”tiādīni na samenti.",
  "atk-vin02a1:116_5": "Na hi mūlabījādīni mūlādīsu jāyanti,",
  "atk-vin02a1:116_6": "mūlādīsu jāyamānāni pana tāni bījākatāni,",
  "atk-vin02a1:116_7": "tasmā evamettha vaṇṇanā veditabbā –",
  "atk-vin02a1:116_8": "bhūtagāmo nāmāti vibhajitabbapadaṃ.",
  "atk-vin02a1:116_9": "Pañcāti tassa vibhāgaparicchedo.",
  "atk-vin02a1:116_10": "Bījajātānīti paricchinnadhammanidassanaṃ.",
  "atk-vin02a1:116_11": "Tassattho –",
  "atk-vin02a1:116_12": "bījehi jātāni bījajātāni;",
  "atk-vin02a1:116_13": "rukkhādīnametaṃ adhivacanaṃ.",
  "atk-vin02a1:116_14": "Aparo nayo –",
  "atk-vin02a1:116_15": "bījāni ca tāni vijātāni ca pasūtāni nibbattapaṇṇamūlānīti bījajātāni.",
  "atk-vin02a1:116_16": "Etena allavālikādīsu ṭhapitānaṃ nibbattapaṇṇamūlānaṃ siṅgiverādīnaṃ saṅgaho kato hoti.",
  "atk-vin02a1:117_0": "Idāni yehi bījehi jātattā rukkhādīni bījajātānīti vuttāni,",
  "atk-vin02a1:117_1": "tāni dassento “mūlabīja”ntiādimāha.",
  "atk-vin02a1:117_2": "Tesaṃ uddeso pākaṭo eva.",
  "atk-vin02a1:117_3": "Niddese yāni vā panaññānipi atthi mūle jāyanti mūle sañjāyantīti ettha bījato nibbattena bījaṃ dassitaṃ,",
  "atk-vin02a1:117_4": "tasmā evamettha attho daṭṭhabbo,",
  "atk-vin02a1:117_5": "yāni vā panaññānipi atthi āluvakaserukamaluppalapuṇḍarīkakuvalayakandapāṭalimūlādibhede mūle gacchavallirukkhādīni jāyanti sañjāyanti,",
  "atk-vin02a1:117_6": "tāni yamhi mūle jāyanti ceva sañjāyanti ca tañca,",
  "atk-vin02a1:117_7": "pāḷiyaṃ vuttaṃ haliddādi ca sabbampi etaṃ mūlabījaṃ nāma.",
  "atk-vin02a1:117_8": "Eseva nayo khandhabījādīsu.",
  "atk-vin02a1:117_9": "Yevāpanakakhandhabījesu panettha ambāṭakaindasālanuhīpāḷibhaddakaṇikārādīni khandhabījāni,",
  "atk-vin02a1:117_10": "amūlavalli caturassavallikaṇavīrādīni phaḷubījāni makacisumanajayasumanādīni aggabījāni,",
  "atk-vin02a1:117_11": "ambajambūpanasaṭṭhiādīni bījabījānīti daṭṭhabbāni.",
  "atk-vin02a1:118_0": "92.",
  "atk-vin02a1:118_1": "Idāni yaṃ vuttaṃ “bhūtagāmapātabyatāya pācittiya”nti tattha saññāvasena āpattānāpattibhedaṃ pātabyatābhedañca dassento bīje bījasaññītiādimāha.",
  "atk-vin02a1:118_2": "Tattha yathā “sālīnaṃ cepi odanaṃ bhuñjatī”tiādīsu sālitaṇḍulānaṃ odano “sālīnaṃ odano”ti vuccati,",
  "atk-vin02a1:118_3": "evaṃ bījato sambhūto bhūtagāmo “bīja”nti vuttoti veditabbo.",
  "atk-vin02a1:118_4": "Yaṃ pana “bījagāmabhūtagāmasamārambhā paṭivirato”tiādīsu vuttaṃ bhūtagāmaparimocanaṃ katvā ṭhapitaṃ bījaṃ,",
  "atk-vin02a1:118_5": "taṃ dukkaṭavatthu.",
  "atk-vin02a1:118_6": "Atha vā yadetaṃ “bhūtagāmo nāmā”ti sikkhāpadavibhaṅgassa ādipadaṃ,",
  "atk-vin02a1:118_7": "tena saddhiṃ yojetvā yaṃ bījaṃ bhūtagāmo nāma hoti,",
  "atk-vin02a1:118_8": "tasmiṃ bīje bījasaññī satthakādīni gahetvā sayaṃ vā chindati aññena vā chedāpeti,",
  "atk-vin02a1:118_9": "pāsāṇādīni gahetvā sayaṃ vā bhindati aññena vā bhedāpeti,",
  "atk-vin02a1:118_10": "aggiṃ upasaṃharitvā sayaṃ vā pacati aññena vā pacāpeti,",
  "atk-vin02a1:118_11": "āpatti pācittiyassāti evamettha attho veditabbo.",
  "atk-vin02a1:118_12": "Yathārutaṃ pana gahetvā bhūtagāmavinimuttassa bījassa chindanādibhedāya pātabyatāya pācittiyaṃ na vattabbaṃ.",
  "atk-vin02a1:119_0": "Ayañhettha vinicchayakathā –",
  "atk-vin02a1:119_1": "bhūtagāmaṃ vikopentassa pācittiyaṃ bhūtagāmaparimocitaṃ pañcavidhampi bījagāmaṃ vikopentassa dukkaṭaṃ.",
  "atk-vin02a1:119_2": "Bījagāmabhūtagāmo nāmesa atthi udakaṭṭho,",
  "atk-vin02a1:119_3": "atthi thalaṭṭho.",
  "atk-vin02a1:119_4": "Tattha udakaṭṭho sāsapamattikā tilabījakādibhedā sapaṇṇikā apaṇṇikā ca sabbā sevālajāti antamaso udakapappaṭakaṃ upādāya “bhūtagāmo”ti veditabbo.",
  "atk-vin02a1:119_5": "Udakapappaṭako nāma upari thaddho pharusavaṇṇo,",
  "atk-vin02a1:119_6": "heṭṭhā mudu nīlavaṇṇo hoti.",
  "atk-vin02a1:119_7": "Tattha yassa sevālassa mūlaṃ orūhitvā pathaviyaṃ patiṭṭhitaṃ,",
  "atk-vin02a1:119_8": "tassa pathavī ṭhānaṃ.",
  "atk-vin02a1:119_9": "Yo udake sañcarati,",
  "atk-vin02a1:119_10": "tassa udakaṃ.",
  "atk-vin02a1:119_11": "Pathaviyaṃ patiṭṭhitaṃ yattha katthaci vikopentassa uddharitvā vā ṭhānantaraṃ saṅkāmentassa pācittiyaṃ.",
  "atk-vin02a1:119_12": "Udake sañcarantaṃ vikopentasseva pācittiyaṃ.",
  "atk-vin02a1:119_13": "Hatthehi pana ito cito ca viyūhitvā nhāyituṃ vaṭṭati,",
  "atk-vin02a1:119_14": "sakalañhi udakaṃ tassa ṭhānaṃ.",
  "atk-vin02a1:119_15": "Tasmā na so ettāvatā ṭhānantaraṃ saṅkāmito hoti.",
  "atk-vin02a1:119_16": "Udakato pana udakena vinā sañcicca ukkhipituṃ na vaṭṭati,",
  "atk-vin02a1:119_17": "udakena saddhiṃ ukkhipitvā puna udake pakkhipituṃ vaṭṭati.",
  "atk-vin02a1:119_18": "Parissāvanantarena nikkhamati,",
  "atk-vin02a1:119_19": "kappiyaṃ kārāpetvāva udakaṃ paribhuñjitabbaṃ.",
  "atk-vin02a1:119_20": "Uppalinīpaduminīādīni jalajavallitiṇāni udakato uddharantassa vā tattheva vikopentassa vā pācittiyaṃ.",
  "atk-vin02a1:119_21": "Parehi uppāṭitāni vikopentassa dukkaṭaṃ.",
  "atk-vin02a1:119_22": "Tāni hi bījagāme saṅgahaṃ gacchanti.",
  "atk-vin02a1:119_23": "Tilabījakasāsapamattakasevālopi udakato uddhato amilāto aggabījasaṅgahaṃ gacchati.",
  "atk-vin02a1:119_24": "Mahāpaccariyādīsu “anantakatilabījakaudakapappaṭakādīni dukkaṭavatthukānī”ti vuttaṃ,",
  "atk-vin02a1:119_25": "tattha kāraṇaṃ na dissati.",
  "atk-vin02a1:119_26": "Andhakaṭṭhakathāyaṃ “sampuṇṇabhūtagāmo na hoti,",
  "atk-vin02a1:119_27": "tasmā dukkaṭa”nti vuttaṃ,",
  "atk-vin02a1:119_28": "tampi na sameti,",
  "atk-vin02a1:119_29": "bhūtagāme hi pācittiyaṃ,",
  "atk-vin02a1:119_30": "bījagāme dukkaṭaṃ vuttaṃ.",
  "atk-vin02a1:119_31": "Asampuṇṇabhūtagāmo nāma tatiyo koṭṭhāso neva pāḷiyaṃ na aṭṭhakathāsu āgato.",
  "atk-vin02a1:119_32": "Atha etaṃ bījagāmasaṅgahaṃ gacchissatīti,",
  "atk-vin02a1:119_33": "tampi na yuttaṃ,",
  "atk-vin02a1:119_34": "abhūtagāmamūlattā tādisassa bījagāmassāti.",
  "atk-vin02a1:119_35": "Apica “garukalahukesu garuke ṭhātabba”nti etaṃ vinayalakkhaṇaṃ.",
  "atk-vin02a1:120_0": "Thalaṭṭhe –",
  "atk-vin02a1:120_1": "chinnarukkhānaṃ avasiṭṭho haritakhāṇu nāma hoti.",
  "atk-vin02a1:120_2": "Tattha kakudhakarañjapiyaṅgupanasādīnaṃ khāṇu uddhaṃ vaḍḍhati,",
  "atk-vin02a1:120_3": "so bhūtagāmena saṅgahito.",
  "atk-vin02a1:120_4": "Tālanāḷikerādīnaṃ khāṇu uddhaṃ na vaḍḍhati,",
  "atk-vin02a1:120_5": "so bījagāmena saṅgahito.",
  "atk-vin02a1:120_6": "Kadaliyā pana aphalitāya khāṇu bhūtagāmena saṅgahito,",
  "atk-vin02a1:120_7": "phalitāya bījagāmena.",
  "atk-vin02a1:120_8": "Kadalī pana phalitā yāva nīlapaṇṇā,",
  "atk-vin02a1:120_9": "tāva bhūtagāmeneva saṅgahitā,",
  "atk-vin02a1:120_10": "tathā phalito veḷu.",
  "atk-vin02a1:120_11": "Yadā pana aggato paṭṭhāya sussati,",
  "atk-vin02a1:120_12": "tadā bījagāmena saṅgahaṃ gacchati.",
  "atk-vin02a1:120_13": "Katarabījagāmena?",
  "atk-vin02a1:120_14": "Phaḷubījagāmena.",
  "atk-vin02a1:120_15": "Kiṃ tato nibbattati? Na kiñci.",
  "atk-vin02a1:120_16": "Yadi hi nibbatteyya,",
  "atk-vin02a1:120_17": "bhūtagāmeneva saṅgahaṃ gaccheyya.",
  "atk-vin02a1:120_18": "Indasālādirukkhe chinditvā rāsiṃ karonti,",
  "atk-vin02a1:120_19": "kiñcāpi rāsikatadaṇḍakehi ratanappamāṇāpi sākhā nikkhamanti,",
  "atk-vin02a1:120_20": "bījagāmeneva saṅgahaṃ gacchanti.",
  "atk-vin02a1:120_21": "Tattha maṇḍapatthāya vā vatiatthāya vā valliāropanatthāya vā bhūmiyaṃ nikhaṇanti,",
  "atk-vin02a1:120_22": "mūlesu ceva paṇṇesu ca niggatesu puna bhūtagāmasaṅkhyaṃ gacchanti.",
  "atk-vin02a1:120_23": "Mūlamattesu pana paṇṇamattesu vā niggatesu bījagāmena saṅgahitā eva.",
  "atk-vin02a1:121_0": "Yāni kānici bījāni pathaviyaṃ vā udakena siñcitvā ṭhapitāni,",
  "atk-vin02a1:121_1": "kapālādīsu vā allapaṃsuṃ pakkhipitvā nikkhittāni honti,",
  "atk-vin02a1:121_2": "sabbāni mūlamatte paṇṇamatte vā niggatepi bījāniyeva.",
  "atk-vin02a1:121_3": "Sacepi mūlāni ca upari aṅkuro ca niggacchati,",
  "atk-vin02a1:121_4": "yāva aṅkuro harito na hoti,",
  "atk-vin02a1:121_5": "tāva bījāniyeva.",
  "atk-vin02a1:121_6": "Muggādīnaṃ pana paṇṇesu uṭṭhitesu vīhiādīnaṃ vā aṅkure harite nīlapaṇṇavaṇṇe jāte bhūtagāmasaṅgahaṃ gacchanti.",
  "atk-vin02a1:121_7": "Tālaṭṭhīnaṃ paṭhamaṃ sūkaradāṭhā viya mūlaṃ niggacchati.",
  "atk-vin02a1:121_8": "Niggatepi yāva upari pattavaṭṭi na niggacchati,",
  "atk-vin02a1:121_9": "tāva bījagāmoyeva.",
  "atk-vin02a1:121_10": "Nāḷikerassa tacaṃ bhinditvā dantasūci viya aṅkuro niggacchati,",
  "atk-vin02a1:121_11": "yāva migasiṅgasadisā nīlapattavaṭṭi na hoti,",
  "atk-vin02a1:121_12": "tāva bījagāmoyeva.",
  "atk-vin02a1:121_13": "Mūle aniggatepi tādisāya pattavaṭṭiyā jātāya amūlakabhūtagāme saṅgahaṃ gacchati.",
  "atk-vin02a1:122_0": "Ambaṭṭhiādīni vīhiādīhi vinicchinitabbāni.",
  "atk-vin02a1:122_1": "Vandākā vā aññā vā yā kāci rukkhe jāyitvā rukkhaṃ ottharati,",
  "atk-vin02a1:122_2": "rukkhova tassā ṭhānaṃ,",
  "atk-vin02a1:122_3": "taṃ vikopentassa vā tato uddharantassa vā pācittiyaṃ.",
  "atk-vin02a1:122_4": "Ekā amūlikā latā hoti,",
  "atk-vin02a1:122_5": "aṅguliveṭhako viya vanappagumbadaṇḍake veṭheti,",
  "atk-vin02a1:122_6": "tassāpi ayameva vinicchayo.",
  "atk-vin02a1:122_7": "Gehamukhapākāravedikācetiyādīsu nīlavaṇṇo sevālo hoti,",
  "atk-vin02a1:122_8": "yāva dve tīṇi pattāni na sañjāyanti tāva aggabījasaṅgahaṃ gacchati.",
  "atk-vin02a1:122_9": "Pattesu jātesu pācittiyavatthu.",
  "atk-vin02a1:122_10": "Tasmā tādisesu ṭhānesu sudhālepampi dātuṃ na vaṭṭati.",
  "atk-vin02a1:122_11": "Anupasampannena littassa uparisnehalepo dātuṃ vaṭṭati.",
  "atk-vin02a1:122_12": "Sace nidāghasamaye sukkhasevālo tiṭṭhati,",
  "atk-vin02a1:122_13": "taṃ sammuñjanīādīhi ghaṃsitvā apanetuṃ vaṭṭati.",
  "atk-vin02a1:122_14": "Pānīyaghaṭādīnaṃ bahi sevālo dukkaṭavatthu,",
  "atk-vin02a1:122_15": "anto abbohāriko.",
  "atk-vin02a1:122_16": "Dantakaṭṭhapūvādīsu kaṇṇakampi abbohārikameva.",
  "atk-vin02a1:122_17": "Vuttañhetaṃ –",
  "atk-vin02a1:122_18": "“sace gerukaparikammakatā bhitti kaṇṇakitā hoti,",
  "atk-vin02a1:122_19": "coḷakaṃ temetvā pīḷetvā pamajjitabbā”ti.",
  "atk-vin02a1:123_0": "Pāsāṇajātipāsāṇadaddusevālaseleyyakādīni aharitavaṇṇāni apattakāni ca dukkaṭavatthukāni.",
  "atk-vin02a1:123_1": "Ahicchattakaṃ yāva makuḷaṃ hoti,",
  "atk-vin02a1:123_2": "tāva dukkaṭavatthu.",
  "atk-vin02a1:123_3": "Pupphitakālato paṭṭhāya abbohārikaṃ.",
  "atk-vin02a1:123_4": "Allarukkhato pana ahicchattakaṃ gaṇhanto rukkhattacaṃ vikopeti,",
  "atk-vin02a1:123_5": "tasmā tattha pācittiyaṃ.",
  "atk-vin02a1:123_6": "Rukkhapappaṭikāyapi eseva nayo.",
  "atk-vin02a1:123_7": "Yā pana indasālakakudhādīnaṃ pappaṭikā rukkhato muccitvā tiṭṭhati,",
  "atk-vin02a1:123_8": "taṃ gaṇhantassa anāpatti.",
  "atk-vin02a1:123_9": "Niyyāsampi rukkhato muccitvā ṭhitaṃ sukkharukkhe vā laggaṃ gaṇhituṃ vaṭṭati.",
  "atk-vin02a1:123_10": "Allarukkhato na vaṭṭati.",
  "atk-vin02a1:123_11": "Lākhāyapi eseva nayo.",
  "atk-vin02a1:123_12": "Rukkhaṃ cāletvā paṇḍupalāsaṃ vā pariṇatakaṇikārādipupphaṃ vā pātentassa pācittiyameva.",
  "atk-vin02a1:123_13": "Hatthakukkuccena mudukesu indasālanuhīkhandhādīsu vā tatthajātakatālapaṇṇādīsu vā akkharaṃ chindantassāpi eseva nayo.",
  "atk-vin02a1:124_0": "Sāmaṇerānaṃ pupphaṃ ocinantānaṃ sākhaṃ onāmetvā dātuṃ vaṭṭati.",
  "atk-vin02a1:124_1": "Tehi pana pupphehi pānīyaṃ na vāsetabbaṃ.",
  "atk-vin02a1:124_2": "Pānīyavāsatthikena sāmaṇeraṃ ukkhipitvā ocināpetabbāni.",
  "atk-vin02a1:124_3": "Phalasākhāpi attanā khāditukāmena na onāmetabbā.",
  "atk-vin02a1:124_4": "Sāmaṇeraṃ ukkhipitvā phalaṃ gāhāpetabbaṃ.",
  "atk-vin02a1:124_5": "Yaṃkiñci gacchaṃ vā lataṃ vā uppāṭentehi sāmaṇerehi saddhiṃ gahetvā ākaḍḍhituṃ na vaṭṭati.",
  "atk-vin02a1:124_6": "Tesaṃ pana ussāhajananatthaṃ anākaḍḍhantena kaḍḍhanākāraṃ dassentena viya agge gahetuṃ vaṭṭati.",
  "atk-vin02a1:124_7": "Yesaṃ rukkhānaṃ sākhā ruhati,",
  "atk-vin02a1:124_8": "tesaṃ sākhaṃ makkhikābījanādīnaṃ atthāya kappiyaṃ akārāpetvā gahitaṃ tace vā patte vā antamaso nakhenapi vilikhantassa dukkaṭaṃ.",
  "atk-vin02a1:124_9": "Allasiṅgiverādīsupi eseva nayo.",
  "atk-vin02a1:124_10": "Sace pana kappiyaṃ kārāpetvā sītale padese ṭhapitassa mūlaṃ sañjāyati,",
  "atk-vin02a1:124_11": "uparibhāge chindituṃ vaṭṭati.",
  "atk-vin02a1:124_12": "Sace aṅkuro jāyati,",
  "atk-vin02a1:124_13": "heṭṭhābhāge chindituṃ vaṭṭati.",
  "atk-vin02a1:124_14": "Mūle ca nīlaṅkure ca jāte na vaṭṭati.",
  "atk-vin02a1:125_0": "Chindati vā chedāpeti vāti antamaso sammuñjanosalākāyapi tiṇāni chindissāmīti bhūmiṃ sammajjanto sayaṃ vā chindati,",
  "atk-vin02a1:125_1": "aññena vā chedāpeti.",
  "atk-vin02a1:125_2": "Bhindati vā bhedāpeti vāti antamaso caṅkamantopi chijjanakaṃ chijjatu,",
  "atk-vin02a1:125_3": "bhijjanakaṃ bhijjatu,",
  "atk-vin02a1:125_4": "caṅkamitaṭṭhānaṃ dassessāmīti sañcicca pādehi akkamanto tiṇavalliādīni sayaṃ vā bhindati aññena vā bhedāpeti.",
  "atk-vin02a1:125_5": "Sacepi hi tiṇaṃ vā lataṃ vā gaṇṭhiṃ karontassa bhijjati,",
  "atk-vin02a1:125_6": "gaṇṭhipi na kātabbo.",
  "atk-vin02a1:125_7": "Tālarukkhādīsu pana corānaṃ anāruhanatthāya dārumakkaṭakaṃ ākoṭenti,",
  "atk-vin02a1:125_8": "kaṇṭake bandhanti,",
  "atk-vin02a1:125_9": "bhikkhussa evaṃ kātuṃ na vaṭṭati.",
  "atk-vin02a1:125_10": "Sace dārumakkaṭako rukkhe allīnamattova hoti,",
  "atk-vin02a1:125_11": "rukkhaṃ na pīḷeti, vaṭṭati.",
  "atk-vin02a1:125_12": "“Rukkhaṃ chinda,",
  "atk-vin02a1:125_13": "lataṃ chinda,",
  "atk-vin02a1:125_14": "kandaṃ vā mūlaṃ vā uppāṭehī”ti vattumpi vaṭṭati,",
  "atk-vin02a1:125_15": "aniyāmitattā.",
  "atk-vin02a1:125_16": "Niyāmetvā pana “imaṃ rukkhaṃ chindā”tiādi vattuṃ na vaṭṭati.",
  "atk-vin02a1:125_17": "Nāmaṃ gahetvāpi “ambarukkhaṃ caturassavalliṃ āluvakandaṃ muñjatiṇaṃ asukarukkhacchalliṃ chinda bhinda uppāṭehī”tiādivacanampi aniyāmitameva hoti.",
  "atk-vin02a1:125_18": "“Imaṃ ambarukkha”ntiādivacanameva hi niyāmitaṃ nāma,",
  "atk-vin02a1:125_19": "taṃ na vaṭṭati.",
  "atk-vin02a1:126_0": "Pacati vā pacāpeti vāti antamaso pattampi pacitukāmo tiṇādīnaṃ upari sañcicca aggiṃ karonto sayaṃ vā pacati,",
  "atk-vin02a1:126_1": "aññena vā pacāpetīti sabbaṃ pathavīkhaṇanasikkhāpade vuttanayena veditabbaṃ.",
  "atk-vin02a1:126_2": "Aniyāmetvā pana “mugge paca,",
  "atk-vin02a1:126_3": "māse pacā”tiādi vattuṃ vaṭṭati.",
  "atk-vin02a1:126_4": "“Ime mugge paca,",
  "atk-vin02a1:126_5": "ime māse pacā”ti evaṃ vattuṃ na vaṭṭati.",
  "atk-vin02a1:127_0": "Anāpatti imaṃ jānātiādīsu “imaṃ mūlabhesajjaṃ jāna,",
  "atk-vin02a1:127_1": "imaṃ mūlaṃ vā paṇṇaṃ vā dehi,",
  "atk-vin02a1:127_2": "imaṃ rukkhaṃ vā lataṃ vā āhara,",
  "atk-vin02a1:127_3": "iminā pupphena vā phalena vā paṇṇena vā attho,",
  "atk-vin02a1:127_4": "imaṃ rukkhaṃ vā lataṃ vā phalaṃ vā kappiyaṃ karohī”ti evamattho daṭṭhabbo.",
  "atk-vin02a1:127_5": "Ettāvatā bhūtagāmaparimocanaṃ kataṃ hoti.",
  "atk-vin02a1:127_6": "Paribhuñjantena pana bījagāmaparimocanatthaṃ puna kappiyaṃ kāretabbaṃ.",
  "atk-vin02a1:128_0": "Kappiyakaraṇañcettha iminā suttānusārena veditabbaṃ –",
  "atk-vin02a1:128_1": "“anujānāmi,",
  "atk-vin02a1:128_2": "bhikkhave,",
  "atk-vin02a1:128_3": "pañcahi samaṇakappehi phalaṃ paribhuñjituṃ aggiparijitaṃ satthaparijitaṃ nakhaparijitaṃ abījaṃ nibbaṭṭabījameva pañcama”nti.",
  "atk-vin02a1:128_4": "Tattha “aggiparijita”nti agginā parijitaṃ adhibhūtaṃ daḍḍhaṃ phuṭṭhanti attho.",
  "atk-vin02a1:128_5": "“Satthaparijita”nti satthena parijitaṃ adhibhūtaṃ chinnaṃ viddhaṃ vāti attho.",
  "atk-vin02a1:128_6": "Esa nayo nakhaparijite.",
  "atk-vin02a1:128_7": "Abījanibbaṭṭabījāni sayameva kappiyāni.",
  "atk-vin02a1:128_8": "Agginā kappiyaṃ karontena kaṭṭhaggigomayaggiādīsu yena kenaci antamaso lohakhaṇḍenapi ādittena kappiyaṃ kātabbaṃ.",
  "atk-vin02a1:128_9": "Tañca kho ekadese phusantena “kappiya”nti vatvāva kātabbaṃ.",
  "atk-vin02a1:128_10": "Satthena karontena yassa kassaci lohamayasatthassa antamaso sūcinakhacchedanānampi tuṇḍena vā dhārāya",
  "atk-vin02a1:128_11": "vā chedaṃ vā vedhaṃ vā dassentena “kappiya”nti vatvāva kātabbaṃ.",
  "atk-vin02a1:128_12": "Nakhena kappiyaṃ karontena pūtinakhena na kātabbaṃ.",
  "atk-vin02a1:128_13": "Manussānaṃ pana sīhabyagghadīpimakkaṭādīnaṃ sakuntānañca nakhā tikhiṇā honti,",
  "atk-vin02a1:128_14": "tehi kātabbaṃ.",
  "atk-vin02a1:128_15": "Assamahiṃsasūkaramigagorūpādīnaṃ khurā atikhiṇā,",
  "atk-vin02a1:128_16": "tehi na kātabbaṃ,",
  "atk-vin02a1:128_17": "katampi akataṃ hoti.",
  "atk-vin02a1:128_18": "Hatthinakhā pana khurā na honti,",
  "atk-vin02a1:128_19": "tehi vaṭṭati.",
  "atk-vin02a1:128_20": "Yehi pana kātuṃ vaṭṭati,",
  "atk-vin02a1:128_21": "tehi tatthajātakehipi uddharitvā gahitakehipi chedaṃ vā vedhaṃ vā dassentena “kappiya”nti vatvāva kātabbaṃ.",
  "atk-vin02a1:129_0": "Tattha sacepi bījānaṃ pabbatamatto rāsi rukkhasahassaṃ vā chinditvā ekābaddhaṃ katvā ucchūnaṃ vā mahābhāro bandhitvā ṭhapito hoti,",
  "atk-vin02a1:129_1": "ekasmiṃ bīje vā rukkhasākhāya vā ucchumhi vā kappiye kate sabbaṃ kataṃ hoti.",
  "atk-vin02a1:129_2": "Ucchū ca dārūni ca ekato baddhāni honti,",
  "atk-vin02a1:129_3": "ucchuṃ kappiyaṃ karissāmīti dāruṃ vijjhati,",
  "atk-vin02a1:129_4": "vaṭṭatiyeva.",
  "atk-vin02a1:129_5": "Sace pana yāya rajjuyā vā valliyā vā baddhāni,",
  "atk-vin02a1:129_6": "taṃ vijjhati,",
  "atk-vin02a1:129_7": "na vaṭṭati.",
  "atk-vin02a1:129_8": "Ucchukhaṇḍānaṃ pacchiṃ pūretvā āharanti,",
  "atk-vin02a1:129_9": "ekasmiṃ khaṇḍe kappiye kate sabbaṃ katameva hoti.",
  "atk-vin02a1:129_10": "Maricapakkādīhi missetvā bhattaṃ āharanti,",
  "atk-vin02a1:129_11": "“kappiyaṃ karohī”ti vutte sacepi bhattasitthe vijjhati,",
  "atk-vin02a1:129_12": "vaṭṭatiyeva.",
  "atk-vin02a1:129_13": "Tilataṇḍulādīsupi eseva nayo.",
  "atk-vin02a1:129_14": "Yāguyā pakkhittāni pana ekābaddhāni hutvā na santiṭṭhanti,",
  "atk-vin02a1:129_15": "tattha ekamekaṃ vijjhitvā kappiyaṃ kātabbameva.",
  "atk-vin02a1:129_16": "Kapitthaphalādīnaṃ anto miñjaṃ kaṭāhaṃ muñcitvā sañcarati,",
  "atk-vin02a1:129_17": "bhindāpetvā kappiyaṃ kārāpetabbaṃ.",
  "atk-vin02a1:129_18": "Ekābaddhaṃ hoti,",
  "atk-vin02a1:129_19": "kaṭāhepi kātuṃ vaṭṭati.",
  "atk-vin02a1:130_0": "Asañciccāti pāsāṇarukkhādīni vā pavaṭṭentassa sākhaṃ vā kaḍḍhantassa kattaradaṇḍena vā bhūmiṃ paharitvā gacchantassa tiṇāni chijjanti,",
  "atk-vin02a1:130_1": "tāni tena chindissāmīti evaṃ sañcicca acchinnattā asañcicca chinnāni nāma honti.",
  "atk-vin02a1:130_2": "Iti asañcicca chindantassa anāpatti.",
  "atk-vin02a1:131_0": "Asatiyāti aññavihito kenaci saddhiṃ kiñci kathento pādaṅguṭṭhakena vā hatthena vā tiṇaṃ vā lataṃ vā chindanto tiṭṭhati,",
  "atk-vin02a1:131_1": "evaṃ asatiyā chindantassa anāpatti.",
  "atk-vin02a1:132_0": "Ajānantassāti etthabbhantare bījagāmoti vā bhūtagāmoti vā na jānāti,",
  "atk-vin02a1:132_1": "chindāmītipi na jānāti,",
  "atk-vin02a1:132_2": "kevalaṃ vatiyā vā palālapuñje vā nikhādanaṃ vā khaṇittiṃ vā kudālaṃ vā saṅgopanatthāya ṭhapeti,",
  "atk-vin02a1:132_3": "ḍayhamānahattho vā aggiṃ pāteti,",
  "atk-vin02a1:132_4": "tatra ce tiṇāni chijjanti vā ḍayhanti vā anāpatti.",
  "atk-vin02a1:132_5": "Manussaviggahapārājikavaṇṇanāyaṃ pana sabbaaṭṭhakathāsu “sace bhikkhu rukkhena vā ajjhotthaṭo hoti,",
  "atk-vin02a1:132_6": "opāte vā patito sakkā ca hoti rukkhaṃ chinditvā bhūmiṃ vā khaṇitvā nikkhamituṃ,",
  "atk-vin02a1:132_7": "jīvitahetupi attanā na kātabbaṃ.",
  "atk-vin02a1:132_8": "Aññena pana bhikkhunā bhūmiṃ vā khaṇitvā rukkhaṃ vā chinditvā allarukkhato vā daṇḍakaṃ chinditvā taṃ rukkhaṃ pavaṭṭetvā nikkhāmetuṃ vaṭṭati,",
  "atk-vin02a1:132_9": "anāpattī”ti vuttaṃ.",
  "atk-vin02a1:132_10": "Tattha kāraṇaṃ na dissati –",
  "atk-vin02a1:132_11": "“anujānāmi,",
  "atk-vin02a1:132_12": "bhikkhave,",
  "atk-vin02a1:132_13": "davaḍāhe ḍayhamāne paṭaggiṃ dātuṃ,",
  "atk-vin02a1:132_14": "parittaṃ kātu”nti idaṃ pana ekameva suttaṃ dissati.",
  "atk-vin02a1:132_15": "Sace etassa anulomaṃ “attano na vaṭṭati,",
  "atk-vin02a1:132_16": "aññassa vaṭṭatī”ti idaṃ nānākaraṇaṃ na sakkā laddhuṃ.",
  "atk-vin02a1:132_17": "Attano atthāya karonto attasinehena akusalacitteneva karoti,",
  "atk-vin02a1:132_18": "paro pana kāruññena,",
  "atk-vin02a1:132_19": "tasmā anāpattīti ce.",
  "atk-vin02a1:132_20": "Etampi akāraṇaṃ.",
  "atk-vin02a1:132_21": "Kusalacittenāpi hi imaṃ āpattiṃ āpajjati.",
  "atk-vin02a1:132_22": "Sabbaaṭṭhakathāsu pana vuttattā na sakkā paṭisedhetuṃ.",
  "atk-vin02a1:132_23": "Gavesitabbā ettha yutti.",
  "atk-vin02a1:132_24": "Aṭṭhakathācariyānaṃ vā saddhāya gantabbanti.",
  "atk-vin02a1:132_25": "Sesaṃ uttānameva.",
  "atk-vin02a1:133_0": "Tisamuṭṭhānaṃ –",
  "atk-vin02a1:133_1": "kāyacittato vācācittato kāyavācācittato ca samuṭṭhāti. Kiriyaṃ,",
  "atk-vin02a1:133_2": "saññāvimokkhaṃ,",
  "atk-vin02a1:133_3": "sacittakaṃ,",
  "atk-vin02a1:133_4": "paṇṇattivajjaṃ,",
  "atk-vin02a1:133_5": "kāyakammaṃ,",
  "atk-vin02a1:133_6": "vacīkammaṃ, ticittaṃ,",
  "atk-vin02a1:133_7": "tivedananti.",
  "atk-vin02a1:134_0": "Bhūtagāmasikkhāpadaṃ paṭhamaṃ.",
  "atk-vin02a1:135_0": "2. Aññavādakasikkhāpadavaṇṇanā",
  "atk-vin02a1:136_0": "94.",
  "atk-vin02a1:136_1": "Dutiyasikkhāpade –",
  "atk-vin02a1:136_2": "anācāraṃ ācaritvāti akātabbaṃ katvā;",
  "atk-vin02a1:136_3": "kāyavacīdvāresu āpattiṃ āpajjitvāti vuttaṃ hoti.",
  "atk-vin02a1:136_4": "Aññenaññaṃ paṭicaratīti aññena vacanena aññaṃ vacanaṃ paṭicarati paṭicchādeti ajjhottharati;",
  "atk-vin02a1:136_5": "idāni taṃ paṭicaraṇavidhiṃ dassento “ko āpanno”tiādimāha.",
  "atk-vin02a1:136_6": "Tatrāyaṃ vacanasambandho –",
  "atk-vin02a1:136_7": "so kira kiñci vītikkamaṃ disvā “āvuso,",
  "atk-vin02a1:136_8": "āpattiṃ āpannosī”ti saṅghamajjhe āpattiyā anuyuñjiyamāno “ko āpanno”ti vadati.",
  "atk-vin02a1:136_9": "“Tato tva”nti vutte “ahaṃ kiṃ āpanno”ti vadati.",
  "atk-vin02a1:136_10": "Atha “pācittiyaṃ vā dukkaṭaṃ vā”ti vutte vatthuṃ pucchanto “ahaṃ kismiṃ āpanno”ti vadati.",
  "atk-vin02a1:136_11": "Tato “asukasmiṃ nāma vatthusmi”nti vutte “ahaṃ kathaṃ āpanno,",
  "atk-vin02a1:136_12": "kiṃ karonto āpannomhī”ti pucchati.",
  "atk-vin02a1:136_13": "Atha “idaṃ nāma karonto āpanno”ti vutte “kaṃ bhaṇathā”ti vadati.",
  "atk-vin02a1:136_14": "Tato “taṃ bhaṇāmā”ti vutte “kiṃ bhaṇathā”ti vadati.",
  "atk-vin02a1:137_0": "Apicettha ayaṃ pāḷimuttakopi aññenaññaṃ paṭicaraṇavidhi –",
  "atk-vin02a1:137_1": "bhikkhūhi “tava sipāṭikāya kahāpaṇo diṭṭho,",
  "atk-vin02a1:137_2": "kissevamasāruppaṃ karosī”ti vutto “sudiṭṭhaṃ, bhante,",
  "atk-vin02a1:137_3": "na paneso kahāpaṇo;",
  "atk-vin02a1:137_4": "tipumaṇḍalaṃ eta”nti bhaṇanto vā “tvaṃ suraṃ pivanto diṭṭho,",
  "atk-vin02a1:137_5": "kissevaṃ karosī”ti vutto “sudiṭṭho, bhante,",
  "atk-vin02a1:137_6": "na panesā surā,",
  "atk-vin02a1:137_7": "bhesajjatthāya sampāditaṃ ariṭṭha”nti bhaṇanto vā “tvaṃ paṭicchanne āsane mātugāmena saddhiṃ nisinno diṭṭho,",
  "atk-vin02a1:137_8": "kissevamasāruppaṃ karosī”ti vutto “yena diṭṭhaṃ sudiṭṭhaṃ,",
  "atk-vin02a1:137_9": "viññū panettha dutiyo atthi,",
  "atk-vin02a1:137_10": "so kissa na diṭṭho”ti bhaṇanto vā,",
  "atk-vin02a1:137_11": "“īdisaṃ tayā kiñci diṭṭha”nti puṭṭho “na suṇāmī”ti sotamupanento vā,",
  "atk-vin02a1:137_12": "sotadvāre pucchantānaṃ cakkhuṃ upanento vā,",
  "atk-vin02a1:137_13": "aññenaññaṃ paṭicaratīti veditabbo.",
  "atk-vin02a1:137_14": "Aññavādakaṃ ropetūti aññavādakaṃ āropetu;",
  "atk-vin02a1:137_15": "patiṭṭhāpetūti attho.",
  "atk-vin02a1:137_16": "Vihesakaṃ ropetūti etasmimpi eseva nayo.",
  "atk-vin02a1:138_0": "98.",
  "atk-vin02a1:138_1": "Aññavādake vihesake pācittiyanti ettha aññaṃ vadatīti aññavādakaṃ;",
  "atk-vin02a1:138_2": "aññenaññaṃ paṭicaraṇassetaṃ nāmaṃ.",
  "atk-vin02a1:138_3": "Vihesetīti vihesakaṃ;",
  "atk-vin02a1:138_4": "tuṇhībhūtassetaṃ nāmaṃ,",
  "atk-vin02a1:138_5": "tasmiṃ aññavādake vihesake.",
  "atk-vin02a1:138_6": "Pācittiyanti vatthudvaye pācittiyadvayaṃ vuttaṃ.",
  "atk-vin02a1:139_0": "100. Aropite aññavādaketi kammavācāya anāropite aññavādake. Aropite vihesaketi etasmimpi eseva nayo.",
  "atk-vin02a1:140_0": "101.",
  "atk-vin02a1:140_1": "Dhammakamme dhammakammasaññītiādīsu yaṃ taṃ aññavādakavihesakaropanakammaṃ kataṃ,",
  "atk-vin02a1:140_2": "tañce dhammakammaṃ hoti,",
  "atk-vin02a1:140_3": "so ca bhikkhu tasmiṃ dhammakammasaññī aññavādakañca vihesakañca karoti,",
  "atk-vin02a1:140_4": "athassa tasmiṃ aññavādake ca vihesake ca āpatti pācittiyassāti iminā nayena attho veditabbo.",
  "atk-vin02a1:141_0": "102.",
  "atk-vin02a1:141_1": "Ajānanto pucchatīti āpattiṃ vā āpannabhāvaṃ ajānantoyeva “kiṃ tumhe bhaṇatha,",
  "atk-vin02a1:141_2": "ahaṃ na jānāmī”ti pucchati.",
  "atk-vin02a1:141_3": "Gilāno vā na kathetīti mukhe tādiso byādhi hoti,",
  "atk-vin02a1:141_4": "yena kathetuṃ na sakkoti.",
  "atk-vin02a1:141_5": "Saṅghassa bhaṇḍanaṃ vātiādīsu saṅghamajjhe kathite tappaccayā saṅghassa bhaṇḍanaṃ vā kalaho vā vivādo vā bhavissati,",
  "atk-vin02a1:141_6": "so mā ahosīti maññamāno na kathetīti iminā nayena attho veditabbo.",
  "atk-vin02a1:141_7": "Sesaṃ uttānamevāti.",
  "atk-vin02a1:142_0": "Tisamuṭṭhānaṃ –",
  "atk-vin02a1:142_1": "kāyacittato vācācittato kāyavācācittato ca samuṭṭhāti,",
  "atk-vin02a1:142_2": "siyā kiriyaṃ,",
  "atk-vin02a1:142_3": "siyā akiriyaṃ,",
  "atk-vin02a1:142_4": "aññenaññaṃ paṭicarantassa hi kiriyaṃ hoti,",
  "atk-vin02a1:142_5": "tuṇhībhāvena vihesantassa akiriyaṃ,",
  "atk-vin02a1:142_6": "saññāvimokkhaṃ,",
  "atk-vin02a1:142_7": "sacittakaṃ,",
  "atk-vin02a1:142_8": "lokavajjaṃ,",
  "atk-vin02a1:142_9": "kāyakammaṃ,",
  "atk-vin02a1:142_10": "vacīkammaṃ,",
  "atk-vin02a1:142_11": "akusalacittaṃ,",
  "atk-vin02a1:142_12": "dukkhavedananti.",
  "atk-vin02a1:143_0": "Aññavādakasikkhāpadaṃ dutiyaṃ.",
  "atk-vin02a1:144_0": "3. Ujjhāpanakasikkhāpadavaṇṇanā",
  "atk-vin02a1:145_0": "103.",
  "atk-vin02a1:145_1": "Tatiyasikkhāpade –",
  "atk-vin02a1:145_2": "dabbaṃ mallaputtaṃ bhikkhū ujjhāpentīti “chandāya dabbo mallaputto”tiādīni vadantā taṃ āyasmantaṃ tehi bhikkhūhi avajānāpenti,",
  "atk-vin02a1:145_3": "avaññāya olokāpenti,",
  "atk-vin02a1:145_4": "lāmakato vā cintāpentī”ti attho.",
  "atk-vin02a1:145_5": "Lakkhaṇaṃ panettha saddasatthānusārena veditabbaṃ.",
  "atk-vin02a1:145_6": "Ojjhāpentītipi pāṭho.",
  "atk-vin02a1:145_7": "Ayamevattho.",
  "atk-vin02a1:145_8": "Chandāyāti chandena pakkhapātena;",
  "atk-vin02a1:145_9": "attano attano sandiṭṭhasambhattānaṃ paṇītāni paññapetīti adhippāyo.",
  "atk-vin02a1:145_10": "Khiyyantīti “chandāya dabbo mallaputto”tiādīni vadantā pakāsenti.",
  "atk-vin02a1:146_0": "105.",
  "atk-vin02a1:146_1": "Ujjhāpanake khiyyanake pācittiyanti ettha yena vacanena ujjhāpenti,",
  "atk-vin02a1:146_2": "taṃ ujjhāpanakaṃ.",
  "atk-vin02a1:146_3": "Yena ca khiyyanti taṃ khiyyanakaṃ.",
  "atk-vin02a1:146_4": "Tasmiṃ ujjhāpanake khiyyanake.",
  "atk-vin02a1:146_5": "Pācittiyanti vatthudvaye pācittiyadvayaṃ vuttaṃ.",
  "atk-vin02a1:147_0": "106.",
  "atk-vin02a1:147_1": "Ujjhāpanakaṃ nāma upasampannaṃ saṅghena sammataṃ senāsanapaññāpakaṃ vā…pe…",
  "atk-vin02a1:147_2": "appamattakavissajjanakaṃ vāti etesaṃ padānaṃ “maṅkukattukāmo”ti iminā sambandho.",
  "atk-vin02a1:147_3": "Avaṇṇaṃ kattukāmo ayasaṃ kattukāmoti imesaṃ pana vasena upasampannantiādīsu “upasampannassā”ti evaṃ vibhattivipariṇāmo kātabbo.",
  "atk-vin02a1:147_4": "Ujjhāpeti vā khiyyati vā āpatti pācittiyassāti ettha pana yasmā “khiyyanakaṃ nāmā”ti evaṃ mātikāpadaṃ",
  "atk-vin02a1:147_5": "uddharitvāpi “ujjhāpanakaṃ nāmā”ti imassa padassa vuttavibhaṅgoyeva vattabbo hoti,",
  "atk-vin02a1:147_6": "aññavādakasikkhāpade viya añño viseso natthi,",
  "atk-vin02a1:147_7": "tasmā taṃ visuṃ anuddharitvā avibhajitvā nigamanameva ekato katanti veditabbaṃ.",
  "atk-vin02a1:147_8": "Dhammakamme dhammakammasaññītiādīsu yaṃ tassa upasampannassa sammutikammaṃ kataṃ tañce dhammakammaṃ hoti,",
  "atk-vin02a1:147_9": "so ca bhikkhu tasmiṃ dhammakammasaññī ujjhāpanakañca khiyyanakañca karoti,",
  "atk-vin02a1:147_10": "athassa tasmiṃ ujjhāpanake ca khiyyanake ca āpatti pācittiyassāti iminā nayena attho veditabbo.",
  "atk-vin02a1:148_0": "Anupasampannaṃ ujjhāpeti vā khiyyati vāti ettha upasampannaṃ saṅghena sammataṃ aññaṃ anupasampannaṃ ujjhāpeti avajānāpeti,",
  "atk-vin02a1:148_1": "tassa vā taṃ santike khiyyatīti attho.",
  "atk-vin02a1:148_2": "Upasampannaṃ saṅghena asammatanti kammavācāya asammataṃ kevalaṃ “taveso bhāro”ti saṅghena āropitabhāraṃ",
  "atk-vin02a1:148_3": "bhikkhūnaṃ vā phāsuvihāratthāya sayameva taṃ bhāraṃ vahantaṃ,",
  "atk-vin02a1:148_4": "yatra vā dve tayo bhikkhū viharanti,",
  "atk-vin02a1:148_5": "tatra vā tādisaṃ kammaṃ karontanti adhippāyo.",
  "atk-vin02a1:148_6": "Anupasampannaṃ saṅghena sammataṃ vā asammataṃ vāti ettha pana kiñcāpi anupasampannassa terasa sammutiyo dātuṃ na vaṭṭanti.",
  "atk-vin02a1:148_7": "Atha kho upasampannakāle laddhasammutiko pacchā anupasampannabhāve ṭhito,",
  "atk-vin02a1:148_8": "taṃ sandhāya “saṅghena sammataṃ vā”ti vuttaṃ.",
  "atk-vin02a1:148_9": "Yassa pana byattassa sāmaṇerassa kevalaṃ saṅghena vā sammatena vā bhikkhunā “tvaṃ idaṃ kammaṃ karohī”ti bhāro kato,",
  "atk-vin02a1:148_10": "tādisaṃ sandhāya “asammataṃ vā”ti vuttaṃ.",
  "atk-vin02a1:148_11": "Sesamettha uttānamevāti.",
  "atk-vin02a1:149_0": "Tisamuṭṭhānaṃ –",
  "atk-vin02a1:149_1": "kāyacittato vācācittato kāyavācācittato ca samuṭṭhāti, kiriyaṃ,",
  "atk-vin02a1:149_2": "saññāvimokkhaṃ,",
  "atk-vin02a1:149_3": "sacittakaṃ,",
  "atk-vin02a1:149_4": "lokavajjaṃ,",
  "atk-vin02a1:149_5": "kāyakammaṃ,",
  "atk-vin02a1:149_6": "vacīkammaṃ,",
  "atk-vin02a1:149_7": "akusalacittaṃ,",
  "atk-vin02a1:149_8": "dukkhavedananti.",
  "atk-vin02a1:150_0": "Ujjhāpanakasikkhāpadaṃ tatiyaṃ.",
  "atk-vin02a1:151_0": "4. Paṭhamasenāsanasikkhāpadavaṇṇanā",
  "atk-vin02a1:152_0": "108.",
  "atk-vin02a1:152_1": "Catutthasikkhāpade –",
  "atk-vin02a1:152_2": "hemantike kāleti hemantakāle himapātasamaye.",
  "atk-vin02a1:152_3": "Kāyaṃ otāpentāti mañcapīṭhādīsu nisinnā bālātapena kāyaṃ otāpentā.",
  "atk-vin02a1:152_4": "Kāle ārociteti yāgubhattādīsu yassa kassaci kāle ārocite.",
  "atk-vin02a1:152_5": "Ovaṭṭhaṃ hotīti himavassena ovaṭṭhaṃ tintaṃ hoti.",
  "atk-vin02a1:153_0": "110.",
  "atk-vin02a1:153_1": "Avassikasaṅketeti vassikavassānamāsāti evaṃ apaññatte cattāro hemantike cattāro ca gimhike aṭṭha māseti attho.",
  "atk-vin02a1:153_2": "Maṇḍape vāti sākhāmaṇḍape vā padaramaṇḍape vā.",
  "atk-vin02a1:153_3": "Rukkhamūle vāti yassa kassaci rukkhassa heṭṭhā.",
  "atk-vin02a1:153_4": "Yattha kākā vā kulalā vā na ūhadantīti yattha dhuvanivāsena kulāvake katvā vasamānā ete kākakulalā vā aññe vā sakuntā taṃ senāsanaṃ na ūhadanti,",
  "atk-vin02a1:153_5": "tādise rukkhamūle nikkhipituṃ anujānāmīti.",
  "atk-vin02a1:153_6": "Tasmā yattha gocarappasutā sakuntā vissamitvā gacchanti,",
  "atk-vin02a1:153_7": "tassa rukkhassa mūle nikkhipituṃ vaṭṭati.",
  "atk-vin02a1:153_8": "Yasmiṃ pana dhuvanivāsena kulāvake katvā vasanti,",
  "atk-vin02a1:153_9": "tassa rukkhassa mūle na nikkhipitabbaṃ.",
  "atk-vin02a1:153_10": "“Aṭṭha māse”ti vacanato yesu janapadesu vassakāle na vassati,",
  "atk-vin02a1:153_11": "tesupi cattāro māse nikkhipituṃ na vaṭṭatiyeva.",
  "atk-vin02a1:153_12": "“Avassikasaṅkete”ti vacanato yattha hemante devo vassati,",
  "atk-vin02a1:153_13": "tattha hemantepi ajjhokāse nikkhipituṃ na vaṭṭati.",
  "atk-vin02a1:153_14": "Gimhe pana sabbattha vigatavalāhakaṃ visuddhaṃ nabhaṃ hoti,",
  "atk-vin02a1:153_15": "evarūpe kāle kenacideva karaṇīyena ajjhokāse mañcapīṭhaṃ nikkhipituṃ vaṭṭati.",
  "atk-vin02a1:154_0": "Abbhokāsikenāpi vattaṃ jānitabbaṃ,",
  "atk-vin02a1:154_1": "tassa hi sace puggalikamañcako atthi,",
  "atk-vin02a1:154_2": "tattheva sayitabbaṃ.",
  "atk-vin02a1:154_3": "Saṅghikaṃ gaṇhantena vettena vā vākena vā vītamañcako gahetabbo.",
  "atk-vin02a1:154_4": "Tasmiṃ asati purāṇamañcako gahetabbo.",
  "atk-vin02a1:154_5": "Tasmimpi asati navavāyimo vā onaddhako vā gahetabbo.",
  "atk-vin02a1:154_6": "Gahetvā ca pana “ahaṃ ukkaṭṭharukkhamūliko ukkaṭṭhaabbhokāsiko”ti cīvarakuṭimpi akatvā asamaye ajjhokāse",
  "atk-vin02a1:154_7": "rukkhamūle vā paññapetvā nipajjituṃ na vaṭṭati.",
  "atk-vin02a1:154_8": "Sace pana catugguṇenapi cīvarena katakuṭi atementaṃ rakkhituṃ na sakkoti,",
  "atk-vin02a1:154_9": "sattāhavaddalikādīni bhavanti,",
  "atk-vin02a1:154_10": "bhikkhuno kāyānugatikattā vaṭṭati.",
  "atk-vin02a1:155_0": "Araññe paṇṇakuṭīsu vasantānaṃ sīlasampadāya pasannacittā manussā navaṃ mañcapīṭhaṃ denti “saṅghikaparibhogena",
  "atk-vin02a1:155_1": "paribhuñjathā”ti vasitvā gacchantehi sāmantavihāre sabhāgabhikkhūnaṃ pesetvā gantabbaṃ,",
  "atk-vin02a1:155_2": "sabhāgānaṃ abhāve anovassake nikkhipitvā gantabbaṃ,",
  "atk-vin02a1:155_3": "anovassake asati rukkhe laggetvā gantabbaṃ.",
  "atk-vin02a1:155_4": "Cetiyaṅgaṇe sammajjaniṃ gahetvā bhojanasālaṅgaṇaṃ vā uposathāgāraṅgaṇaṃ vā pariveṇadivāṭṭhānaaggisālādīsu",
  "atk-vin02a1:155_5": "vā aññataraṃ sammajjitvā dhovitvā puna sammajjanīmāḷakeyeva ṭhapetabbā.",
  "atk-vin02a1:155_6": "Uposathāgārādīsu aññatarasmiṃ gahetvā avasesāni sammajjantassāpi eseva nayo.",
  "atk-vin02a1:156_0": "Yo pana bhikkhācāramaggaṃ sammajjantova gantukāmo hoti,",
  "atk-vin02a1:156_1": "tena sammajjitvā sace antarāmagge sālā atthi,",
  "atk-vin02a1:156_2": "tattha ṭhapetabbā.",
  "atk-vin02a1:156_3": "Sace natthi,",
  "atk-vin02a1:156_4": "valāhakānaṃ anuṭṭhitabhāvaṃ sallakkhetvā “yāvāhaṃ gāmato nikkhamāmi,",
  "atk-vin02a1:156_5": "tāva na vassissatī”ti jānantena yattha katthaci nikkhipitvā puna paccāgacchantena pākatikaṭṭhāne ṭhapetabbā.",
  "atk-vin02a1:156_6": "Sace vassissatīti jānanto ajjhokāse ṭhapeti,",
  "atk-vin02a1:156_7": "dukkaṭanti mahāpaccariyaṃ vuttaṃ.",
  "atk-vin02a1:156_8": "Sace pana tatra tatreva sammajjanatthāya sammajjanī nikkhittā hoti,",
  "atk-vin02a1:156_9": "taṃ taṃ ṭhānaṃ sammajjitvā tatra tatreva nikkhipituṃ vaṭṭati.",
  "atk-vin02a1:156_10": "Āsanasālaṃ sammajjantena vattaṃ jānitabbaṃ.",
  "atk-vin02a1:156_11": "Tatridaṃ vattaṃ –",
  "atk-vin02a1:156_12": "majjhato paṭṭhāya pādaṭṭhānābhimukhā vālikā haritabbā.",
  "atk-vin02a1:156_13": "Kacavaraṃ hatthehi gahetvā bahi chaḍḍetabbaṃ.",
  "atk-vin02a1:157_0": "111.",
  "atk-vin02a1:157_1": "Masārakoti mañcapāde vijjhitvā tattha aṭaniyo pavesetvā kato.",
  "atk-vin02a1:157_2": "Bundikābaddhoti aṭanīhi mañcapāde ḍaṃsāpetvā pallaṅkasaṅkhepena kato.",
  "atk-vin02a1:157_3": "Kuḷīrapādakoti assameṇḍakādīnaṃ pādasadisehi pādehi kato.",
  "atk-vin02a1:157_4": "Yo vā pana koci vaṅkapādako,",
  "atk-vin02a1:157_5": "ayaṃ vuccati kuḷīrapādako.",
  "atk-vin02a1:157_6": "Āhaccapādakoti ayaṃ pana “āhaccapādako nāma mañco aṅge vijjhitvā kato hotī”ti evaṃ parato pāḷiyaṃyeva vutto,",
  "atk-vin02a1:157_7": "tasmā aṭaniyo vijjhitvā tattha pādasikhaṃ pavesetvā upari āṇiṃ datvā katamañco “āhaccapādako”ti veditabbo.",
  "atk-vin02a1:157_8": "Pīṭhepi eseva nayo.",
  "atk-vin02a1:157_9": "Anto saṃveṭhetvā baddhaṃ hotīti heṭṭhā ca upari ca vitthataṃ majjhe saṅkhittaṃ paṇavasaṇṭhānaṃ katvā baddhaṃ hoti,",
  "atk-vin02a1:157_10": "taṃ kira majjhe sīhabyagghacammaparikkhittampi karonti.",
  "atk-vin02a1:157_11": "Akappiyacammaṃ nāmettha natthi.",
  "atk-vin02a1:157_12": "Senāsanañhi sovaṇṇamayampi vaṭṭati,",
  "atk-vin02a1:157_13": "tasmā taṃ mahagghaṃ hoti.",
  "atk-vin02a1:157_14": "Anupasampannaṃ santharāpeti tassa palibodhoti yena santharāpitaṃ,",
  "atk-vin02a1:157_15": "tassa palibodho.",
  "atk-vin02a1:157_16": "Leḍḍupātaṃ atikkamantassa āpatti pācittiyassāti thāmamajjhimassa purisassa leḍḍupātaṃ atikkamantassa pācittiyaṃ.",
  "atk-vin02a1:158_0": "Ayaṃ panettha vinicchayo –",
  "atk-vin02a1:158_1": "thero bhojanasālāyaṃ bhattakiccaṃ katvā daharaṃ āṇāpeti “gaccha divāṭṭhāne mañcapīṭhaṃ paññapehī”ti.",
  "atk-vin02a1:158_2": "So tathā katvā nisinno.",
  "atk-vin02a1:158_3": "Thero yathāruciṃ vicaritvā tattha gantvā thavikaṃ vā uttarāsaṅgaṃ vā ṭhapeti,",
  "atk-vin02a1:158_4": "tato paṭṭhāya therassa palibodho.",
  "atk-vin02a1:158_5": "Nisīditvā sayaṃ gacchanto neva uddharati,",
  "atk-vin02a1:158_6": "na uddharāpeti,",
  "atk-vin02a1:158_7": "leḍḍupātātikkame pācittiyaṃ.",
  "atk-vin02a1:158_8": "Sace pana thero tattha thavikaṃ vā uttarāsaṅgaṃ vā aṭṭhapetvā caṅkamantova daharaṃ “gaccha tva”nti bhaṇati,",
  "atk-vin02a1:158_9": "tena “idaṃ bhante mañcapīṭha”nti ācikkhitabbaṃ.",
  "atk-vin02a1:158_10": "Sace thero vattaṃ jānāti “tvaṃ gaccha,",
  "atk-vin02a1:158_11": "ahaṃ pākatikaṃ karissāmī”ti vattabbaṃ.",
  "atk-vin02a1:158_12": "Sace bālo hoti anuggahitavatto “gaccha,",
  "atk-vin02a1:158_13": "mā idha tiṭṭha,",
  "atk-vin02a1:158_14": "neva nisīdituṃ na nipajjituṃ demī”ti daharaṃ tajjetiyeva.",
  "atk-vin02a1:158_15": "Daharena “bhante sukhaṃ sayathā”ti kappaṃ labhitvā vanditvā gantabbaṃ.",
  "atk-vin02a1:158_16": "Tasmiṃ gate therasseva palibodho.",
  "atk-vin02a1:158_17": "Purimanayeneva cassa āpatti veditabbā.",
  "atk-vin02a1:159_0": "Atha pana āṇattikkhaṇeyeva daharo “mayhaṃ bhante bhaṇḍakadhovanādi kiñci karaṇīyaṃ atthī”ti vadati,",
  "atk-vin02a1:159_1": "thero ca naṃ “tvaṃ paññapetvā gacchāhī”ti vatvā bhojanasālato nikkhamitvā aññattha gacchati,",
  "atk-vin02a1:159_2": "pāduddhārena kāretabbo.",
  "atk-vin02a1:159_3": "Sace tattheva gantvā nisīdati purimanayeneva cassa leḍḍupātātikkame āpatti.",
  "atk-vin02a1:159_4": "Sace pana thero sāmaṇeraṃ āṇāpeti,",
  "atk-vin02a1:159_5": "sāmaṇere tattha mañcapīṭhaṃ paññapetvā nisinnepi bhojanasālato aññattha gacchanto pāduddhārena kāretabbo.",
  "atk-vin02a1:159_6": "Gantvā nisinno puna gamanakāle leḍḍupātātikkame āpattiyā kāretabbo.",
  "atk-vin02a1:159_7": "Sace pana āṇāpento mañcapīṭhaṃ paññapetvā tattheva nisīdāti āṇāpeti,",
  "atk-vin02a1:159_8": "yatricchati tatra gantvā āgantuṃ labhati.",
  "atk-vin02a1:159_9": "Sayaṃ pana pākatikaṃ akatvā gacchantassa leḍḍupātātikkame pācittiyaṃ.",
  "atk-vin02a1:159_10": "Antarasannipāte mañcapīṭhāni paññapetvā nisinnehi gamanakāle ārāmikānaṃ imaṃ paṭisāmethāti vattabbaṃ,",
  "atk-vin02a1:159_11": "avatvā gacchantānaṃ leḍḍupātātikkame āpatti.",
  "atk-vin02a1:160_0": "Mahādhammasavanaṃ nāma hoti tattha uposathāgāratopi bhojanasālatopi āharitvā mañcapīṭhāni paññapenti.",
  "atk-vin02a1:160_1": "Āvāsikānaṃyeva palibodho.",
  "atk-vin02a1:160_2": "Sace āgantukā “idaṃ amhākaṃ upajjhāyassa idaṃ ācariyassā”ti gaṇhanti,",
  "atk-vin02a1:160_3": "tato paṭṭhāya tesaṃyeva palibodho.",
  "atk-vin02a1:160_4": "Gamanakāle pākatikaṃ akatvā leḍḍupātaṃ atikkamantānaṃ āpatti.",
  "atk-vin02a1:160_5": "Mahāpaccariyaṃ puna vuttaṃ –",
  "atk-vin02a1:160_6": "“yāva aññe na nisīdanti,",
  "atk-vin02a1:160_7": "tāva yehi paññattaṃ,",
  "atk-vin02a1:160_8": "tesaṃ bhāro.",
  "atk-vin02a1:160_9": "Aññesu āgantvā nisinnesu nisinnakānaṃ bhāro.",
  "atk-vin02a1:160_10": "Sace te anuddharitvā vā anuddharāpetvā vā gacchanti, dukkaṭaṃ. Kasmā?",
  "atk-vin02a1:160_11": "Anāṇattiyā paññapitattā”ti.",
  "atk-vin02a1:160_12": "Dhammāsane paññatte yāva ussārako vā dhammakathiko vā nāgacchati,",
  "atk-vin02a1:160_13": "tāva paññāpakānaṃ palibodho,",
  "atk-vin02a1:160_14": "tasmiṃ āgantvā nisinne tassa palibodho.",
  "atk-vin02a1:160_15": "Sakalaṃ ahorattaṃ dhammasavanaṃ hoti,",
  "atk-vin02a1:160_16": "añño ussārako vā dhammakathiko vā uṭṭhahati,",
  "atk-vin02a1:160_17": "añño nisīdati,",
  "atk-vin02a1:160_18": "yo yo āgantvā nisīdati,",
  "atk-vin02a1:160_19": "tassa tassa bhāro.",
  "atk-vin02a1:160_20": "Uṭṭhahantena pana “idamāsanaṃ tumhākaṃ bhāro”ti vatvā gantabbaṃ.",
  "atk-vin02a1:160_21": "Sacepi itarasmiṃ anāgateyeva paṭhamaṃ nisinno uṭṭhāya gacchati,",
  "atk-vin02a1:160_22": "tasmiñca antoupacāraṭṭheyeva itaro āgantvā nisīdati,",
  "atk-vin02a1:160_23": "uṭṭhāya gato āpattiyā na kāretabbo.",
  "atk-vin02a1:160_24": "Sace pana itarasmiṃ anāgateyeva paṭhamaṃ nisinno uṭṭhāyāsanā leḍḍupātaṃ atikkamati,",
  "atk-vin02a1:160_25": "āpattiyā kāretabbo.",
  "atk-vin02a1:160_26": "Sabbattha ca “leḍḍupātātikkame paṭhamapāde dukkaṭaṃ,",
  "atk-vin02a1:160_27": "dutiye pācittiya”nti ayaṃ nayo mahāpaccariyaṃ vutto.",
  "atk-vin02a1:161_0": "112.",
  "atk-vin02a1:161_1": "Cimilikaṃ vātiādīsu cimilikā nāma sudhādiparikammakatāya bhūmiyā vaṇṇānurakkhaṇatthaṃ katā hoti,",
  "atk-vin02a1:161_2": "taṃ heṭṭhā pattharitvā upari kaṭasārakaṃ pattharanti.",
  "atk-vin02a1:161_3": "Uttarattharaṇaṃ nāma mañcapīṭhānaṃ upari attharitabbakaṃ paccattharaṇaṃ.",
  "atk-vin02a1:161_4": "Bhūmattharaṇaṃ nāma bhūmiyaṃ attharitabbā kaṭasārakādivikati.",
  "atk-vin02a1:161_5": "Taṭṭikaṃ nāma tālapaṇṇehi vā vākehi vā katataṭṭikā.",
  "atk-vin02a1:161_6": "Cammakhaṇḍo nāma sīhabyagghadīpitaracchacammādīsupi yaṃkiñci cammaṃ.",
  "atk-vin02a1:161_7": "Aṭṭhakathāsu hi senāsanaparibhoge paṭikkhittacammaṃ nāma na dissati,",
  "atk-vin02a1:161_8": "tasmā sīhacammādīnaṃ pariharaṇeyeva paṭikkhepo veditabbo.",
  "atk-vin02a1:161_9": "Pādapuñchanī nāma rajjukehi vā pilotikāhi vā pādapuñchanatthaṃ katā.",
  "atk-vin02a1:161_10": "Phalakapīṭhaṃ nāma phalakamayaṃ pīṭhaṃ.",
  "atk-vin02a1:161_11": "Atha vā phalakañceva dārumayapīṭhañca;",
  "atk-vin02a1:161_12": "etena sabbampi dārubhaṇḍādi saṅgahitaṃ.",
  "atk-vin02a1:161_13": "Mahāpaccariyaṃ pana vitthāreneva vuttaṃ –",
  "atk-vin02a1:161_14": "“ādhārakaṃ pattapidhānaṃ pādakathalikaṃ tālavaṇṭaṃ bījanīpattakaṃ yaṃkiñci dārubhaṇḍaṃ antamaso pānīyauḷuṅkaṃ",
  "atk-vin02a1:161_15": "pānīyasaṅkhaṃ ajjhokāse nikkhipitvā gacchantassa dukkaṭa”nti.",
  "atk-vin02a1:161_16": "Mahāaṭṭhakathāyaṃ pana esa nayo dutiyasikkhāpade dassito.",
  "atk-vin02a1:161_17": "Ajjhokāse rajanaṃ pacitvā rajanabhājanaṃ rajanauḷuṅko rajanadoṇikāti sabbaṃ aggisālāya paṭisāmetabbaṃ.",
  "atk-vin02a1:161_18": "Sace aggisālā natthi,",
  "atk-vin02a1:161_19": "anovassake pabbhāre nikkhipitabbaṃ.",
  "atk-vin02a1:161_20": "Tasmimpi asati yattha olokentā bhikkhū passanti,",
  "atk-vin02a1:161_21": "tādise ṭhāne ṭhapetvāpi gantuṃ vaṭṭati.",
  "atk-vin02a1:162_0": "Aññassa puggaliketi yasmiṃ vissāsaggāho na ruhati,",
  "atk-vin02a1:162_1": "tassa santake dukkaṭaṃ.",
  "atk-vin02a1:162_2": "Yasmiṃ pana vissāso ruhati,",
  "atk-vin02a1:162_3": "tassa santakaṃ attano puggalikamiva hotīti mahāpaccariyādīsu vuttaṃ.",
  "atk-vin02a1:163_0": "113.",
  "atk-vin02a1:163_1": "Āpucchaṃ gacchatīti yo bhikkhu vā sāmaṇero vā ārāmiko vā lajjī hoti,",
  "atk-vin02a1:163_2": "attano palibodhaṃ viya maññati,",
  "atk-vin02a1:163_3": "yo tathārūpaṃ āpucchitvā gacchati,",
  "atk-vin02a1:163_4": "tassa anāpatti.",
  "atk-vin02a1:163_5": "Otāpento gacchatīti ātape otāpento āgantvā uddharissāmīti gacchati;",
  "atk-vin02a1:163_6": "evaṃ gacchato anāpatti.",
  "atk-vin02a1:163_7": "Kenaci palibuddhaṃ hotīti senāsanaṃ kenaci upaddutaṃ hotīti attho.",
  "atk-vin02a1:163_8": "Sacepi hi vuḍḍhataro bhikkhu uṭṭhāpetvā gaṇhāti,",
  "atk-vin02a1:163_9": "sacepi yakkho vā peto vā āgantvā nisīdati,",
  "atk-vin02a1:163_10": "koci vā issaro āgantvā gaṇhāti,",
  "atk-vin02a1:163_11": "senāsanaṃ palibuddhaṃ hoti,",
  "atk-vin02a1:163_12": "sīhabyagghādīsu vā pana taṃ padesaṃ āgantvā ṭhitesupi senāsanaṃ palibuddhaṃ hotiyeva.",
  "atk-vin02a1:163_13": "Evaṃ kenaci palibuddhe anuddharitvāpi gacchato anāpatti.",
  "atk-vin02a1:163_14": "Āpadāsūti jīvitabrahmacariyantarāyesu.",
  "atk-vin02a1:163_15": "Sesaṃ uttānamevāti.",
  "atk-vin02a1:164_0": "Kathinasamuṭṭhānaṃ –",
  "atk-vin02a1:164_1": "kāyavācato kāyavācācittato ca samuṭṭhāti,",
  "atk-vin02a1:164_2": "kiriyākiriyaṃ,",
  "atk-vin02a1:164_3": "nosaññāvimokkhaṃ,",
  "atk-vin02a1:164_4": "acittakaṃ,",
  "atk-vin02a1:164_5": "paṇṇattivajjaṃ,",
  "atk-vin02a1:164_6": "kāyakammaṃ,",
  "atk-vin02a1:164_7": "vacīkammaṃ, ticittaṃ,",
  "atk-vin02a1:164_8": "tivedananti.",
  "atk-vin02a1:165_0": "Paṭhamasenāsanasikkhāpadaṃ catutthaṃ.",
  "atk-vin02a1:166_0": "5. Dutiyasenāsanasikkhāpadavaṇṇanā",
  "atk-vin02a1:167_0": "116.",
  "atk-vin02a1:167_1": "Dutiyasenāsanasikkhāpade –",
  "atk-vin02a1:167_2": "bhisīti mañcakabhisi vā pīṭhakabhisi vā.",
  "atk-vin02a1:167_3": "Cimilikādīnipi purimasikkhāpade vuttappakārāniyeva.",
  "atk-vin02a1:167_4": "Nisīdananti sadasaṃ veditabbaṃ.",
  "atk-vin02a1:167_5": "Paccattharaṇanti pāvāro kojavoti ettakameva vuttaṃ.",
  "atk-vin02a1:167_6": "Tiṇasanthāroti yesaṃ kesañci tiṇānaṃ santhāro.",
  "atk-vin02a1:167_7": "Esa nayo paṇṇasanthāre.",
  "atk-vin02a1:167_8": "Parikkhepaṃ atikkamantassāti ettha paṭhamapādaṃ atikkāmentassa dukkaṭaṃ,",
  "atk-vin02a1:167_9": "dutiyātikkame pācittiyaṃ.",
  "atk-vin02a1:167_10": "Aparikkhittassa upacāro nāma senāsanato dve leḍḍupātā.",
  "atk-vin02a1:168_0": "Anāpucchaṃ vā gaccheyyāti ettha bhikkhumhi sati bhikkhu āpucchitabbo.",
  "atk-vin02a1:168_1": "Tasmiṃ asati sāmaṇero,",
  "atk-vin02a1:168_2": "tasmiṃ asati ārāmiko,",
  "atk-vin02a1:168_3": "tasmimpi asati yena vihāro kārito so vihārasāmiko,",
  "atk-vin02a1:168_4": "tassa vā kule yo koci āpucchitabbo.",
  "atk-vin02a1:168_5": "Tasmimpi asati catūsu pāsāṇesu mañcaṃ ṭhapetvā mañce avasesamañcapīṭhāni āropetvā upari bhisiādikaṃ dasavidhampi",
  "atk-vin02a1:168_6": "seyyaṃ rāsiṃ karitvā dārubhaṇḍaṃ mattikābhaṇḍaṃ paṭisāmetvā dvāravātapānāni pidahitvā gamiyavattaṃ pūretvā",
  "atk-vin02a1:168_7": "gantabbaṃ.",
  "atk-vin02a1:168_8": "Sace pana senāsanaṃ ovassati,",
  "atk-vin02a1:168_9": "chadanatthañca tiṇaṃ vā iṭṭhakā vā ānītā honti,",
  "atk-vin02a1:168_10": "sace ussahati,",
  "atk-vin02a1:168_11": "chādetabbaṃ.",
  "atk-vin02a1:168_12": "No ce sakkoti,",
  "atk-vin02a1:168_13": "yo okāso anovassako,",
  "atk-vin02a1:168_14": "tattha mañcapīṭhādīni nikkhipitvā gantabbaṃ.",
  "atk-vin02a1:168_15": "Sace sabbampi ovassati,",
  "atk-vin02a1:168_16": "ussahantena antogāme upāsakānaṃ ghare ṭhapetabbaṃ.",
  "atk-vin02a1:168_17": "Sace tepi “saṅghikaṃ nāma bhante bhāriyaṃ,",
  "atk-vin02a1:168_18": "aggidāhādīnaṃ bhāyāmā”ti na sampaṭicchanti,",
  "atk-vin02a1:168_19": "ajjhokāsepi pāsāṇānaṃ upari mañcaṃ ṭhapetvā sesaṃ pubbe vuttanayeneva nikkhipitvā tiṇehi ca paṇṇehi ca paṭicchādetvā gantuṃ vaṭṭati.",
  "atk-vin02a1:168_20": "Yañhi tattha aṅgamattampi avasissati,",
  "atk-vin02a1:168_21": "taṃ aññesaṃ tattha āgatānaṃ bhikkhūnaṃ upakāraṃ bhavissatīti.",
  "atk-vin02a1:169_0": "117.",
  "atk-vin02a1:169_1": "Vihārassa upacāretiādīsu vihārassūpacāro nāma pariveṇaṃ.",
  "atk-vin02a1:169_2": "Upaṭṭhānasālāti pariveṇabhojanasālā.",
  "atk-vin02a1:169_3": "Maṇḍapoti pariveṇamaṇḍapo.",
  "atk-vin02a1:169_4": "Rukkhamūlanti pariveṇarukkhamūlaṃ.",
  "atk-vin02a1:169_5": "Ayaṃ tāva nayo kurundaṭṭhakathāyaṃ vutto.",
  "atk-vin02a1:169_6": "Kiñcāpi vutto,",
  "atk-vin02a1:169_7": "atha kho vihāroti antogabbho vā aññaṃ vā sabbaparicchannaṃ guttasenāsanaṃ veditabbaṃ.",
  "atk-vin02a1:169_8": "Vihārassa upacāreti tassa bahi āsanne okāse.",
  "atk-vin02a1:169_9": "Upaṭṭhānasālāyaṃ vāti bhojanasālāyaṃ vā.",
  "atk-vin02a1:169_10": "Maṇḍape vāti aparicchanne paricchanne vāpi bahūnaṃ sannipātamaṇḍape.",
  "atk-vin02a1:169_11": "Rukkhamūle vattabbaṃ natthi.",
  "atk-vin02a1:169_12": "Āpatti dukkaṭassāti vuttappakārañhi dasavidhaṃ seyyaṃ antogabbhādimhi guttaṭṭhāne paññapetvā gacchantassa",
  "atk-vin02a1:169_13": "yasmā seyyāpi senāsanampi upacikāhi palujjati,",
  "atk-vin02a1:169_14": "vammikarāsiyeva hoti,",
  "atk-vin02a1:169_15": "tasmā pācittiyaṃ vuttaṃ.",
  "atk-vin02a1:169_16": "Bahi pana upaṭṭhānasālādīsu paññapetvā gacchantassa seyyāmattameva nasseyya,",
  "atk-vin02a1:169_17": "ṭhānassa aguttatāya na senāsanaṃ,",
  "atk-vin02a1:169_18": "tasmā ettha dukkaṭaṃ vuttaṃ.",
  "atk-vin02a1:169_19": "Mañcaṃ vā pīṭhaṃ vāti ettha yasmā na sakkā mañcapīṭhaṃ sahasā upacikāhi khāyituṃ,",
  "atk-vin02a1:169_20": "tasmā taṃ vihārepi santharitvā gacchantassa dukkaṭaṃ vuttaṃ.",
  "atk-vin02a1:169_21": "Vihārūpacāre pana taṃ vihāracārikaṃ āhiṇḍantāpi disvā paṭisāmessanti.",
  "atk-vin02a1:170_0": "118.",
  "atk-vin02a1:170_1": "Uddharitvā gacchatīti ettha uddharitvā gacchantena mañcapīṭhakavāṭaṃ sabbaṃ apanetvā saṃharitvā cīvaravaṃse laggetvā gantabbaṃ.",
  "atk-vin02a1:170_2": "Pacchā āgantvā vasanakabhikkhunāpi puna mañcapīṭhaṃ vā paññapetvā sayitvā gacchantena tatheva kātabbaṃ.",
  "atk-vin02a1:170_3": "Antokuṭṭato seyyaṃ bahikuṭṭe paññapetvā vasantena gamanakāle gahitaṭṭhāneyeva paṭisāmetabbaṃ.",
  "atk-vin02a1:170_4": "Uparipāsādato oropetvā heṭṭhāpāsāde vasantassapi eseva nayo.",
  "atk-vin02a1:170_5": "Rattiṭṭhānadivāṭṭhānesu mañcapīṭhaṃ paññapetvāpi gamanakāle puna gahitaṭṭhāneyeva ṭhapetabbaṃ.",
  "atk-vin02a1:171_0": "Āpucchaṃ gacchatīti etthāyaṃ āpucchitabbānāpucchitabbavinicchayo –",
  "atk-vin02a1:171_1": "yā tāva bhūmiyaṃ dīghasālā vā paṇṇasālā vā hoti,",
  "atk-vin02a1:171_2": "yaṃ vā rukkhatthambhesu,",
  "atk-vin02a1:171_3": "katagehaṃ upacikānaṃ uṭṭhānaṭṭhānaṃ hoti,",
  "atk-vin02a1:171_4": "tato pakkamantena tāva āpucchitvāva pakkamitabbaṃ.",
  "atk-vin02a1:171_5": "Tasmiñhi katipayāni divasāni ajaggiyamāne vammikāva santiṭṭhanti.",
  "atk-vin02a1:171_6": "Yaṃ pana pāsāṇapiṭṭhiyaṃ vā pāsāṇatthambhesu vā katasenāsanaṃ siluccayaleṇaṃ vā sudhālittasenāsanaṃ vā yattha upacikāsaṅkā natthi,",
  "atk-vin02a1:171_7": "tato pakkamantassa āpucchitvāpi anāpucchitvāpi gantuṃ vaṭṭati,",
  "atk-vin02a1:171_8": "āpucchanaṃ pana vattaṃ.",
  "atk-vin02a1:171_9": "Sace tādisepi senāsane ekena passena upacikā ārohanti,",
  "atk-vin02a1:171_10": "āpucchitvāva gantabbaṃ.",
  "atk-vin02a1:171_11": "Yo pana āgantuko bhikkhu saṅghikaṃ senāsanaṃ gahetvā vasantaṃ bhikkhuṃ anuvattanto attano senāsanaṃ aggahetvā vasati,",
  "atk-vin02a1:171_12": "yāva so na gaṇhāti,",
  "atk-vin02a1:171_13": "tāva taṃ senāsanaṃ purimabhikkhusseva palibodho.",
  "atk-vin02a1:171_14": "Yadā pana so senāsanaṃ gahetvā attano issariyena vasati,",
  "atk-vin02a1:171_15": "tato paṭṭhāya āgantukasseva palibodho.",
  "atk-vin02a1:171_16": "Sace ubhopi vibhajitvā gaṇhanti,",
  "atk-vin02a1:171_17": "ubhinnampi palibodho.",
  "atk-vin02a1:171_18": "Mahāpaccariyaṃ pana vuttaṃ –",
  "atk-vin02a1:171_19": "“sace dve tayo ekato hutvā paññapenti,",
  "atk-vin02a1:171_20": "gamanakāle sabbehipi āpucchitabbaṃ.",
  "atk-vin02a1:171_21": "Tesu ce paṭhamaṃ gacchanto ‘pacchimo jaggissatī’ti ābhogaṃ katvā gacchati vaṭṭati.",
  "atk-vin02a1:171_22": "Pacchimassa ābhogena mutti natthi.",
  "atk-vin02a1:171_23": "Bahū ekaṃ pesetvā santharāpenti,",
  "atk-vin02a1:171_24": "gamanakāle sabbehi vā āpucchitabbaṃ,",
  "atk-vin02a1:171_25": "ekaṃ vā pesetvā āpucchitabbaṃ.",
  "atk-vin02a1:171_26": "Aññato mañcapīṭhādīni ānetvā aññatra vasitvāpi gamanakāle tattheva netabbāni.",
  "atk-vin02a1:171_27": "Sace aññāvāsato ānetvā vasamānassa añño vuḍḍhataro āgacchati,",
  "atk-vin02a1:171_28": "na paṭibāhitabbo,",
  "atk-vin02a1:171_29": "‘mayā bhante aññāvāsato ānītaṃ,",
  "atk-vin02a1:171_30": "pākatikaṃ kareyyāthā’ti vattabbaṃ.",
  "atk-vin02a1:171_31": "Tena ‘evaṃ karissāmī’ti sampaṭicchite itarassa gantuṃ vaṭṭati.",
  "atk-vin02a1:171_32": "Evamaññattha haritvāpi saṅghikaparibhogena paribhuñjantassa naṭṭhaṃ vā jiṇṇaṃ vā corehi vā haṭaṃ gīvā na hoti,",
  "atk-vin02a1:171_33": "puggalikaparibhogena paribhuñjantassa pana gīvā hoti.",
  "atk-vin02a1:171_34": "Aññassa mañcapīṭhaṃ pana saṅghikaparibhogena vā puggalikaparibhogena vā paribhuñjantassa naṭṭhaṃ gīvāyeva”.",
  "atk-vin02a1:172_0": "Kenaci palibuddhaṃ hotīti vuḍḍhatarabhikkhūissariyayakkhasīhavāḷamigakaṇhasappādīsu yena kenaci senāsanaṃ palibuddhaṃ hoti.",
  "atk-vin02a1:172_1": "Sāpekkho gantvā tattha ṭhito āpucchati,",
  "atk-vin02a1:172_2": "kenaci palibuddho hotīti ajjeva āgantvā paṭijaggissāmīti evaṃ sāpekkho nadīpāraṃ vā gāmantaraṃ vā gantvā yatthassa gamanacittaṃ uppannaṃ,",
  "atk-vin02a1:172_3": "tattheva ṭhito kañci pesetvā āpucchati,",
  "atk-vin02a1:172_4": "nadīpūrarājacorādīsu vā kenaci palibuddho hoti upadduto,",
  "atk-vin02a1:172_5": "na sakkoti paccāgantuṃ,",
  "atk-vin02a1:172_6": "evaṃbhūtassapi anāpatti.",
  "atk-vin02a1:172_7": "Sesaṃ paṭhamasikkhāpade vuttanayameva saddhiṃ samuṭṭhānādīhīti.",
  "atk-vin02a1:173_0": "Dutiyasenāsanasikkhāpadaṃ pañcamaṃ.",
  "atk-vin02a1:174_0": "6. Anupakhajjasikkhāpadavaṇṇanā",
  "atk-vin02a1:175_0": "119.",
  "atk-vin02a1:175_1": "Chaṭṭhasikkhāpade –",
  "atk-vin02a1:175_2": "palibundhentīti paṭhamataraṃ gantvā pattacīvaraṃ atiharitvā rumbhitvā tiṭṭhanti.",
  "atk-vin02a1:175_3": "Therā bhikkhū vuṭṭhāpentīti “amhākaṃ āvuso pāpuṇātī”ti vassaggena gahetvā vuṭṭhāpenti.",
  "atk-vin02a1:175_4": "Anupakhajja seyyaṃ kappentīti “tumhākaṃ bhante mañcaṭṭhānaṃyeva pāpuṇāti,",
  "atk-vin02a1:175_5": "na sabbo vihāro.",
  "atk-vin02a1:175_6": "Amhākaṃ dāni idaṃ ṭhānaṃ pāpuṇātī”ti anupavisitvā mañcapīṭhaṃ paññapetvā nisīdantipi nipajjantipi sajjhāyampi karonti.",
  "atk-vin02a1:176_0": "120.",
  "atk-vin02a1:176_1": "Jānanti “anuṭṭhāpanīyo aya”nti jānanto;",
  "atk-vin02a1:176_2": "tenevassa vibhaṅge “vuḍḍhoti jānātī”tiādi vuttaṃ.",
  "atk-vin02a1:176_3": "Vuḍḍho hi attano vuḍḍhatāya anuṭṭhāpanīyo,",
  "atk-vin02a1:176_4": "gilāno gilānatāya,",
  "atk-vin02a1:176_5": "saṅgho pana bhaṇḍāgārikassa vā dhammakathikavinayadharādīnaṃ vā gaṇavācakaācariyassa vā bahūpakārataṃ",
  "atk-vin02a1:176_6": "guṇavisiṭṭhatañca sallakkhento dhuvavāsatthāya vihāraṃ sammannitvā deti,",
  "atk-vin02a1:176_7": "tasmā yassa saṅghena dinno,",
  "atk-vin02a1:176_8": "sopi anuṭṭhāpanīyo.",
  "atk-vin02a1:176_9": "Kāmañcettha gilānassāpi saṅghoyeva anucchavikaṃ senāsanaṃ deti,",
  "atk-vin02a1:176_10": "gilāno pana “apaloketvā saṅghena adinnasenāsanopi na pīḷetabbo anukampitabbo”ti dassetuṃ visuṃ vutto.",
  "atk-vin02a1:177_0": "121.",
  "atk-vin02a1:177_1": "Upacāreti ettha mañcapīṭhānaṃ tāva mahallake vihāre samantā diyaḍḍho hattho upacāro,",
  "atk-vin02a1:177_2": "khuddake yato pahoti tato diyaḍḍho hattho,",
  "atk-vin02a1:177_3": "pāde dhovitvā pavisantassa passāvatthāya nikkhamantassa ca yāva dvāre nikkhittapādadhovanapāsāṇato passāvaṭṭhānato ca mañcapīṭhaṃ,",
  "atk-vin02a1:177_4": "tāva diyaḍḍhahatthavitthāro maggo upacāro nāma.",
  "atk-vin02a1:177_5": "Tasmiṃ mañcassa vā pīṭhassa vā upacāre ṭhitassa vā bhikkhuno pavisantassa vā nikkhamantassa vā upacāre",
  "atk-vin02a1:177_6": "yo anupakhajja seyyaṃ kappetukāmo seyyaṃ santharati vā santharāpeti vā,",
  "atk-vin02a1:177_7": "āpatti dukkaṭassa.",
  "atk-vin02a1:178_0": "Abhinisīdati vā abhinipajjati vāti ettha abhinisīdanamattena abhinipajjanamatteneva vā pācittiyaṃ.",
  "atk-vin02a1:178_1": "Sace pana dvepi karoti,",
  "atk-vin02a1:178_2": "dve pācittiyāni.",
  "atk-vin02a1:178_3": "Uṭṭhāyuṭṭhāya nisīdato vā nipajjato vā payoge payoge pācittiyaṃ.",
  "atk-vin02a1:179_0": "122.",
  "atk-vin02a1:179_1": "Upacāraṃ ṭhapetvā seyyaṃ santharati vā santharāpeti vāti imasmiṃ ito pare ca “vihārassa upacāre”tiādike",
  "atk-vin02a1:179_2": "dukkaṭavārepi yathā idha abhinisīdanamatte abhinipajjanamatte ubhayakaraṇe payogabhede ca pācittiyappabhedo vutto,",
  "atk-vin02a1:179_3": "evaṃ dukkaṭappabhedo veditabbo.",
  "atk-vin02a1:179_4": "Evarūpena hi visabhāgapuggalena ekavihāre vā ekapariveṇe vā vasantena attho natthi,",
  "atk-vin02a1:179_5": "tasmā sabbatthevassa nivāso vārito.",
  "atk-vin02a1:179_6": "Aññassa puggaliketi idhāpi vissāsikassa puggalikaṃ attano puggalikasadisameva,",
  "atk-vin02a1:179_7": "tattha anāpatti.",
  "atk-vin02a1:180_0": "123.",
  "atk-vin02a1:180_1": "Āpadāsūti sace bahi vasantassa jīvitabrahmacariyantarāyo hoti,",
  "atk-vin02a1:180_2": "evarūpāsu āpadāsu yo pavisati,",
  "atk-vin02a1:180_3": "tassāpi anāpatti.",
  "atk-vin02a1:180_4": "Sesaṃ uttānamevāti.",
  "atk-vin02a1:180_5": "Paṭhamapārājikasamuṭṭhānaṃ, kiriyaṃ,",
  "atk-vin02a1:180_6": "saññāvimokkhaṃ,",
  "atk-vin02a1:180_7": "sacittakaṃ,",
  "atk-vin02a1:180_8": "lokavajjaṃ,",
  "atk-vin02a1:180_9": "kāyakammaṃ,",
  "atk-vin02a1:180_10": "akusalacittaṃ,",
  "atk-vin02a1:180_11": "dukkhavedananti.",
  "atk-vin02a1:181_0": "Anupakhajjasikkhāpadaṃ chaṭṭhaṃ.",
  "atk-vin02a1:182_0": "7. Nikkaḍḍhanasikkhāpadavaṇṇanā",
  "atk-vin02a1:183_0": "126.",
  "atk-vin02a1:183_1": "Sattamasikkhāpade –",
  "atk-vin02a1:183_2": "ekena payogena bahukepi dvāre atikkāmetīti ye catubhūmakapañcabhūmakā pāsādā chasattakoṭṭhakāni vā catussālāni,",
  "atk-vin02a1:183_3": "tādisesu senāsanesu hatthesu vā gīvāya vā gahetvā antarā aṭṭhapento ekena payogena atikkāmeti,",
  "atk-vin02a1:183_4": "ekameva pācittiyaṃ.",
  "atk-vin02a1:183_5": "Ṭhapetvā ṭhapetvā nānāpayogehi atikkāmentassa dvāragaṇanāya pācittiyāni.",
  "atk-vin02a1:183_6": "Hatthena anāmasitvā “nikkhamā”ti vatvā vācāya nikkaḍḍhantassāpi eseva nayo.",
  "atk-vin02a1:184_0": "Aññaṃ āṇāpetīti ettha “imaṃ nikkaḍḍhā”ti āṇattimatte dukkaṭaṃ.",
  "atk-vin02a1:184_1": "Sace so sakiṃ āṇatto bahukepi dvāre atikkāmeti,",
  "atk-vin02a1:184_2": "ekaṃ pācittiyaṃ.",
  "atk-vin02a1:184_3": "Sace pana “ettakāni dvārāni nikkaḍḍhāhī”ti vā “yāva mahādvāraṃ tāva nikkaḍḍhāhī”ti vā evaṃ niyāmetvā āṇatto hoti,",
  "atk-vin02a1:184_4": "dvāragaṇanāya pācittiyāni.",
  "atk-vin02a1:185_0": "Tassa parikkhāranti yaṃkiñci tassa santakaṃ pattacīvaraparissāvanadhamakaraṇamañcapīṭhabhisibimbohanādibhedaṃ,",
  "atk-vin02a1:185_1": "antamaso rajanachallimpi;",
  "atk-vin02a1:185_2": "yo nikkaḍḍhati vā nikkaḍḍhāpeti vā;",
  "atk-vin02a1:185_3": "tassa vatthugaṇanāya dukkaṭāni.",
  "atk-vin02a1:185_4": "Gāḷhaṃ bandhitvā ṭhapitesu pana ekāva āpattīti mahāpaccariyaṃ vuttaṃ.",
  "atk-vin02a1:186_0": "127.",
  "atk-vin02a1:186_1": "Aññassa puggaliketi idhāpi vissāsikapuggalikaṃ attano puggalikasadisameva.",
  "atk-vin02a1:186_2": "Yathā ca idha;",
  "atk-vin02a1:186_3": "evaṃ sabbattha.",
  "atk-vin02a1:186_4": "Yatra pana viseso bhavissati,",
  "atk-vin02a1:186_5": "tatra vakkhāma.",
  "atk-vin02a1:187_0": "128.",
  "atk-vin02a1:187_1": "Alajjiṃ nikkaḍḍhati vātiādīsu bhaṇḍanakārakakalahakārakameva sakalasaṅghārāmato nikkaḍḍhituṃ labhati,",
  "atk-vin02a1:187_2": "so hi pakkhaṃ labhitvā saṅghampi bhindeyya.",
  "atk-vin02a1:187_3": "Alajjīādayo pana attano vasanaṭṭhānatoyeva nikkaḍḍhitabbā,",
  "atk-vin02a1:187_4": "sakalasaṅghārāmato nikkaḍḍhituṃ na vaṭṭati.",
  "atk-vin02a1:187_5": "Ummattakassāti sayaṃ ummattakassa anāpatti.",
  "atk-vin02a1:187_6": "Sesaṃ uttānamevāti.",
  "atk-vin02a1:188_0": "Tisamuṭṭhānaṃ –",
  "atk-vin02a1:188_1": "kāyacittato vācācittato kāyavācācittato ca samuṭṭhāti, kiriyaṃ,",
  "atk-vin02a1:188_2": "saññāvimokkhaṃ,",
  "atk-vin02a1:188_3": "sacittakaṃ,",
  "atk-vin02a1:188_4": "lokavajjaṃ,",
  "atk-vin02a1:188_5": "kāyakammaṃ,",
  "atk-vin02a1:188_6": "vacīkammaṃ,",
  "atk-vin02a1:188_7": "akusalacittaṃ,",
  "atk-vin02a1:188_8": "dukkhavedananti.",
  "atk-vin02a1:189_0": "Nikkaḍḍhanasikkhāpadaṃ sattamaṃ.",
  "atk-vin02a1:190_0": "8. Vehāsakuṭisikkhāpadavaṇṇanā",
  "atk-vin02a1:191_0": "129.",
  "atk-vin02a1:191_1": "Aṭṭhamasikkhāpade –",
  "atk-vin02a1:191_2": "uparivehāsakuṭiyāti upari acchannatalāya dvibhūmikakuṭiyā vā tibhūmikādikuṭiyā vā.",
  "atk-vin02a1:191_3": "Mañcaṃ sahasā abhinisīdīti mañcaṃ sahasā abhibhavitvā ajjhottharitvā nisīdi.",
  "atk-vin02a1:191_4": "Bhummatthe vā etaṃ upayogavacanaṃ;",
  "atk-vin02a1:191_5": "mañce nisīdīti attho.",
  "atk-vin02a1:191_6": "Abhīti idaṃ pana padasobhanatthaṃ upasaggamattameva.",
  "atk-vin02a1:191_7": "Nippatitvāti nipatitvā nikkhamitvā vā.",
  "atk-vin02a1:191_8": "Tassa hi upari āṇīpi na dinnā,",
  "atk-vin02a1:191_9": "tasmā nikkhanto.",
  "atk-vin02a1:191_10": "Vissaramakāsīti virūpaṃ āturassaramakāsi.",
  "atk-vin02a1:192_0": "131.",
  "atk-vin02a1:192_1": "Vehāsakuṭi nāma majjhimassa purisassa asīsaghaṭṭāti yā pamāṇamajjhimassa purisassa sabbaheṭṭhimāhi tulāhi sīsaṃ na ghaṭṭeti,",
  "atk-vin02a1:192_2": "etena idha adhippetā vehāsakuṭi dassitā hoti,",
  "atk-vin02a1:192_3": "na vehāsakuṭilakkhaṇaṃ.",
  "atk-vin02a1:192_4": "Yā hi kāci upari acchinnatalā dvibhūmikā kuṭi tibhūmikādikuṭi vā “vehāsakuṭī”ti vuccati.",
  "atk-vin02a1:192_5": "Idha pana asīsaghaṭṭā adhippetā.",
  "atk-vin02a1:192_6": "Abhinisīdanādīsu pubbe vuttanayeneva payogavasena āpattibhedo veditabbo.",
  "atk-vin02a1:193_0": "133.",
  "atk-vin02a1:193_1": "Avehāsakuṭiyāti bhūmiyaṃ katapaṇṇasālādīsu anāpatti.",
  "atk-vin02a1:193_2": "Na hi sakkā tattha parassa pīḷā kātuṃ.",
  "atk-vin02a1:193_3": "Sīsaghaṭṭāyāti yāyaṃ sīsaghaṭṭā hoti,",
  "atk-vin02a1:193_4": "tatthāpi anāpatti.",
  "atk-vin02a1:193_5": "Na hi sakkā tattha heṭṭhāpāsāde anoṇatena vicarituṃ,",
  "atk-vin02a1:193_6": "tasmā asañcaraṇaṭṭhānattā parapīḷā na bhavissati.",
  "atk-vin02a1:193_7": "Heṭṭhā aparibhogaṃ hotīti yassā heṭṭhā dabbasambhārādīnaṃ nikkhittattā aparibhogaṃ hoti,",
  "atk-vin02a1:193_8": "tatthāpi anāpatti.",
  "atk-vin02a1:193_9": "Padarasañcitaṃ hotīti yassā uparimatalaṃ dāruphalakehi vā ghanasanthataṃ hoti,",
  "atk-vin02a1:193_10": "sudhādiparikammakataṃ vā tatthāpi anāpatti.",
  "atk-vin02a1:193_11": "Paṭāṇi dinnā hotīti mañcapīṭhānaṃ pādasikhāsu āṇī dinnā hoti,",
  "atk-vin02a1:193_12": "yattha nisīdantepi na nippatanti,",
  "atk-vin02a1:193_13": "tādise mañcapīṭhe nisīdatopi anāpatti.",
  "atk-vin02a1:193_14": "Tasmiṃ ṭhitoti āhaccapādake mañce vā pīṭhe vā ṭhito upari nāgadantakādīsu laggitakaṃ cīvaraṃ vā kiñci vā gaṇhāti vā,",
  "atk-vin02a1:193_15": "aññaṃ vā laggeti,",
  "atk-vin02a1:193_16": "tassāpi anāpatti.",
  "atk-vin02a1:193_17": "Sesaṃ uttānameva.",
  "atk-vin02a1:193_18": "Eḷakalomasamuṭṭhānaṃ –",
  "atk-vin02a1:193_19": "kāyato ca kāyacittato ca samuṭṭhāti, kiriyaṃ,",
  "atk-vin02a1:193_20": "nosaññāvimokkhaṃ,",
  "atk-vin02a1:193_21": "acittakaṃ,",
  "atk-vin02a1:193_22": "paṇṇattivajjaṃ,",
  "atk-vin02a1:193_23": "kāyakammaṃ, ticittaṃ,",
  "atk-vin02a1:193_24": "tivedananti.",
  "atk-vin02a1:194_0": "Vehāsakuṭisikkhāpadaṃ aṭṭhamaṃ.",
  "atk-vin02a1:195_0": "9. Mahallakavihārasikkhāpadavaṇṇanā",
  "atk-vin02a1:196_0": "135.",
  "atk-vin02a1:196_1": "Navamasikkhāpade –",
  "atk-vin02a1:196_2": "yāva dvārakosāti ettha dvārakoso nāma piṭṭhasaṅghāṭassa samantā kavāṭavitthārappamāṇo okāso.",
  "atk-vin02a1:196_3": "Mahāpaccariyaṃ pana “dvārabāhato paṭṭhāya diyaḍḍho hattho”ti vuttaṃ.",
  "atk-vin02a1:196_4": "Kurundiyaṃ pana “dvārassa ubhosu passesu kavāṭappamāṇa”nti.",
  "atk-vin02a1:196_5": "Mahāaṭṭhakathāyaṃ “kavāṭaṃ nāma diyaḍḍhahatthampi hoti dvihatthampi aḍḍhateyyahatthampī”ti vuttaṃ,",
  "atk-vin02a1:196_6": "taṃ suvuttaṃ.",
  "atk-vin02a1:196_7": "Tadeva hi sandhāya bhagavatāpi “piṭṭhasaṅghāṭassa samantā hatthapāsā”ti ayaṃ ukkaṭṭhaniddeso kato.",
  "atk-vin02a1:196_8": "Aggaḷaṭṭhapanāyāti sakavāṭakadvārabandhaṭṭhapanāya;",
  "atk-vin02a1:196_9": "sakavāṭakassa dvārabandhassa niccalabhāvatthāyāti attho.",
  "atk-vin02a1:196_10": "Dvāraṭṭhapanāyāti idampi hi padabhājanaṃ imamevatthaṃ sandhāya bhāsitaṃ.",
  "atk-vin02a1:196_11": "Ayaṃ panettha adhippāyo –",
  "atk-vin02a1:196_12": "kavāṭañhi lahuparivaṭṭakaṃ vivaraṇakāle bhittiṃ āhanati,",
  "atk-vin02a1:196_13": "pidahanakāle dvārabandhaṃ.",
  "atk-vin02a1:196_14": "Tena āhananena bhitti kampati,",
  "atk-vin02a1:196_15": "tato mattikā calati,",
  "atk-vin02a1:196_16": "calitvā sithilā vā hoti patati vā.",
  "atk-vin02a1:196_17": "Tenāha bhagavā “yāva dvārakosā aggaḷaṭṭhapanāyā”ti.",
  "atk-vin02a1:196_18": "Tattha kiñcāpi “idaṃ nāma kattabba”nti neva mātikāyaṃ na padabhājane vuttaṃ,",
  "atk-vin02a1:196_19": "aṭṭhuppattiyaṃ pana “punappunaṃ chādāpesi punappunaṃ lepāpesī”ti adhikārato yāva dvārakosā aggaḷaṭṭhapanāya",
  "atk-vin02a1:196_20": "punappunaṃ limpitabbo vā lepāpetabbo vāti evamattho daṭṭhabbo.",
  "atk-vin02a1:197_0": "Yaṃ pana padabhājane “piṭṭhasaṅghāṭassa samantā hatthapāsā”ti vuttaṃ.",
  "atk-vin02a1:197_1": "Tattha yassa vemajjhe dvāraṃ hoti,",
  "atk-vin02a1:197_2": "uparibhāge uccā bhitti,",
  "atk-vin02a1:197_3": "tassa tīsu disāsu samantā hatthapāsā upacāro hoti,",
  "atk-vin02a1:197_4": "khuddakassa vihārassa dvīsu disāsu upacāro hoti.",
  "atk-vin02a1:197_5": "Tatrāpi yaṃ bhittiṃ vivariyamānaṃ kavāṭaṃ āhanati,",
  "atk-vin02a1:197_6": "sā aparipūraupacārāpi hoti.",
  "atk-vin02a1:197_7": "Ukkaṭṭhaparicchedena pana tīsu disāsu samantā hatthapāsā dvārassa niccalabhāvatthāya lepo anuññāto.",
  "atk-vin02a1:197_8": "Sace panassa dvārassa adhobhāgepi lepokāso atthi,",
  "atk-vin02a1:197_9": "tampi limpituṃ vaṭṭati.",
  "atk-vin02a1:197_10": "Ālokasandhiparikammāyāti ettha ālokasandhīti vātapānakavāṭakā vuccanti,",
  "atk-vin02a1:197_11": "tepi vivaraṇakāle vidatthimattampi atirekampi bhittippadesaṃ paharanti.",
  "atk-vin02a1:197_12": "Upacāro panettha sabbadisāsu labbhati,",
  "atk-vin02a1:197_13": "tasmā sabbadisāsu kavāṭavitthārappamāṇo okāso ālokasandhiparikammatthāya limpitabbo vā lepāpetabbo vāti ayamettha adhippāyo.",
  "atk-vin02a1:198_0": "Setavaṇṇantiādikaṃ na mātikāya padabhājanaṃ.",
  "atk-vin02a1:198_1": "Iminā hi vihārassa bhārikattaṃ nāma natthīti padabhājaneyeva anuññātaṃ,",
  "atk-vin02a1:198_2": "tasmā sabbametaṃ yathāsukhaṃ kattabbaṃ.",
  "atk-vin02a1:199_0": "Evaṃ lepakamme yaṃ kattabbaṃ,",
  "atk-vin02a1:199_1": "taṃ dassetvā puna chadane kattabbaṃ dassetuṃ “dvatticchadanassā”tiādi vuttaṃ.",
  "atk-vin02a1:199_2": "Tattha dvatticchadanassa pariyāyanti chadanassa dvattipariyāyaṃ;",
  "atk-vin02a1:199_3": "pariyāyo vuccati parikkhepo,",
  "atk-vin02a1:199_4": "parikkhepadvayaṃ vā parikkhepattayaṃ vā adhiṭṭhātabbanti attho.",
  "atk-vin02a1:199_5": "Appaharite ṭhitenāti aharite ṭhitena.",
  "atk-vin02a1:199_6": "Haritanti cettha sattadhaññabhedaṃ pubbaṇṇaṃ muggamāsatilakulatthaalābukumbhaṇḍādibhedañca aparaṇṇaṃ adhippetaṃ.",
  "atk-vin02a1:199_7": "Tenevāha –",
  "atk-vin02a1:199_8": "“haritaṃ nāma pubbaṇṇaṃ aparaṇṇa”nti.",
  "atk-vin02a1:200_0": "Sace harite ṭhito adhiṭṭhāti,",
  "atk-vin02a1:200_1": "āpatti dukkaṭassāti ettha pana yasmimpi khette vuttaṃ bījaṃ na tāva sampajjati,",
  "atk-vin02a1:200_2": "vasse vā pana patite sampajjissati,",
  "atk-vin02a1:200_3": "tampi haritasaṅkhyameva gacchati.",
  "atk-vin02a1:200_4": "Tasmā evarūpe khettepi ṭhitena na adhiṭṭhātabbaṃ,",
  "atk-vin02a1:200_5": "ahariteyeva ṭhitena adhiṭṭhātabbaṃ.",
  "atk-vin02a1:200_6": "Tatrāpi ayaṃ paricchedo,",
  "atk-vin02a1:200_7": "piṭṭhivaṃsassa vā kūṭāgārakaṇṇikāya vā upari thupikāya vā passe nisinno chadanamukhavaṭṭiantena olokento yasmiṃ bhūmibhāge ṭhitaṃ passati,",
  "atk-vin02a1:200_8": "yasmiñca bhūmibhāge ṭhito,",
  "atk-vin02a1:200_9": "taṃ upari nisinnakaṃ passati,",
  "atk-vin02a1:200_10": "tasmiṃ ṭhāne adhiṭṭhātabbaṃ.",
  "atk-vin02a1:200_11": "Tassa anto aharitepi ṭhatvā adhiṭṭhātuṃ na labbhati. Kasmā?",
  "atk-vin02a1:200_12": "Vihārassa hi patantassa ayaṃ patanokāsoti.",
  "atk-vin02a1:201_0": "136.",
  "atk-vin02a1:201_1": "Maggena chādentassāti ettha maggena chādanaṃ nāma aparikkhipitvā ujukameva chādanaṃ;",
  "atk-vin02a1:201_2": "taṃ iṭṭhakasilāsudhāhi labbhati.",
  "atk-vin02a1:201_3": "Dve magge adhiṭṭhahitvāti dve maggā sace ducchannā honti,",
  "atk-vin02a1:201_4": "apanetvāpi punappunaṃ chādetuṃ labbhati,",
  "atk-vin02a1:201_5": "tasmā yathā icchati;",
  "atk-vin02a1:201_6": "tathā dve magge adhiṭṭhahitvā tatiyaṃmaggaṃ “idāni evaṃ chādehī”ti āṇāpetvā pakkamitabbaṃ.",
  "atk-vin02a1:201_7": "Pariyāyenāti parikkhepena.",
  "atk-vin02a1:201_8": "Evaṃchadanaṃ pana tiṇapaṇṇehi labbhati.",
  "atk-vin02a1:201_9": "Tasmā idhāpi yathā icchati tathā dve pariyāye adhiṭṭhahitvā tatiyaṃ pariyāyaṃ “idāni evaṃ chādehī”ti āṇāpetvā pakkamitabbaṃ.",
  "atk-vin02a1:201_10": "Sace na pakkamati,",
  "atk-vin02a1:201_11": "tuṇhībhūtena ṭhātabbaṃ.",
  "atk-vin02a1:201_12": "Sabbampi cetaṃ chadanaṃ chadanūpari veditabbaṃ.",
  "atk-vin02a1:201_13": "Uparūparicchanno hi vihāro ciraṃ anovassako hotīti maññamānā evaṃ chādenti.",
  "atk-vin02a1:201_14": "Tato ce uttarinti tiṇṇaṃ maggānaṃ vā pariyāyānaṃ vā upari catutthe magge vā pariyāye vā.",
  "atk-vin02a1:202_0": "137.",
  "atk-vin02a1:202_1": "Karaḷe karaḷeti tiṇamuṭṭhiyaṃ tiṇamuṭṭhiyaṃ.",
  "atk-vin02a1:202_2": "Sesamettha uttānamevāti.",
  "atk-vin02a1:202_3": "Chasamuṭṭhānaṃ – kiriyaṃ,",
  "atk-vin02a1:202_4": "nosaññāvimokkhaṃ,",
  "atk-vin02a1:202_5": "acittakaṃ,",
  "atk-vin02a1:202_6": "paṇṇattivajjaṃ,",
  "atk-vin02a1:202_7": "kāyakammaṃ,",
  "atk-vin02a1:202_8": "vacīkammaṃ, ticittaṃ,",
  "atk-vin02a1:202_9": "tivedananti.",
  "atk-vin02a1:203_0": "Mahallakavihārasikkhāpadaṃ navamaṃ.",
  "atk-vin02a1:204_0": "10. Sappāṇakasikkhāpadavaṇṇanā",
  "atk-vin02a1:205_0": "140.",
  "atk-vin02a1:205_1": "Dasamasikkhāpade –",
  "atk-vin02a1:205_2": "jānaṃ sappāṇakanti sappāṇakaṃ etanti yathā tathā vā jānanto.",
  "atk-vin02a1:205_3": "Siñceyya vā siñcāpeyya vāti tena udakena sayaṃ vā siñceyya,",
  "atk-vin02a1:205_4": "aññaṃ vā āṇāpetvā siñcāpeyya.",
  "atk-vin02a1:205_5": "Pāḷiyaṃ pana “siñceyyāti sayaṃ siñcatī”ti īdisānaṃ vacanānaṃ attho pubbe vuttanayeneva veditabbo.",
  "atk-vin02a1:206_0": "Tattha dhāraṃ avicchinditvā siñcantassa ekasmiṃ udakaghaṭe ekāva āpatti.",
  "atk-vin02a1:206_1": "Esa nayo sabbabhājanesu.",
  "atk-vin02a1:206_2": "Dhāraṃ vicchindantassa pana payoge payoge āpatti.",
  "atk-vin02a1:206_3": "Mātikaṃ sammukhaṃ karoti,",
  "atk-vin02a1:206_4": "divasampi sandatu,",
  "atk-vin02a1:206_5": "ekāva āpatti.",
  "atk-vin02a1:206_6": "Sace tattha tattha bandhitvā aññato aññato neti,",
  "atk-vin02a1:206_7": "payoge payoge āpatti.",
  "atk-vin02a1:206_8": "Sakaṭabhāramattañcepi tiṇaṃ ekapayogena udake pakkhipati,",
  "atk-vin02a1:206_9": "ekāva āpatti.",
  "atk-vin02a1:206_10": "Ekekaṃ tiṇaṃ vā paṇṇaṃ vā pakkhipantassa payoge payoge āpatti.",
  "atk-vin02a1:206_11": "Mattikāyapi aññesupi kaṭṭhagomayādīsu eseva nayo.",
  "atk-vin02a1:206_12": "Idaṃ pana mahāudakaṃ sandhāya na vuttaṃ,",
  "atk-vin02a1:206_13": "yaṃ tiṇe vā mattikāya vā pakkhittāya pariyādānaṃ gacchati,",
  "atk-vin02a1:206_14": "āvilaṃ vā hoti,",
  "atk-vin02a1:206_15": "yattha pāṇakā maranti,",
  "atk-vin02a1:206_16": "tādisaṃ udakaṃ sandhāya vuttanti veditabbaṃ.",
  "atk-vin02a1:206_17": "Sesamettha uttānamevāti.",
  "atk-vin02a1:207_0": "Tisamuṭṭhānaṃ –",
  "atk-vin02a1:207_1": "kāyacittato vācācittato kāyavācācittato ca samuṭṭhāti, kiriyaṃ,",
  "atk-vin02a1:207_2": "saññāvimokkhaṃ,",
  "atk-vin02a1:207_3": "sacittakaṃ,",
  "atk-vin02a1:207_4": "paṇṇattivajjaṃ,",
  "atk-vin02a1:207_5": "kāyakammaṃ,",
  "atk-vin02a1:207_6": "vacīkammaṃ,",
  "atk-vin02a1:207_7": "ticittaṃ tivedananti.",
  "atk-vin02a1:208_0": "Sappāṇakasikkhāpadaṃ dasamaṃ.",
  "atk-vin02a1:209_0": "Samatto vaṇṇanākkamena senāsanavaggo dutiyo.",
  "atk-vin02a1:210_0": "3. Ovādavaggo",
  "atk-vin02a1:211_0": "1. Ovādasikkhāpadavaṇṇanā",
  "atk-vin02a1:212_0": "141- 144.",
  "atk-vin02a1:212_1": "Bhikkhunivaggassa paṭhamasikkhāpade –",
  "atk-vin02a1:212_2": "lābhino hontīti ettha na tesaṃ bhikkhuniyo denti,",
  "atk-vin02a1:212_3": "na dāpenti,",
  "atk-vin02a1:212_4": "mahākulehi pabbajitā pana kuladhītaro attano santikaṃ āgatānaṃ ñātimanussānaṃ “kuto ayye ovādaṃ uddesaṃ",
  "atk-vin02a1:212_5": "paripucchaṃ labhathā”ti pucchantānaṃ “asuko ca asuko ca thero ovadatī”ti asītimahāsāvake uddisitvā kathānusārena",
  "atk-vin02a1:212_6": "tesaṃ sīlasutācārajātigottādibhedaṃ vijjamānaguṇaṃ kathayanti.",
  "atk-vin02a1:212_7": "Evarūpā hi vijjamānaguṇā kathetuṃ vaṭṭanti.",
  "atk-vin02a1:212_8": "Tato pasannacittā manussā therānaṃ cīvarādibhedaṃ mahantaṃ lābhasakkāraṃ abhihariṃsu.",
  "atk-vin02a1:212_9": "Tena vuttaṃ –",
  "atk-vin02a1:212_10": "“lābhino honti cīvara…pe…",
  "atk-vin02a1:212_11": "parikkhārāna”nti.",
  "atk-vin02a1:213_0": "Bhikkhuniyo upasaṅkamitvāti tesaṃ kira santike tāsu ekā bhikkhunīpi na āgacchati,",
  "atk-vin02a1:213_1": "lābhataṇhāya pana ākaḍḍhiyamānahadayā tāsaṃ upassayaṃ agamaṃsu.",
  "atk-vin02a1:213_2": "Taṃ sandhāya vuttaṃ –",
  "atk-vin02a1:213_3": "“bhikkhuniyo upasaṅkamitvā”ti.",
  "atk-vin02a1:213_4": "Tāpi bhikkhuniyo calacittatāya tesaṃ vacanaṃ akaṃsuyeva.",
  "atk-vin02a1:213_5": "Tena vuttaṃ –",
  "atk-vin02a1:213_6": "“atha kho tā bhikkhuniyo…pe…",
  "atk-vin02a1:213_7": "nisīdiṃsū”ti.",
  "atk-vin02a1:213_8": "Tiracchānakathanti saggamaggagamanepi tiracchānabhūtaṃ rājakathādimanekavidhaṃ niratthakakathaṃ.",
  "atk-vin02a1:213_9": "Iddhoti samiddho,",
  "atk-vin02a1:213_10": "sahitattho gambhīro bahuraso lakkhaṇapaṭivedhasaṃyuttoti adhippāyo.",
  "atk-vin02a1:214_0": "145- 147.",
  "atk-vin02a1:214_1": "Anujānāmi bhikkhaveti ettha yasmā te bhikkhū “mā tumhe bhikkhave bhikkhuniyo ovaditthā”ti vuccamānā adiṭṭhasaccattā",
  "atk-vin02a1:214_2": "tathāgate āghātaṃ bandhitvā apāyupagā bhaveyyuṃ,",
  "atk-vin02a1:214_3": "tasmā nesaṃ taṃ apāyupagataṃ pariharanto bhagavā aññeneva upāyena te bhikkhunovādato paribāhire kattukāmo",
  "atk-vin02a1:214_4": "imaṃ bhikkhunovādakasammutiṃ anujānīti veditabbo.",
  "atk-vin02a1:214_5": "Evaṃ idha paribāhire kattukāmatāya anujānitvā parato karontova “anujānāmi bhikkhave aṭṭhahaṅgehi samannāgata”ntiādimāha.",
  "atk-vin02a1:214_6": "Imāni hi aṭṭhaṅgāni chabbaggiyānaṃ supinantenapi na bhūtapubbānīti.",
  "atk-vin02a1:215_0": "Tattha sīlamassa atthīti sīlavā.",
  "atk-vin02a1:215_1": "Idāni yañca taṃ sīlaṃ,",
  "atk-vin02a1:215_2": "yathā ca taṃ tassa atthi nāma hoti,",
  "atk-vin02a1:215_3": "taṃ dassento “pātimokkhasaṃvarasaṃvuto”tiādimāha.",
  "atk-vin02a1:215_4": "Tattha pātimokkhova saṃvaro pātimokkhasaṃvaro.",
  "atk-vin02a1:215_5": "Pātimokkhasaṃvarena saṃvuto samannāgatoti pātimokkhasaṃvarasaṃvutāe.",
  "atk-vin02a1:216_0": "Viharatīti vattati. Vuttañhetaṃ vibhaṅge –",
  "atk-vin02a1:217_0": "“Pātimokkhanti sīlaṃ patiṭṭhā ādi caraṇaṃ saṃyamo saṃvaro mokkhaṃ pamokkhaṃ kusalānaṃ dhammānaṃ samāpattiyā;",
  "atk-vin02a1:217_1": "saṃvaroti kāyiko avītikkamo vācasiko avītikkamo kāyikavācasiko avītikkamo.",
  "atk-vin02a1:217_2": "Saṃvutoti iminā pātimokkhasaṃvarena upeto hoti samupeto upagato samupagato upapanno samupapanno sampanno samannāgato,",
  "atk-vin02a1:217_3": "tena vuccati ‘pātimokkhasaṃvarasaṃvuto’ti.",
  "atk-vin02a1:217_4": "Viharatīti iriyati vattati pāleti yapeti yāpeti carati viharati,",
  "atk-vin02a1:217_5": "tena vuccati ‘viharatī”’ti.",
  "atk-vin02a1:218_0": "Ācāragocarasampannoti micchājīvapaṭisedhakena na veḷudānādinā ācārena,",
  "atk-vin02a1:218_1": "vesiyādiagocaraṃ pahāya saddhāsampannakulādinā ca gocarena sampanno.",
  "atk-vin02a1:218_2": "Aṇumattesu vajjesu bhayadassāvīti appamattakesu vajjesu bhayadassāvī,",
  "atk-vin02a1:218_3": "tāni vajjāni bhayato dassanasīloti vuttaṃ hoti.",
  "atk-vin02a1:218_4": "Samādāya sikkhati sikkhāpadesūti adhisīlasikkhādibhāvena tidhā ṭhitesu sikkhāpadesu taṃ taṃ sikkhāpadaṃ",
  "atk-vin02a1:218_5": "samādāya sammā ādāya sādhukaṃ gahetvā avijahanto sikkhatīti attho.",
  "atk-vin02a1:218_6": "Ayamettha saṅkhepo,",
  "atk-vin02a1:218_7": "vitthāro pana yo icchati,",
  "atk-vin02a1:218_8": "tena visuddhimaggato gahetabbo.",
  "atk-vin02a1:219_0": "Bahu sutamassāti bahussuto.",
  "atk-vin02a1:219_1": "Sutaṃ dhāretīti sutadharo;",
  "atk-vin02a1:219_2": "yadassa taṃ bahu sutaṃ nāma,",
  "atk-vin02a1:219_3": "taṃ na sutamattameva;",
  "atk-vin02a1:219_4": "atha kho naṃ dhāretīti attho.",
  "atk-vin02a1:219_5": "Mañjūsāyaṃ viya ratanaṃ sutaṃ sannicitamasminti sutasannicayo.",
  "atk-vin02a1:219_6": "Etena yaṃ so sutaṃ dhāreti,",
  "atk-vin02a1:219_7": "tassa mañjūsāya gopetvā sannicitaratanasseva cirakālenāpi avināsanaṃ dasseti.",
  "atk-vin02a1:219_8": "Idāni taṃ sutaṃ sarūpato dassento “ye te dhammā”tiādimāha,",
  "atk-vin02a1:219_9": "taṃ verañjakaṇḍe vuttanayameva.",
  "atk-vin02a1:219_10": "Idaṃ panettha nigamanaṃ –",
  "atk-vin02a1:219_11": "tathārūpāssa dhammā bahussutā honti,",
  "atk-vin02a1:219_12": "tasmā bahussuto. Dhātā,",
  "atk-vin02a1:219_13": "tasmā sutadharo.",
  "atk-vin02a1:219_14": "Vacasā paricitā manasānupekkhitā,",
  "atk-vin02a1:219_15": "diṭṭhiyā suppaṭividdhā;",
  "atk-vin02a1:219_16": "tasmā sutasannicayo.",
  "atk-vin02a1:219_17": "Tattha vacasā paricitāti vācāya paguṇā katā.",
  "atk-vin02a1:219_18": "Manasānupekkhitāti manasā anupekkhitā,",
  "atk-vin02a1:219_19": "āvajjantassa dīpasahassena obhāsitā viya honti.",
  "atk-vin02a1:219_20": "Diṭṭhiyā suppaṭividdhāti atthato ca kāraṇato ca paññāya suṭṭhu paṭividdhā supaccakkhakatā honti.",
  "atk-vin02a1:220_0": "Ayaṃ pana bahussuto nāma tividho hoti –",
  "atk-vin02a1:220_1": "nissayamuccanako,",
  "atk-vin02a1:220_2": "parisupaṭṭhāpako,",
  "atk-vin02a1:220_3": "bhikkhunovādakoti.",
  "atk-vin02a1:220_4": "Tattha nissayamuccanakena upasampadāya pañcavassena sabbantimena paricchedena dve mātikā paguṇā vācuggatā",
  "atk-vin02a1:220_5": "kātabbā pakkhadivasesu dhammasāvanatthāya suttantato cattāro bhāṇavārā,",
  "atk-vin02a1:220_6": "sampattānaṃ parikathanatthāya andhakavindamahārāhulovādaambaṭṭhasadiso eko kathāmaggo,",
  "atk-vin02a1:220_7": "saṅghabhattamaṅgalāmaṅgalesu anumodanatthāya tisso anumodanā,",
  "atk-vin02a1:220_8": "uposathapavāraṇādijānanatthaṃ kammākammavinicchayo,",
  "atk-vin02a1:220_9": "samaṇadhammakaraṇatthaṃ samādhivasena vā vipassanāvasena vā arahattapariyosānamekaṃ kammaṭṭhānaṃ,",
  "atk-vin02a1:220_10": "ettakaṃ uggahetabbaṃ.",
  "atk-vin02a1:220_11": "Ettāvatā hi ayaṃ bahussuto hoti cātuddiso,",
  "atk-vin02a1:220_12": "yattha katthaci attano issariyena vasituṃ labhati.",
  "atk-vin02a1:221_0": "Parisupaṭṭhāpakena upasampadāya dasavassena sabbantimena paricchedena parisaṃ abhivinaye vinetuṃ dve vibhaṅgā paguṇā vācuggatā kātabbā,",
  "atk-vin02a1:221_1": "asakkontena tīhi janehi saddhiṃ parivattanakkhamā kātabbā,",
  "atk-vin02a1:221_2": "kammākammañca khandhakavattañca uggahetabbaṃ.",
  "atk-vin02a1:221_3": "Parisāya pana abhidhamme vinayanatthaṃ sace majjhimabhāṇako hoti mūlapaṇṇāsako uggahetabbo,",
  "atk-vin02a1:221_4": "dīghabhāṇakena mahāvaggo,",
  "atk-vin02a1:221_5": "saṃyuttabhāṇakena heṭṭhimā vā tayo vaggā mahāvaggo vā,",
  "atk-vin02a1:221_6": "aṅguttarabhāṇakena heṭṭhā vā upari vā upaḍḍhanikāyo uggahetabbo,",
  "atk-vin02a1:221_7": "asakkontena tikanipātato paṭṭhāya heṭṭhā uggahetumpi vaṭṭati.",
  "atk-vin02a1:221_8": "Mahāpaccariyaṃ pana “ekaṃ uggaṇhantena catukkanipātaṃ vā pañcakanipātaṃ vā gahetuṃ vaṭṭatī”ti vuttaṃ.",
  "atk-vin02a1:221_9": "Jātakabhāṇakena sāṭṭhakathaṃ jātakaṃ uggahetabbaṃ,",
  "atk-vin02a1:221_10": "tato oraṃ na vaṭṭati.",
  "atk-vin02a1:221_11": "Dhammapadampi saha vatthunā uggahetuṃ vaṭṭatīti mahāpaccariyaṃ vuttaṃ.",
  "atk-vin02a1:221_12": "Tato tato samuccayaṃ katvā mūlapaṇṇāsakamattaṃ vaṭṭati,",
  "atk-vin02a1:221_13": "na vaṭṭatīti?",
  "atk-vin02a1:221_14": "“Na vaṭṭatī”ti kurundaṭṭhakathāyaṃ paṭikkhittaṃ,",
  "atk-vin02a1:221_15": "itarāsu vicāraṇāyeva natthi.",
  "atk-vin02a1:221_16": "Abhidhamme kiñci uggahetabbanti na vuttaṃ.",
  "atk-vin02a1:221_17": "Yassa pana sāṭṭhakathampi vinayapiṭakaṃ abhidhammapiṭakañca paguṇaṃ,",
  "atk-vin02a1:221_18": "suttante ca vuttappakāro gantho natthi,",
  "atk-vin02a1:221_19": "parisaṃ upaṭṭhāpetuṃ na labhati.",
  "atk-vin02a1:221_20": "Yena pana suttantato vinayato ca vuttappamāṇo gantho uggahito,",
  "atk-vin02a1:221_21": "ayaṃ parisupaṭṭhāpako bahussuto hoti disāpāmokkho yenakāmaṅgamo,",
  "atk-vin02a1:221_22": "parisaṃ upaṭṭhāpetuṃ labhati.",
  "atk-vin02a1:222_0": "Bhikkhunovādakena pana sāṭṭhakathāni tīṇi piṭakāni uggahetabbāni,",
  "atk-vin02a1:222_1": "asakkontena catūsu nikāyesu ekassa aṭṭhakathā paguṇā kātabbā,",
  "atk-vin02a1:222_2": "ekanikāyena hi sesanikāyesupi pañhaṃ kathetuṃ sakkhissati.",
  "atk-vin02a1:222_3": "Sattasu pakaraṇesu catuppakaraṇassa aṭṭhakathā paguṇā kātabbā,",
  "atk-vin02a1:222_4": "tattha laddhanayena hi sesapakaraṇesu pañhaṃ kathetuṃ sakkhissati.",
  "atk-vin02a1:222_5": "Vinayapiṭakaṃ pana nānatthaṃ nānākāraṇaṃ,",
  "atk-vin02a1:222_6": "tasmā taṃ saddhiṃ aṭṭhakathāya paguṇaṃ kātabbameva.",
  "atk-vin02a1:222_7": "Ettāvatā hi bhikkhunovādako bahussuto nāma hotīti.",
  "atk-vin02a1:223_0": "Ubhayāni kho panassātiādi pana yasmā aññasmiṃ sakale navaṅgepi bāhussacce sati sāṭṭhakathaṃ vinayapiṭakaṃ vinā na vaṭṭatiyeva,",
  "atk-vin02a1:223_1": "tasmā visuṃ vuttaṃ.",
  "atk-vin02a1:223_2": "Tattha vitthārenāti ubhatovibhaṅgena saddhiṃ.",
  "atk-vin02a1:223_3": "Svāgatānīti suṭṭhu āgatāni.",
  "atk-vin02a1:223_4": "Yathā āgatāni pana svāgatāni honti,",
  "atk-vin02a1:223_5": "taṃ dassetuṃ “suvibhattānī”tiādi vuttaṃ.",
  "atk-vin02a1:223_6": "Tattha suvibhattānīti suṭṭhu vibhattāni padapaccābhaṭṭhasaṅkaradosavirahitāni.",
  "atk-vin02a1:223_7": "Suppavattīnīti paguṇāni vācuggatāni.",
  "atk-vin02a1:223_8": "Suvinicchitāni suttasoti khandhakaparivārato āharitabbasuttavasena suṭṭhu vinicchitāni.",
  "atk-vin02a1:223_9": "Anubyañjanasoti akkharapadapāripūriyā ca suvinicchitāni akhaṇḍāni aviparītakkharāni.",
  "atk-vin02a1:223_10": "Etena aṭṭhakathā dīpitā,",
  "atk-vin02a1:223_11": "aṭṭhakathāto hi esa vinicchayo hotīti.",
  "atk-vin02a1:224_0": "Kalyāṇavācoti sithiladhanitādīnaṃ yathāvidhānavacanena parimaṇḍalapadabyañjanāya poriyā vācāya samannāgato",
  "atk-vin02a1:224_1": "vissaṭṭhāya anelagaḷāya atthassa viññāpaniyā.",
  "atk-vin02a1:224_2": "Kalyāṇavākkaraṇoti madhurassaro,",
  "atk-vin02a1:224_3": "mātugāmo hi sarasampattirato,",
  "atk-vin02a1:224_4": "tasmā parimaṇḍalapadabyañjanampi vacanaṃ sarasampattirahitaṃ hīḷeti.",
  "atk-vin02a1:224_5": "Yebhuyyena bhikkhunīnaṃ piyo hoti manāpoti sabbāsaṃ piyo nāma dullabho,",
  "atk-vin02a1:224_6": "bahutarānaṃ pana paṇḍitānaṃ bhikkhunīnaṃ sīlācārasampattiyā piyo hoti manavaḍḍhanako.",
  "atk-vin02a1:224_7": "Paṭibalo hoti bhikkhuniyo ovaditunti suttañca kāraṇañca dassento vaṭṭabhayena tajjetvā bhikkhuniyo ovadituṃ tādisaṃ dhammaṃ desetuṃ samattho hoti.",
  "atk-vin02a1:224_8": "Kāsāyavatthavasanāyāti kāsāyavatthanivatthāya.",
  "atk-vin02a1:224_9": "Garudhammanti gihikāle bhikkhuniyā kāyasaṃsaggaṃ vā sikkhamānāsāmaṇerīsu methunadhammaṃ vā anajjhāpannapubbo hoti.",
  "atk-vin02a1:224_10": "Mātugāmo hi pubbe katamanussaranto saṃvare ṭhitassāpi dhammadesanāya gāravaṃ na karoti.",
  "atk-vin02a1:224_11": "Atha vā tasmiyeva asaddhamme cittaṃ uppādeti.",
  "atk-vin02a1:224_12": "Vīsativasso vāti upasampadāya vīsativasso tato atirekavasso vā.",
  "atk-vin02a1:224_13": "Evarūpo hi visabhāgehi vatthūhi punappunaṃ samāgacchantopi daharo viya sahasā sīlavināsaṃ na pāpuṇāti,",
  "atk-vin02a1:224_14": "attano vayaṃ paccavekkhitvā ayuttaṭṭhāne chandarāgaṃ vinetuṃ paṭibalo hoti,",
  "atk-vin02a1:224_15": "tena vuttaṃ –",
  "atk-vin02a1:224_16": "“vīsativasso vā hoti atirekavīsativasso vā”ti.",
  "atk-vin02a1:225_0": "Ettha ca “sīlavā”tiādi ekamaṅgaṃ,",
  "atk-vin02a1:225_1": "“bahussuto hotī”tiādi dutiyaṃ,",
  "atk-vin02a1:225_2": "“ubhayāni kho panassā”tiādi tatiyaṃ,",
  "atk-vin02a1:225_3": "“kalyāṇavāco hoti kalyāṇavākkaraṇo”ti catutthaṃ,",
  "atk-vin02a1:225_4": "“yebhuyyena bhikkhunīnaṃ piyo hoti manāpo”ti pañcamaṃ,",
  "atk-vin02a1:225_5": "“paṭibalo hoti bhikkhuniyo ovaditu”nti chaṭṭhaṃ,",
  "atk-vin02a1:225_6": "“na kho paneta”ntiādi sattamaṃ,",
  "atk-vin02a1:225_7": "“vīsativasso”tiādi aṭṭhamanti veditabbaṃ.",
  "atk-vin02a1:226_0": "148.",
  "atk-vin02a1:226_1": "Ñatticatutthenāti pubbe vatthusmiṃ vutteneva.",
  "atk-vin02a1:226_2": "Garudhammehīti garukehi dhammehi,",
  "atk-vin02a1:226_3": "te hi gāravaṃ katvā bhikkhunīhi sampaṭicchitabbattā garudhammāti vuccanti.",
  "atk-vin02a1:226_4": "Ekatoupasampannāyāti ettha bhikkhunīnaṃ santike ekatoupasampannāya,",
  "atk-vin02a1:226_5": "yo garudhammena ovadati,",
  "atk-vin02a1:226_6": "tassa dukkaṭaṃ.",
  "atk-vin02a1:226_7": "Bhikkhūnaṃ santike upasampannāya pana yathāvatthukameva.",
  "atk-vin02a1:227_0": "149.",
  "atk-vin02a1:227_1": "Pariveṇaṃ sammajjitvāti sace pāto asammaṭṭhaṃ sammaṭṭhampi vā puna tiṇapaṇṇādīhi uklāpaṃ pādappahārehi ca vikiṇṇavālikaṃ jātaṃ,",
  "atk-vin02a1:227_2": "sammajjitabbaṃ.",
  "atk-vin02a1:227_3": "Asammaṭṭhañhi taṃ disvā “ayyo attano nissitake daharabhikkhūpi vattapaṭipattiyaṃ na yojeti,",
  "atk-vin02a1:227_4": "dhammaṃyeva kathetī”ti tā bhikkhuniyo asotukāmā viya bhaveyyuṃ.",
  "atk-vin02a1:227_5": "Tena vuttaṃ –",
  "atk-vin02a1:227_6": "“pariveṇaṃ sammajjitvā”ti.",
  "atk-vin02a1:227_7": "Antogāmato pana bhikkhuniyo āgacchantiyo pipāsitā ca kilantā ca honti,",
  "atk-vin02a1:227_8": "tā pānīyañca hatthapādamukhasītalakaraṇañca paccāsīsanti,",
  "atk-vin02a1:227_9": "tasmiñca asati purimanayeneva agāravaṃ janetvā asotukāmāpi honti.",
  "atk-vin02a1:227_10": "Tena vuttaṃ –",
  "atk-vin02a1:227_11": "“pānīyaṃ paribhojanīyaṃ upaṭṭhapetvā”ti.",
  "atk-vin02a1:228_0": "Āsananti nīcapīṭhakaphalakataṭṭikakaṭasārakādibhedaṃ antamaso sākhābhaṅgampi “idaṃ tāsaṃ āsanaṃ bhavissatī”ti evaṃ āsanaṃ paññapetvā.",
  "atk-vin02a1:228_1": "Dhammadesanāpattimocanatthaṃ pana dutiyo icchitabbo.",
  "atk-vin02a1:228_2": "Tena vuttaṃ –",
  "atk-vin02a1:228_3": "“dutiyaṃ gahetvā nisīditabba”nti.",
  "atk-vin02a1:228_4": "Nisīditabbanti na vihārapaccante,",
  "atk-vin02a1:228_5": "atha kho vihāramajjhe uposathāgārassa vā bhojanasālāya vā dvāre sabbesaṃ osaraṇaṭṭhāne nisīditabbaṃ.",
  "atk-vin02a1:228_6": "Samaggātthāti sabbā āgatatthāti attho.",
  "atk-vin02a1:228_7": "Vattantīti āgacchanti;",
  "atk-vin02a1:228_8": "paguṇā vācuggatāti attho.",
  "atk-vin02a1:228_9": "Niyyādetabboti appetabbo.",
  "atk-vin02a1:228_10": "Osāretabboti pāḷi vattabbā.",
  "atk-vin02a1:228_11": "Vassasatūpasampannāyātiādi vattabbapāḷidassanaṃ.",
  "atk-vin02a1:229_0": "Tattha sāmīcikammanti maggasampadānabījanapānīyāpucchanādikaṃ anucchavikavattaṃ.",
  "atk-vin02a1:229_1": "Ettha ca bhikkhuniyā bhikkhussa abhivādanaṃ nāma antogāme vā bahigāme vā antovihāre vā bahivihāre vā",
  "atk-vin02a1:229_2": "antaraghare vā rathikāya vā antamaso rājussāraṇāyapi vattamānāya deve vassamāne sakaddamāya bhūmiyā chattapattahatthāyapi",
  "atk-vin02a1:229_3": "hatthiassādīhi anubaddhāyapi kātabbameva.",
  "atk-vin02a1:229_4": "Ekābaddhāya pāḷiyā bhikkhācāraṃ pavisante disvā ekasmiṃ ṭhāne “vandāmi ayyā”ti vandituṃ vaṭṭati.",
  "atk-vin02a1:229_5": "Sace antarantarā dvādasahatthe muñcitvā gacchanti,",
  "atk-vin02a1:229_6": "visuṃ visuṃ vanditabbā.",
  "atk-vin02a1:229_7": "Mahāsannipāte nisinne ekasmiṃyeva ṭhāne vandituṃ vaṭṭati.",
  "atk-vin02a1:229_8": "Esa nayo añjalikammepi.",
  "atk-vin02a1:229_9": "Yattha katthaci nisinnāya pana paccuṭṭhānaṃ kātabbaṃ,",
  "atk-vin02a1:229_10": "tassa tassa sāmīcikammassa anurūpe padese ca kāle ca taṃ taṃ kātabbaṃ.",
  "atk-vin02a1:230_0": "Sakkatvāti yathā kato sukato hoti,",
  "atk-vin02a1:230_1": "evaṃ katvā.",
  "atk-vin02a1:230_2": "Garuṃkatvāti tattha gāravaṃ janetvā.",
  "atk-vin02a1:230_3": "Mānetvāti manena piyaṃ katvā.",
  "atk-vin02a1:230_4": "Pūjetvāti imesaṃyeva tiṇṇaṃ kiccānaṃ karaṇena pūjetvā.",
  "atk-vin02a1:230_5": "Anatikkamanīyoti na atikkamitabbo.",
  "atk-vin02a1:231_0": "Abhikkhuke āvāseti ettha sace bhikkhunupassayato aḍḍhayojanabbhantare ovādadāyakā bhikkhū na vasanti,",
  "atk-vin02a1:231_1": "ayaṃ abhikkhuko āvāso nāma.",
  "atk-vin02a1:231_2": "Ettha vassaṃ na vasitabbaṃ.",
  "atk-vin02a1:231_3": "Vuttañhetaṃ –",
  "atk-vin02a1:231_4": "“abhikkhuko nāma āvāso na sakkā hoti ovādāya vā saṃvāsāya vā gantu”nti.",
  "atk-vin02a1:231_5": "Na ca sakkā tato paraṃ pacchābhattaṃ gantvā dhammaṃ sutvā āgantuṃ.",
  "atk-vin02a1:231_6": "Sace tattha vassaṃ vasituṃ anicchamānā bhikkhuniyo ñātakā vā upaṭṭhākā vā evaṃvadanti – “vasatha, ayye,",
  "atk-vin02a1:231_7": "mayaṃ bhikkhū ānessāmā”ti vaṭṭati.",
  "atk-vin02a1:231_8": "Sace pana vuttappamāṇe padese vassaṃ upagantukāmā bhikkhū āgantvā sākhāmaṇḍapepi ekarattaṃ vutthā honti;",
  "atk-vin02a1:231_9": "na nimantitā hutvā gantukāmā.",
  "atk-vin02a1:231_10": "Ettāvatāpi sabhikkhuko āvāso hoti,",
  "atk-vin02a1:231_11": "ettha vassaṃ upagantuṃ vaṭṭati.",
  "atk-vin02a1:231_12": "Upagacchantīhi ca pakkhassa terasiyaṃyeva bhikkhū yācitabbā –",
  "atk-vin02a1:231_13": "“mayaṃ ayyā tumhākaṃ ovādena vasissāmā”ti.",
  "atk-vin02a1:231_14": "Yato pana ujunā maggena aḍḍhayojane bhikkhūnaṃ vasanaṭṭhānaṃ,",
  "atk-vin02a1:231_15": "tena pana maggena gacchantīnaṃ jīvitantarāyo vā brahmacariyantarāyo vā hoti,",
  "atk-vin02a1:231_16": "aññena maggena gacchantīnaṃ atirekaḍḍhayojanaṃ hoti,",
  "atk-vin02a1:231_17": "ayaṃ abhikkhukāvāsaṭṭhāneyeva tiṭṭhati.",
  "atk-vin02a1:231_18": "Sace pana tato gāvutamatte añño bhikkhunupassayo khemaṭṭhāne hoti,",
  "atk-vin02a1:231_19": "tāhi bhikkhunīhi tā bhikkhuniyo yācitvā puna gantvā bhikkhū yācitabbā “ayyā amhākaṃ ujumagge antarāyo atthi,",
  "atk-vin02a1:231_20": "aññena maggena atirekaḍḍhayojanaṃ hoti.",
  "atk-vin02a1:231_21": "Antarāmagge pana amhākaṃ upassayato gāvutamatte añño bhikkhunupassayo atthi,",
  "atk-vin02a1:231_22": "ayyānaṃ santikā tattha āgataovādena vasissāmā”ti.",
  "atk-vin02a1:231_23": "Tehi bhikkhūhi sampaṭicchitabbaṃ.",
  "atk-vin02a1:231_24": "Tato tāhi bhikkhunīhi taṃ bhikkhunupassayaṃ āgantvā uposatho kātabbo,",
  "atk-vin02a1:231_25": "tā vā bhikkhuniyo disvā attano upassayameva gantvā kātumpi vaṭṭati.",
  "atk-vin02a1:232_0": "Sace pana vassaṃ upagantukāmā bhikkhū cātuddase vihāraṃ āgacchanti,",
  "atk-vin02a1:232_1": "bhikkhunīhi ca “idha ayyā vassaṃ vasissathā”ti pucchitā “āmā”ti vatvā puna tāhi “tenahi ayyā mayampi",
  "atk-vin02a1:232_2": "tumhākaṃ ovādaṃ anujīvantiyo vasissāmā”ti vuttā dutiyadivase gāme bhikkhācārasampadaṃ apassantā “na sakkā",
  "atk-vin02a1:232_3": "idha vasitu”nti pakkamanti.",
  "atk-vin02a1:232_4": "Atha tā bhikkhuniyo uposathadivase vihāraṃ gantvā bhikkhū na passanti,",
  "atk-vin02a1:232_5": "ettha kiṃ kātabbanti?",
  "atk-vin02a1:232_6": "Yattha bhikkhū vasanti,",
  "atk-vin02a1:232_7": "tattha gantvā pacchimikāya vassaṃ upagantabbaṃ.",
  "atk-vin02a1:232_8": "“Pacchimikāya vassaṃ upagantuṃ āgamissantī”ti vā ābhogaṃ katvā āgatānaṃ santike ovādena vasitabbaṃ.",
  "atk-vin02a1:232_9": "Sace pana pacchimikāyapi na keci āgacchanti,",
  "atk-vin02a1:232_10": "antarāmagge ca rājabhayaṃ vā corabhayaṃ vā dubbhikkhaṃ vā hoti,",
  "atk-vin02a1:232_11": "abhikkhukāvāse vasantiyā āpatti,",
  "atk-vin02a1:232_12": "vassacchedaṃ katvā gacchantiyāpi āpatti,",
  "atk-vin02a1:232_13": "sā rakkhitabbā.",
  "atk-vin02a1:232_14": "Āpadāsu hi abhikkhuke āvāse vasantiyā anāpatti vuttā.",
  "atk-vin02a1:232_15": "Sace āgantvā vassaṃ upagatā bhikkhū puna kenaci kāraṇena pakkamanti,",
  "atk-vin02a1:232_16": "vasitabbameva.",
  "atk-vin02a1:232_17": "Vuttañhetaṃ –",
  "atk-vin02a1:232_18": "“anāpatti vassūpagatā bhikkhū pakkantā vā honti vibbhantā vā kālaṅkatā vā pakkhasaṅkantā vā āpadāsu ummattikāya ādikammikāyā”ti.",
  "atk-vin02a1:232_19": "Pavārentiyā pana yattha bhikkhū atthi,",
  "atk-vin02a1:232_20": "tattha gantvā pavāretabbaṃ.",
  "atk-vin02a1:233_0": "Anvaddhamāsanti addhamāse addhamāse.",
  "atk-vin02a1:233_1": "Dve dhammā paccāsīsitabbāti dve dhammā icchitabbā.",
  "atk-vin02a1:233_2": "Uposathapucchakanti uposathapucchanaṃ,",
  "atk-vin02a1:233_3": "tattha pannarasike uposathe pakkhassa cātuddasiyaṃ cātuddasike terasiyaṃ gantvā uposatho pucchitabbo.",
  "atk-vin02a1:233_4": "Mahāpaccariyaṃ pana “pakkhassa terasiyaṃyeva gantvā ‘ayaṃ uposatho cātuddasiko pannarasiko’ti pucchitabba”nti vuttaṃ.",
  "atk-vin02a1:233_5": "Uposathadivase ovādatthāya upasaṅkamitabbaṃ.",
  "atk-vin02a1:233_6": "Pāṭipadadivasato pana paṭṭhāya dhammasavanatthāya gantabbaṃ.",
  "atk-vin02a1:233_7": "Iti bhagavā aññassa kammassa okāsaṃ adatvā nirantaraṃ bhikkhunīnaṃ bhikkhūnaṃ santike gamanameva paññapesi. Kasmā?",
  "atk-vin02a1:233_8": "Mandapaññattā mātugāmassa.",
  "atk-vin02a1:233_9": "Mandapañño hi mātugāmo,",
  "atk-vin02a1:233_10": "tasmā niccaṃ dhammasavanaṃ bahūpakāraṃ.",
  "atk-vin02a1:233_11": "Evañca sati “yaṃ mayaṃ jānāma,",
  "atk-vin02a1:233_12": "tameva ayyā jānantī”ti mānaṃ akatvā bhikkhusaṅghaṃ payirūpāsamānā sātthikaṃ pabbajjaṃ karissanti,",
  "atk-vin02a1:233_13": "tasmā bhagavā evamakāsi.",
  "atk-vin02a1:233_14": "Bhikkhuniyopi “yathānusiṭṭhaṃ paṭipajjissāmā”ti sabbāyeva nirantaraṃ vihāraṃ upasaṅkamiṃsu.",
  "atk-vin02a1:233_15": "Vuttañhetaṃ –",
  "atk-vin02a1:234_0": "“Tena kho pana samayena sabbo bhikkhunisaṅgho ovādaṃ gacchati.",
  "atk-vin02a1:234_1": "Manussā ujjhāyanti khiyyanti vipācenti ‘jāyāyo imā imesaṃ,",
  "atk-vin02a1:234_2": "jāriyo imā imesaṃ,",
  "atk-vin02a1:234_3": "idānime imāhi saddhiṃ abhiramissantī’ti.",
  "atk-vin02a1:234_4": "Bhagavato etamatthaṃ ārocesuṃ – ‘na,",
  "atk-vin02a1:234_5": "bhikkhave,",
  "atk-vin02a1:234_6": "sabbena bhikkhunisaṅghena ovādo gantabbo,",
  "atk-vin02a1:234_7": "gaccheyya ce,",
  "atk-vin02a1:234_8": "āpatti dukkaṭassa.",
  "atk-vin02a1:234_9": "Anujānāmi bhikkhave catūhi pañcahi bhikkhunīhi ovādaṃ gantu’nti.",
  "atk-vin02a1:234_10": "Punapi tatheva ujjhāyiṃsu.",
  "atk-vin02a1:234_11": "Puna bhagavā ‘anujānāmi,",
  "atk-vin02a1:234_12": "bhikkhave,",
  "atk-vin02a1:234_13": "dve tisso bhikkhuniyo ovādaṃ gantu”’nti āha.",
  "atk-vin02a1:235_0": "Tasmā bhikkhunisaṅghena dve tisso bhikkhuniyo yācitvā pesetabbā – “ethayye,",
  "atk-vin02a1:235_1": "bhikkhusaṅghaṃ ovādūpasaṅkamanaṃ yācatha,",
  "atk-vin02a1:235_2": "bhikkhunisaṅgho ayyā…pe…",
  "atk-vin02a1:235_3": "ovādūpasaṅkamana”nti.",
  "atk-vin02a1:235_4": "Tāhi bhikkhunīhi ārāmaṃ gantabbaṃ.",
  "atk-vin02a1:235_5": "Tato ovādapaṭiggāhakaṃ ekaṃ bhikkhuṃ upasaṅkamitvā vanditvā so bhikkhu ekāya bhikkhuniyā evamassa vacanīyo “bhikkhunisaṅgho, ayya,",
  "atk-vin02a1:235_6": "bhikkhusaṅghassa pāde vandati,",
  "atk-vin02a1:235_7": "ovādūpasaṅkamanañca yācati,",
  "atk-vin02a1:235_8": "labhatu kira ayya bhikkhunisaṅgho ovādūpasaṅkamana”nti.",
  "atk-vin02a1:235_9": "Tena bhikkhunā pātimokkhuddesako bhikkhu upasaṅkamitvā evamassa vacanīyo “bhikkhunisaṅgho bhante bhikkhusaṅghassa pāde vandati,",
  "atk-vin02a1:235_10": "ovādūpasaṅkamanañca yācati,",
  "atk-vin02a1:235_11": "labhatu kira bhante bhikkhunisaṅgho ovādūpasaṅkamana”nti.",
  "atk-vin02a1:235_12": "Pātimokkhuddesakena vattabbo “atthi koci bhikkhu bhikkhunovādako sammato”ti.",
  "atk-vin02a1:235_13": "Sace hoti koci bhikkhu bhikkhunovādako sammato,",
  "atk-vin02a1:235_14": "pātimokkhuddesakena vattabbo “itthannāmo bhikkhu bhikkhunovādako sammato,",
  "atk-vin02a1:235_15": "taṃ bhikkhunisaṅgho upasaṅkamatū”ti.",
  "atk-vin02a1:236_0": "Sace na hoti koci bhikkhu bhikkhunovādako sammato,",
  "atk-vin02a1:236_1": "pātimokkhuddesakena vattabbo –",
  "atk-vin02a1:236_2": "“ko āyasmā ussahati bhikkhuniyo ovaditu”nti.",
  "atk-vin02a1:236_3": "Sace koci bhikkhu ussahati bhikkhuniyo ovadituṃ,",
  "atk-vin02a1:236_4": "so ca hoti aṭṭhahaṅgehi samannāgato,",
  "atk-vin02a1:236_5": "sammannitvā vattabbo –",
  "atk-vin02a1:236_6": "“itthannāmo bhikkhu bhikkhunovādako sammato,",
  "atk-vin02a1:236_7": "taṃ bhikkhunisaṅgho upasaṅkamatū”ti.",
  "atk-vin02a1:237_0": "Sace pana koci na ussahati bhikkhuniyo ovadituṃ,",
  "atk-vin02a1:237_1": "pātimokkhuddesakena vattabbo –",
  "atk-vin02a1:237_2": "“natthi koci bhikkhu bhikkhunovādako sammato,",
  "atk-vin02a1:237_3": "pāsādikena bhikkhunisaṅgho sampādetū”ti.",
  "atk-vin02a1:237_4": "Ettāvatā hi sakalaṃ sikkhattayasaṅgahaṃ sāsanamārocitaṃ hoti.",
  "atk-vin02a1:237_5": "Tena bhikkhunā “sādhū”ti sampaṭicchitvā pāṭipade bhikkhunīnaṃ ārocetabbaṃ.",
  "atk-vin02a1:237_6": "Bhikkhunisaṅghenapi tā bhikkhuniyo pesetabbā “gacchathayye,",
  "atk-vin02a1:237_7": "pucchatha ‘kiṃ ayya labhati bhikkhunisaṅgho ovādūpasaṅkamana”’nti.",
  "atk-vin02a1:237_8": "Tāhi “sādhu ayye”ti sampaṭicchitvā ārāmaṃ gantvā taṃ bhikkhuṃ upasaṅkamitvā evaṃ vattabbaṃ –",
  "atk-vin02a1:237_9": "“kiṃ ayya labhati bhikkhunisaṅgho ovādūpasaṅkamana”nti.",
  "atk-vin02a1:237_10": "Tena vattabbaṃ –",
  "atk-vin02a1:237_11": "“natthi koci bhikkhu bhikkhunovādako sammato,",
  "atk-vin02a1:237_12": "pāsādikena bhikkhunisaṅgho sampādetū”ti.",
  "atk-vin02a1:237_13": "Tāhi “sādhu ayyā”ti sampaṭicchitabbaṃ.",
  "atk-vin02a1:237_14": "Ekato āgatānaṃ vasena cetaṃ vuttaṃ,",
  "atk-vin02a1:237_15": "tāsu pana ekāya bhikkhuniyā vattabbañca sampaṭicchitabbañca,",
  "atk-vin02a1:237_16": "itarā tassā sahāyikā.",
  "atk-vin02a1:238_0": "Sace pana bhikkhunisaṅgho vā bhikkhusaṅgho vā na pūrati,",
  "atk-vin02a1:238_1": "ubhayatopi vā gaṇamattameva puggalamattaṃ vā hoti,",
  "atk-vin02a1:238_2": "ekā bhikkhunī vā bahūhi bhikkhunupassayehi ovādatthāya pesitā hoti,",
  "atk-vin02a1:238_3": "tatrāyaṃ vacanakkamo –",
  "atk-vin02a1:238_4": "“bhikkhuniyo ayya bhikkhusaṅghassa pāde vandanti,",
  "atk-vin02a1:238_5": "ovādūpasaṅkamanañca yācanti,",
  "atk-vin02a1:238_6": "labhantu kira ayya bhikkhuniyo ovādūpasaṅkamana”nti.",
  "atk-vin02a1:238_7": "“Ahaṃ ayya bhikkhusaṅghassa pāde vandāmi;",
  "atk-vin02a1:238_8": "ovādūpasaṅkamanañca yācāmi,",
  "atk-vin02a1:238_9": "labhāmahaṃ ayya ovādūpasaṅkamana”nti.",
  "atk-vin02a1:239_0": "“Bhikkhunisaṅgho ayya ayyānaṃ pāde vandati,",
  "atk-vin02a1:239_1": "ovādūpasaṅkamanañca yācati,",
  "atk-vin02a1:239_2": "labhatu kira ayya bhikkhunīsaṅgho ovādūpasaṅkamana”nti.",
  "atk-vin02a1:239_3": "“Bhikkhuniyo ayya ayyānaṃ pāde vandanti,",
  "atk-vin02a1:239_4": "ovādūpasaṅkamanañca yācanti,",
  "atk-vin02a1:239_5": "labhantu kira ayya bhikkhuniyo ovādūpasaṅkamana”nti.",
  "atk-vin02a1:239_6": "“Ahaṃ ayya ayyānaṃ pāde vandāmi,",
  "atk-vin02a1:239_7": "ovādūpasaṅkamanañca yācāmi,",
  "atk-vin02a1:239_8": "labhāmahaṃ ayya ovādūpasaṅkamana”nti.",
  "atk-vin02a1:240_0": "“Bhikkhunisaṅgho ayya ayyassa pāde vandati,",
  "atk-vin02a1:240_1": "ovādūpasaṅkamanañca yācati,",
  "atk-vin02a1:240_2": "labhatu kira ayya bhikkhunisaṅgho ovādūpasaṅkamana”nti.",
  "atk-vin02a1:240_3": "“Bhikkhuniyo ayya ayyassa pāde vandanti;",
  "atk-vin02a1:240_4": "ovādūpasaṅkamanañca yācanti,",
  "atk-vin02a1:240_5": "labhantu kira ayya bhikkhuniyo ovādūpasaṅkamana”nti.",
  "atk-vin02a1:240_6": "“Ahaṃ ayya ayyassa pāde vandāmi,",
  "atk-vin02a1:240_7": "ovādūpasaṅkamanañca yācāmi,",
  "atk-vin02a1:240_8": "labhāmahaṃ ayya ovādūpasaṅkamana”nti.",
  "atk-vin02a1:241_0": "“Bhikkhunisaṅgho ca ayya bhikkhuniyo ca bhikkhunī ca bhikkhusaṅghassa ayyānaṃ ayyassa pāde vandati vandanti vandati,",
  "atk-vin02a1:241_1": "ovādūpasaṅkamanañca yācati yācanti yācati,",
  "atk-vin02a1:241_2": "labhatu kira labhantu kira labhatu kira ayya bhikkhunisaṅgho ca bhikkhuniyo ca bhikkhunī ca ovādūpasaṅkamana”nti.",
  "atk-vin02a1:242_0": "Tenapi bhikkhunā uposathakāle evaṃ vattabbaṃ –",
  "atk-vin02a1:242_1": "“bhikkhuniyo bhante bhikkhusaṅghassa pāde vandanti,",
  "atk-vin02a1:242_2": "ovādūpasaṅkamanañca yācanti,",
  "atk-vin02a1:242_3": "labhantu kira bhante bhikkhuniyo ovādūpasaṅkamana”nti.",
  "atk-vin02a1:242_4": "“Bhikkhunī bhante bhikkhusaṅghassa pāde vandati,",
  "atk-vin02a1:242_5": "ovādūpasaṅkamanañca yācati,",
  "atk-vin02a1:242_6": "labhatu kira bhante bhikkhunī ovādūpasaṅkamana”nti.",
  "atk-vin02a1:243_0": "“Bhikkhunisaṅgho bhante,",
  "atk-vin02a1:243_1": "bhikkhuniyo bhante,",
  "atk-vin02a1:243_2": "bhikkhunī bhante āyasmantānaṃ pāde vandati,",
  "atk-vin02a1:243_3": "ovādūpasaṅkamanañca yācati,",
  "atk-vin02a1:243_4": "labhatu kira bhante bhikkhunī ovādūpasaṅkamana”nti.",
  "atk-vin02a1:244_0": "“Bhikkhunisaṅgho ca bhante,",
  "atk-vin02a1:244_1": "bhikkhuniyo ca bhikkhunī ca bhikkhusaṅghassa āyasmantānaṃ pāde vandati vandanti vandati,",
  "atk-vin02a1:244_2": "ovādūpasaṅkamanañca yācati yācanti yācati,",
  "atk-vin02a1:244_3": "labhatu kira labhantu kira labhatu kira bhante bhikkhunisaṅgho ca bhikkhuniyo ca bhikkhunī ca ovādūpasaṅkamana”nti.",
  "atk-vin02a1:245_0": "Pātimokkhuddesakenāpi sace sammato bhikkhu atthi,",
  "atk-vin02a1:245_1": "purimanayeneva taṃ bhikkhuniyo,",
  "atk-vin02a1:245_2": "taṃ bhikkhunī,",
  "atk-vin02a1:245_3": "taṃ bhikkhunisaṅgho ca bhikkhuniyo ca bhikkhunī ca upasaṅkamantu upasaṅkamatu upasaṅkamatūti vattabbaṃ.",
  "atk-vin02a1:245_4": "Sace natthi,",
  "atk-vin02a1:245_5": "pāsādikena bhikkhunisaṅgho ca bhikkhuniyo ca bhikkhunī ca sampādetu sampādentu sampādetūti vattabbaṃ.",
  "atk-vin02a1:246_0": "Ovādapaṭiggāhakena pāṭipade paccāharitvā tatheva vattabbaṃ.",
  "atk-vin02a1:246_1": "Ovādaṃ pana bālagilānagamike ṭhapetvā añño sacepi āraññako hoti,",
  "atk-vin02a1:246_2": "appaṭiggahetuṃ na labhati.",
  "atk-vin02a1:246_3": "Vuttañhetaṃ bhagavatā –",
  "atk-vin02a1:247_0": "“Anujānāmi, bhikkhave, ṭhapetvā bālaṃ ṭhapetvā gilānaṃ ṭhapetvā gamikaṃ avasesehi ovādaṃ gahetu”nti.",
  "atk-vin02a1:248_0": "Tattha yo cātuddasikapannarasikesu vā uposathesu pāṭipade vā gantukāmo,",
  "atk-vin02a1:248_1": "so gamiko dutiyapakkhadivase gacchantopi aggahetuṃ na labhati, “na,",
  "atk-vin02a1:248_2": "bhikkhave,",
  "atk-vin02a1:248_3": "ovādo na gahetabbo,",
  "atk-vin02a1:248_4": "yo na gaṇheyya,",
  "atk-vin02a1:248_5": "āpatti dukkaṭassā”ti vuttaṃ āpattiṃ āpajjatiyeva.",
  "atk-vin02a1:248_6": "Ovādaṃ gahetvā ca uposathagge anārocetuṃ vā pāṭipade bhikkhunīnaṃ apaccāharituṃ vā na vaṭṭati.",
  "atk-vin02a1:248_7": "Vuttañhetaṃ –",
  "atk-vin02a1:249_0": "“Na, bhikkhave, ovādo na ārocetabbo. Yo na āroceyya, āpatti dukkaṭassā”ti.",
  "atk-vin02a1:250_0": "Aparampi vuttaṃ –",
  "atk-vin02a1:251_0": "“Na, bhikkhave, ovādo na paccāharitabbo. Yo na paccāhareyya, āpatti dukkaṭassā”ti.",
  "atk-vin02a1:252_0": "Tattha āraññakena paccāharaṇatthaṃ saṅketo kātabbo.",
  "atk-vin02a1:252_1": "Vuttañhetaṃ –",
  "atk-vin02a1:252_2": "“anujānāmi,",
  "atk-vin02a1:252_3": "bhikkhave,",
  "atk-vin02a1:252_4": "āraññakena bhikkhunā ovādaṃ gahetuṃ,",
  "atk-vin02a1:252_5": "saṅketañca kātuṃ,",
  "atk-vin02a1:252_6": "atra paṭiharissāmī”ti.",
  "atk-vin02a1:252_7": "Tasmā āraññako bhikkhu sace bhikkhunīnaṃ vasanagāme bhikkhaṃ labhati,",
  "atk-vin02a1:252_8": "tattheva caritvā bhikkhuniyo disvā ārocetvā gantabbaṃ.",
  "atk-vin02a1:252_9": "No cassa tattha bhikkhā sulabhā hoti,",
  "atk-vin02a1:252_10": "sāmantagāme caritvā bhikkhunīnaṃ gāmaṃ āgamma tatheva kātabbaṃ.",
  "atk-vin02a1:252_11": "Sace dūraṃ gantabbaṃ hoti,",
  "atk-vin02a1:252_12": "saṅketo kātabbo –",
  "atk-vin02a1:252_13": "“ahaṃ amukaṃ nāma tumhākaṃ gāmadvāre sabhaṃ vā maṇḍapaṃ vā rukkhamūlaṃ vā upasaṅkamissāmi,",
  "atk-vin02a1:252_14": "tattha āgaccheyyāthā”ti.",
  "atk-vin02a1:252_15": "Bhikkhunīhi tattha gantabbaṃ,",
  "atk-vin02a1:252_16": "agantuṃ na labbhati.",
  "atk-vin02a1:252_17": "Vuttañhetaṃ – “na,",
  "atk-vin02a1:252_18": "bhikkhave,",
  "atk-vin02a1:252_19": "bhikkhuniyā saṅketaṃ na gantabbaṃ.",
  "atk-vin02a1:252_20": "Yā na gaccheyya,",
  "atk-vin02a1:252_21": "āpatti dukkaṭassā”ti.",
  "atk-vin02a1:253_0": "Ubhatosaṅghe tīhi ṭhānehi pavāretabbanti ettha bhikkhunīhi cātuddase attanā pavāretvā uposathe bhikkhusaṅghe pavāretabbaṃ.",
  "atk-vin02a1:253_1": "Vuttañhetaṃ –",
  "atk-vin02a1:254_0": "“Anujānāmi, bhikkhave, ajjatanāya pavāretvā aparajju bhikkhusaṅghaṃ pavāretu”nti.",
  "atk-vin02a1:255_0": "Bhikkhunikhandhake vuttanayeneva cettha vinicchayo veditabbo. Vuttañhetaṃ –",
  "atk-vin02a1:256_0": "“Tena kho pana samayena sabbo bhikkhunisaṅgho pavārento kolāhalamakāsi.",
  "atk-vin02a1:256_1": "Bhagavato etamatthaṃ ārocesuṃ.",
  "atk-vin02a1:256_2": "Anujānāmi,",
  "atk-vin02a1:256_3": "bhikkhave,",
  "atk-vin02a1:256_4": "ekaṃ bhikkhuniṃ byattaṃ paṭibalaṃ sammannituṃ bhikkhunisaṅghassa atthāya bhikkhusaṅghaṃ pavāretuṃ.",
  "atk-vin02a1:256_5": "Evañca pana,",
  "atk-vin02a1:256_6": "bhikkhave,",
  "atk-vin02a1:256_7": "sammannitabbā.",
  "atk-vin02a1:256_8": "Paṭhamaṃ bhikkhunī yācitabbā,",
  "atk-vin02a1:256_9": "yācitvā byattāya bhikkhuniyā paṭibalāya saṅgho ñāpetabbo –",
  "atk-vin02a1:257_0": "“Suṇātu me,",
  "atk-vin02a1:257_1": "ayye saṅgho,",
  "atk-vin02a1:257_2": "yadi saṅghassa pattakallaṃ,",
  "atk-vin02a1:257_3": "saṅgho itthannāmaṃ bhikkhuniṃ sammanneyya bhikkhunisaṅghassa atthāya bhikkhusaṅghaṃ pavāretuṃ.",
  "atk-vin02a1:257_4": "Esā ñatti.",
  "atk-vin02a1:258_0": "“Suṇātu me,",
  "atk-vin02a1:258_1": "ayye saṅgho,",
  "atk-vin02a1:258_2": "saṅgho itthannāmaṃ bhikkhuniṃ sammanneyya bhikkhunisaṅghassa atthāya bhikkhusaṅghaṃ pavāretuṃ.",
  "atk-vin02a1:258_3": "Yassā ayyāya khamati itthannāmāya bhikkhuniyā sammuti bhikkhunisaṅghassa atthāya bhikkhusaṅghaṃ pavāretuṃ,",
  "atk-vin02a1:258_4": "sā tuṇhassa;",
  "atk-vin02a1:258_5": "yassā nakkhamati,",
  "atk-vin02a1:258_6": "sā bhāseyya.",
  "atk-vin02a1:259_0": "“Sammatā saṅghena itthannāmā bhikkhunī bhikkhunisaṅghassa atthāya bhikkhusaṅghaṃ pavāretuṃ.",
  "atk-vin02a1:259_1": "Khamati saṅghassa,",
  "atk-vin02a1:259_2": "tasmā tuṇhī,",
  "atk-vin02a1:259_3": "evametaṃ dhārayāmī”ti.",
  "atk-vin02a1:260_0": "Tāya sammatāya bhikkhuniyā bhikkhunisaṅghaṃ ādāya bhikkhusaṅghaṃ upasaṅkamitvā ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo –",
  "atk-vin02a1:260_1": "“bhikkhunisaṅgho ayya,",
  "atk-vin02a1:260_2": "bhikkhusaṅghaṃ pavāreti –",
  "atk-vin02a1:260_3": "diṭṭhena vā sutena vā parisaṅkāya vā.",
  "atk-vin02a1:260_4": "Vadatayya bhikkhusaṅgho bhikkhunisaṅghaṃ anukampaṃ upādāya,",
  "atk-vin02a1:260_5": "passanto paṭikarissati.",
  "atk-vin02a1:260_6": "Dutiyampi ayya,",
  "atk-vin02a1:260_7": "tatiyampi ayya,",
  "atk-vin02a1:260_8": "bhikkhunisaṅgho…pe…",
  "atk-vin02a1:260_9": "paṭikarissatī”ti.",
  "atk-vin02a1:261_0": "Sace bhikkhunisaṅgho na pūrati,",
  "atk-vin02a1:261_1": "“bhikkhuniyo ayya bhikkhusaṅghaṃ pavārenti –",
  "atk-vin02a1:261_2": "diṭṭhena vā sutena vā parisaṅkāya vā,",
  "atk-vin02a1:261_3": "vadatayya bhikkhusaṅgho bhikkhuniyo anukampaṃ upādāya,",
  "atk-vin02a1:261_4": "passantiyo paṭikarissantī”ti ca,",
  "atk-vin02a1:261_5": "“ahaṃ ayya bhikkhusaṅghaṃ pavāremi –",
  "atk-vin02a1:261_6": "diṭṭhena vā sutena vā parisaṅkāya vā,",
  "atk-vin02a1:261_7": "vadatu maṃ ayya bhikkhusaṅgho anukampaṃ upādāya,",
  "atk-vin02a1:261_8": "passantī paṭikarissāmī”ti ca evaṃ tikkhattuṃ vattabbaṃ.",
  "atk-vin02a1:262_0": "Sace bhikkhusaṅgho na pūrati,",
  "atk-vin02a1:262_1": "“bhikkhunisaṅgho ayyā ayye pavāreti –",
  "atk-vin02a1:262_2": "diṭṭhena vā sutena vā parisaṅkāya vā,",
  "atk-vin02a1:262_3": "vadantayyā bhikkhunisaṅghaṃ anukampaṃ upādāya,",
  "atk-vin02a1:262_4": "passanto paṭikarissatī”ti ca,",
  "atk-vin02a1:262_5": "“bhikkhunisaṅgho ayya ayyaṃ pavāreti –",
  "atk-vin02a1:262_6": "diṭṭhena vā sutena vā parisaṅkāya vā,",
  "atk-vin02a1:262_7": "vadatayyo bhikkhunisaṅghaṃ anukampaṃ upādāya,",
  "atk-vin02a1:262_8": "passanto paṭikarissatī”ti ca evaṃ tikkhattuṃ vattabbaṃ.",
  "atk-vin02a1:263_0": "Ubhinnaṃ apāripūriyā “bhikkhuniyo ayyā ayye pavārenti –",
  "atk-vin02a1:263_1": "diṭṭhena vā sutena vā parisaṅkāya vā,",
  "atk-vin02a1:263_2": "vadantayyā bhikkhuniyo anukampaṃ upādāya,",
  "atk-vin02a1:263_3": "passantiyo paṭikarissantī”ti ca,",
  "atk-vin02a1:263_4": "“bhikkhuniyo ayya ayyaṃ pavārenti –",
  "atk-vin02a1:263_5": "diṭṭhena vā sutena vā parisaṅkāya vā,",
  "atk-vin02a1:263_6": "vadatayyo bhikkhuniyo anukampaṃ upādāya,",
  "atk-vin02a1:263_7": "passantiyo paṭikarissantī”ti ca,",
  "atk-vin02a1:263_8": "“ahaṃ ayyā ayye pavāremi –",
  "atk-vin02a1:263_9": "diṭṭhena vā sutena vā parisaṅkāya vā,",
  "atk-vin02a1:263_10": "vadantu maṃ ayyā anukampaṃ upādāya,",
  "atk-vin02a1:263_11": "passantī paṭikarissāmī”ti ca,",
  "atk-vin02a1:263_12": "“ahaṃ ayya ayyaṃ pavāremi –",
  "atk-vin02a1:263_13": "diṭṭhena vā sutena vā parisaṅkāya vā,",
  "atk-vin02a1:263_14": "vadatu maṃ ayyo anukampaṃ upādāya,",
  "atk-vin02a1:263_15": "passantī paṭikarissāmī”ti ca evaṃ tikkhattuṃ vattabbaṃ.",
  "atk-vin02a1:264_0": "Mānattacaraṇañca upasampadāpariyesanā ca yathāṭhāneyeva āvi bhavissati.",
  "atk-vin02a1:265_0": "Na bhikkhuniyā kenaci pariyāyenāti dasahi vā akkosavatthūhi aññena vā kenaci pariyāyena bhikkhu neva akkositabbo,",
  "atk-vin02a1:265_1": "na paribhāsitabbo,",
  "atk-vin02a1:265_2": "na bhayena tajjetabbo.",
  "atk-vin02a1:265_3": "Ovaṭoti pihito vārito paṭikkhitto.",
  "atk-vin02a1:265_4": "Vacanayeva vacanapatho.",
  "atk-vin02a1:265_5": "Anovaṭoti apihito avārito appaṭikkhitto.",
  "atk-vin02a1:265_6": "Tasmā bhikkhuniyā ādhipaccaṭṭhāne jeṭṭhakaṭṭhāne ṭhatvā “evaṃ abhikkama,",
  "atk-vin02a1:265_7": "evaṃ paṭikkama,",
  "atk-vin02a1:265_8": "evaṃ nivāsehi,",
  "atk-vin02a1:265_9": "evaṃ pārupāhī”ti kenaci pariyāyena neva bhikkhu ovaditabbo,",
  "atk-vin02a1:265_10": "na anusāsitabbo.",
  "atk-vin02a1:265_11": "Dosaṃ pana disvā “pubbe mahātherā na evaṃ abhikkamanti,",
  "atk-vin02a1:265_12": "na paṭikkamanti,",
  "atk-vin02a1:265_13": "na nivāsenti,",
  "atk-vin02a1:265_14": "na pārupanti,",
  "atk-vin02a1:265_15": "īdisaṃ kāsāvampi na dhārenti,",
  "atk-vin02a1:265_16": "na evaṃ akkhīni añjentī”tiādinā nayena vijjamānadosaṃ dassetuṃ vaṭṭati.",
  "atk-vin02a1:265_17": "Bhikkhūhi pana “ayaṃ vuḍḍhasamaṇī evaṃ nivāseti,",
  "atk-vin02a1:265_18": "evaṃ pārupati,",
  "atk-vin02a1:265_19": "mā evaṃ nivāsehi,",
  "atk-vin02a1:265_20": "mā evaṃ pārupāhi,",
  "atk-vin02a1:265_21": "mā tilakammapaṇṇakammādīni karohī”ti yathāsukhaṃ bhikkhuniṃ ovadituṃ anusāsituṃ vaṭṭati.",
  "atk-vin02a1:266_0": "Samaggamhayyāti bhaṇantanti “samaggā amha ayya” iti bhaṇantaṃ bhikkhunisaṅghaṃ.",
  "atk-vin02a1:266_1": "Aññaṃ dhammaṃ bhaṇatīti aññaṃ suttantaṃ vā abhidhammaṃ vā.",
  "atk-vin02a1:266_2": "Samaggamhayyāti vacanena hi ovādaṃ paccāsīsanti,",
  "atk-vin02a1:266_3": "tasmā ṭhapetvā ovādaṃ aññaṃ dhammaṃ bhaṇantassa dukkaṭaṃ.",
  "atk-vin02a1:266_4": "Ovādaṃ aniyyādetvāti eso bhaginiyo ovādoti avatvā.",
  "atk-vin02a1:267_0": "150.",
  "atk-vin02a1:267_1": "Adhammakammetiādīsu bhikkhunovādakasammutikammaṃ kammanti veditabbaṃ.",
  "atk-vin02a1:267_2": "Tattha adhammakamme dvinnaṃ navakānaṃ vasena aṭṭhārasa pācittiyāni.",
  "atk-vin02a1:267_3": "Dhammakamme dutiyassa navakassa avasānapade anāpatti,",
  "atk-vin02a1:267_4": "sesesu sattarasa dukkaṭāni.",
  "atk-vin02a1:268_0": "152.",
  "atk-vin02a1:268_1": "Uddesaṃ dentoti aṭṭhannaṃ garudhammānaṃ pāḷiṃ uddisanto.",
  "atk-vin02a1:268_2": "Paripucchaṃ dentoti tassāyeva paguṇāya garudhammapāḷiyā aṭṭhakathaṃ kathentoti attho.",
  "atk-vin02a1:268_3": "Osārehi ayyāti vuccamāno osāretīti evaṃ vuccamāno aṭṭhagarudhammapāḷiṃ osāretīti attho.",
  "atk-vin02a1:268_4": "Evaṃ uddesaṃ dento,",
  "atk-vin02a1:268_5": "paripucchaṃ dento,",
  "atk-vin02a1:268_6": "yo ca osārehīti vuccamāno aṭṭha garudhamme bhaṇati,",
  "atk-vin02a1:268_7": "tassa pācittiyena anāpatti.",
  "atk-vin02a1:268_8": "Aññaṃ dhammaṃ bhaṇantassa dukkaṭena anāpatti.",
  "atk-vin02a1:268_9": "Pañhaṃ pucchati,",
  "atk-vin02a1:268_10": "pañhaṃ puṭṭho kathetīti bhikkhunī garudhammanissitaṃ vā khandhādinissitaṃ vā pañhaṃ pucchati,",
  "atk-vin02a1:268_11": "taṃ yo bhikkhu katheti,",
  "atk-vin02a1:268_12": "tassāpi anāpatti.",
  "atk-vin02a1:268_13": "Aññassatthāya bhaṇantanti catuparisatiṃ dhammaṃ desentaṃ bhikkhuṃ upasaṅkamitvā bhikkhuniyo suṇanti,",
  "atk-vin02a1:268_14": "tatrāpi bhikkhussa anāpatti.",
  "atk-vin02a1:268_15": "Sikkhamānāya sāmaṇeriyāti etāsaṃ desentassāpi anāpatti.",
  "atk-vin02a1:268_16": "Sesaṃ uttānatthameva.",
  "atk-vin02a1:269_0": "Padasodhammasamuṭṭhānaṃ –",
  "atk-vin02a1:269_1": "vācato ca vācācittato ca samuṭṭhāti, kiriyaṃ,",
  "atk-vin02a1:269_2": "nosaññāvimokkhaṃ,",
  "atk-vin02a1:269_3": "acittakaṃ,",
  "atk-vin02a1:269_4": "paṇṇattivajjaṃ,",
  "atk-vin02a1:269_5": "vacīkammaṃ,",
  "atk-vin02a1:269_6": "ticittaṃ tivedananti.",
  "atk-vin02a1:270_0": "Ovādasikkhāpadaṃ paṭhamaṃ.",
  "atk-vin02a1:271_0": "2. Atthaṅgatasikkhāpadavaṇṇanā",
  "atk-vin02a1:272_0": "153.",
  "atk-vin02a1:272_1": "Dutiyasikkhāpade –",
  "atk-vin02a1:272_2": "pariyāyenāti vārena,",
  "atk-vin02a1:272_3": "paṭipāṭiyāti attho.",
  "atk-vin02a1:272_4": "Adhicetasoti adhicittavato,",
  "atk-vin02a1:272_5": "sabbacittānaṃ adhikena arahattaphalacittena samannāgatassāti attho.",
  "atk-vin02a1:272_6": "Appamajjatoti nappamajjato,",
  "atk-vin02a1:272_7": "appamādena kusalānaṃ dhammānaṃ sātaccakiriyāya samannāgatassāti vuttaṃ hoti.",
  "atk-vin02a1:272_8": "Muninoti “yo munāti ubho loke,",
  "atk-vin02a1:272_9": "muni tena pavuccatī”ti evaṃ ubhayalokamunanena vā,",
  "atk-vin02a1:272_10": "monaṃ vuccati ñāṇaṃ,",
  "atk-vin02a1:272_11": "tena ñāṇena samannāgatattā vā khīṇāsavo muni nāma vuccati,",
  "atk-vin02a1:272_12": "tassa munino.",
  "atk-vin02a1:272_13": "Monapathesu sikkhatoti arahattañāṇasaṅkhātassa monassa pathesu sattatiṃsabodhipakkhiyadhammesu tīsu vā sikkhāsu sikkhato.",
  "atk-vin02a1:272_14": "Idañca pubbabhāgapaṭipadaṃ gahetvā vuttaṃ,",
  "atk-vin02a1:272_15": "tasmā evaṃ pubbabhāge sikkhato imāya sikkhāya munibhāvaṃ pattassa muninoti evamettha attho daṭṭhabbo.",
  "atk-vin02a1:272_16": "Sokā na bhavanti tādinoti tādisassa khīṇāsavamunino abbhantare iṭṭhaviyogādivatthukā sokā na santi.",
  "atk-vin02a1:272_17": "Atha vā tādinoti tādilakkhaṇasamannāgatassa evarūpassa munino sokā na bhavantīti ayamettha attho.",
  "atk-vin02a1:272_18": "Upasantassāti rāgādīnaṃ upasamena upasantassa.",
  "atk-vin02a1:272_19": "Sadā satīmatoti sativepullappattattā niccakālaṃ satiyā avirahitassa.",
  "atk-vin02a1:272_20": "Ākāse antalikkheti antalikkhasaṅkhāte ākāse,",
  "atk-vin02a1:272_21": "na kasiṇugghāṭime,",
  "atk-vin02a1:272_22": "na pana rūpaparicchede.",
  "atk-vin02a1:272_23": "Caṅkamatipi tiṭṭhatipīti tāsaṃ bhikkhunīnaṃ kathaṃ sutvā “imā bhikkhuniyo maṃ ‘ettakameva ayaṃ jānātī’ti avamaññanti,",
  "atk-vin02a1:272_24": "handa dāni etāsaṃ attano ānubhāvaṃ dassemī”ti dhammabahumānaṃ uppādetvā abhiññāpādakaṃ catutthajjhānaṃ",
  "atk-vin02a1:272_25": "samāpajjitvā vuṭṭhāya evarūpaṃ iddhipāṭihāriyaṃ dassesi –",
  "atk-vin02a1:272_26": "“ākāse antalikkhe caṅkamatipi…pe…",
  "atk-vin02a1:272_27": "antaradhāyatipī”ti.",
  "atk-vin02a1:272_28": "Tattha antaradhāyatipīti antaradhāyatipi adassanampi gacchatīti attho.",
  "atk-vin02a1:272_29": "Tañceva udānaṃ bhaṇati aññañca bahuṃ buddhavacananti thero kira attano bhātutherassa santike –",
  "atk-vin02a1:273_0": "“Padumaṃ yathā kokanudaṃ sugandhaṃ,",
  "atk-vin02a1:274_0": "Pāto siyā phullamavītagandhaṃ;",
  "atk-vin02a1:275_0": "Aṅgīrasaṃ passa virocamānaṃ,",
  "atk-vin02a1:276_0": "Tapantamādiccamivantalikkhe”ti. ;",
  "atk-vin02a1:277_0": "Imaṃ gāthaṃ uddisāpetvā cattāro māse sajjhāyi.",
  "atk-vin02a1:277_1": "Na ca paguṇaṃ kattumasakkhi.",
  "atk-vin02a1:277_2": "Tato naṃ thero “abhabbo tvaṃ imasmiṃ sāsane”ti vihārā nikkaḍḍhāpesi,",
  "atk-vin02a1:277_3": "so rodamāno dvārakoṭṭhake aṭṭhāsi.",
  "atk-vin02a1:277_4": "Atha bhagavā buddhacakkhunā veneyyasatte olokento taṃ disvā vihāracārikaṃ caramāno viya tassa santikaṃ gantvā “cūḷapanthaka,",
  "atk-vin02a1:277_5": "kasmā rodasī”ti āha.",
  "atk-vin02a1:277_6": "So tamatthaṃ ārocesi.",
  "atk-vin02a1:277_7": "Athassa bhagavā suddhaṃ pilotikakhaṇḍaṃ datvā “idaṃ ‘rajoharaṇaṃ rajoharaṇa’nti parimajjāhī”ti āha.",
  "atk-vin02a1:277_8": "So “sādhū”ti sampaṭicchitvā attano nivāsaṭṭhāne nisīditvā tassa ekamantaṃ parimajji,",
  "atk-vin02a1:277_9": "parimajjitaṭṭhānaṃ kāḷakamahosi.",
  "atk-vin02a1:277_10": "So “evaṃ parisuddhampi nāma vatthaṃ imaṃ attabhāvaṃ nissāya kāḷakaṃ jāta”nti saṃvegaṃ paṭilabhitvā vipassanaṃ ārabhi.",
  "atk-vin02a1:277_11": "Athassa bhagavā āraddhavīriyabhāvaṃ ñatvā “adhicetaso”ti imaṃ obhāsagāthaṃ abhāsi.",
  "atk-vin02a1:277_12": "Thero gāthāpariyosāne arahattaṃ pāpuṇi.",
  "atk-vin02a1:277_13": "Tasmā thero pakatiyāva imaṃ gāthaṃ mamāyati,",
  "atk-vin02a1:277_14": "so taṃ imissā gāthāya mamāyanabhāvaṃ jānāpetuṃ taṃyeva bhaṇati.",
  "atk-vin02a1:277_15": "Aññañca antarantarā āharitvā bahuṃ buddhavacanaṃ.",
  "atk-vin02a1:277_16": "Tena vuttaṃ –",
  "atk-vin02a1:277_17": "“tañceva udānaṃ bhaṇati,",
  "atk-vin02a1:277_18": "aññañca bahuṃ buddhavacana”nti.",
  "atk-vin02a1:278_0": "156.",
  "atk-vin02a1:278_1": "Ekato upasampannāyāti bhikkhunisaṅghe upasampannāya,",
  "atk-vin02a1:278_2": "bhikkhusaṅghe pana upasampannaṃ ovadantassa pācittiyaṃ.",
  "atk-vin02a1:278_3": "Sesamettha uttānameva.",
  "atk-vin02a1:278_4": "Idampi ca padasodhammasamuṭṭhānameva.",
  "atk-vin02a1:279_0": "Atthaṅgatasikkhāpadaṃ dutiyaṃ.",
  "atk-vin02a1:280_0": "3. Bhikkhunupassayasikkhāpadavaṇṇanā",
  "atk-vin02a1:281_0": "162.",
  "atk-vin02a1:281_1": "Tatiyasikkhāpade –",
  "atk-vin02a1:281_2": "aññatra samayā ovadati āpatti pācittiyassātiādīsu aṭṭhahi garudhammehi ovadantasseva pācittiyaṃ,",
  "atk-vin02a1:281_3": "aññena dhammena dukkaṭanti veditabbaṃ.",
  "atk-vin02a1:281_4": "Ekatoupasampannāyāti bhikkhunisaṅghe upasampannāya,",
  "atk-vin02a1:281_5": "bhikkhusaṅghe upasampannāya pana ovadato pācittiyameva.",
  "atk-vin02a1:281_6": "Ito parampi yattha yattha “ekatoupasampannā”ti vuccati,",
  "atk-vin02a1:281_7": "sabbattha ayameva attho daṭṭhabbo.",
  "atk-vin02a1:281_8": "Sesaṃ uttānameva.",
  "atk-vin02a1:282_0": "Kathinasamuṭṭhānaṃ –",
  "atk-vin02a1:282_1": "kāyavācato,",
  "atk-vin02a1:282_2": "kāyavācācittato ca samuṭṭhāti, kiriyaṃ,",
  "atk-vin02a1:282_3": "nosaññāvimokkhaṃ,",
  "atk-vin02a1:282_4": "acittakaṃ,",
  "atk-vin02a1:282_5": "paṇṇattivajjaṃ,",
  "atk-vin02a1:282_6": "kāyakammaṃ,",
  "atk-vin02a1:282_7": "vacīkammaṃ, ticittaṃ,",
  "atk-vin02a1:282_8": "tivedananti.",
  "atk-vin02a1:283_0": "Bhikkhunupassayasikkhāpadaṃ tatiyaṃ.",
  "atk-vin02a1:284_0": "Idaṃ panettha mahāpaccariyaṃ vuttaṃ pakiṇṇakaṃ –",
  "atk-vin02a1:284_1": "asammato ce bhikkhu atthaṅgate sūriye bhikkhunupassayaṃ upasaṅkamitvā aṭṭhahi garudhammehi ovadati,",
  "atk-vin02a1:284_2": "tīṇi pācittiyāni.",
  "atk-vin02a1:284_3": "Aññena dhammena ovadato dve dukkaṭāni,",
  "atk-vin02a1:284_4": "ekaṃ pācittiyaṃ. Kathaṃ?",
  "atk-vin02a1:284_5": "Asammatamūlakaṃ dukkaṭaṃ,",
  "atk-vin02a1:284_6": "upassayaṃ gantvā aññena dhammena ovadanamūlakaṃ dukkaṭaṃ,",
  "atk-vin02a1:284_7": "atthaṅgate sūriye ovadanamūlakaṃ pācittiyanti.",
  "atk-vin02a1:284_8": "Sammatassa atthaṅgate sūriye tattha gantvā aṭṭhahi garudhammehi ovadantassa ekā anāpatti,",
  "atk-vin02a1:284_9": "dve pācittiyāni. Kathaṃ?",
  "atk-vin02a1:284_10": "Sammatattā anāpatti,",
  "atk-vin02a1:284_11": "atthaṅgate sūriye ovadanamūlakaṃ ekaṃ,",
  "atk-vin02a1:284_12": "gantvā garudhammehi ovadanamūlakaṃ ekanti dve pācittiyāni.",
  "atk-vin02a1:284_13": "Tasseva aññena dhammena ovadato ekā anāpatti,",
  "atk-vin02a1:284_14": "ekaṃ dukkaṭaṃ,",
  "atk-vin02a1:284_15": "ekaṃ pācittiyaṃ. Kathaṃ?",
  "atk-vin02a1:284_16": "Sammatattā anāpatti,",
  "atk-vin02a1:284_17": "gantvā aññena dhammena ovadanamūlakaṃ dukkaṭaṃ,",
  "atk-vin02a1:284_18": "atthaṅgate sūriye ovadanamūlakaṃ pācittiyanti.",
  "atk-vin02a1:284_19": "Divā pana gantvā ovadato sammatassa ca asammatassa ca rattiṃ ovadanamūlakaṃ ekaṃ pācittiyaṃ apanetvā avasesā āpattānāpattiyo veditabbāti.",
  "atk-vin02a1:285_0": "Pakiṇṇakakathā niṭṭhitā.",
  "atk-vin02a1:286_0": "4. Āmisasikkhāpadavaṇṇanā",
  "atk-vin02a1:287_0": "164.",
  "atk-vin02a1:287_1": "Catutthasikkhāpade –",
  "atk-vin02a1:287_2": "na bahukatāti na katabahumānā,",
  "atk-vin02a1:287_3": "na dhamme bahumānaṃ katvā ovadantīti adhippāyo.",
  "atk-vin02a1:287_4": "“Bhikkhunovādakaṃ avaṇṇaṃ kattukāmo”tiādīnaṃ ujjhāpanake vuttanayenevattho veditabbo.",
  "atk-vin02a1:288_0": "Upasampannaṃ saṅghena asammatanti ettha asammato nāma sammatena vā saṅghena vā bhāraṃ katvā ṭhapito veditabbo.",
  "atk-vin02a1:288_1": "Anupasampannaṃ sammataṃ vā asammataṃ vāti ettha pana bhikkhukāle sammutiṃ labhitvā sāmaṇerabhūmiyaṃ ṭhito sammato,",
  "atk-vin02a1:288_2": "sammatena vā saṅghena vā ṭhapito bahussuto sāmaṇero asammatoti veditabbo.",
  "atk-vin02a1:288_3": "Sesaṃ vuttanayattā uttānameva.",
  "atk-vin02a1:289_0": "Tisamuṭṭhānaṃ –",
  "atk-vin02a1:289_1": "kāyacittato vācācittato kāyavācācittato ca samuṭṭhāti, kiriyaṃ,",
  "atk-vin02a1:289_2": "saññāvimokkhaṃ,",
  "atk-vin02a1:289_3": "sacittakaṃ,",
  "atk-vin02a1:289_4": "lokavajjaṃ,",
  "atk-vin02a1:289_5": "kāyakammaṃ,",
  "atk-vin02a1:289_6": "vacīkammaṃ,",
  "atk-vin02a1:289_7": "akusalacittaṃ,",
  "atk-vin02a1:289_8": "dukkhavedananti.",
  "atk-vin02a1:290_0": "Āmisasikkhāpadaṃ catutthaṃ.",
  "atk-vin02a1:291_0": "5. Cīvaradānasikkhāpadavaṇṇanā",
  "atk-vin02a1:292_0": "169.",
  "atk-vin02a1:292_1": "Pañcamasikkhāpade –",
  "atk-vin02a1:292_2": "visikhāyāti rathikāya.",
  "atk-vin02a1:292_3": "Piṇḍāya caratīti nibaddhacāravasena abhiṇhaṃ carati.",
  "atk-vin02a1:292_4": "Sandiṭṭhāti sandiṭṭhamittā ahesuṃ.",
  "atk-vin02a1:292_5": "Sesamettha padato uttānatthaṃ,",
  "atk-vin02a1:292_6": "vinicchayato cīvarapaṭiggahaṇasikkhāpade vuttanayeneva veditabbaṃ saddhiṃ samuṭṭhānādīhi.",
  "atk-vin02a1:292_7": "Tatra hi bhikkhu paṭiggāhako,",
  "atk-vin02a1:292_8": "idha bhikkhunī,",
  "atk-vin02a1:292_9": "ayaṃ viseso.",
  "atk-vin02a1:292_10": "Sesaṃ tādisamevāti.",
  "atk-vin02a1:293_0": "Cīvaradānasikkhāpadaṃ pañcamaṃ.",
  "atk-vin02a1:294_0": "6. Cīvarasibbanasikkhāpadavaṇṇanā",
  "atk-vin02a1:295_0": "175.",
  "atk-vin02a1:295_1": "Chaṭṭhasikkhāpade –",
  "atk-vin02a1:295_2": "udāyīti lāḷudāyī.",
  "atk-vin02a1:295_3": "Paṭṭhoti paṭibalo,",
  "atk-vin02a1:295_4": "nipuṇo ceva samattho cāti vuttaṃ hoti.",
  "atk-vin02a1:295_5": "Aññatarā bhikkhunīti tasseva purāṇadutiyikā.",
  "atk-vin02a1:295_6": "Paṭibhānacittanti attano paṭibhānena katacittaṃ,",
  "atk-vin02a1:295_7": "so kira cīvaraṃ rajitvā tassa majjhe nānāvaṇṇehi vippakatamethunaṃ itthipurisarūpamakāsi.",
  "atk-vin02a1:295_8": "Tena vuttaṃ –",
  "atk-vin02a1:295_9": "“majjhe paṭibhānacittaṃ vuṭṭhāpetvā”ti.",
  "atk-vin02a1:295_10": "Yathāsaṃhaṭanti yathāsaṃharitameva.",
  "atk-vin02a1:296_0": "176.",
  "atk-vin02a1:296_1": "Cīvaranti yaṃ nivāsituṃ vā pārupituṃ vā sakkā hoti,",
  "atk-vin02a1:296_2": "evañhi mahāpaccariyādīsu vuttaṃ.",
  "atk-vin02a1:296_3": "Sayaṃ sibbatīti ettha sibbissāmīti vicārentassāpi chindantassāpi dukkaṭaṃ,",
  "atk-vin02a1:296_4": "sibbantassa pana pācittiyaṃ.",
  "atk-vin02a1:296_5": "Ārāpathe ārāpatheti sūciṃ pavesetvā pavesetvā nīharaṇe.",
  "atk-vin02a1:296_6": "Sace pana sakalasūciṃ anīharanto dīghasuttappavesanatthaṃ satakkhattumpi vijjhitvā nīharati,",
  "atk-vin02a1:296_7": "ekameva pācittiyaṃ.",
  "atk-vin02a1:296_8": "Sakiṃ āṇattoti sakiṃ “cīvaraṃ sibbā”ti vutto.",
  "atk-vin02a1:296_9": "Bahukampi sibbatīti sacepi sabbaṃ sūcikammaṃ pariyosāpetvā cīvaraṃ niṭṭhāpeti,",
  "atk-vin02a1:296_10": "ekameva pācittiyaṃ.",
  "atk-vin02a1:296_11": "Atha pana “imasmiṃ cīvare kattabbakammaṃ tava bhāro”ti vutto karoti,",
  "atk-vin02a1:296_12": "āṇattassa ārāpathe ārāpathe ekamekaṃ pācittiyaṃ,",
  "atk-vin02a1:296_13": "āṇāpakassa ekavācāya sambahulānipi.",
  "atk-vin02a1:296_14": "Punappunaṃ āṇattiyaṃ pana vattabbameva natthi.",
  "atk-vin02a1:297_0": "Yepi sace ācariyupajjhāyesu attano ñātikānaṃ cīvaraṃ sibbantesu tesaṃ nissitakā “ācariyupajjhāyavattaṃ vā kathinavattaṃ vā karomā”ti sibbanti,",
  "atk-vin02a1:297_1": "tesampi ārāpathagaṇanāya āpattiyo.",
  "atk-vin02a1:297_2": "Ācariyupajjhāyā attano ñātikānaṃ cīvaraṃ antevāsikehi sibbāpenti,",
  "atk-vin02a1:297_3": "ācariyupajjhāyānaṃ dukkaṭaṃ,",
  "atk-vin02a1:297_4": "antevāsikānaṃ pācittiyaṃ.",
  "atk-vin02a1:297_5": "Antevāsikā attano ñātikānaṃ ācariyupajjhāyehi sibbāpenti,",
  "atk-vin02a1:297_6": "tatrāpi eseva nayo.",
  "atk-vin02a1:297_7": "Antevāsikānampi ācariyupajjhāyānampi ñātikāya cīvaraṃ hoti,",
  "atk-vin02a1:297_8": "ācariyupajjhāyā pana antevāsike vañcetvā sibbāpenti,",
  "atk-vin02a1:297_9": "ubhinnampi dukkaṭaṃ. Kasmā?",
  "atk-vin02a1:297_10": "Antevāsikānaṃ aññātikasaññāya sibbitattā,",
  "atk-vin02a1:297_11": "itaresaṃ akappiye niyojitattā.",
  "atk-vin02a1:297_12": "Tasmā “idaṃ te mātu cīvaraṃ,",
  "atk-vin02a1:297_13": "idaṃ bhaginiyā”ti ācikkhitvā sibbāpetabbaṃ.",
  "atk-vin02a1:298_0": "179.",
  "atk-vin02a1:298_1": "Aññaṃ parikkhāranti yaṃkiñci upāhanatthavikādiṃ.",
  "atk-vin02a1:298_2": "Sesaṃ uttānameva.",
  "atk-vin02a1:298_3": "Chasamuṭṭhānaṃ – kiriyaṃ,",
  "atk-vin02a1:298_4": "nosaññāvimokkhaṃ,",
  "atk-vin02a1:298_5": "acittakaṃ,",
  "atk-vin02a1:298_6": "paṇṇattivajjaṃ,",
  "atk-vin02a1:298_7": "kāyakammaṃ,",
  "atk-vin02a1:298_8": "vacīkammaṃ, ticittaṃ,",
  "atk-vin02a1:298_9": "tivedananti.",
  "atk-vin02a1:299_0": "Cīvarasibbanasikkhāpadaṃ chaṭṭhaṃ.",
  "atk-vin02a1:300_0": "7. Saṃvidhānasikkhāpadavaṇṇanā",
  "atk-vin02a1:301_0": "181.",
  "atk-vin02a1:301_1": "Sattamasikkhāpade –",
  "atk-vin02a1:301_2": "pacchā gacchantīnaṃ corā acchindiṃsūti pacchā gacchantīnaṃ pattacīvaraṃ corā hariṃsu.",
  "atk-vin02a1:301_3": "Dūsesunti tā bhikkhuniyo corā dūsayiṃsu,",
  "atk-vin02a1:301_4": "sīlavināsaṃ pāpayiṃsūti attho.",
  "atk-vin02a1:302_0": "182- 3.",
  "atk-vin02a1:302_1": "Saṃvidhāyāti saṃvidahitvā,",
  "atk-vin02a1:302_2": "gamanakāle saṅketaṃ katvāti attho.",
  "atk-vin02a1:302_3": "Kukkuṭasampādeti ettha yasmā gāmā nikkhamitvā kukkuṭo padasāva aññaṃ gāmaṃ gacchati,",
  "atk-vin02a1:302_4": "ayaṃ kukkuṭasampādoti vuccati.",
  "atk-vin02a1:302_5": "Tatrāyaṃ vacanattho –",
  "atk-vin02a1:302_6": "sampadanti etthāti sampādo.",
  "atk-vin02a1:302_7": "Ke sampadanti? Kukkuṭā.",
  "atk-vin02a1:302_8": "Kukkuṭānaṃ sampādo kukkuṭasampādo.",
  "atk-vin02a1:302_9": "Atha vā sampādoti gamanaṃ,",
  "atk-vin02a1:302_10": "kukkuṭānaṃ sampādo ettha atthītipi kukkuṭasampādo.",
  "atk-vin02a1:302_11": "Kukkuṭasampāte itipi pāṭho,",
  "atk-vin02a1:302_12": "tattha yassa gāmassa gehacchadanapiṭṭhito kukkuṭo uppatitvā aññassa gehacchadanapiṭṭhiyaṃ patati,",
  "atk-vin02a1:302_13": "ayaṃ kukkuṭasampātoti vuccati.",
  "atk-vin02a1:302_14": "Vacanattho panettha vuttanayeneva veditabbo.",
  "atk-vin02a1:302_15": "Dvidhā vuttappakāropi cesa gāmo accāsanno hoti,",
  "atk-vin02a1:302_16": "upacāro na labbhati.",
  "atk-vin02a1:302_17": "Yasmiṃ pana gāme paccūse vassantassa kukkuṭassa saddo anantare gāme suyyati,",
  "atk-vin02a1:302_18": "tādisehi gāmehi sampuṇṇaraṭṭhe gāmantare gāmantare pācittiyanti aṭṭhakathāyaṃ vuttaṃ.",
  "atk-vin02a1:302_19": "Kiñcāpi vuttaṃ,",
  "atk-vin02a1:302_20": "“gāmantare gāmantare āpatti pācittiyassā”ti vacanato pana sacepi ratanamattantaro gāmo hoti,",
  "atk-vin02a1:302_21": "yo tassa manussehi ṭhapitaupacāro,",
  "atk-vin02a1:302_22": "taṃ okkamantassa āpattiyeva.",
  "atk-vin02a1:303_0": "Tatrāyaṃ āpattivinicchayo –",
  "atk-vin02a1:303_1": "saṃvidhānakāle hi sace ubhopi bhikkhunupassaye vā antarārāme vā āsanasālāya vā titthiyaseyyāya vā ṭhatvā saṃvidahanti,",
  "atk-vin02a1:303_2": "anāpatti kappiyabhūmi kirāyaṃ.",
  "atk-vin02a1:303_3": "Tasmā ettha saṃvidahanapaccayā dukkaṭāpattiṃ na vadanti,",
  "atk-vin02a1:303_4": "gacchantassa yathāvatthukameva.",
  "atk-vin02a1:303_5": "Sace pana antogāme bhikkhunupassayadvāre rathikāya aññesu vā catukkasiṅghāṭakahatthisālādīsu saṃvidahanti,",
  "atk-vin02a1:303_6": "bhikkhuno āpatti dukkaṭassa.",
  "atk-vin02a1:303_7": "Evaṃ saṃvidahitvā gāmato nikkhamanti,",
  "atk-vin02a1:303_8": "nikkhamane anāpatti,",
  "atk-vin02a1:303_9": "anantaragāmassa upacārokkamane pana bhikkhuno pācittiyaṃ.",
  "atk-vin02a1:303_10": "Tatrāpi “paṭhamapāde dukkaṭaṃ,",
  "atk-vin02a1:303_11": "dutiyapāde pācittiya”nti mahāpaccariyaṃ vuttaṃ.",
  "atk-vin02a1:303_12": "Gāmato nikkhamitvā pana yāva anantaragāmassa upacāraṃ na okkamanti,",
  "atk-vin02a1:303_13": "etthantare saṃvidahitepi bhikkhuno dukkaṭaṃ,",
  "atk-vin02a1:303_14": "anantaragāmassa upacārokkamane purimanayeneva āpatti.",
  "atk-vin02a1:303_15": "Sace dūraṃ gantukāmā honti,",
  "atk-vin02a1:303_16": "gāmūpacāragaṇanāya okkamane okkamane āpatti,",
  "atk-vin02a1:303_17": "tassa tassa pana gāmassa atikkamane anāpatti.",
  "atk-vin02a1:303_18": "Sace pana bhikkhunī “asukaṃ nāma gāmaṃ gamissāmī”ti upassayato nikkhamati,",
  "atk-vin02a1:303_19": "bhikkhupi tameva gāmaṃ sandhāya “asukaṃ nāma gāmaṃ gamissāmī”ti vihārato nikkhamati.",
  "atk-vin02a1:303_20": "Atha dvepi gāmadvāre samāgantvā “tumhe kuhiṃ gacchatha,",
  "atk-vin02a1:303_21": "asukaṃ nāma gāmaṃ tumhe kuhinti,",
  "atk-vin02a1:303_22": "mayampi tatthevā”ti vatvā “ehi dāni,",
  "atk-vin02a1:303_23": "gacchāmā”ti saṃvidhāya gacchanti, anāpatti. Kasmā?",
  "atk-vin02a1:303_24": "Pubbameva gamissāmāti nikkhantattāti mahāpaccariyaṃ vuttaṃ.",
  "atk-vin02a1:303_25": "Taṃ neva pāḷiyā na sesaaṭṭhakathāya sameti.",
  "atk-vin02a1:304_0": "Addhayojane addhayojaneti ekamekaṃ addhayojanaṃ atikkamantassa idāni atikkamissatīti paṭhamapāde dukkaṭaṃ,",
  "atk-vin02a1:304_1": "dutiyapāde pācittiyaṃ.",
  "atk-vin02a1:304_2": "Imasmiñhi naye atikkamane āpatti,",
  "atk-vin02a1:304_3": "okkamane anāpatti.",
  "atk-vin02a1:305_0": "184.",
  "atk-vin02a1:305_1": "Bhikkhu saṃvidahatīti nagaradvāre vā rathikāya vā bhikkhuniṃ disvā “asukaṃ gāmaṃ nāma gatapubbatthā”ti vadati,",
  "atk-vin02a1:305_2": "“nāmhi ayya gatapubbā”ti “ehi gacchāmā”ti vā “sve ahaṃ gamissāmi,",
  "atk-vin02a1:305_3": "tvampi āgaccheyyāsī”ti vā vadati.",
  "atk-vin02a1:305_4": "Bhikkhunī saṃvidahatīti gāmantare cetiyavandanatthaṃ gāmato nikkhamantaṃ bhikkhuṃ disvā “ayya kuhiṃ gacchathā”ti vadati.",
  "atk-vin02a1:305_5": "“Asukaṃ nāma gāmaṃ cetiyavandanattha”nti.",
  "atk-vin02a1:305_6": "“Ahampi ayya āgacchāmī”ti evaṃ bhikkhunīyeva saṃvidahati,",
  "atk-vin02a1:305_7": "na bhikkhu.",
  "atk-vin02a1:306_0": "185.",
  "atk-vin02a1:306_1": "Visaṅketenāti ettha “purebhattaṃ gacchissāmā”ti vatvā pacchābhattaṃ gacchanti,",
  "atk-vin02a1:306_2": "“ajja vā gamissāmā”ti vatvā sve gacchanti.",
  "atk-vin02a1:306_3": "Evaṃ kālavisaṅketeyeva anāpatti,",
  "atk-vin02a1:306_4": "dvāravisaṅkete pana maggavisaṅkete vā satipi āpattiyeva.",
  "atk-vin02a1:306_5": "Āpadāsūti raṭṭhabhede cakkasamāruḷhā janapadā pariyāyanti evarūpāsu āpadāsu anāpatti.",
  "atk-vin02a1:306_6": "Sesaṃ uttānamevāti.",
  "atk-vin02a1:307_0": "Catusamuṭṭhānaṃ –",
  "atk-vin02a1:307_1": "kāyato kāyavācato kāyacittato kāyavācācittato ca samuṭṭhāti, kiriyaṃ,",
  "atk-vin02a1:307_2": "nosaññāvimokkhaṃ,",
  "atk-vin02a1:307_3": "acittakaṃ,",
  "atk-vin02a1:307_4": "paṇṇattivajjaṃ,",
  "atk-vin02a1:307_5": "kāyakammaṃ,",
  "atk-vin02a1:307_6": "vacīkammaṃ, ticittaṃ,",
  "atk-vin02a1:307_7": "tivedananti.",
  "atk-vin02a1:308_0": "Saṃvidhānasikkhāpadaṃ sattamaṃ.",
  "atk-vin02a1:309_0": "8. Nāvābhiruhanasikkhāpadavaṇṇanā",
  "atk-vin02a1:310_0": "188.",
  "atk-vin02a1:310_1": "Aṭṭhamasikkhāpade –",
  "atk-vin02a1:310_2": "saṃvidhāyāti lokassādamittasanthavavasena kīḷāpurekkhārā saṃvidahitvā.",
  "atk-vin02a1:310_3": "Uddhaṃgāmininti uddhaṃ nadiyā paṭisotaṃ gacchantiṃ.",
  "atk-vin02a1:310_4": "Yasmā pana yo uddhaṃ javanato ujjavanikāya nāvāya kīḷati,",
  "atk-vin02a1:310_5": "so “uddhaṃgāminiṃ abhiruhatī”ti vuccati.",
  "atk-vin02a1:310_6": "Tenassa padabhājane atthameva dassetuṃ “ujjavanikāyā”ti vuttaṃ.",
  "atk-vin02a1:310_7": "Adhogāmininti adho anusotaṃ gacchantiṃ.",
  "atk-vin02a1:310_8": "Yasmā pana yo adho javanato ojavanikāya nāvāya kīḷati,",
  "atk-vin02a1:310_9": "so “adhogāminiṃ abhiruhatī”ti vuccati.",
  "atk-vin02a1:310_10": "Tenassāpi padabhājane atthameva dassetuṃ “ojavanikāyā”ti vuttaṃ.",
  "atk-vin02a1:310_11": "Tattha yaṃ titthasampaṭipādanatthaṃ uddhaṃ vā adho vā haranti,",
  "atk-vin02a1:310_12": "ettha anāpatti.",
  "atk-vin02a1:310_13": "Tiriyaṃ taraṇāyāti upayogatthe nissakkavacanaṃ.",
  "atk-vin02a1:311_0": "189.",
  "atk-vin02a1:311_1": "Gāmantare gāmantareti ettha yassā nadiyā ekaṃ tīraṃ kukkuṭasampādagāmehi nirantaraṃ,",
  "atk-vin02a1:311_2": "ekaṃ agāmakaṃ araññaṃ,",
  "atk-vin02a1:311_3": "tassā sagāmakatīrapassena gamanakāle gāmantaragaṇanāya pācittiyāni,",
  "atk-vin02a1:311_4": "agāmakatīrapassena gamanakāle addhayojanagaṇanāya.",
  "atk-vin02a1:311_5": "Yā pana yojanavitthatā hoti,",
  "atk-vin02a1:311_6": "tassā majjhena gamanepi addhayojanagaṇanāya pācittiyāni veditabbāni.",
  "atk-vin02a1:311_7": "Anāpatti tiriyaṃ taraṇāyāti ettha na kevalaṃ nadiyā,",
  "atk-vin02a1:311_8": "yopi mahātitthapaṭṭanato tāmalittiṃ vā suvaṇṇabhūmiṃ vā gacchati,",
  "atk-vin02a1:311_9": "tassāpi anāpatti.",
  "atk-vin02a1:311_10": "Sabbaaṭṭhakathāsu hi nadiyaṃyeva āpatti vicāritā,",
  "atk-vin02a1:311_11": "na samudde.",
  "atk-vin02a1:312_0": "191.",
  "atk-vin02a1:312_1": "Visaṅketenāti idhāpi kālavisaṅketeneva anāpatti,",
  "atk-vin02a1:312_2": "titthavisaṅketena pana nāvāvisaṅketena vā gacchantassa āpattiyeva.",
  "atk-vin02a1:312_3": "Sesaṃ paṭhamasikkhāpadasadisameva saddhiṃ samuṭṭhānādīhīti.",
  "atk-vin02a1:313_0": "Nāvābhiruhanasikkhāpadaṃ aṭṭhamaṃ.",
  "atk-vin02a1:314_0": "9. Paripācitasikkhāpadavaṇṇanā",
  "atk-vin02a1:315_0": "192.",
  "atk-vin02a1:315_1": "Navamasikkhāpade –",
  "atk-vin02a1:315_2": "mahānāge tiṭṭhamāneti bhummatthe upayogavacanaṃ,",
  "atk-vin02a1:315_3": "mahānāgesu tiṭṭhamānesūti attho.",
  "atk-vin02a1:315_4": "Atha vā mahānāge tiṭṭhamāne “adisvā”ti ayamettha pāṭhaseso daṭṭhabbo.",
  "atk-vin02a1:315_5": "Itarathā hi attho na yujjati.",
  "atk-vin02a1:315_6": "Antarākathāti avasānaṃ appatvā ārambhassa ca avasānassa ca vemajjhaṭṭhānaṃ pattakathā.",
  "atk-vin02a1:315_7": "Vippakatāti kayiramānā hoti.",
  "atk-vin02a1:315_8": "Saccaṃ mahānāgā kho tayā gahapatīti addhacchikena olokayamānā there pavisante disvā tehi sutabhāvaṃ ñatvā evamāha.",
  "atk-vin02a1:316_0": "194.",
  "atk-vin02a1:316_1": "Bhikkhuniparipācitanti bhikkhuniyā paripācitaṃ,",
  "atk-vin02a1:316_2": "guṇappakāsanena nipphāditaṃ;",
  "atk-vin02a1:316_3": "laddhabbaṃ katanti attho.",
  "atk-vin02a1:316_4": "Padabhājane panassa bhikkhuniñca tassā paripācanākārañca dassetuṃ “bhikkhunī nāma ubhatosaṅghe upasampannā,",
  "atk-vin02a1:316_5": "paripāceti nāma pubbe adātukāmāna”ntiādi vuttaṃ.",
  "atk-vin02a1:316_6": "Pubbe gihisamārambhāti ettha pubbeti paṭhamaṃ.",
  "atk-vin02a1:316_7": "Samārambhoti samāraddhaṃ vuccati,",
  "atk-vin02a1:316_8": "paṭiyāditassetaṃ adhivacanaṃ.",
  "atk-vin02a1:316_9": "Gihīnaṃ samārambho gihisamārambho.",
  "atk-vin02a1:316_10": "Bhikkhuniyā paripācanato paṭhamameva yaṃ gihīnaṃ paṭiyāditaṃ bhattaṃ,",
  "atk-vin02a1:316_11": "tato aññatra taṃ piṇḍapātaṃ ṭhapetvā aññaṃ bhuñjantassa āpatti,",
  "atk-vin02a1:316_12": "taṃ pana bhuñjantassa anāpattīti vuttaṃ hoti.",
  "atk-vin02a1:316_13": "Padabhājane pana yasmā ñātakapavāritehi bhikkhussatthāya asamāraddhopi piṇḍapāto atthato samāraddhova hoti,",
  "atk-vin02a1:316_14": "yathāsukhaṃ āharāpetabbato,",
  "atk-vin02a1:316_15": "tasmā byañjanaṃ anādiyitvā atthameva dassetuṃ “gihisamārambho nāma ñātakā vā honti pavāritā vā”ti vuttaṃ.",
  "atk-vin02a1:317_0": "195.",
  "atk-vin02a1:317_1": "Pakatipaṭiyattanti pakatiyā tasseva bhikkhuno atthāya paṭiyāditaṃ hoti “therassa dassāmā”ti.",
  "atk-vin02a1:317_2": "Mahāpaccariyaṃ pana “tassa aññassā”ti avatvā “bhikkhūnaṃ dassāmāti paṭiyattaṃ hotī”ti avisesena vuttaṃ.",
  "atk-vin02a1:318_0": "197.",
  "atk-vin02a1:318_1": "Pañca bhojanāni ṭhapetvā sabbattha anāpattīti yāgukhajjakaphalāphale sabbattha bhikkhuniparipācitepi anāpatti.",
  "atk-vin02a1:318_2": "Sesaṃ uttānameva.",
  "atk-vin02a1:318_3": "Paṭhamapārājikasamuṭṭhānaṃ –",
  "atk-vin02a1:318_4": "kāyacittato samuṭṭhāti, kiriyaṃ,",
  "atk-vin02a1:318_5": "saññāvimokkhaṃ,",
  "atk-vin02a1:318_6": "sacittakaṃ,",
  "atk-vin02a1:318_7": "paṇṇattivajjaṃ,",
  "atk-vin02a1:318_8": "kāyakammaṃ, ticittaṃ,",
  "atk-vin02a1:318_9": "tivedananti.",
  "atk-vin02a1:319_0": "Paripācitasikkhāpadaṃ navamaṃ.",
  "atk-vin02a1:320_0": "10. Rahonisajjasikkhāpadavaṇṇanā",
  "atk-vin02a1:321_0": "198.",
  "atk-vin02a1:321_1": "Dasamasikkhāpade –",
  "atk-vin02a1:321_2": "sabbo pāḷiattho ca vinicchayo ca dutiyaaniyate vuttanayeneva veditabbo.",
  "atk-vin02a1:321_3": "Idañhi sikkhāpadaṃ dutiyāniyatena ca upari upanandhassa catutthasikkhāpadena ca saddhiṃ ekaparicchedaṃ,",
  "atk-vin02a1:321_4": "aṭṭhuppattivasena pana visuṃ paññattanti.",
  "atk-vin02a1:322_0": "Rahonisajjasikkhāpadaṃ dasamaṃ.",
  "atk-vin02a1:323_0": "Samatto vaṇṇanākkamena bhikkhunivaggo tatiyo.",
  "atk-vin02a1:324_0": "4. Bhojanavaggo",
  "atk-vin02a1:325_0": "1. Āvasathapiṇḍasikkhāpadavaṇṇanā",
  "atk-vin02a1:326_0": "203.",
  "atk-vin02a1:326_1": "Bhojanavaggassa paṭhamasikkhāpade –",
  "atk-vin02a1:326_2": "āvasathapiṇḍoti āvasathe piṇḍo.",
  "atk-vin02a1:326_3": "Samantā parikkhittaṃ addhikagilānagabbhinipabbajitānaṃ yathānurūpaṃ paññattamañcapīṭhaṃ anekagabbhapamukhaparicchedaṃ",
  "atk-vin02a1:326_4": "āvasathaṃ katvā tattha puññakāmatāya piṇḍo paññatto hoti,",
  "atk-vin02a1:326_5": "yāgubhattabhesajjādi sabbaṃ tesaṃ tesaṃ dānatthāya ṭhapitaṃ hotīti attho.",
  "atk-vin02a1:326_6": "Hiyyopīti svepi.",
  "atk-vin02a1:326_7": "Apasakkantīti apagacchanti.",
  "atk-vin02a1:326_8": "Manussā ujjhāyantīti titthiye apassantā “titthiyā kuhiṃ gatā”“ime passitvā pakkantā”ti sutvā ujjhāyanti.",
  "atk-vin02a1:326_9": "Kukkuccāyantoti kukkuccaṃ karonto,",
  "atk-vin02a1:326_10": "akappiyasaññaṃ uppādentoti attho.",
  "atk-vin02a1:327_0": "206.",
  "atk-vin02a1:327_1": "Sakkoti tamhā āvasathā pakkamitunti addhayojanaṃ vā yojanaṃ vā gantuṃ sakkoti.",
  "atk-vin02a1:327_2": "Na sakkotīti ettakameva na sakkoti.",
  "atk-vin02a1:327_3": "Anodissāti imesaṃyeva vā ettakānaṃyeva vāti ekaṃ pāsaṇḍaṃ anuddisitvā sabbesaṃ paññatto hoti.",
  "atk-vin02a1:327_4": "Yāvadatthoti bhojanampi ettakanti aparicchinditvā yāvadattho paññatto hoti.",
  "atk-vin02a1:327_5": "Sakiṃ bhuñjitabbanti ekadivasaṃ bhuñjitabbaṃ,",
  "atk-vin02a1:327_6": "dutiyadivasato paṭṭhāya paṭiggahaṇe dukkaṭaṃ,",
  "atk-vin02a1:327_7": "ajjhohāre ajjhohāre pācittiyaṃ.",
  "atk-vin02a1:328_0": "Ayaṃ panettha vinicchayo –",
  "atk-vin02a1:328_1": "ekakulena vā nānākulehi vā ekato hutvā ekasmiṃ ṭhāne vā nānāṭhānesu vā “ajja ekasmiṃ;",
  "atk-vin02a1:328_2": "sve ekasmi”nti evaṃ aniyamitaṭṭhāne vā paññattaṃ ekasmiṃ ṭhāne ekadivasaṃ bhuñjitvā dutiyadivase tasmiṃ ṭhāne aññasmiṃ vā bhuñjituṃ na vaṭṭati.",
  "atk-vin02a1:328_3": "Nānākulehi pana nānāṭhānesu paññattaṃ ekasmiṃ ṭhāne ekadivasaṃ bhuñjitvā dutiyadivase aññattha bhuñjituṃ vaṭṭati.",
  "atk-vin02a1:328_4": "Paṭipāṭiṃ pana khepetvā puna ādito paṭṭhāya bhuñjituṃ na vaṭṭatīti mahāpaccariyaṃ vuttaṃ.",
  "atk-vin02a1:328_5": "Ekapūganānāpūgaekagāmanānāgāmesupi eseva nayo.",
  "atk-vin02a1:328_6": "Yopi ekakulassa vā nānākulānaṃ vā ekato paññatto taṇḍulādīnaṃ abhāvena antarantarā chijjati,",
  "atk-vin02a1:328_7": "sopi na bhuñjitabbo.",
  "atk-vin02a1:328_8": "Sace pana “na sakkoma dātu”nti upacchinditvā puna kalyāṇacitte uppanne dātuṃ ārabhanti,",
  "atk-vin02a1:328_9": "etaṃ puna ekadivasaṃ bhuñjituṃ vaṭṭatīti mahāpaccariyaṃ vuttaṃ.",
  "atk-vin02a1:329_0": "208.",
  "atk-vin02a1:329_1": "Anāpatti gilānassāti gilānassa anuvasitvā bhuñjantassa anāpatti.",
  "atk-vin02a1:329_2": "Gacchanto vāti yo gacchanto antarāmagge ekadivasaṃ gataṭṭhāne ca ekadivasaṃ bhuñjati,",
  "atk-vin02a1:329_3": "tassāpi anāpatti.",
  "atk-vin02a1:329_4": "Āgacchantepi eseva nayo.",
  "atk-vin02a1:329_5": "Gantvā paccāgacchantopi antarāmagge ekadivasaṃ āgataṭṭhāne ca ekadivasaṃ bhuñjituṃ labhati.",
  "atk-vin02a1:329_6": "Gacchissāmīti bhuñjitvā nikkhantassa nadī vā pūrati corādibhayaṃ vā hoti,",
  "atk-vin02a1:329_7": "so nivattitvā khemabhāvaṃ ñatvā gacchanto puna ekadivasaṃ bhuñjituṃ labhatīti sabbamidaṃ mahāpaccariyādīsu vuttaṃ.",
  "atk-vin02a1:329_8": "Odissa paññatto hotīti bhikkhūnaṃyeva atthāya uddisitvā paññatto hoti.",
  "atk-vin02a1:329_9": "Na yāvadatthoti yāvadatthaṃ paññatto na hoti,",
  "atk-vin02a1:329_10": "thokaṃ thokaṃ labbhati,",
  "atk-vin02a1:329_11": "tādisaṃ niccampi bhuñjituṃ vaṭṭati.",
  "atk-vin02a1:329_12": "Pañca bhojanāni ṭhapetvā sabbatthāti yāgukhajjakaphalāphalādibhede sabbattha anāpatti.",
  "atk-vin02a1:329_13": "Yāguādīni hi niccampi bhuñjituṃ vaṭṭati.",
  "atk-vin02a1:329_14": "Sesaṃ uttānameva.",
  "atk-vin02a1:329_15": "Eḷakalomasamuṭṭhānaṃ –",
  "atk-vin02a1:329_16": "kāyato ca kāyacittato ca samuṭṭhāti, kiriyaṃ,",
  "atk-vin02a1:329_17": "nosaññāvimokkhaṃ,",
  "atk-vin02a1:329_18": "acittakaṃ,",
  "atk-vin02a1:329_19": "paṇṇattivajjaṃ,",
  "atk-vin02a1:329_20": "kāyakammaṃ ticittaṃ,",
  "atk-vin02a1:329_21": "tivedananti.",
  "atk-vin02a1:330_0": "Āvasathapiṇḍasikkhāpadaṃ paṭhamaṃ.",
  "atk-vin02a1:331_0": "2. Gaṇabhojanasikkhāpadavaṇṇanā",
  "atk-vin02a1:332_0": "209.",
  "atk-vin02a1:332_1": "Dutiyasikkhāpade –",
  "atk-vin02a1:332_2": "parihīnalābhasakkāroti so kira ajātasattunā rājānaṃ mārāpetvāpi abhimāre yojetvāpi ruhiruppādaṃ katvāpi guḷhapaṭicchanno ahosi.",
  "atk-vin02a1:332_3": "Yadā pana divāyeva dhanapālakaṃ payojesi,",
  "atk-vin02a1:332_4": "tadā pākaṭo jāto.",
  "atk-vin02a1:332_5": "“Kathaṃ devadatto hatthiṃ payojesī”ti parikathāya uppannāya “na kevalaṃ hatthiṃ payojesi,",
  "atk-vin02a1:332_6": "rājānampi mārāpesi,",
  "atk-vin02a1:332_7": "abhimārepi pesesi,",
  "atk-vin02a1:332_8": "silampi pavijjhi,",
  "atk-vin02a1:332_9": "pāpo devadatto”ti pākaṭo ahosi.",
  "atk-vin02a1:332_10": "“Kena saddhiṃ idaṃ kammamakāsī”ti ca vutte “raññā ajātasattunā”ti āhaṃsu.",
  "atk-vin02a1:332_11": "Tato nāgarā “kathañhi nāma rājā evarūpaṃ coraṃ sāsanakaṇṭakaṃ gahetvā vicarissatī”ti uṭṭhahiṃsu.",
  "atk-vin02a1:332_12": "Rājā nagarasaṅkhobhaṃ ñatvā devadattaṃ nīhari.",
  "atk-vin02a1:332_13": "Tato paṭṭhāya cassa pañcathālipākasatāni upacchindi,",
  "atk-vin02a1:332_14": "upaṭṭhānampissa na agamāsi,",
  "atk-vin02a1:332_15": "aññepissa manussā na kiñci dātabbaṃ vā kātabbaṃ vā maññiṃsu.",
  "atk-vin02a1:332_16": "Tena vuttaṃ –",
  "atk-vin02a1:332_17": "“parihīnalābhasakkāro”ti.",
  "atk-vin02a1:332_18": "Kulesu viññāpetvā viññāpetvā bhuñjatīti “mā me gaṇo bhijjī”ti parisaṃ posento “tvaṃ ekassa bhikkhuno bhattaṃ dehi,",
  "atk-vin02a1:332_19": "tvaṃ dvinna”nti evaṃ viññāpetvā sapariso kulesu bhuñjati.",
  "atk-vin02a1:333_0": "211. Cīvaraṃ parittaṃ uppajjatīti bhattaṃ agaṇhantānaṃ cīvaraṃ na denti, tasmā parittaṃ uppajjati.",
  "atk-vin02a1:334_0": "212.",
  "atk-vin02a1:334_1": "Cīvarakārake bhikkhū bhattena nimantentīti gāme piṇḍāya caritvā cirena cīvaraṃ niṭṭhāpente disvā “evaṃ",
  "atk-vin02a1:334_2": "lahuṃ niṭṭhāpetvā cīvaraṃ paribhuñjissantī”ti puññakāmatāya nimantenti.",
  "atk-vin02a1:335_0": "215. Nānāverajjaketi nānāvidhehi aññarajjehi āgate. “Nānāvirajjake”tipi pāṭho, ayamevattho.",
  "atk-vin02a1:336_0": "217- 8.",
  "atk-vin02a1:336_1": "Gaṇabhojaneti gaṇassa bhojane.",
  "atk-vin02a1:336_2": "Idha ca gaṇo nāma cattāro bhikkhū ādiṃ katvā tatuttariṃ bhikkhū adhippetā,",
  "atk-vin02a1:336_3": "teneva sabbantimaṃ paricchedaṃ dassento āha “yattha cattāro bhikkhū…pe…",
  "atk-vin02a1:336_4": "etaṃ gaṇabhojanaṃ nāmā”ti.",
  "atk-vin02a1:336_5": "Taṃ panetaṃ gaṇabhojanaṃ dvīhākārehi pasavati nimantanato vā viññattito vā.",
  "atk-vin02a1:336_6": "Kathaṃ nimantanato pasavati?",
  "atk-vin02a1:336_7": "Cattāro bhikkhū upasaṅkamitvā “tumhe, bhante,",
  "atk-vin02a1:336_8": "odanena nimantemi,",
  "atk-vin02a1:336_9": "odanaṃ me gaṇhatha ākaṅkhatha oloketha adhivāsetha paṭimānethā”ti evaṃ yena kenaci vevacanena vā bhāsantarena",
  "atk-vin02a1:336_10": "vā pañcannaṃ bhojanānaṃ nāmaṃ gahetvā nimanteti.",
  "atk-vin02a1:336_11": "Evaṃ ekato nimantitā paricchinnakālavasena ajjatanāya vā svātanāya vā ekato gacchanti,",
  "atk-vin02a1:336_12": "ekato gaṇhanti,",
  "atk-vin02a1:336_13": "ekato bhuñjanti,",
  "atk-vin02a1:336_14": "gaṇabhojanaṃ hoti,",
  "atk-vin02a1:336_15": "sabbesaṃ āpatti.",
  "atk-vin02a1:336_16": "Ekato nimantitā ekato vā nānato vā gacchanti,",
  "atk-vin02a1:336_17": "ekato gaṇhanti,",
  "atk-vin02a1:336_18": "nānato bhuñjanti,",
  "atk-vin02a1:336_19": "āpattiyeva.",
  "atk-vin02a1:336_20": "Paṭiggahaṇameva hi ettha pamāṇaṃ.",
  "atk-vin02a1:336_21": "Ekato nimantitā ekato vā nānato vā gacchanti,",
  "atk-vin02a1:336_22": "nānato gaṇhanti,",
  "atk-vin02a1:336_23": "ekato vā nānato vā bhuñjanti, anāpatti.",
  "atk-vin02a1:336_24": "Cattāri pariveṇāni vā vihāre vā gantvā nānato nimantitā ekaṭṭhāne ṭhitesuyeva vā eko puttena eko pitarāti",
  "atk-vin02a1:336_25": "evampi nānato nimantitā ekato vā nānato vā gacchantu,",
  "atk-vin02a1:336_26": "ekato vā nānato vā bhuñjantu,",
  "atk-vin02a1:336_27": "sace ekato gaṇhanti,",
  "atk-vin02a1:336_28": "gaṇabhojanaṃ hoti,",
  "atk-vin02a1:336_29": "sabbesaṃ āpatti.",
  "atk-vin02a1:336_30": "Evaṃ tāva nimantanato pasavati.",
  "atk-vin02a1:337_0": "Kathaṃ viññattito?",
  "atk-vin02a1:337_1": "Cattāro bhikkhū ekato ṭhitā vā nisinnā vā upāsakaṃ disvā “amhākaṃ catunnampi bhattaṃ dehī”ti vā viññāpeyyuṃ,",
  "atk-vin02a1:337_2": "pāṭekkaṃ vā passitvā “mayhaṃ dehi,",
  "atk-vin02a1:337_3": "mayhaṃ dehī”ti evaṃ ekato vā nānato vā viññāpetvā ekato vā gacchantu nānato vā,",
  "atk-vin02a1:337_4": "bhattaṃ gahetvāpi ekato vā bhuñjantu nānato vā,",
  "atk-vin02a1:337_5": "sace ekato gaṇhanti,",
  "atk-vin02a1:337_6": "gaṇabhojanaṃ hoti,",
  "atk-vin02a1:337_7": "sabbesaṃ āpatti.",
  "atk-vin02a1:337_8": "Evaṃ viññattito pasavati.",
  "atk-vin02a1:338_0": "Pādāpi phalitāti yathā mahācammassa parato maṃsaṃ dissati;",
  "atk-vin02a1:338_1": "evaṃ phālitā,",
  "atk-vin02a1:338_2": "vālikāya vā sakkharāya vā pahaṭamatte dukkhaṃ uppādenti,",
  "atk-vin02a1:338_3": "na sakkā hoti antogāme piṇḍāya carituṃ.",
  "atk-vin02a1:338_4": "Īdise gelaññe gilānasamayoti bhuñjitabbaṃ,",
  "atk-vin02a1:338_5": "na lesakappiyaṃ kātabbaṃ.",
  "atk-vin02a1:339_0": "Cīvare kayiramāneti yadā sāṭakañca suttañca labhitvā cīvaraṃ karonti tadā;",
  "atk-vin02a1:339_1": "visuñhi cīvarakārasamayo nāma natthi.",
  "atk-vin02a1:339_2": "Tasmā yo tattha cīvare kattabbaṃ yaṃkiñci kammaṃ karoti,",
  "atk-vin02a1:339_3": "mahāpaccariyañhi “antamaso sūcivedhanako”tipi vuttaṃ,",
  "atk-vin02a1:339_4": "tena cīvarakārasamayoti bhuñjitabbaṃ.",
  "atk-vin02a1:339_5": "Kurundiyaṃ pana vitthāreneva vuttaṃ.",
  "atk-vin02a1:339_6": "Yo cīvaraṃ vicāreti, chindati,",
  "atk-vin02a1:339_7": "moghasuttaṃ ṭhapeti,",
  "atk-vin02a1:339_8": "āgantukapaṭṭaṃ ṭhapeti,",
  "atk-vin02a1:339_9": "paccāgataṃ sibbati,",
  "atk-vin02a1:339_10": "āgantukapaṭṭaṃ bandhati,",
  "atk-vin02a1:339_11": "anuvātaṃ chindati ghaṭṭeti āropeti,",
  "atk-vin02a1:339_12": "tattha paccāgataṃ sibbati,",
  "atk-vin02a1:339_13": "suttaṃ karoti valeti,",
  "atk-vin02a1:339_14": "pipphalikaṃ niseti,",
  "atk-vin02a1:339_15": "parivattanaṃ karoti,",
  "atk-vin02a1:339_16": "sabbopi cīvaraṃ karotiyevāti vuccati.",
  "atk-vin02a1:339_17": "Yo pana samīpe nisinno jātakaṃ vā dhammapadaṃ vā katheti,",
  "atk-vin02a1:339_18": "ayaṃ na cīvarakārako.",
  "atk-vin02a1:339_19": "Etaṃ ṭhapetvā sesānaṃ gaṇabhojane anāpattīti.",
  "atk-vin02a1:340_0": "Addhayojananti ettakampi addhānaṃ gantukāmena.",
  "atk-vin02a1:340_1": "Yo pana dūraṃ gantukāmo,",
  "atk-vin02a1:340_2": "tattha vattabbameva natthi.",
  "atk-vin02a1:340_3": "Gacchantenāti addhānaṃ gacchantena,",
  "atk-vin02a1:340_4": "addhayojanabbhantare gāvutepi bhuñjituṃ vaṭṭati.",
  "atk-vin02a1:340_5": "Gatena bhuñjitabbanti gatena ekadivasaṃ bhuñjitabbaṃ.",
  "atk-vin02a1:340_6": "Nāvābhiruhanepi eseva nayo.",
  "atk-vin02a1:340_7": "Ayaṃ pana viseso –",
  "atk-vin02a1:340_8": "abhiruḷhena icchitaṭṭhānaṃ gantvāpi yāva na orohati tāva bhuñjitabbanti mahāpaccariyaṃ vuttaṃ.",
  "atk-vin02a1:340_9": "Catutthe āgateti ayaṃ antimaparicchedo,",
  "atk-vin02a1:340_10": "catutthepi āgate yattha na yāpenti;",
  "atk-vin02a1:340_11": "so mahāsamayo.",
  "atk-vin02a1:340_12": "Yattha pana sataṃ vā sahassaṃ vā sannipatanti,",
  "atk-vin02a1:340_13": "tattha vattabbameva natthi.",
  "atk-vin02a1:340_14": "Tasmā tādise kāle “mahāsamayo”ti adhiṭṭhahitvā bhuñjitabbaṃ.",
  "atk-vin02a1:340_15": "Yo koci paribbājakasamāpannoti sahadhammikesu vā titthiyesu vā aññataro,",
  "atk-vin02a1:340_16": "etesañhi yena kenaci kate bhatte “samaṇabhattasamayo”ti bhuñjitabbaṃ.",
  "atk-vin02a1:341_0": "220.",
  "atk-vin02a1:341_1": "Anāpatti samayeti sattasu samayesu aññatarasmiṃ anāpatti.",
  "atk-vin02a1:341_2": "Dve tayo ekatoti yepi akappiyanimantanaṃ sādiyitvā dve vā tayo vā ekato gahetvā bhuñjanti,",
  "atk-vin02a1:341_3": "tesampi anāpatti.",
  "atk-vin02a1:342_0": "Tattha animantitacatutthaṃ,",
  "atk-vin02a1:342_1": "piṇḍapātikacatutthaṃ,",
  "atk-vin02a1:342_2": "anupasampannacatutthaṃ,",
  "atk-vin02a1:342_3": "pattacatutthaṃ,",
  "atk-vin02a1:342_4": "gilānacatutthanti pañcannaṃ catukkānaṃ vasena vinicchayo veditabbo. Kathaṃ?",
  "atk-vin02a1:342_5": "Idhekacco cattāro bhikkhū “bhattaṃ gaṇhathā”ti nimanteti.",
  "atk-vin02a1:342_6": "Tesu tayo gatā,",
  "atk-vin02a1:342_7": "eko na gato.",
  "atk-vin02a1:342_8": "Upāsako “eko bhante thero kuhi”nti pucchati.",
  "atk-vin02a1:342_9": "Nāgato upāsakāti.",
  "atk-vin02a1:342_10": "So aññaṃ taṅkhaṇappattaṃ kañci “ehi bhante”ti pavesetvā catunnampi bhattaṃ deti,",
  "atk-vin02a1:342_11": "sabbesaṃ anāpatti. Kasmā?",
  "atk-vin02a1:342_12": "Gaṇapūrakassa animantitattā.",
  "atk-vin02a1:342_13": "Tayo eva hi tattha nimantitā gaṇhiṃsu,",
  "atk-vin02a1:342_14": "tehi gaṇo na pūrati,",
  "atk-vin02a1:342_15": "gaṇapūrako ca animantito,",
  "atk-vin02a1:342_16": "tena gaṇo bhijjatīti idaṃ animantitacatutthaṃ.",
  "atk-vin02a1:343_0": "Piṇḍapātikacatutthe –",
  "atk-vin02a1:343_1": "nimantanakāle eko piṇḍapātiko hoti,",
  "atk-vin02a1:343_2": "so nādhivāseti.",
  "atk-vin02a1:343_3": "Gamanavelāya pana “ehi bhante”ti vutte anadhivāsitattā anāgacchantampi “etha bhikkhaṃ lacchathā”ti gahetvā gacchanti,",
  "atk-vin02a1:343_4": "so taṃ gaṇaṃ bhindati.",
  "atk-vin02a1:343_5": "Tasmā sabbesaṃ anāpatti.",
  "atk-vin02a1:344_0": "Anupasampannacatutthe – sāmaṇerena saddhiṃ nimantitā honti, sopi gaṇaṃ bhindati.",
  "atk-vin02a1:345_0": "Pattacatutthe – eko sayaṃ agantvā pattaṃ peseti; evampi gaṇo bhijjati. Tasmā sabbesaṃ anāpatti.",
  "atk-vin02a1:346_0": "Gilānacatutthe –",
  "atk-vin02a1:346_1": "gilānena saddhiṃ nimantitā honti,",
  "atk-vin02a1:346_2": "tattha gilānasseva anāpatti,",
  "atk-vin02a1:346_3": "itaresaṃ pana gaṇapūrako hoti.",
  "atk-vin02a1:346_4": "Na hi gilānena gaṇo bhijjati.",
  "atk-vin02a1:346_5": "Tasmā tesaṃ āpattiyeva.",
  "atk-vin02a1:346_6": "Mahāpaccariyaṃ pana avisesena vuttaṃ.",
  "atk-vin02a1:347_0": "Samayaladdhako sayameva muccati,",
  "atk-vin02a1:347_1": "sesānaṃ gaṇapūrakattā āpattikaro hoti.",
  "atk-vin02a1:347_2": "Tasmā cīvaradānasamayaladdhakādīnampi vasena catukkāni veditabbāni.",
  "atk-vin02a1:347_3": "Sace pana adhivāsetvā gatesupi catūsu janesu eko paṇḍito bhikkhu “ahaṃ tumhākaṃ gaṇaṃ bhindissāmi,",
  "atk-vin02a1:347_4": "nimantanaṃ sādiyathā”ti vatvā yāgukhajjakāvasāne bhattatthāya pattaṃ gaṇhantānaṃ adatvā “ime tāva bhikkhū bhojetvā vissajjetha,",
  "atk-vin02a1:347_5": "ahaṃ pacchā anumodanaṃ katvā gamissāmī”ti nisinno.",
  "atk-vin02a1:347_6": "Tesu bhutvā gatesu “detha bhante patta”nti upāsakena pattaṃ gahetvā bhatte dinne bhuñjitvā anumodanaṃ katvā gacchati,",
  "atk-vin02a1:347_7": "sabbesaṃ anāpatti.",
  "atk-vin02a1:347_8": "Pañcannañhi bhojanānaṃyeva vasena gaṇabhojane visaṅketaṃ natthi.",
  "atk-vin02a1:347_9": "Odanena nimantitā kummāsaṃ gaṇhantāpi āpattiṃ āpajjanti.",
  "atk-vin02a1:347_10": "Tāni ca tehi ekato na gahitāni.",
  "atk-vin02a1:347_11": "Yāguādīsu pana visaṅketaṃ hoti,",
  "atk-vin02a1:347_12": "tāni tehi ekato gahitānīti.",
  "atk-vin02a1:347_13": "Evaṃ eko paṇḍito aññesampi anāpattiṃ karoti.",
  "atk-vin02a1:348_0": "Tasmā sace koci saṅghabhattaṃ kattukāmena nimantanatthāya pesito vihāraṃ āgamma “bhante,",
  "atk-vin02a1:348_1": "sve amhākaṃ ghare bhikkhaṃ gaṇhathā”ti avatvā “bhattaṃ gaṇhathā”ti vā “saṅghabhattaṃ gaṇhathā”ti vā “saṅgho bhattaṃ gaṇhātū”ti vā vadati,",
  "atk-vin02a1:348_2": "bhattuddesakena paṇḍitena bhavitabbaṃ,",
  "atk-vin02a1:348_3": "nemantanikā gaṇabhojanato piṇḍapātikā ca dhutaṅgabhedato mocetabbā. Kathaṃ?",
  "atk-vin02a1:348_4": "Evaṃ tāva vattabbaṃ –",
  "atk-vin02a1:348_5": "“sve na sakkā upāsakā”ti.",
  "atk-vin02a1:348_6": "“Punadivase,",
  "atk-vin02a1:348_7": "bhante”ti.",
  "atk-vin02a1:348_8": "“Punadivasepi na sakkā”ti.",
  "atk-vin02a1:348_9": "Evaṃ yāva addhamāsampi haritvā puna vattabbo –",
  "atk-vin02a1:348_10": "“tvaṃ kiṃ avacā”ti?",
  "atk-vin02a1:348_11": "Sace punapi “saṅghabhattaṃ gaṇhathā”ti vadati,",
  "atk-vin02a1:348_12": "tato “imaṃ tāva upāsaka pupphaṃ kappiyaṃ karohi,",
  "atk-vin02a1:348_13": "imaṃ tiṇa”nti evaṃ vikkhepaṃ katvā puna “kiṃ kathayitthā”ti pucchitabbo.",
  "atk-vin02a1:348_14": "Sace punapi tatheva vadati, “āvuso,",
  "atk-vin02a1:348_15": "tvaṃ piṇḍapātike vā mahāthere vā na lacchasi,",
  "atk-vin02a1:348_16": "sāmaṇere lacchasī”ti vattabbo. “Nanu,",
  "atk-vin02a1:348_17": "bhante asukasmiñca asukasmiñca gāme bhadante bhojesuṃ,",
  "atk-vin02a1:348_18": "ahaṃ kasmā na labhāmī”ti ca vutte “te nimantetuṃ jānanti,",
  "atk-vin02a1:348_19": "tvaṃ na jānāsī”ti.",
  "atk-vin02a1:348_20": "Te kathaṃ nimantesuṃ bhanteti?",
  "atk-vin02a1:348_21": "Te evamāhaṃsu – “amhākaṃ, bhante,",
  "atk-vin02a1:348_22": "bhikkhaṃ gaṇhathā”ti.",
  "atk-vin02a1:348_23": "Sace sopi tatheva vadati, vaṭṭati.",
  "atk-vin02a1:348_24": "Atha punapi “bhattaṃ gaṇhathā”ti vadati,",
  "atk-vin02a1:348_25": "“na dāni tvaṃ, āvuso,",
  "atk-vin02a1:348_26": "bahū bhikkhū lacchasi,",
  "atk-vin02a1:348_27": "tayo eva lacchasī”ti vattabbo. “Nanu, bhante,",
  "atk-vin02a1:348_28": "asukasmiñca asukasmiñca gāme sakalaṃ bhikkhusaṅghaṃ bhojesuṃ,",
  "atk-vin02a1:348_29": "ahaṃ kasmā na labhāmī”ti?",
  "atk-vin02a1:348_30": "“Tvaṃ nimantetuṃ na jānāsī”ti.",
  "atk-vin02a1:348_31": "“Te kathaṃ nimantesu”nti?",
  "atk-vin02a1:348_32": "Te “bhikkhaṃ gaṇhathā”ti āhaṃsūti.",
  "atk-vin02a1:348_33": "Sace sopi “bhikkhaṃ gaṇhathā”ti vadati, vaṭṭati.",
  "atk-vin02a1:348_34": "Atha punapi “bhattamevā”ti vadati,",
  "atk-vin02a1:348_35": "tato vattabbo –",
  "atk-vin02a1:348_36": "“gaccha tvaṃ,",
  "atk-vin02a1:348_37": "natthamhākaṃ tava bhattenattho,",
  "atk-vin02a1:348_38": "nibaddhagocaro esa amhākaṃ,",
  "atk-vin02a1:348_39": "mayamettha piṇḍāya carissāmā”ti.",
  "atk-vin02a1:348_40": "Taṃ “caratha,",
  "atk-vin02a1:348_41": "bhante”ti vatvā āgataṃ pucchanti –",
  "atk-vin02a1:348_42": "“kiṃ bho laddhā bhikkhū”ti.",
  "atk-vin02a1:348_43": "“Kiṃ etena bahu ettha vattabbaṃ,",
  "atk-vin02a1:348_44": "‘therā sve piṇḍāya carissāmā’ti āhaṃsu.",
  "atk-vin02a1:348_45": "Mā dāni tumhe pamajjitthā”ti.",
  "atk-vin02a1:348_46": "Dutiyadivase cetiyavattaṃ katvā ṭhitā bhikkhū saṅghattherena vattabbā – “āvuso,",
  "atk-vin02a1:348_47": "dhuragāme saṅghabhattaṃ apaṇḍitamanusso pana agamāsi,",
  "atk-vin02a1:348_48": "gacchāma dhuragāme piṇḍāya carissāmā”ti.",
  "atk-vin02a1:348_49": "Bhikkhūhi therassa vacanaṃ kātabbaṃ,",
  "atk-vin02a1:348_50": "na dubbacehi bhavitabbaṃ,",
  "atk-vin02a1:348_51": "gāmadvāre aṭṭhatvāva piṇḍāya caritabbaṃ.",
  "atk-vin02a1:348_52": "Tesu pattāni gahetvā nisīdāpetvā bhojentesu bhuñjitabbaṃ.",
  "atk-vin02a1:348_53": "Sace āsanasālāya bhattaṃ ṭhapetvā rathikāsu āhiṇḍantā ārocenti –",
  "atk-vin02a1:348_54": "“āsanasālāya, bhante,",
  "atk-vin02a1:348_55": "bhattaṃ gaṇhathā”ti na vaṭṭati.",
  "atk-vin02a1:349_0": "Atha pana bhattaṃ ādāya tattha tattha gantvā “bhattaṃ gaṇhathā”ti vadanti,",
  "atk-vin02a1:349_1": "paṭikacceva vā vihāraṃ abhiharitvā patirūpe ṭhāne ṭhapetvā āgatāgatānaṃ denti,",
  "atk-vin02a1:349_2": "ayaṃ abhihaṭabhikkhā nāma vaṭṭati.",
  "atk-vin02a1:349_3": "Sace pana bhattasālāya dānaṃ sajjetvā taṃ taṃ pariveṇaṃ pahiṇanti “bhattasālāya bhattaṃ gaṇhathā”ti,",
  "atk-vin02a1:349_4": "na vaṭṭati.",
  "atk-vin02a1:349_5": "Ye pana manussā piṇḍacārike bhikkhū disvā āsanasālaṃ sammajjitvā tattha nisīdāpetvā bhojenti,",
  "atk-vin02a1:349_6": "na te paṭikkhipitabbā.",
  "atk-vin02a1:349_7": "Ye pana gāme bhikkhaṃ alabhitvā gāmato nikkhamante bhikkhū disvā “bhante bhattaṃ gaṇhathā”ti vadanti,",
  "atk-vin02a1:349_8": "te paṭikkhipitabbā,",
  "atk-vin02a1:349_9": "na vā nivattitabbaṃ.",
  "atk-vin02a1:349_10": "Sace “nivattatha, bhante,",
  "atk-vin02a1:349_11": "bhattaṃ gaṇhathā”ti vadanti,",
  "atk-vin02a1:349_12": "“nivattathā”ti vuttapade nivattituṃ vaṭṭati.",
  "atk-vin02a1:349_13": "“Nivattatha bhante,",
  "atk-vin02a1:349_14": "ghare bhattaṃ kataṃ,",
  "atk-vin02a1:349_15": "gāme bhattaṃ kata”nti vadanti,",
  "atk-vin02a1:349_16": "gehe ca gāme ca bhattaṃ nāma yassa kassaci hotīti nivattituṃ vaṭṭati.",
  "atk-vin02a1:349_17": "“Nivattatha,",
  "atk-vin02a1:349_18": "bhattaṃ gaṇhathā”ti sambandhaṃ katvā vadanti,",
  "atk-vin02a1:349_19": "nivattituṃ na vaṭṭati.",
  "atk-vin02a1:349_20": "Āsanasālato piṇḍāya carituṃ nikkhamante disvā “nisīdatha bhante bhattaṃ gaṇhathā”ti vuttepi eseva nayo.",
  "atk-vin02a1:349_21": "Niccabhattanti dhuvabhattaṃ vuccati.",
  "atk-vin02a1:349_22": "“Niccabhattaṃ gaṇhathā”ti vadanti,",
  "atk-vin02a1:349_23": "bahūnampi ekato gahetuṃ vaṭṭati.",
  "atk-vin02a1:349_24": "Salākabhattādīsupi eseva nayo.",
  "atk-vin02a1:349_25": "Sesamettha uttānameva.",
  "atk-vin02a1:350_0": "Eḷakalomasamuṭṭhānaṃ – kiriyaṃ,",
  "atk-vin02a1:350_1": "nosaññāvimokkhaṃ,",
  "atk-vin02a1:350_2": "acittakaṃ,",
  "atk-vin02a1:350_3": "paṇṇattivajjaṃ,",
  "atk-vin02a1:350_4": "kāyakammaṃ, ticittaṃ,",
  "atk-vin02a1:350_5": "tivedananti.",
  "atk-vin02a1:351_0": "Gaṇabhojanasikkhāpadaṃ dutiyaṃ.",
  "atk-vin02a1:352_0": "3. Paramparabhojanasikkhāpadavaṇṇanā",
  "atk-vin02a1:353_0": "221.",
  "atk-vin02a1:353_1": "Tatiyasikkhāpade –",
  "atk-vin02a1:353_2": "na kho idaṃ orakaṃ bhavissati,",
  "atk-vin02a1:353_3": "yathayime manussā sakkaccaṃ bhattaṃ karontīti,",
  "atk-vin02a1:353_4": "yena niyāmena ime manussā sakkaccaṃ bhattaṃ karonti,",
  "atk-vin02a1:353_5": "tena ñāyati –",
  "atk-vin02a1:353_6": "“idaṃ sāsanaṃ idaṃ vā buddhappamukhe saṅghe dānaṃ na kho orakaṃ bhavissati,",
  "atk-vin02a1:353_7": "parittaṃ lāmakaṃ neva bhavissatī”ti.",
  "atk-vin02a1:353_8": "Kirapatikoti ettha “kiro”ti tassa kulaputtassa nāmaṃ;",
  "atk-vin02a1:353_9": "adhipaccaṭṭhena pana “kirapatiko”ti vuccati.",
  "atk-vin02a1:353_10": "So kira issaro adhipati māsautusaṃvaccharaniyāmena vetanaṃ datvā kammakārake kammaṃ kāreti.",
  "atk-vin02a1:353_11": "Badarā paṭiyattāti upacāravasena vadati.",
  "atk-vin02a1:353_12": "Badaramissenāti badarasāḷavena.",
  "atk-vin02a1:354_0": "222. Ussūre āhariyitthāti atidivā āhariyittha.",
  "atk-vin02a1:355_0": "226.",
  "atk-vin02a1:355_1": "Mayhaṃ bhattapaccāsaṃ itthannāmassa dammīti ayaṃ bhattavikappanā nāma sammukhāpi parammukhāpi vaṭṭati.",
  "atk-vin02a1:355_2": "Sammukhā disvā “tuyhaṃ vikappemī”ti vatvā bhuñjitabbaṃ,",
  "atk-vin02a1:355_3": "adisvā pañcasu sahadhammikesu “itthannāmassa vikappemī”ti vatvā bhuñjitabbaṃ.",
  "atk-vin02a1:355_4": "Mahāpaccariyādīsu pana parammukhāvikappanāva vuttā.",
  "atk-vin02a1:355_5": "Sā cāyaṃ yasmā vinayakammena saṅgahitā,",
  "atk-vin02a1:355_6": "tasmā bhagavato vikappetuṃ na vaṭṭati.",
  "atk-vin02a1:355_7": "Bhagavati hi gandhakuṭiyaṃ nisinnepi saṅghamajjhe nisinnepi saṅghena gaṇappahonake bhikkhū gahetvā taṃ taṃ kammaṃ kataṃ sukatameva hoti,",
  "atk-vin02a1:355_8": "bhagavā neva kammaṃ kopeti;",
  "atk-vin02a1:355_9": "na sampādeti.",
  "atk-vin02a1:355_10": "Na kopeti dhammissarattā,",
  "atk-vin02a1:355_11": "na sampādeti agaṇapūrakattā.",
  "atk-vin02a1:356_0": "229.",
  "atk-vin02a1:356_1": "Dve tayo nimantane ekato bhuñjatīti dve tīṇi nimantanāni ekapatte pakkhipitvā missetvā ekaṃ katvā bhuñjatīti attho.",
  "atk-vin02a1:356_2": "Dve tīṇi kulāni nimantetvā ekasmiṃ ṭhāne nisīdāpetvā ito cito ca āharitvā bhattaṃ ākiranti,",
  "atk-vin02a1:356_3": "sūpabyañjanaṃ ākiranti,",
  "atk-vin02a1:356_4": "ekamissakaṃ hoti,",
  "atk-vin02a1:356_5": "ettha anāpattīti mahāpaccariyaṃ vuttaṃ.",
  "atk-vin02a1:356_6": "Sace pana mūlanimantanaṃ heṭṭhā hoti,",
  "atk-vin02a1:356_7": "pacchimaṃ pacchimaṃ upari,",
  "atk-vin02a1:356_8": "taṃ uparito paṭṭhāya bhuñjantassa āpatti.",
  "atk-vin02a1:356_9": "Hatthaṃ pana anto pavesetvā paṭhamanimantanato ekampi kabaḷaṃ uddharitvā bhuttakālato paṭṭhāya yathā tathā vā bhuñjantassa anāpatti.",
  "atk-vin02a1:356_10": "Sacepi tattha khīraṃ vā rasaṃ vā ākiranti,",
  "atk-vin02a1:356_11": "yena ajjhotthataṃ bhattaṃ ekarasaṃ hoti,",
  "atk-vin02a1:356_12": "koṭito paṭṭhāya bhuñjantassa anāpattīti mahāpaccariyaṃ vuttaṃ.",
  "atk-vin02a1:356_13": "Mahāaṭṭhakathāyaṃ pana vuttaṃ –",
  "atk-vin02a1:356_14": "“khīrabhattaṃ vā rasabhattaṃ vā labhitvā nisinnassa tattheva aññepi khīrabhattaṃ vā rasabhattaṃ vā ākiranti,",
  "atk-vin02a1:356_15": "khīraṃ vā rasaṃ vā pivato anāpatti.",
  "atk-vin02a1:356_16": "Bhuñjantena pana paṭhamaṃ laddhamaṃsakhaṇḍaṃ vā bhattapiṇḍaṃ vā mukhe pakkhipitvā koṭito paṭṭhāya bhuñjituṃ vaṭṭati.",
  "atk-vin02a1:356_17": "Sappipāyāsepi eseva nayo”ti.",
  "atk-vin02a1:357_0": "Mahāupāsako bhikkhuṃ nimanteti,",
  "atk-vin02a1:357_1": "tassa kulaṃ upagatassa upāsakopi tassa puttadārabhātikabhaginiādayopi attano attano koṭṭhāsaṃ āharitvā patte pakkhipanti,",
  "atk-vin02a1:357_2": "upāsakena paṭhamaṃ dinnaṃ abhuñjitvā pacchā laddhaṃ bhuñjantassa “anāpattī”ti mahāaṭṭhakathāyaṃ vuttaṃ.",
  "atk-vin02a1:357_3": "Kurundaṭṭhakathāyaṃ pana vaṭṭatīti vuttaṃ.",
  "atk-vin02a1:357_4": "Mahāpaccariyaṃ “sace pāṭekkaṃ pacanti,",
  "atk-vin02a1:357_5": "attano attano pakkabhattato āharitvā denti,",
  "atk-vin02a1:357_6": "tattha pacchā āhaṭaṃ paṭhamaṃ bhuñjantassa pācittiyaṃ.",
  "atk-vin02a1:357_7": "Yadi pana sabbesaṃ ekova pāko hoti,",
  "atk-vin02a1:357_8": "paramparabhojanaṃ na hotī”ti vuttaṃ.",
  "atk-vin02a1:357_9": "Mahāupāsako nimantetvā nisīdāpeti,",
  "atk-vin02a1:357_10": "añño manusso pattaṃ gaṇhāti,",
  "atk-vin02a1:357_11": "na dātabbaṃ.",
  "atk-vin02a1:357_12": "Kiṃ bhante na dethāti?",
  "atk-vin02a1:357_13": "Nanu upāsaka tayā nimantitamhāti! Hotu bhante,",
  "atk-vin02a1:357_14": "laddhaṃ laddhaṃ bhuñjathāti vadati,",
  "atk-vin02a1:357_15": "bhuñjituṃ vaṭṭati.",
  "atk-vin02a1:357_16": "Aññena āharitvā bhatte dinne āpucchitvāpi bhuñjituṃ vaṭṭatīti kurundiyaṃ vuttaṃ.",
  "atk-vin02a1:358_0": "Anumodanaṃ katvā gacchantaṃ dhammaṃ sotukāmā “svepi bhante āgaccheyyāthā”ti sabbe nimantenti,",
  "atk-vin02a1:358_1": "punadivase āgantvā laddhaṃ laddhaṃ bhuñjituṃ vaṭṭati. Kasmā?",
  "atk-vin02a1:358_2": "Sabbehi nimantitattā.",
  "atk-vin02a1:358_3": "Eko bhikkhu piṇḍāya caranto bhattaṃ labhati,",
  "atk-vin02a1:358_4": "tamañño upāsako nimantetvā ghare nisīdāpeti,",
  "atk-vin02a1:358_5": "na ca tāva bhattaṃ sampajjati.",
  "atk-vin02a1:358_6": "Sace so bhikkhu piṇḍāya caritvā laddhabhattaṃ bhuñjati, āpatti.",
  "atk-vin02a1:358_7": "Abhutvā nisinne “kiṃ bhante na bhuñjasī”ti vutte “tayā nimantitattā”ti vatvā laddhaṃ laddhaṃ bhuñjatha bhante”ti vutto bhuñjati, vaṭṭati.",
  "atk-vin02a1:359_0": "Sakalena gāmenāti sakalena gāmena ekato hutvā nimantitasseva yattha katthaci bhuñjato anāpatti.",
  "atk-vin02a1:359_1": "Pūgepi eseva nayo.",
  "atk-vin02a1:359_2": "Nimantiyamāno bhikkhaṃ gahessāmīti bhaṇatīti “bhattaṃ gaṇhā”ti nimantiyamāno “na mayhaṃ tava bhattenattho,",
  "atk-vin02a1:359_3": "bhikkhaṃ gaṇhissāmī”ti vadati.",
  "atk-vin02a1:359_4": "Ettha pana mahāpadumatthero āha –",
  "atk-vin02a1:359_5": "“evaṃ vadanto imasmiṃ sikkhāpade animantanaṃ kātuṃ sakkoti,",
  "atk-vin02a1:359_6": "bhuñjanatthāya pana okāso kato hotīti neva gaṇabhojanato na cārittato muccatī”ti.",
  "atk-vin02a1:359_7": "Mahāsumatthero āha –",
  "atk-vin02a1:359_8": "“yadaggena animantanaṃ kātuṃ sakkoti,",
  "atk-vin02a1:359_9": "tadaggena neva gaṇabhojanaṃ na cārittaṃ hotī”ti.",
  "atk-vin02a1:359_10": "Sesaṃ uttānameva.",
  "atk-vin02a1:360_0": "Kathinasamuṭṭhānaṃ –",
  "atk-vin02a1:360_1": "kāyavācato kāyavācācittato ca samuṭṭhāti,",
  "atk-vin02a1:360_2": "kiriyākiriyaṃ ettha hi bhojanaṃ kiriyā,",
  "atk-vin02a1:360_3": "avikappanaṃ akiriyā,",
  "atk-vin02a1:360_4": "nosaññāvimokkhaṃ,",
  "atk-vin02a1:360_5": "acittakaṃ,",
  "atk-vin02a1:360_6": "paṇṇattivajjaṃ,",
  "atk-vin02a1:360_7": "kāyakammaṃ,",
  "atk-vin02a1:360_8": "vacīkammaṃ, ticittaṃ,",
  "atk-vin02a1:360_9": "tivedananti.",
  "atk-vin02a1:361_0": "Paramparabhojanasikkhāpadaṃ tatiyaṃ.",
  "atk-vin02a1:362_0": "4. Kāṇamātāsikkhāpadavaṇṇanā",
  "atk-vin02a1:363_0": "230.",
  "atk-vin02a1:363_1": "Catutthasikkhāpade –",
  "atk-vin02a1:363_2": "kāṇamātāti kāṇāya mātā.",
  "atk-vin02a1:363_3": "Sā kirassā dhītā abhirūpā ahosi,",
  "atk-vin02a1:363_4": "ye ye taṃ passanti,",
  "atk-vin02a1:363_5": "te te rāgena kāṇā honti,",
  "atk-vin02a1:363_6": "rāgandhā hontīti attho.",
  "atk-vin02a1:363_7": "Tasmā paresaṃ kāṇabhāvakaraṇato “kāṇā”ti vissutā ahosi.",
  "atk-vin02a1:363_8": "Tassā vasena mātāpissā “kāṇamātā”ti pākaṭā jātā.",
  "atk-vin02a1:363_9": "Āgatanti āgamanaṃ.",
  "atk-vin02a1:363_10": "Kismiṃ viyāti kīdisaṃ viya;",
  "atk-vin02a1:363_11": "lajjanakaṃ viya hotīti adhippāyo.",
  "atk-vin02a1:363_12": "Rittahatthaṃ gantunti rittā hatthā asmiṃ gamane tadidaṃ rittahatthaṃ,",
  "atk-vin02a1:363_13": "taṃ rittahatthaṃ gamanaṃ gantuṃ lajjanakaṃ viya hotīti vuttaṃ hoti.",
  "atk-vin02a1:363_14": "Parikkhayaṃ agamāsīti upāsikā ariyasāvikā bhikkhū disvā santaṃ adātuṃ na sakkoti,",
  "atk-vin02a1:363_15": "tasmā tāva dāpesi,",
  "atk-vin02a1:363_16": "yāva sabbaṃ parikkhayaṃ agamāsi.",
  "atk-vin02a1:363_17": "Dhammiyā kathāyāti ettha kāṇāpi mātu atthāya desiyamānaṃ dhammaṃ suṇantī desanāpariyosāne sotāpannā ahosi.",
  "atk-vin02a1:363_18": "Uṭṭhāyāsanā pakkāmīti āsanato uṭṭhahitvā gato.",
  "atk-vin02a1:363_19": "Sopi puriso “satthā kira kāṇamātāya nivesanaṃ agamāsī”ti sutvā kāṇaṃ ānetvā pakatiṭṭhāneyeva ṭhapesi.",
  "atk-vin02a1:364_0": "231.",
  "atk-vin02a1:364_1": "Imasmiṃ pana vatthusmiṃ uppannamatte appaññatteyeva sikkhāpade pātheyyavatthu udapādi,",
  "atk-vin02a1:364_2": "tasmā anantarameva cetaṃ dassetuṃ “tena kho pana samayenā”tiādi vuttaṃ.",
  "atk-vin02a1:364_3": "Sopi ca upāsako ariyasāvakattā sabbameva dāpesi.",
  "atk-vin02a1:364_4": "Tena vuttaṃ –",
  "atk-vin02a1:364_5": "“parikkhayaṃ agamāsī”ti.",
  "atk-vin02a1:365_0": "233.",
  "atk-vin02a1:365_1": "Yaṃkiñci paheṇakatthāyāti paṇṇākāratthāya paṭiyattaṃ yaṃkiñci atirasakamodakasakkhalikādi sabbaṃ idha pūvotveva saṅkhyaṃ gacchati.",
  "atk-vin02a1:365_2": "Yaṃkiñci pātheyyatthāyāti maggaṃ gacchantānaṃ antarāmaggatthāya paṭiyattaṃ yaṃkiñci baddhasattuabaddhasattutilataṇḍulādi",
  "atk-vin02a1:365_3": "sabbaṃ idha manthotveva saṅkhyaṃ gacchati.",
  "atk-vin02a1:365_4": "Tato ce uttarinti sacepi tatiyaṃ pattaṃ thūpīkataṃ gaṇhāti,",
  "atk-vin02a1:365_5": "pūvagaṇanāya pācittiyaṃ.",
  "atk-vin02a1:366_0": "Dvattipattapūre paṭiggahetvāti mukhavaṭṭiyā heṭṭhimalekhāya samapūre patte gahetvā.",
  "atk-vin02a1:366_1": "Amutra mayā dvattipattapūrāti ettha sace dve gahitā,",
  "atk-vin02a1:366_2": "“atra mayā dve pattapūrā paṭiggahitā,",
  "atk-vin02a1:366_3": "tvaṃ ekaṃ gaṇheyyāsī”ti vattabbaṃ.",
  "atk-vin02a1:366_4": "Tenāpi aññaṃ passitvā “paṭhamaṃ āgatena dve pattapūrā gahitā, mayā eko,",
  "atk-vin02a1:366_5": "mā tvaṃ gaṇhī”ti vattabbaṃ.",
  "atk-vin02a1:366_6": "Yena paṭhamaṃ eko gahito,",
  "atk-vin02a1:366_7": "tassāpi paramparārocane eseva nayo.",
  "atk-vin02a1:366_8": "Yena pana sayameva tayo gahitā,",
  "atk-vin02a1:366_9": "tena aññaṃ disvā “mā kho ettha paṭiggaṇhi” cceva vattabbaṃ.",
  "atk-vin02a1:366_10": "Paṭikkamanaṃ nīharitvāti āsanasālaṃ haritvā,",
  "atk-vin02a1:366_11": "āsanasālaṃ gacchantena ca chaḍḍitasālā na gantabbā.",
  "atk-vin02a1:366_12": "Yattha mahā bhikkhusaṅgho nisīdati,",
  "atk-vin02a1:366_13": "tattha gantabbaṃ.",
  "atk-vin02a1:366_14": "Mahāpaccariyaṃ pana vuttaṃ “yā laddhaṭṭhānato āsannā āsanasālā,",
  "atk-vin02a1:366_15": "tattha gantabbaṃ.",
  "atk-vin02a1:366_16": "Attano ‘sandiṭṭhānaṃ vā sambhattānaṃ vā ekanikāyikānaṃ vā dassāmī’ti aññattha gantuṃ na labbhati.",
  "atk-vin02a1:366_17": "Sace panassa nibaddhanisīdanaṭṭhānaṃ hoti,",
  "atk-vin02a1:366_18": "dūrampi gantuṃ vaṭṭatī”ti.",
  "atk-vin02a1:367_0": "Saṃvibhajitabbanti sace tayo pattapūrā gahitā,",
  "atk-vin02a1:367_1": "ekaṃ attano ṭhapetvā dve bhikkhusaṅghassa dātabbā.",
  "atk-vin02a1:367_2": "Sacce dve gahitā,",
  "atk-vin02a1:367_3": "ekaṃ attano ṭhapetvā eko saṅghassa dātabbo,",
  "atk-vin02a1:367_4": "yathāmittaṃ pana dātuṃ na labbhati.",
  "atk-vin02a1:367_5": "Yena eko gahito,",
  "atk-vin02a1:367_6": "na tena kiñci akāmā dātabbaṃ,",
  "atk-vin02a1:367_7": "yathāruci kātabbaṃ.",
  "atk-vin02a1:368_0": "235.",
  "atk-vin02a1:368_1": "Gamane paṭippassaddheti antarāmagge upaddavaṃ vā disvā anatthikatāya vā “mayaṃ idāni na pesissāma,",
  "atk-vin02a1:368_2": "na gamissāmā”ti evaṃ gamane paṭippassaddhe upacchinne.",
  "atk-vin02a1:368_3": "Ñātakānaṃ pavāritānanti etesaṃ bahumpi dentānaṃ paṭiggaṇhantassa anāpatti.",
  "atk-vin02a1:368_4": "Aṭṭhakathāsu pana “tesampi pātheyyapaheṇakatthāya paṭiyattato pamāṇameva vaṭṭatī”ti vuttaṃ.",
  "atk-vin02a1:368_5": "Sesaṃ uttānameva.",
  "atk-vin02a1:369_0": "Chasamuṭṭhānaṃ – kiriyaṃ,",
  "atk-vin02a1:369_1": "nosaññāvimokkhaṃ,",
  "atk-vin02a1:369_2": "acittakaṃ,",
  "atk-vin02a1:369_3": "paṇṇattivajjaṃ,",
  "atk-vin02a1:369_4": "kāyakammaṃ,",
  "atk-vin02a1:369_5": "vacīkammaṃ, ticittaṃ,",
  "atk-vin02a1:369_6": "tivedananti.",
  "atk-vin02a1:370_0": "Kāṇamātāsikkhāpadaṃ catutthaṃ.",
  "atk-vin02a1:371_0": "5. Paṭhamapavāraṇasikkhāpadavaṇṇanā",
  "atk-vin02a1:372_0": "236.",
  "atk-vin02a1:372_1": "Pañcamasikkhāpade –",
  "atk-vin02a1:372_2": "bhikkhū bhuttāvī pavāritāti brāhmaṇena “gaṇhatha, bhante,",
  "atk-vin02a1:372_3": "yāva icchathā”ti evaṃ yāvadatthapavāraṇāya,",
  "atk-vin02a1:372_4": "sayañca “alaṃ, āvuso,",
  "atk-vin02a1:372_5": "thokaṃ thokaṃ dehī”ti evaṃ paṭikkhepapavāraṇāya pavāritā.",
  "atk-vin02a1:372_6": "Paṭivissaketi sāmantagharavāsike.",
  "atk-vin02a1:373_0": "237.",
  "atk-vin02a1:373_1": "Kākoravasaddanti kākānaṃ oravasaddaṃ;",
  "atk-vin02a1:373_2": "sannipatitvā viravantānaṃ saddaṃ.",
  "atk-vin02a1:373_3": "Alametaṃ sabbanti ettha tikāraṃ avatvāva “alametaṃ sabbaṃ” ettakaṃ vattuṃ vaṭṭati.",
  "atk-vin02a1:374_0": "238- 9.",
  "atk-vin02a1:374_1": "Bhuttāvīti bhuttavā.",
  "atk-vin02a1:374_2": "Tattha ca yasmā yena ekampi sitthaṃ saṅkhāditvā vā asaṅkhāditvā vā ajjhoharitaṃ hoti,",
  "atk-vin02a1:374_3": "so “bhuttāvī”ti saṅkhyaṃ gacchati,",
  "atk-vin02a1:374_4": "tenassa padabhājane “bhuttāvī nāma pañcannaṃ bhojanāna”ntiādi vuttaṃ.",
  "atk-vin02a1:374_5": "Pavāritoti katapavāraṇo,",
  "atk-vin02a1:374_6": "katapaṭikkhepo.",
  "atk-vin02a1:374_7": "Sopi ca yasmā na paṭikkhepamattena,",
  "atk-vin02a1:374_8": "atha kho pañcaṅgavasena,",
  "atk-vin02a1:374_9": "tenassa padabhājane “pavārito nāma asanaṃ paññāyatī”tiādi vuttaṃ.",
  "atk-vin02a1:374_10": "Tattha yasmā “asanaṃ paññāyatī”ti iminā vippakatabhojano,",
  "atk-vin02a1:374_11": "“pavārito”ti vutto.",
  "atk-vin02a1:374_12": "Yo ca vippakatabhojano,",
  "atk-vin02a1:374_13": "tena kiñci bhuttaṃ,",
  "atk-vin02a1:374_14": "kiñci abhuttaṃ,",
  "atk-vin02a1:374_15": "yañca bhuttaṃ;",
  "atk-vin02a1:374_16": "taṃ sandhāya “bhuttāvī”tipi saṅkhyaṃ gacchati,",
  "atk-vin02a1:374_17": "tasmā bhuttāvīvacanena visuṃ kañci atthasiddhiṃ na passāma.",
  "atk-vin02a1:374_18": "“Dirattatirattaṃ,",
  "atk-vin02a1:374_19": "chappañcavācāhī”tiādīsu pana dirattādivacanaṃ viya pavāritapadassa parivārakabhāvena byañjanasiliṭṭhatāya cetaṃ vuttanti veditabbaṃ.",
  "atk-vin02a1:375_0": "Asanaṃ paññāyatītiādīsu vippakatabhojanaṃ dissati,",
  "atk-vin02a1:375_1": "bhuñjamāno ceso puggalo hotīti attho.",
  "atk-vin02a1:375_2": "Bhojanaṃ paññāyatīti pavāraṇappahonakabhojanaṃ dissati.",
  "atk-vin02a1:375_3": "Odanādīnaṃ ce aññataraṃ paṭikkhipitabbaṃ bhojanaṃ hotīti attho.",
  "atk-vin02a1:375_4": "Hatthapāse ṭhitoti pavāraṇappahonakaṃ bhojanaṃ gaṇhitvā dāyako aḍḍhateyyahatthappamāṇe okāse hotīti attho.",
  "atk-vin02a1:375_5": "Abhiharatīti so ce dāyako tassa taṃ bhattaṃ kāyena abhiharatīti attho.",
  "atk-vin02a1:375_6": "Paṭikkhepo paññāyatīti paṭikkhepo dissati;",
  "atk-vin02a1:375_7": "tañce abhihaṭaṃ so bhikkhu kāyena vā vācāya vā paṭikkhipatīti attho.",
  "atk-vin02a1:375_8": "Evaṃ pañcannaṃ aṅgānaṃ vasena pavārito nāma hotīti.",
  "atk-vin02a1:375_9": "Vuttampi cetaṃ –",
  "atk-vin02a1:376_0": "“Pañcahi upāli ākārehi pavāraṇā paññāyati –",
  "atk-vin02a1:376_1": "asanaṃ paññāyati,",
  "atk-vin02a1:376_2": "bhojanaṃ paññāyati,",
  "atk-vin02a1:376_3": "hatthapāse ṭhito,",
  "atk-vin02a1:376_4": "abhiharati,",
  "atk-vin02a1:376_5": "paṭikkhepo paññāyatī”ti.",
  "atk-vin02a1:377_0": "Tatrāyaṃ vinicchayo –",
  "atk-vin02a1:377_1": "“asana”ntiādīsu tāva yañca asnāti yañca bhojanaṃ hatthapāse ṭhitena abhihaṭaṃ paṭikkhipati,",
  "atk-vin02a1:377_2": "taṃ “odano, kummāso, sattu, maccho,",
  "atk-vin02a1:377_3": "maṃsa”nti imesaṃ aññatarameva veditabbaṃ.",
  "atk-vin02a1:377_4": "Tattha odano nāma – sāli, vīhi, yavo, godhumo, kaṅgu, varako,",
  "atk-vin02a1:377_5": "kudrūsakoti sattannaṃ dhaññānaṃ taṇḍulehi nibbatto.",
  "atk-vin02a1:377_6": "Tattha “sālī”ti antamaso nīvāraṃ upādāya sabbāpi sālijāti.",
  "atk-vin02a1:377_7": "“Vīhī”ti sabbāpi vīhijāti.",
  "atk-vin02a1:377_8": "“Yavagodhumesu” bhedo natthi.",
  "atk-vin02a1:377_9": "“Kaṅgū”ti setarattakāḷabhedā sabbāpi kaṅgujāti.",
  "atk-vin02a1:377_10": "“Varako”ti antamaso varakacorakaṃ upādāya sabbā setavaṇṇā varakajāti.",
  "atk-vin02a1:377_11": "“Kudrūsako”ti kāḷako dravo ceva sāmākādibhedā ca sabbāpi tiṇadhaññajāti.",
  "atk-vin02a1:378_0": "Nīvāravarakacorakā cettha “dhaññānulomā”ti vadanti.",
  "atk-vin02a1:378_1": "Dhaññāni vā hontu dhaññānulomāni vā,",
  "atk-vin02a1:378_2": "etesaṃ vuttappabhedānaṃ sattannaṃ dhaññānaṃ taṇḍule gahetvā “bhattaṃ pacissāmā”ti vā “yāguṃ pacissāmā”ti",
  "atk-vin02a1:378_3": "vā “ambilapāyāsādīsu aññataraṃ pacissāmā”ti vā yaṃkiñci sandhāya pacantu,",
  "atk-vin02a1:378_4": "sace uṇhaṃ sītalaṃ vā bhuñjantānaṃ bhojanakāle gahitagahitaṭṭhāne odhi paññāyati,",
  "atk-vin02a1:378_5": "odanasaṅgahameva gacchati,",
  "atk-vin02a1:378_6": "pavāraṇaṃ janeti.",
  "atk-vin02a1:378_7": "Sace odhi na paññāyati,",
  "atk-vin02a1:378_8": "yāgusaṅgahaṃ gacchati,",
  "atk-vin02a1:378_9": "pavāraṇaṃ na janeti.",
  "atk-vin02a1:379_0": "Yopi pāyāso vā paṇṇaphalakaḷīramissakā ambilayāgu vā uddhanato otāritamattā abbhuṇhā hoti,",
  "atk-vin02a1:379_1": "āvajjitvā pivituṃ sakkā,",
  "atk-vin02a1:379_2": "hatthena gahitokāsepi odhiṃ na dasseti,",
  "atk-vin02a1:379_3": "pavāraṇaṃ na janeti.",
  "atk-vin02a1:379_4": "Sace pana usumāya vigatāya sītalībhūtā ghanabhāvaṃ gacchati,",
  "atk-vin02a1:379_5": "odhiṃ dasseti,",
  "atk-vin02a1:379_6": "puna pavāraṇaṃ janeti.",
  "atk-vin02a1:379_7": "Pubbe tanubhāvo na rakkhati.",
  "atk-vin02a1:379_8": "Sacepi dadhitakkādīni āropetvā bahupaṇṇaphalakaḷīre pakkhipitvā muṭṭhimattāpi taṇḍulā pakkhittā honti,",
  "atk-vin02a1:379_9": "bhojanakāle ce odhi paññāyati,",
  "atk-vin02a1:379_10": "pavāraṇaṃ janeti.",
  "atk-vin02a1:379_11": "Ayāguke nimantane “yāguṃ dassāmā”ti bhatte udakakañjikakhīrādīni ākiritvā “yāguṃ gaṇhathā”ti denti.",
  "atk-vin02a1:379_12": "Kiñcāpi tanukā honti,",
  "atk-vin02a1:379_13": "pavāraṇaṃ janetiyeva.",
  "atk-vin02a1:379_14": "Sace pana pakkuthitesu udakādīsu pakkhipitvā pacitvā denti,",
  "atk-vin02a1:379_15": "yāgusaṅgahameva gacchati.",
  "atk-vin02a1:379_16": "Yāgusaṅgahaṃ gatepi tasmiṃ vā aññasmiṃ vā yattha macchamaṃsaṃ pakkhipanti,",
  "atk-vin02a1:379_17": "sace sāsapamattampi macchamaṃsakhaṇḍaṃ vā nhāru vā paññāyati,",
  "atk-vin02a1:379_18": "pavāraṇaṃ janeti.",
  "atk-vin02a1:380_0": "Suddharasako pana rasakayāgu vā na janeti.",
  "atk-vin02a1:380_1": "Ṭhapetvā vuttadhaññānaṃ taṇḍule aññehi veṇutaṇḍulādīhi vā kandamūlaphalehi vā yehi kehici kataṃ bhattampi pavāraṇaṃ na janeti,",
  "atk-vin02a1:380_2": "pageva ghanayāgu.",
  "atk-vin02a1:380_3": "Sace panettha macchamaṃsaṃ pakkhipanti, janeti.",
  "atk-vin02a1:380_4": "Mahāpaccariyaṃ “pupphaatthāya bhattampi pavāraṇaṃ janetī”ti vuttaṃ.",
  "atk-vin02a1:380_5": "Pupphiatthāya bhattaṃ nāma pupphikhajjakatthāya kuthitatūdake pakkhipitvā seditataṇḍulā vuccanti.",
  "atk-vin02a1:380_6": "Sace pana te taṇḍule sukkhāpetvā khādanti, vaṭṭati;",
  "atk-vin02a1:380_7": "neva sattusaṅkhyaṃ na bhattasaṅkhyaṃ gacchanti.",
  "atk-vin02a1:380_8": "Puna tehi katabhattaṃ pavāretiyeva.",
  "atk-vin02a1:380_9": "Te taṇḍule sappitelādīsu vā pacanti,",
  "atk-vin02a1:380_10": "pūvaṃ vā karonti,",
  "atk-vin02a1:380_11": "na pavārenti.",
  "atk-vin02a1:380_12": "Puthukā vā tāhi katasattubhattādīni vā na pavārenti.",
  "atk-vin02a1:381_0": "Kummāso nāma yavehi katakummāso.",
  "atk-vin02a1:381_1": "Aññehi pana muggādīhi katakummāso pavāraṇaṃ na janeti.",
  "atk-vin02a1:381_2": "Sattu nāma sālivīhiyavehi katasattu.",
  "atk-vin02a1:381_3": "Kaṅguvarakakudrūsakasīsānipi bhajjitvā īsakaṃ koṭṭetvā thuse palāpetvā puna daḷhaṃ koṭṭetvā cuṇṇaṃ karonti.",
  "atk-vin02a1:381_4": "Sacepi taṃ allattā ekābaddhaṃ hoti,",
  "atk-vin02a1:381_5": "sattusaṅgahameva gacchati.",
  "atk-vin02a1:381_6": "Kharapākabhajjitānaṃ vīhīnaṃ taṇḍule koṭṭetvā denti,",
  "atk-vin02a1:381_7": "tampi cuṇṇaṃ sattusaṅgahameva gacchati.",
  "atk-vin02a1:381_8": "Samapākabhajjitānaṃ pana vīhīnaṃ vā vīhipalāpānaṃ vā taṇḍulā bhajjitataṇḍulā eva vā na pavārenti.",
  "atk-vin02a1:381_9": "Tesaṃ pana taṇḍulādīnaṃ cuṇṇaṃ pavāreti.",
  "atk-vin02a1:381_10": "Kharapākabhajjitānaṃ vīhīnaṃ kuṇḍakampi pavāreti.",
  "atk-vin02a1:381_11": "Samapākabhajjitānaṃ pana ātapasukkhānaṃ vā kuṇḍakaṃ na pavāreti.",
  "atk-vin02a1:381_12": "Lājā vā tehi katabhattasattuādīni vā na pavārenti.",
  "atk-vin02a1:381_13": "Bhajjitapiṭṭhaṃ vā yaṃkiñci suddhakhajjakaṃ vā na pavāreti.",
  "atk-vin02a1:381_14": "Macchamaṃsapūritakhajjakaṃ pana sattumodako vā pavāreti.",
  "atk-vin02a1:381_15": "Maccho maṃsañca pākaṭameva.",
  "atk-vin02a1:381_16": "Ayaṃ pana viseso –",
  "atk-vin02a1:381_17": "sacepi yāguṃ pivantassa yāgusitthamattāneva dve macchakhaṇḍāni vā maṃsakhaṇḍāni vā ekabhājane vā nānābhājane vā denti,",
  "atk-vin02a1:381_18": "tāni ce akhādanto aññaṃ yaṃkiñci pavāraṇappahonakaṃ paṭikkhipati,",
  "atk-vin02a1:381_19": "na pavāreti.",
  "atk-vin02a1:381_20": "Tato ekaṃ khāditaṃ,",
  "atk-vin02a1:381_21": "ekaṃ hatthe vā patte vā hoti,",
  "atk-vin02a1:381_22": "so ce aññaṃ paṭikkhipati, pavāreti.",
  "atk-vin02a1:381_23": "Dvepi khāditāni honti,",
  "atk-vin02a1:381_24": "mukhe sāsapamattampi avasiṭṭhaṃ natthi,",
  "atk-vin02a1:381_25": "sacepi aññaṃ paṭikkhipati,",
  "atk-vin02a1:381_26": "na pavāreti.",
  "atk-vin02a1:382_0": "Kappiyamaṃsaṃ khādanto kappiyamaṃsaṃ paṭikkhipati, pavāreti.",
  "atk-vin02a1:382_1": "Kappiyamaṃsaṃ khādanto akappiyamaṃsaṃ paṭikkhipati,",
  "atk-vin02a1:382_2": "na pavāreti. Kasmā?",
  "atk-vin02a1:382_3": "Avatthutāya.",
  "atk-vin02a1:382_4": "Yañhi bhikkhuno khādituṃ vaṭṭati,",
  "atk-vin02a1:382_5": "taṃyeva paṭikkhipato pavāraṇā hoti.",
  "atk-vin02a1:382_6": "Idaṃ pana jānanto akappiyattā paṭikkhipati,",
  "atk-vin02a1:382_7": "ajānantopi paṭikkhipitabbaṭṭhāne ṭhitameva paṭikkhipati nāma,",
  "atk-vin02a1:382_8": "tasmā na pavāreti.",
  "atk-vin02a1:382_9": "Sace pana akappiyamaṃsaṃ khādanto kappiyamaṃsaṃ paṭikkhipati, pavāreti. Kasmā?",
  "atk-vin02a1:382_10": "Vatthutāya.",
  "atk-vin02a1:382_11": "Yañhi tena paṭikkhittaṃ,",
  "atk-vin02a1:382_12": "taṃ pavāraṇāya vatthu.",
  "atk-vin02a1:382_13": "Yaṃ pana khādati,",
  "atk-vin02a1:382_14": "taṃ kiñcāpi paṭikkhipitabbaṭṭhāne ṭhitaṃ,",
  "atk-vin02a1:382_15": "khādiyamānaṃ pana maṃsabhāvaṃ na jahati,",
  "atk-vin02a1:382_16": "tasmā pavāreti.",
  "atk-vin02a1:382_17": "Akappiyamaṃsaṃ khādanto akappiyamaṃsaṃ paṭikkhipati,",
  "atk-vin02a1:382_18": "purimanayeneva na pavāreti.",
  "atk-vin02a1:382_19": "Kappiyamaṃsaṃ vā akappiyamaṃsaṃ vā khādanto pañcannaṃ bhojanānaṃ yaṃkiñci kappiyabhojanaṃ paṭikkhipati, pavāreti.",
  "atk-vin02a1:382_20": "Kuladūsakavejjakammauttarimanussadhammārocanasāditarūpiyādīhi nibbattaṃ buddhapaṭikuṭṭhaṃ anesanāya uppannaṃ akappiyabhojanaṃ paṭikkhipati,",
  "atk-vin02a1:382_21": "na pavāreti.",
  "atk-vin02a1:382_22": "Kappiyabhojanaṃ vā akappiyabhojanaṃ vā bhuñjantopi kappiyabhojanaṃ paṭikkhipati, pavāreti.",
  "atk-vin02a1:382_23": "Akappiyabhojanaṃ paṭikkhipati,",
  "atk-vin02a1:382_24": "na pavāretīti sabbattha vuttanayeneva kāraṇaṃ veditabbaṃ.",
  "atk-vin02a1:383_0": "Evaṃ “asana”ntiādīsu yañca asnāti,",
  "atk-vin02a1:383_1": "yañca bhojanaṃ hatthapāse ṭhitena abhihaṭaṃ paṭikkhipanto pavāraṇaṃ āpajjati,",
  "atk-vin02a1:383_2": "taṃ ñatvā idāni yathā āpajjati,",
  "atk-vin02a1:383_3": "tassa jānanatthaṃ ayaṃ vinicchayo –",
  "atk-vin02a1:383_4": "“‘asanaṃ bhojana’nti ettha tāva yena ekasitthampi ajjhohaṭaṃ hoti,",
  "atk-vin02a1:383_5": "so sace pattamukhahatthānaṃ yattha katthaci pañcasu bhojanesu ekasmimpi sati aññaṃ pañcasu bhojanesu ekampi paṭikkhipati, pavāreti.",
  "atk-vin02a1:383_6": "Katthaci bhojanaṃ natthi,",
  "atk-vin02a1:383_7": "āmisagandhamattaṃ paññāyati,",
  "atk-vin02a1:383_8": "na pavāreti.",
  "atk-vin02a1:383_9": "Mukhe ca hatthe ca bhojanaṃ natthi,",
  "atk-vin02a1:383_10": "patte atthi,",
  "atk-vin02a1:383_11": "tasmiṃ pana āsane na bhuñjitukāmo,",
  "atk-vin02a1:383_12": "vihāraṃ pavisitvā bhuñjitukāmo,",
  "atk-vin02a1:383_13": "aññassa vā dātukāmo,",
  "atk-vin02a1:383_14": "tasmiṃ ce antare bhojanaṃ paṭikkhipati,",
  "atk-vin02a1:383_15": "na pavāreti. Kasmā?",
  "atk-vin02a1:383_16": "Vippakatabhojanabhāvassa upacchinnattā.",
  "atk-vin02a1:383_17": "Yopi aññatra gantvā bhuñjitukāmo mukhe bhattaṃ gilitvā sesaṃ ādāya gacchanto antarāmagge aññaṃ bhojanaṃ paṭikkhipati,",
  "atk-vin02a1:383_18": "tassāpi pavāraṇā na hotī”ti mahāpaccariyaṃ vuttaṃ.",
  "atk-vin02a1:383_19": "Yathā ca patte;",
  "atk-vin02a1:383_20": "evaṃ hatthepi.",
  "atk-vin02a1:383_21": "Mukhepi vā vijjamānabhojanaṃ sace anajjhoharitukāmo hoti,",
  "atk-vin02a1:383_22": "tasmiñca khaṇe aññaṃ paṭikkhipati,",
  "atk-vin02a1:383_23": "na pavāreti.",
  "atk-vin02a1:383_24": "Ekasmiñhi pade vuttalakkhaṇaṃ sabbattha veditabbaṃ hoti.",
  "atk-vin02a1:383_25": "Apica kurundiyaṃ esa nayo dassitoyeva.",
  "atk-vin02a1:383_26": "Vuttañhi tattha “mukhe bhattaṃ gilitaṃ,",
  "atk-vin02a1:383_27": "hatthe bhattaṃ vighāsādassa dātukāmo,",
  "atk-vin02a1:383_28": "patte bhattaṃ bhikkhussa dātukāmo,",
  "atk-vin02a1:383_29": "sace tasmiṃ khaṇe paṭikkhipati,",
  "atk-vin02a1:383_30": "na pavāretī”ti.",
  "atk-vin02a1:383_31": "Hatthapāse ṭhitoti ettha pana sace bhikkhu nisinno hoti,",
  "atk-vin02a1:383_32": "āsanassa pacchimantato paṭṭhāya,",
  "atk-vin02a1:383_33": "sace ṭhito,",
  "atk-vin02a1:383_34": "paṇhiantato paṭṭhāya,",
  "atk-vin02a1:383_35": "sace nipanno,",
  "atk-vin02a1:383_36": "yena passena nipanno,",
  "atk-vin02a1:383_37": "tassa pārimantato paṭṭhāya,",
  "atk-vin02a1:383_38": "dāyakassa nisinnassa vā ṭhitassa vā nipannassa vā ṭhapetvā pasāritahatthaṃ yaṃ āsannataraṃ aṅgaṃ,",
  "atk-vin02a1:383_39": "tassa orimantena paricchinditvā aḍḍhateyyahattho “hatthapāso”ti veditabbo.",
  "atk-vin02a1:383_40": "Tasmiṃ ṭhatvā abhihaṭaṃ paṭikkhipantasseva pavāraṇā hoti,",
  "atk-vin02a1:383_41": "na tato paraṃ.",
  "atk-vin02a1:384_0": "Abhiharatīti hatthapāsabbhantare ṭhito gahaṇatthaṃ upanāmeti.",
  "atk-vin02a1:384_1": "Sace pana anantaranisinnopi bhikkhu hatthe vā ūrūsu vā ādhārake vā ṭhitapattaṃ anabhiharitvāva “bhattaṃ gaṇhā”ti vadati,",
  "atk-vin02a1:384_2": "taṃ paṭikkhipato pavāraṇā natthi.",
  "atk-vin02a1:384_3": "Bhattapacchiṃ ānetvā purato bhūmiyaṃ ṭhapetvā “gaṇhāhī”ti vuttepi eseva nayo.",
  "atk-vin02a1:384_4": "Īsakaṃ pana uddharitvā vā apanāmetvā vā “gaṇhathā”ti vutte paṭikkhipato pavāraṇā hoti.",
  "atk-vin02a1:384_5": "Therāsane nisinno thero dūre nisinnassa daharabhikkhussa pattaṃ pesetvā “ito odanaṃ gaṇhāhī”ti vadati,",
  "atk-vin02a1:384_6": "gaṇhitvā pana gato tuṇhī tiṭṭhati,",
  "atk-vin02a1:384_7": "daharo “alaṃ mayha”nti paṭikkhipati,",
  "atk-vin02a1:384_8": "na pavāreti. Kasmā?",
  "atk-vin02a1:384_9": "Therassa dūrabhāvato dūtassa ca anabhiharaṇatoti.",
  "atk-vin02a1:384_10": "Sace pana gahetvā āgato bhikkhu “idaṃ bhattaṃ gaṇhā”ti vadati,",
  "atk-vin02a1:384_11": "taṃ paṭikkhipato pavāraṇā hoti.",
  "atk-vin02a1:385_0": "Parivesanāya eko ekena hatthena odanapacchiṃ ekena kaṭacchuṃ gahetvā bhikkhū parivisati,",
  "atk-vin02a1:385_1": "tatra ce añño āgantvā “ahaṃ pacchiṃ dhāressāmi,",
  "atk-vin02a1:385_2": "tvaṃ odanaṃ dehī”ti vatvā gahitamattakameva karoti,",
  "atk-vin02a1:385_3": "parivesako eva pana taṃ dhāreti,",
  "atk-vin02a1:385_4": "tasmā sā abhihaṭāva hoti.",
  "atk-vin02a1:385_5": "Tato dātukāmatāya gaṇhantaṃ paṭikkhipantassa pavāraṇā hoti.",
  "atk-vin02a1:385_6": "Sace pana parivisakena phuṭṭhamattāva hoti,",
  "atk-vin02a1:385_7": "itarova naṃ dhāreti,",
  "atk-vin02a1:385_8": "tato dātukāmatāya gaṇhantaṃ paṭikkhipantassa pavāraṇā na hoti.",
  "atk-vin02a1:385_9": "Kaṭacchunā uddhaṭabhatte pana hoti.",
  "atk-vin02a1:385_10": "Kaṭacchuabhihāroyeva hi tassa abhihāro.",
  "atk-vin02a1:385_11": "Dvinnaṃ samabhārepi paṭikkhipanto pavāretiyevāti mahāpaccariyaṃ vuttaṃ.",
  "atk-vin02a1:385_12": "Anantarassa bhikkhuno bhatte diyyamāne itaro pattaṃ hatthehi pidahati,",
  "atk-vin02a1:385_13": "pavāraṇā natthi. Kasmā?",
  "atk-vin02a1:385_14": "Aññassa abhihaṭe paṭikkhittattā.",
  "atk-vin02a1:386_0": "Paṭikkhepo paññāyatīti ettha vācāya abhihaṭaṃ paṭikkhipato pavāraṇā natthi.",
  "atk-vin02a1:386_1": "Kāyena abhihaṭaṃ pana kāyena vā vācāya vā paṭikkhipantassa pavāraṇā hotīti veditabbo.",
  "atk-vin02a1:387_0": "Tattha kāyena paṭikkhepo nāma aṅguliṃ vā hatthaṃ vā macchikabījaniṃ vā cīvarakaṇṇaṃ vā cāleti,",
  "atk-vin02a1:387_1": "bhamukāya vā ākāraṃ karoti,",
  "atk-vin02a1:387_2": "kuddho vā oloketi,",
  "atk-vin02a1:387_3": "vācāya paṭikkhepo nāma “ala”nti vā,",
  "atk-vin02a1:387_4": "“na gaṇhāmī”ti vā,",
  "atk-vin02a1:387_5": "“mā ākirā”ti vā,",
  "atk-vin02a1:387_6": "“apagacchā”ti vā vadati;",
  "atk-vin02a1:387_7": "evaṃ yena kenaci ākārena kāyena vā vācāya vā paṭikkhitte pavāraṇā hoti.",
  "atk-vin02a1:388_0": "Eko abhihaṭe bhatte pavāraṇāya bhīto hattha apanetvā punappunaṃ patte odanaṃ ākirantaṃ “ākira ākira koṭṭetvā pūrehī”ti vadati,",
  "atk-vin02a1:388_1": "ettha kathanti?",
  "atk-vin02a1:388_2": "Mahāsumatthero tāva “anākiraṇatthāya vuttattā pavāraṇā hotī”ti āha.",
  "atk-vin02a1:388_3": "Mahāpadumatthero pana “‘ākira pūrehī’ti vadantassa nāma ‘kassaci pavāraṇā atthī’ti vatvā ‘na pavāretī”’ti āha.",
  "atk-vin02a1:388_4": "Aparo bhattaṃ abhiharantaṃ bhikkhuṃ sallakkhetvā “kiṃ āvuso itopi kiñci gaṇhissasi,",
  "atk-vin02a1:388_5": "dammi te kiñcī”ti āha.",
  "atk-vin02a1:388_6": "Tatrāpi “‘evaṃ nāgamissatī’ti vuttattā ‘pavāraṇā hotī”’ti mahāsumatthero āha.",
  "atk-vin02a1:388_7": "Mahāpadumatthero pana “‘gaṇhissasī’ti vadantassa nāma ‘kassaci pavāraṇā atthī’ti vatvā ‘na pavāretī”’ti āha.",
  "atk-vin02a1:389_0": "Eko samaṃsakaṃ rasaṃ abhiharitvā “rasaṃ gaṇhathā”ti vadati,",
  "atk-vin02a1:389_1": "taṃ sutvā paṭikkhipato pavāraṇā natthi.",
  "atk-vin02a1:389_2": "“Maccharasaṃ maṃsarasa”nti vutte paṭikkhipato hoti,",
  "atk-vin02a1:389_3": "“idaṃ gaṇhathā”ti vuttepi hotiyeva.",
  "atk-vin02a1:389_4": "Maṃsaṃ visuṃ katvā “maṃsarasaṃ gaṇhathā”ti vadati,",
  "atk-vin02a1:389_5": "tattha ce sāsapamattampi maṃsakhaṇḍaṃ atthi,",
  "atk-vin02a1:389_6": "taṃ paṭikkhipato pavāraṇā hoti.",
  "atk-vin02a1:389_7": "Sace pana parissāvito hoti,",
  "atk-vin02a1:389_8": "“vaṭṭatī”ti abhayatthero āha.",
  "atk-vin02a1:390_0": "Maṃsarasena āpucchantaṃ mahāthero “muhuttaṃ āgamehī”ti vatvā “thālakaṃ āvuso āharā”ti āha.",
  "atk-vin02a1:390_1": "Ettha kathanti?",
  "atk-vin02a1:390_2": "Mahāsumatthero tāva “abhihārakassa gamanaṃ paṭhamaṃ upacchinnaṃ,",
  "atk-vin02a1:390_3": "tasmā pavāretī”ti āha.",
  "atk-vin02a1:390_4": "Mahāpadumatthero pana “ayaṃ kuhiṃ gacchati,",
  "atk-vin02a1:390_5": "kīdisaṃ etassa gamanaṃ,",
  "atk-vin02a1:390_6": "gaṇhantassāpi nāma pavāraṇā atthī”ti vatvā “na pavāretī”ti āha.",
  "atk-vin02a1:390_7": "Kaḷīrapanasādīhi missetvā maṃsaṃ pacanti,",
  "atk-vin02a1:390_8": "taṃ gahetvā “kaḷīrasūpaṃ gaṇhatha,",
  "atk-vin02a1:390_9": "panasabyañjanaṃ gaṇhathā”ti vadanti,",
  "atk-vin02a1:390_10": "evampi na pavāreti. Kasmā?",
  "atk-vin02a1:390_11": "Apavāraṇārahassa nāmena vuttattā.",
  "atk-vin02a1:390_12": "Sace pana “macchasūpaṃ maṃsasūpa”nti vā “imaṃ gaṇhathā”ti vā vadanti, pavāreti.",
  "atk-vin02a1:390_13": "Maṃsakarambako nāma hoti,",
  "atk-vin02a1:390_14": "taṃ dātukāmopi “karambakaṃ gaṇhathā”ti vadati, vaṭṭati;",
  "atk-vin02a1:390_15": "na pavāreti.",
  "atk-vin02a1:390_16": "“Maṃsakarambaka”nti vā “ida”nti vā vutte pana pavāreti.",
  "atk-vin02a1:390_17": "Eseva nayo sabbesu macchamaṃsamissakesu.",
  "atk-vin02a1:391_0": "Yo pana nimantane bhuñjamāno maṃsaṃ abhihaṭaṃ “uddissa kata”nti maññamāno paṭikkhipati,",
  "atk-vin02a1:391_1": "pavāritova hotīti mahāpaccariyaṃ vuttaṃ.",
  "atk-vin02a1:391_2": "Missakakathā pana kurundiyaṃ suṭṭhu vuttā.",
  "atk-vin02a1:391_3": "Evañhi tattha vuttaṃ –",
  "atk-vin02a1:391_4": "piṇḍapātacāriko bhikkhu bhattamissakaṃ yāguṃ āharitvā “yāguṃ gaṇhathā”ti vadati,",
  "atk-vin02a1:391_5": "na pavāreti.",
  "atk-vin02a1:391_6": "“Bhattaṃ gaṇhathā”ti vutte pavāreti. Kasmā?",
  "atk-vin02a1:391_7": "Yenāpucchito,",
  "atk-vin02a1:391_8": "tassa atthitāya.",
  "atk-vin02a1:391_9": "Ayamettha adhippāyo –",
  "atk-vin02a1:391_10": "“yāgumissakaṃ gaṇhathā”ti vadati,",
  "atk-vin02a1:391_11": "tatra ce yāgu bahutarā vā hoti samasamā vā,",
  "atk-vin02a1:391_12": "na pavāreti.",
  "atk-vin02a1:391_13": "Yāgu mandā,",
  "atk-vin02a1:391_14": "bhattaṃ bahutaraṃ, pavāreti.",
  "atk-vin02a1:391_15": "Idañca sabbaaṭṭhakathāsu vuttattā na sakkā paṭikkhipituṃ,",
  "atk-vin02a1:391_16": "kāraṇaṃ panettha duddasaṃ.",
  "atk-vin02a1:391_17": "“Bhattamissakaṃ gaṇhathā”ti vadati,",
  "atk-vin02a1:391_18": "bhattaṃ bahukaṃ vā samaṃ vā appataraṃ vā hoti,",
  "atk-vin02a1:391_19": "pavāretiyeva.",
  "atk-vin02a1:391_20": "Bhattaṃ vā yāguṃ vā anāmasitvā “missakaṃ gaṇhathā”ti vadati,",
  "atk-vin02a1:391_21": "tatra ce bhattaṃ bahutaraṃ vā samakaṃ vā hoti, pavāreti.",
  "atk-vin02a1:391_22": "Appataraṃ na pavāreti.",
  "atk-vin02a1:391_23": "Idañca karambakena na samānetabbaṃ.",
  "atk-vin02a1:391_24": "Karambako hi maṃsamissakopi hoti amaṃsamissakopi,",
  "atk-vin02a1:391_25": "tasmā “karambaka”nti vutte pavāraṇā natthi.",
  "atk-vin02a1:391_26": "Idaṃ pana bhattamissakameva.",
  "atk-vin02a1:391_27": "Ettha vuttanayeneva pavāraṇā hoti.",
  "atk-vin02a1:391_28": "Bahurase bhatte rasaṃ,",
  "atk-vin02a1:391_29": "bahukhīre khīraṃ bahusappimhi ca pāyāse sappiṃ gaṇhathāti visuṃ katvā deti,",
  "atk-vin02a1:391_30": "taṃ paṭikkhipato pavāraṇā natthi.",
  "atk-vin02a1:392_0": "Yo pana gacchanto pavāreti,",
  "atk-vin02a1:392_1": "so gacchantova bhuñjituṃ labhati.",
  "atk-vin02a1:392_2": "Kaddamaṃ vā udakaṃ vā patvā ṭhitena atirittaṃ kāretabbaṃ.",
  "atk-vin02a1:392_3": "Sace antarā nadī pūrā hoti,",
  "atk-vin02a1:392_4": "nadītīre gumbaṃ anupariyāyantena bhuñjitabbaṃ.",
  "atk-vin02a1:392_5": "Atha nāvā vā setu vā atthi,",
  "atk-vin02a1:392_6": "taṃ abhiruhitvāpi caṅkamantenava bhuñjitabbaṃ,",
  "atk-vin02a1:392_7": "gamanaṃ na upacchinditabbaṃ.",
  "atk-vin02a1:392_8": "Yāne vā hatthiassapiṭṭhe vā candamaṇḍale vā sūriyamaṇḍale vā nisīditvā pavāritena yāva majjhanhikaṃ,",
  "atk-vin02a1:392_9": "tāva tesu gacchantesupi nisinneneva bhuñjitabbaṃ.",
  "atk-vin02a1:392_10": "Yo ṭhito pavāreti,",
  "atk-vin02a1:392_11": "ṭhiteneva,",
  "atk-vin02a1:392_12": "yo nisinno pavāreti,",
  "atk-vin02a1:392_13": "nisinneneva bhuñjitabbaṃ.",
  "atk-vin02a1:392_14": "Taṃ taṃ iriyāpathaṃ kopentena atirittaṃ kāretabbaṃ.",
  "atk-vin02a1:392_15": "Yo ukkuṭiko nisīditvā pavāreti,",
  "atk-vin02a1:392_16": "tena ukkuṭikeneva bhuñjitabbaṃ.",
  "atk-vin02a1:392_17": "Tassa pana heṭṭhā palālapīṭhaṃ vā kiñci vā nisīdanakaṃ dātabbaṃ.",
  "atk-vin02a1:392_18": "Pīṭhake nisīditvā pavāritena āsanaṃ acāletvāva catasso disā parivattantena bhuñjituṃ labbhati.",
  "atk-vin02a1:392_19": "Mañce nisīditvā pavāritena ito vā etto vā saṃsarituṃ na labbhati.",
  "atk-vin02a1:392_20": "Sace pana naṃ saha mañcena ukkhipitvā aññatra nenti, vaṭṭati.",
  "atk-vin02a1:392_21": "Nipajjitvā pavāritena nipanneneva bhuñjitabbaṃ.",
  "atk-vin02a1:392_22": "Parivattantena yena passena nipanno,",
  "atk-vin02a1:392_23": "tassa ṭhānaṃ nātikkametabbaṃ.",
  "atk-vin02a1:393_0": "Anatirittanti na atirittaṃ;",
  "atk-vin02a1:393_1": "na adhikanti attho.",
  "atk-vin02a1:393_2": "Taṃ pana yasmā kappiyakatādīhi sattahi vinayakammākārehi akataṃ vā gilānassa anadhikaṃ vā hoti,",
  "atk-vin02a1:393_3": "tasmā padabhājane “akappiyakata”ntiādi vuttaṃ.",
  "atk-vin02a1:393_4": "Tattha akappiyakatanti yaṃ tattha phalaṃ vā kandamūlādi vā pañcahi samaṇakappehi kappiyaṃ akataṃ;",
  "atk-vin02a1:393_5": "yañca akappiyamaṃsaṃ vā akappiyabhojanaṃ vā,",
  "atk-vin02a1:393_6": "etaṃ akappiyaṃ nāma.",
  "atk-vin02a1:393_7": "Taṃ akappiyaṃ “alametaṃ sabba”nti evaṃ atirittaṃ katampi akappiyakatanti veditabbaṃ.",
  "atk-vin02a1:393_8": "Appaṭiggahitakatanti bhikkhunā appaṭiggahitaṃyeva purimanayeneva atirittaṃ kataṃ.",
  "atk-vin02a1:393_9": "Anuccāritakatanti kappiyaṃ kārāpetuṃ āgatena bhikkhunā īsakampi anukkhittaṃ vā anapanāmitaṃ vā kataṃ.",
  "atk-vin02a1:393_10": "Ahatthapāse katanti kappiyaṃ kārāpetuṃ āgatassa hatthapāsato bahi ṭhitena kataṃ.",
  "atk-vin02a1:393_11": "Abhuttāvinā katanti yo “alametaṃ sabba”nti atirittaṃ karoti,",
  "atk-vin02a1:393_12": "tena pavāraṇappahonakaṃ bhojanaṃ abhuttena kataṃ.",
  "atk-vin02a1:393_13": "Bhuttāvinā pavāritena āsanā vuṭṭhitena katanti idaṃ uttānameva.",
  "atk-vin02a1:393_14": "Alametaṃ sabbanti avuttanti vacībhedaṃ katvā evaṃ avuttaṃ hoti.",
  "atk-vin02a1:393_15": "Iti imehi sattahi vinayakammākārehi yaṃ atirittaṃ kappiyaṃ akataṃ,",
  "atk-vin02a1:393_16": "yañca na gilānātirittaṃ,",
  "atk-vin02a1:393_17": "tadubhayampi anatirittanti veditabbaṃ.",
  "atk-vin02a1:394_0": "Atirittaṃ pana tasseva paṭipakkhanayena veditabbaṃ.",
  "atk-vin02a1:394_1": "Apicettha bhuttāvinā kataṃ hotīti anantare nisinnassa sabhāgassa bhikkhuno pattato ekampi sitthaṃ vā",
  "atk-vin02a1:394_2": "maṃsahīraṃ vā khāditvā katampi bhuttāvināva kataṃ hotīti veditabbaṃ.",
  "atk-vin02a1:394_3": "Āsanā avuṭṭhitenāti ettha pana asammohatthaṃ ayaṃ vinicchayo –",
  "atk-vin02a1:394_4": "dve bhikkhū pātova bhuñjamānā pavāritā honti –",
  "atk-vin02a1:394_5": "ekena tattheva nisīditabbaṃ,",
  "atk-vin02a1:394_6": "itarena niccabhattaṃ vā salākabhattaṃ vā ānetvā upaḍḍhaṃ tassa bhikkhuno patte ākiritvā hatthaṃ dhovitvā",
  "atk-vin02a1:394_7": "sesaṃ tena bhikkhunā kappiyaṃ kārāpetvā bhuñjitabbaṃ. Kasmā?",
  "atk-vin02a1:394_8": "Yañhi tassa hatthe laggaṃ,",
  "atk-vin02a1:394_9": "taṃ akappiyaṃ hoti.",
  "atk-vin02a1:394_10": "Sace pana paṭhamaṃ nisinno bhikkhu sayameva tassa pattato hatthena gaṇhāti,",
  "atk-vin02a1:394_11": "hatthadhovanakiccaṃ natthi.",
  "atk-vin02a1:394_12": "Sace pana evaṃ kappiyaṃ kārāpetvā bhuñjantassa puna kiñci byañjanaṃ vā khādanīyaṃ vā patte ākiranti,",
  "atk-vin02a1:394_13": "yena paṭhamaṃ kappiyaṃ kataṃ,",
  "atk-vin02a1:394_14": "so puna kātuṃ na labhati.",
  "atk-vin02a1:394_15": "Yena akataṃ,",
  "atk-vin02a1:394_16": "tena kātabbaṃ.",
  "atk-vin02a1:394_17": "Yañca akataṃ,",
  "atk-vin02a1:394_18": "taṃ kātabbaṃ.",
  "atk-vin02a1:394_19": "“Yena akata”nti aññena bhikkhunā yena paṭhamaṃ na kataṃ,",
  "atk-vin02a1:394_20": "tena kātabbaṃ.",
  "atk-vin02a1:394_21": "“Yañca akata”nti yena paṭhamaṃ kappiyaṃ kataṃ,",
  "atk-vin02a1:394_22": "tenāpi yaṃ akataṃ taṃ kātabbaṃ.",
  "atk-vin02a1:394_23": "Paṭhamabhājane pana kātuṃ na labbhati.",
  "atk-vin02a1:394_24": "Tattha hi kariyamānaṃ paṭhamaṃ katena saddhiṃ kataṃ hoti,",
  "atk-vin02a1:394_25": "tasmā aññasmiṃ bhājane kātuṃ vaṭṭatīti adhippāyo.",
  "atk-vin02a1:394_26": "Evaṃ kataṃ pana tena bhikkhunā paṭhamaṃ katena saddhiṃ bhuñjituṃ vaṭṭati.",
  "atk-vin02a1:395_0": "Kappiyaṃ karontena ca na kevalaṃ patteyeva,",
  "atk-vin02a1:395_1": "kuṇḍepi pacchiyampi yattha katthaci purato ṭhapetvā onāmitabhājane kātabbaṃ.",
  "atk-vin02a1:395_2": "Taṃ sacepi bhikkhusataṃ pavāritaṃ hoti,",
  "atk-vin02a1:395_3": "sabbesaṃ bhuñjituṃ vaṭṭati,",
  "atk-vin02a1:395_4": "appavāritānampi vaṭṭati.",
  "atk-vin02a1:395_5": "Yena pana kappiyaṃ kataṃ,",
  "atk-vin02a1:395_6": "tassa na vaṭṭati.",
  "atk-vin02a1:395_7": "Sacepi pavāretvā piṇḍāya paviṭṭhaṃ bhikkhuṃ pattaṃ gahetvā avassaṃ bhuñjanake maṅgalanimantane nisīdāpenti,",
  "atk-vin02a1:395_8": "atirittaṃ kāretvāva bhuñjitabbaṃ.",
  "atk-vin02a1:395_9": "Sace tattha añño bhikkhu natthi,",
  "atk-vin02a1:395_10": "āsanasālaṃ vā vihāraṃ vā pattaṃ pesetvā kāretabbaṃ.",
  "atk-vin02a1:395_11": "Kappiyaṃ karontena pana anupasampannassa hatthe ṭhitaṃ na kātabbaṃ.",
  "atk-vin02a1:395_12": "Sace āsanasālāyaṃ abyatto bhikkhu hoti,",
  "atk-vin02a1:395_13": "sayaṃ gantvā kappiyaṃ kārāpetvā ānetvā bhuñjitabbaṃ.",
  "atk-vin02a1:396_0": "Gilānātirittanti ettha na kevalaṃ yaṃ gilānassa bhuttāvasesaṃ hoti,",
  "atk-vin02a1:396_1": "taṃ gilānātirittaṃ;",
  "atk-vin02a1:396_2": "atha kho yaṃkiñci gilānaṃ uddissa ajja vā sve vā yadā vā icchati,",
  "atk-vin02a1:396_3": "tadā khādissatīti āhaṭaṃ,",
  "atk-vin02a1:396_4": "taṃ sabbaṃ “gilānātiritta”nti veditabbaṃ.",
  "atk-vin02a1:396_5": "Yaṃ yāmakālikādīsu ajjhohāre ajjhohāre dukkaṭaṃ,",
  "atk-vin02a1:396_6": "taṃ asaṃsaṭṭhavasena vuttaṃ.",
  "atk-vin02a1:396_7": "Sace pana āmisasaṃsaṭṭhāni honti,",
  "atk-vin02a1:396_8": "āhāratthāyapi anāhāratthāyapi paṭiggahetvā ajjhoharantassa pācittiyameva.",
  "atk-vin02a1:397_0": "241.",
  "atk-vin02a1:397_1": "Sati paccayeti yāmakālikaṃ pipāsāya sati pipāsacchedanatthaṃ,",
  "atk-vin02a1:397_2": "sattāhakālikaṃ yāvajīvikañca tena tena upasametabbake ābādhe sati tassa upasamanatthaṃ paribhuñjato anāpatti.",
  "atk-vin02a1:397_3": "Sesamettha uttānameva.",
  "atk-vin02a1:398_0": "Kathinasamuṭṭhānaṃ –",
  "atk-vin02a1:398_1": "kāyavācato kāyavācācittato ca samuṭṭhāti,",
  "atk-vin02a1:398_2": "kiriyākiriyaṃ,",
  "atk-vin02a1:398_3": "nosaññāvimokkhaṃ,",
  "atk-vin02a1:398_4": "acittakaṃ,",
  "atk-vin02a1:398_5": "paṇṇattivajjaṃ,",
  "atk-vin02a1:398_6": "kāyakammaṃ,",
  "atk-vin02a1:398_7": "vacīkammaṃ, ticittaṃ,",
  "atk-vin02a1:398_8": "tivedananti.",
  "atk-vin02a1:399_0": "Paṭhamapavāraṇasikkhāpadaṃ pañcamaṃ.",
  "atk-vin02a1:400_0": "6. Dutiyapavāraṇasikkhāpadavaṇṇanā",
  "atk-vin02a1:401_0": "242.",
  "atk-vin02a1:401_1": "Chaṭṭhasikkhāpade –",
  "atk-vin02a1:401_2": "anācāraṃ ācaratīti paṇṇattivītikkamaṃ karoti.",
  "atk-vin02a1:401_3": "Upanandhīti upanāhaṃ janento tasmiṃ puggale attano kodhaṃ bandhi;",
  "atk-vin02a1:401_4": "punappunaṃ āghātaṃ janesīti attho.",
  "atk-vin02a1:401_5": "Upanaddho bhikkhūti so janitaupanāho bhikkhu.",
  "atk-vin02a1:402_0": "243.",
  "atk-vin02a1:402_1": "Abhihaṭṭhuṃ pavāreyyāti abhiharitvā “handa bhikkhu khāda vā bhuñja vā”ti evaṃ pavāreyya.",
  "atk-vin02a1:402_2": "Padabhājane pana “handa bhikkhū”tiādiṃ anuddharitvā sādhāraṇameva abhihaṭṭhuṃ pavāraṇāya atthaṃ dassetuṃ",
  "atk-vin02a1:402_3": "“yāvatakaṃ icchasi tāvatakaṃ gaṇhāhī”ti vuttaṃ.",
  "atk-vin02a1:402_4": "Jānanti pavāritabhāvaṃ jānanto.",
  "atk-vin02a1:402_5": "Taṃ panassa jānanaṃ yasmā tīhākārehi hoti,",
  "atk-vin02a1:402_6": "tasmā “jānāti nāma sāmaṃ vā jānātī”tiādinā nayena padabhājanaṃ vuttaṃ.",
  "atk-vin02a1:402_7": "Āsādanāpekkhoti āsādanaṃ codanaṃ maṅkukaraṇabhāvaṃ apekkhamāno.",
  "atk-vin02a1:403_0": "Paṭiggaṇhāti āpatti dukkaṭassāti yassa abhihaṭaṃ tasmiṃ paṭiggaṇhante abhihārakassa bhikkhuno dukkaṭaṃ.",
  "atk-vin02a1:403_1": "Itarassa pana sabbo āpattibhedo paṭhamasikkhāpade vutto,",
  "atk-vin02a1:403_2": "imasmiṃ pana sikkhāpade sabbā āpattiyo abhihārakasseva veditabbā.",
  "atk-vin02a1:403_3": "Sesaṃ paṭhamasikkhāpade vuttanayattā pākaṭameva.",
  "atk-vin02a1:404_0": "Tisamuṭṭhānaṃ –",
  "atk-vin02a1:404_1": "kāyacittato vācācittato kāyavācācittato ca samuṭṭhāti, kiriyaṃ,",
  "atk-vin02a1:404_2": "saññāvimokkhaṃ,",
  "atk-vin02a1:404_3": "sacittakaṃ,",
  "atk-vin02a1:404_4": "lokavajjaṃ,",
  "atk-vin02a1:404_5": "kāyakammaṃ,",
  "atk-vin02a1:404_6": "vacīkammaṃ,",
  "atk-vin02a1:404_7": "akusalacittaṃ,",
  "atk-vin02a1:404_8": "dukkhavedananti.",
  "atk-vin02a1:405_0": "Dutiyapavāraṇasikkhāpadaṃ chaṭṭhaṃ.",
  "atk-vin02a1:406_0": "7. Vikālabhojanasikkhāpadavaṇṇanā",
  "atk-vin02a1:407_0": "247.",
  "atk-vin02a1:407_1": "Sattamasikkhāpade –",
  "atk-vin02a1:407_2": "giraggasamajjoti girimhi aggasamajjo,",
  "atk-vin02a1:407_3": "girissa vā aggadese samajjo.",
  "atk-vin02a1:407_4": "So kira sattame divase bhavissatīti nagare ghosanā kariyati,",
  "atk-vin02a1:407_5": "nagarassa bahiddhā same bhūmibhāge pabbatacchāyāya mahājanakāyo sannipatati,",
  "atk-vin02a1:407_6": "anekappakārāni naṭanāṭakāni pavattanti,",
  "atk-vin02a1:407_7": "tesaṃ dassanatthaṃ mañcātimañce bandhanti.",
  "atk-vin02a1:407_8": "Sattarasavaggiyā apaññatte sikkhāpade daharāva upasampannā,",
  "atk-vin02a1:407_9": "te “nāṭakāni āvuso passissāmā”ti tattha agamaṃsu.",
  "atk-vin02a1:407_10": "Atha nesaṃ ñātakā “amhākaṃ ayyā āgatā”ti tuṭṭhacittā nhāpetvā vilimpetvā bhojetvā aññampi pūvakhādanīyādiṃ hatthe adaṃsu.",
  "atk-vin02a1:407_11": "Te sandhāya vuttaṃ –",
  "atk-vin02a1:407_12": "“manussā sattarasavaggiye bhikkhū passitvā”tiādi.",
  "atk-vin02a1:408_0": "248- 9.",
  "atk-vin02a1:408_1": "Vikāleti vigate kāle.",
  "atk-vin02a1:408_2": "Kāloti bhikkhūnaṃ bhojanakālo adhippeto,",
  "atk-vin02a1:408_3": "so ca sabbantimena paricchedena majjhanhiko,",
  "atk-vin02a1:408_4": "tasmiṃ vītivatteti adhippāyo.",
  "atk-vin02a1:408_5": "Tenevassa padabhājane “vikālo nāma majjhanhike vītivatte yāva aruṇuggamanā”ti vuttaṃ,",
  "atk-vin02a1:408_6": "ṭhitamajjhanhikopi kālasaṅgahaṃ gacchati.",
  "atk-vin02a1:408_7": "Tato paṭṭhāya pana khādituṃ vā bhuñjituṃ vā na sakkā,",
  "atk-vin02a1:408_8": "sahasā pivituṃ sakkā bhaveyya,",
  "atk-vin02a1:408_9": "kukkuccakena pana na kattabbaṃ.",
  "atk-vin02a1:408_10": "Kālaparicchedajānanatthañca kālatthambho yojetabbo,",
  "atk-vin02a1:408_11": "kālantareva bhattakiccaṃ kātabbaṃ.",
  "atk-vin02a1:409_0": "Avasesaṃ khādanīyaṃ nāmāti ettha yaṃ tāva sakkhalimodakādipubbaṇṇāparaṇṇamayaṃ,",
  "atk-vin02a1:409_1": "tattha vattabbameva natthi.",
  "atk-vin02a1:409_2": "Yampi vanamūlādippabhedaṃ āmisagatikaṃ hoti,",
  "atk-vin02a1:409_3": "seyyathidaṃ –",
  "atk-vin02a1:409_4": "mūlakhādanīyaṃ kandakhādanīyaṃ mūḷālakhādanīyaṃ matthakakhādanīyaṃ khandhakhādanīyaṃ tacakhādanīyaṃ pattakhādanīyaṃ",
  "atk-vin02a1:409_5": "pupphakhādanīyaṃ phalakhādanīyaṃ aṭṭhikhādanīyaṃ piṭṭhakhādanīyaṃ niyyāsakhādanīyanti,",
  "atk-vin02a1:409_6": "idampi khādanīyasaṅkhyameva gacchati.",
  "atk-vin02a1:410_0": "Tattha pana āmisagatikasallakkhaṇatthaṃ idaṃ mukhamattanidassanaṃ –",
  "atk-vin02a1:410_1": "mūlakhādanīye tāva mūlakamūlaṃ khārakamūlaṃ caccumūlaṃ tambakamūlaṃ taṇḍuleyyakamūlaṃ vatthuleyyakamūlaṃ",
  "atk-vin02a1:410_2": "vajakalimūlaṃ jajjharīmūlanti evamādīni sūpeyyapaṇṇamūlāni āmisagatikāni.",
  "atk-vin02a1:410_3": "Ettha ca vajakalimūle jaraṭṭhaṃ chinditvā chaḍḍenti,",
  "atk-vin02a1:410_4": "taṃ yāvajīvikaṃ hoti.",
  "atk-vin02a1:410_5": "Aññampi evarūpaṃ eteneva nayena veditabbaṃ.",
  "atk-vin02a1:410_6": "Mūlakakhārakajajjharīmūlānaṃ pana jaraṭṭhānipi āmisagatikānevāti vuttaṃ.",
  "atk-vin02a1:410_7": "Yāni pana pāḷiyaṃ –",
  "atk-vin02a1:411_0": "“Anujānāmi,",
  "atk-vin02a1:411_1": "bhikkhave,",
  "atk-vin02a1:411_2": "mūlāni bhesajjāni haliddiṃ siṅgiveraṃ vacaṃ vacattaṃ ativisaṃ kaṭukarohiṇiṃ usīraṃ bhaddamuttakaṃ,",
  "atk-vin02a1:411_3": "yāni vā panaññānipi atthi mūlāni bhesajjāni neva khādanīye khādanīyatthaṃ pharanti,",
  "atk-vin02a1:411_4": "na bhojanīye bhojanīyatthaṃ pharantī”ti –",
  "atk-vin02a1:412_0": "Vuttāni,",
  "atk-vin02a1:412_1": "tāni yāvajīvikāni.",
  "atk-vin02a1:412_2": "Tesaṃ cūḷapañcamūlaṃ mahāpañcamūlantiādinā nayena gaṇiyamānānaṃ gaṇanāya anto natthi.",
  "atk-vin02a1:412_3": "Khādanīyatthaṃ bhojanīyatthañca pharaṇābhāvoyeva pana tesaṃ lakkhaṇaṃ.",
  "atk-vin02a1:412_4": "Tasmā yaṃkiñci mūlaṃ tesu tesu janapadesu pakatiāhāravasena manussānaṃ khādanīyatthaṃ bhojanīyatthañca pharati,",
  "atk-vin02a1:412_5": "taṃ yāvakālikaṃ;",
  "atk-vin02a1:412_6": "itaraṃ yāvajīvikanti veditabbaṃ.",
  "atk-vin02a1:412_7": "Tesu bahuṃ vatvāpi hi imasmiṃyeva lakkhaṇe ṭhātabbaṃ.",
  "atk-vin02a1:412_8": "Nāmasaññāsu pana vuccamānāsu taṃ taṃ nāmaṃ ajānantānaṃ sammohoyeva hoti,",
  "atk-vin02a1:412_9": "tasmā nāmasaññāya ādaraṃ akatvā lakkhaṇameva dassitaṃ.",
  "atk-vin02a1:413_0": "Yathā ca mūle;",
  "atk-vin02a1:413_1": "evaṃ kandādīsupi yaṃ lakkhaṇaṃ dassitaṃ,",
  "atk-vin02a1:413_2": "tasseva vasena vinicchayo veditabbo.",
  "atk-vin02a1:413_3": "Yañca taṃ pāḷiyaṃ haliddādi aṭṭhavidhaṃ vuttaṃ,",
  "atk-vin02a1:413_4": "tassa khandhatacapupphaphalampi sabbaṃ yāvajīvikanti vuttaṃ.",
  "atk-vin02a1:414_0": "Kandakhādanīye duvidho kando –",
  "atk-vin02a1:414_1": "dīgho ca rasso ca bhisakiṃsukakandādi vaṭṭo uppalakaserukakandādi,",
  "atk-vin02a1:414_2": "yaṃ “gaṇṭhī”tipi vadanti.",
  "atk-vin02a1:414_3": "Tattha sabbesaṃ kandānaṃ jiṇṇajaraṭṭhānañca challi ca sukhumamūlāni ca yāvajīvikāni.",
  "atk-vin02a1:414_4": "Taruṇo pana sukhakhādanīyo,",
  "atk-vin02a1:414_5": "sālakalyāṇīpotakakando kiṃsukapotakakando ambāṭakakando ketakakando māluvakando bhisasaṅkhāto padumapuṇḍarīkakando",
  "atk-vin02a1:414_6": "piṇḍālumasāluādayo ca khīravallikando āluvakando siggukando tālakando nīluppalarattuppalakumudasogandhikānaṃ",
  "atk-vin02a1:414_7": "kandā kadalikando veḷukando kaserukakandoti evamādayo tesu tesu janapadesu pakatiāhāravasena manussānaṃ",
  "atk-vin02a1:414_8": "khādanīyatthañca bhojanīyatthañca pharaṇakakandā yāvakālikā.",
  "atk-vin02a1:415_0": "Khīravallikando adhoto yāvajīviko,",
  "atk-vin02a1:415_1": "dhoto yāvakāliko.",
  "atk-vin02a1:415_2": "Khīrakākolījīvikausabhakalasuṇādikandā pana yāvajīvikā.",
  "atk-vin02a1:415_3": "Te pāḷiyaṃ –",
  "atk-vin02a1:415_4": "“yāni vā panaññānipi atthi mūlāni bhesajjānī”ti evaṃ mūlabhesajjasaṅgaheneva saṅgahitā.",
  "atk-vin02a1:416_0": "Mūḷālakhādanīye pana padumamūḷālaṃ puṇḍarīkamuḷālasadisameva.",
  "atk-vin02a1:416_1": "Erakamūlaṃ kandulamūlanti evamādi tesu tesu janapadesu pakatiāhāravasena manussānaṃ khādanīyatthañca bhojanīyatthañca pharaṇakamuḷālaṃ yāvakālikaṃ.",
  "atk-vin02a1:416_2": "Haliddisiṅgiveramakacicaturassavalliketakatālahintālakuntālanāḷikerapūgarukkhādimuḷālaṃ pana yāvajīvikaṃ,",
  "atk-vin02a1:416_3": "taṃ sabbampi pāḷiyaṃ –",
  "atk-vin02a1:416_4": "“yāni vā panaññānipi atthi mūlāni bhesajjānī”ti evaṃ mūlabhesajjasaṅgaheneva saṅgahitaṃ.",
  "atk-vin02a1:417_0": "Matthakakhādanīye tālahintālakuntālaketakanāḷikerapūgarukkhakhajjūrīvettaerakakadalīnaṃ kaḷīrasaṅkhātā",
  "atk-vin02a1:417_1": "matthakā veṇukaḷīro naḷakaḷīro ucchukaḷīro mūlakakaḷīro sāsapakaḷīro satāvarikaḷīro sattannaṃ dhaññānaṃ",
  "atk-vin02a1:417_2": "kaḷīrāti evamādi tesu tesu janapadesu pakatiāhāravasena manussānaṃ khādanīyatthaṃ bhojanīyatthañca pharaṇako",
  "atk-vin02a1:417_3": "rukkhavalliādīnaṃ matthako yāvakāliko.",
  "atk-vin02a1:417_4": "Haliddisiṅgiveravacamakacilasuṇānaṃkaḷīrā tālahintālakuntālanāḷikerakaḷīrānañca chinditvā pātito jaraṭṭhabundo yāvajīviko.",
  "atk-vin02a1:418_0": "Khandhakhādanīye antopathavīgato sālakalyāṇīkhandho ucchukhandho nīluppalarattuppalakumudasogandhikānaṃ",
  "atk-vin02a1:418_1": "khandhakāti evamādi tesu tesu janapadesu pakatiāhāravasena manussānaṃ khādanīyatthaṃ bhojanīyatthañca",
  "atk-vin02a1:418_2": "pharaṇako khandho yāvakāliko.",
  "atk-vin02a1:418_3": "Uppalajātīnaṃ paṇṇadaṇḍako padumajātīnaṃ sabbopi daṇḍako kāravindakadaṇḍādayo ca avasesasabbakhandhā yāvajīvikā.",
  "atk-vin02a1:419_0": "Tacakhādanīye ucchutacova eko yāvakāliko,",
  "atk-vin02a1:419_1": "sopi saraso.",
  "atk-vin02a1:419_2": "Seso sabbo yāvajīviko.",
  "atk-vin02a1:419_3": "Tesaṃ pana matthakakhandhatacānaṃ tiṇṇaṃ pāḷiyaṃ kasāvabhesajjena saṅgaho veditabbo.",
  "atk-vin02a1:419_4": "Vuttañhetaṃ –",
  "atk-vin02a1:420_0": "“Anujānāmi,",
  "atk-vin02a1:420_1": "bhikkhave,",
  "atk-vin02a1:420_2": "kasāvāni bhesajjāni nimbakasāvaṃ,",
  "atk-vin02a1:420_3": "kuṭajakasāvaṃ,",
  "atk-vin02a1:420_4": "paṭolakasāvaṃ,",
  "atk-vin02a1:420_5": "phaggavakasāvaṃ nattamālakasāvaṃ,",
  "atk-vin02a1:420_6": "yāni vā panaññānipi atthi kasāvāni bhesajjāni neva khādanīye khādanīyatthaṃ pharanti,",
  "atk-vin02a1:420_7": "na bhojanīye bhojanīyatthaṃ pharantī”ti.",
  "atk-vin02a1:421_0": "Ettha hi etesampi saṅgaho sijjhati. Vuttakasāvāni ca sabbāni kappiyānīti veditabbāni.",
  "atk-vin02a1:422_0": "Pattakhādanīye mūlakaṃ khārako caccu tambako taṇḍuleyyako papunnāgo vatthuleyyako vajakali jajjharī sellu",
  "atk-vin02a1:422_1": "siggu kāsamaddako ummā cīnamuggo māso rājamāso ṭhapetvā mahānipphāvaṃ avasesanipphāvo aggimantho sunisannako",
  "atk-vin02a1:422_2": "setavaraṇo nāḷikā bhūmiyaṃ jātaloṇīti etesaṃ pattāni aññāni ca evarūpāni tesu tesu janapadesu pakatiāhāravasena",
  "atk-vin02a1:422_3": "manussānaṃ khādanīyatthaṃ bhojanīyatthañca pharaṇakāni pattāni ekaṃsena yāvakālikāni.",
  "atk-vin02a1:422_4": "Yā panaññā mahānakhapiṭṭhimattā paṇṇaloṇi rukkhe ca gacche ca ārohati,",
  "atk-vin02a1:422_5": "tassā pattaṃ yāvajīvikaṃ.",
  "atk-vin02a1:422_6": "Brahmīpattañca yāvakālikanti dīpavāsino vadanti.",
  "atk-vin02a1:422_7": "Ambapallavaṃ yāvakālikaṃ,",
  "atk-vin02a1:422_8": "asokapallavaṃ pana yāvajīvikaṃ.",
  "atk-vin02a1:423_0": "Yāni vā panaññāni pāḷiyaṃ –",
  "atk-vin02a1:424_0": "“Anujānāmi,",
  "atk-vin02a1:424_1": "bhikkhave,",
  "atk-vin02a1:424_2": "paṇṇāni bhesajjāni nimbapaṇṇaṃ kuṭajapaṇṇaṃ paṭolapaṇṇaṃ sulasipaṇṇaṃ kappāsakapaṇṇaṃ yāni vā panaññānipi",
  "atk-vin02a1:424_3": "atthi paṇṇāni bhesajjāni neva khādanīye khādanīyatthaṃ pharanti na bhojanīye bhojanīyatthaṃ pharantī”ti –",
  "atk-vin02a1:425_0": "Vuttāni,",
  "atk-vin02a1:425_1": "tāni yāvajīvikāni.",
  "atk-vin02a1:425_2": "Na kevalañca paṇṇāniyeva tesaṃ pupphaphalādīnipi yāvajīvikāni.",
  "atk-vin02a1:425_3": "Paṇṇānaṃ phaggavapaṇṇaṃ ajjukapaṇṇaṃ phaṇijjakapaṇṇaṃ paṭolapaṇṇaṃ tambūlapaṇṇaṃ paduminipaṇṇanti evaṃ gaṇanavasena anto natthi.",
  "atk-vin02a1:426_0": "Pupphakhādanīye mūlakapupphaṃ khārakapupphaṃ caccupupphaṃ tambakapupphaṃ vajakalipupphaṃ jajjharīpupphaṃ",
  "atk-vin02a1:426_1": "cūḷanipphāvapupphaṃ mahānipphāvapupphaṃ kaserukapupphaṃ nāḷikeratālaketakānaṃ taruṇapupphāni setavaraṇapupphaṃ",
  "atk-vin02a1:426_2": "siggupupphaṃ uppalapadumajātikānaṃ pupphāni kaṇṇikamattaṃ agandhikapupphaṃ kaḷīrapupphaṃ jīvantīpupphanti",
  "atk-vin02a1:426_3": "evamādi tesu tesu janapadesu pakatiāhāravasena manussānaṃ khādanīyatthaṃ bhojanīyatthañca pharaṇakapupphaṃ",
  "atk-vin02a1:426_4": "yāvakālikaṃ.",
  "atk-vin02a1:426_5": "Asokabakulakuyyakapunnāgacampakajātikaṇavīrakaṇikārakundanavamālikamallikādīnaṃ pana pupphaṃ yāvajīvikaṃ tassa gaṇanāya anto natthi.",
  "atk-vin02a1:426_6": "Pāḷiyaṃ panassa kasāvabhesajjeneva saṅgaho veditabbo.",
  "atk-vin02a1:427_0": "Phalakhādanīye panasalabujatālanāḷikeraambajambūambāṭakatintiṇikamātuluṅgakapitthalābukumbhaṇḍapussaphalatimbarūsakatipusavātiṅgaṇacocamocamadhukādīnaṃ",
  "atk-vin02a1:427_1": "phalāni yāni loke tesu tesu janapadesu pakatiāhāravasena manussānaṃ khādanīyatthaṃ bhojanīyatthañca pharanti,",
  "atk-vin02a1:427_2": "sabbāni tāni yāvakālikāni.",
  "atk-vin02a1:427_3": "Nāmagaṇanavasena nesaṃ na sakkā pariyantaṃ dassetuṃ.",
  "atk-vin02a1:427_4": "Yāni pana pāḷiyaṃ –",
  "atk-vin02a1:428_0": "“Anujānāmi,",
  "atk-vin02a1:428_1": "bhikkhave,",
  "atk-vin02a1:428_2": "phalāni bhesajjāni – bilaṅgaṃ,",
  "atk-vin02a1:428_3": "pipphaliṃ, maricaṃ,",
  "atk-vin02a1:428_4": "harītakaṃ,",
  "atk-vin02a1:428_5": "vibhītakaṃ, āmalakaṃ,",
  "atk-vin02a1:428_6": "goṭṭhaphalaṃ,",
  "atk-vin02a1:428_7": "yāni vā panaññānipi atthi phalāni bhesajjāni neva khādanīye khādanīyatthaṃ pharanti na bhojanīye bhojanīyatthaṃ pharantī”ti –",
  "atk-vin02a1:429_0": "Vuttāni,",
  "atk-vin02a1:429_1": "tāni yāvajīvikāni.",
  "atk-vin02a1:429_2": "Tesampi aparipakkāni acchiva bimbavaraṇaketakakāsmarīādīnaṃ phalāni jātiphalaṃ kaṭukaphalaṃ eḷā takkolanti",
  "atk-vin02a1:429_3": "evaṃ nāmavasena na sakkā pariyantaṃ dassetuṃ.",
  "atk-vin02a1:430_0": "Aṭṭhikhādanīye labujaṭṭhi panasaṭṭhi ambāṭakaṭṭhi sālaṭṭhi khajjūrīketakatimbarūsakānaṃ taruṇaphalaṭṭhi",
  "atk-vin02a1:430_1": "tintiṇikaṭṭhi bimbaphalaṭṭhi uppala padumajātīnaṃ pokkharaṭṭhīti evamādīni tesu tesu janapadesu manussānaṃ",
  "atk-vin02a1:430_2": "pakatiāhāravasena khādanīyatthaṃ bhojanīyatthañca pharaṇakāni aṭṭhīni yāvakālikāni.",
  "atk-vin02a1:430_3": "Madhukaṭṭhi punnāgaṭṭhi harītakādīnaṃ aṭṭhīni siddhatthakaṭṭhi rājikaṭṭhīti evamādīni aṭṭhīni yāvajīvikāni.",
  "atk-vin02a1:430_4": "Tesaṃ pāḷiyaṃ phalabhesajjeneva saṅgaho veditabbo.",
  "atk-vin02a1:431_0": "Piṭṭhakhādanīye sattannaṃ tāva dhaññānaṃ dhaññānulomānaṃ aparaṇṇānañca piṭṭhaṃ panasapiṭṭhaṃ labujapiṭṭhaṃ",
  "atk-vin02a1:431_1": "ambāṭakapiṭṭhaṃ sālapiṭṭhaṃ dhotakatālapiṭṭhañca khīravallipiṭṭhañcāti evamādīni tesu tesu janapadesu",
  "atk-vin02a1:431_2": "pakatiāhāravasena manussānaṃ khādanīyatthaṃ bhojanīyatthañca pharaṇakāni piṭṭhāni yāvakālikāni.",
  "atk-vin02a1:431_3": "Adhotakaṃ tālapiṭṭhaṃ khīravallipiṭṭhaṃ assagandhādipiṭṭhāni ca yāvajīvikāni.",
  "atk-vin02a1:431_4": "Tesaṃ pāḷiyaṃ kasāvehi ca mūlaphalehi ca saṅghaho veditabbo.",
  "atk-vin02a1:432_0": "Niyyāsakhādanīye eko ucchuniyyāsova sattāhakāliko.",
  "atk-vin02a1:432_1": "Sesā “anujānāmi,",
  "atk-vin02a1:432_2": "bhikkhave,",
  "atk-vin02a1:432_3": "jatūni bhesajjāni –",
  "atk-vin02a1:432_4": "hiṅguṃ hiṅgujatuṃ hiṅgusipāṭikaṃ takaṃ takapattiṃ takapaṇṇiṃ sajjulasaṃ yāni vā panaññānipi atthi jatūni",
  "atk-vin02a1:432_5": "bhesajjānī”ti evaṃ pāḷiyaṃ vuttaniyyāsā yāvajīvikā.",
  "atk-vin02a1:432_6": "Tattha yevāpanakavasena saṅgahitānaṃ ambaniyyāso kaṇikāraniyyāsoti evaṃ nāmavasena na sakkā pariyantaṃ dassetuṃ.",
  "atk-vin02a1:432_7": "Evaṃ imesu mūlakhādanīyādīsu yaṃkiñci yāvakālikaṃ,",
  "atk-vin02a1:432_8": "sabbampi imasmiṃ atthe “avasesaṃ khādanīyaṃ nāmā”ti saṅgahitaṃ.",
  "atk-vin02a1:433_0": "Bhojanīyaṃ nāma pañca bhojanānītiādimhi yaṃ vattabbaṃ taṃ vuttameva.",
  "atk-vin02a1:433_1": "Khādissāmi bhuñjissāmīti,",
  "atk-vin02a1:433_2": "paṭiggaṇhātīti yo bhikkhu vikāle etaṃ khādanīyaṃ bhojanīyañca paṭiggaṇhāti,",
  "atk-vin02a1:433_3": "tassa paṭiggahaṇe tāva āpatti dukkaṭassa.",
  "atk-vin02a1:433_4": "Sesamettha uttānameva.",
  "atk-vin02a1:434_0": "Eḷakalomasamuṭṭhānaṃ –",
  "atk-vin02a1:434_1": "kāyato ca kāyacittato ca samuṭṭhāti, kiriyaṃ,",
  "atk-vin02a1:434_2": "nosaññāvimokkhaṃ,",
  "atk-vin02a1:434_3": "acittakaṃ,",
  "atk-vin02a1:434_4": "paṇṇattivajjaṃ,",
  "atk-vin02a1:434_5": "kāyakammaṃ, ticittaṃ,",
  "atk-vin02a1:434_6": "tivedananti.",
  "atk-vin02a1:435_0": "Vikālabhojanasikkhāpadaṃ sattamaṃ.",
  "atk-vin02a1:436_0": "8. Sannidhikārakasikkhāpadavaṇṇanā",
  "atk-vin02a1:437_0": "252.",
  "atk-vin02a1:437_1": "Aṭṭhamasikkhāpade –",
  "atk-vin02a1:437_2": "belaṭṭhasīso nāma jaṭilasahassabbhantaro mahāthero.",
  "atk-vin02a1:437_3": "Araññe viharatīti jetavanassa avidūre padhānaghare ekasmiṃ āvāse vasati.",
  "atk-vin02a1:437_4": "Sukkhakuranti asūpabyañjanaṃ odanaṃ.",
  "atk-vin02a1:437_5": "So kira antogāme bhuñjitvā pacchā piṇḍāya caritvā tādisaṃ odanaṃ āharati,",
  "atk-vin02a1:437_6": "tañca kho appicchatāya,",
  "atk-vin02a1:437_7": "na paccayagiddhatāya.",
  "atk-vin02a1:437_8": "Thero kira sattāhaṃ nirodhasamāpattiyā vītināmetvā samāpattito vuṭṭhāya taṃ piṇḍapātaṃ udakena temetvā bhuñjati,",
  "atk-vin02a1:437_9": "tato puna sattāhaṃ samāpattiyā nisīdati.",
  "atk-vin02a1:437_10": "Evaṃ dvepi tīṇipi cattāripi sattāhāni vītināmetvā gāmaṃ piṇḍāya pavisati.",
  "atk-vin02a1:437_11": "Tena vuttaṃ –",
  "atk-vin02a1:437_12": "“cirena gāmaṃ piṇḍāya pavisatī”ti.",
  "atk-vin02a1:438_0": "253.",
  "atk-vin02a1:438_1": "Kāro karaṇaṃ kiriyāti atthato ekaṃ,",
  "atk-vin02a1:438_2": "sannidhikāro assāti sannidhikāraṃ;",
  "atk-vin02a1:438_3": "sannidhikārameva sannidhikārakaṃ.",
  "atk-vin02a1:438_4": "Paṭiggahetvā ekarattaṃ vītināmitassetaṃ adhivacanaṃ.",
  "atk-vin02a1:438_5": "Tenevassa padabhājane vuttaṃ –",
  "atk-vin02a1:438_6": "“sannidhikārakaṃ nāma ajja paṭiggahitaṃ aparajjū”ti.",
  "atk-vin02a1:439_0": "Paṭiggaṇhāti āpatti dukkaṭassāti evaṃ sannidhikataṃ yaṃkiñci yāvakālikaṃ vā yāmakālikaṃ vā ajjhoharitukāmatāya",
  "atk-vin02a1:439_1": "gaṇhantassa paṭiggahaṇe tāva āpatti dukkaṭassa.",
  "atk-vin02a1:439_2": "Ajjhoharato pana ekamekasmiṃ ajjhohāre pācittiyaṃ.",
  "atk-vin02a1:439_3": "Sacepi patto duddhoto hoti,",
  "atk-vin02a1:439_4": "yaṃ aṅguliyā ghaṃsantassa lekhā paññāyati,",
  "atk-vin02a1:439_5": "gaṇṭhikapattassa vā gaṇṭhikantare sneho paviṭṭho hoti,",
  "atk-vin02a1:439_6": "so uṇhe otāpentassa paggharati,",
  "atk-vin02a1:439_7": "uṇhayāguyā vā gahitāya sandissati,",
  "atk-vin02a1:439_8": "tādise pattepi punadivase bhuñjantassa pācittiyaṃ.",
  "atk-vin02a1:439_9": "Tasmā pattaṃ dhovitvā puna tattha acchodakaṃ vā āsiñcitvā aṅguliyā vā ghaṃsitvā nisnehabhāvo jānitabbo.",
  "atk-vin02a1:439_10": "Sace hi udake vā snehabhāvo patte vā aṅgulilekhā paññāyati,",
  "atk-vin02a1:439_11": "duddhoto hoti.",
  "atk-vin02a1:439_12": "Telavaṇṇapatte pana aṅgulilekhā paññāyati,",
  "atk-vin02a1:439_13": "sā abbohārikā.",
  "atk-vin02a1:439_14": "Yaṃ bhikkhū nirapekkhā sāmaṇerānaṃ pariccajanti,",
  "atk-vin02a1:439_15": "tañce sāmaṇerā nidahitvā denti,",
  "atk-vin02a1:439_16": "sabbaṃ vaṭṭati.",
  "atk-vin02a1:439_17": "Sayaṃ paṭiggahetvā apariccattameva hi dutiyadivase na vaṭṭati.",
  "atk-vin02a1:439_18": "Tato hi ekasitthampi ajjhoharato pācittiyameva.",
  "atk-vin02a1:440_0": "Akappiyamaṃsesu manussamaṃse thullaccayena sadviṃ pācittiyaṃ,",
  "atk-vin02a1:440_1": "avasesesu dukkaṭena saddhiṃ.",
  "atk-vin02a1:440_2": "Yāmakālikaṃ sati paccaye ajjhoharato pācittiyaṃ.",
  "atk-vin02a1:440_3": "Āhāratthāya ajjhoharato dukkaṭena saddhiṃ pācittiyaṃ.",
  "atk-vin02a1:440_4": "Sace pavārito hutvā anatirittakataṃ ajjhoharati,",
  "atk-vin02a1:440_5": "pakatiāmise dve pācittiyāni,",
  "atk-vin02a1:440_6": "manussamaṃse thullaccayena saddhiṃ dve,",
  "atk-vin02a1:440_7": "sesaakappiyamaṃse dukkaṭena saddhiṃ,",
  "atk-vin02a1:440_8": "yāmakālikaṃ sati paccaye sāmisena mukhena ajjhoharato dve,",
  "atk-vin02a1:440_9": "nirāmisena ekameva.",
  "atk-vin02a1:440_10": "Āhāratthāya ajjhoharato vikappadvayepi dukkaṭaṃ vaḍḍhati.",
  "atk-vin02a1:440_11": "Sace vikāle ajjhoharati,",
  "atk-vin02a1:440_12": "pakatibhojane sannidhipaccayā ca vikālabhojanapaccayā ca dve pācittiyāni,",
  "atk-vin02a1:440_13": "akappiyamaṃsesu thullaccayañca dukkaṭañca vaḍḍhati.",
  "atk-vin02a1:440_14": "Yāmakālikesu vikālapaccayā anāpatti,",
  "atk-vin02a1:440_15": "anatirittapaccayā pana vikāle sabbavikappesu anāpatti.",
  "atk-vin02a1:441_0": "255.",
  "atk-vin02a1:441_1": "Sattāhakālikaṃ yāvajīvikaṃ āhāratthāyāti āhāratthāya paṭiggaṇhato paṭiggahaṇapaccayā tāva dukkaṭaṃ,",
  "atk-vin02a1:441_2": "ajjhoharato pana sace nirāmisaṃ hoti,",
  "atk-vin02a1:441_3": "ajjhohāre ajjhohāre dukkaṭaṃ.",
  "atk-vin02a1:441_4": "Atha āmisasaṃsaṭṭhaṃ paṭiggahetvā ṭhapitaṃ hoti,",
  "atk-vin02a1:441_5": "yathāvatthukaṃ pācittiyameva.",
  "atk-vin02a1:442_0": "256.",
  "atk-vin02a1:442_1": "Anāpatti yāvakālikantiādimhi vikālabhojanasikkhāpade niddiṭṭhaṃ khādanīyabhojanīyaṃ yāva majjhantikasaṅkhāto kālo,",
  "atk-vin02a1:442_2": "tāva bhuñjitabbato yāvakālikaṃ.",
  "atk-vin02a1:442_3": "Saddhiṃ anulomapānehi aṭṭhavidhaṃ pānaṃ yāva rattiyā pacchimayāmasaṅkhāto yāmo,",
  "atk-vin02a1:442_4": "tāva paribhuñjitabbato yāmo kālo assāti yāmakālikaṃ.",
  "atk-vin02a1:442_5": "Sappiādi pañcavidhaṃ bhesajjaṃ sattāhaṃ nidhetabbato sattāho kālo assāti sattāhakālikaṃ.",
  "atk-vin02a1:442_6": "Ṭhapetvā udakaṃ avasesaṃ sabbampi yāvajīvaṃ pariharitvā sati paccaye paribhuñjitabbato yāvajīvakanti vuccati.",
  "atk-vin02a1:443_0": "Tattha aruṇodayeva paṭiggahitaṃ yāvakālikaṃ satakkhattumpi nidahitvā yāvakālo nātikkamati tāva,",
  "atk-vin02a1:443_1": "yāmakālikaṃ ekaṃ ahorattaṃ,",
  "atk-vin02a1:443_2": "sattāhakālikaṃ sattarattaṃ,",
  "atk-vin02a1:443_3": "itaraṃ sati paccaye,",
  "atk-vin02a1:443_4": "yāvajīvampi paribhuñjantassa anāpatti.",
  "atk-vin02a1:443_5": "Sesamettha uttānameva.",
  "atk-vin02a1:443_6": "Aṭṭhakathāsu pana imasmiṃ ṭhāne pānakathā kappiyānulomakathā “kappati nu kho yāvakālikena yāmakālika”ntiādikathā ca kappiyabhūmikathā ca vitthāritā,",
  "atk-vin02a1:443_7": "taṃ mayaṃ āgataṭṭhāneyeva kathayissāma.",
  "atk-vin02a1:444_0": "Eḷakalomasamuṭṭhānaṃ –",
  "atk-vin02a1:444_1": "kāyato ca kāyacittato ca samuṭṭhāti, kiriyaṃ,",
  "atk-vin02a1:444_2": "nosaññāvimokkhaṃ,",
  "atk-vin02a1:444_3": "acittakaṃ,",
  "atk-vin02a1:444_4": "paṇṇattivajjaṃ,",
  "atk-vin02a1:444_5": "kāyakammaṃ, ticittaṃ,",
  "atk-vin02a1:444_6": "tivedananti.",
  "atk-vin02a1:445_0": "Sannidhikārakasikkhāpadaṃ aṭṭhamaṃ.",
  "atk-vin02a1:446_0": "9. Paṇītabhojanasikkhāpadavaṇṇanā",
  "atk-vin02a1:447_0": "257.",
  "atk-vin02a1:447_1": "Navamasikkhāpade –",
  "atk-vin02a1:447_2": "paṇītabhojanānīti uttamabhojanāni.",
  "atk-vin02a1:447_3": "Kassa sampannaṃ na manāpanti sampattiyuttaṃ kassa na piyaṃ.",
  "atk-vin02a1:447_4": "Sādunti surasaṃ.",
  "atk-vin02a1:448_0": "259.",
  "atk-vin02a1:448_1": "Yo pana bhikkhu evarūpāni paṇītabhojanāni agilāno attano atthāya viññāpetvā bhuñjeyyāti ettha suddhāni",
  "atk-vin02a1:448_2": "sappiādīni viññāpetvā bhuñjanto pācittiyaṃ nāpajjati,",
  "atk-vin02a1:448_3": "sekhiyesu sūpodanaviññattidukkaṭaṃ āpajjati,",
  "atk-vin02a1:448_4": "odanasaṃsaṭṭhāni pana viññāpetvā bhuñjanto pācittiyaṃ āpajjatīti veditabbo,",
  "atk-vin02a1:448_5": "ayaṃ kirettha adhippāyo.",
  "atk-vin02a1:448_6": "Teneva ca “paṇītānī”ti avatvā “paṇītabhojanānī”ti sutte vuttaṃ.",
  "atk-vin02a1:448_7": "“Paṇītānī”ti hi vutte sappiādīnaṃyeva gahaṇaṃ hoti,",
  "atk-vin02a1:448_8": "“paṇītabhojanānī”ti vutte pana paṇītasaṃsaṭṭhāni sattadhaññanibbattāni bhojanāni paṇītabhojanānīti ayamattho paññāyati.",
  "atk-vin02a1:449_0": "Idāni viññāpeti payoge dukkaṭantiādīsu ayaṃ vinicchayo –",
  "atk-vin02a1:449_1": "“sappinā bhattaṃ dehi,",
  "atk-vin02a1:449_2": "sappiṃ ākiritvā dehi,",
  "atk-vin02a1:449_3": "sappimissakaṃ katvā dehi,",
  "atk-vin02a1:449_4": "sahasappinā dehi,",
  "atk-vin02a1:449_5": "sappiñca bhattañca dehī”ti viññāpentassa viññattiyā dukkaṭaṃ,",
  "atk-vin02a1:449_6": "paṭiggahaṇe dukkaṭaṃ,",
  "atk-vin02a1:449_7": "ajjhohāre pācittiyaṃ.",
  "atk-vin02a1:449_8": "“Sappibhattaṃ dehī”ti vutte pana yasmā sālibhattaṃ viya sappibhattaṃ nāma natthi;",
  "atk-vin02a1:449_9": "tasmā sūpodanaviññattidukkaṭameva veditabbaṃ.",
  "atk-vin02a1:450_0": "Sace pana “sappinā bhattaṃ dehī”ti vutte bhattaṃ datvā “sappiṃ katvā bhuñjā”ti navanītaṃ vā khīraṃ vā dadhiṃ vā deti,",
  "atk-vin02a1:450_1": "mūlaṃ vā pana deti,",
  "atk-vin02a1:450_2": "“iminā sappiṃ gahetvā bhuñjā”ti yathāvatthukameva.",
  "atk-vin02a1:450_3": "“Gosappinā bhattaṃ dehī”ti vutte pana gosappinā vā detu,",
  "atk-vin02a1:450_4": "gosappimhi asati,",
  "atk-vin02a1:450_5": "purimanayeneva gonavanītādīni vā gāviṃyeva vā detu “ito sappinā bhuñjā”ti yathāvatthukameva.",
  "atk-vin02a1:450_6": "Sace pana gosappinā yācito ajiyā sappiādīhi deti,",
  "atk-vin02a1:450_7": "visaṅketaṃ.",
  "atk-vin02a1:450_8": "Evañhi sati aññaṃ yācitena aññaṃ dinnaṃ nāma hoti,",
  "atk-vin02a1:450_9": "tasmā anāpatti.",
  "atk-vin02a1:450_10": "Esa nayo ajiyā sappinā dehīti ādīsupi.",
  "atk-vin02a1:451_0": "“Kappiyasappinā dehī”ti vutte akappiyasappinā deti,",
  "atk-vin02a1:451_1": "visaṅketameva.",
  "atk-vin02a1:451_2": "“Akappiyasappināti vutte akappiyasappinā deti,",
  "atk-vin02a1:451_3": "paṭiggahaṇepi paribhogepi dukkaṭameva.",
  "atk-vin02a1:451_4": "Akappiyasappimhi asati purimanayeneva akappiyanavanītādīni deti “sappiṃ katvā bhuñjā”ti akappiyasappināva dinnaṃ hoti.",
  "atk-vin02a1:451_5": "“Akappiyasappinā”ti vutte kappiyena deti,",
  "atk-vin02a1:451_6": "visaṅketaṃ.",
  "atk-vin02a1:451_7": "“Sappinā”ti vutte sesesu navanītādīsu aññatarena deti,",
  "atk-vin02a1:451_8": "visaṅketameva.",
  "atk-vin02a1:451_9": "Esa nayo navanītena dehītiādīsupi.",
  "atk-vin02a1:451_10": "Yena yena hi viññatti hoti,",
  "atk-vin02a1:451_11": "tasmiṃ vā tassa mūle vā laddhe,",
  "atk-vin02a1:451_12": "taṃ taṃ laddhameva hoti.",
  "atk-vin02a1:452_0": "Sace pana aññaṃ pāḷiyā āgataṃ vā anāgataṃ vā denti,",
  "atk-vin02a1:452_1": "visaṅketaṃ.",
  "atk-vin02a1:452_2": "Pāḷiyaṃ āgatanavanītādīni ṭhapetvā aññehi navanītādīhi viññāpentassa dukkaṭaṃ.",
  "atk-vin02a1:452_3": "Yathā ca “sappibhattaṃ dehī”ti vutte sālibhattassa viya sappibhattassa abhāvā sūpodanaviññattidukkaṭameva hotīti vuttaṃ.",
  "atk-vin02a1:452_4": "Evaṃ navanītabhattaṃ dehītiādīsupi.",
  "atk-vin02a1:452_5": "Paṭipāṭiyā ekamekaṃ vitthāretvā vuccamānepi hi ayamevattho vattabbo siyā,",
  "atk-vin02a1:452_6": "so ca saṅkhepenapi sakkā ñātuṃ,",
  "atk-vin02a1:452_7": "kiṃ tattha vitthārena?",
  "atk-vin02a1:452_8": "Tena vuttaṃ –",
  "atk-vin02a1:452_9": "“esa nayo navanītena dehītiādīsupī”ti.",
  "atk-vin02a1:453_0": "Sace pana sabbehipi sappiādīhi ekaṭṭhāne vā nānāṭṭhāne vā viññāpetvā paṭiladdhaṃ ekabhājane ākiritvā",
  "atk-vin02a1:453_1": "ekarasaṃ katvā tato kusaggenāpi jivhagge binduṃ ṭhapetvā ajjhoharati,",
  "atk-vin02a1:453_2": "nava pācittiyāni āpajjati.",
  "atk-vin02a1:453_3": "Vuttampi cetaṃ parivāre –",
  "atk-vin02a1:454_0": "“Kāyikāni na vācasikāni,",
  "atk-vin02a1:455_0": "Sabbāni nānāvatthukāni;",
  "atk-vin02a1:456_0": "Apubbaṃ acarimaṃ āpajjeyya ekato,",
  "atk-vin02a1:457_0": "Pañhāmesā kusalehi cintitā”ti. ;",
  "atk-vin02a1:458_0": "261.",
  "atk-vin02a1:458_1": "Agilāno gilānasaññīti ettha sace gilānasaññīpi hutvā bhesajjatthāya pañca bhesajjāni viññāpeti,",
  "atk-vin02a1:458_2": "mahānāmasikkhāpadena kāretabbo.",
  "atk-vin02a1:458_3": "Nava paṇītabhojanāni viññāpento pana iminā sikkhāpadena kāretabbo.",
  "atk-vin02a1:458_4": "Bhikkhunīnaṃ pana etāni pāṭidesanīyavatthūni honti,",
  "atk-vin02a1:458_5": "sūpodanaviññattiyaṃ ubhayesampi sekhapaṇṇattidukkaṭameva.",
  "atk-vin02a1:458_6": "Sesamettha uttānameva.",
  "atk-vin02a1:459_0": "Catusamuṭṭhānaṃ – kāyato kāyavācato kāyacittato kāyavācācittato ca samuṭṭhāti,",
  "atk-vin02a1:460_0": "Kiriyaṃ, nosaññāvimokkhaṃ, acittakaṃ, paṇṇativajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:461_0": "Paṇītabhojanasikkhāpadaṃ navamaṃ.",
  "atk-vin02a1:462_0": "10. Dantaponasikkhāpadavaṇṇanā",
  "atk-vin02a1:463_0": "263.",
  "atk-vin02a1:463_1": "Dasamasikkhāpade –",
  "atk-vin02a1:463_2": "catūsu paccayesu antamaso dantakaṭṭhampi sabbaṃ paṃsukūlameva assāti sabbapaṃsukūliko.",
  "atk-vin02a1:463_3": "So kira susāne chaḍḍitabhājanameva pattaṃ katvā tattha chaḍḍitacoḷakeheva cīvaraṃ katvā tattha chaḍḍitamañcapīṭhakāniyeva gahetvā paribhuñjati.",
  "atk-vin02a1:463_4": "Ayyavosāṭitakānīti ettha ayyā vuccanti kālaṅkatā pitipitāmahā.",
  "atk-vin02a1:463_5": "Vosāṭitakāni vuccanti tesaṃ atthāya susānādīsu chaḍḍitakāni khādanīyabhojanīyāni;",
  "atk-vin02a1:463_6": "manussā kira kālaṅkate ñātake uddissa yaṃ tesaṃ sajīvakāle piyaṃ hoti,",
  "atk-vin02a1:463_7": "taṃ etesu susānādīsu piṇḍaṃ piṇḍaṃ katvā “ñātakā no paribhuñjantūti ṭhapenti.",
  "atk-vin02a1:463_8": "So bhikkhu taṃ gahetvā bhuñjati,",
  "atk-vin02a1:463_9": "aññaṃ paṇītampi diyyamānaṃ na icchati.",
  "atk-vin02a1:463_10": "Tena vuttaṃ –",
  "atk-vin02a1:463_11": "“susānepi rukkhamūlepi ummārepi ayyavosāṭitakāni sāmaṃ gahetvā paribhuñjatī”ti.",
  "atk-vin02a1:463_12": "Theroti thiro ghanabaddho.",
  "atk-vin02a1:463_13": "Vaṭharoti thūlo;",
  "atk-vin02a1:463_14": "thūlo ca ghanasarīro cāyaṃ bhikkhūti vuttaṃ hoti.",
  "atk-vin02a1:463_15": "Manussamaṃsaṃ maññe khādatīti manussamaṃsaṃ khādatīti naṃ sallakkhema;",
  "atk-vin02a1:463_16": "manussamaṃsaṃ khādantā hi īdisā bhavantīti ayaṃ tesaṃ adhippāyo.",
  "atk-vin02a1:464_0": "264.",
  "atk-vin02a1:464_1": "Udakadantapone kukkuccāyantīti ettha te bhikkhū “adinnaṃ mukhadvāraṃ āhāraṃ āhareyyā”ti padassa sammā atthaṃ asallakkhetvā kukkuccāyisuṃ,",
  "atk-vin02a1:464_2": "bhagavā pana yathāuppannassa vatthussa vasena pitā viya dārake te bhikkhū saññāpento anupaññattiṃ ṭhapesi.",
  "atk-vin02a1:465_0": "265.",
  "atk-vin02a1:465_1": "Adinnanti kāyena vā kāyapaṭibaddhena vā gaṇhantassa kāyakāyapaṭibaddhanissaggiyānaṃ aññataravasena na dinnaṃ.",
  "atk-vin02a1:465_2": "Etadeva hi sandhāya padabhājane “adinnaṃ nāma appaṭiggahitakaṃ vuccatī”ti vuttaṃ.",
  "atk-vin02a1:465_3": "Dutiyapārājike pana “adinnaṃ nāma parapariggahitakaṃ vuccatī”ti vuttaṃ.",
  "atk-vin02a1:465_4": "Dinnanti idaṃ pana tasseva adinnassa paṭipakkhavasena lakkhaṇadassanatthaṃ uddhaṭaṃ.",
  "atk-vin02a1:465_5": "Niddese cassa “kāyena vā kāyapaṭibaddhena vā nissaggiyena vā dente”ti evaṃ aññasmiṃ dadamāne “hatthapāse",
  "atk-vin02a1:465_6": "ṭhito kāyena vā kāyapaṭibaddhena vā paṭiggaṇhātīti taṃ evaṃ diyyamānaṃ antamaso rathareṇumpi sace pubbe",
  "atk-vin02a1:465_7": "vuttalakkhaṇe hatthapāse ṭhito kāyena vā kāyapaṭibaddhena vā paṭiggaṇhāti,",
  "atk-vin02a1:465_8": "etaṃ evaṃ paṭiggahitaṃ dinnaṃ nāma vuccati.",
  "atk-vin02a1:465_9": "Na “idaṃ gaṇha,",
  "atk-vin02a1:465_10": "idaṃ tava hotū”tiādivacanena nissaṭṭhaṃ.",
  "atk-vin02a1:466_0": "Tattha kāyenāti hatthādīsu yena kenaci sarīrāvayavena;",
  "atk-vin02a1:466_1": "antamaso pādaṅguliyāpi diyyamānaṃ kāyena dinnaṃ nāma hoti,",
  "atk-vin02a1:466_2": "paṭiggahaṇepi eseva nayo.",
  "atk-vin02a1:466_3": "Yena kenaci hi sarīrāvayavena gahitaṃ kāyena gahitameva hoti.",
  "atk-vin02a1:466_4": "Sacepi natthukaraṇiyā diyyamānaṃ nāsāpuṭena akallako vā mukhena paṭiggaṇhāti.",
  "atk-vin02a1:466_5": "Ābhogamattameva hi ettha pamāṇanti ayaṃ nayo mahāpaccariyaṃ vutto.",
  "atk-vin02a1:466_6": "Kāyapaṭibaddhenāti kaṭacchuādīsu yena kenaci upakaraṇena dinnaṃ kāyapaṭibaddhena dinnaṃ nāma hoti.",
  "atk-vin02a1:466_7": "Paṭiggahaṇepi eseva nayo.",
  "atk-vin02a1:466_8": "Yena kenaci sarīrapaṭibaddhena pattathālakādinā gahitaṃ kāyapaṭibaddhena gahitameva hoti.",
  "atk-vin02a1:466_9": "Nissaggiyenāti kāyato ca kāyapaṭibaddhato ca mocetvā hatthapāse ṭhitassa kāyena vā kāyapaṭibaddhena vā",
  "atk-vin02a1:466_10": "pātiyamānampi nissaggiyena payogena dinnaṃ nāma hoti.",
  "atk-vin02a1:466_11": "Ayaṃ tāva pāḷivaṇṇanā.",
  "atk-vin02a1:467_0": "Ayaṃ panettha pāḷimuttakavinicchayo –",
  "atk-vin02a1:467_1": "pañcaṅgehi paṭiggahaṇaṃ ruhati –",
  "atk-vin02a1:467_2": "thāmamajjhimassa purisassa uccāraṇamattaṃ hoti,",
  "atk-vin02a1:467_3": "hatthapāso paññāyati,",
  "atk-vin02a1:467_4": "abhihāro paññāyati,",
  "atk-vin02a1:467_5": "devo vā manusso vā tiracchānagato vā kāyena vā kāyapaṭibaddhena vā nissaggiyena vā deti,",
  "atk-vin02a1:467_6": "taṃ ce bhikkhu kāyena vā kāyapaṭibaddhena vā paṭiggaṇhāti.",
  "atk-vin02a1:467_7": "Evaṃ pañcahaṅgehi paṭiggahaṇaṃ ruhati.",
  "atk-vin02a1:468_0": "Tattha ṭhitanisinnanipannānaṃ pavāraṇasikkhāpade vuttanayeneva hatthapāso veditabbo.",
  "atk-vin02a1:468_1": "Sace pana dāyakapaṭiggāhakesu eko ākāse hoti,",
  "atk-vin02a1:468_2": "eko bhūmiyaṃ,",
  "atk-vin02a1:468_3": "bhūmaṭṭhassa ca sīsena ākāsaṭṭhassa ca ṭhapetvā dātuṃ vā gahetuṃ vā pasāritahatthaṃ,",
  "atk-vin02a1:468_4": "yaṃ āsannataraṃ aṅgaṃ,",
  "atk-vin02a1:468_5": "tassa orimantena hatthapāsappamāṇaṃ paricchinditabbaṃ.",
  "atk-vin02a1:468_6": "Sacepi eko kūpe hoti,",
  "atk-vin02a1:468_7": "eko kūpataṭe,",
  "atk-vin02a1:468_8": "eko vā pana rukkhe,",
  "atk-vin02a1:468_9": "eko pathaviyaṃ,",
  "atk-vin02a1:468_10": "vuttanayeneva hatthapāsappamāṇaṃ paricchinditabbaṃ.",
  "atk-vin02a1:468_11": "Evarūpe hatthapāse ṭhatvā sacepi pakkhī mukhatuṇḍakena vā hatthī vā soṇḍāya gahetvā pupphaṃ vā phalaṃ vā deti,",
  "atk-vin02a1:468_12": "paṭiggahaṇaṃ ruhati.",
  "atk-vin02a1:468_13": "Sace pana addhaṭṭhamaratanassāpi hatthino khandhe nisinno,",
  "atk-vin02a1:468_14": "tena soṇḍāya diyyamānaṃ gaṇhāti,",
  "atk-vin02a1:468_15": "vaṭṭatiyeva.",
  "atk-vin02a1:469_0": "Eko bahūni bhattabyañjanabhājanāni sīse katvā bhikkhussa santikaṃ āgantvā ṭhitakova gaṇhathāti vadati,",
  "atk-vin02a1:469_1": "na tāva abhihāro paññāyati,",
  "atk-vin02a1:469_2": "tasmā na gahetabbaṃ.",
  "atk-vin02a1:469_3": "Sace pana īsakampi onamati,",
  "atk-vin02a1:469_4": "bhikkhunā hatthaṃ pasāretvā heṭṭhimabhājanaṃ ekadesenāpi sampaṭicchitabbaṃ.",
  "atk-vin02a1:469_5": "Ettāvatā sabbabhājanāni paṭiggahitāni honti,",
  "atk-vin02a1:469_6": "tato paṭṭhāya oropetvā vā ugghāṭetvā vā yaṃ icchati,",
  "atk-vin02a1:469_7": "taṃ gahetvā bhuñjituṃ vaṭṭati.",
  "atk-vin02a1:469_8": "Sabhattapacchiādimhi pana ekabhājane vattabbameva natthi,",
  "atk-vin02a1:469_9": "kājena bhattaṃ harantopi sace kājaṃ onāmetvā deti, vaṭṭati.",
  "atk-vin02a1:469_10": "Tiṃsahattho veṇu hoti,",
  "atk-vin02a1:469_11": "ekasmiṃ ante guḷakumbho baddho,",
  "atk-vin02a1:469_12": "ekasmiṃ sappikumbho,",
  "atk-vin02a1:469_13": "tañce paṭiggaṇhāti,",
  "atk-vin02a1:469_14": "sabbaṃ paṭiggahitameva.",
  "atk-vin02a1:469_15": "Ucchuyantadoṇito paggharantameva rasaṃ gaṇhathāti vadati,",
  "atk-vin02a1:469_16": "abhihāro na paññāyatīti na gahetabbo.",
  "atk-vin02a1:469_17": "Sace pana kasaṭaṃ chaḍḍetvā hatthena ussiñcitvā ussiñcitvā deti, vaṭṭati.",
  "atk-vin02a1:470_0": "Bahū pattā mañce vā pīṭhe vā kaṭasārake vā doṇiyaṃ vā phalake vā ṭhapitā honti,",
  "atk-vin02a1:470_1": "yattha ṭhitassa dāyako hatthapāse hoti,",
  "atk-vin02a1:470_2": "tattha ṭhatvā paṭiggahaṇasaññāya mañcādīni aṅguliyāpi phusitvā ṭhitena vā nisinnena vā nipannena vā yaṃ tesu pattesu diyyati,",
  "atk-vin02a1:470_3": "taṃ sabbaṃ paṭiggahitaṃ hoti.",
  "atk-vin02a1:470_4": "Sacepi paṭiggahessāmīti mañcādīni āruhitvā nisīdati,",
  "atk-vin02a1:470_5": "vaṭṭatiyeva.",
  "atk-vin02a1:470_6": "Sace pana mañcādīni hatthena gahetvā mañce nisīdati,",
  "atk-vin02a1:470_7": "vattabbameva natthi.",
  "atk-vin02a1:471_0": "Pathaviyaṃ pana sacepi kucchiyā kucchiṃ āhacca ṭhitā honti,",
  "atk-vin02a1:471_1": "yaṃ yaṃ aṅguliyā vā sūciyā vā phusitvā nisinno hoti,",
  "atk-vin02a1:471_2": "tattha tattha diyyamānameva paṭiggahitaṃ hoti.",
  "atk-vin02a1:471_3": "“Yattha katthaci mahākaṭasārahatthattharaṇādīsu ṭhapitapatte paṭiggahaṇaṃ na ruhatī”ti vuttaṃ,",
  "atk-vin02a1:471_4": "taṃ hatthapāsātikkamaṃ sandhāya vuttanti veditabbaṃ.",
  "atk-vin02a1:471_5": "Hatthapāse pana sati yattha katthaci vaṭṭati aññatra tatthajātakā.",
  "atk-vin02a1:472_0": "Tatthajātake pana paduminipaṇṇe vā kiṃsukapaṇṇādimhi vā na vaṭṭati.",
  "atk-vin02a1:472_1": "Na hi taṃ kāyapaṭibaddhasaṅkhyaṃ gacchati.",
  "atk-vin02a1:472_2": "Yathā ca tatthajātake;",
  "atk-vin02a1:472_3": "evaṃ khāṇuke bandhitvā ṭhapitamañcādimhi asaṃhārime phalake vā pāsāṇe vā na ruhatiyeva,",
  "atk-vin02a1:472_4": "tepi hi tatthajātakasaṅkhepupagā honti.",
  "atk-vin02a1:472_5": "Bhūmiyaṃ atthatesu sukhumesu tintiṇikādipaṇṇesupi paṭiggahaṇaṃ na ruhati,",
  "atk-vin02a1:472_6": "na hi tāni sandhāretuṃ samatthānīti.",
  "atk-vin02a1:472_7": "Mahantesu pana paduminipaṇṇādīsu ruhati.",
  "atk-vin02a1:472_8": "Sace hatthapāsaṃ atikkamma ṭhito dīghadaṇḍakena uḷuṅkena deti,",
  "atk-vin02a1:472_9": "āgantvā dehīti vattabbo.",
  "atk-vin02a1:472_10": "Vacanaṃ asutvā vā anādiyitvā vā patte ākiratiyeva,",
  "atk-vin02a1:472_11": "puna paṭiggahetabbaṃ.",
  "atk-vin02a1:472_12": "Dūre ṭhatvā bhattapiṇḍaṃ khipantepi eseva nayo.",
  "atk-vin02a1:473_0": "Sace pattatthavikato nīhariyamāne patte rajanacuṇṇāni honti,",
  "atk-vin02a1:473_1": "sati udake dhovitabbo,",
  "atk-vin02a1:473_2": "asati rajanacuṇṇaṃ pucchitvā paṭiggahetvā vā piṇḍāya caritabbaṃ.",
  "atk-vin02a1:473_3": "Sace piṇḍāya carantassa rajaṃ patati,",
  "atk-vin02a1:473_4": "paṭiggahetvā bhikkhā gaṇhitabbā.",
  "atk-vin02a1:473_5": "Appaṭiggahetvā gaṇhato vinayadukkaṭaṃ.",
  "atk-vin02a1:473_6": "Taṃ pana puna paṭiggahetvā bhuñjato anāpatti.",
  "atk-vin02a1:473_7": "Sace pana “paṭiggahetvā dethā”ti vutte vacanaṃ asutvā vā anādiyitvā vā bhikkhaṃ dentiyeva,",
  "atk-vin02a1:473_8": "vinayadukkaṭaṃ natthi,",
  "atk-vin02a1:473_9": "puna paṭiggahetvā aññā bhikkhā gahetabbā.",
  "atk-vin02a1:474_0": "Sace mahāvāto tato tato rajaṃ pāteti,",
  "atk-vin02a1:474_1": "na sakkā hoti bhikkhaṃ gahetuṃ,",
  "atk-vin02a1:474_2": "“anupasampannassa dassāmī”ti suddhacittena ābhogaṃ katvā gaṇhituṃ vaṭṭati.",
  "atk-vin02a1:474_3": "Evaṃ piṇḍāya caritvā vihāraṃ vā āsanasālaṃ vā gantvā taṃ anupasampannassa datvā puna tena dinnaṃ vā tassa vissāsena vā paṭiggahetvā bhuñjituṃ vaṭṭati.",
  "atk-vin02a1:475_0": "Sace bhikkhācāre sarajaṃ pattaṃ bhikkhussa deti,",
  "atk-vin02a1:475_1": "so vattabbo –",
  "atk-vin02a1:475_2": "“imaṃ paṭiggahetvā bhikkhaṃ vā gaṇheyyāsi,",
  "atk-vin02a1:475_3": "paribhuñjeyyāsi vā”ti tena tathā kātabbaṃ.",
  "atk-vin02a1:475_4": "Sace rajaṃ upari uppilavati,",
  "atk-vin02a1:475_5": "kañjikaṃ pavāhetvā sesaṃ bhuñjitabbaṃ.",
  "atk-vin02a1:475_6": "Sace anto paviṭṭhaṃ hoti,",
  "atk-vin02a1:475_7": "paṭiggahetabbaṃ.",
  "atk-vin02a1:475_8": "Anupasampanne asati hatthato amocentena,",
  "atk-vin02a1:475_9": "yattha anupasampanno atthi tattha netvā paṭiggahetabbaṃ.",
  "atk-vin02a1:475_10": "Sukkhabhatte patitarajaṃ apanetvā bhuñjituṃ vaṭṭati.",
  "atk-vin02a1:475_11": "Sace atisukhumaṃ hoti,",
  "atk-vin02a1:475_12": "uparibhattena saddhiṃ apanetabbaṃ,",
  "atk-vin02a1:475_13": "paṭiggahetvā vā bhuñjitabbaṃ.",
  "atk-vin02a1:475_14": "Yāguṃ vā sūpaṃ vā purato ṭhapetvā ālulentānaṃ bhājanato phusitāni uggantvā patte patanti,",
  "atk-vin02a1:475_15": "patto paṭiggahetabbo.",
  "atk-vin02a1:476_0": "Uḷuṅkena āharitvā dentānaṃ paṭhamataraṃ uḷuṅkato thevā patte patanti, supatitā,",
  "atk-vin02a1:476_1": "abhihaṭattā doso natthi.",
  "atk-vin02a1:476_2": "Sacepi carukena bhatte ākiriyamāne carukato masi vā chārikā vā patati,",
  "atk-vin02a1:476_3": "abhihaṭattā nevatthi doso.",
  "atk-vin02a1:476_4": "Anantarassa bhikkhuno diyyamānaṃ pattato uppatitvā itarassa patte patati,",
  "atk-vin02a1:476_5": "supatitaṃ.",
  "atk-vin02a1:476_6": "Paṭiggahitameva hi taṃ hoti.",
  "atk-vin02a1:477_0": "Sace jajjharisākhādiṃ phāletvā ekassa bhikkhuno dentānaṃ sākhato phusitāni aññassa patte patanti,",
  "atk-vin02a1:477_1": "patto paṭiggahetabbo.",
  "atk-vin02a1:477_2": "Yassa pattassa upari phālenti,",
  "atk-vin02a1:477_3": "tassa patte patitesu dātukāmatāya abhihaṭattā doso natthi.",
  "atk-vin02a1:477_4": "Pāyāsassa pūretvā pattaṃ denti,",
  "atk-vin02a1:477_5": "uṇhattā heṭṭhā gahetuṃ na sakkoti,",
  "atk-vin02a1:477_6": "mukhavaṭṭiyāpi gahetuṃ vaṭṭati.",
  "atk-vin02a1:477_7": "Sace tathāpi na sakkoti,",
  "atk-vin02a1:477_8": "ādhārakena gaṇhitabbo.",
  "atk-vin02a1:478_0": "Āsanasālāya pattaṃ gahetvā nisinno bhikkhu niddaṃ okkanto hoti,",
  "atk-vin02a1:478_1": "neva āhariyamānaṃ na diyyamānaṃ jānāti,",
  "atk-vin02a1:478_2": "appaṭiggahitaṃ hoti.",
  "atk-vin02a1:478_3": "Sace pana ābhogaṃ katvā nisinno hoti, vaṭṭati.",
  "atk-vin02a1:478_4": "Sacepi so hatthena ādhārakaṃ muñcitvā pādena pelletvā niddāyati,",
  "atk-vin02a1:478_5": "vaṭṭatiyeva.",
  "atk-vin02a1:478_6": "Pādena ādhārakaṃ akkamitvā paṭiggaṇhantassa pana jāgarantassapi anādarapaṭiggahaṇaṃ hoti,",
  "atk-vin02a1:478_7": "tasmā na kātabbaṃ.",
  "atk-vin02a1:478_8": "Keci evaṃ ādhārakena paṭiggahaṇaṃ kāyapaṭibaddhapaṭibaddhena paṭiggahaṇaṃ nāma hoti,",
  "atk-vin02a1:478_9": "tasmā na vaṭṭatīti vadanti.",
  "atk-vin02a1:478_10": "Taṃ tesaṃ vacanamattameva.",
  "atk-vin02a1:478_11": "Atthato pana sabbampetaṃ kāyapaṭibaddhameva hoti.",
  "atk-vin02a1:478_12": "Kāyasaṃsaggepi cesa nayo dassitova.",
  "atk-vin02a1:478_13": "Yampi bhikkhussa diyyamānaṃ patati,",
  "atk-vin02a1:478_14": "tampi sāmaṃ gahetvā paribhuñjituṃ vaṭṭati.",
  "atk-vin02a1:478_15": "Tatridaṃ suttaṃ –",
  "atk-vin02a1:479_0": "“Anujānāmi,",
  "atk-vin02a1:479_1": "bhikkhave,",
  "atk-vin02a1:479_2": "yaṃ diyyamānaṃ patati,",
  "atk-vin02a1:479_3": "taṃ sāmaṃ gahetvā paribhuñjituṃ pariccattaṃ taṃ,",
  "atk-vin02a1:479_4": "bhikkhave,",
  "atk-vin02a1:479_5": "dāyakehī”ti.",
  "atk-vin02a1:480_0": "Idañca pana suttaṃ neyyatthaṃ.",
  "atk-vin02a1:480_1": "Tasmā evamettha adhippāyo veditabbo –",
  "atk-vin02a1:480_2": "yaṃ diyyamānaṃ dāyakassa hatthato parigaḷitvā suddhāya vā bhūmiyā paduminipaṇṇavatthakaṭasārakādīsu vā patati,",
  "atk-vin02a1:480_3": "taṃ sāmaṃ gahetvā paribhuñjituṃ vaṭṭati.",
  "atk-vin02a1:480_4": "Yaṃ pana sarajāya bhūmiyā patati,",
  "atk-vin02a1:480_5": "taṃ rajaṃ puñchitvā vā dhovitvā vā paṭiggahetvā vā paribhuñjitabbaṃ.",
  "atk-vin02a1:480_6": "Sace pana pavaṭṭantaṃ aññassa bhikkhuno santikaṃ gacchati,",
  "atk-vin02a1:480_7": "tena āharāpetumpi vaṭṭati.",
  "atk-vin02a1:480_8": "Sace taṃ bhikkhuṃ vadati “tvaṃyeva khādā”ti tassāpi khādituṃ vaṭṭati.",
  "atk-vin02a1:480_9": "Anāṇattena pana tena na gahetabbaṃ.",
  "atk-vin02a1:480_10": "Anāṇattenāpi “itarassa dassāmī”ti gahetuṃ vaṭṭatīti kurundiyaṃ vuttaṃ.",
  "atk-vin02a1:480_11": "Kasmā panetaṃ itarassa bhikkhuno gahetuṃ na vaṭṭatīti?",
  "atk-vin02a1:480_12": "Bhagavatā ananuññātattā.",
  "atk-vin02a1:480_13": "Bhagavatā hi “sāmaṃ gahetvā paribhuñjitu”nti vadantena yasseva taṃ diyyamānaṃ patati,",
  "atk-vin02a1:480_14": "tassa appaṭiggahitakampi taṃ gahetvā paribhogo anuññāto.",
  "atk-vin02a1:480_15": "“Pariccattaṃ taṃ bhikkhave dāyakehī”ti vacanena panettha parasantakābhāvo dīpito.",
  "atk-vin02a1:480_16": "Tasmā aññassa sāmaṃ gahetvā paribhuñjituṃ na vaṭṭati,",
  "atk-vin02a1:480_17": "tassa pana āṇattiyā vaṭṭatīti ayaṃ kirettha adhippāyo.",
  "atk-vin02a1:481_0": "Yasmā ca taṃ appaṭiggahitakattā anuññātaṃ,",
  "atk-vin02a1:481_1": "tasmā yathāṭhitaṃyeva anāmasitvā kenaci pidahitvā ṭhapitaṃ dutiyadivasepi paribhuñcituṃ vaṭṭati,",
  "atk-vin02a1:481_2": "sannidhipaccayā anāpatti.",
  "atk-vin02a1:481_3": "Paṭiggahetvā pana paribhuñjitabbaṃ.",
  "atk-vin02a1:481_4": "Taṃdivasaṃyeva hi tassa sāmaṃ gahetvā paribhogo anuññāto,",
  "atk-vin02a1:481_5": "na tato paranti ayampi kirettha adhippāyo.",
  "atk-vin02a1:482_0": "Idāni abbohārikanayo vuccati –",
  "atk-vin02a1:482_1": "bhuñjantānañhi dantā khiyyanti,",
  "atk-vin02a1:482_2": "nakhā khiyyanti,",
  "atk-vin02a1:482_3": "pattassa vaṇṇo khiyyati,",
  "atk-vin02a1:482_4": "sabbaṃ abbohārikaṃ.",
  "atk-vin02a1:482_5": "Yampi satthakena ucchuādīsu phālitesu malaṃ paññāyati,",
  "atk-vin02a1:482_6": "etaṃ navasamuṭṭhitaṃ nāma paṭiggahetvā paribhuñjitabbaṃ.",
  "atk-vin02a1:482_7": "Satthakaṃ dhovitvā phālitesu malaṃ na paññāyati,",
  "atk-vin02a1:482_8": "lohagandhamattaṃ hoti,",
  "atk-vin02a1:482_9": "taṃ abbohārikaṃ.",
  "atk-vin02a1:482_10": "Yampi satthakaṃ gahetvā pariharanti,",
  "atk-vin02a1:482_11": "tena phālitepi eseva nayo.",
  "atk-vin02a1:482_12": "Na hi taṃ paribhogatthāya pariharantīti.",
  "atk-vin02a1:482_13": "Mūlabhesajjādīni pisantānaṃ vā koṭṭentānaṃ vā nisadanisadapotakaudukkhalamusalādīni khiyyanti,",
  "atk-vin02a1:482_14": "pariharaṇakavāsiṃ tāpetvā bhesajjatthāya takke vā khīre vā pakkhipanti,",
  "atk-vin02a1:482_15": "tattha nīlikā paññāyati.",
  "atk-vin02a1:482_16": "Satthake vuttasadisova vinicchayo.",
  "atk-vin02a1:482_17": "Āmakatakkādīsu pana sayaṃ na pakkhipitabbā.",
  "atk-vin02a1:482_18": "Pakkhipati ce,",
  "atk-vin02a1:482_19": "sāmapākato na muccati.",
  "atk-vin02a1:483_0": "Deve vassante piṇḍāya carantassa sarīrato vā cīvarato vā kiliṭṭhaudakaṃ patte patati,",
  "atk-vin02a1:483_1": "taṃ paṭiggahetabbaṃ.",
  "atk-vin02a1:483_2": "Rukkhamūlādīsu bhuñjantassa patitepi eseva nayo.",
  "atk-vin02a1:483_3": "Sace pana sattāhaṃ vassante deve suddhaṃ udakaṃ hoti,",
  "atk-vin02a1:483_4": "abbhokāsato vā patati, vaṭṭati.",
  "atk-vin02a1:483_5": "Sāmaṇerassa odanaṃ dentena tassa pattagataṃ acchupanteneva dātabbo.",
  "atk-vin02a1:483_6": "Patto vāssa paṭiggahetabbo.",
  "atk-vin02a1:483_7": "Appaṭiggahite odanaṃ chupitvā puna attano patte odanaṃ gaṇhantassa uggahitako hoti.",
  "atk-vin02a1:484_0": "Sace pana dātukāmo hutvā “āhara sāmaṇera pattaṃ,",
  "atk-vin02a1:484_1": "odanaṃ gaṇhā”ti vadati,",
  "atk-vin02a1:484_2": "itaro ca “alaṃ mayha”nti paṭikkhipati,",
  "atk-vin02a1:484_3": "puna tavevetaṃ mayā pariccatta”nti ca vuttepi “na mayhaṃ etenattho”ti vadati.",
  "atk-vin02a1:484_4": "Satakkhattumpi pariccajatu,",
  "atk-vin02a1:484_5": "yāva attano hatthagataṃ paṭiggahitameva hoti.",
  "atk-vin02a1:485_0": "Sace pana ādhārake ṭhitaṃ nirapekkho “gaṇhā”ti vadati,",
  "atk-vin02a1:485_1": "puna paṭiggahetabbaṃ.",
  "atk-vin02a1:485_2": "Sāpekkho ādhārake pattaṃ ṭhapetvā “etto pūvaṃ vā bhattaṃ vā gaṇhā”ti sāmaṇeraṃ vadati,",
  "atk-vin02a1:485_3": "sāmaṇero hatthaṃ dhovitvā sacepi satakkhattuṃ gahetvā attano pattagataṃ aphusantova attano patte pakkhipati,",
  "atk-vin02a1:485_4": "puna paṭiggahaṇakiccaṃ natthi.",
  "atk-vin02a1:485_5": "Yadi pana attano pattagataṃ phusitvā tato gaṇhāti,",
  "atk-vin02a1:485_6": "sāmaṇerasantakena saṃsaṭṭhaṃ hoti,",
  "atk-vin02a1:485_7": "puna paṭiggahetabbaṃ.",
  "atk-vin02a1:485_8": "Keci pana “sacepi gayhamānaṃ chijjitvā tattha patati,",
  "atk-vin02a1:485_9": "puna paṭiggahetabba”nti vadanti.",
  "atk-vin02a1:485_10": "Taṃ “ekaṃ bhattapiṇḍaṃ gaṇha,",
  "atk-vin02a1:485_11": "ekaṃ pūvaṃ gaṇha,",
  "atk-vin02a1:485_12": "imassa guḷapiṇḍassa ettakaṃ padesaṃ gaṇhā”ti evaṃ paricchinditvā vutte veditabbaṃ.",
  "atk-vin02a1:485_13": "Idha pana paricchedo natthi.",
  "atk-vin02a1:485_14": "Tasmā yaṃ sāmaṇerassa patte patati,",
  "atk-vin02a1:485_15": "tadeva paṭiggahaṇaṃ vijahati.",
  "atk-vin02a1:485_16": "Hatthagataṃ pana yāva sāmaṇero vā “ala”nti na oramati,",
  "atk-vin02a1:485_17": "bhikkhu vā na vāreti,",
  "atk-vin02a1:485_18": "tāva bhikkhusseva santakaṃ,",
  "atk-vin02a1:485_19": "tasmā paṭiggahaṇaṃ na vijahati.",
  "atk-vin02a1:486_0": "Sace attano vā bhikkhūnaṃ vā yāgupacanakabhājane kesañci atthāya odanaṃ pakkhipati,",
  "atk-vin02a1:486_1": "“sāmaṇera,",
  "atk-vin02a1:486_2": "bhājanassa upari hatthaṃ karohī”ti vatvā tassa hatthe pakkhipitabbaṃ,",
  "atk-vin02a1:486_3": "tassa hatthato bhājane patitañhi dutiyadivase bhājanassa akappiyabhāvaṃ na karoti,",
  "atk-vin02a1:486_4": "pariccattattā.",
  "atk-vin02a1:486_5": "Sace evaṃ akatvā pakkhipati,",
  "atk-vin02a1:486_6": "pattamiva bhājanaṃ nirāmisaṃ katvā paribhuñjitabbaṃ.",
  "atk-vin02a1:486_7": "Dāyakā yāgukuṭaṃ ṭhapetvā gatā,",
  "atk-vin02a1:486_8": "taṃ daharasāmaṇero paṭiggaṇhāpetuṃ na sakkoti,",
  "atk-vin02a1:486_9": "bhikkhu pattaṃ upanāmeti,",
  "atk-vin02a1:486_10": "sāmaṇero kuṭassa gīvaṃ pattassa mukhavaṭṭiyaṃ ṭhapetvā āvajjeti,",
  "atk-vin02a1:486_11": "pattagatā yāgu paṭiggahitāva hoti.",
  "atk-vin02a1:486_12": "Atha vā bhikkhu bhūmiyaṃ hatthaṃ ṭhapeti,",
  "atk-vin02a1:486_13": "sāmaṇero pavaṭṭetvā tattha āropeti, vaṭṭati.",
  "atk-vin02a1:486_14": "Pūvapacchibhattapacchiucchubhārādīsupi eseva nayo.",
  "atk-vin02a1:487_0": "Sace paṭiggahaṇūpagaṃ bhāraṃ dve tayo sāmaṇerā denti,",
  "atk-vin02a1:487_1": "ekena vā balavatā ukkhittaṃ dve tayo bhikkhū gaṇhanti, vaṭṭati.",
  "atk-vin02a1:487_2": "Mañcassa vā pīṭhassa vā pāde telaghaṭaṃ vā phāṇitaghaṭaṃ vā navanītaghaṭaṃ vā laggenti,",
  "atk-vin02a1:487_3": "bhikkhussa mañcepi pīṭhepi nisīdituṃ vaṭṭati.",
  "atk-vin02a1:487_4": "Uggahitakaṃ nāma na hoti.",
  "atk-vin02a1:488_0": "Nāgadantake vā aṅkusake vā dve telaghaṭā laggitā honti,",
  "atk-vin02a1:488_1": "upari paṭiggahitako heṭṭhā appaṭiggahitako,",
  "atk-vin02a1:488_2": "uparimaṃ gahetuṃ vaṭṭati.",
  "atk-vin02a1:488_3": "Heṭṭhā paṭiggahitako upari appaṭiggahitako,",
  "atk-vin02a1:488_4": "uparimaṃ gahetvā itaraṃ gaṇhato uparimo uggahitako hoti.",
  "atk-vin02a1:488_5": "Heṭṭhāmañce appaṭiggahitakaṃ telathālakaṃ hoti,",
  "atk-vin02a1:488_6": "taṃ ce sammajjanto sammuñjaniyā ghaṭṭeti,",
  "atk-vin02a1:488_7": "uggahitakaṃ na hoti.",
  "atk-vin02a1:488_8": "Paṭiggahitakaṃ gaṇhissāmīti appaṭiggahitakaṃ gahetvā ñatvā puna ṭhapeti,",
  "atk-vin02a1:488_9": "uggahitakaṃ na hoti.",
  "atk-vin02a1:488_10": "Bahi nīharitvā sañjānāti,",
  "atk-vin02a1:488_11": "bahi aṭṭhapetvā haritvā tattheva ṭhapetabbaṃ,",
  "atk-vin02a1:488_12": "natthi doso.",
  "atk-vin02a1:488_13": "Sace pana pubbe vivaritvā ṭhapitaṃ na pidahitabbaṃ;",
  "atk-vin02a1:488_14": "yathā pubbe ṭhitaṃ tatheva ṭhapetabbaṃ.",
  "atk-vin02a1:488_15": "Sace bahi ṭhapeti,",
  "atk-vin02a1:488_16": "puna na chupitabbaṃ.",
  "atk-vin02a1:489_0": "Heṭṭhāpāsādaṃ orohanto nisseṇimajjhe sañjānāti,",
  "atk-vin02a1:489_1": "anokāsattā uddhaṃ vā adho vā haritvā ṭhapetabbaṃ.",
  "atk-vin02a1:489_2": "Paṭiggahitake telādimhi kaṇṇakaṃ uṭṭheti,",
  "atk-vin02a1:489_3": "siṅgiverādimhi ghanacuṇṇaṃ,",
  "atk-vin02a1:489_4": "taṃsamuṭṭhānameva nāmetaṃ,",
  "atk-vin02a1:489_5": "puna paṭiggahaṇakiccaṃ natthi.",
  "atk-vin02a1:490_0": "Tālaṃ vā nāḷikeraṃ vā āruḷho yottena phalapiṇḍiṃ otāretvā upari ṭhitova gaṇhathāti vadati,",
  "atk-vin02a1:490_1": "na gahetabbaṃ.",
  "atk-vin02a1:490_2": "Sace añño bhūmiyaṃ ṭhito yottapāsake gahetvā ukkhipitvā deti, vaṭṭati.",
  "atk-vin02a1:490_3": "Saphalaṃ mahāsākhaṃ kappiyaṃ kāretvā paṭiggaṇhāti,",
  "atk-vin02a1:490_4": "phalāni paṭiggahitāneva honti,",
  "atk-vin02a1:490_5": "yathāsukhaṃ paribhuñjituṃ vaṭṭati.",
  "atk-vin02a1:491_0": "Antovatiyaṃ ṭhatvā vatiṃ chinditvā ucchuṃ vā timbarūsakaṃ vā denti,",
  "atk-vin02a1:491_1": "hatthapāse sati vaṭṭati.",
  "atk-vin02a1:491_2": "Vatidaṇḍakesu appaharitvā niggataṃ gaṇhantassa vaṭṭati.",
  "atk-vin02a1:491_3": "Paharitvā niggate aṭṭhakathāsu doso na dassito.",
  "atk-vin02a1:491_4": "Mayaṃ pana yaṃ ṭhānaṃ pahaṭaṃ,",
  "atk-vin02a1:491_5": "tato sayaṃpatitameva hotīti takkayāma.",
  "atk-vin02a1:491_6": "Tasmimpi aṭṭhatvā gacchante yujjati,",
  "atk-vin02a1:491_7": "suṅkaghātato pavaṭṭetvā bahipatitabhaṇḍaṃ viya.",
  "atk-vin02a1:491_8": "Vatiṃ vā pākāraṃ vā laṅghāpetvā denti,",
  "atk-vin02a1:491_9": "sace pana na puthulo pākāro,",
  "atk-vin02a1:491_10": "antopākāre ca bahipākāre ca ṭhitassa hatthapāso pahoti,",
  "atk-vin02a1:491_11": "hatthasatampi uddhaṃ gantvā sampattaṃ gahetuṃ vaṭṭati.",
  "atk-vin02a1:492_0": "Bhikkhu gilānaṃ sāmaṇeraṃ khandhena vahati,",
  "atk-vin02a1:492_1": "so phalāphalaṃ disvā gahetvā khandhe nisinnova deti, vaṭṭati.",
  "atk-vin02a1:492_2": "Aparo bhikkhuṃ vahanto khandhe nisinnassa bhikkhuno deti,",
  "atk-vin02a1:492_3": "vaṭṭatiyeva.",
  "atk-vin02a1:493_0": "Bhikkhu phaliniṃ sākhaṃ chāyatthāya gahetvā gacchati,",
  "atk-vin02a1:493_1": "phalāni khādituṃ citte uppanne paṭiggahāpetvā khādituṃ vaṭṭati.",
  "atk-vin02a1:493_2": "Macchikavāraṇatthaṃ kappiyaṃ kāretvā paṭiggaṇhāti,",
  "atk-vin02a1:493_3": "khāditukāmo ce hoti,",
  "atk-vin02a1:493_4": "mūlapaṭiggahaṇameva vaṭṭati,",
  "atk-vin02a1:493_5": "khādantassa natthi doso.",
  "atk-vin02a1:494_0": "Bhikkhu paṭiggahaṇārahaṃ bhaṇḍaṃ manussānaṃ yāne ṭhapetvā maggaṃ gacchati,",
  "atk-vin02a1:494_1": "yānaṃ kaddame laggati,",
  "atk-vin02a1:494_2": "daharo cakkaṃ gahetvā ukkhipati, vaṭṭati,",
  "atk-vin02a1:494_3": "uggahitakaṃ nāma na hoti.",
  "atk-vin02a1:494_4": "Nāvāya ṭhapetvā nāvaṃ arittena vā pājeti,",
  "atk-vin02a1:494_5": "hatthena vā kaḍḍhati, vaṭṭati.",
  "atk-vin02a1:494_6": "Uḷumpepi eseva nayo.",
  "atk-vin02a1:494_7": "Cāṭiyaṃ kuṇḍake vā ṭhapetvāpi taṃ anupasampannena gāhāpetvā anupasampannaṃ bāhāyaṃ gahetvā tarituṃ vaṭṭati.",
  "atk-vin02a1:494_8": "Tasmimpi asati anupasampannaṃ gāhāpetvā taṃ bāhāyaṃ gahetvā tarituṃ vaṭṭati.",
  "atk-vin02a1:495_0": "Upāsakā gamikabhikkhūnaṃ pātheyyataṇḍule denti.",
  "atk-vin02a1:495_1": "Sāmaṇerā bhikkhūnaṃ taṇḍule gahetvā attano taṇḍule gahetuṃ na sakkonti,",
  "atk-vin02a1:495_2": "bhikkhū tesaṃ taṇḍule gaṇhanti.",
  "atk-vin02a1:495_3": "Sāmaṇerā attanā gahitataṇḍulesu khīṇesu itarehi taṇḍulehi yāguṃ pacitvā sabbesaṃ pattāni paṭipāṭiyā ṭhapetvā yāguṃ ākiranti.",
  "atk-vin02a1:495_4": "Paṇḍito sāmaṇero attano pattaṃ gahetvā therassa deti,",
  "atk-vin02a1:495_5": "therassa pattaṃ anutherassāti evaṃ sabbāni parivatteti,",
  "atk-vin02a1:495_6": "sabbehi sāmaṇerassa santakaṃ bhuttaṃ hoti, vaṭṭati.",
  "atk-vin02a1:496_0": "Sacepi sāmaṇero apaṇḍito hoti,",
  "atk-vin02a1:496_1": "attano patte yāguṃ sayameva pātuṃ ārabhati,",
  "atk-vin02a1:496_2": "“āvuso tuyhaṃ yāguṃ mayhaṃ dehī”ti evaṃ therehi paṭipāṭiyā yācitvāpi pivituṃ vaṭṭati,",
  "atk-vin02a1:496_3": "sabbehi sāmaṇerassa santakameva bhuttaṃ hoti,",
  "atk-vin02a1:496_4": "neva uggahitapaccayā na sannidhipaccayā vajjaṃ phusanti.",
  "atk-vin02a1:496_5": "Ettha pana mātāpitūnaṃ telādīni chāyādīnaṃ atthāya sākhādīni ca harantānaṃ imesañca viseso na dissati.",
  "atk-vin02a1:496_6": "Tasmā kāraṇaṃ upaparikkhitabbaṃ.",
  "atk-vin02a1:497_0": "Sāmaṇero bhattaṃ pacitukāmo taṇḍule dhovitvā niccāletuṃ na sakkoti.",
  "atk-vin02a1:497_1": "Bhikkhunā taṇḍule ca bhājanañca paṭiggahetvā taṇḍule dhovitvā niccāletvā bhājanaṃ uddhanaṃ āropetabbaṃ,",
  "atk-vin02a1:497_2": "aggi na kātabbo,",
  "atk-vin02a1:497_3": "pakkakāle vivaritvā pakkabhāvo jānitabbo.",
  "atk-vin02a1:497_4": "Sace duppakkaṃ hoti,",
  "atk-vin02a1:497_5": "pākatthāya pidahituṃ na vaṭṭati.",
  "atk-vin02a1:497_6": "Rajassa vā chārikāya vā apatanatthāya vaṭṭati,",
  "atk-vin02a1:497_7": "pakkakāle āropetumpi bhuñjitumpi vaṭṭati,",
  "atk-vin02a1:497_8": "puna paṭiggahaṇakiccaṃ natthi.",
  "atk-vin02a1:498_0": "Sāmaṇero paṭibalo pacituṃ,",
  "atk-vin02a1:498_1": "khaṇo panassa natthi,",
  "atk-vin02a1:498_2": "katthaci gantukāmo.",
  "atk-vin02a1:498_3": "Bhikkhunā sataṇḍulodakabhājanaṃ paṭiggahetvā uddhanaṃ āropetvā aggiṃ jāletvā gacchāhīti vattabbo.",
  "atk-vin02a1:498_4": "Tato paraṃ purimanayeneva sabbaṃ kātuṃ vaṭṭati.",
  "atk-vin02a1:499_0": "Bhikkhu yāguatthāya suddhaṃ bhājanaṃ āropetvā udakaṃ tāpeti, vaṭṭati.",
  "atk-vin02a1:499_1": "Tatte udake sāmaṇero taṇḍule pakkhipati,",
  "atk-vin02a1:499_2": "tato paṭṭhāya bhikkhunā aggi na kātabbo.",
  "atk-vin02a1:499_3": "Pakkayāguṃ paṭiggahetvā pātuṃ vaṭṭati.",
  "atk-vin02a1:500_0": "Sāmaṇero yāguṃ pacati,",
  "atk-vin02a1:500_1": "hatthakukkuccako bhikkhu kīḷanto bhājanaṃ āmasati,",
  "atk-vin02a1:500_2": "pidhānaṃ āmasati,",
  "atk-vin02a1:500_3": "uggataṃ pheṇaṃ chinditvā harati,",
  "atk-vin02a1:500_4": "tasseva pātuṃ na vaṭṭati,",
  "atk-vin02a1:500_5": "durupaciṇṇaṃ nāma hoti.",
  "atk-vin02a1:500_6": "Sace pana dabbiṃ vā uḷuṅkaṃ vā gahetvā anukkhipanto āluḷeti,",
  "atk-vin02a1:500_7": "sabbesaṃ na vaṭṭati,",
  "atk-vin02a1:500_8": "sāmapākañceva hoti durupaciṇṇañca.",
  "atk-vin02a1:500_9": "Sace ukkhipati,",
  "atk-vin02a1:500_10": "uggahitakampi hoti.",
  "atk-vin02a1:501_0": "Bhikkhunā piṇḍāya caritvā ādhārake patto ṭhapito hoti,",
  "atk-vin02a1:501_1": "tatra ce añño lolabhikkhu kīḷanto pattaṃ āmasati,",
  "atk-vin02a1:501_2": "pattapidhānaṃ āmasati,",
  "atk-vin02a1:501_3": "tasseva tato laddhaṃ bhattaṃ na vaṭṭati.",
  "atk-vin02a1:501_4": "Sace pana pattaṃ ukkhipitvā ṭhapeti,",
  "atk-vin02a1:501_5": "sabbesaṃ na vaṭṭati.",
  "atk-vin02a1:501_6": "Tatthajātakaphalāni sākhāya vā valliyā vā gahetvā cāleti,",
  "atk-vin02a1:501_7": "tasseva tato laddhaṃ phalaṃ na vaṭṭati,",
  "atk-vin02a1:501_8": "durupaciṇṇadukkaṭañca āpajjati.",
  "atk-vin02a1:501_9": "Phalarukkhaṃ pana apassayituṃ vā tattha kaṇḍake vā bandhituṃ vaṭṭati,",
  "atk-vin02a1:501_10": "durupaciṇṇaṃ na hotīti mahāpaccariyaṃ vuttaṃ.",
  "atk-vin02a1:502_0": "Araññe patitaṃ pana ambaphalādiṃ disvā sāmaṇerassa dassāmīti āharitvā dātuṃ vaṭṭati.",
  "atk-vin02a1:502_1": "Sīhavighāsādiṃ disvāpi sāmaṇerassa dassāmīti paṭiggahetvā vā appaṭiggahetvā vā āharitvā dātuṃ vaṭṭati.",
  "atk-vin02a1:502_2": "Sace pana sakkoti vitakkaṃ sodhetuṃ,",
  "atk-vin02a1:502_3": "tato laddhaṃ khāditumpi vaṭṭati,",
  "atk-vin02a1:502_4": "neva āmakamaṃsapaṭiggahaṇapaccayā na uggahitakapaccayā vajjaṃ phusati.",
  "atk-vin02a1:503_0": "Mātāpitūnaṃ atthāya telādīni gahetvā gacchato antarāmagge byādhi uppajjati,",
  "atk-vin02a1:503_1": "tato yaṃ icchati,",
  "atk-vin02a1:503_2": "taṃ paṭiggahetvā paribhuñjituṃ vaṭṭati.",
  "atk-vin02a1:503_3": "Sace pana mūlepi paṭiggahitaṃ hoti,",
  "atk-vin02a1:503_4": "puna paṭiggahaṇakiccaṃ natthi.",
  "atk-vin02a1:503_5": "Mātāpitūnaṃ taṇḍule āharitvā deti,",
  "atk-vin02a1:503_6": "te tatoyeva yāguādīni sampādetvā tassa denti,",
  "atk-vin02a1:503_7": "vaṭṭati sannidhipaccayā vā uggahitakapaccayā vā doso natthi.",
  "atk-vin02a1:504_0": "Bhikkhu pidahitvā udakaṃ tāpeti,",
  "atk-vin02a1:504_1": "yāva parikkhayā paribhuñjituṃ vaṭṭati.",
  "atk-vin02a1:504_2": "Sace panettha chārikā patati,",
  "atk-vin02a1:504_3": "paṭiggahetabbaṃ.",
  "atk-vin02a1:504_4": "Dīghasaṇḍāsena thālakaṃ gahetvā telaṃ pacantassa chārikā patati,",
  "atk-vin02a1:504_5": "hatthena amuñcanteneva pacitvā otāretvā paṭiggahetabbaṃ.",
  "atk-vin02a1:504_6": "Sace aṅgārāpi dārūni vā paṭiggahetvā ṭhapitāni,",
  "atk-vin02a1:504_7": "mūlapaṭiggahaṇameva vaṭṭati.",
  "atk-vin02a1:505_0": "Bhikkhu ucchuṃ khādati,",
  "atk-vin02a1:505_1": "sāmaṇero “mayhampi dethā”ti vadati.",
  "atk-vin02a1:505_2": "“Ito chinditvā gaṇhā”ti vutto gaṇhāti,",
  "atk-vin02a1:505_3": "avasese puna paṭiggahaṇakiccaṃ natthi.",
  "atk-vin02a1:505_4": "Guḷapiṇḍakaṃ khādantassāpi eseva nayo.",
  "atk-vin02a1:505_5": "Vuttokāsato chinditvā gahitāvasesañhi ajahitapaṭiggahaṇameva hoti.",
  "atk-vin02a1:506_0": "Bhikkhu guḷaṃ bhājento paṭiggahetvā koṭṭhāse karoti,",
  "atk-vin02a1:506_1": "bhikkhūpi sāmaṇerāpi āgantvā ekagahaṇeneva ekamekaṃ koṭṭhāsaṃ gaṇhanti,",
  "atk-vin02a1:506_2": "gahitāvasesaṃ paṭiggahitameva hoti.",
  "atk-vin02a1:506_3": "Sace lolasāmaṇero gaṇhitvā gaṇhitvā puna ṭhapeti,",
  "atk-vin02a1:506_4": "tassa gahitāvasesaṃ appaṭiggahitakaṃ hoti.",
  "atk-vin02a1:507_0": "Bhikkhu dhūmavaṭṭiṃ paṭiggahetvā dhūmaṃ pivati,",
  "atk-vin02a1:507_1": "mukhañca kaṇṭho ca manosilāya litto viya hoti,",
  "atk-vin02a1:507_2": "yāvakālikaṃ bhuñjituṃ vaṭṭati,",
  "atk-vin02a1:507_3": "yāvakālikena yāvajīvikasaṃsagge doso natthi.",
  "atk-vin02a1:508_0": "Pattaṃ vā rajanaṃ vā pacantassa kaṇṇanāsamukhacchiddehi dhūmo pavisati,",
  "atk-vin02a1:508_1": "byādhipaccayā pupphaṃ vā phalaṃ vā upasiṅghati,",
  "atk-vin02a1:508_2": "abbohārikattā vaṭṭati.",
  "atk-vin02a1:508_3": "Bhattuggāro tāluṃ āhacca antoyeva pavisati,",
  "atk-vin02a1:508_4": "avisayattā vaṭṭati.",
  "atk-vin02a1:508_5": "Mukhaṃ paviṭṭhaṃ pana ajjhoharato vikāle āpatti.",
  "atk-vin02a1:508_6": "Dantantare laggassa āmisassa raso pavisati,",
  "atk-vin02a1:508_7": "āpattiyeva.",
  "atk-vin02a1:508_8": "Sace sukhumaṃ āmisaṃ hoti,",
  "atk-vin02a1:508_9": "raso na paññāyati,",
  "atk-vin02a1:508_10": "abbohārikapakkhaṃ bhajati.",
  "atk-vin02a1:509_0": "Upakaṭṭhe kāle nirudakaṭṭhāne bhattaṃ bhuñjitvā kakkhāretvā dve tayo kheḷapiṇḍe pātetvā udakaṭṭhānaṃ gantvā mukhaṃ vikkhāletabbaṃ.",
  "atk-vin02a1:509_1": "Paṭiggahetvā ṭhapitasiṅgiverādīnaṃ aṅkurā nikkhamanti,",
  "atk-vin02a1:509_2": "puna paṭiggahaṇakiccaṃ natthi.",
  "atk-vin02a1:509_3": "Loṇe asati samuddodakena loṇakiccaṃ kātuṃ vaṭṭati.",
  "atk-vin02a1:509_4": "Paṭiggahetvā ṭhapitaṃ loṇodakaṃ loṇaṃ hoti,",
  "atk-vin02a1:509_5": "loṇaṃ vā udakaṃ hoti,",
  "atk-vin02a1:509_6": "raso vā phāṇitaṃ hoti,",
  "atk-vin02a1:509_7": "phāṇitaṃ vā raso hoti,",
  "atk-vin02a1:509_8": "mūlapaṭiggahaṇameva vaṭṭati.",
  "atk-vin02a1:509_9": "Himakarakā udakagatikā eva.",
  "atk-vin02a1:509_10": "Parihārikena katakaṭṭhinā udakaṃ pasādenti,",
  "atk-vin02a1:509_11": "taṃ abbohārikaṃ,",
  "atk-vin02a1:509_12": "āmisena saddhiṃ vaṭṭati.",
  "atk-vin02a1:509_13": "Āmisagatikehi kapitthaphalādīhi pasāditaṃ purebhattameva vaṭṭati.",
  "atk-vin02a1:510_0": "Pokkharaṇīādīsu udakaṃ bahalaṃ hoti, vaṭṭati.",
  "atk-vin02a1:510_1": "Sace pana mukhe ca hatthe ca laggati,",
  "atk-vin02a1:510_2": "na vaṭṭati,",
  "atk-vin02a1:510_3": "paṭiggahetvā paribhuñjitabbaṃ.",
  "atk-vin02a1:510_4": "Khettesu kasitaṭṭhāne bahalaṃ udakaṃ hoti,",
  "atk-vin02a1:510_5": "paṭiggahetabbaṃ.",
  "atk-vin02a1:510_6": "Sace sanditvā kandarādīni pavisitvā nadiṃ pūreti, vaṭṭati.",
  "atk-vin02a1:510_7": "Kakudhasobbhādayo honti,",
  "atk-vin02a1:510_8": "rukkhato patitehi pupphehi sañchannodakā,",
  "atk-vin02a1:510_9": "sace puppharaso na paññāyati,",
  "atk-vin02a1:510_10": "paṭiggahaṇakiccaṃ natthi.",
  "atk-vin02a1:510_11": "Parittaṃ udakaṃ hoti,",
  "atk-vin02a1:510_12": "raso paññāyati,",
  "atk-vin02a1:510_13": "paṭiggahetabbaṃ.",
  "atk-vin02a1:510_14": "Pabbatakandarādīsu kāḷavaṇṇapaṇṇasañchannaudakepi eseva nayo.",
  "atk-vin02a1:511_0": "Pānīyaghaṭe sareṇukāni vā savaṇṭakhīrāni vā pupphāni pakkhittāni honti,",
  "atk-vin02a1:511_1": "paṭiggahetabbaṃ.",
  "atk-vin02a1:511_2": "Pupphāni vā paṭiggahetvā pakkhipitabbāni.",
  "atk-vin02a1:511_3": "Pāṭalicampakamallikā pakkhittā honti,",
  "atk-vin02a1:511_4": "vāsamattaṃ tiṭṭhati taṃ abbohārikaṃ,",
  "atk-vin02a1:511_5": "dutiyadivasepi āmisena saddhiṃ vaṭṭati.",
  "atk-vin02a1:511_6": "Bhikkhunā ṭhapitapupphavāsitakapānīyato sāmaṇero pānīyaṃ gahetvā pītāvasesaṃ tattheva ākirati,",
  "atk-vin02a1:511_7": "paṭiggahetabbaṃ.",
  "atk-vin02a1:511_8": "Padumasarādīsu udakaṃ santharitvā ṭhitaṃ pupphareṇuṃ ghaṭena vikkhambhetvā udakaṃ gahetuṃ vaṭṭati.",
  "atk-vin02a1:511_9": "Kappiyaṃ kārāpetvā paṭiggahetvā ṭhapitaṃ dantakaṭṭhaṃ hoti,",
  "atk-vin02a1:511_10": "sace tassa rasaṃ pivitukāmo,",
  "atk-vin02a1:511_11": "mūlapaṭiggahaṇameva vaṭṭati.",
  "atk-vin02a1:511_12": "Appaṭiggahetvā ṭhapitaṃ paṭiggahetabbaṃ.",
  "atk-vin02a1:511_13": "Ajānantassa rase paviṭṭhepi āpattiyeva.",
  "atk-vin02a1:511_14": "Acittakañhi idaṃ sikkhāpadaṃ.",
  "atk-vin02a1:512_0": "Mahābhūtesu kiṃ vaṭṭati,",
  "atk-vin02a1:512_1": "kiṃ na vaṭṭatīti?",
  "atk-vin02a1:512_2": "Khīraṃ tāva vaṭṭati,",
  "atk-vin02a1:512_3": "kappiyamaṃsakhīraṃ vā akappiyamaṃsakhīraṃ vā hotu,",
  "atk-vin02a1:512_4": "pivantassa anāpatti.",
  "atk-vin02a1:512_5": "Assu kheḷo siṅghāṇikā muttaṃ karīsaṃ semhaṃ dantamalaṃ akkhigūthako kaṇṇagūthako sarīre uṭṭhitaloṇanti idaṃ sabbaṃ vaṭṭati.",
  "atk-vin02a1:512_6": "Yaṃ panettha ṭhānato cavitvā patte vā hatthe vā patati,",
  "atk-vin02a1:512_7": "taṃ paṭiggahetabbaṃ.",
  "atk-vin02a1:512_8": "Aṅgalaggaṃ paṭiggahitakameva.",
  "atk-vin02a1:512_9": "Uṇhaṃpāyāsaṃ bhuñjantassa sedo aṅgulianusārena ekābaddhova hutvā pāyāse santiṭṭhati,",
  "atk-vin02a1:512_10": "piṇḍāya vā carantassa hatthato pattassa mukhavaṭṭiṃto vā pattatalaṃ orohati,",
  "atk-vin02a1:512_11": "ettha paṭiggahaṇakiccaṃ natthi.",
  "atk-vin02a1:512_12": "Jhāmamahābhūtesu idaṃ nāma na vaṭṭatīti natthi,",
  "atk-vin02a1:512_13": "dujjhāpitaṃ pana na vaṭṭati.",
  "atk-vin02a1:512_14": "Sujjhāpitaṃ manussaṭṭhimpi cuṇṇaṃ katvā lehe upanetuṃ vaṭṭati.",
  "atk-vin02a1:513_0": "Cattāri mahāvikaṭāni asati kappiyakārake sāmampi gahetvā paribhuñjituṃ vaṭṭati.",
  "atk-vin02a1:513_1": "Ettha ca dubbacopi asamatthopi kappiyakārako asantapakkheyeva tiṭṭhati.",
  "atk-vin02a1:513_2": "Chārikāya asati sukkhadāruṃ jhāpetvā chārikā gahetabbā.",
  "atk-vin02a1:513_3": "Sukkhadārumhi asati alladāruṃ rukkhato chinditvāpi kātuṃ vaṭṭati.",
  "atk-vin02a1:513_4": "Idaṃ pana catubbidhampi mahāvikaṭaṃ kālodissaṃ nāma sappadaṭṭhakkhaṇeyeva vaṭṭati.",
  "atk-vin02a1:513_5": "Sesamettha uttānameva.",
  "atk-vin02a1:514_0": "Eḷakalomasamuṭṭhānaṃ –",
  "atk-vin02a1:514_1": "kāyato ca kāyacittato ca samuṭṭhāti, kiriyaṃ,",
  "atk-vin02a1:514_2": "nosaññāvimokkhaṃ,",
  "atk-vin02a1:514_3": "acittakaṃ,",
  "atk-vin02a1:514_4": "paṇṇattivajjaṃ,",
  "atk-vin02a1:514_5": "kāyakammaṃ, ticittaṃ,",
  "atk-vin02a1:514_6": "tivedananti.",
  "atk-vin02a1:515_0": "Dantaponasikkhāpadaṃ dasamaṃ.",
  "atk-vin02a1:516_0": "Samatto vaṇṇanākkamena bhojanavaggo catuttho.",
  "atk-vin02a1:517_0": "5. Acelakavaggo",
  "atk-vin02a1:518_0": "1. Acelakasikkhāpadavaṇṇanā",
  "atk-vin02a1:519_0": "269.",
  "atk-vin02a1:519_1": "Acelakavaggassa 9 paṭhamasikkhāpade –",
  "atk-vin02a1:519_2": "parivesananti parivisanaṭṭhānaṃ.",
  "atk-vin02a1:519_3": "Paribbājakasamāpannoti pabbajjaṃ samāpanno.",
  "atk-vin02a1:519_4": "Deti āpatti pācittiyassāti samatittikaṃ yāgupattaṃ ekapayogena deti,",
  "atk-vin02a1:519_5": "ekaṃ pācittiyaṃ.",
  "atk-vin02a1:519_6": "Avacchinditvā avacchinditvā deti,",
  "atk-vin02a1:519_7": "payoge payoge pācittiyaṃ.",
  "atk-vin02a1:519_8": "Eseva nayo pūvabhattādīsu.",
  "atk-vin02a1:519_9": "Titthiye atitthiyasaññīti mātā vā pitā vā titthiyesu pabbajati,",
  "atk-vin02a1:519_10": "tesaṃ mātāpitusaññāya dentassāpi pācittiyameva hoti.",
  "atk-vin02a1:519_11": "Dāpetīti anupasampannena dāpeti.",
  "atk-vin02a1:520_0": "273.",
  "atk-vin02a1:520_1": "Upanikkhipitvā detīti tathārūpe bhājane ṭhapetvā taṃ bhājanaṃ tesaṃ santike bhūmiyaṃ nikkhipitvā deti,",
  "atk-vin02a1:520_2": "tesaṃ vā bhājanaṃ nikkhipāpetvā tattha deti,",
  "atk-vin02a1:520_3": "pattaṃ ādhārake vā bhūmiyaṃ vā ṭhapetvāpi “ito gaṇhathā”ti vattuṃ vaṭṭati.",
  "atk-vin02a1:520_4": "Sace titthiyo vadati “mayhaṃ nāma idaṃ santakaṃ,",
  "atk-vin02a1:520_5": "idha na ākirathā”ti ākiritabbaṃ.",
  "atk-vin02a1:520_6": "Tassa santakattā sahatthā dānaṃ nāma na hoti.",
  "atk-vin02a1:520_7": "Sesamettha uttānameva.",
  "atk-vin02a1:521_0": "Eḷakalomasamuṭṭhānaṃ – kiriyaṃ,",
  "atk-vin02a1:521_1": "nosaññāvimokkhaṃ,",
  "atk-vin02a1:521_2": "acittakaṃ,",
  "atk-vin02a1:521_3": "paṇṇattivajjaṃ,",
  "atk-vin02a1:521_4": "kāyakammaṃ, ticittaṃ,",
  "atk-vin02a1:521_5": "tivedananti.",
  "atk-vin02a1:522_0": "Acelakasikkhāpadaṃ paṭhamaṃ.",
  "atk-vin02a1:523_0": "2. Uyyojanasikkhāpadavaṇṇanā",
  "atk-vin02a1:524_0": "274.",
  "atk-vin02a1:524_1": "Dutiyasikkhāpade –",
  "atk-vin02a1:524_2": "paṭikkamanepīti āsanasālāyampi.",
  "atk-vin02a1:524_3": "Bhattavissagganti bhattakiccaṃ.",
  "atk-vin02a1:524_4": "Na sambhāvesīti na pāpuṇi.",
  "atk-vin02a1:525_0": "276.",
  "atk-vin02a1:525_1": "Anācāranti vuttāvasesaṃ kāyavacīdvāravītikkamaṃ.",
  "atk-vin02a1:525_2": "Dassanūpacāraṃ vā savanūpacāraṃ vā vijahantassāti ettha yadi ṭhito vā nisinno vā uyyojeti;",
  "atk-vin02a1:525_3": "yo uyyojito,",
  "atk-vin02a1:525_4": "so vijahati,",
  "atk-vin02a1:525_5": "tassa ca āpatti nāma natthi.",
  "atk-vin02a1:525_6": "Tasmiṃ pana vijahantepi atthato itarena vijahitameva hoti.",
  "atk-vin02a1:525_7": "Tasmā yo uyyojeti,",
  "atk-vin02a1:525_8": "tassevāyaṃ āpatti.",
  "atk-vin02a1:525_9": "Tattha sace upacārabbhantare eko pādo hoti, dukkaṭaṃ.",
  "atk-vin02a1:525_10": "Sīmātikkame pācittiyaṃ.",
  "atk-vin02a1:525_11": "Ettha ca dassanūpacārassa abbhokāse dvādasahatthappamāṇaṃ,",
  "atk-vin02a1:525_12": "tathā savanūpacārassa.",
  "atk-vin02a1:525_13": "Sace pana antarā kuṭṭadvārapākārādayo honti,",
  "atk-vin02a1:525_14": "tehi antaritabhāvo dassanūpacārātikkamo,",
  "atk-vin02a1:525_15": "tassa vasena āpatti veditabbā.",
  "atk-vin02a1:525_16": "Na añño koci paccayo hotīti ṭhapetvā vuttappakāramanācāraṃ aññaṃ kiñci kāraṇaṃ na hoti.",
  "atk-vin02a1:526_0": "277.",
  "atk-vin02a1:526_1": "Kalisāsanaṃ āropetīti “kalī”ti kodho;",
  "atk-vin02a1:526_2": "tassa sāsanaṃ āropeti;",
  "atk-vin02a1:526_3": "kodhassa āṇaṃ āropeti;",
  "atk-vin02a1:526_4": "kodhavasena ṭhānanisajjādīsu dosaṃ dassetvā “passatha bho imassa ṭhānaṃ,",
  "atk-vin02a1:526_5": "nisajjaṃ ālokitaṃ vilokitaṃ khāṇuko viya tiṭṭhati,",
  "atk-vin02a1:526_6": "sunakho viya nisīdati,",
  "atk-vin02a1:526_7": "makkaṭo viya ito cito ca viloketī”ti evaṃ amanāpavacanaṃ vadati “appeva nāma imināpi ubbāḷho pakkameyyā”ti.",
  "atk-vin02a1:526_8": "Sesaṃ uttānameva.",
  "atk-vin02a1:527_0": "Tisamuṭṭhānaṃ –",
  "atk-vin02a1:527_1": "kāyacittato vācācittato kāyavācācittato ca samuṭṭhāti, kiriyaṃ,",
  "atk-vin02a1:527_2": "saññāvimokkhaṃ,",
  "atk-vin02a1:527_3": "sacittakaṃ,",
  "atk-vin02a1:527_4": "lokavajjaṃ,",
  "atk-vin02a1:527_5": "kāyakammaṃ,",
  "atk-vin02a1:527_6": "vacīkammaṃ,",
  "atk-vin02a1:527_7": "akusalacittaṃ,",
  "atk-vin02a1:527_8": "tivedananti.",
  "atk-vin02a1:528_0": "Uyyojanasikkhāpadaṃ dutiyaṃ.",
  "atk-vin02a1:529_0": "3. Sabhojanasikkhāpadavaṇṇanā",
  "atk-vin02a1:530_0": "279.",
  "atk-vin02a1:530_1": "Tatiyasikkhāpade –",
  "atk-vin02a1:530_2": "sayanighareti sayaniyaghare.",
  "atk-vin02a1:530_3": "Yato ayyassa bhikkhā dinnāti yasmā bhikkhā dinnā,",
  "atk-vin02a1:530_4": "yaṃ āgatena laddhabbaṃ taṃ vo laddhaṃ;",
  "atk-vin02a1:530_5": "gacchathāti adhippāyo.",
  "atk-vin02a1:530_6": "Pariyuṭṭhitoti rāgapariyuṭṭhito;",
  "atk-vin02a1:530_7": "methunādhippāyoti attho.",
  "atk-vin02a1:531_0": "280.",
  "atk-vin02a1:531_1": "Saha ubhohi janehīti sabhojanaṃ;",
  "atk-vin02a1:531_2": "tasmiṃ sabhojane.",
  "atk-vin02a1:531_3": "Atha vā sabhojaneti sabhoge.",
  "atk-vin02a1:531_4": "Rāgapariyuṭṭhitassa hi purisassa itthī bhogo itthiyā ca puriso.",
  "atk-vin02a1:531_5": "Tenevassa padabhājane –",
  "atk-vin02a1:531_6": "“itthī ceva hoti puriso cā”tiādi vuttaṃ.",
  "atk-vin02a1:531_7": "Mahallake ghareti mahallake sayanighare.",
  "atk-vin02a1:531_8": "Piṭṭhasaṅghāṭassa hatthapāsaṃ vijahitvāti tassa sayanighare gabbhassa yo piṭṭhasaṅghāṭo,",
  "atk-vin02a1:531_9": "tassa hatthapāsaṃ vijahitvā;",
  "atk-vin02a1:531_10": "antosayanassa āsanne ṭhāne nisīdatīti attho.",
  "atk-vin02a1:531_11": "Īdisañca sayanigharaṃ mahācatussālādīsu hoti.",
  "atk-vin02a1:531_12": "Piṭṭhivaṃsaṃ atikkamitvāti iminā majjhātikkamaṃ dasseti.",
  "atk-vin02a1:531_13": "Tasmā yathā vā tathā vā katassa khuddakassa sayanigharassa majjhātikkame āpatti veditabbā.",
  "atk-vin02a1:531_14": "Sesamettha uttānameva.",
  "atk-vin02a1:532_0": "Paṭhamapārājikasamuṭṭhānaṃ – kiriyaṃ,",
  "atk-vin02a1:532_1": "saññāvimokkhaṃ,",
  "atk-vin02a1:532_2": "sacittakaṃ,",
  "atk-vin02a1:532_3": "lokavajjaṃ,",
  "atk-vin02a1:532_4": "kāyakammaṃ,",
  "atk-vin02a1:532_5": "akusalacittaṃ,",
  "atk-vin02a1:532_6": "dvivedananti.",
  "atk-vin02a1:533_0": "Sabhojanasikkhāpadaṃ tatiyaṃ.",
  "atk-vin02a1:534_0": "284.",
  "atk-vin02a1:534_1": "Catutthapañcamasikkhāpadesu yaṃ vattabbaṃ siyā,",
  "atk-vin02a1:534_2": "taṃ sabbaṃ aniyatadvaye vuttanayameva.",
  "atk-vin02a1:534_3": "Yathā ca sabhojanasikkhāpadaṃ,",
  "atk-vin02a1:534_4": "evametānipi paṭhamapārājikasamuṭṭhānānevāti.",
  "atk-vin02a1:535_0": "Rahopaṭicchannasikkhāpadaṃ catutthaṃ, rahonisajjasikkhāpadaṃ pañcamaṃ.",
  "atk-vin02a1:536_0": "6. Cārittasikkhāpadavaṇṇanā",
  "atk-vin02a1:537_0": "294.",
  "atk-vin02a1:537_1": "Chaṭṭhasikkhāpade –",
  "atk-vin02a1:537_2": "dethāvuso bhattanti ettha taṃ kira bhattaṃ abhihaṭaṃ ahosi,",
  "atk-vin02a1:537_3": "tasmā evamāhaṃsu.",
  "atk-vin02a1:537_4": "Anabhihaṭe pana evaṃ vattuṃ na labbhati,",
  "atk-vin02a1:537_5": "payuttavācā hoti.",
  "atk-vin02a1:538_0": "295.",
  "atk-vin02a1:538_1": "Tena hi bhikkhave paṭiggahetvā nikkhipathāti idaṃ pana bhagavā kulassa saddhānurakkhaṇatthāya āha.",
  "atk-vin02a1:538_2": "Yadi “bhājetvā khādathā”ti vadeyya,",
  "atk-vin02a1:538_3": "manussānaṃ pasādaññathattaṃ siyā.",
  "atk-vin02a1:538_4": "Ussāriyitthāti paṭihariyittha;",
  "atk-vin02a1:538_5": "gharaṃyeva naṃ gahetvā agamaṃsūti vuttaṃ hoti.",
  "atk-vin02a1:539_0": "298.",
  "atk-vin02a1:539_1": "Santaṃ bhikkhunti ettha kittāvatā santo hoti,",
  "atk-vin02a1:539_2": "kittāvatā asantoti?",
  "atk-vin02a1:539_3": "Antovihāre yattha ṭhitassa kulāni payirupāsanacittaṃ uppannaṃ,",
  "atk-vin02a1:539_4": "tato paṭṭhāya yaṃ passe vā abhimukhe vā passati,",
  "atk-vin02a1:539_5": "yassa sakkā hoti pakativacanena ārocetuṃ,",
  "atk-vin02a1:539_6": "ayaṃ santo nāma.",
  "atk-vin02a1:539_7": "Ito cito ca pariyesitvā ārocanakiccaṃ nāma natthi.",
  "atk-vin02a1:539_8": "Yo hi evaṃ pariyesitabbo,",
  "atk-vin02a1:539_9": "so asantoyeva.",
  "atk-vin02a1:539_10": "Apica antoupacārasīmāya bhikkhuṃ disvā āpucchissāmīti gantvā tattha yaṃ passati,",
  "atk-vin02a1:539_11": "so āpucchitabbo.",
  "atk-vin02a1:539_12": "No ce passati,",
  "atk-vin02a1:539_13": "asantaṃ bhikkhuṃ anāpucchā paviṭṭho nāma hoti.",
  "atk-vin02a1:540_0": "302.",
  "atk-vin02a1:540_1": "Antarārāmanti antogāme vihāro hoti,",
  "atk-vin02a1:540_2": "taṃ gacchati.",
  "atk-vin02a1:540_3": "Bhattiyagharanti nimantitagharaṃ vā salākabhattādidāyakānaṃ vā gharaṃ.",
  "atk-vin02a1:540_4": "Āpadāsūti jīvitabrahmacariyantarāyesu sati gantuṃ vaṭṭati.",
  "atk-vin02a1:540_5": "Sesamettha uttānameva.",
  "atk-vin02a1:541_0": "Kathinasamuṭṭhānaṃ –",
  "atk-vin02a1:541_1": "kāyavācato kāyavācācittato ca samuṭṭhāti,",
  "atk-vin02a1:541_2": "kiriyākirayaṃ,",
  "atk-vin02a1:541_3": "nosaññāvimokkhaṃ,",
  "atk-vin02a1:541_4": "acittakaṃ,",
  "atk-vin02a1:541_5": "paṇṇattivajjaṃ,",
  "atk-vin02a1:541_6": "kāyakammaṃ,",
  "atk-vin02a1:541_7": "vacīkammaṃ, ticittaṃ,",
  "atk-vin02a1:541_8": "tivedananti.",
  "atk-vin02a1:542_0": "Cārittasikkhāpadaṃ chaṭṭhaṃ.",
  "atk-vin02a1:543_0": "7. Mahānāmasikkhāpadavaṇṇanā",
  "atk-vin02a1:544_0": "303.",
  "atk-vin02a1:544_1": "Sattamasikkhāpade –",
  "atk-vin02a1:544_2": "mahānāmo nāma bhagavato cūḷapituputto māsamattena mahallakataro dvīsu phalesu patiṭṭhito ariyasāvako.",
  "atk-vin02a1:544_3": "Bhesajjaṃ ussannaṃ hotīti vajato āharitvā ṭhapitasappi bahu hoti.",
  "atk-vin02a1:545_0": "306.",
  "atk-vin02a1:545_1": "Sāditabbāti tasmiṃ samaye rogo natthīti na paṭikkhipitabbā;",
  "atk-vin02a1:545_2": "roge sati viññāpessāmīti adhivāsetabbā.",
  "atk-vin02a1:545_3": "Ettakehi bhesajjehi pavāremīti nāmavasena sappitelādīsu dvīhi tīhi vā parimāṇavasena patthena nāḷiyā",
  "atk-vin02a1:545_4": "āḷhakenāti vā.Aññaṃ bhesajjaṃ viññāpetīti sappinā pavārito telaṃ viññāpeti,",
  "atk-vin02a1:545_5": "āḷhakena pavārito doṇaṃ.",
  "atk-vin02a1:545_6": "Na bhesajjena karaṇīyenāti missakabhattenapi ce yāpetuṃ sakkoti,",
  "atk-vin02a1:545_7": "na bhesajjakaraṇīyaṃ nāma hoti.",
  "atk-vin02a1:546_0": "310.",
  "atk-vin02a1:546_1": "Pavāritānanti ye attano puggalikāya pavāraṇāya pavāritā;",
  "atk-vin02a1:546_2": "tesaṃ pavāritānurūpena viññattiyā anāpatti.",
  "atk-vin02a1:546_3": "Saṅghavasena pavāritesu pana pamāṇaṃ sallakkhetabbamevāti.",
  "atk-vin02a1:546_4": "Sesaṃ uttānameva.",
  "atk-vin02a1:547_0": "Chasamuṭṭhānaṃ – kiriyaṃ,",
  "atk-vin02a1:547_1": "nosaññāvimokkhaṃ,",
  "atk-vin02a1:547_2": "acittakaṃ,",
  "atk-vin02a1:547_3": "paṇṇattivajjaṃ,",
  "atk-vin02a1:547_4": "kāyakammaṃ,",
  "atk-vin02a1:547_5": "vacīkammaṃ, ticittaṃ,",
  "atk-vin02a1:547_6": "tivedananti.",
  "atk-vin02a1:548_0": "Mahānāmasikkhāpadaṃ sattamaṃ.",
  "atk-vin02a1:549_0": "8. Uyyuttasenāsikkhāpadavaṇṇanā",
  "atk-vin02a1:550_0": "311. Aṭṭhame –",
  "atk-vin02a1:550_1": "abbhuyyātoti abhiuyyāto;",
  "atk-vin02a1:550_2": "parasenaṃ abhimukho gamissāmīti nagarato niggatoti attho.",
  "atk-vin02a1:550_3": "Uyyuttanti katauyyogaṃ;",
  "atk-vin02a1:550_4": "gāmato nikkhantanti attho.",
  "atk-vin02a1:551_0": "314.",
  "atk-vin02a1:551_1": "Dvādasapuriso hatthīti cattāro ārohakā ekekapādarakkhakā dve dveti evaṃ dvādasapuriso hoti.",
  "atk-vin02a1:551_2": "Tipuriso assoti eko ārohako dve pādarakkhakāti evaṃ tipuriso hoti.",
  "atk-vin02a1:551_3": "Catupuriso rathoti eko sārathi eko yodho dve āṇirakkhakāti evaṃ catupuriso hoti.",
  "atk-vin02a1:551_4": "Cattāro purisā sarahatthāti āvudhahatthā cattāro purisāti ayaṃ pacchimakoṭiyā caturaṅgasamannāgatā senā nāma.",
  "atk-vin02a1:551_5": "Īdisaṃ senaṃ dassanāya gacchato pade pade dukkaṭaṃ.",
  "atk-vin02a1:551_6": "Dassanūpacāraṃ vijahitvāti kenaci antaritā vā ninnaṃ oruḷhā vā na dissati;",
  "atk-vin02a1:551_7": "idha ṭhatvā na sakkā daṭṭhunti aññaṃ ṭhānaṃ gantvā passato payoge payoge pācittiyanti attho.",
  "atk-vin02a1:552_0": "315.",
  "atk-vin02a1:552_1": "Ekamekanti hatthiādīsu catūsu aṅgesu ekamekaṃ;",
  "atk-vin02a1:552_2": "antamaso ekapurisāruḷhakahatthimpi ekampi sarahatthaṃ purisaṃ.",
  "atk-vin02a1:552_3": "Anuyyuttā nāma rājā uyyānaṃ vā nadiṃ vā gacchati;",
  "atk-vin02a1:552_4": "evaṃ anuyyuttā hoti.",
  "atk-vin02a1:553_0": "316.",
  "atk-vin02a1:553_1": "Āpadāsūti jīvitabrahmacariyantarāyesu sati ettha gato muñcissāmīti gacchato anāpatti.",
  "atk-vin02a1:553_2": "Sesamettha uttānameva.",
  "atk-vin02a1:553_3": "Eḷakalomasamuṭṭhānaṃ – kiriyaṃ,",
  "atk-vin02a1:553_4": "nosaññāvimokkhaṃ,",
  "atk-vin02a1:553_5": "acittakaṃ,",
  "atk-vin02a1:553_6": "lokavajjaṃ,",
  "atk-vin02a1:553_7": "kāyakammaṃ,",
  "atk-vin02a1:553_8": "akusalacittaṃ,",
  "atk-vin02a1:553_9": "tivedananti.",
  "atk-vin02a1:554_0": "Uyyuttasenāsikkhāpadaṃ aṭṭhamaṃ.",
  "atk-vin02a1:555_0": "9. Senāvāsasikkhāpadavaṇṇanā",
  "atk-vin02a1:556_0": "319. Navame –",
  "atk-vin02a1:556_1": "atthaṅgate sūriye senāya vasatīti tiṭṭhatu vā nisīdatu vā sayatu vā sacepi ākāse iddhiyā kañci iriyāpathaṃ kappeti,",
  "atk-vin02a1:556_2": "pācittiyameva.",
  "atk-vin02a1:556_3": "Senā vā paṭisenāya ruddhā hotīti yathā sañcāro chijjati;",
  "atk-vin02a1:556_4": "evaṃ ruddhā hoti.",
  "atk-vin02a1:556_5": "Palibuddhoti verikena vā issarena vā ruddho.",
  "atk-vin02a1:556_6": "Sesaṃ uttānameva.",
  "atk-vin02a1:556_7": "Eḷakalomasamuṭṭhānaṃ – kiriyaṃ,",
  "atk-vin02a1:556_8": "nosaññāvimokkhaṃ,",
  "atk-vin02a1:556_9": "acittakaṃ,",
  "atk-vin02a1:556_10": "paṇṇattivajjaṃ,",
  "atk-vin02a1:556_11": "kāyakammaṃ, ticittaṃ,",
  "atk-vin02a1:556_12": "tivedananti.",
  "atk-vin02a1:557_0": "Senāvāsasikkhāpadaṃ navamaṃ.",
  "atk-vin02a1:558_0": "10. Uyyodhikasikkhāpadavaṇṇanā",
  "atk-vin02a1:559_0": "322. Dasame –",
  "atk-vin02a1:559_1": "uggantvā uggantvā ettha yujjhantīti uyyodhikaṃ;",
  "atk-vin02a1:559_2": "sampahāraṭṭhānassetaṃ adhivacanaṃ.",
  "atk-vin02a1:559_3": "Balassa aggaṃ jānanti etthāti balaggaṃ;",
  "atk-vin02a1:559_4": "balagaṇanaṭṭhānanti attho.",
  "atk-vin02a1:559_5": "Senāya viyūhaṃ senābyūhaṃ;",
  "atk-vin02a1:559_6": "senānivesassetaṃ adhivacanaṃ.",
  "atk-vin02a1:559_7": "Tayo hatthī pacchimaṃ hatthānīkanti yo pubbe vutto dvādasapuriso hatthīti tena hatthinā tayo hatthī.",
  "atk-vin02a1:559_8": "Sesesupi eseva nayo.",
  "atk-vin02a1:559_9": "Sesaṃ uyyuttasenāsikkhāpade vuttanayeneva veditabbaṃ saddhiṃ samuṭṭhānādīhīti.",
  "atk-vin02a1:560_0": "Uyyodhikasikkhāpadaṃ dasamaṃ.",
  "atk-vin02a1:561_0": "Samatto vaṇṇanākkamena acelakavaggo pañcamo.",
  "atk-vin02a1:562_0": "6. Surāpānavaggo",
  "atk-vin02a1:563_0": "1. Surāpānasikkhāpadavaṇṇanā",
  "atk-vin02a1:564_0": "326.",
  "atk-vin02a1:564_1": "Surāpānavaggassa paṭhamasikkhāpade –",
  "atk-vin02a1:564_2": "bhaddavatikāti eko gāmo,",
  "atk-vin02a1:564_3": "so bhaddikāya vatiyā samannāgatattā etaṃ nāma labhi.",
  "atk-vin02a1:564_4": "Pathāvinoti addhikā.",
  "atk-vin02a1:564_5": "Tejasā tejanti attano tejasā ānubhāvena nāgassa tejaṃ.",
  "atk-vin02a1:564_6": "Kāpotikāti kapotapādasamavaṇṇarattobhāsā.",
  "atk-vin02a1:564_7": "Pasannāti surāmaṇḍassetaṃ adhivacanaṃ.",
  "atk-vin02a1:564_8": "Ananucchaviyaṃ bhikkhave sāgatassāti pañcābhiññassa sato majjapānaṃ nāma na anucchaviyanti vuttaṃ hoti.",
  "atk-vin02a1:565_0": "328.",
  "atk-vin02a1:565_1": "Pupphāsavo nāma madhukapupphādīnaṃ rasena kato.",
  "atk-vin02a1:565_2": "Phalāsavo nāma muddikaphalādīni madditvā tesaṃ rasena kato.",
  "atk-vin02a1:565_3": "Madhvāsavo nāma muddikānaṃ jātirasena kato;",
  "atk-vin02a1:565_4": "makkhikamadhunāpi kariyatīti vadanti.",
  "atk-vin02a1:565_5": "Guḷāsavo nāma ucchurasādīhi kariyati.",
  "atk-vin02a1:565_6": "Surā nāma piṭṭhakiṇṇapakkhittā;",
  "atk-vin02a1:565_7": "nāḷikerādīnampi rasena katā surātveva saṅkhyaṃ gacchati,",
  "atk-vin02a1:565_8": "tassāyeva kiṇṇapakkhittāya maṇḍe gahite merayotveva saṅkhyaṃ gacchatīti vadanti.",
  "atk-vin02a1:565_9": "Antamaso kusaggenapi pivatīti etaṃ suraṃ vā merayaṃ vā bījato paṭṭhāya kusaggena pivatopi pācittiyanti attho.",
  "atk-vin02a1:565_10": "Ekena pana payogena bahumpi pivantassa ekā āpatti.",
  "atk-vin02a1:565_11": "Vicchinditvā vicchinditvā pivato payogagaṇanāya āpattiyo.",
  "atk-vin02a1:566_0": "329.",
  "atk-vin02a1:566_1": "Amajjañca hoti majjavaṇṇaṃ majjagandhaṃ majjarasanti loṇasovīrakaṃ vā suttaṃ vā hoti.",
  "atk-vin02a1:566_2": "Sūpasampāketi vāsagāhāpanatthaṃ īsakaṃ majjaṃ pakkhipitvā sūpaṃ pacanti,",
  "atk-vin02a1:566_3": "tasmiṃ anāpatti.",
  "atk-vin02a1:566_4": "Maṃsasampākepi eseva nayo.",
  "atk-vin02a1:566_5": "Telaṃ pana vātabhesajjatthaṃ majjena saddhiṃ pacanti,",
  "atk-vin02a1:566_6": "tasmimpi anatikkhittamajjeyeva anāpatti,",
  "atk-vin02a1:566_7": "yaṃ pana atikkhittamajjaṃ hoti,",
  "atk-vin02a1:566_8": "ettha majjassa vaṇṇagandharasā paññāyanti,",
  "atk-vin02a1:566_9": "tasmiṃ āpattiyeva.",
  "atk-vin02a1:566_10": "Amajjaṃ ariṭṭhanti yo ariṭṭho majjaṃ na hoti,",
  "atk-vin02a1:566_11": "tasmiṃ anāpatti.",
  "atk-vin02a1:566_12": "Āmalakādīnaṃyeva kira rasena ariṭṭhaṃ karonti,",
  "atk-vin02a1:566_13": "so majjavaṇṇagandharasoyeva hoti,",
  "atk-vin02a1:566_14": "na ca majjaṃ;",
  "atk-vin02a1:566_15": "taṃ sandhāyetaṃ vuttaṃ.",
  "atk-vin02a1:566_16": "Yo pana sambhārapakkhitto,",
  "atk-vin02a1:566_17": "so majjaṃ hoti,",
  "atk-vin02a1:566_18": "bījato paṭṭhāya na vaṭṭati.",
  "atk-vin02a1:566_19": "Sesamettha uttānameva.",
  "atk-vin02a1:566_20": "Eḷakalomasamuṭṭhānaṃ – kiriyaṃ,",
  "atk-vin02a1:566_21": "nosaññāvimokkhaṃ,",
  "atk-vin02a1:566_22": "acittakaṃ,",
  "atk-vin02a1:566_23": "lokavajjaṃ,",
  "atk-vin02a1:566_24": "kāyakammaṃ akusalacittaṃ,",
  "atk-vin02a1:566_25": "tivedananti.",
  "atk-vin02a1:566_26": "Vatthuajānanatāya cettha acittakatā veditabbā,",
  "atk-vin02a1:566_27": "akusaleneva pātabbatāya lokavajjatāti.",
  "atk-vin02a1:567_0": "Surāpānasikkhāpadaṃ paṭhamaṃ.",
  "atk-vin02a1:568_0": "2. Aṅgulipatodakasikkhāpadavaṇṇanā",
  "atk-vin02a1:569_0": "330. Dutiye –",
  "atk-vin02a1:569_1": "aṅgulipatodakenāti aṅgulīhi upakacchakādighaṭṭanaṃ vuccati.",
  "atk-vin02a1:569_2": "Uttasantoti atihāsena kilamanto.",
  "atk-vin02a1:569_3": "Anassāsakoti upacchinnaassāsapassāsasañcāro hutvā.",
  "atk-vin02a1:569_4": "Anupasampannaṃ kāyena kāyanti ettha bhikkhunīpi anupasampannaṭṭhāne ṭhitā,",
  "atk-vin02a1:569_5": "tampi khiḍḍādhippāyena phusantassa dukkaṭaṃ.",
  "atk-vin02a1:569_6": "Sesamettha uttānameva.",
  "atk-vin02a1:570_0": "Paṭhamapārājikasamuṭṭhānaṃ – kiriyaṃ,",
  "atk-vin02a1:570_1": "saññāvimokkhaṃ,",
  "atk-vin02a1:570_2": "sacittakaṃ,",
  "atk-vin02a1:570_3": "lokavajjaṃ,",
  "atk-vin02a1:570_4": "kāyakammaṃ,",
  "atk-vin02a1:570_5": "akusalacittaṃ,",
  "atk-vin02a1:570_6": "dvivedananti.",
  "atk-vin02a1:571_0": "Aṅgulipatodakasikkhāpadaṃ dutiyaṃ.",
  "atk-vin02a1:572_0": "3. Hasadhammasikkhāpadavaṇṇanā",
  "atk-vin02a1:573_0": "335. Tatiye – appakataññunoti yaṃ bhagavatā pakataṃ paññattaṃ, taṃ na jānantīti attho.",
  "atk-vin02a1:574_0": "336.",
  "atk-vin02a1:574_1": "Udake hasadhammeti udakakīḷikā vuccati.",
  "atk-vin02a1:574_2": "Uparigopphaketi gopphakānaṃ uparibhāgappamāṇe.",
  "atk-vin02a1:574_3": "Hasādhippāyoti kīḷādhippāyo.",
  "atk-vin02a1:574_4": "Nimujjati vātiādīsu nimujjanatthāya orohantassa padavāre padavāre dukkaṭaṃ.",
  "atk-vin02a1:574_5": "Nimujjanummujjanesu payoge payoge pācittiyaṃ.",
  "atk-vin02a1:574_6": "Nimujjitvā antoudakeyeva gacchantassa hatthavārapadavāresu sabbattha pācittiyaṃ.",
  "atk-vin02a1:574_7": "Palavatīti tarati.",
  "atk-vin02a1:574_8": "Hatthehi tarantassa hatthavāre hatthavāre pācittiyaṃ.",
  "atk-vin02a1:574_9": "Pādesupi eseva nayo.",
  "atk-vin02a1:574_10": "Yena yena aṅgena tarati,",
  "atk-vin02a1:574_11": "tassa tassa payoge payoge pācittiyaṃ.",
  "atk-vin02a1:574_12": "Tīrato vā rukkhato vā udake patati,",
  "atk-vin02a1:574_13": "pācittiyameva.",
  "atk-vin02a1:574_14": "Nāvāya kīḷatīti phiyārittādīhi nāvaṃ pājento vā tīre ussārento vā nāvāya kīḷati, dukkaṭaṃ.",
  "atk-vin02a1:575_0": "Hatthena vātiādīsupi payoge payoge dukkaṭaṃ.",
  "atk-vin02a1:575_1": "Keci hatthena udake khittāya kathalāya patanuppatanavāresu dukkaṭaṃ vadanti,",
  "atk-vin02a1:575_2": "taṃ na gahetabbaṃ.",
  "atk-vin02a1:575_3": "Tattha hi ekapayogattā ekameva dukkaṭaṃ,",
  "atk-vin02a1:575_4": "apica uparigopphake vuttāni ummujjanādīni ṭhapetvā aññena yena kenaci ākārena udakaṃ otaritvā vā anotaritvā",
  "atk-vin02a1:575_5": "vā yattha katthaci ṭhitaṃ udakaṃ antamaso binduṃ gahetvā khipanakīḷāyapi kīḷantassa dukkaṭameva,",
  "atk-vin02a1:575_6": "atthajotakaṃ pana akkharaṃ likhituṃ vaṭṭati,",
  "atk-vin02a1:575_7": "ayamettha vinicchayo.",
  "atk-vin02a1:575_8": "Sesamettha uttānameva.",
  "atk-vin02a1:576_0": "Paṭhamapārājikasamuṭṭhānaṃ – kiriyaṃ,",
  "atk-vin02a1:576_1": "saññāvimokkhaṃ,",
  "atk-vin02a1:576_2": "sacittakaṃ,",
  "atk-vin02a1:576_3": "lokavajjaṃ,",
  "atk-vin02a1:576_4": "kāyakammaṃ,",
  "atk-vin02a1:576_5": "akusalacittaṃ,",
  "atk-vin02a1:576_6": "tivedananti.",
  "atk-vin02a1:577_0": "Hasadhammasikkhāpadaṃ tatiyaṃ.",
  "atk-vin02a1:578_0": "4. Anādariyasikkhāpadavaṇṇanā",
  "atk-vin02a1:579_0": "342.",
  "atk-vin02a1:579_1": "Catutthe –",
  "atk-vin02a1:579_2": "kathāyaṃ nasseyyāti kathaṃ ayaṃ dhammo tanti paveṇī nasseyya.",
  "atk-vin02a1:579_3": "Taṃ vā na sikkhitukāmoti yena paññattena vuccati,",
  "atk-vin02a1:579_4": "taṃ paññattaṃ na sikkhitukāmo.",
  "atk-vin02a1:579_5": "Apaññattenāti sutte vā abhidhamme vā āgatena.",
  "atk-vin02a1:580_0": "344.",
  "atk-vin02a1:580_1": "Evaṃ amhākaṃ ācariyānaṃ uggahoti ettha gārayho ācariyuggaho na gahetabbo;",
  "atk-vin02a1:580_2": "paveṇiyā āgato ācariyuggahova gahetabbo.",
  "atk-vin02a1:580_3": "Kurundiyaṃ pana “lokavajje ācariyuggaho na vaṭṭati,",
  "atk-vin02a1:580_4": "paṇṇattivajje pana vaṭṭatī”ti vuttaṃ.",
  "atk-vin02a1:580_5": "Mahāpaccariyaṃ “suttaṃ suttānulomañca uggahitakānaṃyeva ācariyānaṃ uggaho pamāṇaṃ,",
  "atk-vin02a1:580_6": "ajānantānaṃ kathā appamāṇanti vuttaṃ.",
  "atk-vin02a1:580_7": "Taṃ sabbaṃ paveṇiyā āgatesamodhānaṃ gacchati.",
  "atk-vin02a1:580_8": "Sesaṃ uttānamevāti.",
  "atk-vin02a1:581_0": "Tisamuṭṭhānaṃ –",
  "atk-vin02a1:581_1": "kāyacittato vācācittato kāyavācācittato ca samuṭṭhāti, kiriyaṃ,",
  "atk-vin02a1:581_2": "saññāvimokkhaṃ,",
  "atk-vin02a1:581_3": "sacittakaṃ,",
  "atk-vin02a1:581_4": "lokavajjaṃ,",
  "atk-vin02a1:581_5": "kāyakammaṃ,",
  "atk-vin02a1:581_6": "vacīkammaṃ,",
  "atk-vin02a1:581_7": "akusalacittaṃ,",
  "atk-vin02a1:581_8": "dukkhavedananti.",
  "atk-vin02a1:582_0": "Anādariyasikkhāpadaṃ catutthaṃ.",
  "atk-vin02a1:583_0": "5. Bhiṃsāpanasikkhāpadavaṇṇanā",
  "atk-vin02a1:584_0": "345. Pañcame –",
  "atk-vin02a1:584_1": "rūpūpahārādayo manussaviggahe vuttanayeneva veditabbā.",
  "atk-vin02a1:584_2": "Sesaṃ uttānameva.",
  "atk-vin02a1:584_3": "Samuṭṭhānādīni anādariyasadisānevāti.",
  "atk-vin02a1:585_0": "Bhiṃsāpanasikkhāpadaṃ pañcamaṃ.",
  "atk-vin02a1:586_0": "6. Jotisikkhāpadavaṇṇanā",
  "atk-vin02a1:587_0": "350. Chaṭṭhe –",
  "atk-vin02a1:587_1": "bhaggāti janapadassa nāmaṃ.",
  "atk-vin02a1:587_2": "Saṃsumāragiranti nagarassa.",
  "atk-vin02a1:587_3": "Bhesakaḷāvananti tannissitavanassa.",
  "atk-vin02a1:587_4": "Taṃ pana migānaṃ phāsuvihāratthāya dinnattā migadāyoti vuccati.",
  "atk-vin02a1:587_5": "Samādahitvāti jāletvā.",
  "atk-vin02a1:587_6": "Paripātesīti anubandhi.",
  "atk-vin02a1:588_0": "352.",
  "atk-vin02a1:588_1": "Padīpepīti padīpujjalanepi.",
  "atk-vin02a1:588_2": "Jotikepīti pattapacanasedakammādīsu jotikaraṇe.",
  "atk-vin02a1:588_3": "Tathārūpapaccayāti padīpādipaccayā.",
  "atk-vin02a1:589_0": "354- 5.",
  "atk-vin02a1:589_1": "Sayaṃ samādahatīti ettha jotiṃ samādahitukāmatāya araṇisaṇṭhapanato paṭṭhāya yāva jālā na uṭṭhahati,",
  "atk-vin02a1:589_2": "tāva sabbapayogesu dukkaṭaṃ.",
  "atk-vin02a1:589_3": "Paṭilātaṃ ukkhipatīti dayhamānaṃ alātaṃ patitaṃ ukkhipati,",
  "atk-vin02a1:589_4": "puna yathāṭhāne ṭhapetīti attho.",
  "atk-vin02a1:589_5": "Evaṃ avijjhātaṃ ukkhipitvā pakkhipantasseva dukkaṭaṃ,",
  "atk-vin02a1:589_6": "vijjhātaṃ puna jālāpentassa pācittiyameva.",
  "atk-vin02a1:590_0": "356.",
  "atk-vin02a1:590_1": "Tathārūpapaccayāti ṭhapetvā padīpādīni aññenapi tathārūpena paccayena samādahantassa anāpatti.",
  "atk-vin02a1:590_2": "Āpadāsūti duṭṭhavāḷamigaamanussehi upaddavo hoti,",
  "atk-vin02a1:590_3": "tattha samādahantassāpi anāpatti.",
  "atk-vin02a1:590_4": "Sesaṃ uttānamevāti.",
  "atk-vin02a1:590_5": "Chasamuṭṭhānaṃ – kiriyaṃ,",
  "atk-vin02a1:590_6": "nosaññāvimokkhaṃ,",
  "atk-vin02a1:590_7": "acittakaṃ,",
  "atk-vin02a1:590_8": "paṇṇattivajjaṃ,",
  "atk-vin02a1:590_9": "kāyakammaṃ,",
  "atk-vin02a1:590_10": "vacīkammaṃ, ticittaṃ,",
  "atk-vin02a1:590_11": "tivedananti.",
  "atk-vin02a1:591_0": "Jotisikkhāpadaṃ chaṭṭhaṃ.",
  "atk-vin02a1:592_0": "7. Nahānasikkhāpadavaṇṇanā",
  "atk-vin02a1:593_0": "364. Sattame –",
  "atk-vin02a1:593_1": "cuṇṇena vā mattikāya vāti ettha cuṇṇamattikānaṃ abhisaṅkharaṇakālato paṭṭhāya sabbapayogesu dukkaṭaṃ.",
  "atk-vin02a1:594_0": "366.",
  "atk-vin02a1:594_1": "Pāraṃ gacchanto nhāyatīti ettha sukkhāya nadiyā vālikaṃ ukkiritvā kataāvāṭakesupi nhāyituṃ vaṭṭati.",
  "atk-vin02a1:594_2": "Āpadāsūti bhamarādīhi anubaddhassa udake nimujjituṃ vaṭṭatīti.",
  "atk-vin02a1:594_3": "Sesamettha uttānameva.",
  "atk-vin02a1:594_4": "Eḷakalomasamuṭṭhānaṃ – kiriyaṃ,",
  "atk-vin02a1:594_5": "nosaññāvimokkhaṃ,",
  "atk-vin02a1:594_6": "acittakaṃ,",
  "atk-vin02a1:594_7": "paṇṇattivajjaṃ,",
  "atk-vin02a1:594_8": "kāyakammaṃ, ticittaṃ,",
  "atk-vin02a1:594_9": "tivedananti.",
  "atk-vin02a1:595_0": "Nahānasikkhāpadaṃ sattamaṃ.",
  "atk-vin02a1:596_0": "8. Dubbaṇṇakaraṇasikkhāpadavaṇṇanā",
  "atk-vin02a1:597_0": "368- 9. Aṭṭhame –",
  "atk-vin02a1:597_1": "navaṃ pana bhikkhunā cīvaralābhenāti ettha alabhīti labho;",
  "atk-vin02a1:597_2": "labhoyeva lābho.",
  "atk-vin02a1:597_3": "Kiṃ alabhi? Cīvaraṃ. Kīdisaṃ? Navaṃ.",
  "atk-vin02a1:597_4": "Iti “navacīvaralābhenā”ti vattabbe anunāsikalopaṃ akatvā “navacīvaralābhenā”ti vuttaṃ;",
  "atk-vin02a1:597_5": "paṭiladdhanavacīvarenāti attho.",
  "atk-vin02a1:597_6": "Majjhe ṭhitapadadvaye panāti nipāto.",
  "atk-vin02a1:597_7": "Bhikkhunāti yena laddhaṃ tassa nidassanaṃ.",
  "atk-vin02a1:597_8": "Padabhājane pana byañjanaṃ anādiyitvā yaṃ laddhaṃ taṃ dassetuṃ “cīvaraṃ nāma channaṃ cīvarāna”ntiādi vuttaṃ.",
  "atk-vin02a1:597_9": "Cīvaranti ettha yaṃ nivāsetuṃ vā pārupituṃ vā sakkā hoti,",
  "atk-vin02a1:597_10": "tadeva veditabbaṃ.",
  "atk-vin02a1:597_11": "Teneva “vikappanupagapacchima”nti na vuttaṃ.",
  "atk-vin02a1:597_12": "Kaṃsanīlanti cammakāranīlaṃ.",
  "atk-vin02a1:597_13": "Mahāpaccariyaṃ pana “ayomalaṃ lohamalaṃ etaṃ kaṃsanīlaṃ nāmā”ti vuttaṃ.",
  "atk-vin02a1:597_14": "Palāsanīlanti yo koci nīlavaṇṇo paṇṇaraso.",
  "atk-vin02a1:597_15": "Dubbaṇṇakaraṇaṃ ādātabbanti etaṃ kappabinduṃ sandhāya vuttaṃ;",
  "atk-vin02a1:597_16": "na nīlādīhi sakalacīvarassa dubbaṇṇakaraṇaṃ.",
  "atk-vin02a1:597_17": "Tañca pana kappaṃ ādiyantena cīvaraṃ rajitvā catūsu vā koṇesu tīsu vā dvīsu vā ekasmiṃ vā koṇe morassa",
  "atk-vin02a1:597_18": "akkhimaṇḍalamattaṃ vā maṅkulapiṭṭhimattaṃ vā ādātabbaṃ.",
  "atk-vin02a1:597_19": "Mahāpaccariyaṃ “patte vā gaṇṭhiyaṃ vā na vaṭṭatī”ti vuttaṃ.",
  "atk-vin02a1:597_20": "Mahāaṭṭhakathāyaṃ pana “vaṭṭatiyevā”ti vuttaṃ.",
  "atk-vin02a1:597_21": "Pāḷikappakaṇṇikakappādayo pana sabbattha paṭisiddhā,",
  "atk-vin02a1:597_22": "tasmā ṭhapetvā ekaṃ vaṭṭabinduṃ aññena kenacipi vikārena kappo na kātabbo.",
  "atk-vin02a1:598_0": "371.",
  "atk-vin02a1:598_1": "Aggaḷetiādīsu etāni aggaḷādīni kappakatacīvare pacchā āropetvā kappakaraṇakiccaṃ natthi.",
  "atk-vin02a1:598_2": "Sesaṃ uttānameva.",
  "atk-vin02a1:598_3": "Eḷakalomasamuṭṭhānaṃ –",
  "atk-vin02a1:598_4": "kiriyākiriyaṃ,",
  "atk-vin02a1:598_5": "nosaññāvimokkhaṃ,",
  "atk-vin02a1:598_6": "acittakaṃ,",
  "atk-vin02a1:598_7": "paṇṇattivajjaṃ;",
  "atk-vin02a1:598_8": "kāyakammaṃ, ticittaṃ,",
  "atk-vin02a1:598_9": "tivedananti.",
  "atk-vin02a1:599_0": "Dubbaṇṇakaraṇasikkhāpadaṃ aṭṭhamaṃ.",
  "atk-vin02a1:600_0": "9. Vikappanasikkhāpadavaṇṇanā",
  "atk-vin02a1:601_0": "374. Navame –",
  "atk-vin02a1:601_1": "tassa vā adinnanti cīvarasāmikassa “paribhuñja vā vissajjehi vā yathāpaccayaṃ vā karohī”ti evaṃ vatvā adinnaṃ.",
  "atk-vin02a1:601_2": "Tassa vā avissasantoti yena vinayakammaṃ kataṃ,",
  "atk-vin02a1:601_3": "tassa avissāsena vā.",
  "atk-vin02a1:601_4": "Tena pana dinnaṃ vā tassa vissāsena vā paribhuñjantassa anāpatti.",
  "atk-vin02a1:601_5": "Sesamettha tiṃsakavaṇṇanāyaṃ vuttanayattā uttānamevāti.",
  "atk-vin02a1:601_6": "Kathinasamuṭṭhānaṃ –",
  "atk-vin02a1:601_7": "kāyavācato kāyavācācittato ca samuṭṭhāti,",
  "atk-vin02a1:601_8": "kiriyākiriyaṃ,",
  "atk-vin02a1:601_9": "nosaññāvimokkhaṃ,",
  "atk-vin02a1:601_10": "acittakaṃ,",
  "atk-vin02a1:601_11": "paṇṇattivajjaṃ,",
  "atk-vin02a1:601_12": "kāyakammaṃ,",
  "atk-vin02a1:601_13": "vacīkammaṃ, ticittaṃ,",
  "atk-vin02a1:601_14": "tivedananti.",
  "atk-vin02a1:602_0": "Vikappanasikkhāpadaṃ navamaṃ.",
  "atk-vin02a1:603_0": "10. Cīvarāpanidhānasikkhāpadavaṇṇanā",
  "atk-vin02a1:604_0": "377- 81. Dasame –",
  "atk-vin02a1:604_1": "apanidhentīti apanetvā nidhenti.",
  "atk-vin02a1:604_2": "Hasāpekkhoti hasādhippāyo.",
  "atk-vin02a1:604_3": "Aññaṃ parikkhāranti pāḷiyā anāgataṃ pattatthavikādiṃ.",
  "atk-vin02a1:604_4": "Dhammiṃ kathaṃ katvāti “samaṇena nāma anihitaparikkhārena bhavituṃ na vaṭṭatī”ti evaṃ dhammakathaṃ kathetvā dassāmīti nikkhipato anāpatti.",
  "atk-vin02a1:604_5": "Sesamettha uttānameva.",
  "atk-vin02a1:604_6": "Tisamuṭṭhānaṃ – kiriyaṃ,",
  "atk-vin02a1:604_7": "saññāvimokkhaṃ,",
  "atk-vin02a1:604_8": "sacittakaṃ,",
  "atk-vin02a1:604_9": "lokavajjaṃ,",
  "atk-vin02a1:604_10": "kāyakammaṃ,",
  "atk-vin02a1:604_11": "vacīkammaṃ,",
  "atk-vin02a1:604_12": "akusalacittaṃ,",
  "atk-vin02a1:604_13": "tivedananti.",
  "atk-vin02a1:605_0": "Cīvarāpanidhānasikkhāpadaṃ dasamaṃ.",
  "atk-vin02a1:606_0": "Samatto vaṇṇanākkamena surāpānavaggo chaṭṭho.",
  "atk-vin02a1:607_0": "7. Sappāṇakavaggo",
  "atk-vin02a1:608_0": "1. Sañciccapāṇasikkhāpadavaṇṇanā",
  "atk-vin02a1:609_0": "382.",
  "atk-vin02a1:609_1": "Sappāṇakavaggassa paṭhamasikkhāpade –",
  "atk-vin02a1:609_2": "issāso hotīti gihikāle dhanuggahācariyo hoti.",
  "atk-vin02a1:609_3": "Jīvitā voropitāti jīvitā viyojitā.",
  "atk-vin02a1:610_0": "Sikkhāpadepi voropeyyāti viyojeyya.",
  "atk-vin02a1:610_1": "Yasmā pana vohāramattamevetaṃ;",
  "atk-vin02a1:610_2": "na hettha kiñci viyojite sīsālaṅkāre sīsaṃ viya jīvitā voropite pāṇepi jīvitaṃ nāma visuṃ tiṭṭhati,",
  "atk-vin02a1:610_3": "aññadatthu antaradhānameva gacchati,",
  "atk-vin02a1:610_4": "tasmā tamatthaṃ dassetuṃ padabhājane “jīvitindriyaṃ upacchindatī”tiādi vuttaṃ.",
  "atk-vin02a1:610_5": "Imasmiñca sikkhāpade tiracchānagatoyeva “pāṇo”ti veditabbo.",
  "atk-vin02a1:610_6": "Taṃ khuddakampi mahantampi mārentassa āpattinānākaraṇaṃ natthi.",
  "atk-vin02a1:610_7": "Mahante pana upakkamamahantattā akusalamahattaṃ hoti.",
  "atk-vin02a1:610_8": "Pāṇe pāṇasaññīti antamaso mañcapīṭhaṃ sodhento maṅgulabījakepi pāṇasaññī nikkāruṇikatāya taṃ bhindanto apaneti,",
  "atk-vin02a1:610_9": "pācittiyaṃ.",
  "atk-vin02a1:610_10": "Tasmā evarūpesu ṭhānesu kāruññaṃ upaṭṭhapetvā appamattena vattaṃ kātabbaṃ.",
  "atk-vin02a1:610_11": "Sesaṃ manussaviggahe vuttanayeneva veditabbaṃ saddhiṃ samuṭṭhānādīhīti.",
  "atk-vin02a1:611_0": "Sañciccapāṇasikkhāpadaṃ paṭhamaṃ.",
  "atk-vin02a1:612_0": "2. Sappāṇakasikkhāpadavaṇṇanā",
  "atk-vin02a1:613_0": "387. Dutiye –",
  "atk-vin02a1:613_1": "sappāṇakanti ye pāṇakā paribhogena maranti,",
  "atk-vin02a1:613_2": "tehi pāṇakehi sappāṇakaṃ,",
  "atk-vin02a1:613_3": "tādisañhi jānaṃ paribhuñjato payoge payoge pācittiyaṃ.",
  "atk-vin02a1:613_4": "Pattapūrampi avicchinditvā ekapayogena pivato ekā āpatti.",
  "atk-vin02a1:613_5": "Tādisena udakena sāmisaṃ pattaṃ āviñchitvā dhovatopi tādise udake uṇhayāgupattaṃ nibbāpayatopi taṃ udakaṃ",
  "atk-vin02a1:613_6": "hatthena vā uḷuṅkena vā gahetvā nhāyatopi payoge payoge pācittiyaṃ.",
  "atk-vin02a1:613_7": "Udakasoṇḍiṃ vā pokkharaṇiṃ vā pavisitvā bahinikkhamanatthāya vīciṃ uṭṭhāpayatopi.",
  "atk-vin02a1:613_8": "Soṇḍiṃ vā pokkharaṇiṃ vā sodhentehi tato gahitaudakaṃ udakeyeva āsiñcitabbaṃ.",
  "atk-vin02a1:613_9": "Samīpamhi udake asati kappiyaudakassa aṭṭha vā dasa vā ghaṭe udakasaṇṭhānakappadese āsiñcitvā tattha āsiñcitabbaṃ.",
  "atk-vin02a1:613_10": "“Pavaṭṭitvā udake patissatī”ti uṇhapāsāṇe udakaṃ nāsiñcitabbaṃ.",
  "atk-vin02a1:613_11": "Kappiyaudakena pana pāsāṇaṃ nibbāpetvā āsiñcituṃ vaṭṭati.",
  "atk-vin02a1:613_12": "Sesamettha uttānameva.",
  "atk-vin02a1:614_0": "Tisamuṭṭhānaṃ – kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ,",
  "atk-vin02a1:615_0": "Vacīkammaṃ, ticittaṃ,",
  "atk-vin02a1:615_1": "tivedananti.",
  "atk-vin02a1:615_2": "Ettha ca paṭaṅgapāṇakānaṃ patanaṃ ñatvāpi suddhacittatāya dīpajālane viya sappāṇakabhāvaṃ ñatvāpi udakasaññāya",
  "atk-vin02a1:615_3": "paribhuñjitabbato paṇṇattivajjatā veditabbāti.",
  "atk-vin02a1:616_0": "Sappāṇakasikkhāpadaṃ dutiyaṃ.",
  "atk-vin02a1:617_0": "3. Ukkoṭanasikkhāpadavaṇṇanā",
  "atk-vin02a1:618_0": "392.",
  "atk-vin02a1:618_1": "Tatiyasikkhāpade –",
  "atk-vin02a1:618_2": "ukkoṭentīti tassa tassa bhikkhuno santikaṃ gantvā “akataṃ kamma”ntiādīni vadantā uccālenti;",
  "atk-vin02a1:618_3": "yathāpatiṭṭhitabhāvena patiṭṭhātuṃ na denti.",
  "atk-vin02a1:619_0": "393.",
  "atk-vin02a1:619_1": "Yathādhammanti yo yassa adhikaraṇassa vūpasamanāya dhammo vutto,",
  "atk-vin02a1:619_2": "teneva dhammenāti attho.",
  "atk-vin02a1:619_3": "Nihatādhikaraṇanti nihataṃ adhikaraṇaṃ;",
  "atk-vin02a1:619_4": "satthārā vuttadhammeneva vūpasamitaṃ adhikaraṇanti attho.",
  "atk-vin02a1:620_0": "395.",
  "atk-vin02a1:620_1": "Dhammakamme dhammakammasaññīti yena kammena taṃ adhikaraṇaṃ vūpasamitaṃ,",
  "atk-vin02a1:620_2": "tañce dhammakammaṃ hoti,",
  "atk-vin02a1:620_3": "tasmiṃ dhammakamme ayampi dhammakammasaññī hutvā yadi ukkoṭeti,",
  "atk-vin02a1:620_4": "pācittiyaṃ āpajjatīti attho.",
  "atk-vin02a1:620_5": "Etena nayena sesapadānipi veditabbāni.",
  "atk-vin02a1:620_6": "Ayamettha saṅkhepo,",
  "atk-vin02a1:620_7": "vitthāro pana “imesaṃ catunnaṃ adhikaraṇānaṃ kati ukkoṭanā”tiādinā nayena parivāre vutto.",
  "atk-vin02a1:620_8": "Aṭṭhakathāsu taṃ sabbaṃ āharitvā tassevattho vaṇṇito.",
  "atk-vin02a1:620_9": "Mayaṃ pana taṃ tattheva vaṇṇayissāma.",
  "atk-vin02a1:620_10": "Idha āharitvā vaṇṇiyamāne hi suṭṭhutaraṃ sammoho bhaveyyāti na vaṇṇayimha.",
  "atk-vin02a1:620_11": "Sesamettha uttānameva.",
  "atk-vin02a1:620_12": "Tisamuṭṭhānaṃ – kiriyaṃ,",
  "atk-vin02a1:620_13": "saññāvimokkhaṃ,",
  "atk-vin02a1:620_14": "sacittakaṃ,",
  "atk-vin02a1:620_15": "lokavajjaṃ,",
  "atk-vin02a1:620_16": "kāyakammaṃ,",
  "atk-vin02a1:620_17": "vacīkammaṃ,",
  "atk-vin02a1:620_18": "akusalacittaṃ,",
  "atk-vin02a1:620_19": "dukkhavedananti.",
  "atk-vin02a1:621_0": "Ukkoṭanasikkhāpadaṃ tatiyaṃ.",
  "atk-vin02a1:622_0": "4. Duṭṭhullasikkhāpadavaṇṇanā",
  "atk-vin02a1:623_0": "399.",
  "atk-vin02a1:623_1": "Catutthe –",
  "atk-vin02a1:623_2": "duṭṭhullā nāma āpattīti ettha cattāri pārājikāni atthuddhāravasena dassitāni,",
  "atk-vin02a1:623_3": "saṅghādisesāpatti pana adhippetā,",
  "atk-vin02a1:623_4": "taṃ chādentassa pācittiyaṃ.",
  "atk-vin02a1:623_5": "Dhuraṃ nikkhittamatteti dhure nikkhittamatte.",
  "atk-vin02a1:623_6": "Sacepi dhuraṃ nikkhipitvā pacchā āroceti,",
  "atk-vin02a1:623_7": "na rakkhati;",
  "atk-vin02a1:623_8": "dhuraṃ nikkhittamatteyeva pācittiyanti vuttaṃ hoti.",
  "atk-vin02a1:623_9": "Sace pana evaṃ dhuraṃ nikkhipitvā paṭicchādanatthameva aññassa āroceti,",
  "atk-vin02a1:623_10": "sopi aññassāti etenupāyena samaṇasatampi samaṇasahassampi āpattiṃ āpajjatiyeva tāva,",
  "atk-vin02a1:623_11": "yāva koṭi na chijjati.",
  "atk-vin02a1:623_12": "Kadā pana koṭi chijjatīti?",
  "atk-vin02a1:623_13": "Mahāsumatthero tāva vadati –",
  "atk-vin02a1:623_14": "“āpattiṃ āpanno ekassa āroceti,",
  "atk-vin02a1:623_15": "so paṭinivattitvā tasseva āroceti;",
  "atk-vin02a1:623_16": "evaṃ koṭi chijjatī”ti.",
  "atk-vin02a1:623_17": "Mahāpadumatthero panāha –",
  "atk-vin02a1:623_18": "“ayañhi vatthupuggaloyeva.",
  "atk-vin02a1:623_19": "Āpattiṃ āpanno pana ekassa bhikkhuno āroceti,",
  "atk-vin02a1:623_20": "ayaṃ aññassa āroceti,",
  "atk-vin02a1:623_21": "so paṭinivattitvā yenassa ārocitaṃ,",
  "atk-vin02a1:623_22": "tasseva āroceti;",
  "atk-vin02a1:623_23": "evaṃ tatiyena puggalena dutiyassa ārocite koṭi chinnā hotī”ti.",
  "atk-vin02a1:624_0": "400.",
  "atk-vin02a1:624_1": "Aduṭṭhullaṃ āpattinti avasese pañcāpattikkhandhe.",
  "atk-vin02a1:624_2": "Anupasampannassa duṭṭhullaṃ vā aduṭṭhullaṃ vā ajjhācāranti ettha anupasampannassa sukkavissaṭṭhi ca kāyasaṃsaggo cāti ayaṃ duṭṭhullaajjhācāro nāma.",
  "atk-vin02a1:624_3": "Sesamettha uttānamevāti.",
  "atk-vin02a1:624_4": "Dhuranikkhepasamuṭṭhānaṃ –",
  "atk-vin02a1:624_5": "kāyavācācittato samuṭṭhāti, akiriyaṃ,",
  "atk-vin02a1:624_6": "saññāvimokkhaṃ,",
  "atk-vin02a1:624_7": "sacittakaṃ,",
  "atk-vin02a1:624_8": "lokavajjaṃ,",
  "atk-vin02a1:624_9": "kāyakammaṃ,",
  "atk-vin02a1:624_10": "vacīkammaṃ,",
  "atk-vin02a1:624_11": "akusalacittaṃ,",
  "atk-vin02a1:624_12": "dukkhavedananti.",
  "atk-vin02a1:625_0": "Duṭṭhullasikkhāpadaṃ catutthaṃ.",
  "atk-vin02a1:626_0": "5. Ūnavīsativassasikkhāpadavaṇṇanā",
  "atk-vin02a1:627_0": "402.",
  "atk-vin02a1:627_1": "Pañcamasikkhāpade –",
  "atk-vin02a1:627_2": "aṅguliyo dukkhā bhavissantīti akkharāni likhantassa aṅguliyo dukkhā bhavissantīti cintesuṃ.",
  "atk-vin02a1:627_3": "Urassa dukkhoti gaṇanaṃ sikkhantena bahuṃ cintetabbaṃ hoti,",
  "atk-vin02a1:627_4": "tenassa uro dukkho bhavissatīti maññiṃsu.",
  "atk-vin02a1:627_5": "Akkhīni dukkhā bhavissantīti rūpasuttaṃ sikkhantena kahāpaṇā parivattetvā parivattetvā passitabbā honti,",
  "atk-vin02a1:627_6": "tenassa akkhīni dukkhāni bhavissantīti maññiṃsu.",
  "atk-vin02a1:627_7": "Ḍaṃsādīsu ḍaṃsāti piṅgalamakkhikāyo.",
  "atk-vin02a1:627_8": "Dukkhānanti dukkhamānaṃ.",
  "atk-vin02a1:627_9": "Tibbānanti bahalānaṃ.",
  "atk-vin02a1:627_10": "Kharānanti tikhiṇānaṃ.",
  "atk-vin02a1:627_11": "Kaṭukānanti pharusānaṃ;",
  "atk-vin02a1:627_12": "amanāpatāya vā kaṭukarasasadisānaṃ.",
  "atk-vin02a1:627_13": "Asātānanti amadhurānaṃ.",
  "atk-vin02a1:627_14": "Pāṇaharānanti jīvitaharānaṃ.",
  "atk-vin02a1:628_0": "404.",
  "atk-vin02a1:628_1": "Sīmaṃ sammannatīti navaṃ sīmaṃ bandhati.",
  "atk-vin02a1:628_2": "Kurundiyaṃ pana udakukkhepaparicchindanepi dukkaṭaṃ vuttaṃ.",
  "atk-vin02a1:628_3": "Paripuṇṇavīsativassoti paṭisandhiggahaṇato paṭṭhāya paripuṇṇavīsativasso;",
  "atk-vin02a1:628_4": "gabbhavīsopi hi paripuṇṇavīsativassotveva saṅkhye gacchati. Yathāha –",
  "atk-vin02a1:629_0": "“Tena kho pana samayena āyasmā kumārakassapo gabbhavīso upasampanno hoti.",
  "atk-vin02a1:629_1": "Atha kho āyasmato kumārakassapassa etadahosi –",
  "atk-vin02a1:629_2": "‘bhagavatā paññattaṃ,",
  "atk-vin02a1:629_3": "na ūnavīsativasso puggalo upasampādetabboti.",
  "atk-vin02a1:629_4": "Ahañcamhi gabbhavīso upasampanno.",
  "atk-vin02a1:629_5": "Upasampanno nukhomhi,",
  "atk-vin02a1:629_6": "nanu kho upasampanno’ti.",
  "atk-vin02a1:629_7": "Bhagavato etamatthaṃ ārocesuṃ.",
  "atk-vin02a1:629_8": "Yaṃ bhikkhave mātukucchimhi paṭhamaṃ cittaṃ uppannaṃ,",
  "atk-vin02a1:629_9": "paṭhamaṃ viññāṇaṃ pātubhūtaṃ tadupādāya sāvassa jāti.",
  "atk-vin02a1:629_10": "Anujānāmi,",
  "atk-vin02a1:629_11": "bhikkhave,",
  "atk-vin02a1:629_12": "gabbhavīsaṃ upasampādetu”nti.",
  "atk-vin02a1:630_0": "Tattha yo dvādasamāse mātukucchismiṃ vasitvā mahāpavāraṇāya jāto,",
  "atk-vin02a1:630_1": "so tato paṭṭhāya yāva ekūnavīsatime vasse mahāpavāraṇā,",
  "atk-vin02a1:630_2": "taṃ atikkamitvā pāṭipade upasampādetabbo.",
  "atk-vin02a1:630_3": "Etenupāyena hāyanavaḍḍhanaṃ veditabbaṃ.",
  "atk-vin02a1:631_0": "Porāṇakattherā pana ekūnavīsativassaṃ sāmaṇeraṃ nikkhamanīyapuṇṇamāsiṃ atikkamma pāṭipadadivase upasampādenti,",
  "atk-vin02a1:631_1": "taṃ kasmāti? Vuccate –",
  "atk-vin02a1:631_2": "ekasmiṃ vasse cha cātuddasikauposathā honti.",
  "atk-vin02a1:631_3": "Iti vīsatiyā vassesu cattāro māsā parihāyanti.",
  "atk-vin02a1:631_4": "Rājāno tatiye tatiye vasse vassaṃ ukkaḍḍhanti.",
  "atk-vin02a1:631_5": "Iti aṭṭhārasasu vassesu cha māsā vaḍḍhanti,",
  "atk-vin02a1:631_6": "tato uposathavasena parihīne cattāro māse apanetvā dve māsā avasesā honti,",
  "atk-vin02a1:631_7": "te dve māse gahetvā vīsativassāni paripuṇṇāni hontīti nikkaṅkhā hutvā nikkhamanīyapuṇṇamāsiṃ atikkamma pāṭipade upasampādenti.",
  "atk-vin02a1:631_8": "Ettha pana yo pavāretvā vīsativasso bhavissati,",
  "atk-vin02a1:631_9": "taṃ sandhāya “ekūnavīsativassa”nti vuttaṃ.",
  "atk-vin02a1:631_10": "Tasmā yo mātukucchismiṃ dvādasamāse vasi,",
  "atk-vin02a1:631_11": "so ekavīsativasso hoti.",
  "atk-vin02a1:631_12": "Yo sattamāse vasi,",
  "atk-vin02a1:631_13": "so sattamāsādhikavīsativasso.",
  "atk-vin02a1:631_14": "Chamāsajāto pana na jīvati.",
  "atk-vin02a1:632_0": "406.",
  "atk-vin02a1:632_1": "Anāpatti ūnavīsativassaṃ paripuṇṇavīsativassasaññīti ettha kiñcāpi upasampādentassa anāpatti,",
  "atk-vin02a1:632_2": "puggalo pana anupasampannova hoti.",
  "atk-vin02a1:632_3": "Sace pana so dasavassaccayena aññaṃ upasampādeti,",
  "atk-vin02a1:632_4": "tañce muñcitvā gaṇo pūrati,",
  "atk-vin02a1:632_5": "sūpasampanno.",
  "atk-vin02a1:632_6": "Sopi ca yāva na jānāti,",
  "atk-vin02a1:632_7": "tāvassa neva saggantarāyo na mokkhantarāyo,",
  "atk-vin02a1:632_8": "ñatvā pana puna upasampajjitabbaṃ.",
  "atk-vin02a1:632_9": "Sesaṃ uttānameva.",
  "atk-vin02a1:633_0": "Tisamuṭṭhānaṃ – kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ,",
  "atk-vin02a1:634_0": "Vacīkammaṃ, ticittaṃ, tivedananti.",
  "atk-vin02a1:635_0": "Ūnavīsativassasikkhāpadaṃ pañcamaṃ.",
  "atk-vin02a1:636_0": "6. Theyyasatthasikkhāpadavaṇṇanā",
  "atk-vin02a1:637_0": "407. Chaṭṭhe –",
  "atk-vin02a1:637_1": "paṭiyālokanti sūriyālokassa paṭimukhaṃ;",
  "atk-vin02a1:637_2": "pacchimadisanti attho.",
  "atk-vin02a1:637_3": "Kammiyāti suṅkaṭṭhāne kammikā.",
  "atk-vin02a1:638_0": "409.",
  "atk-vin02a1:638_1": "Rājānaṃ vā theyyaṃ gacchantīti rājānaṃ vā thenetvā vañcetvā rañño santakaṃ kiñci gahetvā idāni na tassa dassāmāti gacchanti.",
  "atk-vin02a1:639_0": "411.",
  "atk-vin02a1:639_1": "Visaṅketenāti kālavisaṅketena divasavisaṅketena ca gacchato anāpatti.",
  "atk-vin02a1:639_2": "Maggavisaṅketena pana aṭavivisaṅketena vā āpattiyeva.",
  "atk-vin02a1:639_3": "Sesamettha bhikkhunivagge vuttanayattā uttānatthameva.",
  "atk-vin02a1:639_4": "Theyyasatthasamuṭṭhānaṃ –",
  "atk-vin02a1:639_5": "kāyacittato kāyavācācittato ca samuṭṭhāti, kiriyaṃ,",
  "atk-vin02a1:639_6": "saññāvimokkhaṃ,",
  "atk-vin02a1:639_7": "sacittakaṃ,",
  "atk-vin02a1:639_8": "paṇṇattivajjaṃ,",
  "atk-vin02a1:639_9": "kāyakammaṃ,",
  "atk-vin02a1:639_10": "vacīkammaṃ, ticittaṃ,",
  "atk-vin02a1:639_11": "tivedananti.",
  "atk-vin02a1:640_0": "Theyyasatthasikkhāpadaṃ chaṭṭhaṃ.",
  "atk-vin02a1:641_0": "7. Saṃvidhānasikkhāpadavaṇṇanā",
  "atk-vin02a1:642_0": "412. Sattame –",
  "atk-vin02a1:642_1": "padhūpento nisīdīti pajjhāyanto attānaṃyeva paribhāsanto nisīdi.",
  "atk-vin02a1:642_2": "Nāyyo so bhikkhu maṃ nippātesīti ayyo ayaṃ bhikkhu maṃ na nikkhāmesi;",
  "atk-vin02a1:642_3": "na maṃ gahetvā agamāsīti attho.",
  "atk-vin02a1:642_4": "Sesamettha bhikkhuniyā saddhiṃ saṃvidhānasikkhāpade vuttanayeneva veditabbaṃ saddhiṃ samuṭṭhānādīhīti.",
  "atk-vin02a1:643_0": "Saṃvidhānasikkhāpadaṃ sattamaṃ.",
  "atk-vin02a1:644_0": "8. Ariṭṭhasikkhāpadavaṇṇanā",
  "atk-vin02a1:645_0": "417. Aṭṭhame –",
  "atk-vin02a1:645_1": "gaddhe bādhayiṃsūti gaddhabādhino;",
  "atk-vin02a1:645_2": "gaddhabādhino pubbapurisā assāti gaddhabādhipubbo,",
  "atk-vin02a1:645_3": "tassa gaddhabādhipubbassa gijjhaghātakakulappasutassāti attho.",
  "atk-vin02a1:646_0": "Saggamokkhānaṃ antarāyaṃ karontīti antarāyikā.",
  "atk-vin02a1:646_1": "Te kammakilesavipākaupavādaāṇāvītikkamavasena pañcavidhā.",
  "atk-vin02a1:646_2": "Tattha pañcānantariyakammā kammantarāyikā nāma.",
  "atk-vin02a1:646_3": "Tathā bhikkhunīdūsakakammaṃ,",
  "atk-vin02a1:646_4": "taṃ pana mokkhasseva antarāyaṃ karoti,",
  "atk-vin02a1:646_5": "na saggassa.",
  "atk-vin02a1:646_6": "Niyatamicchādiṭṭhidhammā kilesantarāyikā nāma.",
  "atk-vin02a1:646_7": "Paṇḍakatiracchānagataubhatobyañjanakānaṃ paṭisandhidhammā vipākantarāyikā nāma.",
  "atk-vin02a1:646_8": "Ariyūpavādā upavādantarāyikā nāma,",
  "atk-vin02a1:646_9": "te pana yāva ariye na khamāpenti tāvadeva,",
  "atk-vin02a1:646_10": "na tato paraṃ.",
  "atk-vin02a1:646_11": "Sañcicca āpannā āpattiyo āṇāvītikkamantarāyikā nāma,",
  "atk-vin02a1:646_12": "tāpi yāva bhikkhubhāvaṃ vā paṭijānāti,",
  "atk-vin02a1:646_13": "na vuṭṭhāti vā na deseti vā tāvadeva,",
  "atk-vin02a1:646_14": "na tato paraṃ.",
  "atk-vin02a1:647_0": "Tatrāyaṃ bhikkhu bahussuto dhammakathiko sesantarāyike jānāti,",
  "atk-vin02a1:647_1": "vinaye pana akovidattā paṇṇattivītikkamantarāyike na jānāti,",
  "atk-vin02a1:647_2": "tasmā rahogato evaṃ cintesi –",
  "atk-vin02a1:647_3": "“ime āgārikā pañca kāmaguṇe paribhuñjantā sotāpannāpi sakadāgāminopi anāgāminopi honti,",
  "atk-vin02a1:647_4": "bhikkhūpi manāpikāni cakkhuviññeyyāni rūpāni passanti…pe…",
  "atk-vin02a1:647_5": "kāyaviññeyye phoṭṭhabbe phusanti,",
  "atk-vin02a1:647_6": "mudukāni attharaṇapāvuraṇādīni paribhuñjanti,",
  "atk-vin02a1:647_7": "etaṃ sabbaṃ vaṭṭati.",
  "atk-vin02a1:647_8": "Kasmā itthirūpā…pe…",
  "atk-vin02a1:647_9": "itthiphoṭṭhabbā eva na vaṭṭanti,",
  "atk-vin02a1:647_10": "etepi vaṭṭantī”ti.",
  "atk-vin02a1:647_11": "Evaṃ rasena rasaṃ saṃsanditvā sacchandarāgaparibhogañca nicchandarāgaparibhogañca ekaṃ katvā thūlavākehi",
  "atk-vin02a1:647_12": "saddhiṃ atisukhumasuttaṃ ghaṭento viya sāsapena saddhiṃ sineruṃ upasaṃharanto viya pāpakaṃ diṭṭhigataṃ",
  "atk-vin02a1:647_13": "uppādetvā “kiṃ bhagavatā mahāsamuddaṃ bandhantena viya mahatā ussāhena paṭhamapārājikaṃ paññattaṃ,",
  "atk-vin02a1:647_14": "natthi ettha doso”ti sabbaññutaññāṇena saddhiṃ paṭivirujjhanto bhabbapuggalānaṃ āsaṃ chindanto jinassa āṇācakke pahāramadāsi. Tenāha –",
  "atk-vin02a1:647_15": "“tathāhaṃ bhagavatā dhammaṃ desitaṃ ājānāmī”tiādi.",
  "atk-vin02a1:648_0": "Aṭṭhikaṅkalūpamātiādimhi aṭṭhikaṅkalūpamā appassādaṭṭhena.",
  "atk-vin02a1:648_1": "Maṃsapesūpamā bahusādhāraṇaṭṭhena.",
  "atk-vin02a1:648_2": "Tiṇukkūpamā anudahanaṭṭhena.",
  "atk-vin02a1:648_3": "Aṅgārakāsūpamā mahābhitāpanaṭṭhena.",
  "atk-vin02a1:648_4": "Supinakūpamā ittarapaccupaṭṭhānaṭṭhena.",
  "atk-vin02a1:648_5": "Yācitakūpamā tāvakālikaṭṭhena.",
  "atk-vin02a1:648_6": "Rukkhaphalūpamā sabbaṅgapaccaṅgapalibhañjanaṭṭhena.",
  "atk-vin02a1:648_7": "Asisūnūpamā adhikuṭṭanaṭṭhena.",
  "atk-vin02a1:648_8": "Sattisūlūpamā vinivijjhanaṭṭhena.",
  "atk-vin02a1:648_9": "Sappasirūpamā sāsaṅkasappaṭibhayaṭṭhenāti ayamettha saṅkhepo.",
  "atk-vin02a1:648_10": "Vitthāro pana papañcasūdaniyaṃ majjhimaṭṭhakathāyaṃ gahetabbo.",
  "atk-vin02a1:648_11": "Evaṃ byākhoti evaṃ viya kho.",
  "atk-vin02a1:648_12": "Sesamettha pubbe vuttanayattā uttānameva.",
  "atk-vin02a1:649_0": "Samanubhāsanasamuṭṭhānaṃ –",
  "atk-vin02a1:649_1": "kāyavācācittato samuṭṭhāti, akiriyaṃ,",
  "atk-vin02a1:649_2": "saññāvimokkhaṃ,",
  "atk-vin02a1:649_3": "sacittakaṃ,",
  "atk-vin02a1:649_4": "lokavajjaṃ,",
  "atk-vin02a1:649_5": "kāyakammaṃ,",
  "atk-vin02a1:649_6": "vacīkammaṃ,",
  "atk-vin02a1:649_7": "akusalacittaṃ,",
  "atk-vin02a1:649_8": "dukkhavedananti.",
  "atk-vin02a1:650_0": "Ariṭṭhasikkhāpadaṃ aṭṭhamaṃ.",
  "atk-vin02a1:651_0": "9. Ukkhittasambhogasikkhāpadavaṇṇanā",
  "atk-vin02a1:652_0": "424- 5. Navame –",
  "atk-vin02a1:652_1": "akaṭānudhammenāti anudhammo vuccati āpattiyā adassane vā appaṭikamme vā pāpikāya diṭṭhiyā appaṭinissagge",
  "atk-vin02a1:652_2": "vā dhammena vinayena satthusāsanena ukkhittakassa anulomavattaṃ disvā katā osāraṇā;",
  "atk-vin02a1:652_3": "so osāraṇasaṅkhāto anudhammo yassa na kato,",
  "atk-vin02a1:652_4": "ayaṃ akaṭānudhammo nāma,",
  "atk-vin02a1:652_5": "tādisena saddhinti attho.",
  "atk-vin02a1:652_6": "Tenevassa padabhājane “akaṭānudhammo nāma ukkhitto anosārito”ti vuttaṃ.",
  "atk-vin02a1:653_0": "Deti vā paṭiggaṇhāti vāti ekapayogena bahumpi dadato vā gaṇhato vā ekaṃ pācittiyaṃ.",
  "atk-vin02a1:653_1": "Vicchinditvā vicchinditvā dentassa ca gaṇhantassa ca payogagaṇanāya pācittiyāni.",
  "atk-vin02a1:653_2": "Sesamettha uttānameva.",
  "atk-vin02a1:653_3": "Tisamuṭṭhānaṃ – kiriyaṃ,",
  "atk-vin02a1:653_4": "saññāvimokkhaṃ,",
  "atk-vin02a1:653_5": "sacittakaṃ,",
  "atk-vin02a1:653_6": "paṇṇattivajjaṃ,",
  "atk-vin02a1:653_7": "kāyakammaṃ,",
  "atk-vin02a1:653_8": "vacīkammaṃ, ticittaṃ,",
  "atk-vin02a1:653_9": "tivedananti.",
  "atk-vin02a1:654_0": "Ukkhittasambhogasikkhāpadaṃ navamaṃ.",
  "atk-vin02a1:655_0": "10. Kaṇṭakasikkhāpadavaṇṇanā",
  "atk-vin02a1:656_0": "428. Dasame –",
  "atk-vin02a1:656_1": "diṭṭhigataṃ uppannanti ariṭṭhassa viya etassāpi ayoniso ummujjantassa uppannaṃ.",
  "atk-vin02a1:656_2": "Nāsetūti ettha tividhā nāsanā –",
  "atk-vin02a1:656_3": "saṃvāsanāsanā,",
  "atk-vin02a1:656_4": "liṅganāsanā,",
  "atk-vin02a1:656_5": "daṇḍakammanāsanāti.",
  "atk-vin02a1:656_6": "Tattha āpattiyā adassanādīsu ukkhepanā saṃvāsanāsanā nāma.",
  "atk-vin02a1:656_7": "“Dūsako nāsetabbo mettiyaṃ bhikkhuniṃ nāsethā”ti ayaṃ liṅganāsanā nāma.",
  "atk-vin02a1:656_8": "“Ajjatagge te āvuso samaṇuddesa na ceva so bhagavā satthā apadisitabbo”ti ayaṃ daṇḍakammanāsanā nāma.",
  "atk-vin02a1:656_9": "Ayaṃ idha adhippetā. Tenāha –",
  "atk-vin02a1:656_10": "“evañca pana bhikkhave nāsetabbo…pe…",
  "atk-vin02a1:656_11": "vinassā”ti.",
  "atk-vin02a1:656_12": "Tattha carāti gaccha.",
  "atk-vin02a1:656_13": "Pireti para amāmaka.",
  "atk-vin02a1:656_14": "Vinassāti nassa;",
  "atk-vin02a1:656_15": "yattha te na passāma,",
  "atk-vin02a1:656_16": "tattha gacchāti.",
  "atk-vin02a1:657_0": "429.",
  "atk-vin02a1:657_1": "Upalāpeyyāti saṅgaṇheyya.",
  "atk-vin02a1:657_2": "Upaṭṭhāpeyyāti tena attano upaṭṭhānaṃ kārāpeyya.",
  "atk-vin02a1:657_3": "Sesaṃ ariṭṭhasikkhāpade vuttanayeneva veditabbaṃ saddhiṃ samuṭṭhānādīhīti.",
  "atk-vin02a1:658_0": "Kaṇṭakasikkhāpadaṃ dasamaṃ.",
  "atk-vin02a1:659_0": "Samatto vaṇṇanākkamena sappāṇakavaggo sattamo.",
  "atk-vin02a1:660_0": "8. Sahadhammikavaggo",
  "atk-vin02a1:661_0": "1. Sahadhammikasikkhāpadavaṇṇanā",
  "atk-vin02a1:662_0": "434.",
  "atk-vin02a1:662_1": "Sahadhammikavaggassa paṭhamasikkhāpade –",
  "atk-vin02a1:662_2": "etasmiṃ sikkhāpadeti etasmiṃ sikkhāpade yaṃ vuttaṃ,",
  "atk-vin02a1:662_3": "taṃ na tāva sikkhissāmi.",
  "atk-vin02a1:662_4": "Āpatti pācittiyassāti ettha pana vācāya vācāya āpatti veditabbā.",
  "atk-vin02a1:662_5": "Sikkhamānena bhikkhave bhikkhunāti ovādaṃ sirasā sampaṭicchitvā sikkhitukāmeneva hutvā ājānitabbañceva pucchitabbañca upaparikkhitabbañca.",
  "atk-vin02a1:662_6": "Sesamettha dubbacasikkhāpade vuttanayeneva padatthato veditabbaṃ.",
  "atk-vin02a1:662_7": "Vinicchayato uttānameva.",
  "atk-vin02a1:663_0": "Tisamuṭṭhānaṃ – kiriyaṃ,",
  "atk-vin02a1:663_1": "saññāvimokkhaṃ,",
  "atk-vin02a1:663_2": "sacittakaṃ,",
  "atk-vin02a1:663_3": "lokavajjaṃ,",
  "atk-vin02a1:663_4": "kāyakammaṃ,",
  "atk-vin02a1:663_5": "vacīkammaṃ,",
  "atk-vin02a1:663_6": "akusalacittaṃ,",
  "atk-vin02a1:663_7": "dukkhavedananti.",
  "atk-vin02a1:664_0": "Sahadhammikasikkhāpadaṃ paṭhamaṃ.",
  "atk-vin02a1:665_0": "2. Vilekhanasikkhāpadavaṇṇanā",
  "atk-vin02a1:666_0": "438. Dutiye –",
  "atk-vin02a1:666_1": "vinayakathaṃ kathetīti vinayakathā nāma kappiyākappiyaāpattānāpattisaṃvarapahānapaṭisaṃyuttakathā,",
  "atk-vin02a1:666_2": "taṃ katheti.",
  "atk-vin02a1:666_3": "Vinayassa vaṇṇaṃ bhāsatīti vinayassa vaṇṇo nāma pañcannampi sattannampi āpattikkhandhānaṃ vasena mātikaṃ nikkhipitvā padabhājanena vaṇṇanā,",
  "atk-vin02a1:666_4": "taṃ bhāsati.",
  "atk-vin02a1:666_5": "Vinayapariyattiyā vaṇṇaṃ bhāsatīti vinayaṃ pariyāpuṇantānaṃ vinayapariyattimūlakaṃ vaṇṇaṃ guṇaṃ ānisaṃsaṃ bhāsati.",
  "atk-vin02a1:666_6": "Vinayadharo hi vinayapariyattimūlake pañcānisaṃse chānisaṃse sattānisaṃse aṭṭhānisaṃse navānisaṃse dasānisaṃse",
  "atk-vin02a1:666_7": "ekādasānisaṃse ca labhati te sabbe bhāsatīti attho.",
  "atk-vin02a1:666_8": "Katame pañcānisaṃse labhatīti?",
  "atk-vin02a1:666_9": "Attano sīlakkhandhasuguttiādike.",
  "atk-vin02a1:666_10": "Vuttañhetaṃ –",
  "atk-vin02a1:667_0": "“Pañcime,",
  "atk-vin02a1:667_1": "bhikkhave,",
  "atk-vin02a1:667_2": "ānisaṃsā vinayadhare puggale –",
  "atk-vin02a1:667_3": "attano sīlakkhandho sugutto hoti surakkhito,",
  "atk-vin02a1:667_4": "kukkuccapakatānaṃ paṭisaraṇaṃ hoti,",
  "atk-vin02a1:667_5": "visārado saṅghamajjhe voharati,",
  "atk-vin02a1:667_6": "paccatthike sahadhammena suniggahitaṃ niggaṇhāti,",
  "atk-vin02a1:667_7": "saddhammaṭṭhitiyā paṭipanno hotī”ti.",
  "atk-vin02a1:668_0": "Kathamassa attano sīlakkhandho sugutto hoti surakkhito?",
  "atk-vin02a1:668_1": "Idhekacco bhikkhu āpattiṃ āpajjanto chahākārehi āpajjati – alajjitā, aññāṇatā,",
  "atk-vin02a1:668_2": "kukkuccapakatatā,",
  "atk-vin02a1:668_3": "akappiye kappiyasaññitā,",
  "atk-vin02a1:668_4": "kappiye akappiyasaññitā,",
  "atk-vin02a1:668_5": "satisammosāti.",
  "atk-vin02a1:669_0": "Kathaṃ alajjitāya āpattiṃ āpajjati?",
  "atk-vin02a1:669_1": "Akappiyabhāvaṃ jānantoyeva madditvā vītikkamaṃ karoti.",
  "atk-vin02a1:669_2": "Vuttampi cetaṃ –",
  "atk-vin02a1:670_0": "“Sañcicca āpattiṃ āpajjati, āpattiṃ parigūhati;",
  "atk-vin02a1:671_0": "Agatigamanañca gacchati, ediso vuccati alajjipuggalo”ti. ;",
  "atk-vin02a1:672_0": "Kathaṃ aññāṇatāya āpajjati?",
  "atk-vin02a1:672_1": "Aññāṇapuggalo hi mando momūho kattabbākattabbaṃ ajānanto akattabbaṃ karoti,",
  "atk-vin02a1:672_2": "kattabbaṃ virādheti;",
  "atk-vin02a1:672_3": "evaṃ aññāṇatāya āpajjati.",
  "atk-vin02a1:673_0": "Kathaṃ kukkuccapakatatāya āpajjati?",
  "atk-vin02a1:673_1": "Kappiyākappiyaṃ nissāya kukkucce uppanne vinayadharaṃ pucchitvā kappiyañce kattabbaṃ siyā,",
  "atk-vin02a1:673_2": "akappiyañce na kattabbaṃ,",
  "atk-vin02a1:673_3": "ayaṃ pana “vaṭṭatī”ti madditvā vītikkamatiyeva;",
  "atk-vin02a1:673_4": "evaṃ kukkuccapakatatāya āpajjati.",
  "atk-vin02a1:674_0": "Kathaṃ akappiye kappiyasaññitāya āpajjati?",
  "atk-vin02a1:674_1": "Acchamaṃsaṃ sūkaramaṃsanti khādati,",
  "atk-vin02a1:674_2": "dīpimaṃsaṃ migamaṃsanti khādati,",
  "atk-vin02a1:674_3": "akappiyabhojanaṃ kappiyabhojananti bhuñjati,",
  "atk-vin02a1:674_4": "vikāle kālasaññāya bhuñjati,",
  "atk-vin02a1:674_5": "akappiyapānakaṃ kappiyapānakanti pivati;",
  "atk-vin02a1:674_6": "evaṃ akappiye kappiyasaññitāya āpajjati.",
  "atk-vin02a1:675_0": "Kathaṃ kappiye akappiyasaññitāya āpajjati?",
  "atk-vin02a1:675_1": "Sūkaramaṃsaṃ acchamaṃsanti khādati,",
  "atk-vin02a1:675_2": "migamaṃsaṃ dīpimaṃsanti khādati,",
  "atk-vin02a1:675_3": "kappiyabhojanaṃ akappiyabhojananti bhuñjati,",
  "atk-vin02a1:675_4": "kāle vikālasaññāya bhuñjati,",
  "atk-vin02a1:675_5": "kappiyapānakaṃ akappiyapānakanti pivati;",
  "atk-vin02a1:675_6": "evaṃ kappiye akappiyasaññitāya āpajjati.",
  "atk-vin02a1:676_0": "Kathaṃ satisammosāya āpajjati?",
  "atk-vin02a1:676_1": "Sahaseyyacīvaravippavāsabhesajjacīvarakālātikkamanapaccayā āpattiñca satisammosāya āpajjati;",
  "atk-vin02a1:676_2": "evamidhekacco bhikkhu imehi chahākārehi āpattiṃ āpajjati.",
  "atk-vin02a1:677_0": "Vinayadharo pana imehi chahākārehi āpattiṃ nāpajjati.",
  "atk-vin02a1:677_1": "Kathaṃ lajjitāya nāpajjati?",
  "atk-vin02a1:677_2": "So hi “passatha bho,",
  "atk-vin02a1:677_3": "ayaṃ kappiyākappiyaṃ jānantoyeva paṇṇattivītikkamaṃ karotī”ti imaṃ parūpavādaṃ rakkhantopi nāpajjati;",
  "atk-vin02a1:677_4": "evaṃ lajjitāya nāpajjati.",
  "atk-vin02a1:677_5": "Sahasā āpannampi desanāgāminiṃ desetvā vuṭṭhānagāminiyā vuṭṭhahitvā suddhante patiṭṭhāti. Tato –",
  "atk-vin02a1:678_0": "“Sañcicca āpattiṃ na āpajjati, āpattiṃ na parigūhati;",
  "atk-vin02a1:679_0": "Agatigamanañca na gacchati, ediso vuccati lajjipuggalo”ti.",
  "atk-vin02a1:680_0": "Imasmiṃ lajjibhāve patiṭṭhitova hoti.",
  "atk-vin02a1:681_0": "Kathaṃ ñāṇatāya nāpajjati?",
  "atk-vin02a1:681_1": "So hi kappiyākappiyaṃ jānāti,",
  "atk-vin02a1:681_2": "tasmā kappiyameva karoti,",
  "atk-vin02a1:681_3": "akappiyaṃ na karoti;",
  "atk-vin02a1:681_4": "evaṃ ñāṇatāya nāpajjati.",
  "atk-vin02a1:682_0": "Kathaṃ akukkuccapakatatāya nāpajjati?",
  "atk-vin02a1:682_1": "So hi kappiyākappiyaṃ nissāya kukkucce uppanne vatthuṃ oloketvā mātikaṃ padabhājanaṃ antarāpattiṃ āpattiṃ",
  "atk-vin02a1:682_2": "anāpattiñca oloketvā kappiyañce hoti karoti,",
  "atk-vin02a1:682_3": "akappiyañce na karoti;",
  "atk-vin02a1:682_4": "evaṃ akukkuccapakatatāya nāpajjati.",
  "atk-vin02a1:683_0": "Kathaṃ akappiyādisaññitāya nāpajjati?",
  "atk-vin02a1:683_1": "So hi kappiyākappiyaṃ jānāti,",
  "atk-vin02a1:683_2": "tasmā akappiye kappiyasaññī na hoti,",
  "atk-vin02a1:683_3": "kappiye akappiyasaññī na hoti;",
  "atk-vin02a1:683_4": "suppatiṭṭhitā cassa sati hoti,",
  "atk-vin02a1:683_5": "adhiṭṭhātabbaṃ adhiṭṭheti,",
  "atk-vin02a1:683_6": "vikappetabbaṃ vikappeti.",
  "atk-vin02a1:683_7": "Iti imehi chahākārehi āpattiṃ nāpajjati.",
  "atk-vin02a1:683_8": "Āpattiṃ anāpajjanto akhaṇḍasīlo hoti parisuddhasīlo;",
  "atk-vin02a1:683_9": "evamassa attano sīlakkhandho sugutto hoti surakkhito.",
  "atk-vin02a1:684_0": "Kathaṃ kukkuccapakatānaṃ paṭisaraṇaṃ hoti?",
  "atk-vin02a1:684_1": "Tiroraṭṭhesu tirojanapadesu ca uppannakukkuccā bhikkhū “asukasmiṃ kira vihāre vinayadharo vasatī”ti dūratopi",
  "atk-vin02a1:684_2": "tassa santikaṃ āgantvā kukkuccaṃ pucchanti,",
  "atk-vin02a1:684_3": "so tehi katassa kammassa vatthuṃ oloketvā āpattānāpattigarukalahukādibhedaṃ sallakkhetvā desanāgāminiṃ",
  "atk-vin02a1:684_4": "desāpetvā vuṭṭhānagāminiyā vuṭṭhāpetvā suddhante patiṭṭhāpeti;",
  "atk-vin02a1:684_5": "evaṃ kukkuccapakatānaṃ paṭisaraṇaṃ hoti.",
  "atk-vin02a1:685_0": "Visārado saṅghamajjhe voharatīti avinayadharassa hi saṅghamajjhe kathentassa bhayaṃ sārajjaṃ okkamati,",
  "atk-vin02a1:685_1": "vinayadharassa taṃ na hoti. Kasmā?",
  "atk-vin02a1:685_2": "“Evaṃ kathentassa doso hoti;",
  "atk-vin02a1:685_3": "evaṃ na doso”ti ñatvā kathanato.",
  "atk-vin02a1:686_0": "Paccatthike sahadhammena suniggahitaṃ niggaṇhātīti ettha dvidhā paccatthikā nāma –",
  "atk-vin02a1:686_1": "attapaccatthikā ca sāsanapaccatthikā ca.",
  "atk-vin02a1:686_2": "Tattha mettiyabhummajakā ca bhikkhū vaḍḍho ca licchavī amūlakena antimavatthunā codesuṃ,",
  "atk-vin02a1:686_3": "ime attapaccatthikā nāma.",
  "atk-vin02a1:686_4": "Ye vā panaññepi dussīlā pāpadhammā,",
  "atk-vin02a1:686_5": "sabbe te attapaccatthikā.",
  "atk-vin02a1:686_6": "Viparītadassanā pana ariṭṭhabhikkhukaṇṭakasāmaṇeravesālikavajjiputtakā parūpahāraaññāṇakaṅkhāparavitaraṇādivādā",
  "atk-vin02a1:686_7": "mahāsaṅghikādayo ca abuddhasāsanaṃ “buddhasāsana”nti vatvā katapaggahā sāsanapaccatthikā nāma.",
  "atk-vin02a1:686_8": "Te sabbepi sahadhammena sakāraṇena vacanena yathā taṃ asaddhammaṃ patiṭṭhāpetuṃ na sakkonti,",
  "atk-vin02a1:686_9": "evaṃ suniggahitaṃ katvā niggaṇhāti.",
  "atk-vin02a1:687_0": "Saddhammaṭṭhitiyā paṭipanno hotīti ettha pana tividho saddhammo pariyattipaṭipattiadhigamavasena.",
  "atk-vin02a1:687_1": "Tattha tepiṭakaṃ buddhavacanaṃ pariyattisaddhammo nāma.",
  "atk-vin02a1:687_2": "Terasa dhutaṅgaguṇā cuddasa khandhakavattāni dveasīti mahāvattānīti ayaṃ paṭipattisaddhammo nāma.",
  "atk-vin02a1:687_3": "Cattāro maggā ca phalāni cāti ayaṃ adhigamasaddhammo nāma.",
  "atk-vin02a1:688_0": "Tattha keci therā “yo vo, ānanda,",
  "atk-vin02a1:688_1": "mayā dhammo ca vinayo ca desito paññatto,",
  "atk-vin02a1:688_2": "so vo mamaccayena satthā”ti iminā suttena “sāsanassa pariyatti mūla”nti vadanti.",
  "atk-vin02a1:688_3": "Keci therā “ime ca subhadda bhikkhū sammā vihareyyuṃ,",
  "atk-vin02a1:688_4": "asuñño loko arahantehi assā”ti iminā suttena “sāsanassa paṭipattimūla”nti vatvā “yāva pañca bhikkhū sammā paṭipannā saṃvijjanti,",
  "atk-vin02a1:688_5": "tāva sāsanaṃ ṭhitaṃ hotī”ti āhaṃsu.",
  "atk-vin02a1:688_6": "Itare pana therā pariyattiyā antarahitāya suppaṭipannassapi dhammābhisamayo natthī”ti āhaṃsu.",
  "atk-vin02a1:688_7": "Sace pañca bhikkhū cattāri pārājikāni rakkhaṇakā honti,",
  "atk-vin02a1:688_8": "te saddhe kulaputte pabbājetvā paccantime janapade upasampādetvā dasavaggaṃ gaṇaṃ pūretvā majjhime janapadepi upasampadaṃ karissanti,",
  "atk-vin02a1:688_9": "etenupāyena vīsativaggagaṇaṃ saṅghaṃ pūretvā attanopi abbhānakammaṃ katvā sāsanaṃ vuḍḍhiṃ virūḷhiṃ vepullaṃ gamayissanti.",
  "atk-vin02a1:688_10": "Evamayaṃ vinayadharo tividhassāpi saddhammassa ciraṭṭhitiyā paṭipanno hotīti evamayaṃ vinayadharo ime tāva pañcānisaṃse paṭilabhatīti veditabbo.",
  "atk-vin02a1:689_0": "Katame cha ānisaṃse labhatīti?",
  "atk-vin02a1:689_1": "Tassādheyyo uposatho, pavāraṇā,",
  "atk-vin02a1:689_2": "saṅghakammaṃ, pabbajjā,",
  "atk-vin02a1:689_3": "upasampadā,",
  "atk-vin02a1:689_4": "nissayaṃ deti sāmaṇeraṃ upaṭṭhāpeti.",
  "atk-vin02a1:690_0": "Ye ime cātuddasiko,",
  "atk-vin02a1:690_1": "pannarasiko,",
  "atk-vin02a1:690_2": "sāmaggiuposatho,",
  "atk-vin02a1:690_3": "saṅghe uposatho,",
  "atk-vin02a1:690_4": "gaṇe puggale uposatho,",
  "atk-vin02a1:690_5": "suttuddeso,",
  "atk-vin02a1:690_6": "pārisuddhi,",
  "atk-vin02a1:690_7": "adhiṭṭhānauposathoti nava uposathā,",
  "atk-vin02a1:690_8": "sabbe te vinayadharāyattā.",
  "atk-vin02a1:691_0": "Yāpi ca imā cātuddasikā pannarasikā,",
  "atk-vin02a1:691_1": "sāmaggipavāraṇā,",
  "atk-vin02a1:691_2": "saṅghe pavāraṇā gaṇe puggale pavāraṇā, tevācikā,",
  "atk-vin02a1:691_3": "dvevācikā,",
  "atk-vin02a1:691_4": "samānavassikā pavāraṇāti nava pavāraṇāyo,",
  "atk-vin02a1:691_5": "tāpi vinayadharāyattā eva,",
  "atk-vin02a1:691_6": "tassa santakā,",
  "atk-vin02a1:691_7": "so tāsaṃ sāmī.",
  "atk-vin02a1:692_0": "Yānipi imāni apalokanakammaṃ ñattikammaṃ ñattidutiyakammaṃ ñatticatutthakammanti cattāri saṅghakammāni,",
  "atk-vin02a1:692_1": "tāni vinayadharāyattāni.",
  "atk-vin02a1:693_0": "Yāpi cāyaṃ upajjhāyena hutvā kulaputtānaṃ pabbajjā ca upasampadā ca kātabbā,",
  "atk-vin02a1:693_1": "ayampi vinayadharāyattāva.",
  "atk-vin02a1:693_2": "Na hi añño dvipiṭakadharopi etaṃ kātuṃ labhati.",
  "atk-vin02a1:693_3": "So eva nissayaṃ deti,",
  "atk-vin02a1:693_4": "sāmaṇeraṃ upaṭṭhāpeti.",
  "atk-vin02a1:693_5": "Añño neva nissayaṃ dātuṃ labhati,",
  "atk-vin02a1:693_6": "na sāmaṇeraṃ upaṭṭhāpetuṃ.",
  "atk-vin02a1:693_7": "Sāmaṇerūpaṭṭhānaṃ paccāsīsanto pana vinayadharassa santike upajjhaṃ gāhāpetvā vattapaṭipattiṃ sādituṃ labhati.",
  "atk-vin02a1:693_8": "Ettha ca nissayadānañceva sāmaṇerūpaṭṭhānañca ekamaṅgaṃ.",
  "atk-vin02a1:694_0": "Iti imesu chasu ānisaṃsesu ekena saddhiṃ purimā pañca cha honti,",
  "atk-vin02a1:694_1": "dvīhi saddhiṃ satta,",
  "atk-vin02a1:694_2": "tīhi saddhiṃ aṭṭha,",
  "atk-vin02a1:694_3": "catūhi saddhiṃ nava,",
  "atk-vin02a1:694_4": "pañcahi saddhiṃ dasa,",
  "atk-vin02a1:694_5": "sabbehi petehi saddhiṃ ekādasāti evaṃ vinayadharo puggalo pañca cha satta aṭṭha nava dasa ekādasa ca ānisaṃse labhatīti veditabbo.",
  "atk-vin02a1:694_6": "Evaṃ bhagavā ime ānisaṃse dassento vinayapariyattiyā vaṇṇaṃ bhāsatīti veditabbo.",
  "atk-vin02a1:695_0": "Ādissa ādissāti punappunaṃ vavatthapetvā visuṃ visuṃ katvā.",
  "atk-vin02a1:695_1": "Āyasmato upālissa vaṇṇaṃ bhāsatīti vinayapariyattiṃ nissāya upālittherassa guṇaṃ bhāsati thometi pasaṃsati. Kasmā?",
  "atk-vin02a1:695_2": "Appeva nāma mama vaṇṇanaṃ sutvāpi bhikkhū upālissa santike vinayaṃ uggahetabbaṃ pariyāpuṇitabbaṃ maññeyyuṃ,",
  "atk-vin02a1:695_3": "evamidaṃ sāsanaṃ addhaniyaṃ bhavissati,",
  "atk-vin02a1:695_4": "pañcavassasahassāni pavattissatīti.",
  "atk-vin02a1:696_0": "Tedha bahū bhikkhūti te imaṃ bhagavato vaṇṇanaṃ sutvā “ime kirānisaṃse neva suttantikā na ābhidhammikā",
  "atk-vin02a1:696_1": "labhantī”ti yathāparikittitānisaṃsādhigame ussāhajātā bahū bhikkhū therā ca navā ca majjhimā ca āyasmato",
  "atk-vin02a1:696_2": "upālissa santike vinayaṃ pariyāpuṇantīti ayamettha attho.",
  "atk-vin02a1:696_3": "Idhāti nipātamattameva.",
  "atk-vin02a1:697_0": "439- 40.",
  "atk-vin02a1:697_1": "Uddissamāneti ācariyena antevāsikassa uddissamāne,",
  "atk-vin02a1:697_2": "so pana yasmā ācariye attano ruciyā uddisante vā ācariyaṃ yācitvā antevāsikena uddisāpente vā yo naṃ dhāreti,",
  "atk-vin02a1:697_3": "tasmiṃ sajjhāyaṃ karonte vā uddissamāno nāma hoti,",
  "atk-vin02a1:697_4": "tasmā “uddisante vā uddisāpente vā sajjhāyaṃ vā karonte”ti padabhājanaṃ vuttaṃ.",
  "atk-vin02a1:697_5": "Khuddānukhuddakehīti khuddakehi ca anukhuddakehi ca.",
  "atk-vin02a1:697_6": "Yāvadevāti tesaṃ saṃvattanamariyādaparicchedavacanaṃ.",
  "atk-vin02a1:697_7": "Idaṃ vuttaṃ hoti –",
  "atk-vin02a1:697_8": "etāni hi ye uddisanti,",
  "atk-vin02a1:697_9": "uddisāpenti sajjhāyanti vā,",
  "atk-vin02a1:697_10": "tesaṃ tāva saṃvattanti yāva “kappati nu kho,",
  "atk-vin02a1:697_11": "na kappati nu kho”ti kukkuccasaṅkhāto vippaṭisāro vihesā vicikicchāsaṅkhāto manovilekho ca uppajjatiyeva.",
  "atk-vin02a1:697_12": "Atha vā yāvadevāti atisayavavatthāpanaṃ;",
  "atk-vin02a1:697_13": "tassa saṃvattantīti iminā sambandho,",
  "atk-vin02a1:697_14": "kukkuccāya vihesāya vilekhāya ativiya saṃvattantiyevāti vuttaṃ hoti.",
  "atk-vin02a1:697_15": "Upasampannassa vinayaṃ vivaṇṇetīti upasampannassa santike tassa tasmiṃ vimatiṃ uppādetukāmo vinayaṃ vivaṇṇeti nindati garahati.",
  "atk-vin02a1:697_16": "Sesamettha uttānameva.",
  "atk-vin02a1:698_0": "Tisamuṭṭhānaṃ – kiriyaṃ,",
  "atk-vin02a1:698_1": "saññāvimokkhaṃ,",
  "atk-vin02a1:698_2": "sacittakaṃ,",
  "atk-vin02a1:698_3": "lokavajjaṃ,",
  "atk-vin02a1:698_4": "kāyakammaṃ,",
  "atk-vin02a1:698_5": "vacīkammaṃ,",
  "atk-vin02a1:698_6": "akusalacittaṃ,",
  "atk-vin02a1:698_7": "dukkhavedananti.",
  "atk-vin02a1:699_0": "Vilekhanasikkhāpadaṃ dutiyaṃ.",
  "atk-vin02a1:700_0": "3. Mohanasikkhāpadavaṇṇanā",
  "atk-vin02a1:701_0": "444. Tatiye –",
  "atk-vin02a1:701_1": "anvaddhamāsanti anupaṭipāṭiyā addhamāse addhamāse;",
  "atk-vin02a1:701_2": "yasmā pana so uposathadivase uddisiyati,",
  "atk-vin02a1:701_3": "tasmā “anuposathika”nti padabhājane vuttaṃ.",
  "atk-vin02a1:701_4": "Uddissamāneti uddisiyamāne.",
  "atk-vin02a1:701_5": "Yasmā pana so pātimokkhuddesake uddisante uddisiyamāno nāma hoti,",
  "atk-vin02a1:701_6": "tasmā “uddisante”ti padabhājane vuttaṃ.",
  "atk-vin02a1:701_7": "Yañca tattha āpattiṃ āpannoti tasmiṃ anācāre ciṇṇe yaṃ āpattiṃ āpanno.",
  "atk-vin02a1:701_8": "Yathādhammo kāretabboti aññāṇena āpannattā tassā āpattiyā mokkho natthi,",
  "atk-vin02a1:701_9": "yathā pana dhammo ca vinayo ca ṭhito,",
  "atk-vin02a1:701_10": "tathā kāretabbo.",
  "atk-vin02a1:701_11": "Desanāgāminiñce āpanno hoti,",
  "atk-vin02a1:701_12": "desāpetabbo,",
  "atk-vin02a1:701_13": "vuṭṭhānagāminiñce,",
  "atk-vin02a1:701_14": "vuṭṭhāpetabboti attho.",
  "atk-vin02a1:701_15": "Sādhukanti suṭṭhu.",
  "atk-vin02a1:701_16": "Aṭṭhiṃkatvāti atthikabhāvaṃ katvā;",
  "atk-vin02a1:701_17": "atthiko hutvāti vuttaṃ hoti.",
  "atk-vin02a1:702_0": "447.",
  "atk-vin02a1:702_1": "Dhammakammetiādīsu mohāropanakammaṃ adhippetaṃ.",
  "atk-vin02a1:702_2": "Sesamettha uttānameva.",
  "atk-vin02a1:702_3": "Tisamuṭṭhānaṃ – kiriyaṃ,",
  "atk-vin02a1:702_4": "saññāvimokkhaṃ,",
  "atk-vin02a1:702_5": "sacittakaṃ,",
  "atk-vin02a1:702_6": "lokavajjaṃ,",
  "atk-vin02a1:702_7": "kāyakammaṃ,",
  "atk-vin02a1:702_8": "vacīkammaṃ,",
  "atk-vin02a1:702_9": "akusalacittaṃ,",
  "atk-vin02a1:702_10": "dukkhavedananti.",
  "atk-vin02a1:703_0": "Mohanasikkhāpadaṃ tatiyaṃ.",
  "atk-vin02a1:704_0": "4. Pahārasikkhāpadavaṇṇanā",
  "atk-vin02a1:705_0": "449.",
  "atk-vin02a1:705_1": "Catutthe –",
  "atk-vin02a1:705_2": "pahāraṃ dentīti “āvuso pīṭhakaṃ paññapetha,",
  "atk-vin02a1:705_3": "pādadhovanaṃ āharathā”tiādīni vatvā tathā akarontānaṃ pahāraṃ denti.",
  "atk-vin02a1:706_0": "451.",
  "atk-vin02a1:706_1": "Pahāraṃ deti āpatti pācittiyassāti ettha paharitukāmatāya pahāre dinne sacepi marati pācittiyameva.",
  "atk-vin02a1:706_2": "Pahārena hattho vā pādo vā bhijjati,",
  "atk-vin02a1:706_3": "sīsaṃ vā bhinnaṃ hoti,",
  "atk-vin02a1:706_4": "pācittiyameva.",
  "atk-vin02a1:706_5": "“Yathāyaṃ saṅghamajjhe na virocati,",
  "atk-vin02a1:706_6": "tathā naṃ karomī”ti evaṃ virūpakaraṇādhippāyena kaṇṇaṃ vā nāsaṃ vā chindati, dukkaṭaṃ.",
  "atk-vin02a1:707_0": "452.",
  "atk-vin02a1:707_1": "Anupasampannassāti gahaṭṭhassa vā pabbajitassa vā itthiyā vā purisassa vā antamaso tiracchānagatassāpi pahāraṃ deti, dukkaṭaṃ.",
  "atk-vin02a1:707_2": "Sace pana rattacitto itthiṃ paharati,",
  "atk-vin02a1:707_3": "saṅghādiseso.",
  "atk-vin02a1:708_0": "453.",
  "atk-vin02a1:708_1": "Kenaci viheṭhiyamānoti manussena vā tiracchānagatena vā viheṭhiyamāno.",
  "atk-vin02a1:708_2": "Mokkhādhippāyoti tato attano mokkhaṃ patthayamāno.",
  "atk-vin02a1:708_3": "Pahāraṃ detīti kāyakāyapaṭibaddhanissaggiyānaṃ aññatarena pahāraṃ deti, anāpatti.",
  "atk-vin02a1:708_4": "Sacepi antarāmagge coraṃ vā paccatthikaṃ vā viheṭhetukāmaṃ disvā “upāsaka,",
  "atk-vin02a1:708_5": "ettheva tiṭṭha,",
  "atk-vin02a1:708_6": "mā āgamī”ti vatvā vacanaṃ anādiyitvā āgacchantaṃ “gaccha re”ti muggarena vā satthakena vā paharitvā yāti,",
  "atk-vin02a1:708_7": "so ce tena pahārena marati,",
  "atk-vin02a1:708_8": "anāpattiyeva.",
  "atk-vin02a1:708_9": "Vāḷamigesupi eseva nayo.",
  "atk-vin02a1:708_10": "Sesamettha uttānameva.",
  "atk-vin02a1:708_11": "Samuṭṭhānādīni panassa paṭhamapārājikasadisāni,",
  "atk-vin02a1:708_12": "idaṃ pana dukkhavedananti.",
  "atk-vin02a1:709_0": "Pahārasikkhāpadaṃ catutthaṃ.",
  "atk-vin02a1:710_0": "5. Talasattikasikkhāpadavaṇṇanā",
  "atk-vin02a1:711_0": "454. Pañcame –",
  "atk-vin02a1:711_1": "talasattikaṃ uggirantīti pahāradānākāraṃ dassetvā kāyampi kāyapaṭibaddhampi uccārenti.",
  "atk-vin02a1:711_2": "Te pahārasamuccitā rodantīti te pahāraparicitā pubbepi laddhapahārattā idāni ca pahāraṃ dassantīti maññamānā rodantīti attho.",
  "atk-vin02a1:711_3": "“Pahārassa muccitā”tipi sajjhāyanti,",
  "atk-vin02a1:711_4": "tattha “pahārassa bhītā”ti attho.",
  "atk-vin02a1:712_0": "457.",
  "atk-vin02a1:712_1": "Uggirati āpatti pācittiyassāti ettha sace uggiritvā viraddho pahāraṃ deti,",
  "atk-vin02a1:712_2": "avassaṃ dhāretuṃ asakkontassa pahāro sahasā patati,",
  "atk-vin02a1:712_3": "na paharitukāmatāya dinnattā dukkaṭaṃ.",
  "atk-vin02a1:712_4": "Tena pahārena hatthādīsu yaṃkiñci bhijjati,",
  "atk-vin02a1:712_5": "dukkaṭameva.",
  "atk-vin02a1:713_0": "458.",
  "atk-vin02a1:713_1": "Mokkhādhippāyo talasattikaṃ uggiratīti ettha pubbe vuttesu vatthūsu purimanayeneva talasattikaṃ uggirantassa anāpatti.",
  "atk-vin02a1:713_2": "Sacepi virajjhitvā pahāraṃ deti,",
  "atk-vin02a1:713_3": "anāpattiyeva.",
  "atk-vin02a1:713_4": "Sesaṃ purimasadisameva saddhiṃ samuṭṭhānādīhīti.",
  "atk-vin02a1:714_0": "Talasattikasikkhāpadaṃ pañcamaṃ.",
  "atk-vin02a1:715_0": "6. Amūlakasikkhāpadavaṇṇanā",
  "atk-vin02a1:716_0": "459. Chaṭṭhe –",
  "atk-vin02a1:716_1": "anuddhaṃsentīti te kira sayaṃ ākiṇṇadosattā “evaṃ bhikkhū amhe neva codessanti,",
  "atk-vin02a1:716_2": "na sāressantī”ti attaparittāṇaṃ karontā paṭikacceva bhikkhū amūlakena saṅghādisesena codenti.",
  "atk-vin02a1:716_3": "Sesamettha terasakamhi amūlakasikkhāpade vuttanayattā uttānameva.",
  "atk-vin02a1:717_0": "Tisamuṭṭhānaṃ – kiriyaṃ,",
  "atk-vin02a1:717_1": "saññāvimokkhaṃ,",
  "atk-vin02a1:717_2": "sacittakaṃ,",
  "atk-vin02a1:717_3": "lokavajjaṃ,",
  "atk-vin02a1:717_4": "kāyakammaṃ,",
  "atk-vin02a1:717_5": "vacīkammaṃ,",
  "atk-vin02a1:717_6": "akusalacittaṃ,",
  "atk-vin02a1:717_7": "dukkhavedananti.",
  "atk-vin02a1:718_0": "Amūlakasikkhāpadaṃ chaṭṭhaṃ.",
  "atk-vin02a1:719_0": "7. Sañciccasikkhāpadavaṇṇanā",
  "atk-vin02a1:720_0": "464. Sattame –",
  "atk-vin02a1:720_1": "upadahantīti uppādenti.",
  "atk-vin02a1:720_2": "Kukkuccaṃ upadahati āpatti pācittiyassāti vācāya vācāya āpatti.",
  "atk-vin02a1:720_3": "Anupasampannassāti sāmaṇerassa.",
  "atk-vin02a1:720_4": "Mātugāmena saddhiṃ raho maññe tayā nisinnaṃ nipannaṃ bhuttaṃ pītaṃ,",
  "atk-vin02a1:720_5": "saṅghamajjhe idañcidañca katantiādinā nayena kukkuccaṃ upadahati,",
  "atk-vin02a1:720_6": "vācāya vācāya dukkaṭaṃ.",
  "atk-vin02a1:720_7": "Sesamettha uttānameva.",
  "atk-vin02a1:720_8": "Samuṭṭhānādīnipi amūlakasadisānevāti.",
  "atk-vin02a1:721_0": "Sañciccasikkhāpadaṃ sattamaṃ.",
  "atk-vin02a1:722_0": "8. Upassutisikkhāpadavaṇṇanā",
  "atk-vin02a1:723_0": "471. Aṭṭhame –",
  "atk-vin02a1:723_1": "adhikaraṇajātānanti etehi bhaṇḍanādīhi uppannavivādādhikaraṇānaṃ.",
  "atk-vin02a1:723_2": "Upassutinti sutisamīpaṃ;",
  "atk-vin02a1:723_3": "yattha ṭhatvā sakkā hoti tesaṃ vacanaṃ sotuṃ,",
  "atk-vin02a1:723_4": "tatthāti attho.",
  "atk-vin02a1:723_5": "Gacchati āpatti dukkaṭassāti ettha padavāre padavāre dukkaṭaṃ.",
  "atk-vin02a1:723_6": "Mantentanti aññena saddhiṃ aññasmiṃ mantayamāne;",
  "atk-vin02a1:723_7": "“mantente”ti vā pāṭho,",
  "atk-vin02a1:723_8": "ayamevattho.",
  "atk-vin02a1:724_0": "473.",
  "atk-vin02a1:724_1": "Vūpasamissāmīti upasamaṃ gamissāmi,",
  "atk-vin02a1:724_2": "kalahaṃ na karissāmi.",
  "atk-vin02a1:724_3": "Attānaṃ parimocessāmīti mama akārakabhāvaṃ kathetvā attānaṃ mocessāmi.",
  "atk-vin02a1:724_4": "Sesamettha uttānameva.",
  "atk-vin02a1:725_0": "Theyyasatthasamuṭṭhānaṃ –",
  "atk-vin02a1:725_1": "kāyacittato kāyavācācittato ca samuṭṭhāti,",
  "atk-vin02a1:725_2": "siyā kiriyaṃ sotukāmatāya gamanavasena,",
  "atk-vin02a1:725_3": "siyā akiriyaṃ ṭhitaṭṭhānaṃ āgantvā mantayamānānaṃ ajānāpanavasena,",
  "atk-vin02a1:725_4": "rūpiyaṃ aññavādakaṃ upassutīti imāni hi tīṇi sikkhāpadāni ekaparicchedāni,",
  "atk-vin02a1:725_5": "saññāvimokkhaṃ,",
  "atk-vin02a1:725_6": "sacittakaṃ,",
  "atk-vin02a1:725_7": "lokavajjaṃ,",
  "atk-vin02a1:725_8": "kāyakammaṃ,",
  "atk-vin02a1:725_9": "vacīkammaṃ,",
  "atk-vin02a1:725_10": "akusalacittaṃ,",
  "atk-vin02a1:725_11": "dukkhavedananti.",
  "atk-vin02a1:726_0": "Upassutisikkhāpadaṃ aṭṭhamaṃ.",
  "atk-vin02a1:727_0": "9. Kammapaṭibāhanasikkhāpadavaṇṇanā",
  "atk-vin02a1:728_0": "474. Navame –",
  "atk-vin02a1:728_1": "sace ca mayaṃ jāneyyāmāti sace mayaṃ jāneyyāma;",
  "atk-vin02a1:728_2": "cakāro pana nipātamattameva.",
  "atk-vin02a1:728_3": "Dhammikānanti dhammena vinayena satthusāsanena katattā dhammā etesu atthīti dhammikāni;",
  "atk-vin02a1:728_4": "tesaṃ dhammikānaṃ catunnaṃ saṅghakammānaṃ.",
  "atk-vin02a1:728_5": "Khiyyati āpatti pācittiyassāti ettha vācāya vācāya pācittiyaṃ.",
  "atk-vin02a1:728_6": "Sesaṃ uttānameva.",
  "atk-vin02a1:728_7": "Tisamuṭṭhānaṃ – kiriyaṃ,",
  "atk-vin02a1:728_8": "saññāvimokkhaṃ,",
  "atk-vin02a1:728_9": "sacittakaṃ,",
  "atk-vin02a1:728_10": "lokavajjaṃ,",
  "atk-vin02a1:728_11": "kāyakammaṃ,",
  "atk-vin02a1:728_12": "vacīkammaṃ,",
  "atk-vin02a1:728_13": "akusalacittaṃ,",
  "atk-vin02a1:728_14": "dukkhavedananti.",
  "atk-vin02a1:729_0": "Kammapaṭibāhanasikkhāpadaṃ navamaṃ.",
  "atk-vin02a1:730_0": "10. Chandaṃadatvāgamanasikkhāpadavaṇṇanā",
  "atk-vin02a1:731_0": "481. Dasame –",
  "atk-vin02a1:731_1": "vatthu vā ārocitanti codakena ca cuditakena ca attano kathā kathitā,",
  "atk-vin02a1:731_2": "anuvijjako sammato,",
  "atk-vin02a1:731_3": "ettāvatāpi vatthumeva ārocitaṃ hoti.",
  "atk-vin02a1:731_4": "Sesamettha uttānameva.",
  "atk-vin02a1:732_0": "Dhuranikkhepasamuṭṭhānaṃ –",
  "atk-vin02a1:732_1": "kāyavācācittato samuṭṭhāti,",
  "atk-vin02a1:732_2": "kiriyākiriyaṃ,",
  "atk-vin02a1:732_3": "saññāvimokkhaṃ,",
  "atk-vin02a1:732_4": "sacittakaṃ,",
  "atk-vin02a1:732_5": "lokavajjaṃ,",
  "atk-vin02a1:732_6": "kāyakammaṃ,",
  "atk-vin02a1:732_7": "vacīkammaṃ,",
  "atk-vin02a1:732_8": "akusalacittaṃ,",
  "atk-vin02a1:732_9": "dukkhavedananti.",
  "atk-vin02a1:733_0": "Chandaṃ adatvā gamanasikkhāpadaṃ dasamaṃ.",
  "atk-vin02a1:734_0": "11. Dubbalasikkhāpadavaṇṇanā",
  "atk-vin02a1:735_0": "484.",
  "atk-vin02a1:735_1": "Ekādasame –",
  "atk-vin02a1:735_2": "yathāmittatāti yathāmittatāya;",
  "atk-vin02a1:735_3": "yo yo mitto,",
  "atk-vin02a1:735_4": "tassa tassa detīti vuttaṃ hoti.",
  "atk-vin02a1:735_5": "Esa nayo sabbapadesu.",
  "atk-vin02a1:735_6": "Sesaṃ ujjhāpanakādīsu vuttanayattā uttānatthameva.",
  "atk-vin02a1:736_0": "Tisamuṭṭhānaṃ – kiriyaṃ,",
  "atk-vin02a1:736_1": "saññāvimokkhaṃ,",
  "atk-vin02a1:736_2": "sacittakaṃ,",
  "atk-vin02a1:736_3": "lokavajjaṃ,",
  "atk-vin02a1:736_4": "kāyakammaṃ,",
  "atk-vin02a1:736_5": "vacīkammaṃ akusalacittaṃ,",
  "atk-vin02a1:736_6": "dukkhavedananti.",
  "atk-vin02a1:737_0": "Dubbalasikkhāpadaṃ ekādasamaṃ.",
  "atk-vin02a1:738_0": "12. Pariṇāmanasikkhāpadavaṇṇanā",
  "atk-vin02a1:739_0": "489.",
  "atk-vin02a1:739_1": "Dvādasame –",
  "atk-vin02a1:739_2": "yaṃ vattabbaṃ siyā,",
  "atk-vin02a1:739_3": "taṃ sabbaṃ tiṃsake pariṇāmanasikkhāpade vuttanayameva.",
  "atk-vin02a1:739_4": "Ayameva hi viseso –",
  "atk-vin02a1:739_5": "tattha attano pariṇāmitattā nissaggiyaṃ pācittiyaṃ,",
  "atk-vin02a1:739_6": "idha puggalassa pariṇāmitattā suddhikapācittiyanti.",
  "atk-vin02a1:740_0": "Tisamuṭṭhānaṃ – kiriyaṃ,",
  "atk-vin02a1:740_1": "saññāvimokkhaṃ,",
  "atk-vin02a1:740_2": "sacittakaṃ,",
  "atk-vin02a1:740_3": "lokavajjaṃ,",
  "atk-vin02a1:740_4": "kāyakammaṃ,",
  "atk-vin02a1:740_5": "vacīkammaṃ,",
  "atk-vin02a1:740_6": "akusalacittaṃ,",
  "atk-vin02a1:740_7": "tivedananti.",
  "atk-vin02a1:741_0": "Pariṇāmanasikkhāpadaṃ dvādasamaṃ.",
  "atk-vin02a1:742_0": "Samatto vaṇṇanākkamena sahadhammikavaggo aṭṭhamo.",
  "atk-vin02a1:743_0": "9. Ratanavaggo",
  "atk-vin02a1:744_0": "1. Antepurasikkhāpadavaṇṇanā",
  "atk-vin02a1:745_0": "494.",
  "atk-vin02a1:745_1": "Rājavaggassa paṭhamasikkhāpade –",
  "atk-vin02a1:745_2": "orakoti parittako.",
  "atk-vin02a1:745_3": "Uparipāsādavaragatoti pāsādavarassa uparigato.",
  "atk-vin02a1:745_4": "Ayyānaṃ vāhasāti ayyānaṃ kāraṇā;",
  "atk-vin02a1:745_5": "tehi jānāpitattā jānāmīti vuttaṃ hoti.",
  "atk-vin02a1:746_0": "497.",
  "atk-vin02a1:746_1": "Pitaraṃ patthetīti antaraṃ passitvā ghātetuṃ icchati.",
  "atk-vin02a1:746_2": "Rājantepuraṃ hatthisammaddantiādīsu hatthīhi sammaddo etthāti hatthisammaddaṃ;",
  "atk-vin02a1:746_3": "hatthisambādhanti attho.",
  "atk-vin02a1:746_4": "Assarathasammaddapadepi eseva nayo.",
  "atk-vin02a1:746_5": "“Sammatta”nti keci paṭhanti,",
  "atk-vin02a1:746_6": "taṃ na gahetabbaṃ.",
  "atk-vin02a1:746_7": "“Rañño antepure hatthisammadda”ntipi pāṭho,",
  "atk-vin02a1:746_8": "tattha hatthīnaṃ sammaddaṃ hatthisammaddanti attho,",
  "atk-vin02a1:746_9": "rañño antepure hatthisammaddo atthīti vuttaṃ hoti.",
  "atk-vin02a1:746_10": "Esa nayo sesapadesupi.",
  "atk-vin02a1:746_11": "Rajanīyānīti tasmiṃ antepure edisāni rūpādīni.",
  "atk-vin02a1:747_0": "498.",
  "atk-vin02a1:747_1": "Muddhāvasittassāti muddhani avasittassa.",
  "atk-vin02a1:747_2": "Anikkhanto rājā itoti anikkhantarājakaṃ,",
  "atk-vin02a1:747_3": "tasmiṃ anikkhantarājake;",
  "atk-vin02a1:747_4": "sayanighareti attho.",
  "atk-vin02a1:747_5": "Ratanaṃ vuccati mahesī,",
  "atk-vin02a1:747_6": "niggatanti nikkhantaṃ,",
  "atk-vin02a1:747_7": "aniggataṃ ratanaṃ itoti aniggataratanakaṃ,",
  "atk-vin02a1:747_8": "tasmiṃ aniggataratanake;",
  "atk-vin02a1:747_9": "sayanighareti attho.",
  "atk-vin02a1:747_10": "Sesamettha uttānameva.",
  "atk-vin02a1:748_0": "Kathinasamuṭṭhānaṃ –",
  "atk-vin02a1:748_1": "kāyavācato kāyavācācittato ca samuṭṭhāti,",
  "atk-vin02a1:748_2": "kiriyākiriyaṃ,",
  "atk-vin02a1:748_3": "nosaññāvimokkhaṃ,",
  "atk-vin02a1:748_4": "acittakaṃ,",
  "atk-vin02a1:748_5": "paṇṇattivajjaṃ,",
  "atk-vin02a1:748_6": "kāyakammaṃ,",
  "atk-vin02a1:748_7": "vacīkammaṃ, ticittaṃ,",
  "atk-vin02a1:748_8": "tivedananti.",
  "atk-vin02a1:749_0": "Antepurasikkhāpadaṃ paṭhamaṃ.",
  "atk-vin02a1:750_0": "2. Ratanasikkhāpadavaṇṇanā",
  "atk-vin02a1:751_0": "502- 3. Dutiye –",
  "atk-vin02a1:751_1": "vissaritvāti pamussitvā.",
  "atk-vin02a1:751_2": "Puṇṇapattaṃ nāma satato pañca kahāpaṇā.",
  "atk-vin02a1:751_3": "Kyāhaṃ karissāmīti kiṃ ahaṃ karissāmi.",
  "atk-vin02a1:751_4": "Ābharaṇaṃ omuñcitvāti mahālataṃ nāma navakoṭiagghanakaṃ alaṅkāraṃ apanetvā.",
  "atk-vin02a1:752_0": "504. Antevāsīti paricārako.",
  "atk-vin02a1:753_0": "506.",
  "atk-vin02a1:753_1": "Aparikkhittassa upacāroti ettha upacāro nāma ārāmassa dve leḍḍupātā –",
  "atk-vin02a1:753_2": "“āvasathassa pana suppapāto vā musalapāto vā”ti mahāpaccariyaṃ vuttaṃ.",
  "atk-vin02a1:753_3": "Uggaṇhāti āpatti pācittiyassāti ettha jātarūparajataṃ attano atthāya uggaṇhantassa vā uggaṇhāpentassa vā nissaggiyaṃ pācittiyaṃ,",
  "atk-vin02a1:753_4": "saṅghagaṇapuggalacetiyanavakammānaṃ atthāya dukkaṭaṃ,",
  "atk-vin02a1:753_5": "avasesaṃ muttādiratanaṃ attano vā saṅghādīnaṃ vā atthāya uggaṇhantassa vā uggaṇhāpentassa vā dukkaṭaṃ.",
  "atk-vin02a1:753_6": "Kappiyavatthu vā akappiyavatthu vā hotu,",
  "atk-vin02a1:753_7": "antamaso mātu kaṇṇapiḷandhanatāḷapaṇṇampi gihisantakaṃ bhaṇḍāgārikasīsena paṭisāmentassa pācittiyameva.",
  "atk-vin02a1:754_0": "Sace pana mātāpitūnaṃ santakaṃ avassaṃ paṭisāmetabbaṃ kappiyabhaṇḍaṃ hoti,",
  "atk-vin02a1:754_1": "attano atthāya gahetvā paṭisāmetabbaṃ.",
  "atk-vin02a1:754_2": "“Idaṃ paṭisāmetvā dehī”ti vutte pana “na vaṭṭatī”ti paṭikkhipitabbaṃ.",
  "atk-vin02a1:754_3": "Sace “paṭisāmehī”ti pātetvā gacchanti,",
  "atk-vin02a1:754_4": "palibodho nāma hoti,",
  "atk-vin02a1:754_5": "paṭisāmetuṃ vaṭṭati.",
  "atk-vin02a1:754_6": "Vihāre kammaṃ karontā vaḍḍhakīādayo vā rājavallabhā vā attano upakaraṇabhaṇḍaṃ vā sayanabhaṇḍaṃ vā “paṭisāmetvā dethā”ti vadanti,",
  "atk-vin02a1:754_7": "chandenapi bhayenapi na kātabbameva,",
  "atk-vin02a1:754_8": "guttaṭṭhānaṃ pana dassetuṃ vaṭṭati.",
  "atk-vin02a1:754_9": "Balakkārena pātetvā gatesu ca paṭisāmetuṃ vaṭṭati.",
  "atk-vin02a1:755_0": "Ajjhārāme vā ajjhāvasathe vāti ettha sace mahāvihārasadiso mahārāmo hoti,",
  "atk-vin02a1:755_1": "tattha pākāraparikkhitte pariveṇe yattha bhikkhūhi vā sāmaṇerehi vā gahitaṃ bhavissatīti saṅkā uppajjati,",
  "atk-vin02a1:755_2": "tādise eva ṭhāne uggaṇhitvā vā uggaṇhāpetvā vā ṭhapetabbaṃ.",
  "atk-vin02a1:755_3": "Mahābodhidvārakoṭṭhakaambaṅgaṇasadisesu pana mahājanasañcaraṇaṭṭhānesu na gahetabbaṃ,",
  "atk-vin02a1:755_4": "palibodho na hoti.",
  "atk-vin02a1:755_5": "Kurundiyaṃ pana vuttaṃ “eko maggaṃ gacchanto nimanussaṭṭhāne kiñci bhaṇḍaṃ passati,",
  "atk-vin02a1:755_6": "ākiṇṇamanussepi jāte manussā tameva bhikkhuṃ āsaṅkanti,",
  "atk-vin02a1:755_7": "tasmā maggā okkamma nisīditabbaṃ.",
  "atk-vin02a1:755_8": "Sāmikesu āgatesu taṃ ācikkhitabbaṃ.",
  "atk-vin02a1:755_9": "Sace sāmike na passati patirūpaṃ karissatī”ti.",
  "atk-vin02a1:756_0": "Rūpena vā nimittena vā saññāṇaṃ katvāti ettha rūpaṃ nāma antobhaṇḍikāya bhaṇḍaṃ;",
  "atk-vin02a1:756_1": "tasmā bhaṇḍikaṃ muñcitvā gaṇetvā ettakā kahāpaṇā vā jātarūparajataṃ vāti sallakkhetabbaṃ.",
  "atk-vin02a1:756_2": "Nimittanti lañchanādi;",
  "atk-vin02a1:756_3": "tasmā lañchitāya bhaṇḍikāya mattikālañchananti vā lākhālañchananti vā nīlapilotikāya bhaṇḍikā katāti",
  "atk-vin02a1:756_4": "vā setapilotikāya katāti vā evamādi sabbaṃ sallakkhetabbaṃ.",
  "atk-vin02a1:757_0": "Bhikkhū patirūpāti lajjino kukkuccakā.",
  "atk-vin02a1:757_1": "Lolajātikānañhi hatthe ṭhapetuṃ na labhati.",
  "atk-vin02a1:757_2": "Yo pana neva tamhā āvāsā pakkamati,",
  "atk-vin02a1:757_3": "na sāmike passati,",
  "atk-vin02a1:757_4": "tenāpi attano cīvarādimūlaṃ na kātabbaṃ;",
  "atk-vin02a1:757_5": "thāvaraṃ pana senāsanaṃ vā cetiyaṃ vā pokkharaṇī vā kāretabbā.",
  "atk-vin02a1:757_6": "Sace dīghassa addhuno accayena sāmiko āgacchati,",
  "atk-vin02a1:757_7": "“upāsaka tava santakena idaṃ nāma kataṃ,",
  "atk-vin02a1:757_8": "anumodāhī”ti vattabbo.",
  "atk-vin02a1:757_9": "Sace anumodati,",
  "atk-vin02a1:757_10": "iccetaṃ kusalaṃ;",
  "atk-vin02a1:757_11": "no ce anumodati,",
  "atk-vin02a1:757_12": "“mama dhanaṃ dethā”ti codetiyeva,",
  "atk-vin02a1:757_13": "aññaṃ samādapetvā dātabbaṃ.",
  "atk-vin02a1:758_0": "507.",
  "atk-vin02a1:758_1": "Ratanasammataṃ vissāsaṃ gaṇhātītiādīsu āmāsameva sandhāya vuttaṃ.",
  "atk-vin02a1:758_2": "Anāmāsaṃ na vaṭṭatiyeva.",
  "atk-vin02a1:758_3": "Sesamettha uttānameva.",
  "atk-vin02a1:758_4": "Chasamuṭṭhānaṃ – kiriyaṃ,",
  "atk-vin02a1:758_5": "nosaññāvimokkhaṃ,",
  "atk-vin02a1:758_6": "acittakaṃ,",
  "atk-vin02a1:758_7": "paṇṇattivajjaṃ,",
  "atk-vin02a1:758_8": "kāyakammaṃ,",
  "atk-vin02a1:758_9": "vacīkammaṃ, ticittaṃ,",
  "atk-vin02a1:758_10": "tivedananti.",
  "atk-vin02a1:759_0": "Ratanasikkhāpadaṃ dutiyaṃ.",
  "atk-vin02a1:760_0": "3. Vikālagāmappavisanasikkhāpadavaṇṇanā",
  "atk-vin02a1:761_0": "508. Tatiye –",
  "atk-vin02a1:761_1": "tiracchānakathanti ariyamaggassa tiracchānabhūtaṃ kathaṃ.",
  "atk-vin02a1:761_2": "Rājakathanti rājapaṭisaṃyutta kathaṃ.",
  "atk-vin02a1:761_3": "Corakathādīsupi eseva nayo.",
  "atk-vin02a1:762_0": "512.",
  "atk-vin02a1:762_1": "Santaṃ bhikkhunti ettha yaṃ vattabbaṃ,",
  "atk-vin02a1:762_2": "taṃ cārittasikkhāpade vuttameva.",
  "atk-vin02a1:762_3": "Sace sambahulā kenaci kammena gāmaṃ pavisanti,",
  "atk-vin02a1:762_4": "“vikāle gāmappavesanaṃ āpucchāmī”ti sabbehi aññamaññaṃ āpucchitabbaṃ.",
  "atk-vin02a1:762_5": "Tasmiṃ gāme taṃ kammaṃ na sampajjatīti aññaṃ gāmaṃ gacchanti,",
  "atk-vin02a1:762_6": "gāmasatampi hotu,",
  "atk-vin02a1:762_7": "puna āpucchanakiccaṃ natthi.",
  "atk-vin02a1:762_8": "Sace pana ussāhaṃ paṭippassambhetvā vihāraṃ gacchantā antarā aññaṃ gāmaṃ pavisitukāmā honti,",
  "atk-vin02a1:762_9": "puna āpucchitabbameva.",
  "atk-vin02a1:763_0": "Kulaghare vā āsanasālāya vā bhattakiccaṃ katvā telabhikkhāya vā sappibhikkhāya vā caritukāmo hoti,",
  "atk-vin02a1:763_1": "sace passe bhikkhu atthi,",
  "atk-vin02a1:763_2": "āpucchitvā gantabbaṃ.",
  "atk-vin02a1:763_3": "Asante natthīti gantabbaṃ.",
  "atk-vin02a1:763_4": "Vīthiṃ otaritvā bhikkhuṃ passati,",
  "atk-vin02a1:763_5": "āpucchanakiccaṃ natthi,",
  "atk-vin02a1:763_6": "anāpucchitvāpi caritabbameva.",
  "atk-vin02a1:763_7": "Gāmamajjhena maggo hoti,",
  "atk-vin02a1:763_8": "tena gacchantassa telādibhikkhāya carissāmīti citte uppanne sace passe bhikkhu atthi,",
  "atk-vin02a1:763_9": "āpucchitvā caritabbaṃ.",
  "atk-vin02a1:763_10": "Maggā anokkamma bhikkhāya carantassa pana āpucchanakiccaṃ natthi,",
  "atk-vin02a1:763_11": "aparikkhittassa gāmassa upacāro adinnādāne vuttanayeneva veditabbo.",
  "atk-vin02a1:764_0": "515.",
  "atk-vin02a1:764_1": "Antarārāmantiādīsu na kevalaṃ anāpucchā kāyabandhanaṃ abandhitvā saṅghāṭiṃ apārupitvā gacchantassapi anāpatti.",
  "atk-vin02a1:764_2": "Āpadāsūti sīho vā byaggho vā āgacchati,",
  "atk-vin02a1:764_3": "megho vā uṭṭheti,",
  "atk-vin02a1:764_4": "añño vā koci upaddavo uppajjati, anāpatti.",
  "atk-vin02a1:764_5": "Evarūpāsu āpadāsu bahigāmato antogāmaṃ pavisituṃ vaṭṭati.",
  "atk-vin02a1:764_6": "Sesamettha uttānameva.",
  "atk-vin02a1:765_0": "Kathinasamuṭṭhānaṃ –",
  "atk-vin02a1:765_1": "kāyavācato kāyavācācittato ca samuṭṭhāti,",
  "atk-vin02a1:765_2": "kiriyākiriyaṃ,",
  "atk-vin02a1:765_3": "nosaññāvimokkhaṃ,",
  "atk-vin02a1:765_4": "acittakaṃ,",
  "atk-vin02a1:765_5": "paṇṇattivajjaṃ,",
  "atk-vin02a1:765_6": "kāyakammaṃ,",
  "atk-vin02a1:765_7": "vacīkammaṃ, ticittaṃ,",
  "atk-vin02a1:765_8": "tivedananti.",
  "atk-vin02a1:766_0": "Vikālagāmappavisanasikkhāpadaṃ tatiyaṃ.",
  "atk-vin02a1:767_0": "4. Sūcigharasikkhāpadavaṇṇanā",
  "atk-vin02a1:768_0": "517- 20.",
  "atk-vin02a1:768_1": "Catutthe –",
  "atk-vin02a1:768_2": "bhedanameva bhedanakaṃ;",
  "atk-vin02a1:768_3": "taṃ assa atthīti bhedanakameva.",
  "atk-vin02a1:768_4": "Araṇiketi araṇidhanuke.",
  "atk-vin02a1:768_5": "Vidheti vedhake.",
  "atk-vin02a1:768_6": "Sesamettha uttānameva.",
  "atk-vin02a1:768_7": "Chasamuṭṭhānaṃ – kiriyaṃ,",
  "atk-vin02a1:768_8": "nosaññāvimokkhaṃ,",
  "atk-vin02a1:768_9": "acittakaṃ,",
  "atk-vin02a1:768_10": "paṇṇattivajjaṃ,",
  "atk-vin02a1:768_11": "kāyakammaṃ,",
  "atk-vin02a1:768_12": "vacīkammaṃ, ticittaṃ,",
  "atk-vin02a1:768_13": "tivedananti.",
  "atk-vin02a1:769_0": "Sūcigharasikkhāpadaṃ catutthaṃ.",
  "atk-vin02a1:770_0": "5. Mañcasikkhāpadavaṇṇanā",
  "atk-vin02a1:771_0": "522. Pañcame – chedanakaṃ vuttanayameva.",
  "atk-vin02a1:772_0": "525.",
  "atk-vin02a1:772_1": "Chinditvā paribhuñjatīti ettha sace na chinditukāmo hoti,",
  "atk-vin02a1:772_2": "bhūmiyaṃ nikhaṇitvā pamāṇaṃ upari dasseti,",
  "atk-vin02a1:772_3": "uttānaṃ vā katvā paribhuñjati,",
  "atk-vin02a1:772_4": "ukkhipitvā vā tulāsaṅghāṭe ṭhapetvā aṭṭaṃ katvā paribhuñjati,",
  "atk-vin02a1:772_5": "sabbaṃ vaṭṭati.",
  "atk-vin02a1:772_6": "Sesamettha uttānameva.",
  "atk-vin02a1:772_7": "Chasamuṭṭhānaṃ.",
  "atk-vin02a1:773_0": "Mañcasikkhāpadaṃ pañcamaṃ.",
  "atk-vin02a1:774_0": "6. Tūlonaddhasikkhāpadavaṇṇanā",
  "atk-vin02a1:775_0": "526. Chaṭṭhe –",
  "atk-vin02a1:775_1": "tūlaṃ onaddhametthāti tūlonaddhaṃ;",
  "atk-vin02a1:775_2": "tūlaṃ pakkhipitvā upari cimilikāya onaddhanti vuttaṃ hoti.",
  "atk-vin02a1:775_3": "Sesamettha uttānameva.",
  "atk-vin02a1:775_4": "Chasamuṭṭhānaṃ.",
  "atk-vin02a1:776_0": "Tūlonaddhasikkhāpadaṃ chaṭṭhaṃ.",
  "atk-vin02a1:777_0": "7. Nisīdanasikkhāpadavaṇṇanā",
  "atk-vin02a1:778_0": "531- 4. Sattame –",
  "atk-vin02a1:778_1": "nisīdanaṃ anuññātaṃ hotīti kattha anuññātaṃ?",
  "atk-vin02a1:778_2": "Cīvarakkhandhake paṇītabhojanavatthusmiṃ.",
  "atk-vin02a1:778_3": "Vuttañhi tattha –",
  "atk-vin02a1:778_4": "“anujānāmi,",
  "atk-vin02a1:778_5": "bhikkhave,",
  "atk-vin02a1:778_6": "kāyaguttiyā cīvaraguttiyā senāsanaguttiyā nisīdana”nti.",
  "atk-vin02a1:778_7": "Seyyathāpi purāṇāsikoṭṭhoti yathā nāma purāṇacammakāroti attho.",
  "atk-vin02a1:778_8": "Yathā hi cammakāro cammaṃ vitthataṃ karissāmīti ito cito ca samañchati, kaḍḍhati;",
  "atk-vin02a1:778_9": "evaṃ sopi taṃ nisīdanaṃ.",
  "atk-vin02a1:778_10": "Tena taṃ bhagavā evamāha –",
  "atk-vin02a1:778_11": "“nisīdanaṃ nāma sadasaṃ vuccatī”ti santhatasadisaṃ santharitvā ekasmiṃ ante sugatavidatthiyā vidatthimatte",
  "atk-vin02a1:778_12": "padese dvīsu ṭhānesu phāletvā tisso dasā kariyanti,",
  "atk-vin02a1:778_13": "tāhi dasāhi sadasaṃ nāma vuccati.",
  "atk-vin02a1:778_14": "Sesamettha uttānameva.",
  "atk-vin02a1:778_15": "Chasamuṭṭhānaṃ.",
  "atk-vin02a1:779_0": "Nisīdanasikkhāpadaṃ sattamaṃ.",
  "atk-vin02a1:780_0": "8. Kaṇḍupaṭicchādisikkhāpadavaṇṇanā",
  "atk-vin02a1:781_0": "537. Aṭṭhame –",
  "atk-vin02a1:781_1": "kaṇḍupaṭicchādi anuññātā hotīti kattha anuññātā?",
  "atk-vin02a1:781_2": "Cīvarakkhandhake belaṭṭhasīsavatthusmiṃ.",
  "atk-vin02a1:781_3": "Vuttañhi tattha –",
  "atk-vin02a1:781_4": "“anujānāmi,",
  "atk-vin02a1:781_5": "bhikkhave,",
  "atk-vin02a1:781_6": "yassa kaṇḍu vā piḷakā vā assāvo vā thullakacchu vā ābādho tassa kaṇḍupaṭicchādi”nti.",
  "atk-vin02a1:782_0": "539.",
  "atk-vin02a1:782_1": "Yassa adhonābhi ubbhajāṇumaṇḍalanti yassa bhikkhuno nābhiyā heṭṭhā jāṇumaṇḍalānaṃ upari.",
  "atk-vin02a1:782_2": "Kaṇḍūti kacchu.",
  "atk-vin02a1:782_3": "Piḷakāti lohitatuṇḍikā sukhumapiḷakā.",
  "atk-vin02a1:782_4": "Assāvoti arisabhagandaramadhumehādīnaṃ vasena asucipaggharaṇakaṃ.",
  "atk-vin02a1:782_5": "Thullakacchu vā ābādhoti mahāpiḷakābādho vuccati.",
  "atk-vin02a1:782_6": "Sesamettha uttānameva.",
  "atk-vin02a1:782_7": "Chasamuṭṭhānaṃ.",
  "atk-vin02a1:783_0": "Kaṇḍupaṭicchādisikkhāpadaṃ aṭṭhamaṃ.",
  "atk-vin02a1:784_0": "9. Vassikasāṭikasikkhāpadavaṇṇanā",
  "atk-vin02a1:785_0": "542. Navame –",
  "atk-vin02a1:785_1": "vassikasāṭikā anuññātā hotīti kattha anuññātā?",
  "atk-vin02a1:785_2": "Cīvarakkhandhake visākhāvatthusmiṃ.",
  "atk-vin02a1:785_3": "Vuttañhi tattha –",
  "atk-vin02a1:785_4": "“anujānāmi,",
  "atk-vin02a1:785_5": "bhikkhave,",
  "atk-vin02a1:785_6": "vassikasāṭika”nti.",
  "atk-vin02a1:785_7": "Sesamettha uttānameva.",
  "atk-vin02a1:785_8": "Chasamuṭṭhānaṃ.",
  "atk-vin02a1:786_0": "Vassikasāṭikasikkhāpadaṃ navamaṃ.",
  "atk-vin02a1:787_0": "10. Nandattherasikkhāpadavaṇṇanā",
  "atk-vin02a1:788_0": "547. Dasame – caturaṅgulomakoti catūhi aṅgulehi ūnakappamāṇo. Sesaṃ uttānameva. Chasamuṭṭhānaṃ.",
  "atk-vin02a1:789_0": "Nandattherasikkhāpadaṃ dasamaṃ.",
  "atk-vin02a1:790_0": "Samatto vaṇṇanākkamena ratanavaggo navamo.",
  "atk-vin02a1:791_0": "Uddiṭṭhā khotiādi vuttanayamevāti.",
  "atk-vin02a1:792_0": "Samantapāsādikāya vinayasaṃvaṇṇanāya",
  "atk-vin02a1:793_0": "Khuddakavaṇṇanā samattā.",
  "atk-vin02a1:794_0": "Pācittiyakaṇḍaṃ niṭṭhitaṃ.",
  "atk-vin02a1:795_0": "6. Pāṭidesanīyakaṇḍaṃ",
  "atk-vin02a1:796_0": "1. Paṭhamapāṭidesanīyasikkhāpadavaṇṇanā",
  "atk-vin02a1:797_0": "Pāṭidesanīyā dhammā, khuddakānaṃ anantarā;",
  "atk-vin02a1:798_0": "Ṭhapitā ye ayaṃ dāni, tesaṃ bhavati vaṇṇanā.",
  "atk-vin02a1:799_0": "552.",
  "atk-vin02a1:799_1": "Paṭhamapāṭidesanīye tāva paṭikkamanakāleti piṇḍāya caritvā paṭiāgamanakāle.",
  "atk-vin02a1:799_2": "Sabbeva aggahesīti sabbameva aggahesi.",
  "atk-vin02a1:799_3": "Pavedhentīti kampamānā.",
  "atk-vin02a1:799_4": "Apehīti apagaccha.",
  "atk-vin02a1:800_0": "553- 5.",
  "atk-vin02a1:800_1": "Gārayhaṃ āvusotiādi paṭidesetabbākāradassanaṃ.",
  "atk-vin02a1:800_2": "Rathikāti racchā.",
  "atk-vin02a1:800_3": "Byūhanti anibbijjhitvā ṭhitā gatapaccāgataracchā.",
  "atk-vin02a1:800_4": "Siṅghāṭakanti catukkoṇaṃ vā tikoṇaṃ vā maggasamodhānaṭṭhānaṃ.",
  "atk-vin02a1:800_5": "Gharanti kulagharaṃ.",
  "atk-vin02a1:800_6": "Etesu yattha katthaci ṭhatvā gaṇhantassa gahaṇe dukkaṭaṃ,",
  "atk-vin02a1:800_7": "ajjhohāre ajjhohāragaṇanāya pāṭidesanīyaṃ.",
  "atk-vin02a1:800_8": "Hatthisālādīsu gaṇhantassāpi eseva nayo.",
  "atk-vin02a1:800_9": "Bhikkhunī rathikāya ṭhatvā deti,",
  "atk-vin02a1:800_10": "bhikkhu sacepi antarārāmādīsu ṭhatvā gaṇhāti,",
  "atk-vin02a1:800_11": "āpattiyeva.",
  "atk-vin02a1:800_12": "“Antaragharaṃ paviṭṭhāyā”ti hi vacanato bhikkhuniyā antaraghare ṭhatvā dadamānāya vasenettha āpatti veditabbā,",
  "atk-vin02a1:800_13": "bhikkhussa ṭhitaṭṭhānaṃ pana appamāṇaṃ.",
  "atk-vin02a1:800_14": "Tasmā sacepi vīthiādīsu ṭhito bhikkhu antarārāmādīsu ṭhatvā dadamānāya bhikkhuniyā gaṇhāti,",
  "atk-vin02a1:800_15": "anāpattiyeva.",
  "atk-vin02a1:801_0": "Yāmakālikaṃ sattāhakālikaṃ yāvajīvikaṃ āhāratthāya paṭiggaṇhāti,",
  "atk-vin02a1:801_1": "āpatti dukkaṭassa.",
  "atk-vin02a1:801_2": "Ajjhohāre ajjhohāre āpatti dukkaṭassāti idaṃ āmisena asambhinnaṃ sandhāya vuttaṃ,",
  "atk-vin02a1:801_3": "sambhinne pana ekarase pāṭidesanīyameva.",
  "atk-vin02a1:801_4": "Ekato upasampannāyāti bhikkhunīnaṃ santike upasampannāya.",
  "atk-vin02a1:801_5": "Bhikkhūnaṃ santike upasampannāya pana yathāvatthukameva.",
  "atk-vin02a1:802_0": "556.",
  "atk-vin02a1:802_1": "Dāpeti na detīti aññātikā aññena kenaci dāpeti taṃ gaṇhantassa anāpatti.",
  "atk-vin02a1:802_2": "Upanikkhipitvā detīti bhūmiyaṃ ṭhapetvā “idaṃ ayya tumhākaṃ dammī”ti deti,",
  "atk-vin02a1:802_3": "evaṃ dinnaṃ “sādhu bhaginī”ti sampaṭicchitvā tāya eva vā bhikkhuniyā aññena vā kenaci paṭiggahāpetvā bhuñjituṃ vaṭṭati.",
  "atk-vin02a1:802_4": "Sikkhamānāya sāmaṇeriyāti etāsaṃ dadamānānaṃ gaṇhantassa anāpatti.",
  "atk-vin02a1:802_5": "Sesamettha uttānameva.",
  "atk-vin02a1:803_0": "Eḷakalomasamuṭṭhānaṃ – kiriyaṃ,",
  "atk-vin02a1:803_1": "nosaññāvimokkhaṃ,",
  "atk-vin02a1:803_2": "acittakaṃ,",
  "atk-vin02a1:803_3": "paṇṇattivajjaṃ,",
  "atk-vin02a1:803_4": "kāyakammaṃ, ticittaṃ,",
  "atk-vin02a1:803_5": "tivedananti.",
  "atk-vin02a1:804_0": "Paṭhamapāṭidesanīyaṃ.",
  "atk-vin02a1:805_0": "2. Dutiyapāṭidesanīyasikkhāpadavaṇṇanā",
  "atk-vin02a1:806_0": "558. Dutiye – apasakka tāva bhaginītiādi apasādetabbākāradassanaṃ.",
  "atk-vin02a1:807_0": "561.",
  "atk-vin02a1:807_1": "Attano bhattaṃ dāpeti na detīti ettha sacepi attano bhattaṃ deti,",
  "atk-vin02a1:807_2": "iminā sikkhāpadena anāpattiyeva,",
  "atk-vin02a1:807_3": "purimasikkhāpadena āpatti.",
  "atk-vin02a1:807_4": "Aññesaṃ bhattaṃ deti na dāpetīti ettha sacepi dāpeyya,",
  "atk-vin02a1:807_5": "iminā sikkhāpadena āpatti bhaveyya.",
  "atk-vin02a1:807_6": "Dentiyā pana neva iminā na purimena āpatti.",
  "atk-vin02a1:807_7": "Sesamettha uttānameva.",
  "atk-vin02a1:807_8": "Kathinasamuṭṭhānaṃ –",
  "atk-vin02a1:807_9": "kiriyākiriyaṃ,",
  "atk-vin02a1:807_10": "nosaññāvimokkhaṃ,",
  "atk-vin02a1:807_11": "acittakaṃ,",
  "atk-vin02a1:807_12": "paṇṇattivajjaṃ,",
  "atk-vin02a1:807_13": "kāyakammaṃ,",
  "atk-vin02a1:807_14": "vacīkammaṃ, ticittaṃ,",
  "atk-vin02a1:807_15": "tivedananti.",
  "atk-vin02a1:808_0": "Dutiyapāṭidesanīyaṃ.",
  "atk-vin02a1:809_0": "3. Tatiyapāṭidesanīyasikkhāpadavaṇṇanā",
  "atk-vin02a1:810_0": "562. Tatiye –",
  "atk-vin02a1:810_1": "ubhatopasannanti dvīhi pasannaṃ upāsakenapi upāsikāyapi.",
  "atk-vin02a1:810_2": "Tasmiṃ kira kule ubhopi te sotāpannāyeva.",
  "atk-vin02a1:810_3": "Bhogena hāyatīti edisañhi kulaṃ sacepi asītikoṭidhanaṃ hoti,",
  "atk-vin02a1:810_4": "bhogehi hāyatiyeva. Kasmā?",
  "atk-vin02a1:810_5": "Yasmā tattha neva upāsikā na upāsako bhoge rakkhati.",
  "atk-vin02a1:811_0": "569.",
  "atk-vin02a1:811_1": "Gharato nīharitvā dentīti āsanasālaṃ vā vihāraṃ vā ānetvā denti.",
  "atk-vin02a1:811_2": "Sacepi anāgate bhikkhumhi paṭhamaṃyeva nīharitvā dvāre ṭhapetvā pacchā sampattassa denti, vaṭṭati.",
  "atk-vin02a1:811_3": "Bhikkhuṃ pana disvā antogehato nīharitvā diyyamānaṃ na vaṭṭatīti mahāpaccariyaṃ vuttaṃ.",
  "atk-vin02a1:811_4": "Sesamettha uttānameva.",
  "atk-vin02a1:811_5": "Eḷakalomasamuṭṭhānaṃ – kiriyaṃ,",
  "atk-vin02a1:811_6": "nosaññāvimokkhaṃ,",
  "atk-vin02a1:811_7": "acittakaṃ,",
  "atk-vin02a1:811_8": "paṇṇattivajjaṃ,",
  "atk-vin02a1:811_9": "kāyakammaṃ,",
  "atk-vin02a1:811_10": "vacīkammaṃ ticittaṃ,",
  "atk-vin02a1:811_11": "tivedananti.",
  "atk-vin02a1:812_0": "Tatiyapāṭidesanīyaṃ.",
  "atk-vin02a1:813_0": "4. Catutthapāṭidesanīyasikkhāpadavaṇṇanā",
  "atk-vin02a1:814_0": "570. Catutthe – avaruddhā hontīti paṭiviruddhā honti.",
  "atk-vin02a1:815_0": "573.",
  "atk-vin02a1:815_1": "Pañcannaṃ paṭisaṃviditanti pañcasu sahadhammikesu yaṃkiñci pesetvā khādanīyaṃ bhojanīyaṃ āharissāmāti",
  "atk-vin02a1:815_2": "paṭisaṃviditaṃ katampi appaṭisaṃviditamevāti attho.",
  "atk-vin02a1:815_3": "Ārāmaṃ ārāmūpacāraṃ ṭhapetvāti āraññakasenāsanārāmañca tassa upacārañca ṭhapetvā;",
  "atk-vin02a1:815_4": "upacārato nikkhantaṃ antarāmagge bhikkhuṃ disvā vā gāmaṃ āgatassa vā paṭisaṃviditaṃ katampi appaṭisaṃviditameva hotīti veditabbaṃ.",
  "atk-vin02a1:815_5": "Sace sāsaṅkaṃ hoti sāsaṅkanti ācikkhitabbanti kasmā ācikkhitabbaṃ?",
  "atk-vin02a1:815_6": "Ārāme core vasante amhākaṃ nārocentīti vacanapaṭimocanatthaṃ.",
  "atk-vin02a1:815_7": "Corā vattabbā manussā idhūpacarantīti kasmā vattabbaṃ?",
  "atk-vin02a1:815_8": "Attano upaṭṭhākehi amhe gaṇhāpentīti vacanapaṭimocanatthaṃ.",
  "atk-vin02a1:816_0": "Yāguyā paṭisaṃvidite tassā parivāro āhariyyatīti yāguyā paṭisaṃviditaṃ katvā “kiṃ suddhayāguyā dinnāya",
  "atk-vin02a1:816_1": "pūvabhattādīnipi etissā yāguyā parivāraṃ katvā dassāmā”ti evaṃ yaṃ kiñci āharanti,",
  "atk-vin02a1:816_2": "sabbaṃ paṭisaṃviditameva hoti.",
  "atk-vin02a1:816_3": "Bhattena paṭisaṃviditetiādīsupi eseva nayo.",
  "atk-vin02a1:816_4": "Asukaṃ nāma kulaṃ paṭisaṃviditaṃ katvā khādanīyādīni gahetvā gacchatīti sutvā aññānipi tena saddhiṃ attano deyyadhammaṃ āharanti, vaṭṭati.",
  "atk-vin02a1:816_5": "Yāguyā paṭisaṃviditaṃ katvā pūvaṃ vā bhattaṃ vā āharanti,",
  "atk-vin02a1:816_6": "etampi vaṭṭatīti kurundiyaṃ vuttaṃ.",
  "atk-vin02a1:817_0": "575.",
  "atk-vin02a1:817_1": "Gilānassāti appaṭisaṃviditepi gilānassa anāpatti.",
  "atk-vin02a1:817_2": "Paṭisaṃvidite vā gilānassa vā sesakanti ekassatthāya paṭisaṃviditaṃ katvā āhaṭaṃ,",
  "atk-vin02a1:817_3": "tassa sesakaṃ aññassāpi bhuñjituṃ vaṭṭati.",
  "atk-vin02a1:817_4": "Catunnaṃ pañcannaṃ vā paṭisaṃviditaṃ katvā bahuṃ āhaṭaṃ hoti,",
  "atk-vin02a1:817_5": "aññesampi dātuṃ icchanti,",
  "atk-vin02a1:817_6": "etampi paṭisaṃviditasesakameva,",
  "atk-vin02a1:817_7": "sabbesampi vaṭṭati.",
  "atk-vin02a1:817_8": "Atha adhikameva hoti,",
  "atk-vin02a1:817_9": "sannidhiṃ mocetvā ṭhapitaṃ dutiyadivasepi vaṭṭati.",
  "atk-vin02a1:817_10": "Gilānassa āhaṭāvasesepi eseva nayo.",
  "atk-vin02a1:817_11": "Yaṃ pana appaṭisaṃviditameva katvā ābhataṃ,",
  "atk-vin02a1:817_12": "taṃ bahiārāmaṃ pesetvā paṭisaṃviditaṃ kāretvā āharāpetabbaṃ,",
  "atk-vin02a1:817_13": "bhikkhūhi vā gantvā antarāmagge gahetabbaṃ.",
  "atk-vin02a1:817_14": "Yampi vihāramajjhena gacchantā vā vanacarakādayo vā vanato āharitvā denti,",
  "atk-vin02a1:817_15": "purimanayeneva paṭisaṃviditaṃ kāretabbaṃ.",
  "atk-vin02a1:817_16": "Tatthajātakanti ārāme jātakameva;",
  "atk-vin02a1:817_17": "mūlakhādanīyādiṃ aññena kappiyaṃ katvā dinnaṃ paribhuñjato anāpatti.",
  "atk-vin02a1:817_18": "Sace pana taṃ gāmaṃ haritvā pacitvā āharanti,",
  "atk-vin02a1:817_19": "na vaṭṭati.",
  "atk-vin02a1:817_20": "Paṭisaṃviditaṃ kāretabbaṃ.",
  "atk-vin02a1:817_21": "Sesamettha uttānameva.",
  "atk-vin02a1:818_0": "Kathinasamuṭṭhānaṃ –",
  "atk-vin02a1:818_1": "kiriyākiriyaṃ,",
  "atk-vin02a1:818_2": "nosaññāvimokkhaṃ,",
  "atk-vin02a1:818_3": "acittakaṃ,",
  "atk-vin02a1:818_4": "paṇṇattivajjaṃ,",
  "atk-vin02a1:818_5": "kāyakammaṃ,",
  "atk-vin02a1:818_6": "vacīkammaṃ, ticittaṃ,",
  "atk-vin02a1:818_7": "tivedananti.",
  "atk-vin02a1:819_0": "Catutthapāṭidesanīyaṃ.",
  "atk-vin02a1:820_0": "Samantapāsādikāya vinayasaṃvaṇṇanāya",
  "atk-vin02a1:821_0": "Pāṭidesanīyavaṇṇanā niṭṭhitā.",
  "atk-vin02a1:822_0": "Pāṭidesanīyakaṇḍaṃ niṭṭhitaṃ.",
  "atk-vin02a1:823_0": "7. Sekhiyakaṇḍaṃ",
  "atk-vin02a1:824_0": "1. Parimaṇḍalavaggavaṇṇanā",
  "atk-vin02a1:825_0": "Yāni sikkhitasikkhena, sekhiyānīti tādinā;",
  "atk-vin02a1:826_0": "Bhāsitāni ayaṃ dāni, tesampi vaṇṇanākkamo.",
  "atk-vin02a1:827_0": "576.",
  "atk-vin02a1:827_1": "Tattha parimaṇḍalanti samantato maṇḍalaṃ.",
  "atk-vin02a1:827_2": "Nābhimaṇḍalaṃ jāṇumaṇḍalanti uddhaṃ nābhimaṇḍalaṃ adho jāṇumaṇḍalaṃ paṭicchādentena jāṇumaṇḍalassa heṭṭhā",
  "atk-vin02a1:827_3": "jaṅghaṭṭhikato paṭṭhāya aṭṭhaṅgulamattaṃ nivāsanaṃ otāretvā nivāsetabbaṃ,",
  "atk-vin02a1:827_4": "tato paraṃ otārentassa dukkaṭanti vuttaṃ.",
  "atk-vin02a1:827_5": "Yathā nisinnassa jāṇumaṇḍalato heṭṭhā caturaṅgulamattaṃ paṭicchannaṃ hotīti mahāpaccariyaṃ vuttaṃ;",
  "atk-vin02a1:827_6": "evaṃ nivāsentassa pana nivāsanaṃ pamāṇikaṃ vaṭṭati.",
  "atk-vin02a1:827_7": "Tatridaṃ pamāṇaṃ –",
  "atk-vin02a1:827_8": "dīghato muṭṭhipañcakaṃ,",
  "atk-vin02a1:827_9": "tiriyaṃ aḍḍhateyyahatthaṃ.",
  "atk-vin02a1:827_10": "Tādisassa pana alābhe tiriyaṃ dvihatthapamāṇampi vaṭṭati jāṇumaṇḍalapaṭicchādanatthaṃ,",
  "atk-vin02a1:827_11": "nābhimaṇḍalaṃ pana cīvarenāpi sakkā paṭicchādetunti.",
  "atk-vin02a1:827_12": "Tattha ekapaṭṭacīvaraṃ evaṃ nivatthampi nivatthaṭṭhāne na tiṭṭhati,",
  "atk-vin02a1:827_13": "dupaṭṭaṃ pana tiṭṭhati.",
  "atk-vin02a1:828_0": "Olambento nivāseti āpatti dukkaṭassāti ettha na kevalaṃ purato ca pacchato ca olambetvā nivāsentasseva dukkaṭaṃ,",
  "atk-vin02a1:828_1": "ye panaññe “tena kho pana samayena chabbaggiyā bhikkhū gihinivatthaṃ nivāsenti hatthisoṇḍakaṃ macchavālakaṃ",
  "atk-vin02a1:828_2": "catukkaṇṇakaṃ tālavaṇṭakaṃ satavalikaṃ nivāsentī”tiādinā nayena khandhake nivāsanadosā vuttā,",
  "atk-vin02a1:828_3": "tathā nivāsentassāpi dukkaṭameva.",
  "atk-vin02a1:828_4": "Te sabbe vuttanayena parimaṇḍalaṃ nivāsentassa na honti.",
  "atk-vin02a1:828_5": "Ayamettha saṅkhepo,",
  "atk-vin02a1:828_6": "vitthārato pana tattheva āvi bhavissati.",
  "atk-vin02a1:829_0": "Asañciccāti purato vā pacchato vā olambetvā nivāsessāmīti evaṃ asañcicca;",
  "atk-vin02a1:829_1": "atha kho parimaṇḍalaṃyeva nivāsessāmīti virajjhitvā aparimaṇḍalaṃ nivāsentassa anāpatti.",
  "atk-vin02a1:829_2": "Assatiyāti aññavihitassāpi tathā nivāsentassa anāpatti.",
  "atk-vin02a1:829_3": "Ajānantassāti ettha nivāsanavattaṃ ajānantassa mokkho natthi.",
  "atk-vin02a1:829_4": "Nivāsanavattañhi sādhukaṃ uggahetabbaṃ,",
  "atk-vin02a1:829_5": "tassa anuggahaṇamevassa anādariyaṃ.",
  "atk-vin02a1:829_6": "Taṃ pana sañcicca anuggaṇhantassa yujjati,",
  "atk-vin02a1:829_7": "tasmā uggahitavattopi yo āruḷhabhāvaṃ vā oruḷhabhāvaṃ vā na jānāti,",
  "atk-vin02a1:829_8": "tassa anāpatti.",
  "atk-vin02a1:829_9": "Kurundiyaṃ pana “parimaṇḍalaṃ nivāsetuṃ ajānantassa anāpattī”ti vuttaṃ.",
  "atk-vin02a1:829_10": "Yo pana sukkhajaṅgho vā mahāpiṇḍikamaṃso vā hoti,",
  "atk-vin02a1:829_11": "tassa sāruppatthāya jāṇumaṇḍalato aṭṭhaṅgulādhikampi otāretvā nivāsetuṃ vaṭṭati.",
  "atk-vin02a1:830_0": "Gilānassāti jaṅghāya vā pāde vā vaṇo hoti,",
  "atk-vin02a1:830_1": "ukkhipitvā vā otāretvā vā nivāsetuṃ vaṭṭati.",
  "atk-vin02a1:830_2": "Āpadāsūti vāḷamigā vā corā vā anubandhanti,",
  "atk-vin02a1:830_3": "evarūpāsu āpadāsu anāpatti.",
  "atk-vin02a1:830_4": "Sesamettha uttānameva.",
  "atk-vin02a1:831_0": "Paṭhamapārājikasamuṭṭhānaṃ – kiriyaṃ,",
  "atk-vin02a1:831_1": "saññāvimokkhaṃ,",
  "atk-vin02a1:831_2": "sacittakaṃ,",
  "atk-vin02a1:831_3": "lokavajjaṃ,",
  "atk-vin02a1:831_4": "kāyakammaṃ,",
  "atk-vin02a1:831_5": "akusalacittaṃ,",
  "atk-vin02a1:831_6": "dukkhavedananti.",
  "atk-vin02a1:831_7": "Phussadevatthero “acittakaṃ,",
  "atk-vin02a1:831_8": "paṇṇattivajjaṃ,",
  "atk-vin02a1:831_9": "tivedana”nti āha.",
  "atk-vin02a1:831_10": "Upatissatthero pana “anādariyaṃ paṭiccā”ti vuttattā “lokavajjaṃ,",
  "atk-vin02a1:831_11": "akusalacittaṃ,",
  "atk-vin02a1:831_12": "dukkhavedana”nti āha.",
  "atk-vin02a1:832_0": "577.",
  "atk-vin02a1:832_1": "Parimaṇḍalaṃ pārupitabbanti “tena kho pana samayena chabbaggiyā bhikkhū gihipārutaṃ pārupantī”ti evaṃ",
  "atk-vin02a1:832_2": "vuttaṃ anekappakāraṃ gihipārupanaṃ apārupitvā idha vuttanayeneva ubho kaṇṇe samaṃ katvā pārupanavattaṃ",
  "atk-vin02a1:832_3": "pūrentena parimaṇḍalaṃ pārupitabbaṃ.",
  "atk-vin02a1:832_4": "Imāni ca dve sikkhāpadāni avisesena vuttāni.",
  "atk-vin02a1:832_5": "Tasmā vihārepi antaragharepi parimaṇḍalameva nivāsetabbañca pārupitabbañcāti.",
  "atk-vin02a1:832_6": "Samuṭṭhānādīni paṭhamasikkhāpade vuttanayeneva veditabbāni saddhiṃ theravādena.",
  "atk-vin02a1:833_0": "578.",
  "atk-vin02a1:833_1": "Kāyaṃ vivaritvāti jattumpi urampi vivaritvā.",
  "atk-vin02a1:833_2": "Suppaṭicchannenāti na sasīsaṃ pārutena;",
  "atk-vin02a1:833_3": "atha kho gaṇṭhikaṃ paṭimuñcitvā anuvātantena gīvaṃ paṭicchādetvā ubho kaṇṇe samaṃ katvā paṭisaṃharitvā",
  "atk-vin02a1:833_4": "yāva maṇibandhaṃ paṭicchādetvā antaraghare gantabbaṃ.",
  "atk-vin02a1:833_5": "Dutiyasikkhāpade –",
  "atk-vin02a1:833_6": "galavāṭakato paṭṭhāya sīsaṃ maṇibandhato paṭṭhāya hatthe piṇḍikamaṃsato ca paṭṭhāya pāde vivaritvā nisīditabbaṃ.",
  "atk-vin02a1:834_0": "579.",
  "atk-vin02a1:834_1": "Vāsūpagatassāti vāsatthāya upagatassa rattibhāge vā divasabhāge vā kāyaṃ vivaritvāpi nisīdato anāpatti.",
  "atk-vin02a1:835_0": "580. Susaṃvutoti hatthaṃ vā pādaṃ vā akīḷāpento; suvinītoti attho.",
  "atk-vin02a1:836_0": "582.",
  "atk-vin02a1:836_1": "Okkhittacakkhūti heṭṭhā khittacakkhu hutvā.",
  "atk-vin02a1:836_2": "Yugamattaṃ pekkhamānoti yugayuttako hi danto ājāneyyo yugamattaṃ pekkhati,",
  "atk-vin02a1:836_3": "purato catuhatthappamāṇaṃ bhūmibhāgaṃ;",
  "atk-vin02a1:836_4": "imināpi ettakaṃ pekkhantena gantabbaṃ.",
  "atk-vin02a1:836_5": "Yo anādariyaṃ paṭicca tahaṃ tahaṃ olokentoti yo taṃtaṃdisābhāgaṃ pāsādaṃ kūṭāgāraṃ vīthiṃ olokento gacchati,",
  "atk-vin02a1:836_6": "āpatti dukkaṭassa.",
  "atk-vin02a1:836_7": "Ekasmiṃ pana ṭhāne ṭhatvā hatthiassādiparissayābhāvaṃ oloketuṃ vaṭṭati.",
  "atk-vin02a1:836_8": "Nisīdantenāpi okkhittacakkhunāva nisīditabbaṃ.",
  "atk-vin02a1:837_0": "584.",
  "atk-vin02a1:837_1": "Ukkhittakāyāti ukkhepena;",
  "atk-vin02a1:837_2": "itthambhūtalakkhaṇe karaṇavacanaṃ ekato vā ubhato vā ukkhittacīvaro hutvāti attho.",
  "atk-vin02a1:837_3": "Antoindakhīlato paṭṭhāya na evaṃ gantabbaṃ.",
  "atk-vin02a1:837_4": "Nisinnakāle pana dhamakaraṇaṃ nīharantenāpi cīvaraṃ anukkhipitvāva nīharitabbanti.",
  "atk-vin02a1:838_0": "Paṭhamo vaggo.",
  "atk-vin02a1:839_0": "2. Ujjagghikavaggavaṇṇanā",
  "atk-vin02a1:840_0": "586. Ujjagghikāyāti mahāhasitaṃ hasanto. Vuttanayenevettha karaṇavacanaṃ.",
  "atk-vin02a1:841_0": "588.",
  "atk-vin02a1:841_1": "Appasaddo antaraghareti ettha kittāvatā appasaddo hoti?",
  "atk-vin02a1:841_2": "Dvādasahatthe gehe ādimhi saṅghatthero,",
  "atk-vin02a1:841_3": "majjhe dutiyatthero,",
  "atk-vin02a1:841_4": "ante tatiyattheroti evaṃ nisinnesu saṅghatthero dutiyena saddhiṃ manteti,",
  "atk-vin02a1:841_5": "dutiyatthero tassa saddañceva suṇāti,",
  "atk-vin02a1:841_6": "kathañca vavatthapeti.",
  "atk-vin02a1:841_7": "Tatiyatthero pana saddameva suṇāti,",
  "atk-vin02a1:841_8": "kathaṃ na vavatthapeti.",
  "atk-vin02a1:841_9": "Ettāvatā appasaddo hoti.",
  "atk-vin02a1:841_10": "Sace pana tatiyatthero kathaṃ vavatthapeti,",
  "atk-vin02a1:841_11": "mahāsaddo nāma hoti.",
  "atk-vin02a1:842_0": "590.",
  "atk-vin02a1:842_1": "Kāyaṃ paggahetvāti niccalaṃ katvā ujukena kāyena samena iriyāpathena gantabbañceva nisīditabbañca.",
  "atk-vin02a1:843_0": "592. Bāhuṃ paggahetvāti niccalaṃ katvā.",
  "atk-vin02a1:844_0": "594. Sīsaṃ paggahetvāti niccalaṃ ujuṃ ṭhapayitvā.",
  "atk-vin02a1:845_0": "Dutiyo vaggo.",
  "atk-vin02a1:846_0": "3. Khambhakatavaggavaṇṇanā",
  "atk-vin02a1:847_0": "596-8. Khambhakato nāma kaṭiyaṃ hatthaṃ ṭhapetvā katakhambho. Oguṇṭhitoti sasīsaṃ pāruto.",
  "atk-vin02a1:848_0": "600.",
  "atk-vin02a1:848_1": "Ukkuṭikāyāti ettha ukkuṭikā vuccati paṇhiyo ukkhipitvā aggapādehi vā,",
  "atk-vin02a1:848_2": "aggapāde vā ukkhipitvā paṇhīhiyeva vā bhūmiṃ phusantassa gamanaṃ.",
  "atk-vin02a1:848_3": "Karaṇavacanaṃ panettha vuttalakkhaṇameva.",
  "atk-vin02a1:849_0": "601. Dussapallatthikāyāti ettha āyogapallatthikāpi dussapallatthikā eva.",
  "atk-vin02a1:850_0": "602. Sakkaccanti satiṃ upaṭṭhapetvā.",
  "atk-vin02a1:851_0": "603. Ākirantepīti piṇḍapātaṃ dentepi. Pattasaññīti patte saññaṃ katvā.",
  "atk-vin02a1:852_0": "604.",
  "atk-vin02a1:852_1": "Samasūpako nāma yattha bhattassa catutthabhāgappamāṇo sūpo hoti.",
  "atk-vin02a1:852_2": "Muggasūpo māsasūpoti ettha kulatthādīhi katasūpāpi saṅgahaṃ gacchantiyevāti mahāpaccariyaṃ vuttaṃ.",
  "atk-vin02a1:852_3": "Rasaraseti ettha ṭhapetvā dve sūpe avasesāni oloṇīsākasūpeyyamaccharasamaṃsarasādīni rasarasāti veditabbāni.",
  "atk-vin02a1:852_4": "Taṃ rasarasaṃ bahumpi gaṇhantassa anāpatti.",
  "atk-vin02a1:853_0": "605.",
  "atk-vin02a1:853_1": "Samatittikanti samapuṇṇaṃ samabharitaṃ.",
  "atk-vin02a1:853_2": "Thūpīkataṃ piṇḍapātaṃ paṭiggaṇhāti,",
  "atk-vin02a1:853_3": "āpatti dukkaṭassāti ettha thūpīkato nāma pattassa antomukhavaṭṭilekhaṃ atikkamitvā kato;",
  "atk-vin02a1:853_4": "patte pakkhitto racito pūritoti attho.",
  "atk-vin02a1:853_5": "Evaṃ kataṃ agahetvā antomukhavaṭṭilekhāsamappamāṇo gahetabbo.",
  "atk-vin02a1:854_0": "Tattha thūpīkataṃ nāma “pañcahi bhojanehi kata”nti abhayatthero āha.",
  "atk-vin02a1:854_1": "Tipiṭakacūḷanāgatthero pana “piṇḍapāto nāma yāgupi bhattampi khādanīyampi cuṇṇapiṇḍopi dantakaṭṭhampi",
  "atk-vin02a1:854_2": "dasikasuttampī”ti idaṃ suttaṃ vatvā dasikasuttampi thūpīkataṃ na vaṭṭatīti āha.",
  "atk-vin02a1:854_3": "Tesaṃ vādaṃ sutvā bhikkhū rohaṇaṃ gantvā cūḷasumanattheraṃ pucchiṃsu –",
  "atk-vin02a1:854_4": "“bhante thūpīkatapiṇḍapāto kena paricchinno”ti?",
  "atk-vin02a1:854_5": "Tesañca therānaṃ vādaṃ ārocesuṃ.",
  "atk-vin02a1:854_6": "Thero sutvā āha – “aho,",
  "atk-vin02a1:854_7": "cūḷanāgo sāsanato bhaṭṭho,",
  "atk-vin02a1:854_8": "ahaṃ etassa sattakkhattuṃ vinayaṃ vācento na kadāci evaṃ avacaṃ,",
  "atk-vin02a1:854_9": "ayaṃ kuto labhitvā evaṃ vadasī”ti.",
  "atk-vin02a1:854_10": "Bhikkhū theraṃ yāciṃsu –",
  "atk-vin02a1:854_11": "“kathetha dāni, bhante,",
  "atk-vin02a1:854_12": "kena paricchinno”ti?",
  "atk-vin02a1:854_13": "“Yāvakālikenāvuso”ti thero āha.",
  "atk-vin02a1:854_14": "Tasmā yaṃkiñci yāgubhattaṃ vā phalāphalaṃ vā āmisajātikaṃ samatittikameva gahetabbaṃ.",
  "atk-vin02a1:854_15": "Tañca kho adhiṭṭhānupagena pattena,",
  "atk-vin02a1:854_16": "itarena pana thūpīkatampi vaṭṭati.",
  "atk-vin02a1:854_17": "Yāmakālikasattāhakālikayāvajīvikāni pana adhiṭṭhānupagapattepi thūpīkatāni vaṭṭanti.",
  "atk-vin02a1:854_18": "Dvīsu pattesu bhattaṃ gahetvā ekasmiṃ pūretvā vihāraṃ pesetuṃ vaṭṭatīti mahāpaccariyaṃ pana vuttaṃ.",
  "atk-vin02a1:854_19": "Yaṃ patte pakkhipiyamānaṃ pūvaucchukhaṇḍaphalāphalādi heṭṭhā orohati,",
  "atk-vin02a1:854_20": "taṃ thūpīkataṃ nāma na hoti.",
  "atk-vin02a1:854_21": "Pūvavaṭaṃsakaṃ ṭhapetvā piṇḍapātaṃ denti,",
  "atk-vin02a1:854_22": "thūpīkatameva hoti.",
  "atk-vin02a1:854_23": "Pupphavaṭaṃsakatakkolakaṭukaphalādivaṭaṃsake pana ṭhapetvā dinnaṃ thūpīkataṃ na hoti.",
  "atk-vin02a1:854_24": "Bhattassa upari thālakaṃ vā pattaṃ vā ṭhapetvā pūretvā gaṇhāti,",
  "atk-vin02a1:854_25": "thūpīkataṃ nāma na hoti.",
  "atk-vin02a1:854_26": "Kurundiyampi vuttaṃ –",
  "atk-vin02a1:854_27": "“thālake vā paṇṇe vā pakkhipitvā taṃ pattamatthake ṭhapetvā denti,",
  "atk-vin02a1:854_28": "pāṭekkabhājanaṃ vaṭṭatī”ti.",
  "atk-vin02a1:855_0": "Idha anāpattiyaṃ gilāno na āgato,",
  "atk-vin02a1:855_1": "tasmā gilānassapi thūpīkataṃ na vaṭṭati.",
  "atk-vin02a1:855_2": "Sabbattha pana paṭiggahetumeva na vaṭṭati.",
  "atk-vin02a1:855_3": "Paṭiggahitaṃ pana supaṭiggahitameva hoti,",
  "atk-vin02a1:855_4": "paribhuñjituṃ vaṭṭatīti.",
  "atk-vin02a1:856_0": "Tatiyo vaggo.",
  "atk-vin02a1:857_0": "4. Sakkaccavaggavaṇṇanā",
  "atk-vin02a1:858_0": "606.",
  "atk-vin02a1:858_1": "Sakkaccanti etthāpi asakkaccaṃ paṭiggahaṇeyeva āpatti,",
  "atk-vin02a1:858_2": "paṭiggahitaṃ pana supaṭiggahitameva.",
  "atk-vin02a1:858_3": "Sakkaccanti ca pattasaññīti cāti ubhayaṃ vuttanayameva.",
  "atk-vin02a1:859_0": "608. Sapadānanti tattha tattha odhiṃ akatvā anupaṭipāṭiyā. Samasūpake vattabbaṃ vuttameva.",
  "atk-vin02a1:860_0": "610. Thūpakatoti matthakato; vemajjhatoti attho.",
  "atk-vin02a1:861_0": "611.",
  "atk-vin02a1:861_1": "Paṭicchādetvā dentīti māghātasamayādīsu paṭicchannaṃ byañjanaṃ katvā denti.",
  "atk-vin02a1:861_2": "Viññattiyaṃ vattabbaṃ natthi.",
  "atk-vin02a1:862_0": "614. Ujjhānasaññīsikkhāpadepi gilāno na muccati.",
  "atk-vin02a1:863_0": "615.",
  "atk-vin02a1:863_1": "Nātimahanto kabaḷoti mayūraṇḍaṃ atimahantaṃ,",
  "atk-vin02a1:863_2": "kukkuṭaṇḍaṃ atikhuddakaṃ,",
  "atk-vin02a1:863_3": "tesaṃ vemajjhappamāṇo.",
  "atk-vin02a1:863_4": "Khajjaketi ettha mūlakhādanīyādi sabbaṃ gahetabbaṃ.",
  "atk-vin02a1:864_0": "Catuttho vaggo.",
  "atk-vin02a1:865_0": "5. Kabaḷavaggavaṇṇanā",
  "atk-vin02a1:866_0": "617. Anāhaṭeti anāharite; mukhadvāraṃ asampāpiteti attho.",
  "atk-vin02a1:867_0": "618. Sabbaṃ hatthanti sakalahatthaṃ.",
  "atk-vin02a1:868_0": "619.",
  "atk-vin02a1:868_1": "Sakabaḷenāti ettha dhammaṃ kathento harītakaṃ vā laṭṭhimadhukaṃ vā mukhe pakkhipitvā katheti.",
  "atk-vin02a1:868_2": "Yattakena vacanaṃ aparipuṇṇaṃ na hoti,",
  "atk-vin02a1:868_3": "tattake mukhamhi sante kathetuṃ vaṭṭati.",
  "atk-vin02a1:869_0": "620. Piṇḍukkhepakanti piṇḍaṃ ukkhipitvā ukkhipitvā.",
  "atk-vin02a1:870_0": "621. Kabaḷāvacchedakanti kabaḷaṃ avacchinditvā avacchinditvā.",
  "atk-vin02a1:871_0": "622. Avagaṇḍakārakanti makkaṭo viya gaṇḍe katvā katvā.",
  "atk-vin02a1:872_0": "623. Hatthaniddhunakanti hatthaṃ niddhunitvā niddhunitvā.",
  "atk-vin02a1:873_0": "624. Sitthāvakārakanti sitthāni avakiritvā avakiritvā.",
  "atk-vin02a1:874_0": "625. Jivhānicchārakanti jivhaṃ nicchāretvā nicchāretvā.",
  "atk-vin02a1:875_0": "626. Capucapukārakanti capu capūti evaṃ saddaṃ katvā katvā.",
  "atk-vin02a1:876_0": "Pañcamo vaggo.",
  "atk-vin02a1:877_0": "6. Surusuruvaggavaṇṇanā",
  "atk-vin02a1:878_0": "627.",
  "atk-vin02a1:878_1": "Surusurukārakanti surusurūti evaṃ saddaṃ katvā katvā.",
  "atk-vin02a1:878_2": "Davoti parihāsavacanaṃ;",
  "atk-vin02a1:878_3": "taṃ yena kenaci pariyāyena “kiṃ buddho,",
  "atk-vin02a1:878_4": "silakabuddho,",
  "atk-vin02a1:878_5": "paṭibuddho;",
  "atk-vin02a1:878_6": "kiṃ dhammo, godhammo,",
  "atk-vin02a1:878_7": "ajadhammo;",
  "atk-vin02a1:878_8": "kiṃ saṅgho,",
  "atk-vin02a1:878_9": "migasaṅgho,",
  "atk-vin02a1:878_10": "pasusaṅgho”tiādinā nayena tīṇi ratanāni ārabbha na kātabbanti attho.",
  "atk-vin02a1:879_0": "628.",
  "atk-vin02a1:879_1": "Hatthanillehakanti hatthaṃ nillehitvā nillehitvā.",
  "atk-vin02a1:879_2": "Bhuñjantena hi aṅgulimattampi nillehituṃ na vaṭṭati.",
  "atk-vin02a1:879_3": "Ghanayāguphāṇitapāyāsādike pana aṅgulīhi gahetvā aṅguliyo mukhe pavesetvā bhuñjituṃ vaṭṭati.",
  "atk-vin02a1:879_4": "Pattanillehakaoṭṭhanillehakesupi eseva nayo.",
  "atk-vin02a1:879_5": "Tasmā ekaṅguliyāpi patto na nillehitabbo,",
  "atk-vin02a1:879_6": "ekaoṭṭhopi jivhāya na nillehitabbo,",
  "atk-vin02a1:879_7": "oṭṭhamaṃsehi eva pana gahetvā anto pavesetuṃ vaṭṭati.",
  "atk-vin02a1:880_0": "631.",
  "atk-vin02a1:880_1": "Kokanadeti evaṃnāmake.",
  "atk-vin02a1:880_2": "Kokanadanti padumaṃ vuccati,",
  "atk-vin02a1:880_3": "so ca pāsādo padumasaṇṭhāno,",
  "atk-vin02a1:880_4": "tenassa kokanadotveva nāmaṃ akaṃsu.",
  "atk-vin02a1:880_5": "Na sāmisena hatthena pānīyathālakanti etaṃ paṭikkūlavasena paṭikkhittaṃ,",
  "atk-vin02a1:880_6": "tasmā saṅghikampi puggalikampi gihisantakampi attano santakampi saṅkhampi sarāvampi thālakampi na gahetabbameva,",
  "atk-vin02a1:880_7": "gaṇhantassa dukkaṭaṃ.",
  "atk-vin02a1:880_8": "Sace pana hatthassa ekadeso āmisamakkhito na hoti,",
  "atk-vin02a1:880_9": "tena padesena gahetuṃ vaṭṭati.",
  "atk-vin02a1:881_0": "632.",
  "atk-vin02a1:881_1": "Uddharitvā vāti sitthāni udakato uddharitvā ekasmiṃ ṭhāne rāsiṃ katvā udakaṃ chaḍḍeti.",
  "atk-vin02a1:881_2": "Bhinditvā vāti sitthāni bhinditvā udakagatikāni katvā chaḍḍeti.",
  "atk-vin02a1:881_3": "Paṭiggahe vāti paṭiggahena paṭicchanto naṃ paṭiggahe chaḍḍeti.",
  "atk-vin02a1:881_4": "Nīharitvāti bahi nīharitvā chaḍḍeti;",
  "atk-vin02a1:881_5": "evaṃ chaḍḍentassa anāpatti.",
  "atk-vin02a1:882_0": "634.",
  "atk-vin02a1:882_1": "Setacchattanti vatthapaliguṇṭhitaṃ paṇḍaracchattaṃ.",
  "atk-vin02a1:882_2": "Kilañjacchattanti vilīvacchattaṃ.",
  "atk-vin02a1:882_3": "Paṇṇacchattanti tālapaṇṇādīhi yehi kehici kataṃ.",
  "atk-vin02a1:882_4": "Maṇḍalabaddhaṃ salākabaddhanti idaṃ pana tiṇṇampi chattānaṃ pañjaradassanatthaṃ vuttaṃ.",
  "atk-vin02a1:882_5": "Tāni hi maṇḍalabaddhāni ceva honti salākabaddhāni ca.",
  "atk-vin02a1:882_6": "Yampi tatthajātakadaṇḍakena kataṃ ekapaṇṇacchattaṃ hoti,",
  "atk-vin02a1:882_7": "tampi chattameva.",
  "atk-vin02a1:882_8": "Etesu yaṃkiñci chattaṃ pāṇimhi assāti chattapāṇi.",
  "atk-vin02a1:882_9": "So taṃ chattaṃ dhārayamāno vā aṃse vā katvā ūrumhi vā ṭhapetvā yāva hatthena na muccati,",
  "atk-vin02a1:882_10": "tāvassa dhammaṃ desetuṃ na vaṭṭati,",
  "atk-vin02a1:882_11": "desentassa vuttanayena dukkaṭaṃ.",
  "atk-vin02a1:882_12": "Sace panassa añño chattaṃ dhāreti,",
  "atk-vin02a1:882_13": "chattapādukāya vā ṭhitaṃ hoti,",
  "atk-vin02a1:882_14": "hatthato apagatamatte chattapāṇi nāma na hoti.",
  "atk-vin02a1:882_15": "Tassa dhammaṃ desetuṃ vaṭṭati.",
  "atk-vin02a1:882_16": "Dhammaparicchedo panettha padasodhamme vuttanayeneva veditabbo.",
  "atk-vin02a1:883_0": "635.",
  "atk-vin02a1:883_1": "Daṇḍapāṇissāti ettha daṇḍo nāma majjhimassa purisassa catuhatthappamāṇo daṇḍapāṇibhāvo panassa chattapāṇimhi vuttanayeneva veditabbo.",
  "atk-vin02a1:884_0": "636. Satthapāṇimhipi eseva nayo. Asiṃ sannahitvā ṭhitopi hi satthapāṇisaṅkhyaṃ na gacchati.",
  "atk-vin02a1:885_0": "637.",
  "atk-vin02a1:885_1": "Āvudhapāṇissāti ettha kiñcāpi vuttaṃ –",
  "atk-vin02a1:885_2": "“āvudhaṃ nāma cāpo kodaṇḍo”ti,",
  "atk-vin02a1:885_3": "atha kho sabbāpi dhanuvikati saddhiṃ saravikatiyā āvudhanti veditabbaṃ.",
  "atk-vin02a1:885_4": "Tasmā saddhiṃ vā sarena dhanuṃ gahetvā suddhadhanuṃ vā suddhasaraṃ vā sajiyadhanuṃ vā nijjiyadhanuṃ vā",
  "atk-vin02a1:885_5": "gahetvā ṭhitassa vā nisinnassa vā dhammo desetuṃ na vaṭṭati.",
  "atk-vin02a1:885_6": "Sace panassa dhanuṃ kaṇṭhepi paṭimukkaṃ hoti,",
  "atk-vin02a1:885_7": "yāva hatthena na gaṇhāti,",
  "atk-vin02a1:885_8": "tāva dhammaṃ desetuṃ vaṭṭatiyevāti.",
  "atk-vin02a1:886_0": "Chaṭṭho vaggo.",
  "atk-vin02a1:887_0": "7. Pādukavaggavaṇṇanā",
  "atk-vin02a1:888_0": "638.",
  "atk-vin02a1:888_1": "Akkantassāti chattadaṇḍake aṅgulantaraṃ appavesetvā kevalaṃ pādukaṃ akkamitvā ṭhitassa.",
  "atk-vin02a1:888_2": "Paṭimukkassāti paṭimuñcitvā ṭhitassa.",
  "atk-vin02a1:888_3": "Upāhanāyapi eseva nayo.",
  "atk-vin02a1:888_4": "Omukkoti panettha paṇhikabaddhaṃ omuñcitvā ṭhito vuccati.",
  "atk-vin02a1:889_0": "640.",
  "atk-vin02a1:889_1": "Yānagatassāti ettha sacepi dvīhi janehi hatthasaṅghāṭena gahito,",
  "atk-vin02a1:889_2": "sāṭake vā ṭhapetvā vaṃsena vayhati,",
  "atk-vin02a1:889_3": "ayutte vā vayhādike yāne,",
  "atk-vin02a1:889_4": "visaṅkharitvā vā ṭhapite cakkamattepi nisinno yānagatotveva saṅkhyaṃ gacchati.",
  "atk-vin02a1:889_5": "Sace pana dvepi ekayāne nisinnā honti, vaṭṭati.",
  "atk-vin02a1:889_6": "Visuṃ nisinnesupi ucce yāne nisinnena nīce nisinnassa desetuṃ vaṭṭati,",
  "atk-vin02a1:889_7": "samappamāṇepi vaṭṭati.",
  "atk-vin02a1:889_8": "Purime yāne nisinnena pacchime nisinnassa vaṭṭati.",
  "atk-vin02a1:889_9": "Pacchime pana uccatarepi nisinnena desetuṃ na vaṭṭati.",
  "atk-vin02a1:890_0": "641.",
  "atk-vin02a1:890_1": "Sayanagatassāti antamaso kaṭasārakepi pakatibhūmiyampi nipannassa uccepi mañcapīṭhe vā bhūmipadese vā ṭhitena nisinnena vā desetuṃ na vaṭṭati.",
  "atk-vin02a1:890_2": "Sayanagatena pana sayanagatassa uccatare vā samappamāṇe vā nipannena desetuṃ vaṭṭati.",
  "atk-vin02a1:890_3": "Nipannena ca ṭhitassa vā nisinnassa vā desetuṃ vaṭṭati,",
  "atk-vin02a1:890_4": "nisinnenāpi ṭhitassa vā nisinnassa vā vaṭṭati.",
  "atk-vin02a1:890_5": "Ṭhitena ṭhitasseva vaṭṭati.",
  "atk-vin02a1:891_0": "642.",
  "atk-vin02a1:891_1": "Pallatthikāyāti āyogapallatthikāya vā hatthapallatthikāya vā dussapallatthikāya vā yāya kāyaci pallatthikāya nisinnassa agilānassa desetuṃ na vaṭṭati.",
  "atk-vin02a1:892_0": "643. Veṭhitasīsassāti dussaveṭhanena vā moḷiādīhi vā yathā kesanto na dissati; evaṃ veṭhitasīsassa.",
  "atk-vin02a1:893_0": "644. Oguṇṭhitasīsassāti sasīsaṃ pārutassa.",
  "atk-vin02a1:894_0": "645.",
  "atk-vin02a1:894_1": "Chamāyaṃ nisinnenāti bhūmiyaṃ nisinnena.",
  "atk-vin02a1:894_2": "Āsane nisinnassāti antamaso vatthampi tiṇānipi santharitvā nisinnassa.",
  "atk-vin02a1:895_0": "647.",
  "atk-vin02a1:895_1": "Chapakassāti caṇḍālassa.",
  "atk-vin02a1:895_2": "Chapakīti caṇḍālī.",
  "atk-vin02a1:895_3": "Nilīnoti paṭicchanno hutvā.",
  "atk-vin02a1:895_4": "Yatra hi nāmāti yo hi nāma.",
  "atk-vin02a1:895_5": "Sabbamidaṃ carimaṃ katanti tattheva paripatīti “sabbo ayaṃ loko saṅkaraṃ gato nimmariyādo”ti imaṃ vacanaṃ",
  "atk-vin02a1:895_6": "vatvā tattheva tesaṃ dvinnampi antarā rukkhato patito.",
  "atk-vin02a1:895_7": "Patitvā ca pana ubhinnampi purato ṭhatvā imaṃ gāthaṃ abhāsi –",
  "atk-vin02a1:896_0": "“Ubho atthaṃ na jānanti…pe… asmā kumbhamivābhidā”ti.",
  "atk-vin02a1:897_0": "Tattha ubho atthaṃ na jānantīti dvepi janā pāḷiyā atthaṃ na jānanti.",
  "atk-vin02a1:897_1": "Dhammaṃ na passareti pāḷiṃ na passanti.",
  "atk-vin02a1:897_2": "Katame te ubhoti?",
  "atk-vin02a1:897_3": "“Yo cāyaṃ mantaṃ vāceti,",
  "atk-vin02a1:897_4": "yo cādhammenadhīyatī”ti.",
  "atk-vin02a1:897_5": "Evaṃ brāhmaṇañca rājānañca ubhopi adhammikabhāve ṭhapesi.",
  "atk-vin02a1:898_0": "Tato brāhmaṇo sālīnanti gāthamāha.",
  "atk-vin02a1:898_1": "Tassattho –",
  "atk-vin02a1:898_2": "jānāmahaṃ bho “ayaṃ adhammo”ti;",
  "atk-vin02a1:898_3": "api ca kho mayā dīgharattaṃ saputtadāraparijanena rañño santako sālīnaṃ odano bhutto.",
  "atk-vin02a1:898_4": "Sucimaṃsūpasecanoti nānappakāravikatisampāditaṃ sucimaṃsūpasecanaṃ missīkaraṇamassāti sucimaṃsūpasecano.",
  "atk-vin02a1:898_5": "Tasmā dhamme na vattāmīti yasmā evaṃ mayā rañño odano bhutto,",
  "atk-vin02a1:898_6": "aññe ca bahū lābhā laddhā,",
  "atk-vin02a1:898_7": "tasmā dhamme ahaṃ na vattāmi udare baddho hutvā,",
  "atk-vin02a1:898_8": "na dhammaṃ ajānanto.",
  "atk-vin02a1:898_9": "Ayañhi dhammo ariyehi vaṇṇito pasattho thomitoti jānāmi.",
  "atk-vin02a1:899_0": "Atha naṃ chapako “dhiratthū”tiādinā gāthādvayena ajjhabhāsi.",
  "atk-vin02a1:899_1": "Tassattho –",
  "atk-vin02a1:899_2": "yo tayā dhanalābho ca yasalābho ca laddho,",
  "atk-vin02a1:899_3": "dhiratthu taṃ dhanalābhaṃ yasalābhañca brāhmaṇa. Kasmā?",
  "atk-vin02a1:899_4": "Yasmā ayaṃ tayā laddho lābho āyatiṃ apāyesu vinipātanahetunā sampati ca adhammacaraṇena vutti nāma hoti.",
  "atk-vin02a1:899_5": "Evarūpā yā vutti āyatiṃ vinipātena idha adhammacaraṇena vā nippajjati,",
  "atk-vin02a1:899_6": "kiṃ tāya vuttiyā?",
  "atk-vin02a1:899_7": "Tena vuttaṃ –",
  "atk-vin02a1:900_0": "“Dhiratthu taṃ dhanalābhaṃ, yasalābhañca brāhmaṇa;",
  "atk-vin02a1:901_0": "Yā vutti vinipātena, adhammacaraṇena vā”ti.",
  "atk-vin02a1:902_0": "Paribbaja mahābrahmeti mahābrāhmaṇa ito disā sīghaṃ palāyassu.",
  "atk-vin02a1:902_1": "Pacantaññepi pāṇinoti aññepi sattā pacanti ceva bhuñjanti ca;",
  "atk-vin02a1:902_2": "na kevalaṃ tvañceva rājā ca.",
  "atk-vin02a1:902_3": "Mā tvaṃ adhammo ācarito asmā kumbhamivābhidāti sace hi tvaṃ ito aparibbajitvā imaṃ adhammaṃ ācarissasi,",
  "atk-vin02a1:902_4": "tato tvaṃ so adhammo evaṃ ācarito yathā udakakumbhaṃ pāsāṇo bhindeyya;",
  "atk-vin02a1:902_5": "evaṃ bhecchati,",
  "atk-vin02a1:902_6": "tena mayaṃ taṃ vadāma –",
  "atk-vin02a1:903_0": "“Paribbaja mahābrahme, pacantaññepi pāṇino;",
  "atk-vin02a1:904_0": "Mā tvaṃ adhammo ācarito, asmā kumbhamivābhidā”ti.",
  "atk-vin02a1:905_0": "Ucce āsaneti antamaso bhūmippadesepi unnataṭṭhāne nisinnassa desetuṃ na vaṭṭati.",
  "atk-vin02a1:906_0": "648.",
  "atk-vin02a1:906_1": "Na ṭhito nisinnassāti sacepi therupaṭṭhānaṃ gantvā ṭhitaṃ daharabhikkhuṃ āsane nisinno mahāthero pañhaṃ pucchati,",
  "atk-vin02a1:906_2": "na kathetabbaṃ.",
  "atk-vin02a1:906_3": "Gāravena pana theraṃ uṭṭhahitvā pucchathāti vattuṃ na sakkā,",
  "atk-vin02a1:906_4": "passe ṭhitabhikkhussa kathemīti kathetuṃ vaṭṭati.",
  "atk-vin02a1:907_0": "649.",
  "atk-vin02a1:907_1": "Na pacchato gacchantenāti ettha sace purato gacchanto pacchato gacchantaṃ pañhaṃ pucchati,",
  "atk-vin02a1:907_2": "na kathetabbaṃ.",
  "atk-vin02a1:907_3": "Pacchimassa bhikkhuno kathemīti kathetuṃ vaṭṭati.",
  "atk-vin02a1:907_4": "Saddhiṃ uggahitadhammaṃ pana sajjhāyituṃ vaṭṭati.",
  "atk-vin02a1:907_5": "Samadhurena gacchantassa kathetuṃ vaṭṭati.",
  "atk-vin02a1:908_0": "650.",
  "atk-vin02a1:908_1": "Na uppathenāti etthāpi sace dvepi sakaṭapathe ekekacakkapathena vā uppathena vā samadhuraṃ gacchanti, vaṭṭati.",
  "atk-vin02a1:909_0": "651.",
  "atk-vin02a1:909_1": "Asañciccāti paṭicchannaṭṭhānaṃ gacchantassa sahasā uccāro vā passāvo vā nikkhamati,",
  "atk-vin02a1:909_2": "asañcicca kato nāma anāpatti.",
  "atk-vin02a1:910_0": "652.",
  "atk-vin02a1:910_1": "Na hariteti ettha yampi jīvarukkhassa mūlaṃ pathaviyaṃ dissamānaṃ gacchati,",
  "atk-vin02a1:910_2": "sākhā vā bhūmilaggā gacchati,",
  "atk-vin02a1:910_3": "sabbaṃ haritasaṅkhātameva.",
  "atk-vin02a1:910_4": "Khandhe nisīditvā appaharitaṭṭhāne pātetuṃ vaṭṭati.",
  "atk-vin02a1:910_5": "Appaharitaṭṭhānaṃ olokentasseva sahasā nikkhamati,",
  "atk-vin02a1:910_6": "gilānaṭṭhāne ṭhito hoti, vaṭṭati.",
  "atk-vin02a1:910_7": "Appaharite katoti appaharitaṃ alabhantena tiṇaṇḍupakaṃ vā palālaṇḍupakaṃ vā ṭhapetvā katopi pacchā haritaṃ ottharati,",
  "atk-vin02a1:910_8": "vaṭṭatiyeva.",
  "atk-vin02a1:910_9": "Kheḷena cettha siṅghāṇikāpi saṅgahitāti mahāpaccariyaṃ vuttaṃ.",
  "atk-vin02a1:911_0": "653.",
  "atk-vin02a1:911_1": "Na udaketi etaṃ paribhogaudakameva sandhāya vuttaṃ,",
  "atk-vin02a1:911_2": "vaccakuṭisamuddādiudakesu pana aparibhogesu anāpatti.",
  "atk-vin02a1:911_3": "Deve vassante samantato udakogho hoti,",
  "atk-vin02a1:911_4": "anudakaṭṭhānaṃ olokentasseva nikkhamati, vaṭṭati.",
  "atk-vin02a1:911_5": "Mahāpaccariyaṃ vuttaṃ –",
  "atk-vin02a1:911_6": "“etādise kāle anudakaṭṭhānaṃ alabhantena kātuṃ vaṭṭatī”ti.",
  "atk-vin02a1:911_7": "Sesaṃ sabbasikkhāpadesu uttānatthameva.",
  "atk-vin02a1:912_0": "Sattamo vaggo.",
  "atk-vin02a1:913_0": "Samuṭṭhānādidīpanatthāya panettha idaṃ pakiṇṇakaṃ –",
  "atk-vin02a1:913_1": "ujjagghikauccāsaddapaṭisaṃyuttāni cattāri,",
  "atk-vin02a1:913_2": "sakabaḷena mukhena byāharaṇaṃ ekaṃ,",
  "atk-vin02a1:913_3": "chamānīcāsanaṭhānapacchatogamanauppathagamanapaṭisaṃyuttāni pañcāti imāni dasa sikkhāpadāni samanubhāsanasamuṭṭhānāni kāyavācācittato samuṭṭhahanti, kiriyāni,",
  "atk-vin02a1:913_4": "saññāvimokkhāni,",
  "atk-vin02a1:913_5": "sacittakāni,",
  "atk-vin02a1:913_6": "lokavajjāni,",
  "atk-vin02a1:913_7": "kāyakammavacīkammāni,",
  "atk-vin02a1:913_8": "akusalacittāni,",
  "atk-vin02a1:913_9": "dukkhavedanānīti.",
  "atk-vin02a1:914_0": "Sūpodanaviññattisikkhāpadaṃ theyyasatthasamuṭṭhānaṃ kāyacittato kāyavācācittato ca samuṭṭhāti, kiriyaṃ,",
  "atk-vin02a1:914_1": "saññāvimokkhaṃ,",
  "atk-vin02a1:914_2": "sacittakaṃ,",
  "atk-vin02a1:914_3": "lokavajjaṃ,",
  "atk-vin02a1:914_4": "kāyakammaṃ,",
  "atk-vin02a1:914_5": "vacīkammaṃ,",
  "atk-vin02a1:914_6": "akusalacittaṃ,",
  "atk-vin02a1:914_7": "dukkhavedananti.",
  "atk-vin02a1:915_0": "Chattapāṇidaṇḍapāṇisatthapāṇiāvudhapāṇipādukaupāhanayānasayanapallatthikaveṭhitaoguṇṭhitanāmakāni ekādasa",
  "atk-vin02a1:915_1": "sikkhāpadāni dhammadesanasamuṭṭhānāni vācācittato samuṭṭhahanti,",
  "atk-vin02a1:915_2": "kiriyākiriyāni,",
  "atk-vin02a1:915_3": "saññāvimokkhāni,",
  "atk-vin02a1:915_4": "sacittakāni,",
  "atk-vin02a1:915_5": "lokavajjāni,",
  "atk-vin02a1:915_6": "vacīkammāni,",
  "atk-vin02a1:915_7": "akusalacittāni,",
  "atk-vin02a1:915_8": "dukkhavedanānīti.",
  "atk-vin02a1:916_0": "Avasesāni tepaṇṇāsa sikkhāpadāni paṭhamapārājikasamuṭṭhānānīti.",
  "atk-vin02a1:917_0": "Sabbasekhiyesu ābādhapaccayā anāpatti,",
  "atk-vin02a1:917_1": "thūpīkatapiṇḍapāte sūpabyañjanena paṭicchādane ujjhānasaññimhīti tīsu sikkhāpadesu gilāno natthīti.",
  "atk-vin02a1:918_0": "Sekhiyavaṇṇanā niṭṭhitā.",
  "atk-vin02a1:919_0": "Sekhiyakaṇḍaṃ niṭṭhitaṃ.",
  "atk-vin02a1:920_0": "8. Sattādhikaraṇasamathā",
  "atk-vin02a1:921_0": "655.",
  "atk-vin02a1:921_1": "Adhikaraṇasamathesu –",
  "atk-vin02a1:921_2": "sattāti tesaṃ dhammānaṃ saṅkhyāparicchedo.",
  "atk-vin02a1:921_3": "Catubbidhaṃ adhikaraṇaṃ samenti vūpasamentīti adhikaraṇasamathā.",
  "atk-vin02a1:921_4": "Tesaṃ vitthāro khandhake ca parivāre ca vutto,",
  "atk-vin02a1:921_5": "tassatthaṃ tattheva vaṇṇayissāma.",
  "atk-vin02a1:921_6": "Sesaṃ sabbattha uttānamevāti.",
  "atk-vin02a1:922_0": "Samantapāsādikāya vinayasaṃvaṇṇanāya",
  "atk-vin02a1:923_0": "Bhikkhuvibhaṅgavaṇṇanā niṭṭhitā.",
  "atk-vin02a1:924_0": "Anantarāyena yathā, niṭṭhitā vaṇṇanā ayaṃ;",
  "atk-vin02a1:925_0": "Anantarāyena tathā, santiṃ pappontu pāṇino.",
  "atk-vin02a1:926_0": "Ciraṃ tiṭṭhatu saddhammo, kāle vassaṃ ciraṃ pajaṃ;",
  "atk-vin02a1:927_0": "Tappetu devo dhammena, rājā rakkhatu medaninti.",
  "atk-vin02a1:928_0": "Mahāvibhaṅgo niṭṭhito.",
  "atk-vin02a1:929_0": "Namo tassa bhagavato arahato sammāsambuddhassa",
  "atk-vin02a1:930_0": "Bhikkhunīvibhaṅgavaṇṇanā",
  "atk-vin02a1:931_0": "1. Pārājikakaṇḍaṃ (bhikkhunīvibhaṅgavaṇṇanā)",
  "atk-vin02a1:932_0": "Yo bhikkhūnaṃ vibhaṅgassa, saṅgahito anantaraṃ;",
  "atk-vin02a1:933_0": "Bhikkhunīnaṃ vibhaṅgassa, tassa saṃvaṇṇanākkamo.",
  "atk-vin02a1:934_0": "Patto yato tato tassa, apubbapadavaṇṇanaṃ;",
  "atk-vin02a1:935_0": "Kātuṃ pārājike tāva, hoti saṃvaṇṇanā ayaṃ.",
  "atk-vin02a1:936_0": "1. Paṭhamapārājikasikkhāpadavaṇṇanā",
  "atk-vin02a1:937_0": "656.",
  "atk-vin02a1:937_1": "Tena samayena buddho bhagavā sāvatthiyaṃ viharati…pe…",
  "atk-vin02a1:937_2": "sāḷho migāranattāti ettha sāḷhoti tassa nāmaṃ;",
  "atk-vin02a1:937_3": "migāramātuyā pana nattā hoti,",
  "atk-vin02a1:937_4": "tena vuttaṃ –",
  "atk-vin02a1:937_5": "“migāranattā”ti.",
  "atk-vin02a1:937_6": "Navakammikanti navakammādhiṭṭhāyikaṃ.",
  "atk-vin02a1:937_7": "Paṇḍitāti paṇḍiccena samannāgatā.",
  "atk-vin02a1:937_8": "Byattāti veyyattikena samannāgatā.",
  "atk-vin02a1:937_9": "Medhāvinīti pāḷiggahaṇe satipubbaṅgamāya paññāya atthaggahaṇe paññāpubbaṅgamāya satiyā samannāgatā.",
  "atk-vin02a1:937_10": "Dakkhāti chekā;",
  "atk-vin02a1:937_11": "avirajjhitvā sīghaṃ kattabbakārinīti attho.",
  "atk-vin02a1:937_12": "Analasāti ālasiyavirahitā.",
  "atk-vin02a1:937_13": "Tatrupāyāyāti tesu tesu kammesu upāyabhūtāya.",
  "atk-vin02a1:937_14": "Vīmaṃsāyāti kattabbakammupaparikkhāya.",
  "atk-vin02a1:937_15": "Samannāgatāti sampayuttā.",
  "atk-vin02a1:937_16": "Alaṃ kātunti samatthā taṃ taṃ kammaṃ kātuṃ.",
  "atk-vin02a1:937_17": "Alaṃ saṃvidhātunti evañca evañca idaṃ hotūti evaṃ saṃvidahitumpi samatthā.",
  "atk-vin02a1:937_18": "Katākataṃ jānitunti katañca akatañca jānituṃ.",
  "atk-vin02a1:937_19": "Teti te ubho;",
  "atk-vin02a1:937_20": "sā ca sundarīnandā so ca sāḷhoti attho.",
  "atk-vin02a1:937_21": "Bhattaggeti parivesanaṭṭhāne.",
  "atk-vin02a1:937_22": "Nikūṭeti koṇasadisaṃ katvā dassite gambhīre.",
  "atk-vin02a1:937_23": "Vissaro me bhavissatīti virūpo me saro bhavissati;",
  "atk-vin02a1:937_24": "vippakārasaddo bhavissatīti attho.",
  "atk-vin02a1:937_25": "Patimānentīti apekkhamānā.",
  "atk-vin02a1:937_26": "Kyāhanti kiṃ ahaṃ.",
  "atk-vin02a1:937_27": "Jarādubbalāti jarāya dubbalā.",
  "atk-vin02a1:937_28": "Caraṇagilānāti pādarogena samannāgatā.",
  "atk-vin02a1:938_0": "657- 8.",
  "atk-vin02a1:938_1": "Avassutāti kāyasaṃsaggarāgena avassutā;",
  "atk-vin02a1:938_2": "tintā kilinnāti attho.",
  "atk-vin02a1:938_3": "Padabhājane panassa tameva rāgaṃ gahetvā “sārattā”tiādi vuttaṃ.",
  "atk-vin02a1:938_4": "Tattha sārattāti vatthaṃ viya raṅgajātena kāyasaṃsaggarāgena suṭṭhu rattā.",
  "atk-vin02a1:938_5": "Apekkhavatīti tasseva rāgassa vasena tasmiṃ purise pavattāya apekkhāya samannāgatā.",
  "atk-vin02a1:938_6": "Paṭibaddhacittāti tena rāgena tasmiṃ purise bandhitvā ṭhapitacittā viya.",
  "atk-vin02a1:938_7": "Esa nayo dutiyapadavibhaṅgepi.",
  "atk-vin02a1:938_8": "Purisapuggalassāti purisasaṅkhātassa puggalassa.",
  "atk-vin02a1:938_9": "Adhakkhakanti akkhakānaṃ adho.",
  "atk-vin02a1:938_10": "Ubbhajāṇumaṇḍalanti jāṇumaṇḍalānaṃ upari.",
  "atk-vin02a1:938_11": "Padabhājane pana padapaṭipāṭiyā eva “heṭṭhakkhakaṃ uparijāṇumaṇḍala”nti vuttaṃ.",
  "atk-vin02a1:938_12": "Ettha ca ubbhakapparampi ubbhajāṇumaṇḍaleneva saṅgahitaṃ.",
  "atk-vin02a1:938_13": "Sesaṃ mahāvibhaṅge vuttanayeneva veditabbaṃ.",
  "atk-vin02a1:938_14": "Purimāyo upādāyāti sādhāraṇapārājikehi pārājikāyo catasso upādāyāti attho.",
  "atk-vin02a1:938_15": "Ubbhajāṇumaṇḍalikāti idaṃ pana imissā pārājikāya nāmamattaṃ,",
  "atk-vin02a1:938_16": "tasmā padabhājane na vicāritaṃ.",
  "atk-vin02a1:939_0": "659.",
  "atk-vin02a1:939_1": "Evaṃ uddiṭṭhasikkhāpadaṃ padānukkamena vibhajitvā idāni avassutādibhedena āpattibhedaṃ dassetuṃ “ubhatoavassute”tiādimāha.",
  "atk-vin02a1:939_2": "Tattha ubhatoavassuteti ubhatoavassave;",
  "atk-vin02a1:939_3": "bhikkhuniyā ceva purisassa ca kāyasaṃsaggarāgena avassutabhāve satīti attho.",
  "atk-vin02a1:939_4": "Kāyena kāyaṃ āmasatīti bhikkhunī yathāparicchinnena kāyena purisassa yaṃkiñci kāyaṃ puriso vā yena kenaci",
  "atk-vin02a1:939_5": "kāyena bhikkhuniyā yathāparicchinnaṃ kāyaṃ āmasati,",
  "atk-vin02a1:939_6": "ubhayathāpi bhikkhuniyā pārājikaṃ.",
  "atk-vin02a1:939_7": "Kāyena kāyapaṭibaddhanti vuttappakāreneva attano kāyena purisassa kāyapaṭibaddhaṃ.",
  "atk-vin02a1:939_8": "Āmasatīti ettha sayaṃ vā āmasatu,",
  "atk-vin02a1:939_9": "tassa vā āmasanaṃ sādiyatu,",
  "atk-vin02a1:939_10": "thullaccayameva.",
  "atk-vin02a1:939_11": "Kāyapaṭibaddhena kāyanti attano vuttappakārakāyapaṭibaddhena purisassa kāyaṃ.",
  "atk-vin02a1:939_12": "Āmasatīti idhāpi sayaṃ vā āmasatu,",
  "atk-vin02a1:939_13": "tassa vā āmasanaṃ sādiyatu,",
  "atk-vin02a1:939_14": "thullaccayameva.",
  "atk-vin02a1:939_15": "Avasesapadesupi imināva nayena vinicchayo veditabbo.",
  "atk-vin02a1:940_0": "Sace pana bhikkhu ceva bhikkhunī ca hoti,",
  "atk-vin02a1:940_1": "tatra ce bhikkhunī āmasati,",
  "atk-vin02a1:940_2": "bhikkhu niccalo hutvā cittena sādiyati,",
  "atk-vin02a1:940_3": "bhikkhu āpattiyā na kāretabbo.",
  "atk-vin02a1:940_4": "Sace bhikkhu āmasati,",
  "atk-vin02a1:940_5": "bhikkhunī niccalā hutvā citteneva adhivāseti,",
  "atk-vin02a1:940_6": "kāyaṅgaṃ acopayamānāpi pārājikakkhette pārājikena,",
  "atk-vin02a1:940_7": "thullaccayakkhette thullaccayena,",
  "atk-vin02a1:940_8": "dukkaṭakkhette dukkaṭena kāretabbā. Kasmā?",
  "atk-vin02a1:940_9": "“Kāyasaṃsaggaṃ sādiyeyyā”ti vuttattā.",
  "atk-vin02a1:940_10": "Ayaṃ aṭṭhakathāsu vinicchayo.",
  "atk-vin02a1:940_11": "Evaṃ pana sati kiriyāsamuṭṭhānatā na dissati,",
  "atk-vin02a1:940_12": "tasmā tabbahulanayena sā vuttāti veditabbā.",
  "atk-vin02a1:941_0": "660.",
  "atk-vin02a1:941_1": "Ubbhakkhakanti akkhakānaṃ upari.",
  "atk-vin02a1:941_2": "Adhojāṇumaṇḍalanti jāṇumaṇḍalānaṃ heṭṭhā.",
  "atk-vin02a1:941_3": "Ettha ca adhokapparampi adhojāṇumaṇḍaleneva saṅgahitaṃ.",
  "atk-vin02a1:942_0": "662.",
  "atk-vin02a1:942_1": "Ekatoavassuteti ettha kiñcāpi ekatoti avisesena vuttaṃ,",
  "atk-vin02a1:942_2": "tathāpi bhikkhuniyā eva avassute sati ayaṃ āpattibhedo vuttoti veditabbo.",
  "atk-vin02a1:943_0": "Tatrāyaṃ ādito paṭṭhāya vinicchayo –",
  "atk-vin02a1:943_1": "bhikkhunī kāyasaṃsaggarāgena avassutā,",
  "atk-vin02a1:943_2": "purisopi tatheva.",
  "atk-vin02a1:943_3": "Adhakkhake ubbhajāṇumaṇḍale kāyappadese kāyasaṃsaggasādiyane sati bhikkhuniyā pārājikaṃ.",
  "atk-vin02a1:943_4": "Bhikkhuniyā kāyasaṃsaggarāgo,",
  "atk-vin02a1:943_5": "purisassa methunarāgo vā gehassitapemaṃ vā suddhacittaṃ vā hotu,",
  "atk-vin02a1:943_6": "thullaccayameva.",
  "atk-vin02a1:943_7": "Bhikkhuniyā methunarāgo,",
  "atk-vin02a1:943_8": "purisassa kāyasaṃsaggarāgo vā methunarāgo vā gahessitapemaṃ vā suddhacittaṃ vā hotu, dukkaṭaṃ.",
  "atk-vin02a1:943_9": "Bhikkhuniyā gehassitapemaṃ,",
  "atk-vin02a1:943_10": "purisassa vuttesu catūsu yaṃ vā taṃ vā hotu,",
  "atk-vin02a1:943_11": "dukkaṭameva.",
  "atk-vin02a1:943_12": "Bhikkhuniyā suddhacittaṃ,",
  "atk-vin02a1:943_13": "purisassa vuttesu catūsu yaṃ vā taṃ vā hotu, anāpatti.",
  "atk-vin02a1:944_0": "Sace pana bhikkhu ceva hoti bhikkhunī ca ubhinnaṃ kāyasaṃsaggarāgo,",
  "atk-vin02a1:944_1": "bhikkhussa saṅghādiseso,",
  "atk-vin02a1:944_2": "bhikkhuniyā pārājikaṃ.",
  "atk-vin02a1:944_3": "Bhikkhuniyā kāyasaṃsaggarāgo,",
  "atk-vin02a1:944_4": "bhikkhussa methunarāgo vā gehassitapemaṃ vā,",
  "atk-vin02a1:944_5": "bhikkhuniyā thullaccayaṃ,",
  "atk-vin02a1:944_6": "bhikkhussa dukkaṭaṃ.",
  "atk-vin02a1:944_7": "Ubhinnaṃ methunarāgo vā gehassitapemaṃ vā,",
  "atk-vin02a1:944_8": "ubhinnampi dukkaṭameva.",
  "atk-vin02a1:944_9": "Yassa yattha suddhacittaṃ,",
  "atk-vin02a1:944_10": "tassa tattha anāpatti.",
  "atk-vin02a1:944_11": "Ubhinnampi suddhacittaṃ,",
  "atk-vin02a1:944_12": "ubhinnampi anāpatti.",
  "atk-vin02a1:945_0": "663.",
  "atk-vin02a1:945_1": "Anāpatti asañciccātiādīsu virajjhitvā vā āmasantiyā aññavihitāya vā “ayaṃ puriso vā itthī vā”ti ajānantiyā",
  "atk-vin02a1:945_2": "vā tena phuṭṭhāyapi taṃ phassaṃ asādiyantiyā vā āmasanepi sati anāpatti.",
  "atk-vin02a1:945_3": "Sesaṃ sabbattha uttānameva.",
  "atk-vin02a1:946_0": "Paṭhamapārājikasamuṭṭhānaṃ – kiriyaṃ,",
  "atk-vin02a1:946_1": "saññāvimokkhaṃ,",
  "atk-vin02a1:946_2": "sacittakaṃ,",
  "atk-vin02a1:946_3": "lokavajjaṃ,",
  "atk-vin02a1:946_4": "kāyakammaṃ,",
  "atk-vin02a1:946_5": "akusalacittaṃ,",
  "atk-vin02a1:946_6": "dvivedananti.",
  "atk-vin02a1:947_0": "Paṭhamapārājikaṃ.",
  "atk-vin02a1:948_0": "2. Dutiyapārājikasikkhāpadavaṇṇanā",
  "atk-vin02a1:949_0": "664.",
  "atk-vin02a1:949_1": "Dutiye pārājike –",
  "atk-vin02a1:949_2": "kacci no sāti kacci nu sā.",
  "atk-vin02a1:949_3": "Avaṇṇoti aguṇo.",
  "atk-vin02a1:949_4": "Akittīti nindā.",
  "atk-vin02a1:949_5": "Ayasoti parivāravipatti;",
  "atk-vin02a1:949_6": "parammukhagarahā vā.",
  "atk-vin02a1:950_0": "665.",
  "atk-vin02a1:950_1": "Vajjapaṭicchādikāti idampi imissā pārājikāya nāmamattameva,",
  "atk-vin02a1:950_2": "tasmā padabhājane na vicāritaṃ.",
  "atk-vin02a1:950_3": "Sesamettha uttānameva.",
  "atk-vin02a1:951_0": "666.",
  "atk-vin02a1:951_1": "Sā vā ārocetīti yā pārājikaṃ āpannā,",
  "atk-vin02a1:951_2": "sā sayaṃ āroceti.",
  "atk-vin02a1:951_3": "Aṭṭhannaṃ pārājikānaṃ aññataranti bhikkhūhi sādhāraṇānaṃ catunnaṃ asādhāraṇānañca catunnameva aññataraṃ.",
  "atk-vin02a1:951_4": "Idañca pārājikaṃ pacchā paññattaṃ,",
  "atk-vin02a1:951_5": "tasmā “aṭṭhanna”nti vibhaṅge vuttaṃ.",
  "atk-vin02a1:951_6": "Purimena pana saddhiṃ yugaḷattā imasmiṃ okāse ṭhapitanti veditabbaṃ.",
  "atk-vin02a1:951_7": "Dhuraṃ nikkhittamatteti dhure nikkhittamatte.",
  "atk-vin02a1:951_8": "Vitthārakathā panettha sappāṇakavaggamhi duṭṭhullasikkhāpade vuttanayeneva veditabbā.",
  "atk-vin02a1:951_9": "Tatra hi pācittiyaṃ,",
  "atk-vin02a1:951_10": "idha pārājikanti ayameva viseso.",
  "atk-vin02a1:951_11": "Sesaṃ tādisameva.",
  "atk-vin02a1:951_12": "Vajjapaṭicchādikāti idampiimissā pārājikāya nāmamatthāmeva,",
  "atk-vin02a1:951_13": "tasmā padabhājane na vicāritaṃ.",
  "atk-vin02a1:951_14": "Sesamettha uttānameva.",
  "atk-vin02a1:952_0": "Dhuranikkhepasamuṭṭhānaṃ –",
  "atk-vin02a1:952_1": "kāyavācācittato samuṭṭhāti, akiriyaṃ,",
  "atk-vin02a1:952_2": "saññāvimokkhaṃ,",
  "atk-vin02a1:952_3": "sacittakaṃ,",
  "atk-vin02a1:952_4": "lokavajjaṃ,",
  "atk-vin02a1:952_5": "kāyakammaṃ,",
  "atk-vin02a1:952_6": "vacīkammaṃ,",
  "atk-vin02a1:952_7": "akusalacittaṃ,",
  "atk-vin02a1:952_8": "dukkhavedananti.",
  "atk-vin02a1:953_0": "Dutiyapārājikaṃ.",
  "atk-vin02a1:954_0": "3. Tatiyapārājikasikkhāpadavaṇṇanā",
  "atk-vin02a1:955_0": "669. Tatiye –",
  "atk-vin02a1:955_1": "dhammenāti bhūtena vatthunā.",
  "atk-vin02a1:955_2": "Vinayenāti codetvā sāretvā.",
  "atk-vin02a1:955_3": "Padabhājanaṃ panassa “yena dhammena yena vinayena ukkhitto suukkhitto hotī”ti imaṃadhippāyamattaṃ dassetuṃ vuttaṃ.",
  "atk-vin02a1:955_4": "Satthusāsanenāti ñattisampadāya ceva anusāvanasampadāya ca.",
  "atk-vin02a1:955_5": "Padabhājane panassa “jinasāsanena buddhasāsanenā”ti vevacanamattameva vuttaṃ.",
  "atk-vin02a1:955_6": "Saṅghaṃ vā gaṇaṃ vātiādīsu yena saṅghena kammaṃ kataṃ,",
  "atk-vin02a1:955_7": "taṃ saṅghaṃ vā tattha sambahulapuggalasaṅkhātaṃ gaṇaṃ vā,",
  "atk-vin02a1:955_8": "ekapuggalaṃ vā taṃ kammaṃ vā na ādiyati,",
  "atk-vin02a1:955_9": "na anuvattati,",
  "atk-vin02a1:955_10": "na tattha ādaraṃ janetīti attho.",
  "atk-vin02a1:955_11": "Samānasaṃvāsakā bhikkhū vuccanti sahāyā,",
  "atk-vin02a1:955_12": "so tehi saddhiṃ natthīti ettha “ekakammaṃ ekuddeso samasikkhatā”ti ayaṃ tāva saṃvāso;",
  "atk-vin02a1:955_13": "samāno saṃvāso etesanti samānasaṃvāsakā.Evarūpā bhikkhū bhikkhussa tasmiṃ saṃvāse saha ayanabhāvena sahāyāti vuccanti.",
  "atk-vin02a1:955_14": "Idāni yena saṃvāsena te samānasaṃvāsakāti vuttā,",
  "atk-vin02a1:955_15": "so saṃvāso tassa ukkhittakassa tehi saddhiṃ natthi.",
  "atk-vin02a1:955_16": "Yehi ca saddhiṃ tassa so saṃvāso natthi,",
  "atk-vin02a1:955_17": "na tena te bhikkhū attano sahāyā katā honti.",
  "atk-vin02a1:955_18": "Tasmā vuttaṃ “samānasaṃvāsakā bhikkhū vuccanti sahāyā,",
  "atk-vin02a1:955_19": "so tehi saddhiṃ natthi,",
  "atk-vin02a1:955_20": "tena vuccati akatasahāyo”ti.",
  "atk-vin02a1:955_21": "Sesaṃ saṅghabhedasikkhāpadādīsu vuttanayattā uttānatthameva.",
  "atk-vin02a1:956_0": "Samanubhāsanasamuṭṭhānaṃ –",
  "atk-vin02a1:956_1": "kāyavācācittato samuṭṭhāti, akiriyaṃ,",
  "atk-vin02a1:956_2": "saññāvimokkhaṃ,",
  "atk-vin02a1:956_3": "sacittakaṃ,",
  "atk-vin02a1:956_4": "lokavajjaṃ,",
  "atk-vin02a1:956_5": "kāyakammaṃ,",
  "atk-vin02a1:956_6": "vacīkammaṃ,",
  "atk-vin02a1:956_7": "akusalacittaṃ,",
  "atk-vin02a1:956_8": "dukkhavedananti.",
  "atk-vin02a1:957_0": "Tatiyapārājikaṃ.",
  "atk-vin02a1:958_0": "4. Catutthapārājikasikkhāpadavaṇṇanā",
  "atk-vin02a1:959_0": "675.",
  "atk-vin02a1:959_1": "Catutthe –",
  "atk-vin02a1:959_2": "avassutāti lokassādamittasanthavavasena kāyasaṃsaggarāgena avassutā.",
  "atk-vin02a1:959_3": "Dutiyapadepi eseva nayo.",
  "atk-vin02a1:959_4": "Purisapuggalassa hatthaggahaṇaṃ vātiādīsu pana yaṃ purisapuggalena hatthe gahaṇaṃ kataṃ,",
  "atk-vin02a1:959_5": "taṃ purisapuggalassa hatthaggahaṇanti vuttaṃ.",
  "atk-vin02a1:959_6": "Eseva nayo saṅghāṭikaṇṇaggahaṇepi.",
  "atk-vin02a1:959_7": "Hatthaggahaṇanti ettha ca hatthaggahaṇañca aññampi apārājikakkhette gahaṇañca ekajjhaṃ katvā hatthaggahaṇanti vuttanti veditabbaṃ.",
  "atk-vin02a1:959_8": "Tenevassa padabhājane “hatthaggahaṇaṃ vā sādiyeyyāti hattho nāma kapparaṃ upādāya yāva agganakhā,",
  "atk-vin02a1:959_9": "etassa asaddhammassa paṭisevanatthāya ubbhakkhakaṃ adhojāṇumaṇḍalaṃ gahaṇaṃ sādiyati,",
  "atk-vin02a1:959_10": "āpatti thullaccayassā”ti vuttaṃ.",
  "atk-vin02a1:959_11": "Ettha ca asaddhammoti kāyasaṃsaggo veditabbo,",
  "atk-vin02a1:959_12": "na methunadhammo.",
  "atk-vin02a1:959_13": "Na hi methunassa sāmantā thullaccayaṃ hoti.",
  "atk-vin02a1:959_14": "“Viññū paṭibalo kāyasaṃsaggaṃ samāpajjitunti vacanampi cettha sādhakaṃ.",
  "atk-vin02a1:960_0": "“Tissitthiyo methunaṃ taṃ na seve,",
  "atk-vin02a1:961_0": "Tayo purise tayo ca anariyapaṇḍake;",
  "atk-vin02a1:962_0": "Na cācare methunaṃ byañjanasmiṃ,",
  "atk-vin02a1:963_0": "Chejjā siyā methunadhammapaccayā;",
  "atk-vin02a1:964_0": "Pañhā mesā kusalehi cintitā”ti. ;",
  "atk-vin02a1:965_0": "Imāya parivāre vuttāya sedamocakagāthāya virujjhatīti ce? Na;",
  "atk-vin02a1:965_1": "methunadhammassa pubbabhāgattā.",
  "atk-vin02a1:965_2": "Parivāreyeva hi “methunadhammassa pubbabhāgo jānitabbo”ti “vaṇṇāvaṇṇo kāyasaṃsaggo duṭṭhullavācā attakāmapāricariyāgamanuppādana”nti",
  "atk-vin02a1:965_3": "evaṃ sukkavissaṭṭhiādīni pañca sikkhāpadāni methunadhammassa pubbabhāgoti vuttāni.",
  "atk-vin02a1:965_4": "Tasmā kāyasaṃsaggo methunadhammassa pubbabhāgattā paccayo hoti.",
  "atk-vin02a1:965_5": "Iti chejjā siyā methunadhammapaccayāti ettha iminā pariyāyena attho veditabbo.",
  "atk-vin02a1:965_6": "Etenupāyena sabbapadesu vinicchayo veditabbo.",
  "atk-vin02a1:965_7": "Apica “saṅketaṃ vā gaccheyyā”ti etassa padabhājane “itthannāmaṃ āgacchā”ti.",
  "atk-vin02a1:965_8": "Evaṃnāmakaṃ ṭhānaṃ āgacchāti attho.",
  "atk-vin02a1:966_0": "676.",
  "atk-vin02a1:966_1": "Aṭṭhamaṃ vatthuṃ paripūrentī assamaṇī hotīti anulomato vā paṭilomato vā ekantarikāya vā yena tena nayena",
  "atk-vin02a1:966_2": "aṭṭhamaṃ vatthuṃ paripūrentīyeva assamaṇī hoti.",
  "atk-vin02a1:966_3": "Yā pana ekaṃ vā vatthuṃ satta vā vatthūni satakkhattumpi pūreti,",
  "atk-vin02a1:966_4": "neva assamaṇī hoti.",
  "atk-vin02a1:966_5": "Āpannā āpattiyo desetvā muccati.",
  "atk-vin02a1:966_6": "Apicettha gaṇanūpikā āpatti veditabbā.",
  "atk-vin02a1:966_7": "Vuttañhetaṃ “atthāpatti desitā gaṇanūpikā,",
  "atk-vin02a1:966_8": "atthāpatti desitā na gaṇanūpikā”ti.",
  "atk-vin02a1:966_9": "Tatrāyaṃ vinicchayo –",
  "atk-vin02a1:966_10": "idāni nāpajjissāmīti dhuranikkhepaṃ katvā desitā gaṇanūpikā desitagaṇanaṃ upeti pārājikassa aṅgaṃ na hoti.",
  "atk-vin02a1:966_11": "Tasmā yā ekaṃ āpannā dhuranikkhepaṃ katvā desetvā puna kilesavasena āpajjati,",
  "atk-vin02a1:966_12": "puna deseti,",
  "atk-vin02a1:966_13": "evaṃ aṭṭha vatthūni pūrentīpi pārājikā na hoti.",
  "atk-vin02a1:966_14": "Yā pana āpajjitvā punapi aññaṃ vatthuṃ āpajjissāmīti saussāhāva deseti,",
  "atk-vin02a1:966_15": "tassā sā āpatti nagaṇanūpikā,",
  "atk-vin02a1:966_16": "desitāpi adesitā hoti,",
  "atk-vin02a1:966_17": "desitagaṇanaṃ na gacchati,",
  "atk-vin02a1:966_18": "pārājikasseva aṅgaṃ hoti.",
  "atk-vin02a1:966_19": "Aṭṭhame vatthumhi paripuṇṇamatte pārājikā hoti.",
  "atk-vin02a1:966_20": "Sesaṃ uttānamevāti.",
  "atk-vin02a1:967_0": "Dhuranikkhepasamuṭṭhānaṃ –",
  "atk-vin02a1:967_1": "kāyavācācittato samuṭṭhāti, kiriyaṃ,",
  "atk-vin02a1:967_2": "saññāvimokkhaṃ,",
  "atk-vin02a1:967_3": "sacittakaṃ,",
  "atk-vin02a1:967_4": "lokavajjaṃ,",
  "atk-vin02a1:967_5": "kāyakammaṃ,",
  "atk-vin02a1:967_6": "vacīkammaṃ,",
  "atk-vin02a1:967_7": "akusalacittaṃ,",
  "atk-vin02a1:967_8": "dvivedananti.",
  "atk-vin02a1:968_0": "Catutthapārājikaṃ.",
  "atk-vin02a1:969_0": "Uddiṭṭhā kho ayyāyo aṭṭha pārājikā dhammāti bhikkhū ārabbha paññattā sādhāraṇā cattāro ime ca cattāroti",
  "atk-vin02a1:969_1": "evaṃ pātimokkhuddesamaggena uddiṭṭhā kho ayyāyo aṭṭha pārājikā dhammāti evamettha attho daṭṭhabbo.",
  "atk-vin02a1:969_2": "Sesaṃ mahāvibhaṅge vuttanayamevāti.",
  "atk-vin02a1:970_0": "Samantapāsādikāya vinayasaṃvaṇṇanāya bhikkhunīvibhaṅge",
  "atk-vin02a1:971_0": "Pārājikakaṇḍavaṇṇanā niṭṭhitā.",
  "atk-vin02a1:972_0": "Pārājikakaṇḍaṃ niṭṭhitaṃ.",
  "atk-vin02a1:973_0": "2. Saṅghādisesakaṇḍaṃ (bhikkhunīvibhaṅgavaṇṇanā)",
  "atk-vin02a1:974_0": "1. Paṭhamasaṅghādisesasikkhāpadavaṇṇanā",
  "atk-vin02a1:975_0": "Pārājikānantarassa, ayaṃ dāni bhavissati;",
  "atk-vin02a1:976_0": "Saṅghādisesakaṇḍassa, anuttānatthavaṇṇanā.",
  "atk-vin02a1:977_0": "678.",
  "atk-vin02a1:977_1": "Udositanti bhaṇḍasālā.",
  "atk-vin02a1:977_2": "Māyyo evaṃ avacāti ayyo mā evaṃ avaca.",
  "atk-vin02a1:977_3": "Apināyyāti apinu ayyā.",
  "atk-vin02a1:977_4": "Accāvadathāti atikkamitvā vadatha;",
  "atk-vin02a1:977_5": "akkosathāti vuttaṃ hoti.",
  "atk-vin02a1:978_0": "679.",
  "atk-vin02a1:978_1": "Ussayavādikāti mānussayavasena kodhussayavasena vivadamānā.",
  "atk-vin02a1:978_2": "Yasmā pana sā atthato aṭṭakārikā hoti,",
  "atk-vin02a1:978_3": "tasmā “ussayavādikā nāma aḍḍakārikā vuccatī”ti padabhājane vuttaṃ.",
  "atk-vin02a1:978_4": "Ettha ca aḍḍoti vohārikavinicchayo vuccati,",
  "atk-vin02a1:978_5": "yaṃ pabbajitā “adhikaraṇa”ntipi vadanti.",
  "atk-vin02a1:978_6": "Dutiyaṃ vā pariyesatīti sakkhiṃ vā sahāyaṃ vā pariyesati, dukkaṭaṃ.",
  "atk-vin02a1:978_7": "Gacchati vāti upassayo vā hotu bhikkhācāramaggo vā,",
  "atk-vin02a1:978_8": "yattha ṭhitāya “aḍḍaṃ karissāmī”ti cittaṃ uppajjati,",
  "atk-vin02a1:978_9": "tato vohārikānaṃ santikaṃ gacchantiyā padavāre padavāre dukkaṭaṃ.",
  "atk-vin02a1:978_10": "Ekassa ārocetīti dvīsu janesu yassa kassaci ekassa kathaṃ yo koci vohārikānaṃ āroceti.",
  "atk-vin02a1:978_11": "Dutiyassa ārocetīti etthāpi eseva nayo.",
  "atk-vin02a1:979_0": "Ayaṃ panettha asammohatthāya vitthārakathā –",
  "atk-vin02a1:979_1": "yattha katthaci antamaso bhikkhunupassayaṃ āgatepi vohārike disvā bhikkhunī attano kathaṃ āroceti,",
  "atk-vin02a1:979_2": "bhikkhuniyā dukkaṭaṃ.",
  "atk-vin02a1:979_3": "Upāsako attano kathaṃ āroceti,",
  "atk-vin02a1:979_4": "bhikkhuniyā thullaccayaṃ.",
  "atk-vin02a1:979_5": "Paṭhamaṃ upāsako attano kathaṃ āroceti,",
  "atk-vin02a1:979_6": "bhikkhuniyā dukkaṭaṃ.",
  "atk-vin02a1:979_7": "Atha sā attano kathaṃ āroceti,",
  "atk-vin02a1:979_8": "thullaccayaṃ.",
  "atk-vin02a1:979_9": "Bhikkhunī upāsakaṃ vadati –",
  "atk-vin02a1:979_10": "“mama ca tava ca kathaṃ tvaṃyeva ārocehī”ti,",
  "atk-vin02a1:979_11": "so attano vā kathaṃ paṭhamaṃ ārocetu bhikkhuniyā vā,",
  "atk-vin02a1:979_12": "paṭhamārocane dukkaṭaṃ,",
  "atk-vin02a1:979_13": "dutiyārocane thullaccayaṃ.",
  "atk-vin02a1:979_14": "Upāsako bhikkhuniṃ vadati –",
  "atk-vin02a1:979_15": "“mama ca tava ca kathaṃ tvaṃyeva ārocehī”ti,",
  "atk-vin02a1:979_16": "etthāpi eseva nayo.",
  "atk-vin02a1:980_0": "Bhikkhunī kappiyakārakena kathāpeti,",
  "atk-vin02a1:980_1": "tattha kappiyakārako vā bhikkhuniyā kathaṃ paṭhamaṃ ārocetu,",
  "atk-vin02a1:980_2": "itaro vā attano kathaṃ,",
  "atk-vin02a1:980_3": "kappiyakārako vā ubhinnampi kathaṃ,",
  "atk-vin02a1:980_4": "itaro vā ubhinnampi kathaṃ ārocetu,",
  "atk-vin02a1:980_5": "yathā vā tathā vā ārociyamāne paṭhame ārocane bhikkhuniyā dukkaṭaṃ,",
  "atk-vin02a1:980_6": "dutiye thullaccayaṃ.",
  "atk-vin02a1:980_7": "Yathā vā tathā vā ārocitaṃ pana ubhinnampi kathaṃ sutvā vohārikehi vinicchaye kate aḍḍapariyosānaṃ nāma hoti,",
  "atk-vin02a1:980_8": "tasmiṃ aḍḍapariyosāne bhikkhuniyā jayepi parājayepi saṅghādiseso.",
  "atk-vin02a1:980_9": "Sace pana gatigataṃ adhikaraṇaṃ hoti,",
  "atk-vin02a1:980_10": "sutapubbaṃ vohārikehi.",
  "atk-vin02a1:980_11": "Atha te bhikkhuniñca aḍḍakārakañca disvāva “tumhākaṃ kathanakiccaṃ natthi,",
  "atk-vin02a1:980_12": "jānāma mayaṃ ettha pavatti”nti sayameva vinicchinitvā denti,",
  "atk-vin02a1:980_13": "evarūpe aḍḍapariyosānepi bhikkhuniyā anāpatti.",
  "atk-vin02a1:981_0": "Paṭhamaṃ āpatti etassāti paṭhamāpattiko;",
  "atk-vin02a1:981_1": "vītikkamakkhaṇeyeva āpajjitabboti attho,",
  "atk-vin02a1:981_2": "taṃ paṭhamāpattikaṃ.",
  "atk-vin02a1:981_3": "Padabhājane pana adhippāyamattaṃ dassetuṃ “saha vatthujjhācārā āpajjati asamanubhāsanāyā”ti vuttaṃ.",
  "atk-vin02a1:981_4": "Ayañhettha attho –",
  "atk-vin02a1:981_5": "saha vatthujjhācārā yaṃ bhikkhunī āpajjati,",
  "atk-vin02a1:981_6": "na tatiyāya samanubhāsanāya,",
  "atk-vin02a1:981_7": "ayaṃ paṭhamameva saha vatthujjhācārena āpajjitabbattā paṭhamāpattikoti.",
  "atk-vin02a1:981_8": "Bhikkhunisaṅghato nissāretīti nissāraṇīyo;",
  "atk-vin02a1:981_9": "taṃ nissāraṇīyaṃ.",
  "atk-vin02a1:981_10": "Padabhājane pana adhippāyamattaṃ dassetuṃ “saṅghamhā nissārīyatīti vuttaṃ.",
  "atk-vin02a1:981_11": "Tattha yaṃ āpannā bhikkhunī saṅghato nissārīyati,",
  "atk-vin02a1:981_12": "so nissāraṇīyoti evamattho daṭṭhabbo.",
  "atk-vin02a1:981_13": "Na hi so eva dhammo saṅghamhā kenaci nissārīyati.",
  "atk-vin02a1:981_14": "Tena pana dhammena bhikkhunī nissārīyati,",
  "atk-vin02a1:981_15": "tasmā so nissāretīti nissāraṇīyo.",
  "atk-vin02a1:982_0": "Ākaḍḍhiyamānā gacchatīti aḍḍakārakamanussehi sayaṃ vā āgantvā dūtaṃ vā pesetvā ehīti vuccamānā vohārikānaṃ santikaṃ gacchati,",
  "atk-vin02a1:982_1": "tato aḍḍakārako attano vā kathaṃ paṭhamaṃ ārocetu bhikkhuniyā vā,",
  "atk-vin02a1:982_2": "neva paṭhamārocane dukkaṭaṃ,",
  "atk-vin02a1:982_3": "na dutiyārocane thullaccayaṃ.",
  "atk-vin02a1:982_4": "Amaccehi vinicchinitvā kate aḍḍapariyosānepi anāpattiyeva.",
  "atk-vin02a1:982_5": "Sacepi aḍḍakārako bhikkhuniṃ vadati “mama ca tava ca kathaṃ tvameva kathehī”ti;",
  "atk-vin02a1:982_6": "kathentiyāpi kathaṃ sutvā kate aḍḍapariyosānepi anāpattiyeva.",
  "atk-vin02a1:983_0": "Rakkhaṃ yācatīti dhammikaṃ rakkhaṃ yācati, anāpatti.",
  "atk-vin02a1:983_1": "Idāni yathāyācitā rakkhā dhammikā hoti,",
  "atk-vin02a1:983_2": "taṃ dassetuṃ anodissa ācikkhatīti āha.",
  "atk-vin02a1:983_3": "Tattha atītaṃ ārabbha atthi odissaācikkhanā,",
  "atk-vin02a1:983_4": "atthi anodissaācikkhanā,",
  "atk-vin02a1:983_5": "anāgataṃ ārabbhāpi atthi odissaācikkhanā,",
  "atk-vin02a1:983_6": "atthi anodissaācikkhanā.",
  "atk-vin02a1:984_0": "Kathaṃ atītaṃ ārabbha odissaācikkhanā hoti?",
  "atk-vin02a1:984_1": "Bhikkhunupassaye gāmadārakā dhuttādayo vā ye keci anācāraṃ vā ācaranti,",
  "atk-vin02a1:984_2": "rukkhaṃ vā chindanti,",
  "atk-vin02a1:984_3": "phalāphalaṃ vā haranti,",
  "atk-vin02a1:984_4": "parikkhāre vā acchindanti.",
  "atk-vin02a1:984_5": "Bhikkhunī vohārike upasaṅkamitvā “amhākaṃ upassaye idaṃ nāma kata”nti vadati.",
  "atk-vin02a1:984_6": "“Kenā”ti vutte “asukena ca asukena cā”ti ācikkhati.",
  "atk-vin02a1:984_7": "Evaṃ atītaṃ ārabbha odissaācikkhanā hoti,",
  "atk-vin02a1:984_8": "sā na vaṭṭati.",
  "atk-vin02a1:984_9": "Tañce sutvā te vohārikā tesaṃ daṇḍaṃ karonti,",
  "atk-vin02a1:984_10": "sabbaṃ bhikkhuniyā gīvā hoti.",
  "atk-vin02a1:984_11": "Daṇḍaṃ gaṇhissantīti adhippāyepi sati gīvāyeva hoti.",
  "atk-vin02a1:984_12": "Sace pana tassa daṇḍaṃ gaṇhathāti vadati,",
  "atk-vin02a1:984_13": "pañcamāsakamatte gahite pārājikaṃ hoti.",
  "atk-vin02a1:985_0": "“Kenā”ti vutte pana “asukenāti vattuṃ amhākaṃ na vaṭṭati,",
  "atk-vin02a1:985_1": "tumheyeva jānissatha.",
  "atk-vin02a1:985_2": "Kevalañhi mayaṃ rakkhaṃ yācāma,",
  "atk-vin02a1:985_3": "taṃ no detha,",
  "atk-vin02a1:985_4": "avahaṭabhaṇḍañca āharāpethā”ti vattabbaṃ.",
  "atk-vin02a1:985_5": "Evaṃ anodissa ācikkhanā hoti,",
  "atk-vin02a1:985_6": "sā vaṭṭati.",
  "atk-vin02a1:985_7": "Evaṃ vutte sacepi te vohārikā kārake gavesitvā tesaṃ daṇḍaṃ karonti,",
  "atk-vin02a1:985_8": "sabbaṃ sāpateyyampi gahitaṃ bhikkhuniyā,",
  "atk-vin02a1:985_9": "neva gīvā na āpatti.",
  "atk-vin02a1:986_0": "Parikkhāraṃ harante disvā tesaṃ anatthakāmatāya coro coroti vattumpi na vaṭṭati.",
  "atk-vin02a1:986_1": "Evaṃ vuttepi hi yaṃ tesaṃ daṇḍaṃ karonti,",
  "atk-vin02a1:986_2": "sabbampi bhikkhuniyā gīvā hoti.",
  "atk-vin02a1:986_3": "Attano vacanakaraṃ pana “iminā me parikkhāro gahito,",
  "atk-vin02a1:986_4": "taṃ āharāpehi,",
  "atk-vin02a1:986_5": "mā cassa daṇḍaṃ karohī”ti vattuṃ vaṭṭati.",
  "atk-vin02a1:986_6": "Dāsadāsīvāpiādīnaṃ atthāya aḍḍaṃ karonti,",
  "atk-vin02a1:986_7": "ayaṃ akappiyaaḍḍo nāma,",
  "atk-vin02a1:986_8": "na vaṭṭati.",
  "atk-vin02a1:987_0": "Kathaṃ anāgataṃ ārabbha odissaācikkhanā hoti?",
  "atk-vin02a1:987_1": "Vuttanayeneva parehi anācārādīsu katesu bhikkhunī vohārike evaṃ vadati “amhākaṃ upassaye idañcidañca karonti,",
  "atk-vin02a1:987_2": "rakkhaṃ no detha āyatiṃ akaraṇatthāyā”ti.",
  "atk-vin02a1:987_3": "“Kena evaṃ kata”nti vutte ca “asukena asukena cā”ti ācikkhati.",
  "atk-vin02a1:987_4": "Evaṃ anāgataṃ ārabbha odissaācikkhanā hoti,",
  "atk-vin02a1:987_5": "sāpi na vaṭṭati.",
  "atk-vin02a1:987_6": "Tesañhi daṇḍe kate purimanayeneva sabbaṃ bhikkhuniyā gīvā.",
  "atk-vin02a1:987_7": "Sesaṃ purimasadisameva.",
  "atk-vin02a1:988_0": "Sace pana vohārikā “bhikkhunupassaye evarūpaṃ anācāraṃ karontānaṃ imaṃ nāma daṇḍaṃ karomā”ti bheriṃ carāpetvā",
  "atk-vin02a1:988_1": "āṇāya atiṭṭhamāne pariyesitvā daṇḍaṃ karonti,",
  "atk-vin02a1:988_2": "bhikkhuniyā neva gīvā na āpatti.",
  "atk-vin02a1:989_0": "Yo cāyaṃ bhikkhunīnaṃ vutto,",
  "atk-vin02a1:989_1": "bhikkhūnampi eseva nayo.",
  "atk-vin02a1:989_2": "Bhikkhunopi hi odissaācikkhanā na vaṭṭati.",
  "atk-vin02a1:989_3": "Yaṃ tathā ācikkhite daṇḍaṃ karonti,",
  "atk-vin02a1:989_4": "sabbaṃ gīvā hoti.",
  "atk-vin02a1:989_5": "Vuttanayeneva daṇḍaṃ gaṇhāpentassa pārājikaṃ.",
  "atk-vin02a1:989_6": "Yo pana “daṇḍaṃ karissantī”ti jānantopi anodissa katheti,",
  "atk-vin02a1:989_7": "te ca pariyesitvā daṇḍaṃ karontiyeva, na doso.",
  "atk-vin02a1:989_8": "Vihārasīmāya rukkhādīni chindantānaṃ vāsipharasuādīni gahetvā pāsāṇehi koṭṭenti,",
  "atk-vin02a1:989_9": "na vaṭṭati.",
  "atk-vin02a1:989_10": "Sace dhārā bhijjati,",
  "atk-vin02a1:989_11": "kārāpetvā dātabbā.",
  "atk-vin02a1:989_12": "Upadhāvitvā tesaṃ parikkhāre gaṇhanti,",
  "atk-vin02a1:989_13": "tampi na kātabbaṃ,",
  "atk-vin02a1:989_14": "lahuparivattañhi cittaṃ,",
  "atk-vin02a1:989_15": "theyyacetanāya uppannāya mūlacchejjampi gaccheyya.",
  "atk-vin02a1:989_16": "Sesaṃ uttānameva.",
  "atk-vin02a1:990_0": "Kathinasamuṭṭhānaṃ – kiriyaṃ,",
  "atk-vin02a1:990_1": "nosaññāvimokkhaṃ,",
  "atk-vin02a1:990_2": "acittakaṃ,",
  "atk-vin02a1:990_3": "paṇṇattivajjaṃ,",
  "atk-vin02a1:990_4": "kāyakammaṃ,",
  "atk-vin02a1:990_5": "vacīkammaṃ, ticittaṃ,",
  "atk-vin02a1:990_6": "tivedananti.",
  "atk-vin02a1:991_0": "Sattarasake paṭhamasikkhāpadaṃ.",
  "atk-vin02a1:992_0": "2. Dutiyasaṅghādisesasikkhāpadavaṇṇanā",
  "atk-vin02a1:993_0": "682. Dutiye – varabhaṇḍanti muttāmaṇiveḷuriyādi mahagghabhaṇḍaṃ.",
  "atk-vin02a1:994_0": "683.",
  "atk-vin02a1:994_1": "Anapaloketvāti anāpucchitvā.",
  "atk-vin02a1:994_2": "Gaṇaṃ vāti mallagaṇabhaṭiputtagaṇādikaṃ.",
  "atk-vin02a1:994_3": "Pūganti dhammagaṇaṃ.",
  "atk-vin02a1:994_4": "Seṇinti gandhikaseṇidussikaseṇiādikaṃ.",
  "atk-vin02a1:994_5": "Yattha yattha hi rājāno gaṇādīnaṃ gāmanigame niyyātenti “tumheva ettha anusāsathā”ti,",
  "atk-vin02a1:994_6": "tattha tattha te eva issarā honti.",
  "atk-vin02a1:994_7": "Tasmā te sandhāya idaṃ vuttaṃ.",
  "atk-vin02a1:994_8": "Ettha ca rājānaṃ vā gaṇādike vā āpucchitvāpi bhikkhunisaṅgho āpucchitabbova.",
  "atk-vin02a1:994_9": "Ṭhapetvā kappanti titthiyesu vā aññabhikkhunīsu vā pabbajitapubbaṃ kappagatikaṃ ṭhapetvāti.",
  "atk-vin02a1:994_10": "Sesaṃ uttānameva.",
  "atk-vin02a1:995_0": "Corīvuṭṭhāpanasamuṭṭhānaṃ –",
  "atk-vin02a1:995_1": "kenaci karaṇīyena pakkantāsu bhikkhunīsu agantvā khaṇḍasīmaṃ yathānisinnaṭṭhāneyeva attano nissitakaparisāya",
  "atk-vin02a1:995_2": "saddhiṃ vuṭṭhāpentiyā vācācittato samuṭṭhāti,",
  "atk-vin02a1:995_3": "khaṇḍasīmaṃ vā nadiṃ vā gantvā vuṭṭhāpentiyā kāyavācācittato samuṭṭhāti,",
  "atk-vin02a1:995_4": "anāpucchā vuṭṭhāpanavasena kiriyākiriyaṃ,",
  "atk-vin02a1:995_5": "saññāvimokkhaṃ,",
  "atk-vin02a1:995_6": "sacittakaṃ,",
  "atk-vin02a1:995_7": "paṇṇattivajjaṃ,",
  "atk-vin02a1:995_8": "kāyakammaṃ,",
  "atk-vin02a1:995_9": "vacīkammaṃ, ticittaṃ,",
  "atk-vin02a1:995_10": "tivedananti.",
  "atk-vin02a1:996_0": "Dutiyasikkhāpadaṃ.",
  "atk-vin02a1:997_0": "3. Tatiyasaṅghādisesasikkhāpadavaṇṇanā",
  "atk-vin02a1:998_0": "692. Tatiye –",
  "atk-vin02a1:998_1": "parikkhepaṃ atikkāmentiyāti ettha ekaṃ pādaṃ atikkāmentiyā thullaccayaṃ,",
  "atk-vin02a1:998_2": "dutiyena atikkantamatte saṅghādiseso.",
  "atk-vin02a1:998_3": "Aparikkhittassa gāmassa upacāranti ettha parikkhepārahaṭṭhānaṃ ekena pādena atikkamati thullaccayaṃ,",
  "atk-vin02a1:998_4": "dutiyena atikkantamatte saṅghādiseso.",
  "atk-vin02a1:998_5": "Apicettha sakagāmato nikkhamantiyā gāmantarapaccayā anāpatti,",
  "atk-vin02a1:998_6": "nikkhamitvā pana gāmantaraṃ gacchantiyā padavāre padavāre dukkaṭaṃ,",
  "atk-vin02a1:998_7": "ekena pādena itarassa gāmassa parikkhepe vā upacāre vā atikkantamatte thullaccayaṃ,",
  "atk-vin02a1:998_8": "dutiyena atikkantamatte saṅghādiseso.",
  "atk-vin02a1:998_9": "Tato nikkhamitvā puna sakagāmaṃ pavisantiyāpi eseva nayo.",
  "atk-vin02a1:998_10": "Sace pana khaṇḍapākārena vā vatichiddena vā bhikkhunivihārabhūmiyeva sakkā hoti pavisituṃ,",
  "atk-vin02a1:998_11": "evaṃ pavisamānāya kappiyabhūmiṃ nāma paviṭṭhā hoti,",
  "atk-vin02a1:998_12": "tasmā vaṭṭati.",
  "atk-vin02a1:998_13": "Sacepi hatthipiṭṭhiādīhi vā iddhiyā vā pavisati,",
  "atk-vin02a1:998_14": "vaṭṭatiyeva.",
  "atk-vin02a1:998_15": "Padasā gamanameva hi idhādhippetaṃ.",
  "atk-vin02a1:998_16": "Teneva “paṭhamaṃ pādaṃ atikkāmentiyā”tiādimāha.",
  "atk-vin02a1:999_0": "Dve gāmā bhikkhunivihārena sambaddhavatikā honti,",
  "atk-vin02a1:999_1": "yasmiṃ gāme bhikkhunivihāro,",
  "atk-vin02a1:999_2": "tattha piṇḍāya caritvā puna vihāraṃ pavisitvā sace vihāramajjhena itarassa gāmassa maggo atthi,",
  "atk-vin02a1:999_3": "gantuṃ vaṭṭati.",
  "atk-vin02a1:999_4": "Tato pana gāmato teneva maggena paccāgantabbaṃ.",
  "atk-vin02a1:999_5": "Sace gāmadvārena nikkhamitvā āgacchati,",
  "atk-vin02a1:999_6": "purimanayeneva āpattibhedo veditabbo.",
  "atk-vin02a1:999_7": "Sakagāmato kenaci karaṇīyena bhikkhunīhi saddhiṃ nikkhantāya puna pavisanakāle hatthi vā muccati,",
  "atk-vin02a1:999_8": "ussāraṇā vā hoti,",
  "atk-vin02a1:999_9": "itarā bhikkhuniyo sahasā gāmaṃ pavisanti,",
  "atk-vin02a1:999_10": "yāva aññā bhikkhunī āgacchati,",
  "atk-vin02a1:999_11": "tāva bahigāmadvāre ṭhātabbaṃ.",
  "atk-vin02a1:999_12": "Sace na āgacchati,",
  "atk-vin02a1:999_13": "dutiyikā bhikkhunī pakkantā nāma hoti,",
  "atk-vin02a1:999_14": "pavisituṃ vaṭṭati.",
  "atk-vin02a1:1000_0": "Pubbe mahāgāmo hoti,",
  "atk-vin02a1:1000_1": "majjhe bhikkhunivihāro.",
  "atk-vin02a1:1000_2": "Pacchā taṃ gāmaṃ cattāro janā labhitvā visuṃ visuṃ vatiparikkhepaṃ katvā vibhajitvā bhuñjanti,",
  "atk-vin02a1:1000_3": "vihārato ekaṃ gāmaṃ gantuṃ vaṭṭati.",
  "atk-vin02a1:1000_4": "Tato aparaṃ gāmaṃ dvārena vā vatichiddena vā pavisituṃ na vaṭṭati.",
  "atk-vin02a1:1000_5": "Puna vihārameva paccāgantuṃ vaṭṭati. Kasmā?",
  "atk-vin02a1:1000_6": "Vihārassa catugāmasādhāraṇattā.",
  "atk-vin02a1:1001_0": "Antaravāsako temiyatīti yattha yathā timaṇḍalapaṭicchādanaṃ hoti;",
  "atk-vin02a1:1001_1": "evaṃ nivatthāya bhikkhuniyā vassakāle titthena vā atitthena vā otaritvā yattha katthaci uttarantiyā ekadvaṅgulamattampi antaravāsako temiyati.",
  "atk-vin02a1:1001_2": "Sesaṃ nadīlakkhaṇaṃ nadīnimittakathāya āvi bhavissati.",
  "atk-vin02a1:1001_3": "Evarūpaṃ nadiṃ titthena vā atitthena vā otaritvā uttaraṇakāle paṭhamaṃ pādaṃ uddharitvā tīre ṭhapentiyā thullaccayaṃ,",
  "atk-vin02a1:1001_4": "dutiyapāduddhāre saṅghādiseso.",
  "atk-vin02a1:1001_5": "Setunā gacchati, anāpatti.",
  "atk-vin02a1:1001_6": "Padasā otaritvā uttaraṇakāle setuṃ ārohitvā uttarantiyāpi anāpatti.",
  "atk-vin02a1:1001_7": "Setunā pana gantvā uttaraṇakāle padasā gacchantiyā āpattiyeva.",
  "atk-vin02a1:1001_8": "Yānanāvāākāsagamanādīsupi eseva nayo.",
  "atk-vin02a1:1001_9": "Orimatīrato pana paratīrameva akkamantiyā anāpatti.",
  "atk-vin02a1:1001_10": "Rajanakammatthaṃ gantvā dārusaṅkaḍḍhanādikiccena dve tisso ubhayatīresu vicaranti, vaṭṭati.",
  "atk-vin02a1:1001_11": "Sace panettha kāci kalahaṃ katvā itaraṃ tīraṃ gacchati, āpatti.",
  "atk-vin02a1:1001_12": "Dve ekato uttaranti,",
  "atk-vin02a1:1001_13": "ekā majjhe nadiyā kalahaṃ katvā nivattitvā orimatīrameva āgacchati, āpatti.",
  "atk-vin02a1:1001_14": "Itarissā pana ayaṃ pakkantaṭṭhāne ṭhitā hoti,",
  "atk-vin02a1:1001_15": "tasmā paratīraṃ gacchantiyāpi anāpatti.",
  "atk-vin02a1:1001_16": "Nhāyituṃ vā pātuṃ vā otiṇṇā tameva tīraṃ paccuttarati, anāpatti.",
  "atk-vin02a1:1002_0": "Saha aruṇuggamanāti ettha sace sajjhāyaṃ vā padhānaṃ vā aññaṃ vā kiñci kammaṃ kurumānā purearuṇeyeva dutiyikāya santikaṃ gamissāmīti ābhogaṃ karoti,",
  "atk-vin02a1:1002_1": "ajānantiyā eva cassā aruṇo uggacchati, anāpatti.",
  "atk-vin02a1:1002_2": "Atha pana “yāva aruṇuggamanā idheva bhavissāmī”ti vā anābhogena vā vihārassa ekadese acchati,",
  "atk-vin02a1:1002_3": "dutiyikāya hatthapāsaṃ na otarati,",
  "atk-vin02a1:1002_4": "aruṇuggamane saṅghādiseso.",
  "atk-vin02a1:1002_5": "Hatthapāsoyeva hi idha pamāṇaṃ,",
  "atk-vin02a1:1002_6": "hatthapāsātikkame ekagabbhopi na rakkhati.",
  "atk-vin02a1:1003_0": "Agāmake araññeti ettha “nikkhamitvā bahi indakhīlā sabbametaṃ arañña”nti evaṃ vuttalakkhaṇameva araññaṃ.",
  "atk-vin02a1:1003_1": "Taṃ panetaṃ kevalaṃ gāmābhāvena “agāmaka”nti vuttaṃ,",
  "atk-vin02a1:1003_2": "na viñjhāṭavisadisatāya.",
  "atk-vin02a1:1003_3": "Tādise araññe okkante dassanūpacāre vijahite sacepi savanūpacāro atthi, āpatti.",
  "atk-vin02a1:1003_4": "Teneva vuttaṃ aṭṭhakathāyaṃ “sace bhikkhunīsu mahābodhiaṅgaṇaṃ pavisantīsu ekā bahi tiṭṭhati,",
  "atk-vin02a1:1003_5": "tassāpi āpatti.",
  "atk-vin02a1:1003_6": "Lohapāsādaṃ pavisantīsupi pariveṇaṃ pavisantīsupi eseva nayo.",
  "atk-vin02a1:1003_7": "Mahācetiyaṃ vandamānāsu ekā uttaradvārena nikkhamitvā gacchati,",
  "atk-vin02a1:1003_8": "tassāpi āpatti.",
  "atk-vin02a1:1003_9": "Thūpārāmaṃ pavisantīsu ekā bahi tiṭṭhati,",
  "atk-vin02a1:1003_10": "tassāpi āpattī”ti.",
  "atk-vin02a1:1003_11": "Ettha ca dassanūpacāro nāma yattha ṭhitaṃ dutiyikā passati.",
  "atk-vin02a1:1003_12": "Sace pana sāṇipākārantarikāpi hoti,",
  "atk-vin02a1:1003_13": "dassanūpacāraṃ vijahati nāma.",
  "atk-vin02a1:1003_14": "Savanūpacāro nāma yattha ṭhitā maggamūḷhasaddena viya dhammasavanārocanasaddena viya ca “ayye”ti saddāyantiyā saddaṃ suṇāti.",
  "atk-vin02a1:1003_15": "Ajjhokāse dūrepi dassanūpacāro nāma hoti.",
  "atk-vin02a1:1003_16": "So evarūpe savanūpacāre vijahite na rakkhati,",
  "atk-vin02a1:1003_17": "vijahitamatteva āpatti saṅghādisesassa.",
  "atk-vin02a1:1004_0": "Ekā maggaṃ gacchantī ohīyati.",
  "atk-vin02a1:1004_1": "Saussāhā ce hutvā idāni pāpuṇissāmīti anubandhati, anāpatti.",
  "atk-vin02a1:1004_2": "Sace purimāyo aññena maggena gacchanti,",
  "atk-vin02a1:1004_3": "pakkantā nāma honti,",
  "atk-vin02a1:1004_4": "anāpattiyeva.",
  "atk-vin02a1:1004_5": "Dvinnaṃ gacchantīnaṃ ekā anubandhituṃ asakkontī “gacchatu aya”nti ohīyati,",
  "atk-vin02a1:1004_6": "itarāpi “ohīyatu aya”nti, gacchati,",
  "atk-vin02a1:1004_7": "dvinnampi āpatti.",
  "atk-vin02a1:1004_8": "Sace pana gacchantīsu purimāpi aññaṃ maggaṃ gaṇhāti,",
  "atk-vin02a1:1004_9": "pacchimāpi aññaṃ,",
  "atk-vin02a1:1004_10": "ekā ekissā pakkantaṭṭhāne tiṭṭhati,",
  "atk-vin02a1:1004_11": "dvinnampi anāpatti.",
  "atk-vin02a1:1005_0": "693.",
  "atk-vin02a1:1005_1": "Pakkhasaṅkantā vāti titthāyatanaṃ saṅkantā,",
  "atk-vin02a1:1005_2": "sesaṃ uttānameva.",
  "atk-vin02a1:1005_3": "Paṭhamapārājikasamuṭṭhānaṃ – kiriyaṃ,",
  "atk-vin02a1:1005_4": "saññāvimokkhaṃ,",
  "atk-vin02a1:1005_5": "sacittakaṃ,",
  "atk-vin02a1:1005_6": "paṇṇattivajjaṃ,",
  "atk-vin02a1:1005_7": "kāyakammaṃ, ticittaṃ,",
  "atk-vin02a1:1005_8": "tivedananti.",
  "atk-vin02a1:1006_0": "Tatiyasikkhāpadaṃ.",
  "atk-vin02a1:1007_0": "4. Catutthasaṅghādisesasikkhāpadavaṇṇanā",
  "atk-vin02a1:1008_0": "694- 8.",
  "atk-vin02a1:1008_1": "Catutthe –",
  "atk-vin02a1:1008_2": "pādapīṭhaṃ nāma dhotapādaṭṭhapanakaṃ.",
  "atk-vin02a1:1008_3": "Pādakaṭhalikā nāma adhotapādaṭṭhapanakaṃ.",
  "atk-vin02a1:1008_4": "Anaññāya gaṇassa chandanti tasseva kārakagaṇassa chandaṃ ajānitvā.",
  "atk-vin02a1:1008_5": "Vatte vattantinti tecattālīsappabhede netthāravatte vattamānaṃ.",
  "atk-vin02a1:1008_6": "Sesaṃ uttānameva.",
  "atk-vin02a1:1009_0": "Dhuranikkhepasamuṭṭhānaṃ –",
  "atk-vin02a1:1009_1": "kāyavācācittato samuṭṭhāti,",
  "atk-vin02a1:1009_2": "kiriyākiriyaṃ,",
  "atk-vin02a1:1009_3": "saññāvimokkhaṃ,",
  "atk-vin02a1:1009_4": "sacittakaṃ,",
  "atk-vin02a1:1009_5": "lokavajjaṃ,",
  "atk-vin02a1:1009_6": "kāyakammaṃ,",
  "atk-vin02a1:1009_7": "vacīkammaṃ,",
  "atk-vin02a1:1009_8": "akusalacittaṃ,",
  "atk-vin02a1:1009_9": "dukkhavedananti.",
  "atk-vin02a1:1010_0": "Catutthasikkhāpadaṃ.",
  "atk-vin02a1:1011_0": "5. Pañcamasaṅghādisesasikkhāpadavaṇṇanā",
  "atk-vin02a1:1012_0": "701. Pañcame –",
  "atk-vin02a1:1012_1": "ekato avassuteti ettha “bhikkhuniyā avassutabhāvo daṭṭhabbo”ti mahāpaccariyaṃ vuttaṃ.",
  "atk-vin02a1:1012_2": "Mahāaṭṭhakathāyaṃ panetaṃ na vuttaṃ,",
  "atk-vin02a1:1012_3": "taṃ pāḷiyā sameti.",
  "atk-vin02a1:1012_4": "Sesaṃ uttānameva.",
  "atk-vin02a1:1013_0": "Paṭhamapārājikasamuṭṭhānaṃ – kiriyaṃ,",
  "atk-vin02a1:1013_1": "saññāvimokkhaṃ,",
  "atk-vin02a1:1013_2": "sacittakaṃ,",
  "atk-vin02a1:1013_3": "lokavajjaṃ,",
  "atk-vin02a1:1013_4": "kāyakammaṃ,",
  "atk-vin02a1:1013_5": "akusalacittaṃ,",
  "atk-vin02a1:1013_6": "dvivedananti.",
  "atk-vin02a1:1014_0": "Pañcamasikkhāpadaṃ.",
  "atk-vin02a1:1015_0": "6. Chaṭṭhasaṅghādisesasikkhāpadavaṇṇanā",
  "atk-vin02a1:1016_0": "705- 6. Chaṭṭhe –",
  "atk-vin02a1:1016_1": "yato tvanti yasmā tvaṃ.",
  "atk-vin02a1:1016_2": "Uyyojeti āpatti dukkaṭassātiādikā saṅghādisesapariyosānā āpattiyo kassā hontīti?",
  "atk-vin02a1:1016_3": "Uyyojikāya.",
  "atk-vin02a1:1016_4": "Vuttañcetaṃ parivārepi –",
  "atk-vin02a1:1017_0": "“Na deti na paṭiggaṇhāti, paṭiggaho tena na vijjati;",
  "atk-vin02a1:1018_0": "Āpajjati garukaṃ na lahukaṃ, tañca paribhogapaccayā;",
  "atk-vin02a1:1019_0": "Pañhā mesā kusalehi cintitā”ti. ;",
  "atk-vin02a1:1020_0": "Ayañhi gāthā imaṃ uyyojikaṃ sandhāya vuttā.",
  "atk-vin02a1:1020_1": "Itarissā pana āpattibhedo paṭhamasikkhāpade vibhattoti.",
  "atk-vin02a1:1020_2": "Sesaṃ uttānameva.",
  "atk-vin02a1:1021_0": "Tisamuṭṭhānaṃ – kiriyaṃ,",
  "atk-vin02a1:1021_1": "saññāvimokkhaṃ,",
  "atk-vin02a1:1021_2": "sacittakaṃ,",
  "atk-vin02a1:1021_3": "lokavajjaṃ,",
  "atk-vin02a1:1021_4": "kāyakammaṃ,",
  "atk-vin02a1:1021_5": "vacīkammaṃ,",
  "atk-vin02a1:1021_6": "akusalacittaṃ,",
  "atk-vin02a1:1021_7": "tivedananti.",
  "atk-vin02a1:1022_0": "Chaṭṭhasikkhāpadaṃ.",
  "atk-vin02a1:1023_0": "7. Sattamasaṅghādisesasikkhāpadavaṇṇanā",
  "atk-vin02a1:1024_0": "709. Sattame – yāvatatiyakapadattho mahāvibhaṅge vuttanayeneva veditabbo. Sesaṃ uttānamevāti.",
  "atk-vin02a1:1025_0": "Samanubhāsanasamuṭṭhānaṃ – kiriyaṃ,",
  "atk-vin02a1:1025_1": "saññāvimokkhaṃ,",
  "atk-vin02a1:1025_2": "sacittakaṃ,",
  "atk-vin02a1:1025_3": "lokavajjaṃ,",
  "atk-vin02a1:1025_4": "kāyakammaṃ,",
  "atk-vin02a1:1025_5": "vacīkammaṃ,",
  "atk-vin02a1:1025_6": "akusalacittaṃ,",
  "atk-vin02a1:1025_7": "dukkhavedananti.",
  "atk-vin02a1:1026_0": "Sattamasikkhāpadaṃ.",
  "atk-vin02a1:1027_0": "8. Aṭṭhamasaṅghādisesasikkhāpadavaṇṇanā",
  "atk-vin02a1:1028_0": "715. Aṭṭhame –",
  "atk-vin02a1:1028_1": "kismiñcideva adhikaraṇeti catunnaṃ aññatarasmiṃ.",
  "atk-vin02a1:1028_2": "Padabhājane pana kevalaṃ adhikaraṇavibhāgaṃ dassetuṃ “adhikaraṇaṃ nāma cattāri adhikaraṇānī”tiādi vuttaṃ.",
  "atk-vin02a1:1028_3": "Sesaṃ uttānameva saddhiṃ samuṭṭhānādīhīti.",
  "atk-vin02a1:1029_0": "Aṭṭhamasikkhāpadaṃ.",
  "atk-vin02a1:1030_0": "9. Navamasaṅghādisesasikkhāpadavaṇṇanā",
  "atk-vin02a1:1031_0": "723. Navame –",
  "atk-vin02a1:1031_1": "saṃsaṭṭhāti missībhūtā.",
  "atk-vin02a1:1031_2": "Ananulomikenāti pabbajitānaṃ ananulomena kāyikavācasikena.",
  "atk-vin02a1:1031_3": "Saṃsaṭṭhāti gihīnaṃ koṭṭanapacanagandhapisanamālāganthanādinā kāyikena sāsanapaṭisāsanāharaṇasañcarittādinā vācasikena ca saṃsaṭṭhā.",
  "atk-vin02a1:1031_4": "Pāpo kittisaddo etāsanti pāpasaddā.",
  "atk-vin02a1:1031_5": "Pāpo ājīvasaṅkhāto siloko etāsanti pāpasilokā.",
  "atk-vin02a1:1031_6": "Sesaṃ uttānameva saddhiṃ samuṭṭhānādīhīti.",
  "atk-vin02a1:1032_0": "Navamasikkhāpadaṃ.",
  "atk-vin02a1:1033_0": "10. Dasamasaṅghādisesasikkhāpadavaṇṇanā",
  "atk-vin02a1:1034_0": "727. Dasame –",
  "atk-vin02a1:1034_1": "evācārāti evaṃācārā.",
  "atk-vin02a1:1034_2": "Yādiso tumhākaṃ ācāro,",
  "atk-vin02a1:1034_3": "tādisā ācārāti attho.",
  "atk-vin02a1:1034_4": "Esa nayo sabbattha.",
  "atk-vin02a1:1034_5": "Uññāyāti avaññāya nīcaṃ katvā jānanāya.",
  "atk-vin02a1:1034_6": "Paribhavenāti kiṃ imā karissantīti evaṃ paribhavitvā jānanena.",
  "atk-vin02a1:1034_7": "Akkhantiyāti asahanatāya;",
  "atk-vin02a1:1034_8": "kodhenāti attho.",
  "atk-vin02a1:1034_9": "Vebhassiyāti balavabhassabhāvena;",
  "atk-vin02a1:1034_10": "attano balappakāsanena samutrāsanenāti attho.",
  "atk-vin02a1:1034_11": "Dubbalyāti tumhākaṃ dubbalabhāvena.",
  "atk-vin02a1:1034_12": "Sabbattha uññāya ca paribhavena cāti evaṃ samuccayattho daṭṭhabbo.",
  "atk-vin02a1:1034_13": "Viviccathāti vinā hotha.",
  "atk-vin02a1:1034_14": "Sesaṃ uttānameva saddhiṃ samuṭṭhānādīhīti.",
  "atk-vin02a1:1035_0": "Dasamasikkhāpadaṃ.",
  "atk-vin02a1:1036_0": "Uddiṭṭhā kho ayyāyo sattarasa saṅghādisesāti ettha channaṃ paṭhamāpattikānaṃ anantarā sañcarittaṃ,",
  "atk-vin02a1:1036_1": "dve duṭṭhadosāti imāni tīṇi sikkhāpadāni mahāvibhaṅgato pakkhipitvā nava paṭhamāpattikā,",
  "atk-vin02a1:1036_2": "catunnaṃ yāvatatiyakānaṃ anantarā mahāvibhaṅgatopi cattāro yāvatatiyake pakkhipitvā aṭṭha yāvatatiyakā veditabbā.",
  "atk-vin02a1:1036_3": "Evaṃ sabbepi pātimokkhuddesamaggena uddiṭṭhā kho ayyāyo sattarasa saṅghādisesā dhammāti evamettha attho daṭṭhabbo.",
  "atk-vin02a1:1036_4": "Sesaṃ uttānameva aññatra pakkhamānattā.",
  "atk-vin02a1:1036_5": "Taṃ pana khandhake vitthārena vaṇṇayissāmāti.",
  "atk-vin02a1:1037_0": "Samantapāsādikāya vinayasaṃvaṇṇanāya bhikkhunīvibhaṅge",
  "atk-vin02a1:1038_0": "Sattarasakavaṇṇanā niṭṭhitā.",
  "atk-vin02a1:1039_0": "Saṅghādisesakaṇḍaṃ niṭṭhitaṃ.",
  "atk-vin02a1:1040_0": "3. Nissaggiyakaṇḍaṃ (bhikkhunīvibhaṅgavaṇṇanā)",
  "atk-vin02a1:1041_0": "Paṭhamanissaggiyapācittiyasikkhāpadavaṇṇanā",
  "atk-vin02a1:1042_0": "Tiṃsa nissaggiyā dhammā, bhikkhunīnaṃ pakāsitā;",
  "atk-vin02a1:1043_0": "Ye tesaṃ dāni bhavati, ayaṃ saṃvaṇṇanākkamo.",
  "atk-vin02a1:1044_0": "733.",
  "atk-vin02a1:1044_1": "Āmattikāpaṇanti amattāni vuccanti bhājanāni;",
  "atk-vin02a1:1044_2": "tāni ye vikkiṇanti,",
  "atk-vin02a1:1044_3": "te vuccanti āmattikā;",
  "atk-vin02a1:1044_4": "tesaṃ āpaṇo āmattikāpaṇo;",
  "atk-vin02a1:1044_5": "taṃ vā pasāressantīti attho.",
  "atk-vin02a1:1045_0": "734.",
  "atk-vin02a1:1045_1": "Pattasannicayaṃ kareyyāti pattasannidhiṃ kareyya;",
  "atk-vin02a1:1045_2": "ekāhaṃ anadhiṭṭhahitvā vā avikappetvā vā pattaṃ ṭhapeyyāti attho.",
  "atk-vin02a1:1045_3": "Sesaṃ mahāvibhaṅge vuttanayeneva veditabbaṃ.",
  "atk-vin02a1:1045_4": "Ayameva hi viseso –",
  "atk-vin02a1:1045_5": "tattha dasāhaṃ parihāro,",
  "atk-vin02a1:1045_6": "idha ekāhampi natthi.",
  "atk-vin02a1:1045_7": "Sesaṃ tādisameva.",
  "atk-vin02a1:1046_0": "Idampi kathinasamuṭṭhānaṃ –",
  "atk-vin02a1:1046_1": "kāyavācato kāyavācācittato ca samuṭṭhāti, akiriyaṃ,",
  "atk-vin02a1:1046_2": "nosaññāvimokkhaṃ,",
  "atk-vin02a1:1046_3": "acittakaṃ,",
  "atk-vin02a1:1046_4": "paṇṇattivajjaṃ,",
  "atk-vin02a1:1046_5": "kāyakammaṃ,",
  "atk-vin02a1:1046_6": "vacīkammaṃ, ticittaṃ,",
  "atk-vin02a1:1046_7": "tivedananti.",
  "atk-vin02a1:1047_0": "Paṭhamasikkhāpadaṃ.",
  "atk-vin02a1:1048_0": "Dutiyanissaggiyapācittiyasikkhāpadavaṇṇanā",
  "atk-vin02a1:1049_0": "738. Dutiye – duccoḷāti virūpacoḷā; jiṇṇacoḷāti attho. Apayyāhīti api ayyāhi.",
  "atk-vin02a1:1050_0": "740.",
  "atk-vin02a1:1050_1": "Ādissa dinnanti sampattā bhājentūti vatvāpi idaṃ gaṇassa idaṃ tumhākaṃ dammīti vatvā vā dātukamyatāya",
  "atk-vin02a1:1050_2": "pādamūle ṭhapetvā vā dinnampi ādissa dinnaṃ nāma hoti.",
  "atk-vin02a1:1050_3": "Etaṃ sabbampi akālacīvaraṃ.",
  "atk-vin02a1:1050_4": "Ayyāya dammīti evaṃ paṭiladdhaṃ pana yathādāneyeva upanetabbaṃ.",
  "atk-vin02a1:1050_5": "Sesaṃ uttānameva.",
  "atk-vin02a1:1051_0": "Tisamuṭṭhānaṃ – kiriyaṃ,",
  "atk-vin02a1:1051_1": "saññāvimokkhaṃ,",
  "atk-vin02a1:1051_2": "sacittakaṃ,",
  "atk-vin02a1:1051_3": "lokavajjaṃ,",
  "atk-vin02a1:1051_4": "kāyakammaṃ,",
  "atk-vin02a1:1051_5": "vacīkammaṃ,",
  "atk-vin02a1:1051_6": "akusalacittaṃ,",
  "atk-vin02a1:1051_7": "tivedananti.",
  "atk-vin02a1:1052_0": "Dutiyasikkhāpadaṃ.",
  "atk-vin02a1:1053_0": "Tatiyanissaggiyapācittiyasikkhāpadavaṇṇanā",
  "atk-vin02a1:1054_0": "743- 5. Tatiye –",
  "atk-vin02a1:1054_1": "handāti gaṇha.",
  "atk-vin02a1:1054_2": "Sayaṃ acchindatīti ekaṃ datvā ekaṃ acchindantiyā ekaṃ nissaggiyaṃ,",
  "atk-vin02a1:1054_3": "bahūsu bahūni.",
  "atk-vin02a1:1054_4": "Sace saṃharitvā ṭhapitāni ekato acchindati,",
  "atk-vin02a1:1054_5": "vatthugaṇanāya āpattiyo.",
  "atk-vin02a1:1054_6": "Bandhitvā ṭhapitesu pana ekāva āpatti.",
  "atk-vin02a1:1054_7": "Sesaṃ uttānameva.",
  "atk-vin02a1:1055_0": "Tisamuṭṭhānaṃ – kiriyaṃ,",
  "atk-vin02a1:1055_1": "saññāvimokkhaṃ,",
  "atk-vin02a1:1055_2": "sacittakaṃ,",
  "atk-vin02a1:1055_3": "lokavajjaṃ,",
  "atk-vin02a1:1055_4": "kāyakammaṃ,",
  "atk-vin02a1:1055_5": "vacīkammaṃ,",
  "atk-vin02a1:1055_6": "akusalacittaṃ,",
  "atk-vin02a1:1055_7": "dukkhavedananti.",
  "atk-vin02a1:1056_0": "Tatiyasikkhāpadaṃ.",
  "atk-vin02a1:1057_0": "Catutthanissaggiyapācittiyasikkhāpadavaṇṇanā",
  "atk-vin02a1:1058_0": "748.",
  "atk-vin02a1:1058_1": "Catutthe –",
  "atk-vin02a1:1058_2": "kayenāti mūlena.",
  "atk-vin02a1:1058_3": "Na me āvuso sappinā attho;",
  "atk-vin02a1:1058_4": "telena me atthoti idaṃ kira sā āhaṭasappiṃ datvā telampi āharissatīti maññamānā āha.",
  "atk-vin02a1:1058_5": "Viññāpetvāti jānāpetvā;",
  "atk-vin02a1:1058_6": "idaṃ nāma āharāti yācitvā vā.",
  "atk-vin02a1:1059_0": "752.",
  "atk-vin02a1:1059_1": "Taññeva viññāpetīti yaṃ paṭhamaṃ viññattaṃ taṃ thokaṃ nappahoti,",
  "atk-vin02a1:1059_2": "tasmā puna taññeva viññāpetīti attho.",
  "atk-vin02a1:1059_3": "Aññañca viññāpetīti sace paṭhamaṃ sappiviññattaṃ,",
  "atk-vin02a1:1059_4": "yamakaṃ pacitabbanti ca vejjena vuttattā telena attho hoti,",
  "atk-vin02a1:1059_5": "tato telenāpi me atthoti evaṃ aññañca viññāpeti.",
  "atk-vin02a1:1059_6": "Ānisaṃsaṃ dassetvāti sace kahāpaṇassa sappi ābhataṃ hoti,",
  "atk-vin02a1:1059_7": "iminā mūlena diguṇaṃ telaṃ labbhati,",
  "atk-vin02a1:1059_8": "tenāpi ca idaṃ kiccaṃ nipphajjati,",
  "atk-vin02a1:1059_9": "tasmā telaṃ āharāti evaṃ ānisaṃsaṃ dassetvā viññāpetīti.",
  "atk-vin02a1:1059_10": "Sesaṃ uttānameva.",
  "atk-vin02a1:1060_0": "Chasamuṭṭhānaṃ – kiriyaṃ,",
  "atk-vin02a1:1060_1": "nosaññāvimokkhaṃ,",
  "atk-vin02a1:1060_2": "acittakaṃ,",
  "atk-vin02a1:1060_3": "paṇṇattivajjaṃ,",
  "atk-vin02a1:1060_4": "kāyakammaṃ,",
  "atk-vin02a1:1060_5": "vacīkammaṃ, ticittaṃ,",
  "atk-vin02a1:1060_6": "tivedananti.",
  "atk-vin02a1:1061_0": "Catutthasikkhāpadaṃ.",
  "atk-vin02a1:1062_0": "Pañcamanissaggiyapācittiyasikkhāpadavaṇṇanā",
  "atk-vin02a1:1063_0": "753. Pañcame –",
  "atk-vin02a1:1063_1": "na me sikkhamāneti idaṃ kira sā kuladhītā “ayaṃ addhā evaṃ vuttā idaṃ telaṃ ṭhapetvā sappimpi me attano kulagharā āharissatī”ti maññamānā āha.",
  "atk-vin02a1:1063_2": "Cetāpetvāti jānāpetvā icceva attho.",
  "atk-vin02a1:1063_3": "Sesaṃ sabbattha catutthasadisamevāti.",
  "atk-vin02a1:1064_0": "Pañcamasikkhāpadaṃ.",
  "atk-vin02a1:1065_0": "Chaṭṭhanissaggiyapācittiyasikkhāpadavaṇṇanā",
  "atk-vin02a1:1066_0": "758. Chaṭṭhe –",
  "atk-vin02a1:1066_1": "chandakanti “idaṃ nāma dhammakiccaṃ karissāma,",
  "atk-vin02a1:1066_2": "yaṃ sakkotha;",
  "atk-vin02a1:1066_3": "taṃ dethā”ti evaṃ paresaṃ chandañca ruciñca uppādetvā gahitaparikkhārassetaṃ adhivacanaṃ.",
  "atk-vin02a1:1066_4": "Aññadatthikenāti aññassatthāya dinnena.",
  "atk-vin02a1:1066_5": "Aññuddisikenāti aññaṃ uddisitvā dinnena.",
  "atk-vin02a1:1066_6": "Saṅghikenāti saṅghassa pariccattena.",
  "atk-vin02a1:1067_0": "762.",
  "atk-vin02a1:1067_1": "Sesakaṃ upanetīti yadatthāya dinno,",
  "atk-vin02a1:1067_2": "taṃ cetāpetvā avasesaṃ aññassatthāya upaneti.",
  "atk-vin02a1:1067_3": "Sāmike apaloketvāti “tumhehi cīvaratthāya dinno,",
  "atk-vin02a1:1067_4": "amhākañca cīvaraṃ atthi,",
  "atk-vin02a1:1067_5": "telādīhi pana attho”ti evaṃ āpucchitvā upaneti.",
  "atk-vin02a1:1067_6": "Āpadāsūti tathārūpesu upaddavesu;",
  "atk-vin02a1:1067_7": "bhikkhuniyo vihāraṃ chaḍḍetvā pakkamanti,",
  "atk-vin02a1:1067_8": "evarūpāsu āpadāsu yaṃ vā taṃ vā cetāpetuṃ vaṭṭati.",
  "atk-vin02a1:1067_9": "Sesaṃ uttānameva.",
  "atk-vin02a1:1068_0": "Chasamuṭṭhānaṃ –",
  "atk-vin02a1:1068_1": "kiriyākiriyaṃ,",
  "atk-vin02a1:1068_2": "nosaññāvimokkhaṃ,",
  "atk-vin02a1:1068_3": "acittakaṃ,",
  "atk-vin02a1:1068_4": "paṇṇattivajjaṃ,",
  "atk-vin02a1:1068_5": "kāyakammaṃ,",
  "atk-vin02a1:1068_6": "vacīkammaṃ, ticittaṃ,",
  "atk-vin02a1:1068_7": "tivedananti.",
  "atk-vin02a1:1069_0": "Chaṭṭhasikkhāpadaṃ.",
  "atk-vin02a1:1070_0": "Sattamanissaggiyapācittiyasikkhāpadavaṇṇanā",
  "atk-vin02a1:1071_0": "764. Sattame – saññācikenāti sayaṃ yācitakena. Etadevettha nānākaraṇaṃ. Sesaṃ chaṭṭhasadisamevāti.",
  "atk-vin02a1:1072_0": "Sattamasikkhāpadaṃ.",
  "atk-vin02a1:1073_0": "Aṭṭhamanissaggiyapācittiyasikkhāpadavaṇṇanā",
  "atk-vin02a1:1074_0": "769. Aṭṭhame – mahājanikenāti gaṇassa pariccattena. Etadevettha nānākaraṇaṃ.",
  "atk-vin02a1:1075_0": "Aṭṭhamasikkhāpadaṃ.",
  "atk-vin02a1:1076_0": "Navamanissaggiyapācittiyasikkhāpadavaṇṇanā",
  "atk-vin02a1:1077_0": "774. Navamasikkhāpade – saññācikenāti idaṃ padaṃ ito adhikataraṃ.",
  "atk-vin02a1:1078_0": "Navamasikkhāpadaṃ.",
  "atk-vin02a1:1079_0": "Dasamanissaggiyapācittiyasikkhāpadavaṇṇanā",
  "atk-vin02a1:1080_0": "778. Dasame –",
  "atk-vin02a1:1080_1": "pariveṇaṃ undriyatīti pariveṇaṃ vinassati;",
  "atk-vin02a1:1080_2": "paripatatīti attho.",
  "atk-vin02a1:1080_3": "Idañca padaṃ puggalikena saññācikenāti idañca ettakameva nānākaraṇaṃ.",
  "atk-vin02a1:1080_4": "Sesaṃ pubbasadisamevāti.",
  "atk-vin02a1:1081_0": "Dasamasikkhāpadaṃ.",
  "atk-vin02a1:1082_0": "Ekādasamanissaggiyapācittiyasikkhāpadavaṇṇanā",
  "atk-vin02a1:1083_0": "784.",
  "atk-vin02a1:1083_1": "Ekādasame –",
  "atk-vin02a1:1083_2": "garupāvuraṇanti sītakāle pāvuraṇaṃ.",
  "atk-vin02a1:1083_3": "Catukkaṃsaparamanti ettha kaṃso nāma catukkahāpaṇiko hoti;",
  "atk-vin02a1:1083_4": "tasmā padabhājane “soḷasakahāpaṇagghanaka”nti vuttaṃ.",
  "atk-vin02a1:1084_0": "Ekādasamasikkhāpadaṃ.",
  "atk-vin02a1:1085_0": "Dvādasamanissaggiyapācittiyasikkhāpadavaṇṇanā",
  "atk-vin02a1:1086_0": "789. Dvādasame – lahupāvuraṇanti uṇhakāle pāvuraṇaṃ. Sesaṃ sikkhāpadadvayepi uttānameva.",
  "atk-vin02a1:1087_0": "Chasamuṭṭhānaṃ – kiriyaṃ,",
  "atk-vin02a1:1087_1": "nosaññāvimokkhaṃ,",
  "atk-vin02a1:1087_2": "acittakaṃ,",
  "atk-vin02a1:1087_3": "paṇṇattivajjaṃ,",
  "atk-vin02a1:1087_4": "kāyakammaṃ,",
  "atk-vin02a1:1087_5": "vacīkammaṃ, ticittaṃ,",
  "atk-vin02a1:1087_6": "tivedananti.",
  "atk-vin02a1:1088_0": "Dvādasamasikkhāpadaṃ.",
  "atk-vin02a1:1089_0": "Uddiṭṭhā kho ayyāyo tiṃsa nissaggiyā pācittiyā dhammāti ettha mahāvibhaṅge cīvaravaggato dhovanañca paṭiggahaṇañcāti",
  "atk-vin02a1:1089_1": "dve sikkhāpadāni apanetvā akālacīvaraṃ kālacīvaranti adhiṭṭhahitvā bhājitasikkhāpadena ca parivattetvā",
  "atk-vin02a1:1089_2": "acchinnacīvarena ca paṭhamavaggo pūretabbo.",
  "atk-vin02a1:1089_3": "Puna eḷakalomavaggassa ādito satta sikkhāpadāni apanetvā satta aññadatthikāni pakkhipitvā dutiyavaggo pūretabbo.",
  "atk-vin02a1:1089_4": "Tatiyavaggato paṭhamapattaṃ vassikasāṭikaṃ āraññakasikkhāpadanti imāni tīṇi apanetvā pattasannicayagarupāvuraṇalahupāvuraṇasikkhāpadehi",
  "atk-vin02a1:1089_5": "tatiyavaggo pūretabbo.",
  "atk-vin02a1:1089_6": "Iti bhikkhunīnaṃ dvādasa sikkhāpadāni ekatopaññattāni,",
  "atk-vin02a1:1089_7": "aṭṭhārasa ubhatopaññattānīti evaṃ sabbepi pātimokkhuddesamaggena “uddiṭṭhā kho ayyāyo tiṃsa nissaggiyā pācittiyā dhammā”ti evamettha attho daṭṭhabbo.",
  "atk-vin02a1:1089_8": "Sesaṃ vuttanayamevāti.",
  "atk-vin02a1:1090_0": "Samantapāsādikāya vinayasaṃvaṇṇanāya bhikkhunīvibhaṅge",
  "atk-vin02a1:1091_0": "Tiṃsakavaṇṇanā niṭṭhitā.",
  "atk-vin02a1:1092_0": "Nissaggiyakaṇḍaṃ niṭṭhitaṃ.",
  "atk-vin02a1:1093_0": "4. Pācittiyakaṇḍaṃ (bhikkhunīvibhaṅgavaṇṇanā)",
  "atk-vin02a1:1094_0": "1. Lasuṇavaggo",
  "atk-vin02a1:1095_0": "1. Paṭhamalasuṇasikkhāpadavaṇṇanā",
  "atk-vin02a1:1096_0": "Tiṃsakānantaraṃ dhammā, chasaṭṭhisatasaṅgahā;",
  "atk-vin02a1:1097_0": "Saṅgītā ye ayaṃ dāni, hoti tesampi vaṇṇanā.",
  "atk-vin02a1:1098_0": "793.",
  "atk-vin02a1:1098_1": "Tattha lasuṇavaggassa tāva paṭhamasikkhāpade –",
  "atk-vin02a1:1098_2": "dve tayo bhaṇḍiketi dve vā tayo vā poṭṭalike;",
  "atk-vin02a1:1098_3": "sampuṇṇamiñjānametaṃ adhivacanaṃ.",
  "atk-vin02a1:1098_4": "Na mattaṃ jānitvāti pamāṇaṃ ajānitvā khettapālassa vārentassa bahuṃ lasuṇaṃ harāpesi.",
  "atk-vin02a1:1099_0": "Aññataraṃ haṃsayoninti suvaṇṇahaṃsayoniṃ.",
  "atk-vin02a1:1099_1": "So tāsaṃ ekekanti so haṃso jātissaro ahosi,",
  "atk-vin02a1:1099_2": "atha pubbasinehena āgantvā tāsaṃ ekekaṃ pattaṃ deti,",
  "atk-vin02a1:1099_3": "taṃ tāpanatālanacchedanakkhamaṃ suvaṇṇameva hoti.",
  "atk-vin02a1:1100_0": "795.",
  "atk-vin02a1:1100_1": "Māgadhakanti magadhesu jātaṃ.",
  "atk-vin02a1:1100_2": "Magadharaṭṭhe jātalasuṇameva hi idha lasuṇanti adhippetaṃ,",
  "atk-vin02a1:1100_3": "tampi bhaṇḍikalasuṇameva,",
  "atk-vin02a1:1100_4": "na ekadvitimiñjakaṃ.",
  "atk-vin02a1:1100_5": "Kurundiyaṃ pana jātadesaṃ avatvā “māgadhakaṃ nāma bhaṇḍikalasuṇa”nti vuttaṃ.",
  "atk-vin02a1:1100_6": "Ajjhohāre ajjhohāreti ettha sace dve tayo bhaṇḍike ekatoyeva saṅkhāditvā ajjhoharati,",
  "atk-vin02a1:1100_7": "ekaṃ pācittiyaṃ.",
  "atk-vin02a1:1100_8": "Bhinditvā ekekaṃ miñjaṃ khādantiyā pana payogagaṇanāya pācittiyānīti.",
  "atk-vin02a1:1101_0": "797.",
  "atk-vin02a1:1101_1": "Palaṇḍukādīnaṃ vaṇṇena vā miñjāya vā nānattaṃ veditabbaṃ –",
  "atk-vin02a1:1101_2": "vaṇṇena tāva palaṇḍuko paṇḍuvaṇṇo hoti.",
  "atk-vin02a1:1101_3": "Bhañjanako lohitavaṇṇo.",
  "atk-vin02a1:1101_4": "Haritako haritapaṇṇavaṇṇo.",
  "atk-vin02a1:1101_5": "Miñjāya pana palaṇḍukassa ekā miñjā hoti,",
  "atk-vin02a1:1101_6": "bhañjanakassa dve,",
  "atk-vin02a1:1101_7": "haritakassa tisso.",
  "atk-vin02a1:1101_8": "Cāpalasuṇo amiñjako,",
  "atk-vin02a1:1101_9": "aṅkuramattameva hi tassa hoti.",
  "atk-vin02a1:1101_10": "Mahāpaccariyādīsu pana “palaṇḍukassa tīṇi miñjāni,",
  "atk-vin02a1:1101_11": "bhañjanakassa dve,",
  "atk-vin02a1:1101_12": "haritakassa eka”nti vuttaṃ.",
  "atk-vin02a1:1101_13": "Ete palaṇḍukādayo sabhāveneva vaṭṭanti.",
  "atk-vin02a1:1101_14": "Sūpasampākādīsu pana māgadhakampi vaṭṭati.",
  "atk-vin02a1:1101_15": "Tañhi paccamānesu muggasūpādīsu vā macchamaṃsavikatiyā vā telādīsu vā badarasāḷavādīsu vā ambilasākādīsu",
  "atk-vin02a1:1101_16": "vā uttaribhaṅgesu vā yattha katthaci antamaso yāgubhattepi pakkhipituṃ vaṭṭati.",
  "atk-vin02a1:1101_17": "Sesamettha uttānameva.",
  "atk-vin02a1:1102_0": "Eḷakalomasamuṭṭhānaṃ – kiriyaṃ,",
  "atk-vin02a1:1102_1": "nosaññāvimokkhaṃ,",
  "atk-vin02a1:1102_2": "acittakaṃ,",
  "atk-vin02a1:1102_3": "paṇṇattivajjaṃ,",
  "atk-vin02a1:1102_4": "kāyakammaṃ, ticittaṃ,",
  "atk-vin02a1:1102_5": "tivedananti.",
  "atk-vin02a1:1103_0": "Lasuṇasikkhāpadaṃ paṭhamaṃ.",
  "atk-vin02a1:1104_0": "2. Dutiyasikkhāpadavaṇṇanā",
  "atk-vin02a1:1105_0": "799. Dutiye –",
  "atk-vin02a1:1105_1": "sambādheti paṭicchannokāse.",
  "atk-vin02a1:1105_2": "Tassa vibhāgadassanatthaṃ pana “ubho upakacchakā muttakaraṇa”nti vuttaṃ.",
  "atk-vin02a1:1105_3": "Ekampi lomanti kattariyā vā saṇḍāsakena vā khurena vā yena kenaci ekapayogena vā nānāpayogena vā ekaṃ",
  "atk-vin02a1:1105_4": "vā bahūni vā saṃharāpentiyā payogagaṇanāya pācittiyāni,",
  "atk-vin02a1:1105_5": "na lomagaṇanāya.",
  "atk-vin02a1:1106_0": "801.",
  "atk-vin02a1:1106_1": "Ābādhapaccayāti kaṇḍukacchuādiābādhapaccayā saṃharāpentiyā anāpatti.",
  "atk-vin02a1:1106_2": "Sesaṃ uttānameva.",
  "atk-vin02a1:1106_3": "Catusamuṭṭhānaṃ –",
  "atk-vin02a1:1106_4": "kāyato kāyavācato kāyacittato kāyavācācittato ca samuṭṭhāti, kiriyaṃ,",
  "atk-vin02a1:1106_5": "nosaññāvimokkhaṃ,",
  "atk-vin02a1:1106_6": "acittakaṃ,",
  "atk-vin02a1:1106_7": "paṇṇattivajjaṃ,",
  "atk-vin02a1:1106_8": "kāyakammaṃ,",
  "atk-vin02a1:1106_9": "vacīkammaṃ, ticittaṃ,",
  "atk-vin02a1:1106_10": "tivedananti.",
  "atk-vin02a1:1107_0": "Dutiyasikkhāpadaṃ.",
  "atk-vin02a1:1108_0": "3. Tatiyasikkhāpadavaṇṇanā",
  "atk-vin02a1:1109_0": "803- 4. Tatiye –",
  "atk-vin02a1:1109_1": "talaghātaketi muttakaraṇatalaghātane.",
  "atk-vin02a1:1109_2": "Antamaso uppalapattenāpīti ettha pattaṃ tāva mahantaṃ,",
  "atk-vin02a1:1109_3": "kesarenāpi pahāraṃ dentiyā āpattiyeva.",
  "atk-vin02a1:1110_0": "805.",
  "atk-vin02a1:1110_1": "Ābādhapaccayāti gaṇḍaṃ vā vaṇaṃ vā paharituṃ vaṭṭati.",
  "atk-vin02a1:1110_2": "Sesaṃ uttānameva.",
  "atk-vin02a1:1110_3": "Paṭhamapārājikasamuṭṭhānaṃ – kiriyaṃ,",
  "atk-vin02a1:1110_4": "saññāvimokkhaṃ,",
  "atk-vin02a1:1110_5": "sacittakaṃ,",
  "atk-vin02a1:1110_6": "lokavajjaṃ,",
  "atk-vin02a1:1110_7": "kāyakammaṃ,",
  "atk-vin02a1:1110_8": "akusalacittaṃ,",
  "atk-vin02a1:1110_9": "tivedananti.",
  "atk-vin02a1:1111_0": "Tatiyasikkhāpadaṃ.",
  "atk-vin02a1:1112_0": "4. Catutthasikkhāpadavaṇṇanā",
  "atk-vin02a1:1113_0": "806.",
  "atk-vin02a1:1113_1": "Catutthe –",
  "atk-vin02a1:1113_2": "purāṇarājorodhāti purāṇe gihibhāve rañño orodhā.",
  "atk-vin02a1:1113_3": "Cirāciraṃ gacchatīti cirena cirena gacchati.",
  "atk-vin02a1:1113_4": "Dhārethāti sakkotha.",
  "atk-vin02a1:1113_5": "Kassidaṃ kammanti vutte anārocitepi etā mayi āsaṅkaṃ karissantīti maññamānā evamāha –",
  "atk-vin02a1:1113_6": "“mayhidaṃ kamma”nti.",
  "atk-vin02a1:1114_0": "807.",
  "atk-vin02a1:1114_1": "Jatumaṭṭhaketi jatunā kate maṭṭhadaṇḍake.",
  "atk-vin02a1:1114_2": "Vatthuvasenevetaṃ vuttaṃ,",
  "atk-vin02a1:1114_3": "yaṃkiñci pana daṇḍakaṃ pavesentiyā āpattiyeva. Tenāha –",
  "atk-vin02a1:1114_4": "“antamaso uppalapattampi muttakaraṇaṃ pavesetī”ti.",
  "atk-vin02a1:1114_5": "Etampi ca atimahantaṃ,",
  "atk-vin02a1:1114_6": "kesaramattampi pana pavesentiyā āpatti eva.",
  "atk-vin02a1:1114_7": "Sesaṃ uttānameva.",
  "atk-vin02a1:1114_8": "Samuṭṭhānādīni talaghātake vuttasadisānevāti.",
  "atk-vin02a1:1115_0": "Catutthasikkhāpadaṃ.",
  "atk-vin02a1:1116_0": "5. Pañcamasikkhāpadavaṇṇanā",
  "atk-vin02a1:1117_0": "810. Pañcame – atigambhīraṃ udakasuddhikaṃ ādiyantīti atianto pavesetvā udakena dhovanaṃ kurumānā.",
  "atk-vin02a1:1118_0": "812.",
  "atk-vin02a1:1118_1": "Kesaggamattampi atikkāmetīti vitthārato tatiyaṃ vā catutthaṃ vā aṅgulaṃ gambhīrato dvinnaṃ pabbānaṃ upari",
  "atk-vin02a1:1118_2": "kesaggamattampi pavesentiyā pācittiyanti attho.",
  "atk-vin02a1:1118_3": "Vuttañhetaṃ mahāpaccariyaṃ –",
  "atk-vin02a1:1118_4": "“ekissā aṅguliyā tīṇi pabbāni ādātuṃ na labhati,",
  "atk-vin02a1:1118_5": "tiṇṇaṃ vā catunnaṃ vā ekekampi pabbaṃ ādātuṃ na labhatī”ti.",
  "atk-vin02a1:1118_6": "Sesaṃ uttānameva.",
  "atk-vin02a1:1118_7": "Samuṭṭhānādīnipi talaghātake vuttasadisānevāti.",
  "atk-vin02a1:1119_0": "Pañcamasikkhāpadaṃ.",
  "atk-vin02a1:1120_0": "6. Chaṭṭhasikkhāpadavaṇṇanā",
  "atk-vin02a1:1121_0": "815. Chaṭṭhe –",
  "atk-vin02a1:1121_1": "bhattavissagganti bhattakiccaṃ.",
  "atk-vin02a1:1121_2": "Pānīyena ca vidhūpanena ca upatiṭṭhitvāti ekena hatthena pānīyathālakaṃ ekena bījaniṃ gahetvā bījamānā samīpe ṭhatvāti attho.",
  "atk-vin02a1:1121_3": "Accāvadatīti pubbepi tumhe evaṃ bhuñjatha,",
  "atk-vin02a1:1121_4": "ahaṃ evaṃ upaṭṭhānaṃ karomī”ti pabbajitacārittaṃ atikkamitvā gehassitakathaṃ kathetīti attho.",
  "atk-vin02a1:1122_0": "817.",
  "atk-vin02a1:1122_1": "Yaṃkiñci pānīyanti suddhaudakaṃ vā hotu,",
  "atk-vin02a1:1122_2": "takkadadhimatthurasakhīrādīnaṃ vā aññataraṃ.",
  "atk-vin02a1:1122_3": "Yā kāci bījanīti antamaso cīvarakaṇṇopi.",
  "atk-vin02a1:1122_4": "Hatthapāse tiṭṭhati āpatti pācittiyassāti idha ṭhānapaccayāva pācittiyaṃ vuttaṃ.",
  "atk-vin02a1:1122_5": "Pahārapaccayā pana khandhake dukkaṭaṃ paññattaṃ.",
  "atk-vin02a1:1123_0": "819.",
  "atk-vin02a1:1123_1": "Deti dāpetīti pānīyaṃ vā sūpādiṃ vā imaṃ pivatha,",
  "atk-vin02a1:1123_2": "iminā bhuñjathāti deti;",
  "atk-vin02a1:1123_3": "tālavaṇṭaṃ iminā bījantā bhuñjathāti deti;",
  "atk-vin02a1:1123_4": "aññena vā ubhayampi dāpeti, anāpatti.",
  "atk-vin02a1:1123_5": "Anupasampannaṃ āṇāpetīti upatiṭṭhanatthaṃ sāmaṇeriṃ āṇāpeti, anāpatti.",
  "atk-vin02a1:1123_6": "Sesaṃ uttānameva.",
  "atk-vin02a1:1124_0": "Eḷakalomasamuṭṭhānaṃ – kiriyaṃ,",
  "atk-vin02a1:1124_1": "nosaññāvimokkhaṃ,",
  "atk-vin02a1:1124_2": "acittakaṃ,",
  "atk-vin02a1:1124_3": "paṇṇattivajjaṃ,",
  "atk-vin02a1:1124_4": "kāyakammaṃ, ticittaṃ,",
  "atk-vin02a1:1124_5": "tivedananti.",
  "atk-vin02a1:1125_0": "Chaṭṭhasikkhāpadaṃ.",
  "atk-vin02a1:1126_0": "7. Sattamasikkhāpadavaṇṇanā",
  "atk-vin02a1:1127_0": "822. Sattame –",
  "atk-vin02a1:1127_1": "bhuñjissāmīti paṭiggaṇhāti āpatti dukkaṭassāti idaṃ payogadukkaṭaṃ nāma,",
  "atk-vin02a1:1127_2": "tasmā na kevalaṃ paṭiggahaṇeyeva hoti,",
  "atk-vin02a1:1127_3": "paṭiggaṇhitvā pana araññato āharaṇepi sukkhāpanepi vaddalidivase bhajjanatthāya uddhanasajjanepi kapallasajjanepi",
  "atk-vin02a1:1127_4": "dabbisajjanepi dārūni ādāya aggikaraṇepi kapallamhi dhaññapakkhipanepi dabbiyā saṅghaṭṭanesupi koṭṭanatthaṃ",
  "atk-vin02a1:1127_5": "udukkhalamusalādisajjanesupi koṭṭanapapphoṭanadhovanādīsupi yāva mukhe ṭhapetvā ajjhoharaṇatthaṃ dantehi",
  "atk-vin02a1:1127_6": "saṅkhādati,",
  "atk-vin02a1:1127_7": "tāva sabbapayogesu dukkaṭāni,",
  "atk-vin02a1:1127_8": "ajjhoharaṇakāle pana ajjhoharaṇagaṇanāya pācittiyāni.",
  "atk-vin02a1:1127_9": "Ettha ca viññatti ceva bhojanañca pamāṇaṃ.",
  "atk-vin02a1:1127_10": "Tasmā sayaṃ viññāpetvā aññāya bhajjanakoṭṭanapacanāni kārāpetvā bhuñjantiyāpi āpatti.",
  "atk-vin02a1:1127_11": "Aññāya viññāpetvā sayaṃ bhajjanādīni katvā bhuñjantiyāpi āpatti.",
  "atk-vin02a1:1127_12": "Mahāpaccariyaṃ pana vuttaṃ –",
  "atk-vin02a1:1127_13": "“idaṃ āmakadhaññaṃ nāma mātarampi viññāpetvā bhuñjantiyā pācittiyameva,",
  "atk-vin02a1:1127_14": "aviññattiyā laddhaṃ sayaṃ bhajjanādīni katvā vā kārāpetvā vā bhuñjantiyā dukkaṭaṃ.",
  "atk-vin02a1:1127_15": "Aññāya viññattiyā laddhaṃ sayaṃ vā bhajjanādīni katvā tāya vā kārāpetvā aññāya vā kārāpetvā bhuñjantiyāpi dukkaṭamevā”ti.",
  "atk-vin02a1:1127_16": "Punapi vuttaṃ “aññāya viññattiyā laddhaṃ,",
  "atk-vin02a1:1127_17": "sayaṃ bhajjanādīni katvā bhuñjantiyā pācittiyameva.",
  "atk-vin02a1:1127_18": "Bhajjanādīni kārāpetvā bhuñjantiyā pana dukkaṭa”nti.",
  "atk-vin02a1:1127_19": "Taṃ pubbāparaviruddhaṃ hoti,",
  "atk-vin02a1:1127_20": "na hi bhajjanādīnaṃ karaṇe vā kārāpane vā viseso atthi.",
  "atk-vin02a1:1127_21": "Mahāaṭṭhakathāyaṃ pana “aññāya viññattaṃ bhuñjantiyā dukkaṭa”nti avisesena vuttaṃ.",
  "atk-vin02a1:1128_0": "823.",
  "atk-vin02a1:1128_1": "Ābādhapaccayāti sedakammādīnaṃ atthāya dhaññaviññattiyā anāpatti.",
  "atk-vin02a1:1128_2": "“Aviññattiyā labbhamānaṃ pana navakammatthāya sampaṭicchituṃ vaṭṭatī”ti mahāpaccariyaṃ vuttaṃ.",
  "atk-vin02a1:1128_3": "Aparaṇṇaṃ viññāpetīti ṭhapetvā satta dhaññāni muggamāsādiṃ vā lābukumbhaṇḍādiṃ vā aññaṃ yaṃkiñci ñātakapavāritaṭṭhāne viññāpentiyā anāpatti.",
  "atk-vin02a1:1128_4": "Āmakadhaññaṃ pana ñātakapavāritaṭṭhāne na vaṭṭati.",
  "atk-vin02a1:1128_5": "Sesaṃ uttānameva.",
  "atk-vin02a1:1129_0": "Catusamuṭṭhānaṃ –",
  "atk-vin02a1:1129_1": "kāyato kāyavācato kāyacittato kāyavācācittato ca samuṭṭhāti, kiriyaṃ,",
  "atk-vin02a1:1129_2": "nosaññāvimokkhaṃ,",
  "atk-vin02a1:1129_3": "acittakaṃ,",
  "atk-vin02a1:1129_4": "paṇṇattivajjaṃ,",
  "atk-vin02a1:1129_5": "kāyakammaṃ,",
  "atk-vin02a1:1129_6": "vacīkammaṃ, ticittaṃ,",
  "atk-vin02a1:1129_7": "tivedananti.",
  "atk-vin02a1:1130_0": "Sattamasikkhāpadaṃ.",
  "atk-vin02a1:1131_0": "8. Aṭṭhamasikkhāpadavaṇṇanā",
  "atk-vin02a1:1132_0": "824. Aṭṭhame –",
  "atk-vin02a1:1132_1": "nibbiṭṭho rājabhaṭo rañño bhati keṇi etenāti nibbiṭṭharājabhaṭo,",
  "atk-vin02a1:1132_2": "ekaṃ ṭhānantaraṃ keṇiyā gahetvā tato laddhaudayoti attho.",
  "atk-vin02a1:1132_3": "Taññeva bhaṭapathaṃ yācissāmīti rañño keṇiṃ datvā puna taṃyeva ṭhānantaraṃ yācissāmīti cintento.",
  "atk-vin02a1:1132_4": "Paribhāsīti tā bhikkhuniyo “mā puna evaṃ karitthā”ti santajjesi.",
  "atk-vin02a1:1133_0": "826.",
  "atk-vin02a1:1133_1": "Sayaṃ chaḍḍetīti cattāripi vatthūni ekapayogena chaḍḍentiyā ekāva āpatti,",
  "atk-vin02a1:1133_2": "pāṭekkaṃ chaḍḍentiyā vatthugaṇanāya āpattiyo.",
  "atk-vin02a1:1133_3": "Āṇattiyampi eseva nayo.",
  "atk-vin02a1:1133_4": "Dantakaṭṭhachaḍḍanepi bhikkhuniyā pācittiyameva.",
  "atk-vin02a1:1133_5": "Bhikkhussa sabbattha dukkaṭaṃ.",
  "atk-vin02a1:1133_6": "Sesaṃ uttānameva.",
  "atk-vin02a1:1134_0": "Chasamuṭṭhānaṃ –",
  "atk-vin02a1:1134_1": "kiriyākiriyaṃ,",
  "atk-vin02a1:1134_2": "nosaññāvimokkhaṃ,",
  "atk-vin02a1:1134_3": "acittakaṃ,",
  "atk-vin02a1:1134_4": "paṇṇattivajjaṃ,",
  "atk-vin02a1:1134_5": "kāyakammaṃ,",
  "atk-vin02a1:1134_6": "vacīkammaṃ, ticittaṃ,",
  "atk-vin02a1:1134_7": "tivedananti.",
  "atk-vin02a1:1135_0": "Aṭṭhamasikkhāpadaṃ.",
  "atk-vin02a1:1136_0": "9. Navamasikkhāpadavaṇṇanā",
  "atk-vin02a1:1137_0": "830- 2. Navame –",
  "atk-vin02a1:1137_1": "yaṃ manussānaṃ upabhogaparibhogaṃ ropimanti khettaṃ vā hotu nāḷikerādiārāmo vā,",
  "atk-vin02a1:1137_2": "yattha katthaci ropimaharitaṭṭhāne etāni vatthūni chaḍḍentiyā purimanayeneva āpattibhedo veditabbo.",
  "atk-vin02a1:1137_3": "Khette vā ārāme vā nisīditvā bhuñjamānā ucchuādīni vā khādantī;",
  "atk-vin02a1:1137_4": "gacchamānā ucchiṭṭhodakacalakādīni haritaṭṭhāne chaḍḍeti,",
  "atk-vin02a1:1137_5": "antamaso udakaṃ pivitvā matthakacchinnanāḷikerampi chaḍḍeti,",
  "atk-vin02a1:1137_6": "pācittiyameva.",
  "atk-vin02a1:1137_7": "Bhikkhuno dukkaṭaṃ.",
  "atk-vin02a1:1137_8": "Kasitaṭṭhāne pana nikkhittabīje yāva aṅkuraṃ na uṭṭhahati,",
  "atk-vin02a1:1137_9": "tāva sabbesaṃ dukkaṭaṃ.",
  "atk-vin02a1:1137_10": "Anikkhittabījesu khettakoṇādīsu vā asañjātaropimesu khettamariyādādīsu vā chaḍḍetuṃ vaṭṭati.",
  "atk-vin02a1:1137_11": "Manussānaṃ kacavarachaḍḍanaṭṭhānepi vaṭṭati.",
  "atk-vin02a1:1137_12": "Chaḍḍitakhetteti manussesu sassaṃ uddharitvā gatesu chaḍḍitakhettaṃ nāma hoti,",
  "atk-vin02a1:1137_13": "tattha vaṭṭati.",
  "atk-vin02a1:1137_14": "Yattha pana lāyitampi pubbaṇṇādi puna uṭṭhahissatīti rakkhanti,",
  "atk-vin02a1:1137_15": "tattha yathāvatthukameva.",
  "atk-vin02a1:1137_16": "Sesaṃ uttānameva.",
  "atk-vin02a1:1137_17": "Chasamuṭṭhānaṃ –",
  "atk-vin02a1:1137_18": "kiriyākiriyaṃ…pe…",
  "atk-vin02a1:1137_19": "tivedananti.",
  "atk-vin02a1:1138_0": "Navamasikkhāpadaṃ.",
  "atk-vin02a1:1139_0": "10. Dasamasikkhāpadavaṇṇanā",
  "atk-vin02a1:1140_0": "835. Dasame –",
  "atk-vin02a1:1140_1": "yaṃkiñci naccanti naṭādayo vā naccantu soṇḍā vā,",
  "atk-vin02a1:1140_2": "antamaso morasuvamakkaṭādayopi,",
  "atk-vin02a1:1140_3": "sabbampetaṃ naccameva.",
  "atk-vin02a1:1140_4": "Yaṃkiñci gītanti yaṃkiñci naṭādīnaṃ vā gītaṃ hotu,",
  "atk-vin02a1:1140_5": "ariyānaṃ parinibbānakāle ratanattayaguṇūpasaṃhitaṃ sādhukīḷitagītaṃ vā asaṃyatabhikkhūnaṃ dhammabhāṇakagītaṃ vā,",
  "atk-vin02a1:1140_6": "sabbampetaṃ gītameva.",
  "atk-vin02a1:1140_7": "Yaṃkiñci vāditanti tantibaddhādivādanīyabhaṇḍavāditaṃ vā hotu,",
  "atk-vin02a1:1140_8": "kuṭabherivāditaṃ vā,",
  "atk-vin02a1:1140_9": "antamaso udakabherivāditampi,",
  "atk-vin02a1:1140_10": "sabbampetaṃ vāditameva.",
  "atk-vin02a1:1141_0": "836.",
  "atk-vin02a1:1141_1": "Dassanāya gacchati āpatti dukkaṭassāti padavāragaṇanāya āpatti dukkaṭassa.",
  "atk-vin02a1:1141_2": "Yattha ṭhitā passati vā suṇāti vāti ekapayogena olokentī passati,",
  "atk-vin02a1:1141_3": "tesaṃyeva gītavāditaṃ suṇāti,",
  "atk-vin02a1:1141_4": "ekameva pācittiyaṃ.",
  "atk-vin02a1:1141_5": "Sace pana ekaṃ disaṃ oloketvā naccaṃ passati,",
  "atk-vin02a1:1141_6": "puna aññato oloketvā gāyante passati aññato vādente,",
  "atk-vin02a1:1141_7": "pāṭekkā āpattiyo.",
  "atk-vin02a1:1141_8": "Bhikkhunī sayampi naccituṃ vā gāyituṃ vā vādituṃ vā na labhati,",
  "atk-vin02a1:1141_9": "aññe “nacca, gāya,",
  "atk-vin02a1:1141_10": "vādehī”ti vattumpi na labhati.",
  "atk-vin02a1:1141_11": "“Cetiyassa upahāraṃ detha,",
  "atk-vin02a1:1141_12": "upāsakā”ti vattumpi “tumhākaṃ cetiyassa upaṭṭhānaṃ karomā”ti vutte “sādhū”ti sampaṭicchitumpi na labhati.",
  "atk-vin02a1:1141_13": "Sabbattha pācittiyanti sabbaaṭṭhakathāsu vuttaṃ.",
  "atk-vin02a1:1141_14": "Bhikkhuno dukkaṭaṃ.",
  "atk-vin02a1:1141_15": "“Tumhākaṃ cetiyassa upaṭṭhānaṃ karomā”ti vutte pana “upaṭṭhānakaraṇaṃ nāma sundara”nti vattuṃ vaṭṭati.",
  "atk-vin02a1:1142_0": "837.",
  "atk-vin02a1:1142_1": "Ārāme ṭhitāti ārāme ṭhatvā antarārāme vā bahiārāme vā naccādīni passati vā suṇāti vā, anāpatti.",
  "atk-vin02a1:1142_2": "Sati karaṇīyeti salākabhattādīnaṃ vā atthāya aññena vā kenaci karaṇīyena gantvā gataṭṭhāne passati vā suṇāti vā, anāpatti.",
  "atk-vin02a1:1142_3": "Āpadāsūti tādisena upaddavena upaddutā samajjaṭṭhānaṃ pavisati,",
  "atk-vin02a1:1142_4": "evaṃ pavisitvā passantiyā vā suṇantiyā vā anāpatti.",
  "atk-vin02a1:1142_5": "Sesaṃ uttānameva.",
  "atk-vin02a1:1143_0": "Eḷakalomasamuṭṭhānaṃ – kiriyaṃ,",
  "atk-vin02a1:1143_1": "nosaññāvimokkhaṃ,",
  "atk-vin02a1:1143_2": "acittakaṃ,",
  "atk-vin02a1:1143_3": "lokavajjaṃ,",
  "atk-vin02a1:1143_4": "kāyakammaṃ,",
  "atk-vin02a1:1143_5": "akusalacittaṃ,",
  "atk-vin02a1:1143_6": "tivedananti.",
  "atk-vin02a1:1144_0": "Dasamasikkhāpadaṃ.",
  "atk-vin02a1:1145_0": "Lasuṇavaggo paṭhamo.",
  "atk-vin02a1:1146_0": "2. Andhakāravaggo",
  "atk-vin02a1:1147_0": "1. Paṭhamasikkhāpadavaṇṇanā",
  "atk-vin02a1:1148_0": "839.",
  "atk-vin02a1:1148_1": "Andhakāravaggassa paṭhamasikkhāpade –",
  "atk-vin02a1:1148_2": "appadīpeti padīpacandasūriyaaggīsu ekenāpi anobhāsite.",
  "atk-vin02a1:1148_3": "Tenevassa padabhājane “anāloke”ti vuttaṃ.",
  "atk-vin02a1:1148_4": "Sallapeyya vāti gehassitakathaṃ katheyya.",
  "atk-vin02a1:1149_0": "841.",
  "atk-vin02a1:1149_1": "Arahopekkhā aññavihitāti na rahoassādāpekkhā rahoassādato aññavihitāva hutvā ñātiṃ vā pucchati,",
  "atk-vin02a1:1149_2": "dāne vā pūjāya vā manteti.",
  "atk-vin02a1:1149_3": "Sesaṃ uttānameva.",
  "atk-vin02a1:1149_4": "Theyyasatthasamuṭṭhānaṃ –",
  "atk-vin02a1:1149_5": "kāyacittato kāyavācācittato ca samuṭṭhāti, kiriyaṃ,",
  "atk-vin02a1:1149_6": "saññāvimokkhaṃ,",
  "atk-vin02a1:1149_7": "sacittakaṃ,",
  "atk-vin02a1:1149_8": "lokavajjaṃ,",
  "atk-vin02a1:1149_9": "kāyakammaṃ,",
  "atk-vin02a1:1149_10": "vacīkammaṃ,",
  "atk-vin02a1:1149_11": "akusalacittaṃ,",
  "atk-vin02a1:1149_12": "dvivedananti.",
  "atk-vin02a1:1150_0": "Paṭhamasikkhāpadaṃ.",
  "atk-vin02a1:1151_0": "2. Dutiyasikkhāpadavaṇṇanā",
  "atk-vin02a1:1152_0": "842. Dutiye – paṭicchanne okāseti idameva nānaṃ. Sesaṃ sabbaṃ purimasadisamevāti.",
  "atk-vin02a1:1153_0": "Dutiyasikkhāpadaṃ.",
  "atk-vin02a1:1154_0": "3. Tatiyasikkhāpadavaṇṇanā",
  "atk-vin02a1:1155_0": "846. Tatiye – ajjhokāseti nānaṃ, sesaṃ sabbaṃ tādisamevāti.",
  "atk-vin02a1:1156_0": "Tatiyasikkhāpadaṃ.",
  "atk-vin02a1:1157_0": "4. Catutthasikkhāpadavaṇṇanā",
  "atk-vin02a1:1158_0": "850- 3.",
  "atk-vin02a1:1158_1": "Catutthe –",
  "atk-vin02a1:1158_2": "nikaṇṇikanti kaṇṇamūlaṃ vuccati;",
  "atk-vin02a1:1158_3": "kaṇṇamūle jappeyyāti vuttaṃ hoti.",
  "atk-vin02a1:1158_4": "Sati karaṇīyeti salākabhattādīnaṃ āharaṇatthāya vihāre vā dunnikkhittaṃ paṭisāmanatthāya.",
  "atk-vin02a1:1158_5": "Sesaṃ uttānameva.",
  "atk-vin02a1:1158_6": "Samuṭṭhānādīni purimasadisānevāti.",
  "atk-vin02a1:1159_0": "Catutthasikkhāpadaṃ.",
  "atk-vin02a1:1160_0": "5. Pañcamasikkhāpadavaṇṇanā",
  "atk-vin02a1:1161_0": "854. Pañcame –",
  "atk-vin02a1:1161_1": "gharaṃ sodhentāti tesaṃ kira etadahosi –",
  "atk-vin02a1:1161_2": "“theriyā koci kāyikavācasiko vītikkamo na dissati,",
  "atk-vin02a1:1161_3": "gharampi tāva sodhemā”ti,",
  "atk-vin02a1:1161_4": "tato gharaṃ sodhentā naṃ addasaṃsu.",
  "atk-vin02a1:1162_0": "856.",
  "atk-vin02a1:1162_1": "Anovassakaṃ atikkāmentiyāti paṭhamaṃ pādaṃ atikkāmentiyā dukkaṭaṃ,",
  "atk-vin02a1:1162_2": "dutiyaṃ atikkāmentiyā pācittiyaṃ,",
  "atk-vin02a1:1162_3": "upacārātikkame eseva nayo.",
  "atk-vin02a1:1163_0": "858.",
  "atk-vin02a1:1163_1": "Gilānāyāti yā tādisena gelaññena āpucchituṃ na sakkoti.",
  "atk-vin02a1:1163_2": "Āpadāsūti ghare aggi vā uṭṭhito hoti, corā vā;",
  "atk-vin02a1:1163_3": "evarūpe upaddave anāpucchā pakkamati, anāpatti.",
  "atk-vin02a1:1163_4": "Sesamettha uttānameva.",
  "atk-vin02a1:1164_0": "Kathinasamuṭṭhānaṃ –",
  "atk-vin02a1:1164_1": "kāyavācato kāyavācācittato ca samuṭṭhāti,",
  "atk-vin02a1:1164_2": "kiriyākiriyaṃ,",
  "atk-vin02a1:1164_3": "nosaññāvimokkhaṃ,",
  "atk-vin02a1:1164_4": "acittakaṃ,",
  "atk-vin02a1:1164_5": "paṇṇattivajjaṃ,",
  "atk-vin02a1:1164_6": "kāyakammaṃ,",
  "atk-vin02a1:1164_7": "vacīkammaṃ, ticittaṃ,",
  "atk-vin02a1:1164_8": "tivedananti.",
  "atk-vin02a1:1165_0": "Pañcamasikkhāpadaṃ.",
  "atk-vin02a1:1166_0": "6. Chaṭṭhasikkhāpadavaṇṇanā",
  "atk-vin02a1:1167_0": "860. Chaṭṭhe –",
  "atk-vin02a1:1167_1": "abhinisīdeyyāti nisīdeyya.",
  "atk-vin02a1:1167_2": "Nisīditvā gacchantiyā ekā āpatti,",
  "atk-vin02a1:1167_3": "anisīditvā nipajjitvā gacchantiyā ekā,",
  "atk-vin02a1:1167_4": "nisīditvā nipajjitvā gacchantiyā dve.",
  "atk-vin02a1:1168_0": "863.",
  "atk-vin02a1:1168_1": "Dhuvapaññatteti bhikkhunīnaṃ atthāya niccapaññatte.",
  "atk-vin02a1:1168_2": "Sesaṃ uttānameva.",
  "atk-vin02a1:1168_3": "Kathinasamuṭṭhānaṃ…pe…",
  "atk-vin02a1:1168_4": "tivedananti.",
  "atk-vin02a1:1169_0": "Chaṭṭhasikkhāpadaṃ.",
  "atk-vin02a1:1170_0": "7. Sattamasikkhāpadavaṇṇanā",
  "atk-vin02a1:1171_0": "864. Sattamepi – sabbaṃ chaṭṭhe vuttanayeneva veditabbaṃ.",
  "atk-vin02a1:1172_0": "Sattamasikkhāpadaṃ.",
  "atk-vin02a1:1173_0": "8. Aṭṭhamasikkhāpadavaṇṇanā",
  "atk-vin02a1:1174_0": "869. Aṭṭhame –",
  "atk-vin02a1:1174_1": "sabbaṃ uttānameva.",
  "atk-vin02a1:1174_2": "Tisamuṭṭhānaṃ – kiriyaṃ,",
  "atk-vin02a1:1174_3": "saññāvimokkhaṃ,",
  "atk-vin02a1:1174_4": "sacittakaṃ,",
  "atk-vin02a1:1174_5": "lokavajjaṃ,",
  "atk-vin02a1:1174_6": "kāyakammaṃ,",
  "atk-vin02a1:1174_7": "vacīkammaṃ akusalacittaṃ,",
  "atk-vin02a1:1174_8": "dukkhavedananti.",
  "atk-vin02a1:1175_0": "Aṭṭhamasikkhāpadaṃ.",
  "atk-vin02a1:1176_0": "9. Navamasikkhāpadavaṇṇanā",
  "atk-vin02a1:1177_0": "875. Navame –",
  "atk-vin02a1:1177_1": "abhisapeyyāti sapathaṃ kareyya.",
  "atk-vin02a1:1177_2": "Nirayena abhisapati nāma “niraye nibbattāmi,",
  "atk-vin02a1:1177_3": "avīcimhi nibbattāmi,",
  "atk-vin02a1:1177_4": "niraye nibbattatu,",
  "atk-vin02a1:1177_5": "avīcimhi nibbattatū”ti evamādinā nayena akkosati.",
  "atk-vin02a1:1177_6": "Brahmacariyena abhisapati nāma “gihinī homi,",
  "atk-vin02a1:1177_7": "odātavatthā homi,",
  "atk-vin02a1:1177_8": "paribbājikā homi,",
  "atk-vin02a1:1177_9": "itarā vā edisā hotū”ti evamādinā nayena akkosati;",
  "atk-vin02a1:1177_10": "vācāya vācāya pācittiyaṃ.",
  "atk-vin02a1:1177_11": "Ṭhapetvā pana nirayañca brahmacariyañca “sunakhī sūkarī kāṇā kuṇī”tiādinā nayena akkosantiyā vācāya vācāya dukkaṭaṃ.",
  "atk-vin02a1:1178_0": "878.",
  "atk-vin02a1:1178_1": "Atthapurekkhārāyāti aṭṭhakathaṃ kathentiyā.",
  "atk-vin02a1:1178_2": "Dhammapurekkhārāyāti pāḷiṃ vācentiyā.",
  "atk-vin02a1:1178_3": "Anusāsanipurekkhārāyāti “idānipi tvaṃ edisā,",
  "atk-vin02a1:1178_4": "sādhu viramassu,",
  "atk-vin02a1:1178_5": "no ce viramasi,",
  "atk-vin02a1:1178_6": "addhā puna evarūpāni kammāni katvā niraye uppajjissasi,",
  "atk-vin02a1:1178_7": "tiracchānayoniyā uppajjissasī”ti evaṃ anusāsaniyaṃ ṭhatvā vadantiyā anāpatti.",
  "atk-vin02a1:1178_8": "Sesaṃ uttānameva.",
  "atk-vin02a1:1179_0": "Tisamuṭṭhānaṃ – kiriyaṃ,",
  "atk-vin02a1:1179_1": "saññāvimokkhaṃ,",
  "atk-vin02a1:1179_2": "sacittakaṃ,",
  "atk-vin02a1:1179_3": "lokavajjaṃ,",
  "atk-vin02a1:1179_4": "kāyakammaṃ,",
  "atk-vin02a1:1179_5": "vacīkammaṃ,",
  "atk-vin02a1:1179_6": "akusalacittaṃ,",
  "atk-vin02a1:1179_7": "dukkhavedananti.",
  "atk-vin02a1:1180_0": "Navamasikkhāpadaṃ.",
  "atk-vin02a1:1181_0": "10. Dasamasikkhāpadavaṇṇanā",
  "atk-vin02a1:1182_0": "879. Dasame –",
  "atk-vin02a1:1182_1": "sabbaṃ uttānameva.",
  "atk-vin02a1:1182_2": "Dhuranikkhepasamuṭṭhānaṃ –",
  "atk-vin02a1:1182_3": "kāyavācācittato samuṭṭhāti, kiriyaṃ,",
  "atk-vin02a1:1182_4": "saññāvimokkhaṃ,",
  "atk-vin02a1:1182_5": "sacittakaṃ,",
  "atk-vin02a1:1182_6": "lokavajjaṃ,",
  "atk-vin02a1:1182_7": "kāyakammaṃ,",
  "atk-vin02a1:1182_8": "vacīkammaṃ,",
  "atk-vin02a1:1182_9": "akusalakammaṃ,",
  "atk-vin02a1:1182_10": "dukkhavedananti.",
  "atk-vin02a1:1183_0": "Dasamasikkhāpadaṃ.",
  "atk-vin02a1:1184_0": "Andhakāravaggo dutiyo.",
  "atk-vin02a1:1185_0": "3. Naggavaggo",
  "atk-vin02a1:1186_0": "1. Paṭhamasikkhāpadavaṇṇanā",
  "atk-vin02a1:1187_0": "883- 6.",
  "atk-vin02a1:1187_1": "Naggavaggassa paṭhamasikkhāpade –",
  "atk-vin02a1:1187_2": "brahmacariyaṃ ciṇṇenāti brahmacariyena ciṇṇena;",
  "atk-vin02a1:1187_3": "atha vā brahmacariyassa caraṇenāti;",
  "atk-vin02a1:1187_4": "evaṃ karaṇatthe vā sāmiatthe vā upayogavacanaṃ veditabbaṃ.",
  "atk-vin02a1:1187_5": "Acchinnacīvarikāyāti idaṃ udakasāṭikaṃ sandhāya vuttaṃ,",
  "atk-vin02a1:1187_6": "na aññaṃ cīvaraṃ.",
  "atk-vin02a1:1187_7": "Tasmā udakasāṭikāya acchinnāya vā naṭṭhāya vā naggāya nhāyantiyā anāpatti.",
  "atk-vin02a1:1187_8": "Sacepi udakasāṭikacīvaraṃ mahagghaṃ hoti,",
  "atk-vin02a1:1187_9": "na sakkā nivāsetvā bahi gantuṃ,",
  "atk-vin02a1:1187_10": "evampi naggāya nhāyituṃ vaṭṭati.",
  "atk-vin02a1:1187_11": "Sesamettha uttānameva.",
  "atk-vin02a1:1188_0": "Eḷakalomasamuṭṭhānaṃ – kiriyaṃ,",
  "atk-vin02a1:1188_1": "nosaññāvimokkhaṃ,",
  "atk-vin02a1:1188_2": "acittakaṃ,",
  "atk-vin02a1:1188_3": "paṇṇattivajjaṃ,",
  "atk-vin02a1:1188_4": "kāyakammaṃ, ticittaṃ,",
  "atk-vin02a1:1188_5": "tivedananti.",
  "atk-vin02a1:1189_0": "Paṭhamasikkhāpadaṃ.",
  "atk-vin02a1:1190_0": "2. Dutiyasikkhāpadavaṇṇanā",
  "atk-vin02a1:1191_0": "887. Dutiye –",
  "atk-vin02a1:1191_1": "sabbaṃ uttānameva.",
  "atk-vin02a1:1191_2": "Chasamuṭṭhānaṃ – kiriyaṃ,",
  "atk-vin02a1:1191_3": "nosaññāvimokkhaṃ,",
  "atk-vin02a1:1191_4": "acittakaṃ,",
  "atk-vin02a1:1191_5": "paṇṇattivajjaṃ,",
  "atk-vin02a1:1191_6": "kāyakammaṃ,",
  "atk-vin02a1:1191_7": "vacīkammaṃ, ticittaṃ,",
  "atk-vin02a1:1191_8": "tivedananti.",
  "atk-vin02a1:1192_0": "Dutiyasikkhāpadaṃ.",
  "atk-vin02a1:1193_0": "3. Tatiyasikkhāpadavaṇṇanā",
  "atk-vin02a1:1194_0": "893- 4. Tatiye –",
  "atk-vin02a1:1194_1": "anantarāyikinīti dasasu antarāyesu ekenapi antarāyena anantarāyā.",
  "atk-vin02a1:1194_2": "Dhuraṃ nikkhittamatteti dhuraṃ nikkhipitvā sacepi pacchā sibbati,",
  "atk-vin02a1:1194_3": "āpattiyevāti attho.",
  "atk-vin02a1:1194_4": "Sesaṃ uttānameva.",
  "atk-vin02a1:1195_0": "Dhuranikkhepasamuṭṭhānaṃ – akiriyaṃ,",
  "atk-vin02a1:1195_1": "saññāvimokkhaṃ,",
  "atk-vin02a1:1195_2": "sacittakaṃ,",
  "atk-vin02a1:1195_3": "lokavajjaṃ,",
  "atk-vin02a1:1195_4": "kāyakammaṃ,",
  "atk-vin02a1:1195_5": "vacīkammaṃ,",
  "atk-vin02a1:1195_6": "akusalacittaṃ,",
  "atk-vin02a1:1195_7": "dukkhavedananti.",
  "atk-vin02a1:1196_0": "Tatiyasikkhāpadaṃ.",
  "atk-vin02a1:1197_0": "4. Catutthasikkhāpadavaṇṇanā",
  "atk-vin02a1:1198_0": "898- 9.",
  "atk-vin02a1:1198_1": "Catutthe –",
  "atk-vin02a1:1198_2": "pañca ahāni pañcāhaṃ,",
  "atk-vin02a1:1198_3": "pañcāhameva pañcāhikaṃ.",
  "atk-vin02a1:1198_4": "Saṅghāṭīnaṃ cāro saṅghāṭicāro;",
  "atk-vin02a1:1198_5": "paribhogavasena vā otāpanavasena vā saṅghaṭitaṭṭhena saṅghāṭīti laddhanāmānaṃ pañcannaṃ cīvarānaṃ parivattananti attho.",
  "atk-vin02a1:1198_6": "Tasmāyeva padabhājane “pañcamaṃ divasaṃ pañca cīvarānī”tiādimāha.",
  "atk-vin02a1:1198_7": "Āpatti pācittiyassāti ettha ca ekasmiṃ cīvare ekā āpatti;",
  "atk-vin02a1:1198_8": "pañcasu pañca.",
  "atk-vin02a1:1199_0": "900.",
  "atk-vin02a1:1199_1": "Āpadāsūti mahagghaṃ cīvaraṃ,",
  "atk-vin02a1:1199_2": "na sakkā hoti corabhayādīsu paribhuñjituṃ;",
  "atk-vin02a1:1199_3": "evarūpe upaddave anāpatti.",
  "atk-vin02a1:1199_4": "Sesaṃ uttānameva.",
  "atk-vin02a1:1199_5": "Kathinasamuṭṭhānaṃ – akiriyaṃ,",
  "atk-vin02a1:1199_6": "nosaññāvimokkhaṃ,",
  "atk-vin02a1:1199_7": "acittakaṃ,",
  "atk-vin02a1:1199_8": "paṇṇattivajjaṃ,",
  "atk-vin02a1:1199_9": "kāyakammaṃ,",
  "atk-vin02a1:1199_10": "vacīkammaṃ, ticittaṃ,",
  "atk-vin02a1:1199_11": "tivedananti.",
  "atk-vin02a1:1200_0": "Catutthasikkhāpadaṃ.",
  "atk-vin02a1:1201_0": "5. Pañcamasikkhāpadavaṇṇanā",
  "atk-vin02a1:1202_0": "903. Pañcame –",
  "atk-vin02a1:1202_1": "cīvarasaṅkamanīyanti saṅkametabbaṃ cīvaraṃ;",
  "atk-vin02a1:1202_2": "aññissā santakaṃ anāpucchā gahitaṃ puna paṭidātabbacīvaranti attho.",
  "atk-vin02a1:1203_0": "906.",
  "atk-vin02a1:1203_1": "Āpadāsūti sace apārutaṃ vā anivatthaṃ vā corā haranti,",
  "atk-vin02a1:1203_2": "evarūpāsu āpadāsu dhārentiyā anāpatti.",
  "atk-vin02a1:1203_3": "Sesaṃ uttānameva.",
  "atk-vin02a1:1203_4": "Kathinasamuṭṭhānaṃ –",
  "atk-vin02a1:1203_5": "kiriyākiriyaṃ,",
  "atk-vin02a1:1203_6": "nosaññāvimokkhaṃ,",
  "atk-vin02a1:1203_7": "acittakaṃ,",
  "atk-vin02a1:1203_8": "paṇṇattivajjaṃ,",
  "atk-vin02a1:1203_9": "kāyakammaṃ,",
  "atk-vin02a1:1203_10": "vacīkammaṃ, ticittaṃ,",
  "atk-vin02a1:1203_11": "tivedananti.",
  "atk-vin02a1:1204_0": "Pañcamasikkhāpadaṃ.",
  "atk-vin02a1:1205_0": "6. Chaṭṭhasikkhāpadavaṇṇanā",
  "atk-vin02a1:1206_0": "909- 10. Chaṭṭhe –",
  "atk-vin02a1:1206_1": "aññaṃ parikkhāranti yaṃkiñci thālakādīnaṃ vā sappitelādīnaṃ vā aññataraṃ.",
  "atk-vin02a1:1206_2": "Ānisaṃsanti “kittakaṃ agghanakaṃ dātukāmatthā”ti pucchati,",
  "atk-vin02a1:1206_3": "“ettakaṃ nāmā”ti vadanti,",
  "atk-vin02a1:1206_4": "“āgametha tāva,",
  "atk-vin02a1:1206_5": "idāni vatthaṃ mahagghaṃ,",
  "atk-vin02a1:1206_6": "katipāhena kappāse āgate samagghaṃ bhavissatī”ti evaṃ vatvā nivārentiyā anāpatti.",
  "atk-vin02a1:1206_7": "Sesaṃ uttānameva.",
  "atk-vin02a1:1207_0": "Tisamuṭṭhānaṃ – kiriyaṃ,",
  "atk-vin02a1:1207_1": "saññāvimokkhaṃ,",
  "atk-vin02a1:1207_2": "sacittakaṃ,",
  "atk-vin02a1:1207_3": "lokavajjaṃ,",
  "atk-vin02a1:1207_4": "kāyakammaṃ,",
  "atk-vin02a1:1207_5": "vacīkammaṃ,",
  "atk-vin02a1:1207_6": "akusalacittaṃ,",
  "atk-vin02a1:1207_7": "tivedananti.",
  "atk-vin02a1:1208_0": "Chaṭṭhasikkhāpadaṃ.",
  "atk-vin02a1:1209_0": "7. Sattamasikkhāpadavaṇṇanā",
  "atk-vin02a1:1210_0": "911. Sattame –",
  "atk-vin02a1:1210_1": "pakkamiṃsūti aññāsampi āgamanaṃ āgamentī “addhā amhākampi āgamessatī”ti tattha tattha agamaṃsu.",
  "atk-vin02a1:1210_2": "Paṭibāheyyāti paṭisedheyya.",
  "atk-vin02a1:1211_0": "915.",
  "atk-vin02a1:1211_1": "Ānisaṃsanti “ekissā ekaṃ sāṭakaṃ nappahoti,",
  "atk-vin02a1:1211_2": "āgametha tāva,",
  "atk-vin02a1:1211_3": "katipāhena uppajjissati,",
  "atk-vin02a1:1211_4": "tato bhājessāmī”ti evaṃ ānisaṃsaṃ dassetvā paṭibāhantiyā anāpatti.",
  "atk-vin02a1:1211_5": "Sesaṃ uttānameva.",
  "atk-vin02a1:1212_0": "Tisamuṭṭhānaṃ – kiriyaṃ,",
  "atk-vin02a1:1212_1": "saññāvimokkhaṃ,",
  "atk-vin02a1:1212_2": "sacittakaṃ,",
  "atk-vin02a1:1212_3": "paṇṇattivajjaṃ,",
  "atk-vin02a1:1212_4": "kāyakammaṃ,",
  "atk-vin02a1:1212_5": "vacīkammaṃ, ticittaṃ,",
  "atk-vin02a1:1212_6": "tivedananti.",
  "atk-vin02a1:1213_0": "Sattamasikkhāpadaṃ.",
  "atk-vin02a1:1214_0": "8. Aṭṭhamasikkhāpadavaṇṇanā",
  "atk-vin02a1:1215_0": "916- 8. Aṭṭhame –",
  "atk-vin02a1:1215_1": "naṭā nāma ye nāṭakaṃ nāṭenti.",
  "atk-vin02a1:1215_2": "Naṭakā nāma ye naccanti.",
  "atk-vin02a1:1215_3": "Laṅghakā nāma ye vaṃsavarattādīsu laṅghanakammaṃ karonti.",
  "atk-vin02a1:1215_4": "Sokajjhāyikā nāma māyākārā.",
  "atk-vin02a1:1215_5": "Kumbhathūṇikā nāma ghaṭakena kīḷanakā;",
  "atk-vin02a1:1215_6": "bimbisakavādakātipi vadanti.",
  "atk-vin02a1:1215_7": "Deti āpatti pācittiyassāti ettha cīvaragaṇanāya āpattiyo veditabbā.",
  "atk-vin02a1:1215_8": "Sesaṃ uttānameva.",
  "atk-vin02a1:1216_0": "Chasamuṭṭhānaṃ – kiriyaṃ,",
  "atk-vin02a1:1216_1": "nosaññāvimokkhaṃ,",
  "atk-vin02a1:1216_2": "acittakaṃ,",
  "atk-vin02a1:1216_3": "paṇṇattivajjaṃ,",
  "atk-vin02a1:1216_4": "kāyakammaṃ,",
  "atk-vin02a1:1216_5": "vacīkammaṃ, ticittaṃ,",
  "atk-vin02a1:1216_6": "tivedananti.",
  "atk-vin02a1:1217_0": "Aṭṭhamasikkhāpadaṃ.",
  "atk-vin02a1:1218_0": "9. Navamasikkhāpadavaṇṇanā",
  "atk-vin02a1:1219_0": "921- 4. Navame –",
  "atk-vin02a1:1219_1": "dubbalacīvarapaccāsāyāti dubbalāya cīvarapaccāsāya.",
  "atk-vin02a1:1219_2": "Ānisaṃsanti kiñcāpi “na mayaṃ ayye sakkomā”ti vadanti,",
  "atk-vin02a1:1219_3": "“idāni pana tesaṃ kappāso āgamissati,",
  "atk-vin02a1:1219_4": "saddho pasanno puriso āgamissati,",
  "atk-vin02a1:1219_5": "addhā dassatī”ti evaṃ ānisaṃsaṃ dassetvā nivārentiyā anāpatti.",
  "atk-vin02a1:1219_6": "Sesaṃ uttānameva.",
  "atk-vin02a1:1220_0": "Tisamuṭṭhānaṃ – kiriyaṃ,",
  "atk-vin02a1:1220_1": "saññāvimokkhaṃ,",
  "atk-vin02a1:1220_2": "sacittakaṃ,",
  "atk-vin02a1:1220_3": "lokavajjaṃ,",
  "atk-vin02a1:1220_4": "kāyakammaṃ,",
  "atk-vin02a1:1220_5": "vacīkammaṃ,",
  "atk-vin02a1:1220_6": "akusalacittaṃ,",
  "atk-vin02a1:1220_7": "tivedananti.",
  "atk-vin02a1:1221_0": "Navamasikkhāpadaṃ.",
  "atk-vin02a1:1222_0": "10. Dasamasikkhāpadavaṇṇanā",
  "atk-vin02a1:1223_0": "927. Dasame –",
  "atk-vin02a1:1223_1": "kathinuddhāraṃ na dassantīti kīdiso kathinuddhāro dātabbo,",
  "atk-vin02a1:1223_2": "kīdiso na dātabboti?",
  "atk-vin02a1:1223_3": "Yassa atthāramūlako ānisaṃso mahā,",
  "atk-vin02a1:1223_4": "ubbhāramūlako appo,",
  "atk-vin02a1:1223_5": "evarūpo na dātabbo.",
  "atk-vin02a1:1223_6": "Yassa pana atthāramūlako ānisaṃso appo,",
  "atk-vin02a1:1223_7": "ubbhāramūlako mahā,",
  "atk-vin02a1:1223_8": "evarūpo dātabbo.",
  "atk-vin02a1:1223_9": "Samānisaṃsopi saddhāparipālanatthaṃ dātabbova.",
  "atk-vin02a1:1224_0": "931.",
  "atk-vin02a1:1224_1": "Ānisaṃsanti bhikkhunisaṅgho jiṇṇacīvaro,",
  "atk-vin02a1:1224_2": "kathinānisaṃsamūlako mahālābhoti evarūpaṃ ānisaṃsaṃ dassetvā paṭibāhantiyā anāpatti.",
  "atk-vin02a1:1224_3": "Sesaṃ uttānameva.",
  "atk-vin02a1:1225_0": "Tisamuṭṭhānaṃ – kiriyaṃ,",
  "atk-vin02a1:1225_1": "saññāvimokkhaṃ,",
  "atk-vin02a1:1225_2": "sacittakaṃ,",
  "atk-vin02a1:1225_3": "lokavajjaṃ,",
  "atk-vin02a1:1225_4": "kāyakammaṃ,",
  "atk-vin02a1:1225_5": "vacīkammaṃ,",
  "atk-vin02a1:1225_6": "akusalacittaṃ,",
  "atk-vin02a1:1225_7": "tivedananti.",
  "atk-vin02a1:1226_0": "Dasamasikkhāpadaṃ.",
  "atk-vin02a1:1227_0": "Naggavaggo tatiyo.",
  "atk-vin02a1:1228_0": "4. Tuvaṭṭavaggo",
  "atk-vin02a1:1229_0": "1. Paṭhamasikkhāpadavaṇṇanā",
  "atk-vin02a1:1230_0": "933.",
  "atk-vin02a1:1230_1": "Tuvaṭṭavaggassa paṭhamasikkhāpade –",
  "atk-vin02a1:1230_2": "tuvaṭṭeyyunti nipajjeyyuṃ.",
  "atk-vin02a1:1230_3": "Sesaṃ uttānameva.",
  "atk-vin02a1:1230_4": "Eḷakalomasamuṭṭhānaṃ – kiriyaṃ,",
  "atk-vin02a1:1230_5": "nosaññāvimokkhaṃ,",
  "atk-vin02a1:1230_6": "acittakaṃ,",
  "atk-vin02a1:1230_7": "paṇṇattivajjaṃ,",
  "atk-vin02a1:1230_8": "kāyakammaṃ, ticittaṃ,",
  "atk-vin02a1:1230_9": "tivedananti.",
  "atk-vin02a1:1231_0": "Paṭhamasikkhāpadaṃ.",
  "atk-vin02a1:1232_0": "2. Dutiyasikkhāpadavaṇṇanā",
  "atk-vin02a1:1233_0": "937. Dutiye –",
  "atk-vin02a1:1233_1": "ekaṃ attharaṇañceva pāvuraṇañca etāsanti ekattharaṇapāvuraṇā;",
  "atk-vin02a1:1233_2": "saṃhārimānaṃ pāvārattharaṇakaṭasārakādīnaṃ ekaṃ antaṃ attharitvā ekaṃ pārupitvā tuvaṭṭentīnametaṃ adhivacanaṃ.",
  "atk-vin02a1:1234_0": "940.",
  "atk-vin02a1:1234_1": "Vavatthānaṃ dassetvāti majjhe kāsāvaṃ vā kattarayaṭṭhiṃ vā antamaso kāyabandhanampi ṭhapetvā nipajjantīnaṃ anāpattīti attho.",
  "atk-vin02a1:1234_2": "Sesaṃ uttānameva.",
  "atk-vin02a1:1234_3": "Eḷakalomasamuṭṭhānaṃ – kiriyaṃ,",
  "atk-vin02a1:1234_4": "nosaññāvimokkhaṃ,",
  "atk-vin02a1:1234_5": "acittakaṃ,",
  "atk-vin02a1:1234_6": "paṇṇattivajjaṃ,",
  "atk-vin02a1:1234_7": "kāyakammaṃ, ticittaṃ,",
  "atk-vin02a1:1234_8": "tivedananti.",
  "atk-vin02a1:1235_0": "Dutiyasikkhāpadaṃ.",
  "atk-vin02a1:1236_0": "3. Tatiyasikkhāpadavaṇṇanā",
  "atk-vin02a1:1237_0": "941. Tatiye –",
  "atk-vin02a1:1237_1": "uḷārasambhāvitāti uḷārakulā pabbajitattā guṇehi ca uḷārattā uḷārāti sambhāvitā.",
  "atk-vin02a1:1237_2": "Issāpakatāti issāya apakatā;",
  "atk-vin02a1:1237_3": "abhibhūtāti attho.",
  "atk-vin02a1:1237_4": "Saññatti bahulā etāsanti saññattibahulā;",
  "atk-vin02a1:1237_5": "divasaṃ mahājanaṃ saññāpayamānāti attho.",
  "atk-vin02a1:1237_6": "Viññatti bahulā etāsanti viññattibahulā.",
  "atk-vin02a1:1237_7": "Viññattīti hetūdāharaṇādīhi vividhehi nayehi ñāpanā veditabbā,",
  "atk-vin02a1:1237_8": "na yācanā.",
  "atk-vin02a1:1238_0": "943.",
  "atk-vin02a1:1238_1": "Caṅkamane nivattanagaṇanāya āpattiyo veditabbā.",
  "atk-vin02a1:1238_2": "Tiṭṭhati vātiādīsu payogagaṇanāya.",
  "atk-vin02a1:1238_3": "Uddisati vātiādīsu padādigaṇanāya.",
  "atk-vin02a1:1238_4": "Sesaṃ uttānameva.",
  "atk-vin02a1:1239_0": "Tisamuṭṭhānaṃ –",
  "atk-vin02a1:1239_1": "kiriyākiriyaṃ,",
  "atk-vin02a1:1239_2": "saññāvimokkhaṃ,",
  "atk-vin02a1:1239_3": "sacittakaṃ,",
  "atk-vin02a1:1239_4": "lokavajjaṃ,",
  "atk-vin02a1:1239_5": "kāyakammaṃ,",
  "atk-vin02a1:1239_6": "vacīkammaṃ,",
  "atk-vin02a1:1239_7": "akusalacittaṃ,",
  "atk-vin02a1:1239_8": "dukkhavedananti.",
  "atk-vin02a1:1240_0": "Tatiyasikkhāpadaṃ.",
  "atk-vin02a1:1241_0": "4. Catutthasikkhāpadavaṇṇanā",
  "atk-vin02a1:1242_0": "949.",
  "atk-vin02a1:1242_1": "Catutthe –",
  "atk-vin02a1:1242_2": "sati antarāyeti dasavidhe antarāye sati.",
  "atk-vin02a1:1242_3": "Pariyesitvā na labhatīti aññaṃ upaṭṭhāyikaṃ na labhati.",
  "atk-vin02a1:1242_4": "Gilānāyāti sayaṃ gilānāya.",
  "atk-vin02a1:1242_5": "Āpadāsūti tathārūpe upaddave sati anāpatti.",
  "atk-vin02a1:1242_6": "Sesaṃ uttānameva.",
  "atk-vin02a1:1243_0": "Dhuranikkhepasamuṭṭhānaṃ – akiriyaṃ,",
  "atk-vin02a1:1243_1": "saññāvimokkhaṃ,",
  "atk-vin02a1:1243_2": "sacittakaṃ,",
  "atk-vin02a1:1243_3": "lokavajjaṃ,",
  "atk-vin02a1:1243_4": "kāyakammaṃ,",
  "atk-vin02a1:1243_5": "vacīkammaṃ,",
  "atk-vin02a1:1243_6": "akusalacittaṃ,",
  "atk-vin02a1:1243_7": "dukkhavedananti.",
  "atk-vin02a1:1244_0": "Catutthasikkhāpadaṃ.",
  "atk-vin02a1:1245_0": "5. Pañcamasikkhāpadavaṇṇanā",
  "atk-vin02a1:1246_0": "952. Pañcame –",
  "atk-vin02a1:1246_1": "aññaṃ āṇāpetīti ettha sace nikkaḍḍhāti āṇattā ekapayogena bahūnipi dvārāni atikkāmeti,",
  "atk-vin02a1:1246_2": "ekā āpatti.",
  "atk-vin02a1:1246_3": "Atha imañcimañca dvāraṃ atikkāmehīti evaṃ āṇattā atikkāmeti,",
  "atk-vin02a1:1246_4": "dvāragaṇanāya āpattiyo.",
  "atk-vin02a1:1246_5": "Sesaṃ uttānameva.",
  "atk-vin02a1:1247_0": "Tisamuṭṭhānaṃ – kiriyaṃ,",
  "atk-vin02a1:1247_1": "saññāvimokkhaṃ,",
  "atk-vin02a1:1247_2": "sacittakaṃ,",
  "atk-vin02a1:1247_3": "lokavajjaṃ,",
  "atk-vin02a1:1247_4": "kāyakammaṃ,",
  "atk-vin02a1:1247_5": "vacīkammaṃ,",
  "atk-vin02a1:1247_6": "akusalacittaṃ,",
  "atk-vin02a1:1247_7": "dukkhavedananti.",
  "atk-vin02a1:1248_0": "Pañcamasikkhāpadaṃ.",
  "atk-vin02a1:1249_0": "6. Chaṭṭhasikkhāpadavaṇṇanā",
  "atk-vin02a1:1250_0": "955. Chaṭṭhe –",
  "atk-vin02a1:1250_1": "sabbaṃ uttānameva.",
  "atk-vin02a1:1250_2": "Samanubhāsanasamuṭṭhānaṃ – akiriyaṃ,",
  "atk-vin02a1:1250_3": "saññāvimokkhaṃ,",
  "atk-vin02a1:1250_4": "sacittakaṃ,",
  "atk-vin02a1:1250_5": "lokavajjaṃ,",
  "atk-vin02a1:1250_6": "kāyakammaṃ,",
  "atk-vin02a1:1250_7": "vacīkammaṃ,",
  "atk-vin02a1:1250_8": "akusalacittaṃ,",
  "atk-vin02a1:1250_9": "dukkhavedananti.",
  "atk-vin02a1:1251_0": "Chaṭṭhasikkhāpadaṃ.",
  "atk-vin02a1:1252_0": "7-8-9. Sattamaaṭṭhamanavamasikkhāpadavaṇṇanā",
  "atk-vin02a1:1253_0": "961.",
  "atk-vin02a1:1253_1": "Sattamaaṭṭhamanavamesu sabbaṃ uttānameva.",
  "atk-vin02a1:1253_2": "Sabbāni eḷakalomasamuṭṭhānāni, kiriyāni,",
  "atk-vin02a1:1253_3": "nosaññāvimokkhāni,",
  "atk-vin02a1:1253_4": "acittakāni,",
  "atk-vin02a1:1253_5": "paṇṇattivajjāni,",
  "atk-vin02a1:1253_6": "kāyakammāni,",
  "atk-vin02a1:1253_7": "ticittāni tivedanānīti.",
  "atk-vin02a1:1254_0": "Sattamaaṭṭhamanavamasikkhāpadāni.",
  "atk-vin02a1:1255_0": "10. Dasamasikkhāpadavaṇṇanā",
  "atk-vin02a1:1256_0": "973. Dasame – āhundarikāti sambādhā.",
  "atk-vin02a1:1257_0": "975.",
  "atk-vin02a1:1257_1": "Dhuraṃ nikkhittamatteti sacepi dhuraṃ nikkhipitvā pacchā pakkamati,",
  "atk-vin02a1:1257_2": "āpattiyevāti attho.",
  "atk-vin02a1:1257_3": "Pavāretvā pañca yojanāni gacchantiyāpi anāpatti.",
  "atk-vin02a1:1257_4": "Chasu vattabbameva natthi.",
  "atk-vin02a1:1257_5": "Sace pana tīṇi gantvā teneva maggena paccāgacchati,",
  "atk-vin02a1:1257_6": "na vaṭṭati.",
  "atk-vin02a1:1257_7": "Aññena maggena āgantuṃ vaṭṭati.",
  "atk-vin02a1:1258_0": "976.",
  "atk-vin02a1:1258_1": "Antarāyeti dasavidhe antarāye –",
  "atk-vin02a1:1258_2": "paraṃ gacchissāmīti nikkhantā,",
  "atk-vin02a1:1258_3": "nadīpūro pana āgato,",
  "atk-vin02a1:1258_4": "corā vā magge honti,",
  "atk-vin02a1:1258_5": "megho vā uṭṭhāti,",
  "atk-vin02a1:1258_6": "nivattituṃ vaṭṭati.",
  "atk-vin02a1:1258_7": "Sesaṃ uttānameva.",
  "atk-vin02a1:1258_8": "Paṭhamapārājikasamuṭṭhānaṃ – akiriyaṃ,",
  "atk-vin02a1:1258_9": "saññāvimokkhaṃ,",
  "atk-vin02a1:1258_10": "sacittakaṃ,",
  "atk-vin02a1:1258_11": "lokavajjaṃ,",
  "atk-vin02a1:1258_12": "kāyakammaṃ,",
  "atk-vin02a1:1258_13": "akusalacittaṃ,",
  "atk-vin02a1:1258_14": "dukkhavedananti.",
  "atk-vin02a1:1259_0": "Dasamasikkhāpadaṃ.",
  "atk-vin02a1:1260_0": "Tuvaṭṭavaggo catuttho.",
  "atk-vin02a1:1261_0": "5. Cittāgāravaggo",
  "atk-vin02a1:1262_0": "1. Paṭhamasikkhāpadavaṇṇanā",
  "atk-vin02a1:1263_0": "978.",
  "atk-vin02a1:1263_1": "Cittāgāravaggassa paṭhamasikkhāpade –",
  "atk-vin02a1:1263_2": "rājāgāranti rañño kīḷanagharaṃ.",
  "atk-vin02a1:1263_3": "Cittāgāranti kīḷanacittasālaṃ.",
  "atk-vin02a1:1263_4": "Ārāmanti kīḷanaupavanaṃ.",
  "atk-vin02a1:1263_5": "Uyyānanti kīḷanuyyānaṃ.",
  "atk-vin02a1:1263_6": "Pokkharaṇīnti kīḷanapokkharaṇiṃ.",
  "atk-vin02a1:1263_7": "Tasmāyeva padabhājane “yattha katthaci rañño kīḷitu”ntiādi vuttaṃ.",
  "atk-vin02a1:1263_8": "Dassanāya gacchati āpatti dukkaṭassāti ettha padavāragaṇanāya dukkaṭaṃ.",
  "atk-vin02a1:1263_9": "Yattha ṭhitā passatīti ettha pana sace ekasmiṃyeva ṭhāne ṭhitā padaṃ anuddharamānā pañcapi passati,",
  "atk-vin02a1:1263_10": "ekameva pācittiyaṃ.",
  "atk-vin02a1:1263_11": "Taṃ taṃ disābhāgaṃ oloketvā passantiyā pana pāṭekkā āpattiyo.",
  "atk-vin02a1:1263_12": "Bhikkhussa pana sabbattha dukkaṭaṃ.",
  "atk-vin02a1:1264_0": "981.",
  "atk-vin02a1:1264_1": "Ārāme ṭhitāti ajjhārāme rājāgārādīni karonti,",
  "atk-vin02a1:1264_2": "tāni passantiyā anāpatti.",
  "atk-vin02a1:1264_3": "Gacchantī vā āgacchantī vāti piṇḍapātādīnaṃ atthāya gacchantiyā maggo hoti,",
  "atk-vin02a1:1264_4": "tāni passati, anāpatti.",
  "atk-vin02a1:1264_5": "Sati karaṇīye gantvāti rañño santikaṃ kenaci karaṇīyena gantvā passati, anāpatti.",
  "atk-vin02a1:1264_6": "Āpadāsūti kenaci upaddutā pavisitvā passati, anāpatti.",
  "atk-vin02a1:1264_7": "Sesaṃ uttānameva.",
  "atk-vin02a1:1265_0": "Eḷakalomasamuṭṭhānaṃ – kiriyaṃ,",
  "atk-vin02a1:1265_1": "nosaññāvimokkhaṃ,",
  "atk-vin02a1:1265_2": "acittakaṃ,",
  "atk-vin02a1:1265_3": "lokavajjaṃ,",
  "atk-vin02a1:1265_4": "kāyakammaṃ,",
  "atk-vin02a1:1265_5": "akusalacittaṃ,",
  "atk-vin02a1:1265_6": "tivedananti.",
  "atk-vin02a1:1266_0": "Paṭhamasikkhāpadaṃ.",
  "atk-vin02a1:1267_0": "2. Dutiyasikkhāpadavaṇṇanā",
  "atk-vin02a1:1268_0": "982. Dutiye – abhinisīdanābhinipajjanesu payogagaṇanāya āpattiyo veditabbā. Sesaṃ uttānameva.",
  "atk-vin02a1:1269_0": "Eḷakalomasamuṭṭhānaṃ – kiriyaṃ,",
  "atk-vin02a1:1269_1": "nosaññāvimokkhaṃ,",
  "atk-vin02a1:1269_2": "acittakaṃ,",
  "atk-vin02a1:1269_3": "paṇṇattivajjaṃ,",
  "atk-vin02a1:1269_4": "kāyakammaṃ, ticittaṃ,",
  "atk-vin02a1:1269_5": "tivedananti.",
  "atk-vin02a1:1270_0": "Dutiyasikkhāpadaṃ.",
  "atk-vin02a1:1271_0": "3. Tatiyasikkhāpadavaṇṇanā",
  "atk-vin02a1:1272_0": "988. Tatiye –",
  "atk-vin02a1:1272_1": "ujjavujjaveti yattakaṃ hatthena añchitaṃ hoti,",
  "atk-vin02a1:1272_2": "tasmiṃ takkamhi veṭhite ekā āpatti.",
  "atk-vin02a1:1272_3": "Kantanato pana pubbe kappāsavicinanaṃ ādiṃ katvā sabbapayogesu hatthavāragaṇanāya dukkaṭaṃ.",
  "atk-vin02a1:1273_0": "989.",
  "atk-vin02a1:1273_1": "Kantitasuttanti dasikasuttādiṃ saṅghāṭetvā kantati,",
  "atk-vin02a1:1273_2": "dukkantitaṃ vā paṭikantati.",
  "atk-vin02a1:1273_3": "Sesaṃ uttānameva.",
  "atk-vin02a1:1273_4": "Eḷakalomasamuṭṭhānaṃ – kiriyaṃ,",
  "atk-vin02a1:1273_5": "nosaññāvimokkhaṃ,",
  "atk-vin02a1:1273_6": "acittakaṃ,",
  "atk-vin02a1:1273_7": "paṇṇattivajjaṃ,",
  "atk-vin02a1:1273_8": "kāyakammaṃ, ticittaṃ,",
  "atk-vin02a1:1273_9": "tivedananti.",
  "atk-vin02a1:1274_0": "Tatiyasikkhāpadaṃ.",
  "atk-vin02a1:1275_0": "4. Catutthasikkhāpadavaṇṇanā",
  "atk-vin02a1:1276_0": "992.",
  "atk-vin02a1:1276_1": "Catutthe –",
  "atk-vin02a1:1276_2": "yāguṃ vātiādīsu taṇḍulakoṭṭanaṃ ādiṃ katvā sabbesu pubbapayogesu payogagaṇanāya dukkaṭaṃ.",
  "atk-vin02a1:1276_3": "Yāgubhattesu bhājanagaṇanāya,",
  "atk-vin02a1:1276_4": "khādanīyādīsu rūpagaṇanāya pācittiyāni.",
  "atk-vin02a1:1277_0": "993.",
  "atk-vin02a1:1277_1": "Yāgupāneti manussehi saṅghassatthāya kariyamāne yāgupāne vā saṅghabhatte vā tesaṃ sahāyikabhāvena yaṃkiñci pacantiyā anāpatti.",
  "atk-vin02a1:1277_2": "Cetiyapūjāya sahāyikā hutvā gandhādīni pūjeti, vaṭṭati.",
  "atk-vin02a1:1277_3": "Attano veyyāvaccakarassāti sacepi mātāpitaro āgacchanti,",
  "atk-vin02a1:1277_4": "yaṃkiñci bījaniṃ vā sammuñjanidaṇḍakaṃ vā kārāpetvā veyyāvaccakaraṭṭhāne ṭhapetvāva yaṃkiñci pacituṃ vaṭṭati.",
  "atk-vin02a1:1277_5": "Sesaṃ uttānameva.",
  "atk-vin02a1:1277_6": "Samuṭṭhānādīni tatiyasadisānevāti.",
  "atk-vin02a1:1278_0": "Catutthasikkhāpadaṃ.",
  "atk-vin02a1:1279_0": "5. Pañcamasikkhāpadavaṇṇanā",
  "atk-vin02a1:1280_0": "996. Pañcame –",
  "atk-vin02a1:1280_1": "asati antarāyeti dasavidhe antarāye asati.",
  "atk-vin02a1:1280_2": "Dhuraṃ nikkhipitvā pacchā vinicchinantī āpattiṃ āpajjitvāva vinicchināti.",
  "atk-vin02a1:1281_0": "998.",
  "atk-vin02a1:1281_1": "Pariyesitvā na labhatīti sahāyikā bhikkhuniyo na labhati.",
  "atk-vin02a1:1281_2": "Sesaṃ uttānameva.",
  "atk-vin02a1:1281_3": "Dhuranikkhepasamuṭṭhānaṃ – akiriyaṃ,",
  "atk-vin02a1:1281_4": "saññāvimokkhaṃ,",
  "atk-vin02a1:1281_5": "sacittakaṃ,",
  "atk-vin02a1:1281_6": "lokavajjaṃ,",
  "atk-vin02a1:1281_7": "kāyakammaṃ,",
  "atk-vin02a1:1281_8": "vacīkammaṃ,",
  "atk-vin02a1:1281_9": "akusalacittaṃ dukkhavedananti.",
  "atk-vin02a1:1282_0": "Pañcamasikkhāpadaṃ.",
  "atk-vin02a1:1283_0": "6. Chaṭṭhasikkhāpadavaṇṇanā",
  "atk-vin02a1:1284_0": "999. Chaṭṭhe –",
  "atk-vin02a1:1284_1": "sabbaṃ naggavagge āgārikasikkhāpade vuttanayeneva veditabbaṃ.",
  "atk-vin02a1:1284_2": "Ayaṃ pana viseso,",
  "atk-vin02a1:1284_3": "taṃ chasamuṭṭhānaṃ.",
  "atk-vin02a1:1284_4": "Idaṃ “sahatthā”ti vuttattā eḷakalomasamuṭṭhānaṃ, kiriyaṃ,",
  "atk-vin02a1:1284_5": "nosaññāvimokkhaṃ,",
  "atk-vin02a1:1284_6": "acittakaṃ,",
  "atk-vin02a1:1284_7": "paṇṇattivajjaṃ,",
  "atk-vin02a1:1284_8": "kāyakammaṃ, ticittaṃ,",
  "atk-vin02a1:1284_9": "tivedananti.",
  "atk-vin02a1:1285_0": "Chaṭṭhasikkhāpadaṃ.",
  "atk-vin02a1:1286_0": "7. Sattamasikkhāpadavaṇṇanā",
  "atk-vin02a1:1287_0": "1007. Sattame –",
  "atk-vin02a1:1287_1": "puna pariyāyenāti punavāre.",
  "atk-vin02a1:1287_2": "Āpadāsūti mahagghacīvaraṃ sarīrato mocetvā supaṭisāmitampi corā haranti,",
  "atk-vin02a1:1287_3": "evarūpāsu āpadāsu anissajjitvā nivāsentiyā anāpatti.",
  "atk-vin02a1:1287_4": "Sesaṃ uttānamevāti.",
  "atk-vin02a1:1288_0": "Kathinasamuṭṭhānaṃ –",
  "atk-vin02a1:1288_1": "kāyavācato kāyavācācittato ca samuṭṭhāti,",
  "atk-vin02a1:1288_2": "kiriyākiriyaṃ,",
  "atk-vin02a1:1288_3": "nosaññāvimokkhaṃ,",
  "atk-vin02a1:1288_4": "acittakaṃ,",
  "atk-vin02a1:1288_5": "paṇṇattivajjaṃ kāyakammaṃ,",
  "atk-vin02a1:1288_6": "vacīkammaṃ, ticittaṃ,",
  "atk-vin02a1:1288_7": "tivedananti.",
  "atk-vin02a1:1289_0": "Sattamasikkhāpadaṃ.",
  "atk-vin02a1:1290_0": "8. Aṭṭhamasikkhāpadavaṇṇanā",
  "atk-vin02a1:1291_0": "1008. Aṭṭhame – anissajjitvāti rakkhaṇatthāya adatvā; “imaṃ jaggeyyāsī”ti evaṃ anāpucchitvāti attho.",
  "atk-vin02a1:1292_0": "1012.",
  "atk-vin02a1:1292_1": "Pariyesitvā na labhatīti paṭijaggikaṃ na labhati.",
  "atk-vin02a1:1292_2": "Gilānāyāti vacībhedaṃ kātuṃ asamatthāya.",
  "atk-vin02a1:1292_3": "Āpadāsūti raṭṭhe bhijjante āvāse chaḍḍetvā gacchanti,",
  "atk-vin02a1:1292_4": "evarūpāsu āpadāsu anāpatti.",
  "atk-vin02a1:1292_5": "Sesaṃ uttānameva.",
  "atk-vin02a1:1292_6": "Samuṭṭhānādīni anantarasikkhāpadasadisānevāti.",
  "atk-vin02a1:1293_0": "Aṭṭhamasikkhāpadaṃ.",
  "atk-vin02a1:1294_0": "9. Navamasikkhāpadavaṇṇanā",
  "atk-vin02a1:1295_0": "1015- 6. Navame –",
  "atk-vin02a1:1295_1": "bāhirakaṃ anatthasaṃhitanti hatthiassarathadhanutharusippaāthabbaṇakhīlanavasīkaraṇasosāpanamantāgadappayogādibhedaṃ parūpaghātakaraṃ.",
  "atk-vin02a1:1295_2": "Parittanti yakkhaparittanāgamaṇḍalādibhedaṃ sabbampi vaṭṭati.",
  "atk-vin02a1:1295_3": "Sesaṃ uttānameva.",
  "atk-vin02a1:1296_0": "Padasodhammasamuṭṭhānaṃ –",
  "atk-vin02a1:1296_1": "vācato vācācittato ca samuṭṭhāti, kiriyaṃ,",
  "atk-vin02a1:1296_2": "nosaññāvimokkhaṃ,",
  "atk-vin02a1:1296_3": "acittakaṃ,",
  "atk-vin02a1:1296_4": "paṇṇattivajjaṃ,",
  "atk-vin02a1:1296_5": "vacīkammaṃ, ticittaṃ,",
  "atk-vin02a1:1296_6": "tivedananti.",
  "atk-vin02a1:1297_0": "Navamasikkhāpadaṃ.",
  "atk-vin02a1:1298_0": "10. Dasamasikkhāpadavaṇṇanā",
  "atk-vin02a1:1299_0": "1018. Dasame vāceyyāti padaṃ viseso, sesaṃ navame vuttanayeneva veditabbaṃ saddhiṃ samuṭṭhānādīhīti.",
  "atk-vin02a1:1300_0": "Dasamasikkhāpadaṃ.",
  "atk-vin02a1:1301_0": "Cittāgāravaggo pañcamo.",
  "atk-vin02a1:1302_0": "6. Ārāmavaggo",
  "atk-vin02a1:1303_0": "1. Paṭhamasikkhāpadavaṇṇanā",
  "atk-vin02a1:1304_0": "1025.",
  "atk-vin02a1:1304_1": "Ārāmavaggassa paṭhamasikkhāpade –",
  "atk-vin02a1:1304_2": "parikkhepaṃ atikkāmentiyā,",
  "atk-vin02a1:1304_3": "upacāraṃ okkamantiyāti ettha paṭhamapāde dukkaṭaṃ,",
  "atk-vin02a1:1304_4": "dutiyapāde pācittiyaṃ.",
  "atk-vin02a1:1305_0": "1027.",
  "atk-vin02a1:1305_1": "Sīsānulokikāti paṭhamaṃ pavisantīnaṃ bhikkhunīnaṃ sīsaṃ anulokentī pavisati, anāpatti.",
  "atk-vin02a1:1305_2": "Yattha bhikkhuniyoti yattha bhikkhuniyo paṭhamataraṃ pavisitvā sajjhāyacetiyavandanādīni karonti,",
  "atk-vin02a1:1305_3": "tattha tāsaṃ santikaṃ gacchāmīti gantuṃ vaṭṭati.",
  "atk-vin02a1:1305_4": "Āpadāsūti kenaci upaddutā hoti,",
  "atk-vin02a1:1305_5": "evarūpāsu āpadāsu pavisituṃ vaṭṭati.",
  "atk-vin02a1:1305_6": "Sesaṃ uttānameva.",
  "atk-vin02a1:1306_0": "Dhuranikkhepasamuṭṭhānaṃ –",
  "atk-vin02a1:1306_1": "kiriyākiriyaṃ,",
  "atk-vin02a1:1306_2": "saññāvimokkhaṃ,",
  "atk-vin02a1:1306_3": "sacittakaṃ,",
  "atk-vin02a1:1306_4": "paṇṇattivajjaṃ,",
  "atk-vin02a1:1306_5": "kāyakammaṃ,",
  "atk-vin02a1:1306_6": "vacīkammaṃ, ticittaṃ,",
  "atk-vin02a1:1306_7": "tivedananti.",
  "atk-vin02a1:1307_0": "Paṭhamasikkhāpadaṃ.",
  "atk-vin02a1:1308_0": "2. Dutiyasikkhāpadavaṇṇanā",
  "atk-vin02a1:1309_0": "1028. Dutiye –",
  "atk-vin02a1:1309_1": "āyasmā kappitakoti ayaṃ jaṭilasahassabbhantaro thero.",
  "atk-vin02a1:1309_2": "Saṃharīti saṅkāmesi.",
  "atk-vin02a1:1309_3": "Saṃhaṭoti saṅkāmito.",
  "atk-vin02a1:1309_4": "Kāsāvaṭoti nhāpitā kāsāvaṃ nivāsetvā kammaṃ karonti,",
  "atk-vin02a1:1309_5": "taṃ sandhāyāhaṃsu.",
  "atk-vin02a1:1309_6": "Sesaṃ uttānameva.",
  "atk-vin02a1:1310_0": "Tisamuṭṭhānaṃ – kiriyaṃ,",
  "atk-vin02a1:1310_1": "saññāvimokkhaṃ,",
  "atk-vin02a1:1310_2": "sacittakaṃ,",
  "atk-vin02a1:1310_3": "lokavajjaṃ,",
  "atk-vin02a1:1310_4": "kāyakammaṃ,",
  "atk-vin02a1:1310_5": "vacīkammaṃ,",
  "atk-vin02a1:1310_6": "akusalacittaṃ,",
  "atk-vin02a1:1310_7": "dukkhavedananti.",
  "atk-vin02a1:1311_0": "Dutiyasikkhāpadaṃ.",
  "atk-vin02a1:1312_0": "3. Tatiyasikkhāpadavaṇṇanā",
  "atk-vin02a1:1313_0": "1036. Tatiye –",
  "atk-vin02a1:1313_1": "anusāsanipurekkhārāyāti idānipi tvaṃ bālā abyattātiādinā nayena anusāsanipakkhe ṭhatvā vadantiyā anāpatti.",
  "atk-vin02a1:1313_2": "Sesaṃ uttānameva.",
  "atk-vin02a1:1313_3": "Samuṭṭhānādīni anantarasikkhāpadasadisānevāti.",
  "atk-vin02a1:1314_0": "Tatiyasikkhāpadaṃ.",
  "atk-vin02a1:1315_0": "4. Catutthasikkhāpadavaṇṇanā",
  "atk-vin02a1:1316_0": "1037.",
  "atk-vin02a1:1316_1": "Catutthe –",
  "atk-vin02a1:1316_2": "sabbaṃ uttānameva.",
  "atk-vin02a1:1316_3": "Catusamuṭṭhānaṃ –",
  "atk-vin02a1:1316_4": "kāyato kāyavācato kāyacittato kāyavācācittato ca samuṭṭhāti.",
  "atk-vin02a1:1316_5": "Nimantitāya anāpucchā bhuñjantiyā āpattisambhavato siyā kiriyākiriyaṃ,",
  "atk-vin02a1:1316_6": "pavāritāya kappiyaṃ kāretvāpi akāretvāpi bhuñjantiyā āpattisambhavato siyā kiriyaṃ,",
  "atk-vin02a1:1316_7": "nosaññāvimokkhaṃ,",
  "atk-vin02a1:1316_8": "acittakaṃ,",
  "atk-vin02a1:1316_9": "paṇṇattivajjaṃ,",
  "atk-vin02a1:1316_10": "kāyakammaṃ,",
  "atk-vin02a1:1316_11": "vacīkammaṃ, ticittaṃ,",
  "atk-vin02a1:1316_12": "tivedananti.",
  "atk-vin02a1:1317_0": "Catutthasikkhāpadaṃ.",
  "atk-vin02a1:1318_0": "5. Pañcamasikkhāpadavaṇṇanā",
  "atk-vin02a1:1319_0": "1043. Pañcame –",
  "atk-vin02a1:1319_1": "kule maccharo kulamaccharo,",
  "atk-vin02a1:1319_2": "kulamaccharo etissā atthīti kulamaccharinī kulaṃ vā maccharāyatīti kulamaccharinī.",
  "atk-vin02a1:1319_3": "Kulassa avaṇṇanti taṃ kulaṃ assaddhaṃ appasannanti.",
  "atk-vin02a1:1319_4": "Bhikkhunīnaṃ avaṇṇanti bhikkhuniyo dussīlā pāpadhammāti.",
  "atk-vin02a1:1320_0": "1045.",
  "atk-vin02a1:1320_1": "Santaṃyeva ādīnavanti kulassa vā bhikkhunīnaṃ vā santaṃ aguṇaṃ.",
  "atk-vin02a1:1320_2": "Sesaṃ uttānameva.",
  "atk-vin02a1:1320_3": "Tisamuṭṭhānaṃ – kiriyaṃ,",
  "atk-vin02a1:1320_4": "saññāvimokkhaṃ,",
  "atk-vin02a1:1320_5": "sacittakaṃ,",
  "atk-vin02a1:1320_6": "lokavajjaṃ,",
  "atk-vin02a1:1320_7": "kāyakammaṃ,",
  "atk-vin02a1:1320_8": "vacīkammaṃ,",
  "atk-vin02a1:1320_9": "akusalacittaṃ dukkhavedananti.",
  "atk-vin02a1:1321_0": "Pañcamasikkhāpadaṃ.",
  "atk-vin02a1:1322_0": "6. Chaṭṭhasikkhāpadavaṇṇanā",
  "atk-vin02a1:1323_0": "1048. Chaṭṭhe –",
  "atk-vin02a1:1323_1": "ovādāyāti garudhammatthāya.",
  "atk-vin02a1:1323_2": "Saṃvāsāyāti uposathapavāraṇāpucchanatthāya.",
  "atk-vin02a1:1323_3": "Ayamettha saṅkhepo.",
  "atk-vin02a1:1323_4": "Vitthāro pana bhikkhunovādakasikkhāpadavaṇṇanāyaṃ vuttoyeva.",
  "atk-vin02a1:1324_0": "Eḷakalomasamuṭṭhānaṃ – kiriyaṃ,",
  "atk-vin02a1:1324_1": "nosaññāvimokkhaṃ,",
  "atk-vin02a1:1324_2": "acittakaṃ,",
  "atk-vin02a1:1324_3": "paṇṇattivajjaṃ,",
  "atk-vin02a1:1324_4": "kāyakammaṃ, ticittaṃ,",
  "atk-vin02a1:1324_5": "tivedananti.",
  "atk-vin02a1:1325_0": "Chaṭṭhasikkhāpadaṃ.",
  "atk-vin02a1:1326_0": "7. Sattamasikkhāpadavaṇṇanā",
  "atk-vin02a1:1327_0": "1053. Sattame –",
  "atk-vin02a1:1327_1": "pariyesitvā na labhatīti bhikkhuniṃ na labhati.",
  "atk-vin02a1:1327_2": "Sesaṃ uttānameva.",
  "atk-vin02a1:1327_3": "Imassāpi vitthāro bhikkhunovādake vuttoyeva.",
  "atk-vin02a1:1328_0": "Dhuranikkhepasamuṭṭhānaṃ – akiriyaṃ,",
  "atk-vin02a1:1328_1": "saññāvimokkhaṃ,",
  "atk-vin02a1:1328_2": "sacittakaṃ,",
  "atk-vin02a1:1328_3": "lokavajjaṃ,",
  "atk-vin02a1:1328_4": "kāyakammaṃ,",
  "atk-vin02a1:1328_5": "vacīkammaṃ,",
  "atk-vin02a1:1328_6": "akusalacittaṃ,",
  "atk-vin02a1:1328_7": "dukkhavedananti.",
  "atk-vin02a1:1329_0": "Sattamasikkhāpadaṃ.",
  "atk-vin02a1:1330_0": "8. Aṭṭhamasikkhāpadavaṇṇanā",
  "atk-vin02a1:1331_0": "1056. Aṭṭhame –",
  "atk-vin02a1:1331_1": "ekakammantiādīhi uposathapavāraṇāyeva vuttā.",
  "atk-vin02a1:1331_2": "Sesaṃ uttānameva.",
  "atk-vin02a1:1331_3": "Imassāpi vitthāro bhikkhunovādake vuttoyeva.",
  "atk-vin02a1:1332_0": "Paṭhamapārājikasamuṭṭhānaṃ – akiriyaṃ,",
  "atk-vin02a1:1332_1": "saññāvimokkhaṃ,",
  "atk-vin02a1:1332_2": "sacittakaṃ,",
  "atk-vin02a1:1332_3": "lokavajjaṃ,",
  "atk-vin02a1:1332_4": "kāyakammaṃ,",
  "atk-vin02a1:1332_5": "akusalacittaṃ,",
  "atk-vin02a1:1332_6": "dukkhavedananti.",
  "atk-vin02a1:1333_0": "Aṭṭhamasikkhāpadaṃ.",
  "atk-vin02a1:1334_0": "9. Navamasikkhāpadavaṇṇanā",
  "atk-vin02a1:1335_0": "1058. Navame – sabbaṃ uttānameva. Imassāpi vitthāro bhikkhunovādake vuttoyeva.",
  "atk-vin02a1:1336_0": "Dhuranikkhepasamuṭṭhānaṃ – akiriyaṃ,",
  "atk-vin02a1:1336_1": "saññāvimokkhaṃ,",
  "atk-vin02a1:1336_2": "sacittakaṃ,",
  "atk-vin02a1:1336_3": "lokavajjaṃ,",
  "atk-vin02a1:1336_4": "kāyakammaṃ,",
  "atk-vin02a1:1336_5": "vacīkammaṃ,",
  "atk-vin02a1:1336_6": "akusalacittaṃ,",
  "atk-vin02a1:1336_7": "dukkhavedananti.",
  "atk-vin02a1:1337_0": "Navamasikkhāpadaṃ.",
  "atk-vin02a1:1338_0": "10. Dasamasikkhāpadavaṇṇanā",
  "atk-vin02a1:1339_0": "1062. Dasame –",
  "atk-vin02a1:1339_1": "pasākheti adhokāye.",
  "atk-vin02a1:1339_2": "Adhokāyo hi yasmā tato rukkhassa sākhā viya ubho ūrū pabhijjitvā gatā,",
  "atk-vin02a1:1339_3": "tasmā pasākhoti vuccati.",
  "atk-vin02a1:1340_0": "1065.",
  "atk-vin02a1:1340_1": "Bhindātiādīsu sace “bhinda,",
  "atk-vin02a1:1340_2": "phālehī”ti sabbāni āṇāpeti,",
  "atk-vin02a1:1340_3": "so ca tatheva karoti,",
  "atk-vin02a1:1340_4": "cha āṇattidukkaṭāni cha ca pācittiyāni āpajjati.",
  "atk-vin02a1:1340_5": "Athāpi evaṃ āṇāpeti – “upāsaka,",
  "atk-vin02a1:1340_6": "yaṃkiñci ettha kātabbaṃ,",
  "atk-vin02a1:1340_7": "taṃ sabbaṃ karohī”ti,",
  "atk-vin02a1:1340_8": "so ca sabbānipi bhedanādīni karoti;",
  "atk-vin02a1:1340_9": "ekavācāya cha dukkaṭāni cha pācittiyānīti dvādasa āpattiyo.",
  "atk-vin02a1:1340_10": "Sace pana bhedanādīsupi ekaṃyeva vatvā “idaṃ karohī”ti āṇāpeti,",
  "atk-vin02a1:1340_11": "so ca sabbāni karoti,",
  "atk-vin02a1:1340_12": "yaṃ āṇattaṃ,",
  "atk-vin02a1:1340_13": "tasseva karaṇe pācittiyaṃ.",
  "atk-vin02a1:1340_14": "Sesesu anāpatti.",
  "atk-vin02a1:1340_15": "Sesaṃ uttānameva.",
  "atk-vin02a1:1341_0": "Kathinasamuṭṭhānaṃ –",
  "atk-vin02a1:1341_1": "kiriyākiriyaṃ,",
  "atk-vin02a1:1341_2": "nosaññāvimokkhaṃ,",
  "atk-vin02a1:1341_3": "acittakaṃ,",
  "atk-vin02a1:1341_4": "paṇṇattivajjaṃ,",
  "atk-vin02a1:1341_5": "kāyakammaṃ,",
  "atk-vin02a1:1341_6": "vacīkammaṃ, ticittaṃ,",
  "atk-vin02a1:1341_7": "tivedananti.",
  "atk-vin02a1:1342_0": "Dasamasikkhāpadaṃ.",
  "atk-vin02a1:1343_0": "Ārāmavaggo chaṭṭho.",
  "atk-vin02a1:1344_0": "7. Gabbhinivaggo",
  "atk-vin02a1:1345_0": "1. Paṭhamasikkhāpadavaṇṇanā",
  "atk-vin02a1:1346_0": "1069. Gabbhinivaggassa paṭhamasikkhāpade – āpannasattāti kucchipaviṭṭhasattā.",
  "atk-vin02a1:1347_0": "Paṭhamasikkhāpadaṃ.",
  "atk-vin02a1:1348_0": "2. Dutiyasikkhāpadavaṇṇanā",
  "atk-vin02a1:1349_0": "1073- 4. Dutiye –",
  "atk-vin02a1:1349_1": "pāyantinti thaññaṃ pāyamānaṃ.",
  "atk-vin02a1:1349_2": "Mātā vā hotīti yaṃ dārakaṃ pāyeti,",
  "atk-vin02a1:1349_3": "tassa mātā vā hoti dhāti vā.",
  "atk-vin02a1:1349_4": "Sesaṃ uttānameva.",
  "atk-vin02a1:1349_5": "Ubhayampi tisamuṭṭhānaṃ – kiriyaṃ,",
  "atk-vin02a1:1349_6": "saññāvimokkhaṃ,",
  "atk-vin02a1:1349_7": "sacittakaṃ,",
  "atk-vin02a1:1349_8": "paṇṇattivajjaṃ,",
  "atk-vin02a1:1349_9": "kāyakammaṃ,",
  "atk-vin02a1:1349_10": "vacīkammaṃ, ticittaṃ,",
  "atk-vin02a1:1349_11": "tivedananti.",
  "atk-vin02a1:1350_0": "Dutiyasikkhāpadaṃ.",
  "atk-vin02a1:1351_0": "3. Tatiyasikkhāpadavaṇṇanā",
  "atk-vin02a1:1352_0": "1077. Tatiye –",
  "atk-vin02a1:1352_1": "sikkhāsammutiṃ dātunti kasmā dāpesi?",
  "atk-vin02a1:1352_2": "“Mātugāmo nāma lolo hoti dve vassāni chasu dhammesu asikkhitvā sīlāni pūrayamāno kilamati,",
  "atk-vin02a1:1352_3": "sikkhitvā pana pacchā na kilamissati,",
  "atk-vin02a1:1352_4": "nittharissatī”ti dāpesi.",
  "atk-vin02a1:1353_0": "1079.",
  "atk-vin02a1:1353_1": "Pāṇātipātā veramaṇiṃ dve vassāni avītikkamma samādānaṃ samādiyāmīti yaṃ taṃ pāṇātipātā veramaṇīti paññattaṃ sikkhāpadaṃ,",
  "atk-vin02a1:1353_2": "taṃ pāṇātipātā veramaṇisikkhāpadaṃ dve vassāni avītikkamitabbasamādānaṃ katvā samādiyāmīti attho.",
  "atk-vin02a1:1353_3": "Esa nayo sabbattha.",
  "atk-vin02a1:1353_4": "Imā cha sikkhāyo saṭṭhivassāyapi pabbajitāya dātabbāyeva,",
  "atk-vin02a1:1353_5": "na etāsu asikkhitā upasampādetabbā.",
  "atk-vin02a1:1354_0": "Tatiyasikkhāpadaṃ.",
  "atk-vin02a1:1355_0": "4. Catutthasikkhāpadavaṇṇanā",
  "atk-vin02a1:1356_0": "1084.",
  "atk-vin02a1:1356_1": "Catutthe –",
  "atk-vin02a1:1356_2": "sabbaṃ uttānameva.",
  "atk-vin02a1:1356_3": "Sace pana paṭhamaṃ vuṭṭhānasammuti na dinnā hoti,",
  "atk-vin02a1:1356_4": "upasampadamāḷakepi dātabbāyeva.",
  "atk-vin02a1:1356_5": "Imā dvepi mahāsikkhamānā nāma.",
  "atk-vin02a1:1357_0": "Catutthasikkhāpadaṃ.",
  "atk-vin02a1:1358_0": "5. Pañcamasikkhāpadavaṇṇanā",
  "atk-vin02a1:1359_0": "1090. Pañcame –",
  "atk-vin02a1:1359_1": "kiñcāpi ūnadvādasavassaṃ paripuṇṇasaññāya vuṭṭhāpentiyā anāpatti,",
  "atk-vin02a1:1359_2": "sā pana anupasampannāva hoti.",
  "atk-vin02a1:1359_3": "Sesaṃ uttānameva.",
  "atk-vin02a1:1360_0": "Pañcamasikkhāpadaṃ.",
  "atk-vin02a1:1361_0": "6. Chaṭṭhasikkhāpadavaṇṇanā",
  "atk-vin02a1:1362_0": "1095. Chaṭṭhe –",
  "atk-vin02a1:1362_1": "dasavassāya gihigatāya sikkhāsammutiṃ datvā paripuṇṇadvādasavassaṃ upasampādetuṃ vaṭṭati.",
  "atk-vin02a1:1363_0": "Chaṭṭhasikkhāpadaṃ.",
  "atk-vin02a1:1364_0": "7. Sattamasikkhāpadavaṇṇanā",
  "atk-vin02a1:1365_0": "1101. Sattame –",
  "atk-vin02a1:1365_1": "sabbaṃ uttānameva.",
  "atk-vin02a1:1365_2": "Samuṭṭhānādīnipi sabbesu dutiye vuttasadisāneva.",
  "atk-vin02a1:1365_3": "Ayaṃ pana viseso –",
  "atk-vin02a1:1365_4": "yattha sammuti atthi,",
  "atk-vin02a1:1365_5": "tattha kiriyākiriyaṃ hotīti.",
  "atk-vin02a1:1366_0": "Sattamasikkhāpadaṃ.",
  "atk-vin02a1:1367_0": "8. Aṭṭhamasikkhāpadavaṇṇanā",
  "atk-vin02a1:1368_0": "1108. Aṭṭhame –",
  "atk-vin02a1:1368_1": "na anuggaṇhāpeyyāti “imissā ayye uddesādīni dehī”ti evaṃ uddesādīhi na anuggaṇhāpeyya.",
  "atk-vin02a1:1369_0": "1110.",
  "atk-vin02a1:1369_1": "Pariyesitvāti aññaṃ pariyesitvā na labhati,",
  "atk-vin02a1:1369_2": "sayaṃ gilānā hoti,",
  "atk-vin02a1:1369_3": "na sakkoti uddesādīni dātuṃ,",
  "atk-vin02a1:1369_4": "tassā anāpatti.",
  "atk-vin02a1:1369_5": "Sesaṃ uttānameva.",
  "atk-vin02a1:1369_6": "Dhuranikkhepasamuṭṭhānaṃ – akiriyaṃ,",
  "atk-vin02a1:1369_7": "saññāvimokkhaṃ,",
  "atk-vin02a1:1369_8": "sacittakaṃ,",
  "atk-vin02a1:1369_9": "lokavajjaṃ,",
  "atk-vin02a1:1369_10": "kāyakammaṃ,",
  "atk-vin02a1:1369_11": "vacīkammaṃ,",
  "atk-vin02a1:1369_12": "akusalacittaṃ,",
  "atk-vin02a1:1369_13": "dukkhavedananti.",
  "atk-vin02a1:1370_0": "Aṭṭhamasikkhāpadaṃ.",
  "atk-vin02a1:1371_0": "9. Navamasikkhāpadavaṇṇanā",
  "atk-vin02a1:1372_0": "1113. Navame –",
  "atk-vin02a1:1372_1": "na upaṭṭhaheyyāti cuṇṇena mattikāya dantakaṭṭhena mukhodakenāti evaṃ tena tena karaṇīyena na upaṭṭhaheyya.",
  "atk-vin02a1:1372_2": "Sesaṃ uttānameva.",
  "atk-vin02a1:1372_3": "Paṭhamapārājikasamuṭṭhānaṃ – akiriyaṃ,",
  "atk-vin02a1:1372_4": "saññāvimokkhaṃ,",
  "atk-vin02a1:1372_5": "sacittakaṃ,",
  "atk-vin02a1:1372_6": "lokavajjaṃ,",
  "atk-vin02a1:1372_7": "kāyakammaṃ,",
  "atk-vin02a1:1372_8": "akusalacittaṃ,",
  "atk-vin02a1:1372_9": "dukkhavedananti.",
  "atk-vin02a1:1373_0": "Navamasikkhāpadaṃ.",
  "atk-vin02a1:1374_0": "10. Dasamasikkhāpadavaṇṇanā",
  "atk-vin02a1:1375_0": "1116. Dasame –",
  "atk-vin02a1:1375_1": "neva vūpakāseyyāti na gahetvā gaccheyya.",
  "atk-vin02a1:1375_2": "Na vūpakāsāpeyyāti “imaṃ ayye gahetvā gacchā”ti aññaṃ na āṇāpeyya.",
  "atk-vin02a1:1375_3": "Sesamettha uttānameva.",
  "atk-vin02a1:1375_4": "Dhuranikkhepasamuṭṭhānaṃ – akiriyaṃ,",
  "atk-vin02a1:1375_5": "saññāvimokkhaṃ,",
  "atk-vin02a1:1375_6": "sacittakaṃ,",
  "atk-vin02a1:1375_7": "lokavajjaṃ,",
  "atk-vin02a1:1375_8": "kāyakammaṃ,",
  "atk-vin02a1:1375_9": "vacīkammaṃ,",
  "atk-vin02a1:1375_10": "akusalacittaṃ,",
  "atk-vin02a1:1375_11": "dukkhavedananti.",
  "atk-vin02a1:1376_0": "Dasamasikkhāpadaṃ.",
  "atk-vin02a1:1377_0": "Gabbhinivaggo sattamo.",
  "atk-vin02a1:1378_0": "8. Kumāribhūtavaggo",
  "atk-vin02a1:1379_0": "1-2-3. Paṭhamadutiyatatiyasikkhāpadavaṇṇanā",
  "atk-vin02a1:1380_0": "1119.",
  "atk-vin02a1:1380_1": "Kumāribhūtavaggassa paṭhamadutiyatatiyasikkhāpadāni tīṇi tīhi gihigatasikkhāpadehi sadisāni.",
  "atk-vin02a1:1380_2": "Yā pana tā sabbapaṭhamā dve mahāsikkhamānā,",
  "atk-vin02a1:1380_3": "tā atikkantavīsativassāti veditabbā.",
  "atk-vin02a1:1380_4": "Tā gihigatā vā hontu agihigatā vā,",
  "atk-vin02a1:1380_5": "sikkhamānā icceva vattabbā,",
  "atk-vin02a1:1380_6": "gihigatāti vā kumāribhūtāti vā na vattabbā.",
  "atk-vin02a1:1380_7": "Gihigatāya dasavassakāle sikkhāsammutiṃ datvā dvādasavassakāle upasampadā kātabbā.",
  "atk-vin02a1:1380_8": "Ekādasavassakāle datvā terasavassakāle kātabbā,",
  "atk-vin02a1:1380_9": "dvādasaterasacuddasapannarasasoḷasasattarasaaṭṭhārasavassakāle sammutiṃ datvā vīsativassakāle upasampadā kātabbā.",
  "atk-vin02a1:1380_10": "Aṭṭhārasavassakālato paṭṭhāya ca panāyaṃ gihigatātipi kumāribhūtātipi vattuṃ vaṭṭati,",
  "atk-vin02a1:1380_11": "kumāribhūtā pana gihigatāti na vattabbā,",
  "atk-vin02a1:1380_12": "kumāribhūtā icceva vattabbā.",
  "atk-vin02a1:1380_13": "Mahāsikkhamānā pana gihigatātipi vattuṃ na vaṭṭati,",
  "atk-vin02a1:1380_14": "kumāribhūtātipi vattuṃ na vaṭṭati,",
  "atk-vin02a1:1380_15": "sikkhāsammutidānavasena pana tissopi sikkhamānāti vattuṃ vaṭṭati.",
  "atk-vin02a1:1381_0": "Paṭhamadutiyatatiyāni.",
  "atk-vin02a1:1382_0": "4-5-6. Catutthapañcamachaṭṭhasikkhāpadavaṇṇanā",
  "atk-vin02a1:1383_0": "1136.",
  "atk-vin02a1:1383_1": "Catutthapañcamachaṭṭhesu sabbaṃ uttānameva.",
  "atk-vin02a1:1383_2": "Sabbāni tisamuṭṭhānāni catutthaṃ kiriyaṃ,",
  "atk-vin02a1:1383_3": "saññāvimokkhaṃ,",
  "atk-vin02a1:1383_4": "sacittakaṃ,",
  "atk-vin02a1:1383_5": "paṇṇattivajjaṃ,",
  "atk-vin02a1:1383_6": "kāyakammaṃ,",
  "atk-vin02a1:1383_7": "vacīkammaṃ, ticittaṃ,",
  "atk-vin02a1:1383_8": "tivedananti.",
  "atk-vin02a1:1383_9": "Pañcamaṃ kiriyākiriyaṃ,",
  "atk-vin02a1:1383_10": "saññāvimokkhaṃ,",
  "atk-vin02a1:1383_11": "sacittakaṃ,",
  "atk-vin02a1:1383_12": "paṇṇattivajjaṃ,",
  "atk-vin02a1:1383_13": "kāyakammaṃ,",
  "atk-vin02a1:1383_14": "vacīkammaṃ, ticittaṃ,",
  "atk-vin02a1:1383_15": "tivedananti.",
  "atk-vin02a1:1383_16": "Yañcettha saṅghena paricchinditabbāti vuttaṃ,",
  "atk-vin02a1:1383_17": "tassa upaparikkhitabbāti attho.",
  "atk-vin02a1:1383_18": "Chaṭṭhaṃ kiriyaṃ,",
  "atk-vin02a1:1383_19": "saññāvimokkhaṃ,",
  "atk-vin02a1:1383_20": "sacittakaṃ,",
  "atk-vin02a1:1383_21": "lokavajjaṃ,",
  "atk-vin02a1:1383_22": "kāyakammaṃ,",
  "atk-vin02a1:1383_23": "vacīkammaṃ,",
  "atk-vin02a1:1383_24": "akusalacittaṃ dukkhavedananti.",
  "atk-vin02a1:1383_25": "Yaṃ panettha “paricchinditvā”ti vuttaṃ,",
  "atk-vin02a1:1383_26": "tassa upaparikkhitvāti attho.",
  "atk-vin02a1:1384_0": "Catutthapañcamachaṭṭhasikkhāpadāni",
  "atk-vin02a1:1385_0": "7. Sattamasikkhāpadavaṇṇanā",
  "atk-vin02a1:1386_0": "1150. Sattame –",
  "atk-vin02a1:1386_1": "sabbaṃ uttānameva.",
  "atk-vin02a1:1386_2": "Dhuranikkhepasamuṭṭhānaṃ – kiriyaṃ,",
  "atk-vin02a1:1386_3": "saññāvimokkhaṃ,",
  "atk-vin02a1:1386_4": "sacittakaṃ,",
  "atk-vin02a1:1386_5": "lokavajjaṃ,",
  "atk-vin02a1:1386_6": "kāyakammaṃ,",
  "atk-vin02a1:1386_7": "vacīkammaṃ,",
  "atk-vin02a1:1386_8": "akusalacittaṃ,",
  "atk-vin02a1:1386_9": "dukkhavedananti.",
  "atk-vin02a1:1387_0": "Sattamasikkhāpadaṃ.",
  "atk-vin02a1:1388_0": "8. Aṭṭhamasikkhāpadavaṇṇanā",
  "atk-vin02a1:1389_0": "1154. Aṭṭhamepi – sabbaṃ uttānameva. Samuṭṭhānādīnipi anantarasadisānevāti.",
  "atk-vin02a1:1390_0": "Aṭṭhamasikkhāpadaṃ.",
  "atk-vin02a1:1391_0": "9. Navamasikkhāpadavaṇṇanā",
  "atk-vin02a1:1392_0": "1158. Navame –",
  "atk-vin02a1:1392_1": "sokāvāsanti saṅketaṃ katvā agacchamānā purisānaṃ anto sokaṃ pavesetīti sokāvāsā,",
  "atk-vin02a1:1392_2": "taṃ sokāvāsaṃ.",
  "atk-vin02a1:1392_3": "Tenevāha –",
  "atk-vin02a1:1392_4": "“sokāvāsā nāma paresaṃ dukkhaṃ uppādetī”ti.",
  "atk-vin02a1:1392_5": "Atha vā gharaṃ viya gharasāmikā,",
  "atk-vin02a1:1392_6": "ayampi purisasamāgamaṃ alabhamānā sokaṃ āvisati.",
  "atk-vin02a1:1392_7": "Iti yaṃ āvisati,",
  "atk-vin02a1:1392_8": "svāssā āvāso hotīti sokāvāsā. Tenāha –",
  "atk-vin02a1:1392_9": "“sokaṃ āvisatī”ti.",
  "atk-vin02a1:1392_10": "Ajānantīti edisā ayanti ajānamānā.",
  "atk-vin02a1:1392_11": "Sesaṃ uttānameva.",
  "atk-vin02a1:1392_12": "Tisamuṭṭhānaṃ – kiriyaṃ,",
  "atk-vin02a1:1392_13": "saññāvimokkhaṃ,",
  "atk-vin02a1:1392_14": "sacittakaṃ,",
  "atk-vin02a1:1392_15": "paṇṇattivajjaṃ,",
  "atk-vin02a1:1392_16": "kāyakammaṃ,",
  "atk-vin02a1:1392_17": "vacīkammaṃ, ticittaṃ,",
  "atk-vin02a1:1392_18": "tivedananti.",
  "atk-vin02a1:1393_0": "Navamasikkhāpadaṃ.",
  "atk-vin02a1:1394_0": "10. Dasamasikkhāpadavaṇṇanā",
  "atk-vin02a1:1395_0": "1164. Dasame –",
  "atk-vin02a1:1395_1": "anāpucchāti anāpucchitvā.",
  "atk-vin02a1:1395_2": "Bhikkhunīhi dvikkhattuṃ āpucchitabbaṃ –",
  "atk-vin02a1:1395_3": "pabbajjākāle ca upasampadākāle ca,",
  "atk-vin02a1:1395_4": "bhikkhūnaṃ pana sakiṃ āpucchitepi vaṭṭati.",
  "atk-vin02a1:1396_0": "1165.",
  "atk-vin02a1:1396_1": "Ajānantīti mātādīnaṃ atthibhāvaṃ ajānantī.",
  "atk-vin02a1:1396_2": "Sesaṃ uttānameva.",
  "atk-vin02a1:1396_3": "Idaṃ apubbasamuṭṭhānasīsaṃ.",
  "atk-vin02a1:1396_4": "Catusamuṭṭhānaṃ –",
  "atk-vin02a1:1396_5": "vācato kāyavācato vācācittato kāyavācācittato ca samuṭṭhāti. Kathaṃ?",
  "atk-vin02a1:1396_6": "Abbhānakammādīsu kenacideva karaṇīyena khaṇḍasīmāyaṃ nisinnā “pakkosatha sikkhamānaṃ,",
  "atk-vin02a1:1396_7": "idheva naṃ upasampādessāmā”ti upasampādeti;",
  "atk-vin02a1:1396_8": "evaṃ vācato samuṭṭhāti.",
  "atk-vin02a1:1396_9": "Upassayato paṭṭhāya upasampādessāmīti vatvā khaṇḍasīmaṃ gacchantiyā kāyavācato samuṭṭhāti.",
  "atk-vin02a1:1396_10": "Dvīsupi ṭhānesu paṇṇattibhāvaṃ jānitvāva vītikkamaṃ karontiyā vācācittato kāyavācācittato ca samuṭṭhāti.",
  "atk-vin02a1:1396_11": "Ananujānāpetvā upasampādanato kiriyākiriyaṃ,",
  "atk-vin02a1:1396_12": "nosaññāvimokkhaṃ,",
  "atk-vin02a1:1396_13": "acittakaṃ,",
  "atk-vin02a1:1396_14": "paṇṇattivajjaṃ,",
  "atk-vin02a1:1396_15": "kāyakammaṃ,",
  "atk-vin02a1:1396_16": "vacīkammaṃ, ticittaṃ,",
  "atk-vin02a1:1396_17": "tivedananti.",
  "atk-vin02a1:1397_0": "Dasamasikkhāpadaṃ.",
  "atk-vin02a1:1398_0": "11. Ekādasamasikkhāpadavaṇṇanā",
  "atk-vin02a1:1399_0": "1167- 8.",
  "atk-vin02a1:1399_1": "Ekādasame –",
  "atk-vin02a1:1399_2": "pārivāsikachandadānenāti pārivāsiyena chandadānena.",
  "atk-vin02a1:1399_3": "Tattha catubbidhaṃ pārivāsiyaṃ –",
  "atk-vin02a1:1399_4": "parisapārivāsiyaṃ,",
  "atk-vin02a1:1399_5": "rattipārivāsiyaṃ,",
  "atk-vin02a1:1399_6": "chandapārivāsiyaṃ,",
  "atk-vin02a1:1399_7": "ajjhāsayapārivāsiyanti.",
  "atk-vin02a1:1399_8": "Tattha parisapārivāsiyaṃ nāma bhikkhū kenacideva karaṇīyena sannipatitā honti,",
  "atk-vin02a1:1399_9": "atha megho vā uṭṭhāti,",
  "atk-vin02a1:1399_10": "ussāraṇā vā kariyati,",
  "atk-vin02a1:1399_11": "manussā vā ajjhottharantā āgacchanti,",
  "atk-vin02a1:1399_12": "bhikkhū “anokāsā mayaṃ aññatra gacchāmā”ti chandaṃ avissajjetvāva uṭṭhahanti.",
  "atk-vin02a1:1399_13": "Idaṃ parisapārivāsiyaṃ.",
  "atk-vin02a1:1399_14": "Kiñcāpi parisapārivāsiyaṃ,",
  "atk-vin02a1:1399_15": "chandassa pana avissaṭṭhattā kammaṃ kātuṃ vaṭṭati.",
  "atk-vin02a1:1400_0": "Puna bhikkhū “uposathādīni karissāmā”ti rattiṃ sannipatitvā “yāva sabbe sannipatanti,",
  "atk-vin02a1:1400_1": "tāva dhammaṃ suṇissāmā”ti ekaṃ ajjhesanti,",
  "atk-vin02a1:1400_2": "tasmiṃ dhammakathaṃ kathenteyeva aruṇo uggacchati.",
  "atk-vin02a1:1400_3": "Sace “cātuddasikaṃ uposathaṃ karissāmā”ti nisinnā “pannaraso”ti kātuṃ vaṭṭati.",
  "atk-vin02a1:1400_4": "Sace pannarasikaṃ kātuṃ nisinnā pāṭipade anuposathe uposathaṃ kātuṃ na vaṭṭati,",
  "atk-vin02a1:1400_5": "aññaṃ pana saṅghakiccaṃ kātuṃ vaṭṭati.",
  "atk-vin02a1:1400_6": "Idaṃ rattipārivāsiyaṃ nāma.",
  "atk-vin02a1:1401_0": "Puna bhikkhū “kiñcideva abbhānādisaṅghakammaṃ karissāmā”ti nisinnā honti,",
  "atk-vin02a1:1401_1": "tatreko nakkhattapāṭhako bhikkhu evaṃ vadati –",
  "atk-vin02a1:1401_2": "“ajja nakkhattaṃ dāruṇaṃ,",
  "atk-vin02a1:1401_3": "mā imaṃ kammaṃ karothā”ti.",
  "atk-vin02a1:1401_4": "Te tassa vacanena chandaṃ vissajjetvā tattheva nisinnā honti.",
  "atk-vin02a1:1401_5": "Athañño āgantvā “nakkhattaṃ paṭimānentaṃ attho bālaṃ upaccagā”ti vatvā “kiṃ nakkhattena karothā”ti vadati.",
  "atk-vin02a1:1401_6": "Idaṃ chandapārivāsiyañceva ajjhāsayapārivāsiyañca.",
  "atk-vin02a1:1401_7": "Etasmiṃ pārivāsiye puna chandapārisuddhiṃ anānetvā kammaṃ kātuṃ na vaṭṭati.",
  "atk-vin02a1:1402_0": "Vuṭṭhitāya parisāyāti chandaṃ vissajjetvā kāyena vā vācāya vā chandavissajjanamatteneva vā uṭṭhitāya parisāya.",
  "atk-vin02a1:1403_0": "1169.",
  "atk-vin02a1:1403_1": "Anāpatti avuṭṭhitāya parisāyāti chandaṃ avissajjetvā avuṭṭhitāya anāpatti.",
  "atk-vin02a1:1403_2": "Sesaṃ uttānameva.",
  "atk-vin02a1:1403_3": "Tisamuṭṭhānaṃ – kiriyaṃ,",
  "atk-vin02a1:1403_4": "saññāvimokkhaṃ,",
  "atk-vin02a1:1403_5": "sacittakaṃ,",
  "atk-vin02a1:1403_6": "paṇṇattivajjaṃ,",
  "atk-vin02a1:1403_7": "kāyakammaṃ,",
  "atk-vin02a1:1403_8": "vacīkammaṃ, ticittaṃ,",
  "atk-vin02a1:1403_9": "tivedananti.",
  "atk-vin02a1:1404_0": "Ekādasamasikkhāpadaṃ.",
  "atk-vin02a1:1405_0": "12. Dvādasamasikkhāpadavaṇṇanā",
  "atk-vin02a1:1406_0": "1170.",
  "atk-vin02a1:1406_1": "Dvādasame –",
  "atk-vin02a1:1406_2": "upassayo na sammatīti vasanokāso nappahoti.",
  "atk-vin02a1:1406_3": "Sesaṃ uttānameva.",
  "atk-vin02a1:1406_4": "Samuṭṭhānādīni anantarasadisānevāti.",
  "atk-vin02a1:1407_0": "Dvādasamasikkhāpadaṃ.",
  "atk-vin02a1:1408_0": "13. Terasamasikkhāpadavaṇṇanā",
  "atk-vin02a1:1409_0": "1175.",
  "atk-vin02a1:1409_1": "Terasame –",
  "atk-vin02a1:1409_2": "ekaṃ vassaṃ dveti ekantarike ekasmiṃ saṃvacchare dve vuṭṭhāpeti.",
  "atk-vin02a1:1409_3": "Sesaṃ uttānameva.",
  "atk-vin02a1:1409_4": "Samuṭṭhānādīnipi vuttasadisānevāti.",
  "atk-vin02a1:1410_0": "Terasamasikkhāpadaṃ.",
  "atk-vin02a1:1411_0": "Kumāribhūtavaggo aṭṭhamo.",
  "atk-vin02a1:1412_0": "9. Chattupāhanavaggo",
  "atk-vin02a1:1413_0": "1. Paṭhamasikkhāpadavaṇṇanā",
  "atk-vin02a1:1414_0": "1181.",
  "atk-vin02a1:1414_1": "Chattavaggassa paṭhamasikkhāpade –",
  "atk-vin02a1:1414_2": "sakimpi dhāreti āpatti pācittiyassāti maggagamane ekapayogeneva divasampi dhāreti,",
  "atk-vin02a1:1414_3": "ekāva āpatti.",
  "atk-vin02a1:1414_4": "Sace kaddamādīni patvā upāhanā omuñcitvā chattameva dhārentī gacchati, dukkaṭaṃ.",
  "atk-vin02a1:1414_5": "Athāpi gacchādīni disvā chattaṃ apanāmetvā upāhanāruḷhāva gacchati,",
  "atk-vin02a1:1414_6": "dukkaṭameva.",
  "atk-vin02a1:1414_7": "Sace chattampi apanāmetvā upāhanāpi omuñcitvā puna dhāreti,",
  "atk-vin02a1:1414_8": "puna pācittiyaṃ.",
  "atk-vin02a1:1414_9": "Evaṃ payogagaṇanāya āpattiyo veditabbā.",
  "atk-vin02a1:1414_10": "Sesaṃ uttānameva.",
  "atk-vin02a1:1414_11": "Eḷakalomasamuṭṭhānaṃ – kiriyaṃ,",
  "atk-vin02a1:1414_12": "nosaññāvimokkhaṃ,",
  "atk-vin02a1:1414_13": "acittakaṃ,",
  "atk-vin02a1:1414_14": "paṇṇattivajjaṃ,",
  "atk-vin02a1:1414_15": "kāyakammaṃ, ticittaṃ,",
  "atk-vin02a1:1414_16": "tivedananti.",
  "atk-vin02a1:1415_0": "Paṭhamasikkhāpadaṃ.",
  "atk-vin02a1:1416_0": "2. Dutiyasikkhāpadavaṇṇanā",
  "atk-vin02a1:1417_0": "1184. Dutiye –",
  "atk-vin02a1:1417_1": "yānena yāyantīti etthāpi orohitvā punappunaṃ abhiruhantiyā payogagaṇanāya āpattiyo veditabbā.",
  "atk-vin02a1:1417_2": "Sesaṃ paṭhame vuttanayamevāti.",
  "atk-vin02a1:1418_0": "Dutiyasikkhāpadaṃ.",
  "atk-vin02a1:1419_0": "3. Tatiyasikkhāpadavaṇṇanā",
  "atk-vin02a1:1420_0": "1190. Tatiye –",
  "atk-vin02a1:1420_1": "vippakiriyiṃsūti maṇayo vippakiṇṇā.",
  "atk-vin02a1:1420_2": "Idhāpi omuñcitvā dhārentiyā payogagaṇanāya āpattiyo.",
  "atk-vin02a1:1420_3": "Samuṭṭhānādīni vuttanayāneva.",
  "atk-vin02a1:1420_4": "Kevalaṃ idha akusalacittaṃ hotīti.",
  "atk-vin02a1:1421_0": "Tatiyasikkhāpadaṃ.",
  "atk-vin02a1:1422_0": "4. Catutthasikkhāpadavaṇṇanā",
  "atk-vin02a1:1423_0": "1194.",
  "atk-vin02a1:1423_1": "Catutthe –",
  "atk-vin02a1:1423_2": "sīsūpagādīsu yaṃ yaṃ dhāreti,",
  "atk-vin02a1:1423_3": "tassa tassa vasena vatthugaṇanāya āpattiyo veditabbā.",
  "atk-vin02a1:1423_4": "Sesaṃ tatiye vuttanayamevāti.",
  "atk-vin02a1:1424_0": "Catutthasikkhāpadaṃ.",
  "atk-vin02a1:1425_0": "5. Pañcamasikkhāpadavaṇṇanā",
  "atk-vin02a1:1426_0": "1199. Pañcame –",
  "atk-vin02a1:1426_1": "gandhavaṇṇakenāti gandhena ca vaṇṇakena ca.",
  "atk-vin02a1:1426_2": "Sesaṃ uttānameva.",
  "atk-vin02a1:1426_3": "Samuṭṭhānādīni tatiyasadisānevāti.",
  "atk-vin02a1:1427_0": "Pañcamasikkhāpadaṃ.",
  "atk-vin02a1:1428_0": "6. Chaṭṭhasikkhāpadavaṇṇanā",
  "atk-vin02a1:1429_0": "1202. Chaṭṭhe – sabbaṃ pañcame vuttasadisamevāti.",
  "atk-vin02a1:1430_0": "Chaṭṭhasikkhāpadaṃ.",
  "atk-vin02a1:1431_0": "7. Sattamasikkhāpadavaṇṇanā",
  "atk-vin02a1:1432_0": "1208- 9. Sattame –",
  "atk-vin02a1:1432_1": "ummaddāpeti āpatti pācittiyassāti ettha hatthaṃ amocetvā ummaddane ekāva āpatti,",
  "atk-vin02a1:1432_2": "mocetvā mocetvā ummaddane payogagaṇanāya āpattiyo.",
  "atk-vin02a1:1432_3": "Sambāhanepi eseva nayo.",
  "atk-vin02a1:1432_4": "Gilānāyāti antamaso maggagamanaparissamenāpi sābādhāya.",
  "atk-vin02a1:1432_5": "Āpadāsūti corabhayādīhi sarīrakampanādīsu.",
  "atk-vin02a1:1432_6": "Sesaṃ uttānameva.",
  "atk-vin02a1:1432_7": "Samuṭṭhānādīni tatiyasadisānevāti.",
  "atk-vin02a1:1433_0": "Sattamasikkhāpadaṃ.",
  "atk-vin02a1:1434_0": "8-9-10. Aṭṭhamanavamadasamasikkhāpadavaṇṇanā",
  "atk-vin02a1:1435_0": "1210.",
  "atk-vin02a1:1435_1": "Aṭṭhamādīsu tīsu sikkhamānāya sāmaṇeriyā,",
  "atk-vin02a1:1435_2": "gihiniyāti idameva nānākaraṇaṃ,",
  "atk-vin02a1:1435_3": "sesaṃ sattame vuttasadisamevāti.",
  "atk-vin02a1:1436_0": "Aṭṭhamanavamadasamasikkhāpadāni.",
  "atk-vin02a1:1437_0": "11. Ekādasamasikkhāpadavaṇṇanā",
  "atk-vin02a1:1438_0": "1214.",
  "atk-vin02a1:1438_1": "Ekādasame –",
  "atk-vin02a1:1438_2": "bhikkhussa puratoti abhimukhamevāti attho.",
  "atk-vin02a1:1438_3": "Idaṃ pana upacāraṃ sandhāya kathitanti veditabbaṃ.",
  "atk-vin02a1:1438_4": "Sesaṃ uttānameva.",
  "atk-vin02a1:1438_5": "Kathinasamuṭṭhānaṃ –",
  "atk-vin02a1:1438_6": "kāyavācato kāyavācācittato ca samuṭṭhāti,",
  "atk-vin02a1:1438_7": "kiriyākiriyaṃ,",
  "atk-vin02a1:1438_8": "nosaññāvimokkhaṃ,",
  "atk-vin02a1:1438_9": "acittakaṃ,",
  "atk-vin02a1:1438_10": "paṇṇattivajjaṃ,",
  "atk-vin02a1:1438_11": "kāyakammaṃ,",
  "atk-vin02a1:1438_12": "vacīkammaṃ, ticittaṃ,",
  "atk-vin02a1:1438_13": "tivedananti.",
  "atk-vin02a1:1439_0": "Ekādasamasikkhāpadaṃ.",
  "atk-vin02a1:1440_0": "12. Dvādasamasikkhāpadavaṇṇanā",
  "atk-vin02a1:1441_0": "1219- 23.",
  "atk-vin02a1:1441_1": "Dvādasame –",
  "atk-vin02a1:1441_2": "anokāsakatanti asukasmiṃ nāma ṭhāne pucchāmīti evaṃ akataokāsaṃ.",
  "atk-vin02a1:1441_3": "Tenevāha –",
  "atk-vin02a1:1441_4": "“anokāsakatanti anāpucchā”ti.",
  "atk-vin02a1:1441_5": "Anodissāti asukasmiṃ nāma ṭhāne pucchāmīti evaṃ aniyametvā kevalaṃ “pucchitabbaṃ atthi,",
  "atk-vin02a1:1441_6": "pucchāmi ayyā”ti evaṃ vatvā.",
  "atk-vin02a1:1441_7": "Sesaṃ uttānameva.",
  "atk-vin02a1:1441_8": "Padasodhammasamuṭṭhānaṃ –",
  "atk-vin02a1:1441_9": "vācato vācācittato ca samuṭṭhāti,",
  "atk-vin02a1:1441_10": "kiriyākiriyaṃ,",
  "atk-vin02a1:1441_11": "nosaññāvimokkhaṃ,",
  "atk-vin02a1:1441_12": "acittakaṃ,",
  "atk-vin02a1:1441_13": "paṇṇattivajjaṃ,",
  "atk-vin02a1:1441_14": "vacīkammaṃ, ticittaṃ,",
  "atk-vin02a1:1441_15": "tivedananti.",
  "atk-vin02a1:1442_0": "Dvādasamasikkhāpadaṃ.",
  "atk-vin02a1:1443_0": "13. Terasamasikkhāpadavaṇṇanā",
  "atk-vin02a1:1444_0": "1226.",
  "atk-vin02a1:1444_1": "Terasame –",
  "atk-vin02a1:1444_2": "parikkhepaṃ atikkāmentiyāti ekena pādena atikkante dukkaṭaṃ,",
  "atk-vin02a1:1444_3": "dutiyena pācittiyaṃ.",
  "atk-vin02a1:1444_4": "Upacārepi eseva nayo.",
  "atk-vin02a1:1445_0": "1227.",
  "atk-vin02a1:1445_1": "Acchinnacīvarikāyātiādīsu saṅkaccikacīvarameva cīvaranti veditabbaṃ.",
  "atk-vin02a1:1445_2": "Āpadāsūti mahagghaṃ hoti saṅkaccikaṃ,",
  "atk-vin02a1:1445_3": "pārupitvā gacchantiyāva upaddavo uppajjati,",
  "atk-vin02a1:1445_4": "evarūpāsu āpadāsu anāpatti.",
  "atk-vin02a1:1445_5": "Sesaṃ uttānameva.",
  "atk-vin02a1:1445_6": "Eḷakalomasamuṭṭhānaṃ – kiriyaṃ,",
  "atk-vin02a1:1445_7": "nosaññāvimokkhaṃ,",
  "atk-vin02a1:1445_8": "acittakaṃ,",
  "atk-vin02a1:1445_9": "paṇṇattivajjaṃ,",
  "atk-vin02a1:1445_10": "kāyakammaṃ, ticittaṃ,",
  "atk-vin02a1:1445_11": "tivedananti.",
  "atk-vin02a1:1446_0": "Terasamasikkhāpadaṃ.",
  "atk-vin02a1:1447_0": "Chattupāhanavaggo navamo.",
  "atk-vin02a1:1448_0": "Uddiṭṭhā kho ayyāyo chasaṭṭhisataṃ pācittiyā dhammāti ettha sabbāneva bhikkhunīnaṃ khuddakesu channavuti,",
  "atk-vin02a1:1448_1": "bhikkhūnaṃ dvenavutīti aṭṭhāsītisataṃ sikkhāpadāni,",
  "atk-vin02a1:1448_2": "tato sakalaṃ bhikkhunīvaggaṃ,",
  "atk-vin02a1:1448_3": "paramparabhojanaṃ,",
  "atk-vin02a1:1448_4": "anatirittabhojanaṃ,",
  "atk-vin02a1:1448_5": "anatirittena abhihaṭṭhuṃ pavāraṇaṃ,",
  "atk-vin02a1:1448_6": "paṇītabhojanaviññatti,",
  "atk-vin02a1:1448_7": "acelakasikkhāpadaṃ,",
  "atk-vin02a1:1448_8": "duṭṭhullapaṭicchādanaṃ,",
  "atk-vin02a1:1448_9": "ūnavīsativassupasampādanaṃ,",
  "atk-vin02a1:1448_10": "mātugāmena saddhiṃ saṃvidhāya addhānagamanaṃ,",
  "atk-vin02a1:1448_11": "rājantepurappavesanaṃ,",
  "atk-vin02a1:1448_12": "santaṃ bhikkhuṃ anāpucchā vikāle gāmappavesanaṃ,",
  "atk-vin02a1:1448_13": "nisīdanaṃ vassikasāṭikanti imāni dvāvīsati sikkhāpadāni apanetvā sesāni satañca chasaṭṭhi ca sikkhāpadāni",
  "atk-vin02a1:1448_14": "pātimokkhuddesamaggena uddiṭṭhāni hontīti veditabbāni. Tenāha –",
  "atk-vin02a1:1448_15": "“uddiṭṭhā kho ayyāyo chasaṭṭhisataṃ pācittiyā dhammā…pe…",
  "atk-vin02a1:1448_16": "evametaṃ dhārayāmī”ti.",
  "atk-vin02a1:1449_0": "Tatrāyaṃ saṅkhepato samuṭṭhānavinicchayo –",
  "atk-vin02a1:1449_1": "giraggasamajjaṃ,",
  "atk-vin02a1:1449_2": "cittāgārasikkhāpadaṃ, saṅghāṇi,",
  "atk-vin02a1:1449_3": "itthālaṅkāro,",
  "atk-vin02a1:1449_4": "gandhavaṇṇako,",
  "atk-vin02a1:1449_5": "vāsitakapiññāko,",
  "atk-vin02a1:1449_6": "bhikkhunīādīhi ummaddanaparimaddanānīti imāni dasa sikkhāpadāni acittakāni lokavajjāni.",
  "atk-vin02a1:1449_7": "Ayaṃ panettha adhippāyo –",
  "atk-vin02a1:1449_8": "vināpi cittena āpajjitabbattā acittakāni,",
  "atk-vin02a1:1449_9": "citte pana sati akusaleneva āpajjitabbattā lokavajjāni.",
  "atk-vin02a1:1449_10": "Avasesāni acittakāni,",
  "atk-vin02a1:1449_11": "paṇṇattivajjāneva.",
  "atk-vin02a1:1449_12": "Corīvuṭṭhāpanaṃ,",
  "atk-vin02a1:1449_13": "gāmantaraṃ,",
  "atk-vin02a1:1449_14": "ārāmasikkhāpadaṃ gabbhinivagge ādito paṭṭhāya satta,",
  "atk-vin02a1:1449_15": "kumāribhūtavagge ādito paṭṭhāya pañca,",
  "atk-vin02a1:1449_16": "purisasaṃsaṭṭhaṃ pārivāsiyachandadānaṃ,",
  "atk-vin02a1:1449_17": "anuvassavuṭṭhāpanaṃ,",
  "atk-vin02a1:1449_18": "ekantarikavuṭṭhāpananti imāni ekūnavīsati sikkhāpadāni sacittakāni paṇṇattivajjāni,",
  "atk-vin02a1:1449_19": "avasesāni sacittakāni lokavajjānevāti.",
  "atk-vin02a1:1450_0": "Samantapāsādikāya vinayasaṃvaṇṇanāya bhikkhunīvibhaṅge",
  "atk-vin02a1:1451_0": "Khuddakavaṇṇanā niṭṭhitā.",
  "atk-vin02a1:1452_0": "Pācittiyakaṇḍaṃ niṭṭhitaṃ.",
  "atk-vin02a1:1453_0": "5. Pāṭidesanīyakaṇḍaṃ (bhikkhunīvibhaṅgavaṇṇanā)",
  "atk-vin02a1:1454_0": "Pāṭidesanīyasikkhāpadavaṇṇanā",
  "atk-vin02a1:1455_0": "Pāṭidesanīyā nāma, khuddakānaṃ anantarā;",
  "atk-vin02a1:1456_0": "Ye dhammā aṭṭha āruḷhā, saṅkhepeneva saṅgahaṃ;",
  "atk-vin02a1:1457_0": "Tesaṃ pavattate esā, saṅkhepeneva vaṇṇanā.",
  "atk-vin02a1:1458_0": "1228.",
  "atk-vin02a1:1458_1": "Yāni hi ettha pāḷiyaṃ sappitelādīni niddiṭṭhāni,",
  "atk-vin02a1:1458_2": "tāniyeva viññāpetvā bhuñjantiyā pāṭidesanīyā.",
  "atk-vin02a1:1458_3": "Pāḷivinimuttakesu pana sabbesu dukkaṭaṃ.",
  "atk-vin02a1:1458_4": "Sesamettha uttānameva.",
  "atk-vin02a1:1458_5": "Aṭṭhavidhampi panetaṃ pāṭidesanīyaṃ catusamuṭṭhānaṃ –",
  "atk-vin02a1:1458_6": "kāyato kāyavācato kāyacittato kāyavācācittato ca samuṭṭhāti,",
  "atk-vin02a1:1458_7": "kiriyaṃ nosaññāvimokkhaṃ,",
  "atk-vin02a1:1458_8": "acittakaṃ,",
  "atk-vin02a1:1458_9": "paṇṇattivajjaṃ,",
  "atk-vin02a1:1458_10": "kāyakammaṃ,",
  "atk-vin02a1:1458_11": "vacīkammaṃ, ticittaṃ,",
  "atk-vin02a1:1458_12": "tivedananti.",
  "atk-vin02a1:1459_0": "Pāṭidesanīyavaṇṇanā niṭṭhitā.",
  "atk-vin02a1:1460_0": "Pāṭidesanīyakaṇḍaṃ niṭṭhitaṃ.",
  "atk-vin02a1:1461_0": "Sekhiyā pana uddiṭṭhā, ye dhammā pañcasattati;",
  "atk-vin02a1:1462_0": "Tesaṃ anantarāyeva, sattādhikaraṇavhayā.",
  "atk-vin02a1:1463_0": "Mahāvibhaṅge yo vutto, tesaṃ atthavinicchayo;",
  "atk-vin02a1:1464_0": "Bhikkhunīnaṃ vibhaṅgepi, tādisaṃyeva taṃ vidū.",
  "atk-vin02a1:1465_0": "Yasmā tasmā visuṃ tesaṃ, dhammānaṃ atthavaṇṇanā;",
  "atk-vin02a1:1466_0": "Na vuttā tattha yā vuttā, vuttāyeva hi sā idhāti.",
  "atk-vin02a1:1467_0": "Samantapāsādikāya vinayasaṃvaṇṇanāya",
  "atk-vin02a1:1468_0": "Bhikkhunīvibhaṅgavaṇṇanā niṭṭhitā.",
  "atk-vin02a1:1469_0": "Sabbāsavapahaṃ esā, niṭṭhitā vaṇṇanā yathā;",
  "atk-vin02a1:1470_0": "Sabbāsavapahaṃ maggaṃ, patvā passantu nibbutinti.",
  "atk-vin02a1:1471_0": "Ubhatovibhaṅgaṭṭhakathā niṭṭhitā."
}