{
  "mnd14:0.1_0": "Mahāniddesa",
  "mnd14:0.2_0": "Aṭṭhakavagga",
  "mnd14:0.3_0": "14. Tuvaṭakasuttaniddesa",
  "mnd14:1.1_0": "Atha tuvaṭakasuttaniddesaṁ vakkhati—",
  "mnd14:2.1_0": "<b>Pucchāmi taṁ ādiccabandhu,</b>",
  "mnd14:2.2_0": "<b>Vivekaṁ santipadañca mahesi;</b>",
  "mnd14:2.3_0": "<b>Kathaṁ disvā nibbāti bhikkhu,</b>",
  "mnd14:2.4_0": "<b>Anupādiyāno lokasmiṁ kiñci.</b>",
  "mnd14:3.1_0": "<b>Pucchāmi taṁ ādiccabandhū</b>ti.",
  "mnd14:3.2_0": "<b>Pucchā</b>ti tisso pucchā—",
  "mnd14:3.3_0": "adiṭṭhajotanā pucchā, diṭṭhasaṁsandanā pucchā, vimaticchedanā pucchā.",
  "mnd14:3.4_0": "Katamā adiṭṭhajotanā pucchā?",
  "mnd14:3.5_0": "Pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ,",
  "mnd14:3.5_1": "tassa ñāṇāya dassanāya tulanāya tīraṇāya vibhāvanāya pañhaṁ pucchati—",
  "mnd14:3.6_0": "ayaṁ adiṭṭhajotanā pucchā.",
  "mnd14:3.7_0": "Katamā diṭṭhasaṁsandanā pucchā?",
  "mnd14:3.8_0": "Pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ,",
  "mnd14:3.8_1": "aññehi paṇḍitehi saddhiṁ saṁsandanatthāya pañhaṁ pucchati—",
  "mnd14:3.9_0": "ayaṁ diṭṭhasaṁsandanā pucchā.",
  "mnd14:3.10_0": "Katamā vimaticchedanā pucchā?",
  "mnd14:3.11_0": "Pakatiyā saṁsayapakkhando hoti vimatipakkhando dveḷhakajāto,",
  "mnd14:3.11_1": "“evaṁ nu kho,",
  "mnd14:3.11_2": "na nu kho,",
  "mnd14:3.11_3": "kiṁ nu kho,",
  "mnd14:3.11_4": "kathaṁ nu kho”ti so vimaticchedanatthāya pañhaṁ pucchati—",
  "mnd14:3.12_0": "ayaṁ vimaticchedanā pucchā.",
  "mnd14:3.13_0": "Imā tisso pucchā.",
  "mnd14:4.1_0": "Aparāpi tisso pucchā—",
  "mnd14:4.2_0": "manussapucchā, amanussapucchā, nimmitapucchā.",
  "mnd14:4.3_0": "Katamā manussapucchā?",
  "mnd14:4.4_0": "Manussā buddhaṁ bhagavantaṁ upasaṅkamitvā pañhaṁ pucchanti,",
  "mnd14:4.4_1": "bhikkhū pucchanti,",
  "mnd14:4.4_2": "bhikkhuniyo pucchanti,",
  "mnd14:4.4_3": "upāsakā pucchanti,",
  "mnd14:4.4_4": "upāsikāyo pucchanti,",
  "mnd14:4.4_5": "rājāno pucchanti,",
  "mnd14:4.4_6": "khattiyā pucchanti,",
  "mnd14:4.4_7": "brāhmaṇā pucchanti,",
  "mnd14:4.4_8": "vessā pucchanti,",
  "mnd14:4.4_9": "suddā pucchanti,",
  "mnd14:4.4_10": "gahaṭṭhā pucchanti,",
  "mnd14:4.4_11": "pabbajitā pucchanti—",
  "mnd14:4.5_0": "ayaṁ manussapucchā.",
  "mnd14:4.6_0": "Katamā amanussapucchā?",
  "mnd14:4.7_0": "Amanussā buddhaṁ bhagavantaṁ upasaṅkamitvā pañhaṁ pucchanti,",
  "mnd14:4.7_1": "nāgā pucchanti,",
  "mnd14:4.7_2": "supaṇṇā pucchanti,",
  "mnd14:4.7_3": "yakkhā pucchanti,",
  "mnd14:4.7_4": "asurā pucchanti,",
  "mnd14:4.7_5": "gandhabbā pucchanti,",
  "mnd14:4.7_6": "mahārājāno pucchanti,",
  "mnd14:4.7_7": "indā pucchanti,",
  "mnd14:4.7_8": "brahmāno pucchanti,",
  "mnd14:4.7_9": "devatāyo pucchanti—",
  "mnd14:4.8_0": "ayaṁ amanussapucchā.",
  "mnd14:4.9_0": "Katamā nimmitapucchā?",
  "mnd14:4.10_0": "Yaṁ bhagavā rūpaṁ abhinimmināti manomayaṁ sabbaṅgapaccaṅgaṁ ahīnindriyaṁ taṁ so nimmito buddhaṁ bhagavantaṁ upasaṅkamitvā pañhaṁ pucchati,",
  "mnd14:4.10_1": "bhagavā tassa visajjeti—",
  "mnd14:4.11_0": "ayaṁ nimmitapucchā.",
  "mnd14:4.12_0": "Imā tisso pucchā.",
  "mnd14:5.1_0": "Aparāpi tisso pucchā—",
  "mnd14:5.2_0": "attatthapucchā, paratthapucchā, ubhayatthapucchā.",
  "mnd14:5.3_0": "Aparāpi tisso pucchā—",
  "mnd14:5.4_0": "diṭṭhadhammikatthapucchā, samparāyikatthapucchā, paramatthapucchā.",
  "mnd14:5.5_0": "Aparāpi tisso pucchā—",
  "mnd14:5.6_0": "anavajjatthapucchā, nikkilesatthapucchā, vodānatthapucchā.",
  "mnd14:5.7_0": "Aparāpi tisso pucchā—",
  "mnd14:5.8_0": "atītapucchā, anāgatapucchā, paccuppannapucchā.",
  "mnd14:5.9_0": "Aparāpi tisso pucchā—",
  "mnd14:5.10_0": "ajjhattapucchā, bahiddhāpucchā, ajjhattabahiddhāpucchā.",
  "mnd14:5.11_0": "Aparāpi tisso pucchā—",
  "mnd14:5.12_0": "kusalapucchā, akusalapucchā, abyākatapucchā.",
  "mnd14:5.13_0": "Aparāpi tisso pucchā—",
  "mnd14:5.14_0": "khandhapucchā, dhātupucchā, āyatanapucchā.",
  "mnd14:5.15_0": "Aparāpi tisso pucchā—",
  "mnd14:5.16_0": "satipaṭṭhānapucchā, sammappadhānapucchā, iddhipādapucchā.",
  "mnd14:5.17_0": "Aparāpi tisso pucchā—",
  "mnd14:5.18_0": "indriyapucchā, balapucchā, bojjhaṅgapucchā.",
  "mnd14:5.19_0": "Aparāpi tisso pucchā—",
  "mnd14:5.20_0": "maggapucchā, phalapucchā, nibbānapucchā.",
  "mnd14:6.1_0": "<b>Pucchāmi tan</b>ti pucchāmi taṁ yācāmi taṁ ajjhesāmi taṁ pasādemi taṁ, “kathayassu me”ti—",
  "mnd14:6.2_0": "pucchāmi taṁ.",
  "mnd14:6.3_0": "<b>Ādiccabandhū</b>ti.",
  "mnd14:6.4_0": "Ādicco vuccati sūriyo.",
  "mnd14:6.5_0": "Sūriyo gotamo gottena, bhagavāpi gotamo gottena, bhagavā sūriyassa gottañātako gottabandhu;",
  "mnd14:6.6_0": "tasmā buddho ādiccabandhūti—",
  "mnd14:6.7_0": "pucchāmi taṁ ādiccabandhu.",
  "mnd14:7.1_0": "<b>Vivekaṁ santipadañca mahesī</b>ti.",
  "mnd14:7.2_0": "<b>Vivekā</b>ti tayo vivekā—",
  "mnd14:7.3_0": "kāyaviveko, cittaviveko, upadhiviveko.",
  "mnd14:8.1_0": "Katamo kāyaviveko?",
  "mnd14:8.2_0": "Idha bhikkhu vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ",
  "mnd14:8.2_1": "abbhokāsaṁ palālapuñjaṁ kāyena vivittena viharati.",
  "mnd14:8.3_0": "So eko gacchati,",
  "mnd14:8.3_1": "eko tiṭṭhati,",
  "mnd14:8.3_2": "eko nisīdati,",
  "mnd14:8.3_3": "eko seyyaṁ kappeti,",
  "mnd14:8.3_4": "eko gāmaṁ piṇḍāya pavisati,",
  "mnd14:8.3_5": "eko paṭikkamati,",
  "mnd14:8.3_6": "eko raho nisīdati,",
  "mnd14:8.3_7": "eko caṅkamaṁ adhiṭṭhāti,",
  "mnd14:8.3_8": "eko carati viharati iriyati vattati pāleti yapeti yāpeti—",
  "mnd14:8.4_0": "ayaṁ kāyaviveko.",
  "mnd14:9.1_0": "Katamo cittaviveko?",
  "mnd14:9.2_0": "Paṭhamaṁ jhānaṁ samāpannassa nīvaraṇehi cittaṁ vivittaṁ hoti,",
  "mnd14:9.3_0": "dutiyaṁ jhānaṁ samāpannassa vitakkavicārehi cittaṁ vivittaṁ hoti,",
  "mnd14:9.4_0": "tatiyaṁ jhānaṁ samāpannassa pītiyā cittaṁ vivittaṁ hoti,",
  "mnd14:9.5_0": "catutthaṁ jhānaṁ samāpannassa sukhadukkhehi cittaṁ vivittaṁ hoti,",
  "mnd14:9.6_0": "ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ vivittaṁ hoti,",
  "mnd14:9.7_0": "viññāṇañcāyatanaṁ samāpannassa ākāsānañcāyatanasaññāya cittaṁ vivittaṁ hoti,",
  "mnd14:9.8_0": "ākiñcaññāyatanaṁ samāpannassa viññāṇañcāyatanasaññāya cittaṁ vivittaṁ hoti,",
  "mnd14:9.9_0": "nevasaññānāsaññāyatanaṁ samāpannassa ākiñcaññāyatanasaññāya cittaṁ vivittaṁ hoti.",
  "mnd14:9.10_0": "Sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā,",
  "mnd14:9.10_1": "tadekaṭṭhehi ca kilesehi cittaṁ vivittaṁ hoti.",
  "mnd14:9.11_0": "Sakadāgāmissa oḷārikā kāmarāgasaṁyojanā paṭighasaṁyojanā oḷārikā kāmarāgānusayā paṭighānusayā,",
  "mnd14:9.11_1": "tadekaṭṭhehi ca kilesehi cittaṁ vivittaṁ hoti.",
  "mnd14:9.12_0": "Anāgāmissa anusahagatā kāmarāgasaṁyojanā paṭighasaṁyojanā anusahagatā kāmarāgānusayā paṭighānusayā,",
  "mnd14:9.12_1": "tadekaṭṭhehi ca kilesehi cittaṁ vivittaṁ hoti.",
  "mnd14:9.13_0": "Arahato rūparāgā arūparāgā mānā uddhaccā avijjāya mānānusayā bhavarāgānusayā avijjānusayā,",
  "mnd14:9.13_1": "tadekaṭṭhehi ca kilesehi bahiddhā ca sabbanimittehi cittaṁ vivittaṁ hoti—",
  "mnd14:9.14_0": "ayaṁ cittaviveko.",
  "mnd14:10.1_0": "Katamo upadhiviveko?",
  "mnd14:10.2_0": "<b>Upadhi</b> vuccanti kilesā ca khandhā ca abhisaṅkhārā ca.",
  "mnd14:10.3_0": "Upadhiviveko vuccati amataṁ nibbānaṁ.",
  "mnd14:10.4_0": "Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ—",
  "mnd14:10.5_0": "ayaṁ upadhiviveko.",
  "mnd14:10.6_0": "Kāyaviveko ca vivekaṭṭhakāyānaṁ nekkhammābhiratānaṁ,",
  "mnd14:10.6_1": "cittaviveko ca parisuddhacittānaṁ paramavodānappattānaṁ,",
  "mnd14:10.6_2": "upadhiviveko ca nirupadhīnaṁ puggalānaṁ visaṅkhāragatānaṁ.",
  "mnd14:11.1_0": "<b>Santī</b>ti ekena ākārena santipi santipadampi taṁyeva amataṁ nibbānaṁ,",
  "mnd14:11.1_1": "yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.",
  "mnd14:11.2_0": "Vuttañhetaṁ bhagavatā—",
  "mnd14:11.3_0": "“santametaṁ padaṁ,",
  "mnd14:11.3_1": "paṇītametaṁ padaṁ,",
  "mnd14:11.3_2": "yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānan”ti.",
  "mnd14:11.4_0": "Atha aparena ākārena ye dhammā santādhigamāya santiphusanāya santisacchikiriyāya saṁvattanti,",
  "mnd14:11.4_1": "seyyathidaṁ—",
  "mnd14:11.5_0": "cattāro satipaṭṭhānā,",
  "mnd14:11.5_1": "cattāro sammappadhānā,",
  "mnd14:11.5_2": "cattāro iddhipādā,",
  "mnd14:11.5_3": "pañcindriyāni,",
  "mnd14:11.5_4": "pañca balāni,",
  "mnd14:11.5_5": "satta bojjhaṅgā,",
  "mnd14:11.5_6": "ariyo aṭṭhaṅgiko maggo—",
  "mnd14:11.6_0": "ime vuccanti santipadaṁ tāṇapadaṁ leṇapadaṁ saraṇapadaṁ abhayapadaṁ accutapadaṁ amatapadaṁ nibbānapadaṁ.",
  "mnd14:12.1_0": "<b>Mahesī</b>ti kiṁ mahesi bhagavā.",
  "mnd14:12.2_0": "Mahantaṁ sīlakkhandhaṁ esī gavesī pariyesīti mahesi, mahantaṁ samādhikkhandhaṁ …pe…",
  "mnd14:12.3_0": "mahantaṁ paññākkhandhaṁ …",
  "mnd14:12.4_0": "mahantaṁ vimuttikkhandhaṁ …",
  "mnd14:12.5_0": "mahantaṁ vimuttiñāṇadassanakkhandhaṁ esī gavesī pariyesīti mahesi;",
  "mnd14:12.6_0": "mahato tamokāyassa padālanaṁ,",
  "mnd14:12.6_1": "mahato vipallāsassa bhedanaṁ,",
  "mnd14:12.6_2": "mahato taṇhāsallassa abbahanaṁ,",
  "mnd14:12.6_3": "mahato diṭṭhisaṅghāṭassa viniveṭhanaṁ,",
  "mnd14:12.6_4": "mahato mānadhajassa papātanaṁ,",
  "mnd14:12.6_5": "mahato abhisaṅkhārassa vūpasamaṁ,",
  "mnd14:12.6_6": "mahato oghassa nittharaṇaṁ,",
  "mnd14:12.6_7": "mahato bhārassa nikkhepanaṁ,",
  "mnd14:12.6_8": "mahato saṁsāravaṭṭassa upacchedaṁ,",
  "mnd14:12.6_9": "mahato santāpassa nibbāpanaṁ,",
  "mnd14:12.6_10": "mahato pariḷāhassa paṭipassaddhiṁ,",
  "mnd14:12.6_11": "mahato dhammadhajassa ussāpanaṁ esī gavesī pariyesīti mahesi,",
  "mnd14:12.6_12": "mahante satipaṭṭhāne mahante sammappadhāne mahante iddhipāde mahantāni indriyāni mahantāni balāni mahante",
  "mnd14:12.6_13": "bojjhaṅge mahantaṁ ariyaṁ aṭṭhaṅgikaṁ maggaṁ mahantaṁ paramatthaṁ amataṁ nibbānaṁ esī gavesī pariyesīti mahesi;",
  "mnd14:12.7_0": "mahesakkhehi vā sattehi esito gavesito pariyesito kahaṁ buddho kahaṁ bhagavā kahaṁ devadevo kahaṁ narāsabhoti mahesīti—",
  "mnd14:12.8_0": "vivekaṁ santipadañca mahesi.",
  "mnd14:13.1_0": "<b>Kathaṁ disvā nibbāti bhikkhū</b>ti.",
  "mnd14:13.2_0": "Kathaṁ disvā passitvā tulayitvā tīrayitvā vibhāvayitvā vibhūtaṁ katvā attano rāgaṁ nibbāpeti,",
  "mnd14:13.2_1": "dosaṁ nibbāpeti,",
  "mnd14:13.2_2": "mohaṁ nibbāpeti, kodhaṁ …",
  "mnd14:13.2_3": "upanāhaṁ … makkhaṁ … paḷāsaṁ … issaṁ …",
  "mnd14:13.2_4": "macchariyaṁ … māyaṁ …",
  "mnd14:13.2_5": "sāṭheyyaṁ …",
  "mnd14:13.2_6": "thambhaṁ …",
  "mnd14:13.2_7": "sārambhaṁ … mānaṁ …",
  "mnd14:13.2_8": "atimānaṁ … madaṁ … pamādaṁ …",
  "mnd14:13.2_9": "sabbe kilese …",
  "mnd14:13.2_10": "sabbe duccarite …",
  "mnd14:13.2_11": "sabbe darathe …",
  "mnd14:13.2_12": "sabbe pariḷāhe …",
  "mnd14:13.2_13": "sabbe santāpe …",
  "mnd14:13.3_0": "sabbākusalābhisaṅkhāre nibbāpeti sameti upasameti vūpasameti paṭipassambheti.",
  "mnd14:13.4_0": "<b>Bhikkhū</b>ti puthujjanakalyāṇako vā bhikkhu sekho vā bhikkhūti—",
  "mnd14:13.5_0": "kathaṁ disvā nibbāti bhikkhu.",
  "mnd14:14.1_0": "<b>Anupādiyāno lokasmiṁ kiñcī</b>ti.",
  "mnd14:14.2_0": "Catūhi upādānehi anupādiyamāno agaṇhayamāno aparāmasamāno anabhinivisamāno.",
  "mnd14:14.3_0": "<b>Lokasmin</b>ti apāyaloke manussaloke devaloke, khandhaloke dhātuloke āyatanaloke.",
  "mnd14:14.4_0": "<b>Kiñcī</b>ti kiñci rūpagataṁ vedanāgataṁ saññāgataṁ saṅkhāragataṁ viññāṇagatanti—",
  "mnd14:14.5_0": "anupādiyāno lokasmiṁ kiñci.",
  "mnd14:15.1_0": "Tenāha so nimmito—",
  "mnd14:16.1_0": "“Pucchāmi taṁ ādiccabandhu,",
  "mnd14:16.2_0": "Vivekaṁ santipadañca mahesi;",
  "mnd14:16.3_0": "Kathaṁ disvā nibbāti bhikkhu,",
  "mnd14:16.4_0": "Anupādiyāno lokasmiṁ kiñcī”ti.",
  "mnd14:17.1_0": "<b>Mūlaṁ papañcasaṅkhāya,</b>",
  "mnd14:17.2_0": "(iti bhagavā)",
  "mnd14:17.3_0": "<b>Mantā asmīti sabbamuparundhe;</b>",
  "mnd14:17.4_0": "<b>Yā kāci taṇhā ajjhattaṁ,</b>",
  "mnd14:17.5_0": "<b>Tāsaṁ vinayā sadā sato sikkhe.</b>",
  "mnd14:18.1_0": "<b>Mūlaṁ papañcasaṅkhāya, (iti bhagavā) mantā asmīti sabbamuparundhe</b>ti.",
  "mnd14:18.2_0": "Papañcāyeva papañcasaṅkhā.",
  "mnd14:18.3_0": "Taṇhāpapañcasaṅkhā diṭṭhipapañcasaṅkhā.",
  "mnd14:18.4_0": "Katamaṁ taṇhāpapañcassa mūlaṁ?",
  "mnd14:18.5_0": "Avijjāmūlaṁ,",
  "mnd14:18.5_1": "ayonisomanasikāro mūlaṁ,",
  "mnd14:18.5_2": "asmimāno mūlaṁ,",
  "mnd14:18.5_3": "ahirikaṁ mūlaṁ,",
  "mnd14:18.5_4": "anottappaṁ mūlaṁ,",
  "mnd14:18.5_5": "uddhaccaṁ mūlaṁ—",
  "mnd14:18.6_0": "idaṁ taṇhāpapañcassa mūlaṁ.",
  "mnd14:18.7_0": "Katamaṁ diṭṭhipapañcassa mūlaṁ?",
  "mnd14:18.8_0": "Avijjāmūlaṁ,",
  "mnd14:18.8_1": "ayonisomanasikāro mūlaṁ,",
  "mnd14:18.8_2": "asmimāno mūlaṁ,",
  "mnd14:18.8_3": "ahirikaṁ mūlaṁ,",
  "mnd14:18.8_4": "anottappaṁ mūlaṁ,",
  "mnd14:18.8_5": "uddhaccaṁ mūlaṁ—",
  "mnd14:18.9_0": "idaṁ diṭṭhipapañcassa mūlaṁ.",
  "mnd14:19.1_0": "<b>Bhagavā</b>ti gāravādhivacanaṁ.",
  "mnd14:19.2_0": "Api ca bhaggarāgoti bhagavā,",
  "mnd14:19.2_1": "bhaggadosoti bhagavā,",
  "mnd14:19.2_2": "bhaggamohoti bhagavā,",
  "mnd14:19.2_3": "bhaggamānoti bhagavā,",
  "mnd14:19.2_4": "bhaggadiṭṭhīti bhagavā,",
  "mnd14:19.2_5": "bhaggakaṇḍakoti bhagavā,",
  "mnd14:19.2_6": "bhaggakilesoti bhagavā,",
  "mnd14:19.2_7": "bhaji vibhaji pavibhaji dhammaratananti bhagavā,",
  "mnd14:19.2_8": "bhavānaṁ antakaroti bhagavā,",
  "mnd14:19.2_9": "bhāvitakāyo bhāvitasīlo bhāvitacitto bhāvitapaññoti bhagavā;",
  "mnd14:19.3_0": "bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā,",
  "mnd14:19.3_1": "bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā,",
  "mnd14:19.3_2": "bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā,",
  "mnd14:19.3_3": "bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā,",
  "mnd14:19.3_4": "bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā,",
  "mnd14:19.3_5": "bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānassatisamādhissa asubhasamāpattiyāti bhagavā,",
  "mnd14:19.3_6": "bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ",
  "mnd14:19.3_7": "pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā,",
  "mnd14:19.3_8": "bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā,",
  "mnd14:19.3_9": "bhagavāti netaṁ nāmaṁ mātarā kataṁ na pitarā kataṁ na bhātarā kataṁ na bhaginiyā kataṁ na mittāmaccehi",
  "mnd14:19.3_10": "kataṁ na ñātisālohitehi kataṁ na samaṇabrāhmaṇehi kataṁ na devatāhi kataṁ;",
  "mnd14:19.4_0": "vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti—",
  "mnd14:19.5_0": "mūlaṁ papañcasaṅkhāya iti bhagavā.",
  "mnd14:20.1_0": "<b>Mantā asmīti sabbamuparundhe</b>ti.",
  "mnd14:20.2_0": "<b>Mantā</b> vuccati paññā.",
  "mnd14:20.3_0": "Yā paññā pajānanā …pe… amoho dhammavicayo sammādiṭṭhi.",
  "mnd14:20.4_0": "<b>Asmī</b>ti rūpe asmīti māno asmīti chando asmīti anusayo;",
  "mnd14:20.5_0": "vedanāya …",
  "mnd14:20.6_0": "saññāya …",
  "mnd14:20.7_0": "saṅkhāresu …",
  "mnd14:20.8_0": "viññāṇe asmīti māno asmīti chando asmīti anusayoti.",
  "mnd14:20.9_0": "Mūlaṁ papañcasaṅkhāya iti bhagavā.",
  "mnd14:20.10_0": "<b>Mantā asmīti sabbamuparundhe</b>ti.",
  "mnd14:20.11_0": "Papañcasaṅkhāya mūlañca asmimānañca mantāya sabbaṁ rundheyya uparundheyya nirodheyya vūpasameyya atthaṅgameyya paṭipassambheyyāti—",
  "mnd14:20.12_0": "mūlaṁ papañcasaṅkhāya iti bhagavā, mantā asmīti sabbamuparundhe.",
  "mnd14:21.1_0": "<b>Yā kāci taṇhā ajjhattan</b>ti.",
  "mnd14:21.2_0": "<b>Yā kācī</b>ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—",
  "mnd14:21.3_0": "yā kācīti.",
  "mnd14:21.4_0": "<b>Taṇhā</b>ti rūpataṇhā …pe…",
  "mnd14:21.5_0": "dhammataṇhā.",
  "mnd14:21.6_0": "<b>Ajjhattan</b>ti ajjhattasamuṭṭhānā vā sā taṇhāti—",
  "mnd14:21.7_0": "ajjhattaṁ.",
  "mnd14:21.8_0": "Atha vā <b>ajjhattikaṁ</b> vuccati cittaṁ.",
  "mnd14:21.9_0": "Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu.",
  "mnd14:21.10_0": "Cittena sā taṇhā sahagatā sahajātā saṁsaṭṭhā sampayuttā ekuppādā ekanirodhā ekavatthukā ekārammaṇātipi ajjhattanti—",
  "mnd14:21.11_0": "yā kāci taṇhā ajjhattaṁ.",
  "mnd14:22.1_0": "<b>Tāsaṁ vinayā sadā sato sikkhe</b>ti.",
  "mnd14:22.2_0": "<b>Sadā</b>ti sadā sabbadā sabbakālaṁ niccakālaṁ dhuvakālaṁ,",
  "mnd14:22.2_1": "satataṁ samitaṁ abbokiṇṇaṁ poṅkhānupoṅkhaṁ udakūmigajātaṁ avīcisantatisahitaṁ phusitaṁ,",
  "mnd14:22.2_2": "purebhattaṁ pacchābhattaṁ,",
  "mnd14:22.2_3": "purimaṁ yāmaṁ majjhimaṁ yāmaṁ pacchimaṁ yāmaṁ,",
  "mnd14:22.2_4": "kāḷe juṇhe,",
  "mnd14:22.2_5": "vasse hemante gimhe,",
  "mnd14:22.2_6": "purime vayokhandhe majjhime vayokhandhe pacchime vayokhandhe.",
  "mnd14:22.3_0": "<b>Sato</b>ti catūhi kāraṇehi sato—",
  "mnd14:22.4_0": "kāye kāyānupassanāsatipaṭṭhānaṁ bhāvento sato,",
  "mnd14:22.5_0": "vedanāsu …pe…",
  "mnd14:22.6_0": "citte …pe…",
  "mnd14:22.7_0": "dhammesu dhammānupassanāsatipaṭṭhānaṁ bhāvento sato.",
  "mnd14:22.8_0": "Aparehipi catūhi kāraṇehi sato—",
  "mnd14:22.9_0": "asati parivajjanāya sato,",
  "mnd14:22.9_1": "satikaraṇīyānaṁ dhammānaṁ katattā sato,",
  "mnd14:22.9_2": "satipaṭipakkhānaṁ dhammānaṁ hatattā sato,",
  "mnd14:22.9_3": "satinimittānaṁ asammuṭṭhattā sato.",
  "mnd14:22.10_0": "Aparehipi catūhi kāraṇehi sato—",
  "mnd14:22.11_0": "satiyā samannāgatattā sato,",
  "mnd14:22.11_1": "satiyā vasitattā sato,",
  "mnd14:22.11_2": "satiyā pāguññatāya sato,",
  "mnd14:22.11_3": "satiyā apaccorohaṇatāya sato.",
  "mnd14:22.12_0": "Aparehipi catūhi kāraṇehi sato—",
  "mnd14:22.13_0": "sattattā sato, santattā sato, samitattā sato, santadhammasamannāgatattā sato.",
  "mnd14:22.14_0": "Buddhānussatiyā sato,",
  "mnd14:22.14_1": "dhammānussatiyā sato,",
  "mnd14:22.14_2": "saṅghānussatiyā sato,",
  "mnd14:22.14_3": "sīlānussatiyā sato,",
  "mnd14:22.14_4": "cāgānussatiyā sato,",
  "mnd14:22.14_5": "devatānussatiyā sato,",
  "mnd14:22.14_6": "ānāpānassatiyā sato,",
  "mnd14:22.14_7": "maraṇassatiyā sato,",
  "mnd14:22.14_8": "kāyagatāsatiyā sato,",
  "mnd14:22.14_9": "upasamānussatiyā sato.",
  "mnd14:22.15_0": "Yā sati anussati paṭissati,",
  "mnd14:22.15_1": "sati saraṇatā dhāraṇatā apilāpanatā asammussanatā,",
  "mnd14:22.15_2": "sati satindriyaṁ satibalaṁ sammāsati satisambojjhaṅgo ekāyanamaggo—",
  "mnd14:22.16_0": "ayaṁ vuccati sati.",
  "mnd14:22.17_0": "Imāya satiyā upeto samupeto, upagato samupagato, upapanno samupapanno, samannāgato so vuccati sato.",
  "mnd14:23.1_0": "<b>Sikkhe</b>ti tisso sikkhā—",
  "mnd14:23.2_0": "adhisīlasikkhā, adhicittasikkhā, adhipaññāsikkhā.",
  "mnd14:23.3_0": "Katamā adhisīlasikkhā?",
  "mnd14:23.4_0": "Idha bhikkhu sīlavā hoti,",
  "mnd14:23.4_1": "pātimokkhasaṁvarasaṁvuto viharati ācāragocarasampanno,",
  "mnd14:23.4_2": "aṇumattesu vajjesu bhayadassāvī,",
  "mnd14:23.4_3": "samādāya sikkhati sikkhāpadesu,",
  "mnd14:23.5_0": "khuddako sīlakkhandho …",
  "mnd14:23.6_0": "mahanto sīlakkhandho,",
  "mnd14:23.6_1": "sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā—",
  "mnd14:23.7_0": "ayaṁ adhisīlasikkhā.",
  "mnd14:24.1_0": "Katamā adhicittasikkhā?",
  "mnd14:24.2_0": "Idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.",
  "mnd14:24.3_0": "Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.",
  "mnd14:24.4_0": "Pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti,",
  "mnd14:24.4_1": "yaṁ taṁ ariyā ācikkhanti “upekkhako satimā sukhavihārī”ti tatiyaṁ jhānaṁ upasampajja viharati.",
  "mnd14:24.5_0": "Sukhassa ca pahānā dukkhassa ca pahānā pubbeva somanassadomanassānaṁ atthaṅgamā <b>adukkhamasukhaṁ</b>",
  "mnd14:24.5_1": "upekkhāsatipārisuddhiṁ catutthaṁ jhānaṁ upasampajja viharati—",
  "mnd14:24.6_0": "ayaṁ adhicittasikkhā.",
  "mnd14:25.1_0": "Katamā adhipaññāsikkhā?",
  "mnd14:25.2_0": "Idha bhikkhu paññavā hoti,",
  "mnd14:25.2_1": "udayatthagāminiyā paññāya samannāgato ariyāya nibbedhikāya sammādukkhakkhayagāminiyā.",
  "mnd14:25.3_0": "So “idaṁ dukkhan”ti yathābhūtaṁ pajānāti,",
  "mnd14:25.3_1": "“ayaṁ dukkhasamudayo”ti yathābhūtaṁ pajānāti,",
  "mnd14:25.3_2": "“ayaṁ dukkhanirodho”ti yathābhūtaṁ pajānāti,",
  "mnd14:25.3_3": "“ayaṁ dukkhanirodhagāminī paṭipadā”ti yathābhūtaṁ pajānāti,",
  "mnd14:25.4_0": "“ime āsavā”ti yathābhūtaṁ pajānāti,",
  "mnd14:25.4_1": "“ayaṁ āsavasamudayo”ti yathābhūtaṁ pajānāti,",
  "mnd14:25.4_2": "“ayaṁ āsavanirodho”ti yathābhūtaṁ pajānāti,",
  "mnd14:25.4_3": "“ayaṁ āsavanirodhagāminī paṭipadā”ti yathābhūtaṁ pajānāti—",
  "mnd14:25.5_0": "ayaṁ adhipaññāsikkhā.",
  "mnd14:26.1_0": "<b>Tāsaṁ vinayā sadā sato sikkhe</b>ti.",
  "mnd14:26.2_0": "Tāsaṁ taṇhānaṁ vinayāya paṭivinayāya pahānāya vūpasamāya paṭinissaggāya paṭipassaddhiyā adhisīlampi sikkheyya,",
  "mnd14:26.2_1": "adhicittampi sikkheyya,",
  "mnd14:26.2_2": "adhipaññampi sikkheyya;",
  "mnd14:26.3_0": "imā tisso sikkhāyo āvajjanto sikkheyya,",
  "mnd14:26.4_0": "pajānanto sikkheyya,",
  "mnd14:26.5_0": "passanto sikkheyya,",
  "mnd14:26.6_0": "paccavekkhanto sikkheyya,",
  "mnd14:26.7_0": "cittaṁ adhiṭṭhahanto sikkheyya,",
  "mnd14:26.8_0": "saddhāya adhimuccanto sikkheyya,",
  "mnd14:26.9_0": "vīriyaṁ paggaṇhanto sikkheyya,",
  "mnd14:26.10_0": "satiṁ upaṭṭhapento sikkheyya,",
  "mnd14:26.11_0": "cittaṁ samādahanto sikkheyya,",
  "mnd14:26.12_0": "paññāya pajānanto sikkheyya,",
  "mnd14:26.13_0": "abhiññeyyaṁ abhijānanto sikkheyya,",
  "mnd14:26.14_0": "pariññeyyaṁ parijānanto sikkheyya,",
  "mnd14:26.15_0": "pahātabbaṁ pajahanto sikkheyya,",
  "mnd14:26.16_0": "bhāvetabbaṁ bhāvento sikkheyya,",
  "mnd14:26.17_0": "sacchikātabbaṁ sacchikaronto sikkheyya ācareyya samācareyya samādāya vatteyyāti—",
  "mnd14:26.18_0": "tāsaṁ vinayā sadā sato sikkhe.",
  "mnd14:27.1_0": "Tenāha bhagavā—",
  "mnd14:28.1_0": "“Mūlaṁ papañcasaṅkhāya,",
  "mnd14:28.2_0": "(iti bhagavā)",
  "mnd14:28.3_0": "Mantā asmīti sabbamuparundhe;",
  "mnd14:28.4_0": "Yā kāci taṇhā ajjhattaṁ,",
  "mnd14:28.5_0": "Tāsaṁ vinayā sadā sato sikkhe”ti.",
  "mnd14:29.1_0": "<b>Yaṁ kiñci dhammamabhijaññā,</b>",
  "mnd14:29.2_0": "<b>Ajjhattaṁ atha vāpi bahiddhā;</b>",
  "mnd14:29.3_0": "<b>Na tena thāmaṁ kubbetha,</b>",
  "mnd14:29.4_0": "<b>Na hi sā nibbuti sataṁ vuttā.</b>",
  "mnd14:30.1_0": "<b>Yaṁ kiñci dhammamabhijaññā ajjhattan</b>ti.",
  "mnd14:30.2_0": "Yaṁ kiñci attano guṇaṁ jāneyya kusale vā dhamme abyākate vā dhamme.",
  "mnd14:30.3_0": "Katame attano guṇā?",
  "mnd14:30.4_0": "Uccā kulā pabbajito vā assaṁ,",
  "mnd14:30.4_1": "mahābhogakulā pabbajito vā assaṁ,",
  "mnd14:30.4_2": "uḷārabhogakulā pabbajito vā assaṁ,",
  "mnd14:30.4_3": "ñāto yasassī sagahaṭṭhapabbajitānanti vā assaṁ,",
  "mnd14:30.5_0": "lābhimhi cīvarapiṇḍapātasenāsanagilānapaccayabhesajjaparikkhārānanti vā assaṁ,",
  "mnd14:30.5_1": "suttantiko vā assaṁ,",
  "mnd14:30.5_2": "vinayadharo vā assaṁ,",
  "mnd14:30.5_3": "dhammakathiko vā assaṁ,",
  "mnd14:30.5_4": "āraññiko vā assaṁ,",
  "mnd14:30.5_5": "piṇḍapātiko vā assaṁ,",
  "mnd14:30.5_6": "paṁsukūliko vā assaṁ,",
  "mnd14:30.5_7": "tecīvariko vā assaṁ,",
  "mnd14:30.5_8": "sapadānacāriko vā assaṁ,",
  "mnd14:30.5_9": "khalupacchābhattiko vā assaṁ,",
  "mnd14:30.5_10": "nesajjiko vā assaṁ,",
  "mnd14:30.5_11": "yathāsanthatiko vā assaṁ,",
  "mnd14:30.6_0": "paṭhamassa jhānassa lābhīti vā assaṁ,",
  "mnd14:30.6_1": "dutiyassa jhānassa lābhīti vā assaṁ,",
  "mnd14:30.6_2": "tatiyassa jhānassa lābhīti vā assaṁ,",
  "mnd14:30.6_3": "catutthassa jhānassa lābhīti vā assaṁ,",
  "mnd14:30.6_4": "ākāsānañcāyatanasamāpattiyā lābhīti vā assaṁ,",
  "mnd14:30.6_5": "viññāṇañcāyatanasamāpattiyā …",
  "mnd14:30.6_6": "ākiñcaññāyatanasamāpattiyā …",
  "mnd14:30.6_7": "nevasaññānāsaññāyatanasamāpattiyā lābhīti vā assaṁ—",
  "mnd14:30.7_0": "ime vuccanti attano guṇā.",
  "mnd14:30.8_0": "Yaṁ kiñci attano guṇaṁ jāneyya ājāneyya vijāneyya paṭivijāneyya paṭivijjheyyāti—",
  "mnd14:30.9_0": "yaṁ kiñci dhammamabhijaññā ajjhattaṁ.",
  "mnd14:30.10_0": "<b>Atha vāpi bahiddhā</b>ti.",
  "mnd14:30.11_0": "Upajjhāyassa vā ācariyassa vā te guṇā assūti—",
  "mnd14:30.12_0": "atha vāpi bahiddhā.",
  "mnd14:31.1_0": "<b>Na tena thāmaṁ kubbethā</b>ti.",
  "mnd14:31.2_0": "Attano vā guṇena paresaṁ vā guṇena thāmaṁ na kareyya,",
  "mnd14:31.2_1": "thambhaṁ na kareyya,",
  "mnd14:31.2_2": "mānaṁ na kareyya,",
  "mnd14:31.2_3": "unnatiṁ na kareyya,",
  "mnd14:31.2_4": "unnamaṁ na kareyya,",
  "mnd14:31.2_5": "na tena mānaṁ janeyya,",
  "mnd14:31.2_6": "na tena thaddho assa patthaddho paggahitasiroti—",
  "mnd14:31.3_0": "na tena thāmaṁ kubbetha.",
  "mnd14:32.1_0": "<b>Na hi sā nibbuti sataṁ vuttā</b>ti.",
  "mnd14:32.2_0": "Satānaṁ santānaṁ sappurisānaṁ buddhānaṁ buddhasāvakānaṁ paccekabuddhānaṁ sā nibbutīti na vuttā na pavuttā",
  "mnd14:32.2_1": "na ācikkhitā na desitā na paññapitā na paṭṭhapitā na vivaṭā na vibhattā na uttānīkatā nappakāsitāti—",
  "mnd14:32.3_0": "na hi sā nibbuti sataṁ vuttā.",
  "mnd14:33.1_0": "Tenāha bhagavā—",
  "mnd14:34.1_0": "“Yaṁ kiñci dhammamabhijaññā,",
  "mnd14:34.2_0": "Ajjhattaṁ atha vāpi bahiddhā;",
  "mnd14:34.3_0": "Na tena thāmaṁ kubbetha,",
  "mnd14:34.4_0": "Na hi sā nibbuti sataṁ vuttā”ti.",
  "mnd14:35.1_0": "<b>Seyyo na tena maññeyya,</b>",
  "mnd14:35.2_0": "<b>Nīceyyo atha vāpi sarikkho;</b>",
  "mnd14:35.3_0": "<b>Phuṭṭho anekarūpehi,</b>",
  "mnd14:35.4_0": "<b>Nātumānaṁ vikappayaṁ tiṭṭhe.</b>",
  "mnd14:36.1_0": "<b>Seyyo na tena maññeyyā</b>ti.",
  "mnd14:36.2_0": "“Seyyohamasmī”ti atimānaṁ na janeyya jātiyā vā gottena vā kolaputtiyena vā vaṇṇapokkharatāya vā dhanena",
  "mnd14:36.2_1": "vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena",
  "mnd14:36.2_2": "vā vatthunāti—",
  "mnd14:36.3_0": "seyyo na tena maññeyya.",
  "mnd14:37.1_0": "<b>Nīceyyo atha vāpi sarikkho</b>ti.",
  "mnd14:37.2_0": "“Hīnohamasmī”ti omānaṁ na janeyya jātiyā vā gottena vā …pe… aññataraññatarena vā vatthunā.",
  "mnd14:37.3_0": "“Sadisohamasmī”ti mānaṁ na janeyya jātiyā vā gottena vā kolaputtiyena vā vaṇṇapokkharatāya vā dhanena",
  "mnd14:37.3_1": "vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena",
  "mnd14:37.3_2": "vā vatthunāti—",
  "mnd14:37.4_0": "nīceyyo atha vāpi sarikkho.",
  "mnd14:38.1_0": "<b>Phuṭṭho anekarūpehī</b>ti.",
  "mnd14:38.2_0": "Anekavidhehi ākārehi phuṭṭho pareto samohito samannāgatoti—",
  "mnd14:38.3_0": "phuṭṭho anekarūpehi.",
  "mnd14:39.1_0": "<b>Nātumānaṁ vikappayaṁ tiṭṭhe</b>ti.",
  "mnd14:39.2_0": "<b>Ātumā</b> vuccati attā.",
  "mnd14:39.3_0": "Attānaṁ kappento vikappento vikappaṁ āpajjanto na tiṭṭheyyāti—",
  "mnd14:39.4_0": "nātumānaṁ vikappayaṁ tiṭṭhe.",
  "mnd14:40.1_0": "Tenāha bhagavā—",
  "mnd14:41.1_0": "“Seyyo na tena maññeyya,",
  "mnd14:41.2_0": "Nīceyyo atha vāpi sarikkho;",
  "mnd14:41.3_0": "Phuṭṭho anekarūpehi,",
  "mnd14:41.4_0": "Nātumānaṁ vikappayaṁ tiṭṭhe”ti.",
  "mnd14:42.1_0": "<b>Ajjhattamevupasame,</b>",
  "mnd14:42.2_0": "<b>Na aññato bhikkhu santimeseyya;</b>",
  "mnd14:42.3_0": "<b>Ajjhattaṁ upasantassa,</b>",
  "mnd14:42.4_0": "<b>Natthi attā kuto nirattā vā.</b>",
  "mnd14:43.1_0": "<b>Ajjhattamevupasame</b>ti.",
  "mnd14:43.2_0": "Ajjhattaṁ rāgaṁ sameyya,",
  "mnd14:43.2_1": "dosaṁ sameyya,",
  "mnd14:43.2_2": "mohaṁ sameyya, kodhaṁ …",
  "mnd14:43.2_3": "upanāhaṁ … makkhaṁ … paḷāsaṁ … issaṁ …",
  "mnd14:43.2_4": "macchariyaṁ … māyaṁ …",
  "mnd14:43.2_5": "sāṭheyyaṁ …",
  "mnd14:43.2_6": "thambhaṁ …",
  "mnd14:43.2_7": "sārambhaṁ … mānaṁ …",
  "mnd14:43.2_8": "atimānaṁ … madaṁ … pamādaṁ …",
  "mnd14:43.2_9": "sabbe kilese …",
  "mnd14:43.2_10": "sabbe duccarite …",
  "mnd14:43.2_11": "sabbe darathe …",
  "mnd14:43.2_12": "sabbe pariḷāhe …",
  "mnd14:43.2_13": "sabbe santāpe …",
  "mnd14:43.3_0": "sabbākusalābhisaṅkhāre sameyya upasameyya vūpasameyya nibbāpeyya paṭipassambheyyāti—",
  "mnd14:43.4_0": "ajjhattamevupasame.",
  "mnd14:44.1_0": "<b>Na aññato bhikkhu santimeseyyā</b>ti.",
  "mnd14:44.2_0": "Aññato asuddhimaggena,",
  "mnd14:44.2_1": "micchāpaṭipadāya,",
  "mnd14:44.2_2": "aniyyānapatena,",
  "mnd14:44.2_3": "aññatra satipaṭṭhānehi,",
  "mnd14:44.2_4": "aññatra sammappadhānehi,",
  "mnd14:44.2_5": "aññatra iddhipādehi,",
  "mnd14:44.2_6": "aññatra indriyehi,",
  "mnd14:44.2_7": "aññatra balehi,",
  "mnd14:44.2_8": "aññatra bojjhaṅgehi,",
  "mnd14:44.2_9": "aññatra ariyā aṭṭhaṅgikā maggā santiṁ upasantiṁ vūpasantiṁ nibbutiṁ paṭipassaddhiṁ na eseyya na gaveseyya na pariyeseyyāti—",
  "mnd14:44.3_0": "na aññato bhikkhu santimeseyya.",
  "mnd14:45.1_0": "<b>Ajjhattaṁ upasantassā</b>ti.",
  "mnd14:45.2_0": "Ajjhattaṁ rāgaṁ santassa, dosaṁ santassa, mohaṁ santassa …pe…",
  "mnd14:45.3_0": "sabbākusalābhisaṅkhāre santassa upasantassa vūpasantassa nibbutassa paṭipassaddhiyāti—",
  "mnd14:45.4_0": "ajjhattaṁ upasantassa.",
  "mnd14:46.1_0": "<b>Natthi attā kuto nirattā vā</b>ti.",
  "mnd14:46.2_0": "<b>Natthī</b>ti paṭikkhepo.",
  "mnd14:46.3_0": "<b>Attā</b>ti attadiṭṭhi natthi;",
  "mnd14:46.4_0": "<b>nirattā</b>ti ucchedadiṭṭhi natthi.",
  "mnd14:46.5_0": "<b>Attā</b>ti gahitaṁ natthi;",
  "mnd14:46.6_0": "<b>nirattā</b>ti muñcitabbaṁ natthi.",
  "mnd14:46.7_0": "Yassatthi gahitaṁ, tassatthi muñcitabbaṁ.",
  "mnd14:46.8_0": "Yassatthi muñcitabbaṁ, tassa gahitaṁ gāhaṁ muñcanaṁ samatikkanto arahā vuddhipārihānivītivatto.",
  "mnd14:46.9_0": "So vuṭṭhavāso ciṇṇacaraṇo …pe… jātimaraṇasaṁsāro, natthi tassa punabbhavoti—",
  "mnd14:46.10_0": "natthi attā kuto nirattā vā.",
  "mnd14:47.1_0": "Tenāha bhagavā—",
  "mnd14:48.1_0": "“Ajjhattamevupasame,",
  "mnd14:48.2_0": "Na aññato bhikkhu santimeseyya;",
  "mnd14:48.3_0": "Ajjhattaṁ upasantassa,",
  "mnd14:48.4_0": "Natthi attā kuto nirattā vā”ti.",
  "mnd14:49.1_0": "<b>Majjhe yathā samuddassa,</b>",
  "mnd14:49.2_0": "<b>Ūmi no jāyatī ṭhito hoti;</b>",
  "mnd14:49.3_0": "<b>Evaṁ ṭhito anejassa,</b>",
  "mnd14:49.4_0": "<b>Ussadaṁ bhikkhu na kareyya kuhiñci.</b>",
  "mnd14:50.1_0": "<b>Majjhe yathā samuddassa, ūmi no jāyatī ṭhito hotī</b>ti.",
  "mnd14:50.2_0": "Samuddo caturāsītiyojanasahassāni ubbedhena gambhīro.",
  "mnd14:50.3_0": "Heṭṭhā cattārīsayojanasahassāni udakaṁ macchakacchapehi kampati.",
  "mnd14:50.4_0": "Upari cattārīsayojanasahassāni udakaṁ vātehi kampati.",
  "mnd14:50.5_0": "Majjhe cattārīsayojanasahassāni udakaṁ na kampati na vikampati na calati na vedhati nappavedhati na sampavedhati.",
  "mnd14:50.6_0": "Anerito aghaṭṭito acalito aluḷito abhanto vūpasanto tatra ūmi no jāyati, ṭhito hoti samuddoti.",
  "mnd14:50.7_0": "Evampi majjhe yathā samuddassa ūmi no jāyatī ṭhito hoti.",
  "mnd14:51.1_0": "Atha vā sattannaṁ pabbatānaṁ antarikāsu sattasīdantarā mahāsamuddā.",
  "mnd14:51.2_0": "Tatra udakaṁ na kampati na vikampati na calati na vedhati nappavedhati na sampavedhati.",
  "mnd14:51.3_0": "Anerito aghaṭṭito acalito aluḷito abhanto vūpasanto tatra ūmi no jāyati, ṭhito hoti samuddoti.",
  "mnd14:51.4_0": "Evampi majjhe yathā samuddassa ūmi no jāyatī ṭhito hoti.",
  "mnd14:52.1_0": "<b>Evaṁ ṭhito anejassā</b>ti.",
  "mnd14:52.2_0": "<b>Evan</b>ti opammasampaṭipādanaṁ.",
  "mnd14:52.3_0": "<b>Ṭhito</b>ti lābhepi na kampati,",
  "mnd14:52.3_1": "alābhepi na kampati,",
  "mnd14:52.3_2": "yasepi na kampati,",
  "mnd14:52.3_3": "ayasepi na kampati,",
  "mnd14:52.3_4": "pasaṁsāyapi na kampati,",
  "mnd14:52.3_5": "nindāyapi na kampati,",
  "mnd14:52.3_6": "sukhepi na kampati,",
  "mnd14:52.3_7": "dukkhepi na kampati na vikampati na calati na vedhati nappavedhati na sampavedhatīti—",
  "mnd14:52.4_0": "evaṁ ṭhito.",
  "mnd14:52.5_0": "<b>Anejassā</b>ti <b>ejā</b> vuccati taṇhā.",
  "mnd14:52.6_0": "Yo rāgo sārāgo …pe… abhijjhā lobho akusalamūlaṁ.",
  "mnd14:52.7_0": "Yassesā ejā taṇhā pahīnā ucchinnā samucchinnā vūpasantā paṭipassaddhā abhabbuppattikā ñāṇagginā daḍḍhā,",
  "mnd14:52.7_1": "so vuccati anejo.",
  "mnd14:52.8_0": "Ejāya pahīnattā anejo;",
  "mnd14:52.9_0": "so lābhepi na iñjati,",
  "mnd14:52.9_1": "alābhepi na iñjati,",
  "mnd14:52.9_2": "yasepi na iñjati,",
  "mnd14:52.9_3": "ayasepi na iñjati,",
  "mnd14:52.9_4": "pasaṁsāyapi na iñjati,",
  "mnd14:52.9_5": "nindāyapi na iñjati,",
  "mnd14:52.9_6": "sukhepi na iñjati,",
  "mnd14:52.9_7": "dukkhepi na iñjati,",
  "mnd14:52.9_8": "na calati na vedhati nappavedhati na sampavedhatīti—",
  "mnd14:52.10_0": "evaṁ ṭhito anejassa.",
  "mnd14:53.1_0": "<b>Ussadaṁ bhikkhu na kareyya kuhiñcī</b>ti.",
  "mnd14:53.2_0": "<b>Ussadā</b>ti sattussadā—",
  "mnd14:53.3_0": "rāgussadaṁ,",
  "mnd14:53.3_1": "dosussadaṁ,",
  "mnd14:53.3_2": "mohussadaṁ,",
  "mnd14:53.3_3": "mānussadaṁ,",
  "mnd14:53.3_4": "diṭṭhussadaṁ,",
  "mnd14:53.3_5": "kilesussadaṁ,",
  "mnd14:53.3_6": "kammussadaṁ na kareyya na janeyya na sañjaneyya na nibbatteyya nābhinibbatteyya.",
  "mnd14:53.4_0": "<b>Kuhiñcī</b>ti kuhiñci kismiñci katthaci ajjhattaṁ vā bahiddhā vā ajjhattabahiddhā vāti—",
  "mnd14:53.5_0": "ussadaṁ bhikkhu na kareyya kuhiñci.",
  "mnd14:54.1_0": "Tenāha bhagavā—",
  "mnd14:55.1_0": "“Majjhe yathā samuddassa,",
  "mnd14:55.2_0": "Ūmi no jāyatī ṭhito hoti;",
  "mnd14:55.3_0": "Evaṁ ṭhito anejassa,",
  "mnd14:55.4_0": "Ussadaṁ bhikkhu na kareyya kuhiñcī”ti.",
  "mnd14:56.1_0": "<b>Akittayī vivaṭacakkhu,</b>",
  "mnd14:56.2_0": "<b>Sakkhidhammaṁ parissayavinayaṁ;</b>",
  "mnd14:56.3_0": "<b>Paṭipadaṁ vadehi bhaddante,</b>",
  "mnd14:56.4_0": "<b>Pātimokkhaṁ atha vāpi samādhiṁ.</b>",
  "mnd14:57.1_0": "<b>Akittayī vivaṭacakkhū</b>ti.",
  "mnd14:57.2_0": "<b>Akittayī</b>ti akittayi parikittayi ācikkhi desesi paññapesi paṭṭhapesi vivari vibhaji uttānimakāsi pakāsesīti akittayi.",
  "mnd14:57.3_0": "<b>Vivaṭacakkhū</b>ti bhagavā pañcahi cakkhūhi vivaṭacakkhu—",
  "mnd14:57.4_0": "maṁsacakkhunāpi vivaṭacakkhu,",
  "mnd14:57.4_1": "dibbena cakkhunāpi vivaṭacakkhu,",
  "mnd14:57.4_2": "paññācakkhunāpi vivaṭacakkhu,",
  "mnd14:57.4_3": "buddhacakkhunāpi vivaṭacakkhu,",
  "mnd14:57.4_4": "samantacakkhunāpi vivaṭacakkhu.",
  "mnd14:58.1_0": "Kathaṁ bhagavā maṁsacakkhunāpi vivaṭacakkhu?",
  "mnd14:58.2_0": "Maṁsacakkhumhipi bhagavato pañca vaṇṇā saṁvijjanti—",
  "mnd14:58.3_0": "nīlo ca vaṇṇo, pītako ca vaṇṇo, lohitako ca vaṇṇo, kaṇho ca vaṇṇo, odāto ca vaṇṇo.",
  "mnd14:58.4_0": "Akkhilomāni ca bhagavato yattha ca akkhilomāni patiṭṭhitāni taṁ nīlaṁ hoti sunīlaṁ pāsādikaṁ dassaneyyaṁ umāpupphasamānaṁ.",
  "mnd14:58.5_0": "Tassa parato pītakaṁ hoti supītakaṁ suvaṇṇavaṇṇaṁ pāsādikaṁ dassaneyyaṁ kaṇikārapupphasamānaṁ.",
  "mnd14:58.6_0": "Ubhato ca akkhikūṭāni bhagavato lohitakāni honti sulohitakāni pāsādikāni dassaneyyāni indagopakasamānāni.",
  "mnd14:58.7_0": "Majjhe kaṇhaṁ hoti sukaṇhaṁ alūkhaṁ siniddhaṁ pāsādikaṁ dassaneyyaṁ addāriṭṭhakasamānaṁ.",
  "mnd14:58.8_0": "Tassa parato odātaṁ hoti suodātaṁ setaṁ paṇḍaraṁ pāsādikaṁ dassaneyyaṁ osadhitārakasamānaṁ.",
  "mnd14:58.9_0": "Tena bhagavā pākatikena maṁsacakkhunā attabhāvapariyāpannena purimasucaritakammābhinibbattena samantā yojanaṁ passati divā ceva rattiñca.",
  "mnd14:58.10_0": "Yadā hipi caturaṅgasamannāgato andhakāro hoti.",
  "mnd14:58.11_0": "Sūriyo vā atthaṅgato hoti.",
  "mnd14:58.12_0": "Kāḷapakkho ca uposatho hoti.",
  "mnd14:58.13_0": "Tibbo ca vanasaṇḍo hoti.",
  "mnd14:58.14_0": "Mahā ca kāḷamegho abbhuṭṭhito hoti.",
  "mnd14:58.15_0": "Evarūpepi caturaṅgasamannāgate andhakāre samantā yojanaṁ passati.",
  "mnd14:58.16_0": "Natthi so kuṭṭo vā kavāṭaṁ vā pākāro vā pabbato vā gaccho vā latā vā āvaraṇaṁ rūpānaṁ dassanāya.",
  "mnd14:58.17_0": "Ekañce tilaphalaṁ nimittaṁ katvā tilavāhe pakkhipeyya.",
  "mnd14:58.18_0": "Taññeva tilaphalaṁ uddhareyya.",
  "mnd14:58.19_0": "Evaṁ parisuddhaṁ bhagavato pākatikaṁ maṁsacakkhu.",
  "mnd14:58.20_0": "Evaṁ bhagavā maṁsacakkhunāpi vivaṭacakkhu.",
  "mnd14:59.1_0": "Kathaṁ bhagavā dibbena cakkhunāpi vivaṭacakkhu?",
  "mnd14:59.2_0": "Bhagavā dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate.",
  "mnd14:59.3_0": "Yathākammūpage satte pajānāti—",
  "mnd14:59.4_0": "“ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā",
  "mnd14:59.4_1": "ariyānaṁ upavādakā micchādiṭṭhikā micchādiṭṭhikammasamādānā,",
  "mnd14:59.4_2": "te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā.",
  "mnd14:59.5_0": "Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā",
  "mnd14:59.5_1": "ariyānaṁ anupavādakā sammādiṭṭhikā sammādiṭṭhikammasamādānā,",
  "mnd14:59.5_2": "te kāyassa bhedā paraṁ maraṇā sugatiṁ saggaṁ lokaṁ upapannā”ti.",
  "mnd14:59.6_0": "Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate;",
  "mnd14:59.7_0": "yathākammūpage satte pajānāti.",
  "mnd14:59.8_0": "Ākaṅkhamāno ca bhagavā ekampi lokadhātuṁ passeyya,",
  "mnd14:59.8_1": "dvepi lokadhātuyo passeyya,",
  "mnd14:59.8_2": "tissopi lokadhātuyo passeyya,",
  "mnd14:59.8_3": "catassopi lokadhātuyo passeyya,",
  "mnd14:59.8_4": "pañcapi lokadhātuyo passeyya,",
  "mnd14:59.8_5": "dasapi lokadhātuyo passeyya,",
  "mnd14:59.8_6": "vīsampi lokadhātuyo passeyya,",
  "mnd14:59.8_7": "tiṁsampi lokadhātuyo passeyya,",
  "mnd14:59.8_8": "cattālīsampi lokadhātuyo passeyya,",
  "mnd14:59.8_9": "paññāsampi lokadhātuyo passeyya,",
  "mnd14:59.8_10": "satampi lokadhātuyo passeyya,",
  "mnd14:59.8_11": "sahassimpi cūḷanikaṁ lokadhātuṁ passeyya,",
  "mnd14:59.8_12": "dvisahassimpi majjhimikaṁ lokadhātuṁ passeyya,",
  "mnd14:59.8_13": "tisahassimpi lokadhātuṁ passeyya,",
  "mnd14:59.8_14": "mahāsahassimpi lokadhātuṁ passeyya.",
  "mnd14:59.9_0": "Yāvatakaṁ vā pana ākaṅkheyya tāvatakaṁ passeyya.",
  "mnd14:59.10_0": "Evaṁ parisuddhaṁ bhagavato dibbacakkhu.",
  "mnd14:59.11_0": "Evaṁ bhagavā dibbena cakkhunāpi vivaṭacakkhu.",
  "mnd14:60.1_0": "Kathaṁ bhagavā paññācakkhunāpi vivaṭacakkhu?",
  "mnd14:60.2_0": "Bhagavā mahāpañño puthupañño hāsapañño javanapañño tikkhapañño nibbedhikapañño paññāpabhedakusalo pabhinnañāṇo",
  "mnd14:60.2_1": "adhigatapaṭisambhido catuvesārajjappatto dasabaladhārī purisāsabho purisasīho purisanāgo purisājañño",
  "mnd14:60.2_2": "purisadhorayho anantañāṇo anantatejo anantayaso aḍḍho mahaddhano dhanavā netā vinetā anunetā paññāpetā",
  "mnd14:60.2_3": "anijjhāpetā pekkhetā pasādetā.",
  "mnd14:60.3_0": "So hi bhagavā anuppannassa maggassa uppādetā,",
  "mnd14:60.3_1": "asañjātassa maggassa sañjanetā,",
  "mnd14:60.3_2": "anakkhātassa maggassa akkhātā,",
  "mnd14:60.3_3": "maggaññū maggavidū maggakovido maggānugā ca pana etarahi sāvakā viharanti pacchā samannāgatā.",
  "mnd14:61.1_0": "So hi bhagavā jānaṁ jānāti passaṁ passati,",
  "mnd14:61.1_1": "cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato.",
  "mnd14:61.2_0": "Natthi tassa bhagavato aññātaṁ adiṭṭhaṁ aviditaṁ asacchikataṁ aphassitaṁ paññāya.",
  "mnd14:61.3_0": "Atītaṁ anāgataṁ paccuppannaṁ upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti.",
  "mnd14:61.4_0": "Yaṁ kiñci neyyaṁ nāma atthi jānitabbaṁ attattho vā parattho vā ubhayattho vā diṭṭhadhammiko vā attho",
  "mnd14:61.4_1": "samparāyiko vā attho uttāno vā attho gambhīro vā attho gūḷho vā attho paṭicchanno vā attho neyyo vā attho",
  "mnd14:61.4_2": "nīto vā attho anavajjo vā attho nikkileso vā attho vodāno vā attho paramattho vā attho,",
  "mnd14:61.4_3": "sabbaṁ taṁ antobuddhañāṇe parivattati.",
  "mnd14:62.1_0": "Sabbaṁ kāyakammaṁ buddhassa bhagavato ñāṇānuparivatti",
  "mnd14:62.2_0": "sabbaṁ vacīkammaṁ …",
  "mnd14:62.3_0": "sabbaṁ manokammaṁ …",
  "mnd14:62.4_0": "atīte buddhassa bhagavato appaṭihataṁ ñāṇaṁ, anāgate paccuppanne appaṭihataṁ ñāṇaṁ.",
  "mnd14:62.5_0": "Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ;",
  "mnd14:62.6_0": "neyyapariyantikaṁ ñāṇaṁ ñāṇapariyantikaṁ neyyaṁ,",
  "mnd14:62.6_1": "neyyaṁ atikkamitvā ñāṇaṁ nappavattati,",
  "mnd14:62.6_2": "ñāṇaṁ atikkamitvā neyyapatho natthi.",
  "mnd14:62.7_0": "Aññamaññapariyantaṭṭhāyino te dhammā.",
  "mnd14:62.8_0": "Yathā dvinnaṁ samuggapaṭalānaṁ sammāphusitānaṁ heṭṭhimaṁ samuggapaṭalaṁ uparimaṁ nātivattati,",
  "mnd14:62.8_1": "uparimaṁ samuggapaṭalaṁ heṭṭhimaṁ nātivattati,",
  "mnd14:62.8_2": "aññamaññapariyantaṭṭhāyino;",
  "mnd14:62.9_0": "evamevaṁ buddhassa bhagavato neyyañca ñāṇañca aññamaññapariyantaṭṭhāyino.",
  "mnd14:62.10_0": "Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ;",
  "mnd14:62.11_0": "neyyapariyantikaṁ ñāṇaṁ ñāṇapariyantikaṁ neyyaṁ.",
  "mnd14:62.12_0": "Neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi.",
  "mnd14:62.13_0": "Aññamaññapariyantaṭṭhāyino te dhammā.",
  "mnd14:63.1_0": "Sabbadhammesu buddhassa bhagavato ñāṇaṁ pavattati.",
  "mnd14:63.2_0": "Sabbe dhammā buddhassa bhagavato āvajjanapaṭibaddhā ākaṅkhapaṭibaddhā manasikārapaṭibaddhā cittuppādapaṭibaddhā.",
  "mnd14:63.3_0": "Sabbasattesu buddhassa bhagavato ñāṇaṁ pavattati.",
  "mnd14:63.4_0": "Sabbesaṁ sattānaṁ bhagavā āsayaṁ jānāti,",
  "mnd14:63.4_1": "anusayaṁ jānāti,",
  "mnd14:63.4_2": "caritaṁ jānāti,",
  "mnd14:63.4_3": "adhimuttiṁ jānāti,",
  "mnd14:63.4_4": "apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte pajānāti.",
  "mnd14:63.5_0": "Sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.",
  "mnd14:64.1_0": "Yathā ye keci macchakacchapā antamaso timitimiṅgalaṁ upādāya antomahāsamudde parivattanti;",
  "mnd14:64.2_0": "evamevaṁ sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.",
  "mnd14:64.3_0": "Yathā ye keci pakkhī antamaso garuḷaṁ venateyyaṁ upādāya ākāsassa padese parivattanti;",
  "mnd14:64.4_0": "evamevaṁ yepi te sāriputtasamā paññāya tepi buddhañāṇassa padese parivattanti;",
  "mnd14:64.5_0": "buddhañāṇaṁ devamanussānaṁ paññaṁ pharitvā abhibhavitvā tiṭṭhati.",
  "mnd14:64.6_0": "Yepi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā vālavedhirūpā",
  "mnd14:64.6_1": "vobhindantā maññe caranti paññāgatena diṭṭhigatāni,",
  "mnd14:64.6_2": "te pañhaṁ abhisaṅkharitvā abhisaṅkharitvā tathāgataṁ upasaṅkamitvā pucchanti gūḷhāni ca paṭicchannāni ca.",
  "mnd14:64.7_0": "Kathitā visajjitā ca te pañhā bhagavatā honti niddiṭṭhakāraṇā.",
  "mnd14:64.8_0": "Upakkhittakā ca te bhagavato sampajjanti.",
  "mnd14:64.9_0": "Atha kho bhagavā tattha atirocati yadidaṁ paññāyāti.",
  "mnd14:64.10_0": "Evaṁ bhagavā paññācakkhunāpi vivaṭacakkhu.",
  "mnd14:65.1_0": "Kathaṁ bhagavā buddhacakkhunāpi vivaṭacakkhu?",
  "mnd14:65.2_0": "Bhagavā buddhacakkhunā lokaṁ volokento addasa satte apparajakkhe mahārajakkhe tikkhindriye mudindriye",
  "mnd14:65.2_1": "svākāre dvākāre suviññāpaye duviññāpaye appekacce paralokavajjabhayadassāvino viharante,",
  "mnd14:65.2_2": "appekacce na paralokavajjabhayadassāvino viharante.",
  "mnd14:65.3_0": "Seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni vā padumāni vā puṇḍarīkāni",
  "mnd14:65.3_1": "vā udake jātāni udake saṁvaḍḍhāni udakā anuggatāni antonimuggaposīni,",
  "mnd14:65.3_2": "appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni samodakaṁ ṭhitāni,",
  "mnd14:65.3_3": "appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni udakā accuggamma tiṭṭhanti anupalittāni udakena;",
  "mnd14:65.4_0": "evamevaṁ bhagavā buddhacakkhunā lokaṁ volokento addasa satte apparajakkhe mahārajakkhe tikkhindriye mudindriye",
  "mnd14:65.4_1": "svākāre dvākāre suviññāpaye duviññāpaye appekacce paralokavajjabhayadassāvino viharante,",
  "mnd14:65.4_2": "appekacce na paralokavajjabhayadassāvino viharante.",
  "mnd14:65.5_0": "Jānāti bhagavā—",
  "mnd14:65.6_0": "“ayaṁ puggalo rāgacarito,",
  "mnd14:65.6_1": "ayaṁ dosacarito,",
  "mnd14:65.6_2": "ayaṁ mohacarito,",
  "mnd14:65.6_3": "ayaṁ vitakkacarito,",
  "mnd14:65.6_4": "ayaṁ saddhācarito,",
  "mnd14:65.6_5": "ayaṁ ñāṇacarito”ti.",
  "mnd14:65.7_0": "Rāgacaritassa bhagavā puggalassa asubhakathaṁ katheti;",
  "mnd14:65.8_0": "dosacaritassa bhagavā puggalassa mettābhāvanaṁ ācikkhati;",
  "mnd14:65.9_0": "mohacaritassa bhagavā puggalassa uddese paripucchāya kālena dhammassavane kālena dhammasākacchāya garusaṁvāse niveseti;",
  "mnd14:65.10_0": "vitakkacaritassa bhagavā puggalassa ānāpānassatiṁ ācikkhati;",
  "mnd14:65.11_0": "saddhācaritassa bhagavā puggalassa pasādanīyaṁ nimittaṁ ācikkhati buddhasubodhiṁ dhammasudhammataṁ saṅghasuppaṭipattiṁ sīlāni ca attano;",
  "mnd14:65.12_0": "ñāṇacaritassa bhagavā puggalassa ācikkhati vipassanānimittaṁ aniccākāraṁ dukkhākāraṁ anattākāraṁ.",
  "mnd14:66.1_0": "“Sele yathā pabbatamuddhaniṭṭhito,",
  "mnd14:66.2_0": "Yathāpi passe janataṁ samantato;",
  "mnd14:66.3_0": "Tathūpamaṁ dhammamayaṁ sumedha,",
  "mnd14:66.4_0": "Pāsādamāruyha samantacakkhu;",
  "mnd14:66.5_0": "Sokāvatiṇṇaṁ janatamapetasoko,",
  "mnd14:66.6_0": "Avekkhassu jātijarābhibhūtan”ti.",
  "mnd14:67.1_0": "Evaṁ bhagavā buddhacakkhunāpi vivaṭacakkhu.",
  "mnd14:68.1_0": "Kathaṁ bhagavā samantacakkhunāpi vivaṭacakkhu?",
  "mnd14:68.2_0": "<b>Samantacakkhu</b> vuccati sabbaññutañāṇaṁ.",
  "mnd14:68.3_0": "Bhagavā sabbaññutañāṇena upeto samupeto upagato samupagato upapanno samupapanno samannāgato.",
  "mnd14:69.1_0": "“Na tassa adiṭṭhamidhatthi kiñci,",
  "mnd14:69.2_0": "Atho aviññātamajānitabbaṁ;",
  "mnd14:69.3_0": "Sabbaṁ abhiññāsi yadatthi neyyaṁ,",
  "mnd14:69.4_0": "Tathāgato tena samantacakkhū”ti.",
  "mnd14:70.1_0": "Evaṁ bhagavā samantacakkhunāpi vivaṭacakkhūti—",
  "mnd14:70.2_0": "akittayi vivaṭacakkhu.",
  "mnd14:71.1_0": "<b>Sakkhidhammaṁ parissayavinayan</b>ti.",
  "mnd14:71.2_0": "<b>Sakkhidhamman</b>ti na itihitihaṁ,",
  "mnd14:71.2_1": "na itikirāya,",
  "mnd14:71.2_2": "na paramparāya,",
  "mnd14:71.2_3": "na piṭakasampadāya,",
  "mnd14:71.2_4": "na takkahetu,",
  "mnd14:71.2_5": "na nayahetu,",
  "mnd14:71.2_6": "na ākāraparivitakkena,",
  "mnd14:71.2_7": "na diṭṭhinijjhānakkhantiyā sāmaṁ sayamabhiññātaṁ attapaccakkhaṁ dhammanti—",
  "mnd14:71.3_0": "sakkhidhammaṁ.",
  "mnd14:71.4_0": "<b>Parissayavinayan</b>ti.",
  "mnd14:71.5_0": "<b>Parissayā</b>ti dve parissayā—",
  "mnd14:71.6_0": "pākaṭaparissayā ca paṭicchannaparissayā ca.",
  "mnd14:71.7_0": "Katame pākaṭaparissayā?",
  "mnd14:71.8_0": "Sīhā byagghā dīpī acchā taracchā kokā mahiṁsā hatthī ahi vicchikā satapadī,",
  "mnd14:71.8_1": "corā vā assu mānavā vā katakammā vā akatakammā vā,",
  "mnd14:71.8_2": "cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso",
  "mnd14:71.8_3": "ḍāho jaro kucchirogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu",
  "mnd14:71.8_4": "rakhasā vitacchikā lohitapittaṁ madhumeho aṁsā piḷakā bhagandalā,",
  "mnd14:71.8_5": "pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā",
  "mnd14:71.8_6": "ābādhā visamaparihārajā ābādhā opakkamikā ābādhā kammavipākajā ābādhā,",
  "mnd14:71.8_7": "sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassā iti vā—",
  "mnd14:71.9_0": "ime vuccanti pākaṭaparissayā.",
  "mnd14:72.1_0": "Katame paṭicchannaparissayā?",
  "mnd14:72.2_0": "Kāyaduccaritaṁ vacīduccaritaṁ manoduccaritaṁ kāmacchandanīvaraṇaṁ byāpādanīvaraṇaṁ thinamiddhanīvaraṇaṁ",
  "mnd14:72.2_1": "uddhaccakukkuccanīvaraṇaṁ vicikicchānīvaraṇaṁ rāgo doso moho kodho upanāho makkho paḷāso issā macchariyaṁ",
  "mnd14:72.2_2": "māyā sāṭheyyaṁ thambho sārambho māno atimāno mado pamādo,",
  "mnd14:72.2_3": "sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā—",
  "mnd14:72.3_0": "ime vuccanti paṭicchannaparissayā.",
  "mnd14:73.1_0": "<b>Parissayā</b>ti kenaṭṭhena parissayā?",
  "mnd14:73.2_0": "Parisahantīti parissayā, parihānāya saṁvattantīti parissayā, tatrāsayāti parissayā.",
  "mnd14:73.3_0": "Kathaṁ parisahantīti parissayā?",
  "mnd14:73.4_0": "Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti.",
  "mnd14:73.5_0": "Evaṁ parisahantīti—",
  "mnd14:73.6_0": "parissayā.",
  "mnd14:74.1_0": "Kathaṁ parihānāya saṁvattantīti parissayā?",
  "mnd14:74.2_0": "Te parissayā kusalānaṁ dhammānaṁ antarāyāya parihānāya saṁvattanti.",
  "mnd14:74.3_0": "Katamesaṁ kusalānaṁ dhammānaṁ?",
  "mnd14:74.4_0": "Sammāpaṭipadāya anulomapaṭipadāya apaccanīkapaṭipadāya aviruddhapaṭipadāya anvatthapaṭipadāya dhammānudhammapaṭipadāya",
  "mnd14:74.4_1": "sīlesu paripūrakāritāya indriyesu guttadvāratāya bhojane mattaññutāya jāgariyānuyogassa satisampajaññassa",
  "mnd14:74.4_2": "catunnaṁ satipaṭṭhānānaṁ bhāvanānuyogassa catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ",
  "mnd14:74.4_3": "pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassa bhāvanānuyogassa—",
  "mnd14:74.5_0": "imesaṁ kusalānaṁ dhammānaṁ antarāyāya parihānāya saṁvattanti.",
  "mnd14:74.6_0": "Evampi parihānāya saṁvattantīti—",
  "mnd14:74.7_0": "parissayā.",
  "mnd14:75.1_0": "Kathaṁ tatrāsayāti parissayā?",
  "mnd14:75.2_0": "Tatthete pāpakā akusalā dhammā uppajjanti attabhāvasannissayā.",
  "mnd14:75.3_0": "Yathā bile bilāsayā pāṇā sayanti,",
  "mnd14:75.3_1": "dake dakāsayā pāṇā sayanti,",
  "mnd14:75.3_2": "vane vanāsayā pāṇā sayanti,",
  "mnd14:75.3_3": "rukkhe rukkhāsayā pāṇā sayanti;",
  "mnd14:75.4_0": "evamevaṁ tatthete pāpakā akusalā dhammā uppajjanti attabhāvasannissayāti.",
  "mnd14:75.5_0": "Evampi tatrāsayāti—",
  "mnd14:75.6_0": "parissayā.",
  "mnd14:76.1_0": "Vuttañhetaṁ bhagavatā—",
  "mnd14:76.2_0": "“sāntevāsiko, bhikkhave, bhikkhu sācariyako dukkhaṁ na phāsu viharati.",
  "mnd14:76.3_0": "Kathañca, bhikkhave, bhikkhu sāntevāsiko sācariyako dukkhaṁ na phāsu viharati?",
  "mnd14:76.4_0": "Idha,",
  "mnd14:76.4_1": "bhikkhave,",
  "mnd14:76.4_2": "bhikkhuno cakkhunā rūpaṁ disvā uppajjanti pāpakā akusalā dhammā sarasaṅkappā saṁyojaniyā,",
  "mnd14:76.4_3": "tyassa anto vasanti anvāssavanti pāpakā akusalā dhammāti.",
  "mnd14:76.5_0": "Tasmā sāntevāsikoti vuccati.",
  "mnd14:76.6_0": "Te naṁ samudācaranti, samudācaranti naṁ pāpakā akusalā dhammāti.",
  "mnd14:76.7_0": "Tasmā sācariyakoti vuccati.",
  "mnd14:77.1_0": "Puna caparaṁ, bhikkhave, bhikkhuno sotena saddaṁ sutvā …pe…",
  "mnd14:77.2_0": "ghānena gandhaṁ ghāyitvā …",
  "mnd14:77.3_0": "jivhāya rasaṁ sāyitvā …",
  "mnd14:77.4_0": "kāyena phoṭṭhabbaṁ phusitvā …",
  "mnd14:77.5_0": "manasā dhammaṁ viññāya uppajjanti pāpakā akusalā dhammā sarasaṅkappā saṁyojaniyā,",
  "mnd14:77.5_1": "tyassa anto vasanti anvāssavanti pāpakā akusalā dhammāti.",
  "mnd14:77.6_0": "Tasmā sāntevāsikoti vuccati.",
  "mnd14:77.7_0": "Te naṁ samudācaranti, samudācaranti naṁ pāpakā akusalā dhammāti.",
  "mnd14:77.8_0": "Tasmā sācariyakoti vuccati.",
  "mnd14:77.9_0": "Evaṁ kho, bhikkhave, bhikkhu sāntevāsiko sācariyako dukkhaṁ na phāsu viharatī”ti.",
  "mnd14:77.10_0": "Evampi tatrāsayāti—",
  "mnd14:77.11_0": "parissayā.",
  "mnd14:78.1_0": "Vuttañhetaṁ bhagavatā—",
  "mnd14:78.2_0": "“tayome, bhikkhave, antarāmalā antarāamittā antarāsapattā antarāvadhakā antarāpaccatthikā.",
  "mnd14:78.3_0": "Katame tayo?",
  "mnd14:78.4_0": "Lobho, bhikkhave, antarāmalo antarāamitto antarāsapatto antarāvadhako antarāpaccatthiko;",
  "mnd14:78.5_0": "doso, bhikkhave …pe…",
  "mnd14:78.6_0": "moho, bhikkhave, antarāmalo antarāamitto antarāsapatto antarāvadhako antarāpaccatthiko.",
  "mnd14:78.7_0": "Ime kho, bhikkhave, tayo antarāmalā antarāamittā antarāsapattā antarāvadhakā antarāpaccatthikāti.",
  "mnd14:79.1_0": "Anatthajanano lobho,",
  "mnd14:79.2_0": "lobho cittappakopano;",
  "mnd14:79.3_0": "Bhayamantarato jātaṁ,",
  "mnd14:79.4_0": "taṁ jano nāvabujjhati.",
  "mnd14:80.1_0": "Luddho atthaṁ na jānāti,",
  "mnd14:80.2_0": "luddho dhammaṁ na passati;",
  "mnd14:80.3_0": "Andhantamaṁ tadā hoti,",
  "mnd14:80.4_0": "yaṁ lobho sahate naraṁ.",
  "mnd14:81.1_0": "Anatthajanano doso,",
  "mnd14:81.2_0": "doso cittappakopano;",
  "mnd14:81.3_0": "Bhayamantarato jātaṁ,",
  "mnd14:81.4_0": "taṁ jano nāvabujjhati.",
  "mnd14:82.1_0": "Kuddho atthaṁ na jānāti,",
  "mnd14:82.2_0": "kuddho dhammaṁ na passati;",
  "mnd14:82.3_0": "Andhantamaṁ tadā hoti,",
  "mnd14:82.4_0": "yaṁ doso sahate naraṁ.",
  "mnd14:83.1_0": "Anatthajanano moho,",
  "mnd14:83.2_0": "moho cittappakopano;",
  "mnd14:83.3_0": "Bhayamantarato jātaṁ,",
  "mnd14:83.4_0": "taṁ jano nāvabujjhati.",
  "mnd14:84.1_0": "Mūḷho atthaṁ na jānāti,",
  "mnd14:84.2_0": "mūḷho dhammaṁ na passati;",
  "mnd14:84.3_0": "Andhantamaṁ tadā hoti,",
  "mnd14:84.4_0": "yaṁ moho sahate naran”ti.",
  "mnd14:85.1_0": "Evampi tatrāsayāti—",
  "mnd14:85.2_0": "parissayā.",
  "mnd14:86.1_0": "Vuttañhetaṁ bhagavatā—",
  "mnd14:86.2_0": "“tayo kho, mahārāja,",
  "mnd14:86.2_1": "purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.",
  "mnd14:86.3_0": "Katame tayo?",
  "mnd14:86.4_0": "Lobho kho, mahārāja,",
  "mnd14:86.4_1": "purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya;",
  "mnd14:86.5_0": "doso kho, mahārāja …pe…",
  "mnd14:86.6_0": "moho kho, mahārāja,",
  "mnd14:86.6_1": "purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya.",
  "mnd14:86.7_0": "Ime kho, mahārāja,",
  "mnd14:86.7_1": "tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.",
  "mnd14:87.1_0": "Lobho doso ca moho ca,",
  "mnd14:87.2_0": "purisaṁ pāpacetasaṁ;",
  "mnd14:87.3_0": "Hiṁsanti attasambhūtā,",
  "mnd14:87.4_0": "tacasāraṁva samphalan”ti.",
  "mnd14:88.1_0": "Evampi tatrāsayāti—",
  "mnd14:88.2_0": "parissayā.",
  "mnd14:89.1_0": "Vuttañhetaṁ bhagavatā—",
  "mnd14:90.1_0": "“Rāgo ca doso ca itonidānā,",
  "mnd14:90.2_0": "Aratī ratī lomahaṁso itojā;",
  "mnd14:90.3_0": "Ito samuṭṭhāya manovitakkā,",
  "mnd14:90.4_0": "Kumārakā dhaṅkamivossajantī”ti.",
  "mnd14:91.1_0": "Evampi tatrāsayāti—",
  "mnd14:91.2_0": "parissayā.",
  "mnd14:92.1_0": "<b>Parissayavinayan</b>ti parissayavinayaṁ parissayappahānaṁ parissayavūpasamaṁ parissayapaṭinissaggaṁ parissayapaṭipassaddhiṁ amataṁ nibbānanti—",
  "mnd14:92.2_0": "sakkhidhammaṁ parissayavinayaṁ.",
  "mnd14:93.1_0": "<b>Paṭipadaṁ vadehi bhaddante</b>ti.",
  "mnd14:93.2_0": "Paṭipadaṁ vadehi—",
  "mnd14:93.3_0": "sammāpaṭipadaṁ anulomapaṭipadaṁ apaccanīkapaṭipadaṁ aviruddhapaṭipadaṁ anvatthapaṭipadaṁ dhammānudhammapaṭipadaṁ",
  "mnd14:93.3_1": "sīlesu paripūrakāritaṁ indriyesu guttadvārataṁ bhojane mattaññutaṁ jāgariyānuyogaṁ satisampajaññaṁ cattāro",
  "mnd14:93.3_2": "satipaṭṭhāne cattāro sammappadhāne cattāro iddhipāde pañcindriyāni pañca balāni satta bojjhaṅge ariyaṁ",
  "mnd14:93.3_3": "aṭṭhaṅgikaṁ maggaṁ nibbānañca nibbānagāminiñca paṭipadaṁ vadehi ācikkha desehi paññapehi paṭṭhapehi vivara",
  "mnd14:93.3_4": "vibhaja uttānīkarohi pakāsehīti—",
  "mnd14:93.4_0": "paṭipadaṁ vadehi.",
  "mnd14:93.5_0": "<b>Bhaddante</b>ti so nimmito buddhaṁ bhagavantaṁ ālapati.",
  "mnd14:93.6_0": "Atha vā yaṁ tvaṁ dhammaṁ ācikkhasi desesi paññapesi paṭṭhapesi vivari vibhaji uttānīakāsi pakāsesi sabbaṁ",
  "mnd14:93.6_1": "taṁ sundaraṁ bhaddakaṁ kalyāṇaṁ anavajjaṁ sevitabbanti—",
  "mnd14:93.7_0": "paṭipadaṁ vadehi bhaddante.",
  "mnd14:94.1_0": "<b>Pātimokkhaṁ atha vāpi samādhin</b>ti.",
  "mnd14:94.2_0": "<b>Pātimokkhan</b>ti sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā.",
  "mnd14:94.3_0": "<b>Atha vāpi samādhin</b>ti yā cittassa ṭhiti saṇṭhiti avaṭṭhiti avisāhāro avikkhepo avisāhatamānasatā",
  "mnd14:94.3_1": "samatho samādhindriyaṁ samādhibalaṁ sammāsamādhīti—",
  "mnd14:94.4_0": "pātimokkhaṁ atha vāpi samādhiṁ.",
  "mnd14:95.1_0": "Tenāha so nimmito—",
  "mnd14:96.1_0": "“Akittayī vivaṭacakkhu,",
  "mnd14:96.2_0": "Sakkhidhammaṁ parissayavinayaṁ;",
  "mnd14:96.3_0": "Paṭipadaṁ vadehi bhaddante,",
  "mnd14:96.4_0": "Pātimokkhaṁ atha vāpi samādhin”ti.",
  "mnd14:97.1_0": "<b>Cakkhūhi neva lolassa,</b>",
  "mnd14:97.2_0": "<b>Gāmakathāya āvaraye sotaṁ;</b>",
  "mnd14:97.3_0": "<b>Rase ca nānugijjheyya,</b>",
  "mnd14:97.4_0": "<b>Na ca mamāyetha kiñci lokasmiṁ.</b>",
  "mnd14:98.1_0": "<b>Cakkhūhi neva lolassā</b>ti.",
  "mnd14:98.2_0": "Kathaṁ cakkhuloloti?",
  "mnd14:98.3_0": "Idhekacco cakkhuloliyena samannāgato hoti—",
  "mnd14:98.4_0": "“adiṭṭhaṁ dakkhitabbaṁ,",
  "mnd14:98.4_1": "diṭṭhaṁ samatikkamitabban”ti ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ",
  "mnd14:98.4_2": "raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto ca hoti rūpassa dassanāya.",
  "mnd14:98.5_0": "Evampi cakkhulolo hoti.",
  "mnd14:99.1_0": "Atha vā bhikkhu antaragharaṁ paviṭṭho vīthiṁ paṭipanno asaṁvuto gacchati hatthiṁ olokento,",
  "mnd14:99.1_1": "assaṁ olokento,",
  "mnd14:99.1_2": "rathaṁ olokento,",
  "mnd14:99.1_3": "pattiṁ olokento,",
  "mnd14:99.1_4": "itthiyo olokento,",
  "mnd14:99.1_5": "purise olokento,",
  "mnd14:99.1_6": "kumārake olokento,",
  "mnd14:99.1_7": "kumārikāyo olokento,",
  "mnd14:99.1_8": "antarāpaṇaṁ olokento,",
  "mnd14:99.1_9": "gharamukhāni olokento,",
  "mnd14:99.1_10": "uddhaṁ olokento,",
  "mnd14:99.1_11": "adho olokento,",
  "mnd14:99.1_12": "disāvidisaṁ vipekkhamāno gacchati.",
  "mnd14:99.2_0": "Evampi cakkhulolo hoti.",
  "mnd14:100.1_0": "Atha vā bhikkhu cakkhunā rūpaṁ disvā nimittaggāhī hoti anubyañjanaggāhī.",
  "mnd14:100.2_0": "Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "mnd14:100.2_1": "tassa saṁvarāya na paṭipajjati,",
  "mnd14:100.2_2": "na rakkhati cakkhundriyaṁ,",
  "mnd14:100.2_3": "cakkhundriye na saṁvaraṁ āpajjati.",
  "mnd14:100.3_0": "Evampi cakkhulolo hoti.",
  "mnd14:101.1_0": "Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti,",
  "mnd14:101.1_1": "seyyathidaṁ—",
  "mnd14:101.2_0": "naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūṇaṁ sobhanakaṁ caṇḍālaṁ vaṁsaṁ dhovanaṁ",
  "mnd14:101.2_1": "hatthiyuddhaṁ assayuddhaṁ mahiṁsayuddhaṁ usabhayuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ",
  "mnd14:101.2_2": "daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ anīkadassanaṁ iti vā.",
  "mnd14:101.3_0": "Evampi cakkhulolo hoti.",
  "mnd14:102.1_0": "Kathaṁ na cakkhulolo hoti?",
  "mnd14:102.2_0": "Idha bhikkhu antaragharaṁ paviṭṭho vīthiṁ paṭipanno saṁvuto gacchati na hatthiṁ olokento,",
  "mnd14:102.2_1": "na assaṁ olokento,",
  "mnd14:102.2_2": "na rathaṁ olokento,",
  "mnd14:102.2_3": "na pattiṁ olokento,",
  "mnd14:102.2_4": "na itthiyo olokento,",
  "mnd14:102.2_5": "na purise olokento,",
  "mnd14:102.2_6": "na kumārake olokento,",
  "mnd14:102.2_7": "na kumārikāyo olokento,",
  "mnd14:102.2_8": "na antarāpaṇaṁ olokento,",
  "mnd14:102.2_9": "na gharamukhāni olokento,",
  "mnd14:102.2_10": "na uddhaṁ olokento,",
  "mnd14:102.2_11": "na adho olokento,",
  "mnd14:102.2_12": "na disāvidisāvipekkhamāno gacchati.",
  "mnd14:102.3_0": "Evampi na cakkhulolo hoti.",
  "mnd14:103.1_0": "Atha vā bhikkhu cakkhunā rūpaṁ disvā na nimittaggāhī hoti nānubyañjanaggāhī.",
  "mnd14:103.2_0": "Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "mnd14:103.2_1": "tassa saṁvarāya paṭipajjati,",
  "mnd14:103.2_2": "rakkhati cakkhundriyaṁ,",
  "mnd14:103.2_3": "cakkhundriye saṁvaraṁ āpajjati.",
  "mnd14:103.3_0": "Evampi na cakkhulolo hoti.",
  "mnd14:104.1_0": "Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ ananuyuttā viharanti,",
  "mnd14:104.1_1": "seyyathidaṁ—",
  "mnd14:104.2_0": "naccaṁ gītaṁ vāditaṁ pekkhaṁ akkhānaṁ …pe…",
  "mnd14:104.3_0": "anīkadassanaṁ iti vā.",
  "mnd14:104.4_0": "Evarūpā visūkadassanā paṭivirato hoti.",
  "mnd14:104.5_0": "Evampi na cakkhulolo hoti.",
  "mnd14:105.1_0": "<b>Cakkhūhi neva lolassā</b>ti.",
  "mnd14:105.2_0": "Cakkhuloliyaṁ pajaheyya vinodeyya byantiṁ kareyya anabhāvaṁ gameyya,",
  "mnd14:105.2_1": "cakkhuloliyā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd14:105.3_0": "cakkhūhi neva lolassa.",
  "mnd14:106.1_0": "<b>Gāmakathāya āvaraye sotan</b>ti.",
  "mnd14:106.2_0": "Gāmakathā vuccati bāttiṁsa tiracchānakathā, seyyathidaṁ—",
  "mnd14:106.3_0": "rājakathā corakathā mahāmattakathā senākathā bhayakathā yuddhakathā annakathā pānakathā vatthakathā yānakathā",
  "mnd14:106.3_1": "sayanakathā mālākathā gandhakathā ñātikathā gāmakathā nigamakathā nagarakathā janapadakathā itthikathā",
  "mnd14:106.3_2": "sūrakathā visikhākathā kumbhaṭṭhānakathā pubbapetakathā nānattakathā lokakkhāyikā samuddakkhāyikā itibhavābhavakathā iti vā.",
  "mnd14:106.4_0": "<b>Gāmakathāya āvaraye sotan</b>ti.",
  "mnd14:106.5_0": "Gāmakathāya sotaṁ āvareyya nivāreyya saṁvareyya rakkheyya gopeyya pidaheyya pacchindeyyāti—",
  "mnd14:106.6_0": "gāmakathāya āvaraye sotaṁ.",
  "mnd14:107.1_0": "<b>Rase ca nānugijjheyyā</b>ti.",
  "mnd14:107.2_0": "<b>Rase cā</b>ti mūlaraso khandharaso tacaraso pattaraso puppharaso phalaraso ambilaṁ madhuraṁ tittakaṁ",
  "mnd14:107.2_1": "kaṭukaṁ loṇikaṁ khārikaṁ lambikaṁ kasāvo sādu asādu sītaṁ uṇhaṁ.",
  "mnd14:107.3_0": "Santeke samaṇabrāhmaṇā rasagiddhā;",
  "mnd14:107.4_0": "te jivhaggena rasaggāni pariyesantā āhiṇḍanti,",
  "mnd14:107.4_1": "te ambilaṁ labhitvā anambilaṁ pariyesanti,",
  "mnd14:107.4_2": "anambilaṁ labhitvā ambilaṁ pariyesanti …pe…",
  "mnd14:107.5_0": "sītaṁ labhitvā uṇhaṁ pariyesanti, uṇhaṁ labhitvā sītaṁ pariyesanti.",
  "mnd14:107.6_0": "Te yaṁ yaṁ labhitvā tena tena na tussanti,",
  "mnd14:107.6_1": "aparāparaṁ pariyesanti,",
  "mnd14:107.6_2": "manāpikesu rasesu rattā giddhā gadhitā mucchitā ajjhosannā laggā laggitā palibuddhā.",
  "mnd14:107.7_0": "Yassesā rasataṇhā pahīnā samucchinnā …pe…",
  "mnd14:107.7_1": "ñāṇagginā daḍḍhā,",
  "mnd14:107.7_2": "so paṭisaṅkhā yoniso āhāraṁ āhāreti neva davāya …pe…",
  "mnd14:107.8_0": "anavajjatā ca phāsuvihāro cāti.",
  "mnd14:108.1_0": "Yathā vaṇaṁ ālimpeyya yāvadeva āruhaṇatthāya,",
  "mnd14:108.1_1": "yathā vā pana akkhaṁ abbhañjeyya yāvadeva bhārassa nittharaṇatthāya,",
  "mnd14:108.1_2": "yathā vā puttamaṁsaṁ āhāraṁ āhāreyya yāvadeva kantārassa nittharaṇatthāya;",
  "mnd14:108.2_0": "evamevaṁ bhikkhu paṭisaṅkhā yoniso āhāraṁ āhāreti neva davāya …pe…",
  "mnd14:108.3_0": "anavajjatā ca phāsuvihāro cāti rasataṇhaṁ pajaheyya vinodeyya byantiṁ kareyya anabhāvaṁ gameyya,",
  "mnd14:108.3_1": "rasataṇhāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd14:108.4_0": "rase ca nānugijjheyya.",
  "mnd14:109.1_0": "<b>Na ca mamāyetha kiñci lokasmin</b>ti.",
  "mnd14:109.2_0": "<b>Mamattā</b>ti dve mamattā—",
  "mnd14:109.3_0": "taṇhāmamattañca diṭṭhimamattañca …pe…",
  "mnd14:109.4_0": "idaṁ taṇhāmamattaṁ …pe…",
  "mnd14:109.5_0": "idaṁ diṭṭhimamattaṁ.",
  "mnd14:109.6_0": "Taṇhāmamattaṁ pahāya diṭṭhimamattaṁ paṭinissajjitvā cakkhuṁ na mamāyeyya na gaṇheyya na parāmaseyya nābhiniviseyya;",
  "mnd14:109.7_0": "sotaṁ … ghānaṁ … jivhaṁ … kāyaṁ … rūpe …",
  "mnd14:109.8_0": "sadde … gandhe … rase …",
  "mnd14:109.8_1": "phoṭṭhabbe … kulaṁ … gaṇaṁ … āvāsaṁ … lābhaṁ … yasaṁ …",
  "mnd14:109.8_2": "pasaṁsaṁ … sukhaṁ … cīvaraṁ …",
  "mnd14:109.8_3": "piṇḍapātaṁ …",
  "mnd14:109.8_4": "senāsanaṁ …",
  "mnd14:109.8_5": "gilānapaccayabhesajjaparikkhāraṁ …",
  "mnd14:109.9_0": "kāmadhātuṁ …",
  "mnd14:109.9_1": "rūpadhātuṁ …",
  "mnd14:109.9_2": "arūpadhātuṁ …",
  "mnd14:109.9_3": "kāmabhavaṁ …",
  "mnd14:109.9_4": "rūpabhavaṁ …",
  "mnd14:109.9_5": "arūpabhavaṁ …",
  "mnd14:109.9_6": "saññābhavaṁ …",
  "mnd14:109.9_7": "asaññābhavaṁ …",
  "mnd14:109.9_8": "nevasaññānāsaññābhavaṁ …",
  "mnd14:109.10_0": "ekavokārabhavaṁ … catuvokārabhavaṁ … pañcavokārabhavaṁ …",
  "mnd14:109.11_0": "atītaṁ … anāgataṁ … paccuppannaṁ …",
  "mnd14:109.12_0": "diṭṭhasutamutaviññātabbe dhamme na mamāyeyya na gaṇheyya na parāmaseyya nābhiniviseyya.",
  "mnd14:109.13_0": "<b>Kiñcī</b>ti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ.",
  "mnd14:109.14_0": "<b>Lokasmin</b>ti apāyaloke …pe… āyatanaloketi—",
  "mnd14:109.15_0": "na ca mamāyetha kiñci lokasmiṁ.",
  "mnd14:110.1_0": "Tenāha bhagavā—",
  "mnd14:111.1_0": "“Cakkhūhi neva lolassa,",
  "mnd14:111.2_0": "Gāmakathāya āvaraye sotaṁ;",
  "mnd14:111.3_0": "Rase ca nānugijjheyya,",
  "mnd14:111.4_0": "Na ca mamāyetha kiñci lokasmin”ti.",
  "mnd14:112.1_0": "<b>Phassena yadā phuṭṭhassa,</b>",
  "mnd14:112.2_0": "<b>Paridevaṁ bhikkhu na kareyya kuhiñci;</b>",
  "mnd14:112.3_0": "<b>Bhavañca nābhijappeyya,</b>",
  "mnd14:112.4_0": "<b>Bheravesu ca na sampavedheyya.</b>",
  "mnd14:113.1_0": "<b>Phassena yadā phuṭṭhassā</b>ti.",
  "mnd14:113.2_0": "<b>Phasso</b>ti rogaphasso.",
  "mnd14:113.3_0": "Rogaphassena phuṭṭho pareto samohito samannāgato assa;",
  "mnd14:113.4_0": "cakkhurogena phuṭṭho pareto samohito samannāgato assa, sotarogena …pe…",
  "mnd14:113.5_0": "ghānarogena …",
  "mnd14:113.5_1": "jivhārogena …",
  "mnd14:113.5_2": "kāyarogena …",
  "mnd14:113.5_3": "sīsarogena …",
  "mnd14:113.5_4": "kaṇṇarogena …",
  "mnd14:113.5_5": "mukharogena …",
  "mnd14:113.5_6": "dantarogena … kāsena … sāsena …",
  "mnd14:113.5_7": "pināsena … ḍāhena … jarena …",
  "mnd14:113.5_8": "kucchirogena …",
  "mnd14:113.5_9": "mucchāya …",
  "mnd14:113.5_10": "pakkhandikāya … sūlāya …",
  "mnd14:113.5_11": "visūcikāya …",
  "mnd14:113.5_12": "kuṭṭhena … gaṇḍena …",
  "mnd14:113.5_13": "kilāsena … sosena …",
  "mnd14:113.5_14": "apamārena … dadduyā … kaṇḍuyā …",
  "mnd14:113.5_15": "kacchuyā …",
  "mnd14:113.5_16": "rakhasāya …",
  "mnd14:113.5_17": "vitacchikāya …",
  "mnd14:113.5_18": "lohitena … pittena …",
  "mnd14:113.5_19": "madhumehena … aṁsāya …",
  "mnd14:113.5_20": "piḷakāya …",
  "mnd14:113.5_21": "bhagandalāya …",
  "mnd14:113.5_22": "pittasamuṭṭhānena ābādhena …",
  "mnd14:113.5_23": "semhasamuṭṭhānena ābādhena …",
  "mnd14:113.5_24": "vātasamuṭṭhānena ābādhena …",
  "mnd14:113.5_25": "sannipātikena ābādhena …",
  "mnd14:113.5_26": "utupariṇāmajena ābādhena …",
  "mnd14:113.5_27": "visamaparihārajena ābādhena …",
  "mnd14:113.5_28": "opakkamikena ābādhena …",
  "mnd14:113.5_29": "kammavipākajena ābādhena … sītena … uṇhena …",
  "mnd14:113.5_30": "jighacchāya …",
  "mnd14:113.5_31": "pipāsāya …",
  "mnd14:113.5_32": "uccārena …",
  "mnd14:113.5_33": "passāvena …",
  "mnd14:113.5_34": "ḍaṁsamakasavātātapasarīsapasamphassehi phuṭṭho pareto samohito samannāgato assāti—",
  "mnd14:113.6_0": "phassena yadā phuṭṭhassa.",
  "mnd14:114.1_0": "<b>Paridevaṁ bhikkhu na kareyya kuhiñcī</b>ti.",
  "mnd14:114.2_0": "Ādevaṁ paridevaṁ ādevanaṁ paridevanaṁ ādevitattaṁ paridevitattaṁ vācā palāpaṁ vippalāpaṁ lālappaṁ lālappāyanaṁ",
  "mnd14:114.2_1": "lālappāyitattaṁ na kareyya na janeyya na sañjaneyya na nibbatteyya nābhinibbatteyya.",
  "mnd14:114.3_0": "<b>Kuhiñcī</b>ti kuhiñci kimhici katthaci ajjhattaṁ vā bahiddhā vā ajjhattabahiddhā vāti—",
  "mnd14:114.4_0": "paridevaṁ bhikkhu na kareyya kuhiñci.",
  "mnd14:115.1_0": "<b>Bhavañca nābhijappeyyā</b>ti.",
  "mnd14:115.2_0": "Kāmabhavaṁ na jappeyya,",
  "mnd14:115.2_1": "rūpabhavaṁ na jappeyya,",
  "mnd14:115.2_2": "arūpabhavaṁ na jappeyya na pajappeyya nābhijappeyyāti—",
  "mnd14:115.3_0": "bhavañca nābhijappeyya.",
  "mnd14:116.1_0": "<b>Bheravesu ca na sampavedheyyā</b>ti.",
  "mnd14:116.2_0": "<b>Bheravā</b>ti ekenākārena bhayampi bheravampi taññeva.",
  "mnd14:116.3_0": "Vuttañhetaṁ bhagavatā—",
  "mnd14:116.4_0": "“etaṁ nūna taṁ bhayabheravaṁ āgacchatī”ti.",
  "mnd14:116.5_0": "Bahiddhārammaṇaṁ vuttaṁ sīhā byagghā dīpī acchā taracchā kokā mahiṁsā assā hatthī ahi vicchikā satapadī,",
  "mnd14:116.5_1": "corā vā assu mānavā vā katakammā vā akatakammā vā.",
  "mnd14:116.6_0": "Athāparena ākārena bhayaṁ vuccati ajjhattikaṁ cittasamuṭṭhānaṁ bhayaṁ bhayānakaṁ chambhitattaṁ lomahaṁso cetaso ubbego utrāso,",
  "mnd14:116.6_1": "jātibhayaṁ jarābhayaṁ byādhibhayaṁ maraṇabhayaṁ rājabhayaṁ corabhayaṁ aggibhayaṁ udakabhayaṁ attānuvādabhayaṁ",
  "mnd14:116.6_2": "parānuvādabhayaṁ daṇḍabhayaṁ duggatibhayaṁ ūmibhayaṁ kumbhīlabhayaṁ āvaṭṭabhayaṁ susukābhayaṁ ājīvikabhayaṁ",
  "mnd14:116.6_3": "asilokabhayaṁ parisāya sārajjabhayaṁ madanabhayaṁ duggatibhayaṁ bhayaṁ bhayānakaṁ chambhitattaṁ lomahaṁso",
  "mnd14:116.6_4": "cetaso ubbego utrāso.",
  "mnd14:116.7_0": "<b>Bheravesu ca na sampavedheyyā</b>ti bherave passitvā vā suṇitvā vā na vedheyya na pavedheyya na sampavedheyya",
  "mnd14:116.7_1": "na taseyya na uttaseyya na paritaseyya na bhāyeyya na santāsaṁ āpajjeyya,",
  "mnd14:116.7_2": "abhīrū assa achambhī anutrāsī apalāyī,",
  "mnd14:116.7_3": "pahīnabhayabheravo vigatalomahaṁso vihareyyāti—",
  "mnd14:116.8_0": "bheravesu ca na sampavedheyya.",
  "mnd14:117.1_0": "Tenāha bhagavā—",
  "mnd14:118.1_0": "“Phassena yadā phuṭṭhassa,",
  "mnd14:118.2_0": "Paridevaṁ bhikkhu na kareyya kuhiñci;",
  "mnd14:118.3_0": "Bhavañca nābhijappeyya,",
  "mnd14:118.4_0": "Bheravesu ca na sampavedheyyā”ti.",
  "mnd14:119.1_0": "<b>Annānamatho pānānaṁ,</b>",
  "mnd14:119.2_0": "<b>Khādanīyānamathopi vatthānaṁ;</b>",
  "mnd14:119.3_0": "<b>Laddhā na sannidhiṁ kayirā,</b>",
  "mnd14:119.4_0": "<b>Na ca parittase tāni alabhamāno.</b>",
  "mnd14:120.1_0": "<b>Annānamatho pānānaṁ, khādanīyānamathopi vatthānan</b>ti.",
  "mnd14:120.2_0": "<b>Annānan</b>ti odano kummāso sattu maccho maṁsaṁ.",
  "mnd14:120.3_0": "<b>Pānānan</b>ti aṭṭha pānāni—",
  "mnd14:120.4_0": "ambapānaṁ, jambupānaṁ, cocapānaṁ, mocapānaṁ, madhupānaṁ, muddikapānaṁ, sālūkapānaṁ, phārusakapānaṁ.",
  "mnd14:120.5_0": "Aparānipi aṭṭha pānāni—",
  "mnd14:120.6_0": "kosambapānaṁ, kolapānaṁ, badarapānaṁ, ghatapānaṁ, telapānaṁ, payopānaṁ, yāgupānaṁ, rasapānaṁ.",
  "mnd14:120.7_0": "<b>Khādanīyānan</b>ti piṭṭhakhajjakaṁ,",
  "mnd14:120.7_1": "pūvakhajjakaṁ,",
  "mnd14:120.7_2": "mūlakhajjakaṁ,",
  "mnd14:120.7_3": "tacakhajjakaṁ,",
  "mnd14:120.7_4": "pattakhajjakaṁ,",
  "mnd14:120.7_5": "pupphakhajjakaṁ,",
  "mnd14:120.7_6": "phalakhajjakaṁ.",
  "mnd14:120.8_0": "<b>Vatthānan</b>ti cha cīvarāni—",
  "mnd14:120.9_0": "khomaṁ, kappāsikaṁ, koseyyaṁ, kambalaṁ, sāṇaṁ, bhaṅganti—",
  "mnd14:120.10_0": "annānamatho pānānaṁ khādanīyānamathopi vatthānaṁ.",
  "mnd14:121.1_0": "<b>Laddhā na sannidhiṁ kayirā</b>ti.",
  "mnd14:121.2_0": "<b>Laddhā</b>ti laddhā labhitvā adhigantvā vinditvā paṭilabhitvā na kuhanāya,",
  "mnd14:121.2_1": "na lapanāya,",
  "mnd14:121.2_2": "na nemittikatāya,",
  "mnd14:121.2_3": "na nippesikatāya,",
  "mnd14:121.2_4": "na lābhena lābhaṁ nijigīsanatāya,",
  "mnd14:121.2_5": "na dārudānena,",
  "mnd14:121.2_6": "na veḷudānena,",
  "mnd14:121.2_7": "na pattadānena,",
  "mnd14:121.2_8": "na pupphadānena,",
  "mnd14:121.2_9": "na phaladānena,",
  "mnd14:121.2_10": "na sinānadānena,",
  "mnd14:121.2_11": "na cuṇṇadānena,",
  "mnd14:121.2_12": "na mattikādānena,",
  "mnd14:121.2_13": "na dantakaṭṭhadānena,",
  "mnd14:121.2_14": "na mukhodakadānena,",
  "mnd14:121.2_15": "na cāṭukamyatāya,",
  "mnd14:121.2_16": "na muggasūpyatāya,",
  "mnd14:121.2_17": "na pāribhaṭyatāya,",
  "mnd14:121.2_18": "na pīṭhamaddikatāya,",
  "mnd14:121.2_19": "na vatthuvijjāya,",
  "mnd14:121.2_20": "na tiracchānavijjāya,",
  "mnd14:121.2_21": "na aṅgavijjāya,",
  "mnd14:121.2_22": "na nakkhattavijjāya,",
  "mnd14:121.2_23": "na dūtagamanena,",
  "mnd14:121.2_24": "na pahiṇagamanena,",
  "mnd14:121.2_25": "na jaṅghapesaniyena,",
  "mnd14:121.2_26": "na vejjakammena,",
  "mnd14:121.2_27": "na navakammena,",
  "mnd14:121.2_28": "na piṇḍapaṭipiṇḍakena,",
  "mnd14:121.2_29": "na dānānuppadānena dhammena samena laddhā labhitvā adhigantvā vinditvā paṭilabhitvāti—",
  "mnd14:121.3_0": "laddhā.",
  "mnd14:121.4_0": "<b>Na sannidhiṁ kayirā</b>ti annasannidhiṁ pānasannidhiṁ vatthasannidhiṁ yānasannidhiṁ sayanasannidhiṁ",
  "mnd14:121.4_1": "gandhasannidhiṁ āmisasannidhiṁ na kareyya na janeyya na sañjaneyya na nibbatteyya nābhinibbatteyyāti—",
  "mnd14:121.5_0": "laddhā na sannidhiṁ kayirā.",
  "mnd14:122.1_0": "<b>Na ca parittase tāni alabhamāno</b>ti.",
  "mnd14:122.2_0": "Annaṁ vā na labhāmi,",
  "mnd14:122.2_1": "pānaṁ vā na labhāmi,",
  "mnd14:122.2_2": "vatthaṁ vā na labhāmi,",
  "mnd14:122.2_3": "kulaṁ vā na labhāmi,",
  "mnd14:122.2_4": "gaṇaṁ vā na labhāmi,",
  "mnd14:122.2_5": "āvāsaṁ vā na labhāmi,",
  "mnd14:122.2_6": "lābhaṁ vā na labhāmi,",
  "mnd14:122.2_7": "yasaṁ vā na labhāmi,",
  "mnd14:122.2_8": "pasaṁsaṁ vā na labhāmi,",
  "mnd14:122.2_9": "sukhaṁ vā na labhāmi,",
  "mnd14:122.2_10": "cīvaraṁ vā na labhāmi,",
  "mnd14:122.2_11": "piṇḍapātaṁ vā na labhāmi,",
  "mnd14:122.2_12": "senāsanaṁ vā na labhāmi,",
  "mnd14:122.2_13": "gilānapaccayabhesajjaparikkhāraṁ vā na labhāmi,",
  "mnd14:122.2_14": "gilānupaṭṭhākaṁ vā na labhāmi,",
  "mnd14:122.2_15": "“appaññātomhī”ti na taseyya na uttaseyya na parittaseyya na bhāyeyya na santāsaṁ āpajjeyya,",
  "mnd14:122.2_16": "abhīrū assa achambhī anutrāsī apalāyī,",
  "mnd14:122.2_17": "pahīnabhayabheravo vigatalomahaṁso vihareyyāti—",
  "mnd14:122.3_0": "na ca parittase tāni alabhamāno.",
  "mnd14:123.1_0": "Tenāha bhagavā—",
  "mnd14:124.1_0": "“Annānamatho pānānaṁ,",
  "mnd14:124.2_0": "Khādanīyānamathopi vatthānaṁ;",
  "mnd14:124.3_0": "Laddhā na sannidhiṁ kayirā,",
  "mnd14:124.4_0": "Na ca parittase tāni alabhamāno”ti.",
  "mnd14:125.1_0": "<b>Jhāyī na pādalolassa,</b>",
  "mnd14:125.2_0": "<b>Virame kukkuccā nappamajjeyya;</b>",
  "mnd14:125.3_0": "<b>Athāsanesu sayanesu,</b>",
  "mnd14:125.4_0": "<b>Appasaddesu bhikkhu vihareyya.</b>",
  "mnd14:126.1_0": "<b>Jhāyī na pādalolassā</b>ti.",
  "mnd14:126.2_0": "<b>Jhāyī</b>ti paṭhamenapi jhānena jhāyī,",
  "mnd14:126.2_1": "dutiyenapi jhānena jhāyī,",
  "mnd14:126.2_2": "tatiyenapi jhānena jhāyī,",
  "mnd14:126.2_3": "catutthenapi jhānena jhāyī,",
  "mnd14:126.2_4": "savitakkasavicārenapi jhānena jhāyī,",
  "mnd14:126.2_5": "avitakkavicāramattenapi jhānena jhāyī,",
  "mnd14:126.2_6": "avitakkaavicārenapi jhānena jhāyī,",
  "mnd14:126.2_7": "sappītikenapi jhānena jhāyī,",
  "mnd14:126.2_8": "nippītikenapi jhānena jhāyī,",
  "mnd14:126.2_9": "pītisahagatenapi jhānena jhāyī,",
  "mnd14:126.2_10": "sātasahagatenapi jhānena jhāyī,",
  "mnd14:126.2_11": "sukhasahagatenapi jhānena jhāyī,",
  "mnd14:126.2_12": "upekkhāsahagatenapi jhānena jhāyī,",
  "mnd14:126.2_13": "suññatenapi jhānena jhāyī,",
  "mnd14:126.2_14": "animittenapi jhānena jhāyī,",
  "mnd14:126.2_15": "appaṇihitenapi jhānena jhāyī,",
  "mnd14:126.2_16": "lokiyenapi jhānena jhāyī,",
  "mnd14:126.2_17": "lokuttarenapi jhānena jhāyī,",
  "mnd14:126.2_18": "jhānarato ekattamanuyutto paramatthagarukoti—",
  "mnd14:126.3_0": "jhāyī.",
  "mnd14:127.1_0": "<b>Na pādalolassā</b>ti.",
  "mnd14:127.2_0": "Kathaṁ pādalolo hoti?",
  "mnd14:127.3_0": "Idhekacco pādaloliyena samannāgato hoti ārāmena ārāmaṁ uyyānena uyyānaṁ gāmena gāmaṁ nigamena nigamaṁ",
  "mnd14:127.3_1": "nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto viharati.",
  "mnd14:127.4_0": "Evampi pādalolo hoti.",
  "mnd14:128.1_0": "Atha vā bhikkhu antopi saṅghārāme pādaloliyena samannāgato hoti.",
  "mnd14:128.2_0": "Na atthahetu na kāraṇahetu uddhato avūpasantacitto pariveṇato pariveṇaṁ gacchati,",
  "mnd14:128.2_1": "vihārato vihāraṁ gacchati,",
  "mnd14:128.2_2": "aḍḍhayogato aḍḍhayogaṁ gacchati,",
  "mnd14:128.2_3": "pāsādato pāsādaṁ gacchati,",
  "mnd14:128.2_4": "hammiyato hammiyaṁ gacchati,",
  "mnd14:128.2_5": "guhāya guhaṁ gacchati,",
  "mnd14:128.2_6": "leṇato leṇaṁ gacchati,",
  "mnd14:128.2_7": "kuṭito kuṭiṁ gacchati,",
  "mnd14:128.2_8": "kūṭāgārato kūṭāgāraṁ gacchati,",
  "mnd14:128.2_9": "aṭṭato aṭṭaṁ gacchati,",
  "mnd14:128.2_10": "māḷato māḷaṁ gacchati,",
  "mnd14:128.2_11": "uddaṇḍato uddaṇḍaṁ gacchati,",
  "mnd14:128.2_12": "upaṭṭhānasālato upaṭṭhānasālaṁ gacchati,",
  "mnd14:128.2_13": "maṇḍalamāḷato maṇḍalamāḷaṁ gacchati,",
  "mnd14:128.2_14": "rukkhamūlato rukkhamūlaṁ gacchati.",
  "mnd14:128.3_0": "Yattha vā pana bhikkhū nisīdanti tahiṁ gacchati,",
  "mnd14:128.3_1": "tattha ekassa vā dutiyo hoti,",
  "mnd14:128.3_2": "dvinnaṁ vā tatiyo hoti,",
  "mnd14:128.3_3": "tiṇṇaṁ vā catuttho hoti.",
  "mnd14:128.4_0": "Tattha bahuṁ samphappalāpaṁ palapati, seyyathidaṁ—",
  "mnd14:128.5_0": "rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ",
  "mnd14:128.5_1": "yānakathaṁ sayanakathaṁ mālākathaṁ gandhakathaṁ ñātikathaṁ gāmakathaṁ nigamakathaṁ nagarakathaṁ janapadakathaṁ",
  "mnd14:128.5_2": "itthikathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ",
  "mnd14:128.5_3": "iti bhavābhavakathaṁ iti vā.",
  "mnd14:128.6_0": "Evampi pādalolo hoti.",
  "mnd14:129.1_0": "<b>Na pādalolassā</b>ti.",
  "mnd14:129.2_0": "Pādaloliyaṁ pajaheyya vinodeyya byantiṁ kareyya anabhāvaṁ gameyya,",
  "mnd14:129.2_1": "pādaloliyā ārato assa virato paṭivirato nikkhanto nissaṭo vippamutto visaññutto vimariyādikatena cetasā",
  "mnd14:129.2_2": "vihareyya careyya vicareyya iriyeyya vatteyya pāleyya yapeyya yāpeyya,",
  "mnd14:129.2_3": "paṭisallānārāmo assa paṭisallānarato ajjhattaṁ cetosamathamanuyutto anirākatajjhāno vipassanāya samannāgato",
  "mnd14:129.2_4": "brūhetā suññāgārānaṁ jhāyī jhānarato ekattamanuyutto paramatthagarukoti—",
  "mnd14:129.3_0": "jhāyī na pādalolassa.",
  "mnd14:130.1_0": "<b>Virame kukkuccā nappamajjeyyā</b>ti.",
  "mnd14:130.2_0": "<b>Kukkuccan</b>ti hatthakukkuccampi kukkuccaṁ,",
  "mnd14:130.2_1": "pādakukkuccampi kukkuccaṁ,",
  "mnd14:130.2_2": "hatthapādakukkuccampi kukkuccaṁ,",
  "mnd14:130.2_3": "akappiye kappiyasaññitā,",
  "mnd14:130.2_4": "kappiye akappiyasaññitā,",
  "mnd14:130.2_5": "vikāle kālasaññitā,",
  "mnd14:130.2_6": "kāle vikālasaññitā,",
  "mnd14:130.2_7": "avajje vajjasaññitā,",
  "mnd14:130.2_8": "vajje avajjasaññitā,",
  "mnd14:130.2_9": "yaṁ evarūpaṁ kukkuccaṁ kukkuccāyanā kukkuccāyitattaṁ cetaso vippaṭisāro manovilekho—",
  "mnd14:130.3_0": "idaṁ vuccati kukkuccaṁ.",
  "mnd14:131.1_0": "Api ca dvīhi kāraṇehi uppajjati kukkuccaṁ cetaso vippaṭisāro manovilekho—",
  "mnd14:131.2_0": "katattā ca akatattā ca.",
  "mnd14:131.3_0": "Kathaṁ katattā ca akatattā ca uppajjati kukkuccaṁ cetaso vippaṭisāro manovilekho?",
  "mnd14:131.4_0": "“Kataṁ me kāyaduccaritaṁ,",
  "mnd14:131.4_1": "akataṁ me kāyasucaritan”ti uppajjati kukkuccaṁ cetaso vippaṭisāro manovilekho,",
  "mnd14:131.5_0": "“kataṁ me vacīduccaritaṁ,",
  "mnd14:131.5_1": "akataṁ me vacīsucaritan”ti uppajjati kukkuccaṁ cetaso vippaṭisāro manovilekho,",
  "mnd14:131.6_0": "“kataṁ me manoduccaritaṁ, akataṁ me manosucaritaṁ …pe…",
  "mnd14:131.7_0": "“kato me pāṇātipāto, akatā me pāṇātipātā veramaṇī”ti uppajjati kukkuccaṁ …pe… manovilekho,",
  "mnd14:131.8_0": "“kataṁ me adinnādānaṁ …",
  "mnd14:131.9_0": "kato me kāmesumicchācāro …",
  "mnd14:131.10_0": "kato me musāvādo …",
  "mnd14:131.11_0": "katā me pisuṇā vācā …",
  "mnd14:131.12_0": "katā me pharusā vācā …",
  "mnd14:131.13_0": "kato me samphappalāpo …",
  "mnd14:131.14_0": "katā me abhijjhā …",
  "mnd14:131.15_0": "kato me byāpādo …",
  "mnd14:131.16_0": "katā me micchādiṭṭhi, akatā me sammādiṭṭhī”ti uppajjati kukkuccaṁ cetaso vippaṭisāro manovilekho.",
  "mnd14:131.17_0": "Evaṁ katattā ca akatattā ca uppajjati kukkuccaṁ cetaso vippaṭisāro manovilekho.",
  "mnd14:132.1_0": "Atha vā “sīlesumhi na paripūrakārī”ti uppajjati kukkuccaṁ cetaso vippaṭisāro manovilekho,",
  "mnd14:132.2_0": "“indriyesumhi aguttadvāro”ti …pe…",
  "mnd14:132.3_0": "“bhojane amattaññumhī”ti …",
  "mnd14:132.4_0": "“jāgariyaṁ ananuyuttomhī”ti …",
  "mnd14:132.5_0": "“na satisampajaññena samannāgatomhī”ti …",
  "mnd14:132.6_0": "“abhāvitā me cattāro satipaṭṭhānā”ti …",
  "mnd14:132.7_0": "“abhāvitā me cattāro sammappadhānā”ti …",
  "mnd14:132.8_0": "“abhāvitā me cattāro iddhipādā”ti …",
  "mnd14:132.9_0": "“abhāvitāni me pañcindriyānī”ti …",
  "mnd14:132.10_0": "“abhāvitāni me pañca balānī”ti …",
  "mnd14:132.11_0": "“abhāvitā me satta bojjhaṅgā”ti …",
  "mnd14:132.12_0": "“abhāvito me ariyo aṭṭhaṅgiko maggo”ti …",
  "mnd14:132.13_0": "“dukkhaṁ me apariññātan”ti …",
  "mnd14:132.14_0": "“samudayo me appahīno”ti …",
  "mnd14:132.15_0": "“maggo me abhāvito”ti …",
  "mnd14:132.16_0": "“nirodho me asacchikato”ti uppajjati kukkuccaṁ cetaso vippaṭisāro manovilekho.",
  "mnd14:132.17_0": "<b>Virame kukkuccā</b>ti kukkuccā ārameyya virameyya paṭivirameyya kukkuccaṁ pajaheyya vinodeyya byantiṁ kareyya anabhāvaṁ gameyya.",
  "mnd14:132.18_0": "Kukkuccā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd14:132.19_0": "virame kukkuccā.",
  "mnd14:133.1_0": "<b>Nappamajjeyyā</b>ti sakkaccakārī assa sātaccakārī aṭṭhitakārī anolīnavuttiko anikkhittacchando anikkhittadhuro appamādo kusalesu dhammesu.",
  "mnd14:133.2_0": "“Kadāhaṁ aparipūraṁ vā sīlakkhandhaṁ paripūreyyaṁ,",
  "mnd14:133.2_1": "paripūraṁ vā sīlakkhandhaṁ tattha tattha paññāya anuggaṇheyyan”ti?",
  "mnd14:133.3_0": "Yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ",
  "mnd14:133.3_1": "padhānaṁ adhiṭṭhānaṁ anuyogo appamādo kusalesu dhammesu.",
  "mnd14:133.4_0": "“Kadāhaṁ aparipūraṁ vā samādhikkhandhaṁ …pe…",
  "mnd14:133.5_0": "paññākkhandhaṁ …",
  "mnd14:133.6_0": "vimuttikkhandhaṁ …",
  "mnd14:133.7_0": "vimuttiñāṇadassanakkhandhaṁ …",
  "mnd14:133.8_0": "kadāhaṁ apariññātaṁ vā dukkhaṁ parijāneyyaṁ,",
  "mnd14:133.8_1": "appahīne vā kilese pajaheyyaṁ,",
  "mnd14:133.8_2": "abhāvitaṁ vā maggaṁ bhāveyyaṁ,",
  "mnd14:133.8_3": "asacchikataṁ vā nirodhaṁ sacchikareyyan”ti?",
  "mnd14:133.9_0": "Yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ",
  "mnd14:133.9_1": "padhānaṁ adhiṭṭhānaṁ anuyogo appamādo kusalesu dhammesūti—",
  "mnd14:133.10_0": "virame kukkuccā nappamajjeyya.",
  "mnd14:134.1_0": "<b>Athāsanesu sayanesu, appasaddesu bhikkhu vihareyyā</b>ti.",
  "mnd14:134.2_0": "<b>Athā</b>ti padasandhi …pe…",
  "mnd14:134.3_0": "āsanaṁ vuccati yattha nisīdati—",
  "mnd14:134.4_0": "mañco pīṭhaṁ bhisi taṭṭikā cammakhaṇḍo tiṇasanthāro paṇṇasanthāro palālasanthāro.",
  "mnd14:134.5_0": "<b>Sayanaṁ</b> vuccati senāsanaṁ vihāro aḍḍhayogo pāsādo hammiyaṁ guhāti—",
  "mnd14:134.6_0": "athāsanesu sayanesu.",
  "mnd14:135.1_0": "<b>Appasaddesu bhikkhu vihareyyā</b>ti.",
  "mnd14:135.2_0": "Appasaddesu appanigghosesu vijanavātesu manussarāhasseyyakesu paṭisallānasāruppesu senāsanesu careyya",
  "mnd14:135.2_1": "vicareyya vihareyya iriyeyya vatteyya pāleyya yapeyya yāpeyyāti—",
  "mnd14:135.3_0": "athāsanesu sayanesu appasaddesu bhikkhu vihareyya.",
  "mnd14:136.1_0": "Tenāha bhagavā—",
  "mnd14:137.1_0": "“Jhāyī na pādalolassa,",
  "mnd14:137.2_0": "Virame kukkuccā nappamajjeyya;",
  "mnd14:137.3_0": "Athāsanesu sayanesu,",
  "mnd14:137.4_0": "Appasaddesu bhikkhu vihareyyā”ti.",
  "mnd14:138.1_0": "<b>Niddaṁ na bahulīkareyya,</b>",
  "mnd14:138.2_0": "<b>Jāgariyaṁ bhajeyya ātāpī;</b>",
  "mnd14:138.3_0": "<b>Tandiṁ māyaṁ hassaṁ khiḍḍaṁ,</b>",
  "mnd14:138.4_0": "<b>Methunaṁ vippajahe savibhūsaṁ.</b>",
  "mnd14:139.1_0": "<b>Niddaṁ na bahulīkareyyā</b>ti.",
  "mnd14:139.2_0": "Rattindivaṁ chakoṭṭhāsaṁ kāretvā pañcakoṭṭhāsaṁ paṭijaggeyya ekakoṭṭhāsaṁ nippajjeyyāti—",
  "mnd14:139.3_0": "niddaṁ na bahulīkareyya.",
  "mnd14:140.1_0": "<b>Jāgariyaṁ bhajeyya ātāpī</b>ti.",
  "mnd14:140.2_0": "Idha bhikkhu divasaṁ caṅkamena nisajjāya āvaraṇīyehi dhammehi cittaṁ parisodheyya,",
  "mnd14:140.2_1": "rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheyya,",
  "mnd14:140.2_2": "rattiyā majjhimaṁ yāmaṁ dakkhiṇena passena sīhaseyyaṁ kappeyya pādepādaṁ accādhāya sato sampajāno uṭṭhānasaññaṁ manasikaritvā,",
  "mnd14:140.2_3": "rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheyya.",
  "mnd14:141.1_0": "<b>Jāgariyaṁ bhajeyyā</b>ti jāgariyaṁ bhajeyya sambhajeyya seveyya niseveyya saṁseveyya paṭiseveyyāti—",
  "mnd14:141.2_0": "jāgariyaṁ bhajeyya.",
  "mnd14:142.1_0": "<b>Ātāpī</b>ti.",
  "mnd14:142.2_0": "Ātappaṁ vuccati vīriyaṁ.",
  "mnd14:142.3_0": "Yo cetasiko vīriyārambho nikkamo parakkamo uyyāmo vāyāmo ussāho ussoḷhī thāmo ṭhiti asithilaparakkamatā",
  "mnd14:142.3_1": "anikkhittacchandatā anikkhittadhuratā dhurasampaggaho vīriyaṁ vīriyindriyaṁ vīriyabalaṁ sammāvāyāmo.",
  "mnd14:142.4_0": "Iminā ātāpena upeto samupeto upagato samupagato upapanno samupapanno samannāgato so vuccati ātāpīti—",
  "mnd14:142.5_0": "jāgariyaṁ bhajeyya ātāpī.",
  "mnd14:143.1_0": "<b>Tandiṁ māyaṁ hassaṁ khiḍḍaṁ, methunaṁ vippajahe savibhūsan</b>ti.",
  "mnd14:143.2_0": "<b>Tandī</b>ti tandī tandiyanā tandiyitattaṁ tandimanakatā ālasyaṁ ālasyāyanā ālasyāyitattaṁ.",
  "mnd14:143.3_0": "<b>Māyā</b> vuccati vañcanikā cariyā.",
  "mnd14:143.4_0": "Idhekacco kāyena duccaritaṁ caritvā …",
  "mnd14:143.5_0": "vācāya …pe…",
  "mnd14:143.6_0": "manasā duccaritaṁ caritvā tassa paṭicchādanahetu pāpikaṁ icchaṁ paṇidahati.",
  "mnd14:143.7_0": "Mā maṁ jaññāti icchati,",
  "mnd14:143.7_1": "mā maṁ jaññāti saṅkappeti,",
  "mnd14:143.7_2": "mā maṁ jaññāti vācaṁ bhāsati,",
  "mnd14:143.7_3": "mā maṁ jaññāti kāyena parakkamati.",
  "mnd14:143.8_0": "Yā evarūpā māyāvitā accasarā vañcanā nikati nikiraṇā pariharaṇā gūhanā parigūhanā chādanā paricchādanā",
  "mnd14:143.8_1": "anuttānikammaṁ anāvikammaṁ vocchādanā pāpakiriyā—",
  "mnd14:143.9_0": "ayaṁ vuccati māyā.",
  "mnd14:143.10_0": "<b>Hassan</b>ti idhekacco ativelaṁ dantavidaṁsakaṁ hasati.",
  "mnd14:143.11_0": "Vuttañhetaṁ bhagavatā—",
  "mnd14:143.12_0": "“komārakamidaṁ, bhikkhave, ariyassa vinaye yadidaṁ ativelaṁ dantavidaṁsakaṁ hasitan”ti.",
  "mnd14:144.1_0": "<b>Khiḍḍā</b>ti dve khiḍḍā—",
  "mnd14:144.2_0": "kāyikā ca khiḍḍā vācasikā ca khiḍḍā.",
  "mnd14:144.3_0": "Katamā kāyikā khiḍḍā?",
  "mnd14:144.4_0": "Hatthīhipi kīḷanti,",
  "mnd14:144.4_1": "assehipi kīḷanti,",
  "mnd14:144.4_2": "rathehipi kīḷanti,",
  "mnd14:144.4_3": "dhanūhipi kīḷanti,",
  "mnd14:144.4_4": "aṭṭhapadehipi kīḷanti,",
  "mnd14:144.4_5": "dasapadehipi kīḷanti,",
  "mnd14:144.4_6": "ākāsepi kīḷanti,",
  "mnd14:144.4_7": "parihārapathepi kīḷanti,",
  "mnd14:144.4_8": "santikāyapi kīḷanti,",
  "mnd14:144.4_9": "khalikāyapi kīḷanti,",
  "mnd14:144.4_10": "ghaṭikāyapi kīḷanti,",
  "mnd14:144.4_11": "salākahatthenapi kīḷanti,",
  "mnd14:144.4_12": "akkhenapi kīḷanti,",
  "mnd14:144.4_13": "paṅkacīrenapi kīḷanti,",
  "mnd14:144.4_14": "vaṅkakenapi kīḷanti,",
  "mnd14:144.4_15": "mokkhacikāyapi kīḷanti,",
  "mnd14:144.4_16": "ciṅgulakenapi kīḷanti,",
  "mnd14:144.4_17": "pattāḷhakenapi kīḷanti,",
  "mnd14:144.4_18": "rathakenapi kīḷanti,",
  "mnd14:144.4_19": "dhanukenapi kīḷanti,",
  "mnd14:144.4_20": "akkharikāyapi kīḷanti,",
  "mnd14:144.4_21": "manesikāyapi kīḷanti,",
  "mnd14:144.4_22": "yathāvajjenapi kīḷanti—",
  "mnd14:144.5_0": "ayaṁ kāyikā khiḍḍā.",
  "mnd14:144.6_0": "Katamā vācasikā khiḍḍā?",
  "mnd14:144.7_0": "Mukhabherikaṁ mukhālambaraṁ mukhaḍiṇḍimakaṁ mukhavalimakaṁ mukhabheruḷakaṁ mukhadaddarikaṁ nāṭakaṁ lāpaṁ gītaṁ davakammaṁ—",
  "mnd14:144.8_0": "ayaṁ vācasikā khiḍḍā.",
  "mnd14:145.1_0": "Methunadhammo nāma yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti.",
  "mnd14:145.2_0": "Kiṅkāraṇā vuccati methunadhammo?",
  "mnd14:145.3_0": "Ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti,",
  "mnd14:145.3_1": "taṅkāraṇā vuccati methunadhammo.",
  "mnd14:145.4_0": "Yathā ubho kalahakārakā methunakāti vuccanti,",
  "mnd14:145.4_1": "ubho bhaṇḍanakārakā …",
  "mnd14:145.4_2": "ubho bhassakārakā …",
  "mnd14:145.4_3": "ubho adhikaraṇakārakā …",
  "mnd14:145.4_4": "ubho vivādakārakā …",
  "mnd14:145.4_5": "ubho vādino …",
  "mnd14:145.4_6": "ubho sallāpakā methunakāti vuccanti;",
  "mnd14:145.5_0": "evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti,",
  "mnd14:145.5_1": "taṅkāraṇā vuccati methunadhammo.",
  "mnd14:146.1_0": "<b>Vibhūsā</b>ti dve vibhūsā—",
  "mnd14:146.2_0": "atthi agāriyassa vibhūsā, atthi pabbajitassa vibhūsā.",
  "mnd14:146.3_0": "Katamā agāriyassa vibhūsā?",
  "mnd14:146.4_0": "Kesā ca massu ca mālā ca gandhā ca vilepanā ca ābharaṇā ca pilandhanā ca vatthañca sayanāsanañca veṭhanañca",
  "mnd14:146.4_1": "ucchādanaṁ parimaddanaṁ nhāpanaṁ sambāhanaṁ ādāsaṁ añjanaṁ mālāvilepanaṁ mukhacuṇṇakaṁ mukhalepaṁ hatthabandhaṁ",
  "mnd14:146.4_2": "sikhābandhaṁ daṇḍanāḷiyaṁ khaggaṁ chattaṁ citrā upāhanā uṇhīsaṁ maṇiṁ vāḷabījaniṁ odātāni vatthāni dīghadasāni iti vā—",
  "mnd14:146.5_0": "ayaṁ agāriyassa vibhūsā.",
  "mnd14:146.6_0": "Katamā pabbajitassa vibhūsā?",
  "mnd14:146.7_0": "Cīvaramaṇḍanā pattamaṇḍanā senāsanamaṇḍanā imassa vā pūtikāyassa bāhirānaṁ vā parikkhārānaṁ maṇḍanā vibhūsanā",
  "mnd14:146.7_1": "keḷanā parikeḷanā gedhitatā gedhitattaṁ capalatā cāpalyaṁ—",
  "mnd14:146.8_0": "ayaṁ pabbajitassa vibhūsā.",
  "mnd14:147.1_0": "<b>Tandiṁ māyaṁ hassaṁ khiḍḍaṁ, methunaṁ vippajahe savibhūsan</b>ti.",
  "mnd14:147.2_0": "Tandiñca māyañca hassañca khiḍḍañca methunadhammañca savibhūsaṁ saparivāraṁ saparibhaṇḍaṁ saparikkhāraṁ",
  "mnd14:147.2_1": "pajaheyya vinodeyya byantiṁ kareyya anabhāvaṁ gameyyāti—",
  "mnd14:147.3_0": "tandiṁ māyaṁ hassaṁ khiḍḍaṁ, methunaṁ vippajahe savibhūsaṁ.",
  "mnd14:148.1_0": "Tenāha bhagavā—",
  "mnd14:149.1_0": "“Niddaṁ na bahulīkareyya,",
  "mnd14:149.2_0": "Jāgariyaṁ bhajeyya ātāpī;",
  "mnd14:149.3_0": "Tandiṁ māyaṁ hassaṁ khiḍḍaṁ,",
  "mnd14:149.4_0": "Methunaṁ vippajahe savibhūsan”ti.",
  "mnd14:150.1_0": "<b>Āthabbaṇaṁ supinaṁ lakkhaṇaṁ,</b>",
  "mnd14:150.2_0": "<b>No vidahe athopi nakkhattaṁ;</b>",
  "mnd14:150.3_0": "<b>Virutañca gabbhakaraṇaṁ,</b>",
  "mnd14:150.4_0": "<b>Tikicchaṁ māmako na seveyya.</b>",
  "mnd14:151.1_0": "<b>Āthabbaṇaṁ supinaṁ lakkhaṇaṁ, no vidahe athopi nakkhattan</b>ti.",
  "mnd14:151.2_0": "Āthabbaṇikā āthabbaṇaṁ payojenti,",
  "mnd14:151.2_1": "nagare vā ruddhe saṅgāme vā paccupaṭṭhite parasenapaccatthikesu paccāmittesu ītiṁ uppādenti,",
  "mnd14:151.2_2": "upaddavaṁ uppādenti,",
  "mnd14:151.2_3": "rogaṁ uppādenti,",
  "mnd14:151.2_4": "pajjarakaṁ karonti,",
  "mnd14:151.2_5": "sūlaṁ karonti,",
  "mnd14:151.2_6": "visūcikaṁ karonti,",
  "mnd14:151.2_7": "pakkhandikaṁ karonti.",
  "mnd14:151.3_0": "Evaṁ āthabbaṇikā āthabbaṇaṁ payojenti.",
  "mnd14:152.1_0": "Supinapāṭhakā supinaṁ ādisanti, yo pubbaṇhasamayaṁ supinaṁ passati, evaṁ vipāko hoti.",
  "mnd14:152.2_0": "Yo majjhanhikasamayaṁ supinaṁ passati, evaṁ vipāko hoti.",
  "mnd14:152.3_0": "Yo sāyanhasamayaṁ supinaṁ passati, evaṁ vipāko hoti.",
  "mnd14:152.4_0": "Yo purime yāme …",
  "mnd14:152.5_0": "yo majjhime yāme …",
  "mnd14:152.6_0": "yo pacchime yāme …",
  "mnd14:152.7_0": "yo dakkhiṇena passena nipanno …",
  "mnd14:152.8_0": "yo vāmena passena nipanno …",
  "mnd14:152.9_0": "yo uttānaṁ nipanno …",
  "mnd14:152.10_0": "yo avakujja nipanno …",
  "mnd14:152.11_0": "yo candaṁ passati …",
  "mnd14:152.12_0": "yo sūriyaṁ passati …",
  "mnd14:152.13_0": "yo mahāsamuddaṁ passati …",
  "mnd14:152.14_0": "yo sineruṁ pabbatarājānaṁ passati …",
  "mnd14:152.15_0": "yo hatthiṁ passati …",
  "mnd14:152.16_0": "yo assaṁ passati …",
  "mnd14:152.17_0": "yo rathaṁ passati …",
  "mnd14:152.18_0": "yo pattiṁ passati …",
  "mnd14:152.19_0": "yo senābyūhaṁ passati …",
  "mnd14:152.20_0": "yo ārāmarāmaṇeyyakaṁ passati …",
  "mnd14:152.21_0": "yo vanarāmaṇeyyakaṁ passati …",
  "mnd14:152.22_0": "yo bhūmirāmaṇeyyakaṁ passati …",
  "mnd14:152.23_0": "yo pokkharaṇīrāmaṇeyyakaṁ passati, evaṁ vipāko hotīti.",
  "mnd14:152.24_0": "Evaṁ supinapāṭhakā supinaṁ ādisanti.",
  "mnd14:153.1_0": "Lakkhaṇapāṭhakā lakkhaṇaṁ ādisanti—",
  "mnd14:153.2_0": "maṇilakkhaṇaṁ daṇḍalakkhaṇaṁ vatthalakkhaṇaṁ asilakkhaṇaṁ usulakkhaṇaṁ dhanulakkhaṇaṁ āvudhalakkhaṇaṁ",
  "mnd14:153.2_1": "itthilakkhaṇaṁ purisalakkhaṇaṁ kumārikālakkhaṇaṁ kumāralakkhaṇaṁ dāsilakkhaṇaṁ dāsalakkhaṇaṁ hatthilakkhaṇaṁ",
  "mnd14:153.2_2": "assalakkhaṇaṁ mahiṁsalakkhaṇaṁ usabhalakkhaṇaṁ goṇalakkhaṇaṁ ajalakkhaṇaṁ meṇḍalakkhaṇaṁ kukkuṭalakkhaṇaṁ",
  "mnd14:153.2_3": "vaṭṭalakkhaṇaṁ godhālakkhaṇaṁ kaṇṇikālakkhaṇaṁ kacchapalakkhaṇaṁ migalakkhaṇaṁ iti vāti.",
  "mnd14:153.3_0": "Evaṁ lakkhaṇapāṭhakā lakkhaṇaṁ ādisanti.",
  "mnd14:154.1_0": "Nakkhattapāṭhakā nakkhattaṁ ādisanti.",
  "mnd14:154.2_0": "Aṭṭhavīsati nakkhattāni.",
  "mnd14:154.3_0": "Iminā nakkhattena gharappaveso kattabbo,",
  "mnd14:154.3_1": "iminā nakkhattena makuṭaṁ bandhitabbaṁ,",
  "mnd14:154.3_2": "iminā nakkhattena vāreyyaṁ kāretabbaṁ,",
  "mnd14:154.3_3": "iminā nakkhattena bījanīhāro kattabbo,",
  "mnd14:154.3_4": "iminā nakkhattena saṁvāso gantabboti.",
  "mnd14:154.4_0": "Evaṁ nakkhattapāṭhakā nakkhattaṁ ādisanti.",
  "mnd14:155.1_0": "<b>Āthabbaṇaṁ supinaṁ lakkhaṇaṁ, no vidahe athopi nakkhattan</b>ti.",
  "mnd14:155.2_0": "Āthabbaṇañca supinañca lakkhaṇañca nakkhattañca no vidaheyya na careyya na samācareyya na samādāya vatteyya.",
  "mnd14:155.3_0": "Atha vā na gaṇheyya na uggaṇheyya na dhāreyya na upadhāreyya na upalakkheyya nappayojeyyāti—",
  "mnd14:155.4_0": "āthabbaṇaṁ supinaṁ lakkhaṇaṁ, no vidahe athopi nakkhattaṁ.",
  "mnd14:156.1_0": "<b>Virutañca gabbhakaraṇaṁ, tikicchaṁ māmako na seveyyā</b>ti.",
  "mnd14:156.2_0": "<b>Virutaṁ</b> vuccati migavākkaṁ.",
  "mnd14:156.3_0": "Migavākkapāṭhakā migavākkaṁ ādisanti—",
  "mnd14:156.4_0": "sakuntānaṁ vā catuppadānaṁ vā rutaṁ vassitaṁ jānantīti.",
  "mnd14:156.5_0": "Evaṁ migavākkapāṭhakā migavākkaṁ ādisanti.",
  "mnd14:156.6_0": "Gabbhakaraṇīyā gabbhaṁ saṇṭhāpenti.",
  "mnd14:156.7_0": "Dvīhi kāraṇehi gabbho na saṇṭhāti—",
  "mnd14:156.8_0": "pāṇakehi vā vātakuppehi vā.",
  "mnd14:156.9_0": "Pāṇakānaṁ vā vātakuppānaṁ vā paṭighātāya osadhaṁ dentīti.",
  "mnd14:156.10_0": "Evaṁ gabbhakaraṇīyā gabbhaṁ saṇṭhāpenti.",
  "mnd14:156.11_0": "<b>Tikicchā</b>ti pañca tikicchā—",
  "mnd14:156.12_0": "sālākiyaṁ, sallakattiyaṁ, kāyatikicchaṁ, bhūtiyaṁ, komārabhaccaṁ.",
  "mnd14:156.13_0": "<b>Māmako</b>ti buddhamāmako dhammamāmako saṅghamāmako,",
  "mnd14:156.13_1": "so vā bhagavantaṁ mamāyati bhagavā vā taṁ puggalaṁ pariggaṇhāti.",
  "mnd14:156.14_0": "Vuttañhetaṁ bhagavatā—",
  "mnd14:156.15_0": "“ye te,",
  "mnd14:156.15_1": "bhikkhave,",
  "mnd14:156.15_2": "bhikkhū kuhā thaddhā lapā siṅgī unnaḷā asamāhitā na me te,",
  "mnd14:156.15_3": "bhikkhave,",
  "mnd14:156.15_4": "bhikkhū māmakā,",
  "mnd14:156.15_5": "apagatā ca te,",
  "mnd14:156.15_6": "bhikkhave,",
  "mnd14:156.15_7": "bhikkhū imasmā dhammavinayā,",
  "mnd14:156.15_8": "na ca te bhikkhū imasmiṁ dhammavinaye vuddhiṁ virūḷhiṁ vepullaṁ āpajjanti.",
  "mnd14:156.16_0": "Ye ca kho,",
  "mnd14:156.16_1": "bhikkhave,",
  "mnd14:156.16_2": "bhikkhū nikkuhā nillapā dhīrā atthaddhā susamāhitā te kho me,",
  "mnd14:156.16_3": "bhikkhave,",
  "mnd14:156.16_4": "bhikkhū māmakā na ca apagatā te,",
  "mnd14:156.16_5": "bhikkhave,",
  "mnd14:156.16_6": "bhikkhū imasmā dhammavinayā,",
  "mnd14:156.16_7": "te ca bhikkhū imasmiṁ dhammavinaye vuddhiṁ virūḷhiṁ vepullaṁ āpajjanti.",
  "mnd14:157.1_0": "Kuhā thaddhā lapā siṅgī,",
  "mnd14:157.2_0": "unnaḷā asamāhitā;",
  "mnd14:157.3_0": "Na te dhamme virūhanti,",
  "mnd14:157.4_0": "sammāsambuddhadesite.",
  "mnd14:158.1_0": "Nikkuhā nillapā dhīrā,",
  "mnd14:158.2_0": "atthaddhā susamāhitā;",
  "mnd14:158.3_0": "Te ve dhamme virūhanti,",
  "mnd14:158.4_0": "sammāsambuddhadesite”.",
  "mnd14:159.1_0": "<b>Virutañca gabbhakaraṇaṁ, tikicchaṁ māmako na seveyyā</b>ti.",
  "mnd14:159.2_0": "Virutañca gabbhakaraṇañca tikicchañca māmako na seveyya na niseveyya na saṁseveyya nappaṭiseveyya na careyya na samācareyya na samādāya vatteyya.",
  "mnd14:159.3_0": "Atha vā na gaṇheyya na uggaṇheyya na dhāreyya na upadhāreyya na upalakkheyya nappayojeyyāti—",
  "mnd14:159.4_0": "virutañca gabbhakaraṇaṁ tikicchaṁ māmako na seveyya.",
  "mnd14:160.1_0": "Tenāha bhagavā—",
  "mnd14:161.1_0": "“Āthabbaṇaṁ supinaṁ lakkhaṇaṁ,",
  "mnd14:161.2_0": "No vidahe athopi nakkhattaṁ;",
  "mnd14:161.3_0": "Virutañca gabbhakaraṇaṁ,",
  "mnd14:161.4_0": "Tikicchaṁ māmako na seveyyā”ti.",
  "mnd14:162.1_0": "<b>Nindāya nappavedheyya,</b>",
  "mnd14:162.2_0": "<b>Na unnameyya pasaṁsito bhikkhu;</b>",
  "mnd14:162.3_0": "<b>Lobhaṁ saha macchariyena,</b>",
  "mnd14:162.4_0": "<b>Kodhaṁ pesuṇiyañca panudeyya.</b>",
  "mnd14:163.1_0": "<b>Nindāya nappavedheyyā</b>ti.",
  "mnd14:163.2_0": "Idhekacce bhikkhū nindanti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena",
  "mnd14:163.2_1": "vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā",
  "mnd14:163.2_2": "nindanti garahanti upavadanti,",
  "mnd14:163.2_3": "nindito garahito upavadito nindāya garahāya upavādena akittiyā avaṇṇahārikāya na vedheyya nappavedheyya",
  "mnd14:163.2_4": "na sampavedheyya na taseyya na uttaseyya na paritaseyya na bhāyeyya na santāsaṁ āpajjeyya,",
  "mnd14:163.2_5": "abhīrū assa achambhī anutrāsī apalāyī,",
  "mnd14:163.2_6": "pahīnabhayabheravo vigatalomahaṁso vihareyyāti—",
  "mnd14:163.3_0": "nindāya nappavedheyya.",
  "mnd14:164.1_0": "<b>Na unnameyya pasaṁsito bhikkhū</b>ti.",
  "mnd14:164.2_0": "Idhekacce bhikkhū pasaṁsanti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena",
  "mnd14:164.2_1": "vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā",
  "mnd14:164.2_2": "pasaṁsanti thomenti kittenti vaṇṇenti,",
  "mnd14:164.2_3": "pasaṁsito thomito kittito vaṇṇito pasaṁsāya thomanena kittiyā vaṇṇahārikāya unnatiṁ na kareyya unnamaṁ",
  "mnd14:164.2_4": "na kareyya mānaṁ na kareyya thambhaṁ na kareyya,",
  "mnd14:164.2_5": "na tena mānaṁ janeyya na tena thaddho assa patthaddho paggahitasiroti—",
  "mnd14:164.3_0": "na unnameyya pasaṁsito bhikkhu.",
  "mnd14:165.1_0": "<b>Lobhaṁ saha macchariyena, kodhaṁ pesuṇiyañca panudeyyā</b>ti.",
  "mnd14:165.2_0": "<b>Lobho</b>ti yo lobho lubbhanā lubbhitattaṁ sārāgo sārajjanā sārajjitattaṁ abhijjhā lobho akusalamūlaṁ.",
  "mnd14:165.3_0": "<b>Macchariyan</b>ti pañca macchariyāni—",
  "mnd14:165.4_0": "āvāsamacchariyaṁ …pe…",
  "mnd14:165.5_0": "gāho vuccati macchariyaṁ.",
  "mnd14:165.6_0": "<b>Kodho</b>ti yo cittassa āghāto paṭighāto paṭighaṁ paṭivirodho,",
  "mnd14:165.6_1": "kopo pakopo sampakopo,",
  "mnd14:165.6_2": "doso padoso sampadoso,",
  "mnd14:165.6_3": "cittassa byāpatti manopadoso,",
  "mnd14:165.6_4": "kodho kujjhanā kujjhitattaṁ,",
  "mnd14:165.6_5": "doso dussanā dussitattaṁ,",
  "mnd14:165.6_6": "byāpatti byāpajjanā byāpajjitattaṁ,",
  "mnd14:165.6_7": "virodho paṭivirodho caṇḍikkaṁ asuropo anattamanatā cittassa.",
  "mnd14:165.7_0": "<b>Pesuññan</b>ti idhekacco pisuṇavāco hoti ito sutvā amutra akkhātā imesaṁ bhedāya,",
  "mnd14:165.7_1": "amutra vā sutvā imesaṁ akkhātā amūsaṁ bhedāya.",
  "mnd14:165.8_0": "Iti samaggānaṁ vā bhettā bhinnānaṁ vā anuppadātā,",
  "mnd14:165.8_1": "vaggārāmo vaggarato vagganandī vaggakaraṇiṁ vācaṁ bhāsitā hoti—",
  "mnd14:165.9_0": "idaṁ vuccati pesuññaṁ.",
  "mnd14:166.1_0": "Api ca dvīhi kāraṇehi pesuññaṁ upasaṁharati—",
  "mnd14:166.2_0": "piyakamyatāya vā bhedādhippāyena vā.",
  "mnd14:166.3_0": "Kathaṁ piyakamyatāya pesuññaṁ upasaṁharati?",
  "mnd14:166.4_0": "Imassa piyo bhavissāmi manāpo bhavissāmi vissāsiko bhavissāmi abbhantariko bhavissāmi suhadayo bhavissāmīti.",
  "mnd14:166.5_0": "Evaṁ piyakamyatāya pesuññaṁ upasaṁharati.",
  "mnd14:166.6_0": "Kathaṁ bhedādhippāyena pesuññaṁ upasaṁharati?",
  "mnd14:166.7_0": "Kathaṁ ime nānā assu vinā assu vaggā assu dvidhā assu dvejjhā assu dve pakkhā assu bhijjheyyuṁ na samāgaccheyyuṁ dukkhaṁ na phāsu vihareyyunti.",
  "mnd14:166.8_0": "Evaṁ bhedādhippāyena pesuññaṁ upasaṁharati.",
  "mnd14:166.9_0": "<b>Lobhaṁ saha macchariyena, kodhaṁ pesuṇiyañca panudeyyā</b>ti.",
  "mnd14:166.10_0": "Lobhañca macchariyañca kodhañca pesuññañca nudeyya panudeyya pajaheyya vinodeyya byantiṁ kareyya anabhāvaṁ gameyyāti—",
  "mnd14:166.11_0": "lobhaṁ saha macchariyena, kodhaṁ pesuṇiyañca panudeyya.",
  "mnd14:167.1_0": "Tenāha bhagavā—",
  "mnd14:168.1_0": "“Nindāya nappavedheyya,",
  "mnd14:168.2_0": "Na unnameyya pasaṁsito bhikkhu;",
  "mnd14:168.3_0": "Lobhaṁ saha macchariyena,",
  "mnd14:168.4_0": "Kodhaṁ pesuṇiyañca panudeyyā”ti.",
  "mnd14:169.1_0": "<b>Kayavikkaye na tiṭṭheyya,</b>",
  "mnd14:169.2_0": "<b>Upavādaṁ bhikkhu na kareyya kuhiñci;</b>",
  "mnd14:169.3_0": "<b>Gāme ca nābhisajjeyya,</b>",
  "mnd14:169.4_0": "<b>Lābhakamyā janaṁ na lapayeyya.</b>",
  "mnd14:170.1_0": "<b>Kayavikkaye na tiṭṭheyyā</b>ti.",
  "mnd14:170.2_0": "Ye kayavikkayā vinaye paṭikkhittā na te imasmiṁ atthe adhippetā.",
  "mnd14:170.3_0": "Kathaṁ kayavikkaye tiṭṭhati?",
  "mnd14:170.4_0": "Pañcannaṁ saddhiṁ pattaṁ vā cīvaraṁ vā aññaṁ vā kiñci parikkhāraṁ vañcaniyaṁ vā karonto udayaṁ vā patthayanto parivatteti.",
  "mnd14:170.5_0": "Evaṁ kayavikkaye tiṭṭhati.",
  "mnd14:170.6_0": "Kathaṁ kayavikkaye na tiṭṭhati?",
  "mnd14:170.7_0": "Pañcannaṁ saddhiṁ pattaṁ vā cīvaraṁ vā aññaṁ vā kiñci parikkhāraṁ na vañcaniyaṁ vā karonto na udayaṁ vā patthayanto parivatteti.",
  "mnd14:170.8_0": "Evaṁ kayavikkaye na tiṭṭhati.",
  "mnd14:170.9_0": "<b>Kayavikkaye na tiṭṭheyyā</b>ti.",
  "mnd14:170.10_0": "Kayavikkaye na tiṭṭheyya na santiṭṭheyya,",
  "mnd14:170.10_1": "kayavikkayaṁ pajaheyya vinodeyya byantiṁ kareyya anabhāvaṁ gameyya,",
  "mnd14:170.10_2": "kayavikkayā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd14:170.11_0": "kayavikkaye na tiṭṭheyya.",
  "mnd14:171.1_0": "<b>Upavādaṁ bhikkhu na kareyya kuhiñcī</b>ti.",
  "mnd14:171.2_0": "Katame upavādakarāti kilesā?",
  "mnd14:171.3_0": "Santeke samaṇabrāhmaṇā iddhimanto dibbacakkhukā paracittaviduno,",
  "mnd14:171.3_1": "te dūratopi passanti āsannāpi na dissanti cetasāpi cittaṁ pajānanti,",
  "mnd14:171.3_2": "devatāpi kho santi iddhimantiniyo dibbacakkhukā paracittaviduniyo,",
  "mnd14:171.3_3": "tā dūratopi passanti,",
  "mnd14:171.3_4": "āsannāpi na dissanti cetasāpi cittaṁ pajānanti.",
  "mnd14:171.4_0": "Te oḷārikehi vā kilesehi majjhimehi vā kilesehi sukhumehi vā kilesehi upavadeyyuṁ.",
  "mnd14:171.5_0": "Katame oḷārikā kilesā?",
  "mnd14:171.6_0": "Kāyaduccaritaṁ vacīduccaritaṁ manoduccaritaṁ—",
  "mnd14:171.7_0": "ime vuccanti oḷārikā kilesā.",
  "mnd14:171.8_0": "Katame majjhimā kilesā?",
  "mnd14:171.9_0": "Kāmavitakko byāpādavitakko vihiṁsāvitakko—",
  "mnd14:171.10_0": "ime vuccanti majjhimā kilesā.",
  "mnd14:171.11_0": "Katame sukhumā kilesā?",
  "mnd14:171.12_0": "Ñātivitakko,",
  "mnd14:171.12_1": "janapadavitakko,",
  "mnd14:171.12_2": "amaravitakko,",
  "mnd14:171.12_3": "parānudayatā paṭisaññutto vitakko,",
  "mnd14:171.12_4": "lābhasakkārasilokapaṭisaññutto vitakko,",
  "mnd14:171.12_5": "anavaññattipaṭisaññutto vitakko—",
  "mnd14:171.13_0": "ime vuccanti sukhumā kilesā.",
  "mnd14:171.14_0": "Te oḷārikehi vā kilesehi majjhimehi vā kilesehi sukhumehi vā kilesehi na upavadeyya upavādaṁ na kareyya",
  "mnd14:171.14_1": "upavādakare kilese na kareyya na janeyya na sañjaneyya na nibbatteyya nābhinibbatteyya,",
  "mnd14:171.14_2": "upavādakare kilese pajaheyya vinodeyya byantiṁ kareyya anabhāvaṁ gameyya,",
  "mnd14:171.14_3": "upavādakarehi kilesehi ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyya.",
  "mnd14:171.15_0": "<b>Kuhiñcī</b>ti kuhiñci kimhici katthaci ajjhattaṁ vā bahiddhā vā ajjhattabahiddhā vāti—",
  "mnd14:171.16_0": "upavādaṁ bhikkhu na kareyya kuhiñci.",
  "mnd14:172.1_0": "<b>Gāme ca nābhisajjeyyā</b>ti.",
  "mnd14:172.2_0": "Kathaṁ gāme sajjati?",
  "mnd14:172.3_0": "Idha bhikkhu gāme gihīhi saṁsaṭṭho viharati sahanandī sahasokī sukhitesu sukhito dukkhitesu dukkhito,",
  "mnd14:172.3_1": "uppannesu kiccakaraṇīyesu attanā voyogaṁ āpajjati.",
  "mnd14:172.4_0": "Evampi gāme sajjati.",
  "mnd14:173.1_0": "Atha vā bhikkhu pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati arakkhiteneva",
  "mnd14:173.1_1": "kāyena arakkhitāya vācāya arakkhitena cittena anupaṭṭhitāya satiyā asaṁvutehi indriyehi.",
  "mnd14:173.2_0": "So tatra tatra sajjati tatra tatra gaṇhāti tatra tatra bajjhati tatra tatra anayabyasanaṁ āpajjati.",
  "mnd14:173.3_0": "Evampi gāme sajjati.",
  "mnd14:174.1_0": "Kathaṁ gāme na sajjati?",
  "mnd14:174.2_0": "Idha bhikkhu gāme gihīhi asaṁsaṭṭho viharati na sahanandī na sahasokī na sukhitesu sukhito na dukkhitesu dukkhito,",
  "mnd14:174.2_1": "uppannesu kiccakaraṇīyesu na attanā voyogaṁ āpajjati.",
  "mnd14:174.3_0": "Evampi gāme na sajjati.",
  "mnd14:175.1_0": "Atha vā bhikkhu pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati rakkhiteneva",
  "mnd14:175.1_1": "kāyena rakkhitāya vācāya rakkhitena cittena upaṭṭhitāya satiyā saṁvutehi indriyehi.",
  "mnd14:175.2_0": "So tatra tatra na sajjati tatra tatra na gaṇhāti tatra tatra na bajjhati tatra tatra na anayabyasanaṁ āpajjati.",
  "mnd14:175.3_0": "Evampi gāme na sajjati.",
  "mnd14:175.4_0": "<b>Gāme ca nābhisajjeyyā</b>ti gāme na sajjeyya na gaṇheyya na bajjheyya na palibajjheyya,",
  "mnd14:175.4_1": "agiddho assa agadhito amucchito anajjhosanno vītagedho vigatagedho cattagedho …pe…",
  "mnd14:175.5_0": "brahmabhūtena attanā vihareyyāti—",
  "mnd14:175.6_0": "gāme ca nābhisajjeyya.",
  "mnd14:176.1_0": "<b>Lābhakamyā janaṁ na lapayeyyā</b>ti.",
  "mnd14:176.2_0": "Katamā lapanā?",
  "mnd14:176.3_0": "Lābhasakkārasilokasannissitassa pāpicchassa icchāpakatassa āmisacakkhukassa lokadhammagarukassa yā paresaṁ",
  "mnd14:176.3_1": "ālapanā lapanā sallapanā ullapanā samullapanā unnahanā samunnahanā ukkācanā samukkācanā anupiyabhāṇitā",
  "mnd14:176.3_2": "cāṭukamyatā muggasūpyatā pāribhaṭyatā parapiṭṭhimaṁsikatā,",
  "mnd14:176.3_3": "yā tattha saṇhavācatā sakhilavācatā sithilavācatā apharusavācatā—",
  "mnd14:176.4_0": "ayaṁ vuccati lapanā.",
  "mnd14:177.1_0": "Api ca dvīhi kāraṇehi janaṁ lapati—",
  "mnd14:177.2_0": "attānaṁ vā nīcaṁ ṭhapento paraṁ uccaṁ ṭhapento janaṁ lapati,",
  "mnd14:177.2_1": "attānaṁ vā uccaṁ ṭhapento paraṁ nīcaṁ ṭhapento janaṁ lapati.",
  "mnd14:177.3_0": "Kathaṁ attānaṁ nīcaṁ ṭhapento paraṁ uccaṁ ṭhapento janaṁ lapati?",
  "mnd14:177.4_0": "“Tumhe me bahūpakārā,",
  "mnd14:177.4_1": "ahaṁ tumhe nissāya labhāmi cīvarapiṇḍapātasenāsanagilānapaccayabhesajjaparikkhāraṁ,",
  "mnd14:177.4_2": "yepi me aññe dātuṁ vā kātuṁ vā maññanti,",
  "mnd14:177.4_3": "tumhe nissāya tumhe sampassantā yampi me purāṇaṁ mātāpettikaṁ nāmadheyyaṁ tampi me antarahitaṁ.",
  "mnd14:177.5_0": "Tumhehi ahaṁ ñāyāmi asukassa kulūpako asukāya kulūpako”ti.",
  "mnd14:177.6_0": "Evaṁ attānaṁ nīcaṁ ṭhapento paraṁ uccaṁ ṭhapento janaṁ lapati.",
  "mnd14:178.1_0": "Kathaṁ attānaṁ uccaṁ ṭhapento paraṁ nīcaṁ ṭhapento janaṁ lapati?",
  "mnd14:178.2_0": "“Ahaṁ tumhākaṁ bahūpakāro,",
  "mnd14:178.2_1": "tumhe maṁ āgamma buddhaṁ saraṇaṁ gatā,",
  "mnd14:178.2_2": "dhammaṁ saraṇaṁ gatā,",
  "mnd14:178.2_3": "saṅghaṁ saraṇaṁ gatā,",
  "mnd14:178.2_4": "pāṇātipātā paṭiviratā,",
  "mnd14:178.2_5": "adinnādānā paṭiviratā,",
  "mnd14:178.2_6": "kāmesumicchācārā paṭiviratā,",
  "mnd14:178.2_7": "musāvādā paṭiviratā,",
  "mnd14:178.2_8": "surāmerayamajjappamādaṭṭhānā paṭiviratā.",
  "mnd14:178.3_0": "Ahaṁ tumhākaṁ uddesaṁ demi, paripucchaṁ demi, uposathaṁ ācikkhāmi, navakammaṁ adhiṭṭhāmi.",
  "mnd14:178.4_0": "Atha pana tumhe maṁ ujjhitvā aññe sakkarotha garuṁ karotha mānetha pūjethā”ti.",
  "mnd14:178.5_0": "Evaṁ attānaṁ uccaṁ ṭhapento paraṁ nīcaṁ ṭhapento janaṁ lapati.",
  "mnd14:179.1_0": "<b>Lābhakamyā janaṁ na lapayeyyā</b>ti.",
  "mnd14:179.2_0": "Lābhahetu lābhapaccayā lābhakāraṇā lābhābhinibbattiyā lābhaṁ paripācento janaṁ na lapayeyya,",
  "mnd14:179.2_1": "lapanaṁ pajaheyya vinodeyya byantiṁ kareyya anabhāvaṁ gameyya,",
  "mnd14:179.2_2": "lapanā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd14:179.3_0": "lābhakamyā janaṁ na lapayeyya.",
  "mnd14:180.1_0": "Tenāha bhagavā—",
  "mnd14:181.1_0": "“Kayavikkaye na tiṭṭheyya,",
  "mnd14:181.2_0": "Upavādaṁ bhikkhu na kareyya kuhiñci;",
  "mnd14:181.3_0": "Gāme ca nābhisajjeyya,",
  "mnd14:181.4_0": "Lābhakamyā janaṁ na lapayeyyā”ti.",
  "mnd14:182.1_0": "<b>Na ca katthiko siyā bhikkhu,</b>",
  "mnd14:182.2_0": "<b>Na ca vācaṁ payuttaṁ bhāseyya;</b>",
  "mnd14:182.3_0": "<b>Pāgabbhiyaṁ na sikkheyya,</b>",
  "mnd14:182.4_0": "<b>Kathaṁ viggāhikaṁ na kathayeyya.</b>",
  "mnd14:183.1_0": "<b>Na ca katthiko siyā bhikkhū</b>ti.",
  "mnd14:183.2_0": "Idhekacco katthī hoti vikatthī.",
  "mnd14:183.3_0": "So katthati vikatthati ahamasmi sīlasampannoti vā vatasampannoti vā sīlabbatasampannoti vā jātiyā vā",
  "mnd14:183.3_1": "gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena",
  "mnd14:183.3_2": "vā vijjāṭṭhānena vā sutena vā paṭibhānena vā aññataraññatarena vā vatthunā.",
  "mnd14:183.4_0": "Uccā kulā pabbajitoti vā mahābhogakulā pabbajitoti vā uḷārabhogakulā pabbajitoti vā …pe…",
  "mnd14:183.5_0": "suttantikoti vā vinayadharoti vā dhammakathikoti vā āraññikoti vā …pe…",
  "mnd14:183.6_0": "nevasaññānāsaññāyatanasamāpattiyā lābhīti vā katthati vikatthati.",
  "mnd14:183.7_0": "Evaṁ na kattheyya na vikattheyya,",
  "mnd14:183.7_1": "katthaṁ pajaheyya vinodeyya byantiṁ kareyya anabhāvaṁ gameyya,",
  "mnd14:183.7_2": "katthanā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd14:183.8_0": "na ca katthiko siyā bhikkhu.",
  "mnd14:184.1_0": "<b>Na ca vācaṁ payuttaṁ bhāseyyā</b>ti.",
  "mnd14:184.2_0": "Katamā payuttavācā?",
  "mnd14:184.3_0": "Idhekacco cīvarapayuttaṁ vācaṁ bhāsati,",
  "mnd14:184.3_1": "piṇḍapātapayuttaṁ vācaṁ bhāsati,",
  "mnd14:184.3_2": "senāsanapayuttaṁ vācaṁ bhāsati,",
  "mnd14:184.3_3": "gilānapaccayabhesajjaparikkhārapayuttaṁ vācaṁ bhāsati—",
  "mnd14:184.4_0": "ayampi vuccati payuttavācā.",
  "mnd14:185.1_0": "Atha vā cīvarahetu piṇḍapātahetu senāsanahetu gilānapaccayabhesajjaparikkhārahetu saccampi bhaṇati musāpi bhaṇati,",
  "mnd14:185.1_1": "pisuṇampi bhaṇati apisuṇampi bhaṇati,",
  "mnd14:185.1_2": "pharusampi bhaṇati apharusampi bhaṇati,",
  "mnd14:185.1_3": "samphappalāpampi bhaṇati asamphappalāpampi bhaṇati,",
  "mnd14:185.1_4": "mantāpi vācaṁ bhāsati—",
  "mnd14:185.2_0": "ayampi vuccati payuttavācā.",
  "mnd14:185.3_0": "Atha vā pasannacitto paresaṁ dhammaṁ deseti—",
  "mnd14:185.4_0": "“aho vata me dhammaṁ suṇeyyuṁ, sutvāva dhammaṁ pasīdeyyuṁ, pasannā ca me pasannākāraṁ kareyyun”ti—",
  "mnd14:185.5_0": "ayaṁ vuccati payuttavācā.",
  "mnd14:185.6_0": "<b>Na ca vācaṁ payuttaṁ bhāseyyā</b>ti.",
  "mnd14:185.7_0": "Antamaso dhammadesanaṁ vācaṁ upādāya payuttavācaṁ na bhāseyya na katheyya na bhaṇeyya na dīpeyya na vohareyya,",
  "mnd14:185.7_1": "payuttaṁ vācaṁ pajaheyya vinodeyya byantiṁ kareyya anabhāvaṁ gameyya,",
  "mnd14:185.7_2": "payuttavācāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd14:185.8_0": "na ca vācaṁ payuttaṁ bhāseyya.",
  "mnd14:186.1_0": "<b>Pāgabbhiyaṁ na sikkheyyā</b>ti.",
  "mnd14:186.2_0": "<b>Pāgabbhiyan</b>ti tīṇi pāgabbhiyāni—",
  "mnd14:186.3_0": "kāyikaṁ pāgabbhiyaṁ, vācasikaṁ pāgabbhiyaṁ, cetasikaṁ pāgabbhiyaṁ.",
  "mnd14:186.4_0": "Katamaṁ kāyikaṁ pāgabbhiyaṁ?",
  "mnd14:186.5_0": "Idhekacco saṅghagatopi kāyikaṁ pāgabbhiyaṁ dasseti,",
  "mnd14:186.5_1": "gaṇagatopi kāyikaṁ pāgabbhiyaṁ dasseti,",
  "mnd14:186.5_2": "bhojanasālāyampi kāyikaṁ pāgabbhiyaṁ dasseti,",
  "mnd14:186.5_3": "jantāgharepi kāyikaṁ pāgabbhiyaṁ dasseti,",
  "mnd14:186.5_4": "udakatitthepi kāyikaṁ pāgabbhiyaṁ dasseti,",
  "mnd14:186.5_5": "antaragharaṁ pavisantopi kāyikaṁ pāgabbhiyaṁ dasseti,",
  "mnd14:186.5_6": "antaragharaṁ paviṭṭhopi kāyikaṁ pāgabbhiyaṁ dasseti.",
  "mnd14:187.1_0": "Kathaṁ saṅghagato kāyikaṁ pāgabbhiyaṁ dasseti?",
  "mnd14:187.2_0": "Idhekacco saṅghagato acittīkārakato there bhikkhū ghaṭṭayantopi tiṭṭhati,",
  "mnd14:187.2_1": "ghaṭṭayantopi nisīdati,",
  "mnd14:187.2_2": "puratopi tiṭṭhati,",
  "mnd14:187.2_3": "puratopi nisīdati,",
  "mnd14:187.2_4": "uccepi āsane nisīdati,",
  "mnd14:187.2_5": "sasīsaṁ pārupitvā nisīdati,",
  "mnd14:187.2_6": "ṭhitakopi bhaṇati,",
  "mnd14:187.2_7": "bāhāvikkhepakopi bhaṇati.",
  "mnd14:187.3_0": "Evaṁ saṅghagato kāyikaṁ pāgabbhiyaṁ dasseti.",
  "mnd14:188.1_0": "Kathaṁ gaṇagato kāyikaṁ pāgabbhiyaṁ dasseti?",
  "mnd14:188.2_0": "Idhekacco gaṇagato acittīkārakato therānaṁ bhikkhūnaṁ anupāhanānaṁ caṅkamantānaṁ saupāhano caṅkamati,",
  "mnd14:188.2_1": "nīce caṅkame caṅkamantānaṁ ucce caṅkame caṅkamati,",
  "mnd14:188.2_2": "chamāya caṅkamantānaṁ caṅkame caṅkamati,",
  "mnd14:188.2_3": "ghaṭṭayantopi tiṭṭhati,",
  "mnd14:188.2_4": "ghaṭṭayantopi nisīdati,",
  "mnd14:188.2_5": "puratopi tiṭṭhati,",
  "mnd14:188.2_6": "puratopi nisīdati,",
  "mnd14:188.2_7": "uccepi āsane nisīdati,",
  "mnd14:188.2_8": "sasīsaṁ pārupitvāpi nisīdati,",
  "mnd14:188.2_9": "ṭhitopi bhaṇati,",
  "mnd14:188.2_10": "bāhāvikkhepakopi bhaṇati.",
  "mnd14:188.3_0": "Evaṁ gaṇagato kāyikaṁ pāgabbhiyaṁ dasseti.",
  "mnd14:189.1_0": "Kathaṁ bhojanasālāyaṁ kāyikaṁ pāgabbhiyaṁ dasseti?",
  "mnd14:189.2_0": "Idhekacco bhojanasālāyaṁ acittīkārakato there bhikkhū anupakhajja nisīdati,",
  "mnd14:189.2_1": "navepi bhikkhū āsanena paṭibāhati,",
  "mnd14:189.2_2": "ghaṭṭayantopi tiṭṭhati,",
  "mnd14:189.2_3": "ghaṭṭayantopi nisīdati,",
  "mnd14:189.2_4": "puratopi tiṭṭhati,",
  "mnd14:189.2_5": "puratopi nisīdati,",
  "mnd14:189.2_6": "uccepi āsane nisīdati,",
  "mnd14:189.2_7": "sasīsaṁ pārupitvā nisīdati,",
  "mnd14:189.2_8": "ṭhitakopi bhaṇati,",
  "mnd14:189.2_9": "bāhāvikkhepakopi bhaṇati.",
  "mnd14:189.3_0": "Evaṁ bhojanasālāyaṁ kāyikaṁ pāgabbhiyaṁ dasseti.",
  "mnd14:190.1_0": "Kathaṁ jantāghare kāyikaṁ pāgabbhiyaṁ dasseti?",
  "mnd14:190.2_0": "Idhekacco jantāghare acittīkārakato there bhikkhū ghaṭṭayantopi tiṭṭhati,",
  "mnd14:190.2_1": "ghaṭṭayantopi nisīdati,",
  "mnd14:190.2_2": "puratopi tiṭṭhati,",
  "mnd14:190.2_3": "puratopi nisīdati,",
  "mnd14:190.2_4": "uccepi āsane nisīdati,",
  "mnd14:190.2_5": "anāpucchāpi kaṭṭhaṁ pakkhipati,",
  "mnd14:190.2_6": "anāpucchāpi dvāraṁ pidahati.",
  "mnd14:190.3_0": "Evaṁ jantāghare kāyikaṁ pāgabbhiyaṁ dasseti.",
  "mnd14:191.1_0": "Kathaṁ udakatitthe kāyikaṁ pāgabbhiyaṁ dasseti?",
  "mnd14:191.2_0": "Idhekacco udakatitthe acittīkārakato there bhikkhū ghaṭṭayantopi otarati,",
  "mnd14:191.2_1": "puratopi otarati,",
  "mnd14:191.2_2": "ghaṭṭayantopi nhāyati,",
  "mnd14:191.2_3": "puratopi nhāyati,",
  "mnd14:191.2_4": "uparitopi nhāyati,",
  "mnd14:191.2_5": "ghaṭṭayantopi uttarati,",
  "mnd14:191.2_6": "puratopi uttarati,",
  "mnd14:191.2_7": "uparitopi uttarati.",
  "mnd14:191.3_0": "Evaṁ udakatitthe kāyikaṁ pāgabbhiyaṁ dasseti.",
  "mnd14:192.1_0": "Kathaṁ antaragharaṁ pavisanto kāyikaṁ pāgabbhiyaṁ dasseti?",
  "mnd14:192.2_0": "Idhekacco antaragharaṁ pavisanto acittīkārakato there bhikkhū ghaṭṭayantopi gacchati,",
  "mnd14:192.2_1": "puratopi gacchati,",
  "mnd14:192.2_2": "vokkammāpi therānaṁ bhikkhūnaṁ purato gacchati.",
  "mnd14:192.3_0": "Evaṁ antaragharaṁ pavisanto kāyikaṁ pāgabbhiyaṁ dasseti.",
  "mnd14:193.1_0": "Kathaṁ antaragharaṁ paviṭṭho kāyikaṁ pāgabbhiyaṁ dasseti?",
  "mnd14:193.2_0": "Idhekacco antaragharaṁ paviṭṭho “na pavisa,",
  "mnd14:193.2_1": "bhante”ti vuccamāno pavisati,",
  "mnd14:193.2_2": "“na tiṭṭha,",
  "mnd14:193.2_3": "bhante”ti vuccamāno tiṭṭhati,",
  "mnd14:193.2_4": "“na nisīda,",
  "mnd14:193.2_5": "bhante”ti vuccamāno nisīdati,",
  "mnd14:193.2_6": "anokāsampi pavisati,",
  "mnd14:193.2_7": "anokāsepi tiṭṭhati,",
  "mnd14:193.2_8": "anokāsepi nisīdati,",
  "mnd14:193.2_9": "yānipi tāni honti kulānaṁ ovarakāni gūḷhāni ca paṭicchannāni ca,",
  "mnd14:193.2_10": "yattha kulitthiyo kuladhītaro kulasuṇhāyo kulakumāriyo nisīdanti tatthapi sahasā pavisati,",
  "mnd14:193.2_11": "kumārakassapi sīsaṁ parāmasati.",
  "mnd14:193.3_0": "Evaṁ antaragharaṁ paviṭṭho kāyikaṁ pāgabbhiyaṁ dasseti—",
  "mnd14:193.4_0": "idaṁ kāyikaṁ pāgabbhiyaṁ.",
  "mnd14:194.1_0": "Katamaṁ vācasikaṁ pāgabbhiyaṁ?",
  "mnd14:194.2_0": "Idhekacco saṅghagatopi vācasikaṁ pāgabbhiyaṁ dasseti,",
  "mnd14:194.2_1": "gaṇagatopi vācasikaṁ pāgabbhiyaṁ dasseti,",
  "mnd14:194.2_2": "antaragharaṁ paviṭṭhopi vācasikaṁ pāgabbhiyaṁ dasseti.",
  "mnd14:194.3_0": "Kathaṁ saṅghagato vācasikaṁ pāgabbhiyaṁ dasseti?",
  "mnd14:194.4_0": "Idhekacco saṅghagato acittīkārakato there bhikkhū anāpucchaṁ vā anajjhiṭṭho vā ārāmagatānaṁ bhikkhūnaṁ dhammaṁ bhaṇati,",
  "mnd14:194.4_1": "pañhaṁ visajjeti,",
  "mnd14:194.4_2": "pātimokkhaṁ uddisati,",
  "mnd14:194.4_3": "ṭhitakopi bhaṇati,",
  "mnd14:194.4_4": "bāhāvikkhepakopi bhaṇati.",
  "mnd14:194.5_0": "Evaṁ saṅghagato vācasikaṁ pāgabbhiyaṁ dasseti.",
  "mnd14:195.1_0": "Kathaṁ gaṇagato vācasikaṁ pāgabbhiyaṁ dasseti?",
  "mnd14:195.2_0": "Idhekacco gaṇagato acittīkārakato there bhikkhū anāpucchaṁ vā anajjhiṭṭho vā ārāmagatānaṁ bhikkhūnaṁ dhammaṁ bhaṇati,",
  "mnd14:195.2_1": "pañhaṁ visajjeti,",
  "mnd14:195.2_2": "ṭhitakopi bhaṇati,",
  "mnd14:195.2_3": "bāhāvikkhepakopi bhaṇati;",
  "mnd14:195.3_0": "ārāmagatānaṁ bhikkhunīnaṁ upāsakānaṁ upāsikānaṁ dhammaṁ bhaṇati,",
  "mnd14:195.3_1": "pañhaṁ visajjeti,",
  "mnd14:195.3_2": "ṭhitakopi bhaṇati,",
  "mnd14:195.3_3": "bāhāvikkhepakopi bhaṇati.",
  "mnd14:195.4_0": "Evaṁ gaṇagato vācasikaṁ pāgabbhiyaṁ dasseti.",
  "mnd14:196.1_0": "Kathaṁ antaragharaṁ paviṭṭho vācasikaṁ pāgabbhiyaṁ dasseti?",
  "mnd14:196.2_0": "Idhekacco antaragharaṁ paviṭṭho itthiṁ vā kumāriṁ vā evamāha—",
  "mnd14:196.3_0": "“itthannāme itthaṅgotte kiṁ atthi?",
  "mnd14:196.4_0": "Yāgu atthi, bhattaṁ atthi, khādanīyaṁ atthi?",
  "mnd14:196.5_0": "Kiṁ pivissāma, kiṁ bhuñjissāma, kiṁ khādissāma, kiṁ vā atthi, kiṁ vā me dassathā”ti vippalapati.",
  "mnd14:196.6_0": "Evaṁ antaragharaṁ paviṭṭho vācasikaṁ pāgabbhiyaṁ dasseti—",
  "mnd14:196.7_0": "idaṁ vācasikaṁ pāgabbhiyaṁ.",
  "mnd14:197.1_0": "Katamaṁ cetasikaṁ pāgabbhiyaṁ?",
  "mnd14:197.2_0": "Idhekacco na uccā kulā pabbajito samāno uccā kulā pabbajitena saddhiṁ sadisaṁ attānaṁ karoti cittena,",
  "mnd14:197.3_0": "na mahābhogakulā pabbajito samāno mahābhogakulā pabbajitena saddhiṁ sadisaṁ attānaṁ karoti cittena,",
  "mnd14:197.4_0": "na uḷārabhogakulā pabbajito samāno uḷārabhogakulā pabbajitena saddhiṁ sadisaṁ attānaṁ karoti cittena,",
  "mnd14:197.5_0": "na suttantiko samāno suttantikena saddhiṁ sadisaṁ attānaṁ karoti cittena,",
  "mnd14:197.6_0": "na vinayadharo samāno …",
  "mnd14:197.7_0": "na dhammakathiko samāno …",
  "mnd14:197.8_0": "na āraññiko samāno …",
  "mnd14:197.9_0": "na piṇḍapātiko samāno …",
  "mnd14:197.10_0": "na paṁsukūliko samāno …",
  "mnd14:197.11_0": "na tecīvariko samāno …",
  "mnd14:197.12_0": "na sapadānacāriko samāno …",
  "mnd14:197.13_0": "na khalupacchābhattiko samāno …",
  "mnd14:197.14_0": "na nesajjiko samāno …",
  "mnd14:197.15_0": "na yathāsanthatiko samāno yathāsanthatikena saddhiṁ sadisaṁ attānaṁ karoti cittena,",
  "mnd14:197.16_0": "na paṭhamassa jhānassa lābhī samāno paṭhamassa jhānassa lābhinā saddhiṁ sadisaṁ attānaṁ karoti cittena,",
  "mnd14:197.17_0": "na dutiyassa jhānassa …",
  "mnd14:197.18_0": "na tatiyassa jhānassa …",
  "mnd14:197.19_0": "na catutthassa jhānassa lābhī samāno …",
  "mnd14:197.20_0": "na ākāsānañcāyatanasamāpattiyā lābhī samāno …",
  "mnd14:197.21_0": "na viññāṇañcāyatanasamāpattiyā …",
  "mnd14:197.22_0": "na ākiñcaññāyatanasamāpattiyā …",
  "mnd14:197.23_0": "na nevasaññānāsaññāyatanasamāpattiyā lābhī samāno nevasaññānāsaññāyatanasamāpattiyā lābhinā saddhiṁ sadisaṁ attānaṁ karoti cittena—",
  "mnd14:197.24_0": "idaṁ cetasikaṁ pāgabbhiyaṁ.",
  "mnd14:197.25_0": "<b>Na sikkheyyā</b>ti pāgabbhiyaṁ na sikkheyya na careyya na ācareyya na samācareyya na samādāya vatteyya,",
  "mnd14:197.26_0": "pāgabbhiyaṁ pajaheyya vinodeyya byantiṁ kareyya anabhāvaṁ gameyya,",
  "mnd14:197.26_1": "pāgabbhiyā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd14:197.27_0": "pāgabbhiyaṁ na sikkheyya.",
  "mnd14:198.1_0": "<b>Kathaṁ viggāhikaṁ na kathayeyyā</b>ti.",
  "mnd14:198.2_0": "Katamā viggāhikā kathā?",
  "mnd14:198.3_0": "Idhekacco evarūpiṁ kathaṁ kattā hoti—",
  "mnd14:198.4_0": "“na tvaṁ imaṁ dhammavinayaṁ ājānāsi …pe…",
  "mnd14:198.5_0": "nibbeṭhehi vā sace pahosī”ti.",
  "mnd14:198.6_0": "Vuttañhetaṁ bhagavatā—",
  "mnd14:198.7_0": "“viggāhikāya kho,",
  "mnd14:198.7_1": "moggallāna,",
  "mnd14:198.7_2": "kathāya sati kathābāhullaṁ pāṭikaṅkhaṁ,",
  "mnd14:198.7_3": "kathābāhulle sati uddhaccaṁ,",
  "mnd14:198.7_4": "uddhatassa asaṁvaro,",
  "mnd14:198.7_5": "asaṁvutassa ārā cittaṁ samādhimhā”ti.",
  "mnd14:198.8_0": "<b>Kathaṁ viggāhikaṁ na kathayeyyā</b>ti.",
  "mnd14:198.9_0": "Viggāhikaṁ kathaṁ na katheyya na bhaṇeyya na dīpeyya na vohareyya,",
  "mnd14:198.9_1": "viggāhikaṁ kathaṁ pajaheyya vinodeyya byantiṁ kareyya anabhāvaṁ gameyya,",
  "mnd14:198.9_2": "viggāhikakathāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd14:198.10_0": "kathaṁ viggāhikaṁ na kathayeyya.",
  "mnd14:199.1_0": "Tenāha bhagavā—",
  "mnd14:200.1_0": "“Na ca katthiko siyā bhikkhu,",
  "mnd14:200.2_0": "Na ca vācaṁ payuttaṁ bhāseyya;",
  "mnd14:200.3_0": "Pāgabbhiyaṁ na sikkheyya,",
  "mnd14:200.4_0": "Kathaṁ viggāhikaṁ na kathayeyyā”ti.",
  "mnd14:201.1_0": "<b>Mosavajje na niyyetha,</b>",
  "mnd14:201.2_0": "<b>Sampajāno saṭhāni na kayirā;</b>",
  "mnd14:201.3_0": "<b>Atha jīvitena paññāya,</b>",
  "mnd14:201.4_0": "<b>Sīlabbatena nāññamatimaññe.</b>",
  "mnd14:202.1_0": "<b>Mosavajje na niyyethā</b>ti.",
  "mnd14:202.2_0": "Mosavajjaṁ vuccati musāvādo.",
  "mnd14:202.3_0": "Idhekacco sabhaggato vā parisaggato vā …pe…",
  "mnd14:202.4_0": "āmisakiñcikkhahetu vā sampajānamusā bhāsitā hoti—",
  "mnd14:202.5_0": "idaṁ vuccati mosavajjaṁ.",
  "mnd14:202.6_0": "Api ca tīhākārehi musāvādo hoti—",
  "mnd14:202.7_0": "pubbevassa hoti “musā bhaṇissan”ti,",
  "mnd14:202.7_1": "bhaṇantassa hoti “musā bhaṇāmī”ti,",
  "mnd14:202.7_2": "bhaṇitassa hoti “musā mayā bhaṇitan”ti,",
  "mnd14:202.7_3": "imehi tīhākārehi musāvādo hoti.",
  "mnd14:202.8_0": "Api ca catūhākārehi …",
  "mnd14:202.9_0": "pañcahākārehi …",
  "mnd14:202.10_0": "chahākārehi …",
  "mnd14:202.11_0": "sattahākārehi …",
  "mnd14:202.12_0": "aṭṭhahākārehi …",
  "mnd14:202.13_0": "musāvādo hoti—",
  "mnd14:202.14_0": "pubbevassa hoti “musā bhaṇissan”ti,",
  "mnd14:202.14_1": "bhaṇantassa hoti “musā bhaṇāmī”ti,",
  "mnd14:202.14_2": "bhaṇitassa hoti “musā mayā bhaṇitan”ti vinidhāya diṭṭhiṁ vinidhāya khantiṁ vinidhāya ruciṁ vinidhāya saññaṁ vinidhāya bhāvaṁ—",
  "mnd14:202.15_0": "imehi aṭṭhahākārehi musāvādo hoti.",
  "mnd14:202.16_0": "<b>Mosavajje na niyyethā</b>ti.",
  "mnd14:202.17_0": "Mosavajje na yāyeyya na niyyāyeyya na vaheyya na saṁhareyya,",
  "mnd14:202.17_1": "mosavajjaṁ pajaheyya vinodeyya byantiṁ kareyya anabhāvaṁ gameyya,",
  "mnd14:202.17_2": "mosavajjā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd14:202.18_0": "mosavajje na niyyetha.",
  "mnd14:203.1_0": "<b>Sampajāno saṭhāni na kayirā</b>ti.",
  "mnd14:203.2_0": "Katamaṁ sāṭheyyaṁ?",
  "mnd14:203.3_0": "Idhekacco saṭho hoti parisaṭho,",
  "mnd14:203.3_1": "yaṁ tattha saṭhaṁ saṭhatā sāṭheyyaṁ kakkaratā kakkariyaṁ parikkhattatā pārikkhattiyaṁ—",
  "mnd14:203.4_0": "idaṁ vuccati sāṭheyyaṁ.",
  "mnd14:203.5_0": "<b>Sampajāno saṭhāni na kayirā</b>ti.",
  "mnd14:203.6_0": "Sampajāno hutvā sāṭheyyaṁ na kareyya na janeyya na sañjaneyya na nibbatteyya nābhinibbatteyya,",
  "mnd14:203.6_1": "sāṭheyyaṁ pajaheyya vinodeyya byantiṁ kareyya anabhāvaṁ gameyya,",
  "mnd14:203.6_2": "sāṭheyyā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd14:203.7_0": "sampajāno saṭhāni na kayirā.",
  "mnd14:204.1_0": "<b>Atha jīvitena paññāya, sīlabbatena nāññamatimaññe</b>ti.",
  "mnd14:204.2_0": "<b>Athā</b>ti padasandhi …pe… padānupubbatāpetaṁ—",
  "mnd14:204.3_0": "athāti.",
  "mnd14:204.4_0": "Idhekacco lūkhajīvitaṁ jīvanto paraṁ paṇītajīvitaṁ jīvantaṁ atimaññati—",
  "mnd14:204.5_0": "“kiṁ panāyaṁ bahulājīvo sabbaṁ sambhakkheti, seyyathidaṁ—",
  "mnd14:204.6_0": "mūlabījaṁ khandhabījaṁ phaḷubījaṁ aggabījaṁ bījabījameva pañcamaṁ asanivicakkadantakūṭasamaṇappadhānenā”ti.",
  "mnd14:204.7_0": "So tāya lūkhajīvitāya paraṁ paṇītajīvitaṁ jīvantaṁ atimaññati.",
  "mnd14:205.1_0": "Idhekacco paṇītajīvitaṁ jīvanto paraṁ lūkhajīvitaṁ jīvantaṁ atimaññati—",
  "mnd14:205.2_0": "“kiṁ panāyaṁ appapuñño appesakkho na lābhī cīvarapiṇḍapātasenāsanagilānapaccayabhesajjaparikkhārānan”ti.",
  "mnd14:205.3_0": "So tāya paṇītajīvitāya paraṁ lūkhajīvitaṁ jīvantaṁ atimaññati.",
  "mnd14:205.4_0": "Idhekacco paññāsampanno hoti.",
  "mnd14:205.5_0": "So puṭṭho pañhaṁ visajjeti.",
  "mnd14:205.6_0": "Tassa evaṁ hoti—",
  "mnd14:205.7_0": "“ahamasmi paññāsampanno, ime panaññe na paññāsampannā”ti.",
  "mnd14:205.8_0": "So tāya paññāsampadāya paraṁ atimaññati.",
  "mnd14:205.9_0": "Idhekacco sīlasampanno hoti,",
  "mnd14:205.9_1": "pātimokkhasaṁvarasaṁvuto viharati ācāragocarasampanno,",
  "mnd14:205.9_2": "aṇumattesu vajjesu bhayadassāvī,",
  "mnd14:205.9_3": "samādāya sikkhati sikkhāpadesu.",
  "mnd14:205.10_0": "Tassa evaṁ hoti—",
  "mnd14:205.11_0": "“ahamasmi sīlasampanno, ime panaññe bhikkhū dussīlā pāpadhammā”ti.",
  "mnd14:205.12_0": "So tāya sīlasampadāya paraṁ atimaññati.",
  "mnd14:205.13_0": "Idhekacco vatasampanno hoti āraññiko vā piṇḍapātiko vā paṁsukūliko vā tecīvariko vā sapadānacāriko vā",
  "mnd14:205.13_1": "khalupacchābhattiko vā nesajjiko vā yathāsanthatiko vā.",
  "mnd14:205.14_0": "Tassa evaṁ hoti—",
  "mnd14:205.15_0": "“ahamasmi vatasampanno, ime panaññe na vatasampannā”ti.",
  "mnd14:205.16_0": "So tāya vatasampadāya paraṁ atimaññati.",
  "mnd14:205.17_0": "<b>Atha jīvitena paññāya, sīlabbatena nāññamatimaññe</b>ti.",
  "mnd14:205.18_0": "Lūkhajīvitāya vā paṇītajīvitāya vā paññāsampadāya vā sīlasampadāya vā vatasampadāya vā paraṁ nātimaññeyya,",
  "mnd14:205.18_1": "nāvajāneyya,",
  "mnd14:205.18_2": "na tena mānaṁ janeyya,",
  "mnd14:205.18_3": "na tena thaddho assa,",
  "mnd14:205.18_4": "patthaddho paggahitasiroti—",
  "mnd14:205.19_0": "atha jīvitena paññāya sīlabbatena nāññamatimaññe.",
  "mnd14:206.1_0": "Tenāha bhagavā—",
  "mnd14:207.1_0": "“Mosavajje na niyyetha,",
  "mnd14:207.2_0": "Sampajāno saṭhāni na kayirā;",
  "mnd14:207.3_0": "Atha jīvitena paññāya,",
  "mnd14:207.4_0": "Sīlabbatena nāññamatimaññe”ti.",
  "mnd14:208.1_0": "<b>Sutvā rusito bahuṁ vācaṁ,</b>",
  "mnd14:208.2_0": "<b>Samaṇānaṁ vā puthujanānaṁ;</b>",
  "mnd14:208.3_0": "<b>Pharusena ne na paṭivajjā,</b>",
  "mnd14:208.4_0": "<b>Na hi santo paṭiseniṁ karonti.</b>",
  "mnd14:209.1_0": "<b>Sutvā rusito bahuṁ vācaṁ, samaṇānaṁ puthujanānan</b>ti.",
  "mnd14:209.2_0": "<b>Rusito</b>ti dūsito khuṁsito ghaṭṭito vambhito garahito upavadito.",
  "mnd14:209.3_0": "<b>Samaṇānan</b>ti ye keci ito bahiddhā paribbajūpagatā paribbajasamāpannā.",
  "mnd14:209.4_0": "<b>Puthujanānan</b>ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca,",
  "mnd14:209.4_1": "te bahukāhi vācāhi aniṭṭhāhi akantāhi amanāpāhi akkoseyyuṁ paribhāseyyuṁ roseyyuṁ viroseyyuṁ hiṁseyyuṁ",
  "mnd14:209.4_2": "vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ upaghātaṁ kareyyuṁ tesaṁ bahuṁ vācaṁ aniṭṭhaṁ",
  "mnd14:209.4_3": "akantaṁ amanāpaṁ sutvā suṇitvā uggahitvā upadhārayitvā upalakkhayitvāti—",
  "mnd14:209.5_0": "sutvā rusito bahuṁ vācaṁ, samaṇānaṁ vā puthujanānaṁ.",
  "mnd14:210.1_0": "<b>Pharusena ne na paṭivajjā</b>ti.",
  "mnd14:210.2_0": "<b>Pharusenā</b>ti pharusena kakkhaḷena na paṭivajjā nappaṭibhaṇeyya,",
  "mnd14:210.2_1": "akkosantaṁ na paccakkoseyya,",
  "mnd14:210.2_2": "rosantaṁ nappaṭiroseyya,",
  "mnd14:210.2_3": "bhaṇḍanaṁ nappaṭibhaṇḍeyya na kalahaṁ kareyya na bhaṇḍanaṁ kareyya na viggahaṁ kareyya na vivādaṁ kareyya na medhagaṁ kareyya,",
  "mnd14:210.2_4": "kalahabhaṇḍanaviggahavivādamedhagaṁ pajaheyya vinodeyya byantiṁ kareyya anabhāvaṁ gameyya,",
  "mnd14:210.2_5": "kalahabhaṇḍanaviggahavivādamedhagā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd14:210.3_0": "pharusena ne na paṭivajjā.",
  "mnd14:211.1_0": "<b>Na hi santo paṭiseniṁ karontī</b>ti.",
  "mnd14:211.2_0": "<b>Santo</b>ti rāgassa santattā santo, dosassa … mohassa …",
  "mnd14:211.2_1": "kodhassa …",
  "mnd14:211.2_2": "upanāhassa …pe…",
  "mnd14:211.2_3": "sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭipassaddhattā",
  "mnd14:211.2_4": "santo upasanto vūpasanto nibbuto paṭipassaddhoti—",
  "mnd14:211.3_0": "santo.",
  "mnd14:211.4_0": "<b>Na hi santo paṭiseniṁ karontī</b>ti.",
  "mnd14:211.5_0": "Santo paṭiseniṁ paṭimallaṁ paṭikaṇṭakaṁ paṭipakkhaṁ na karonti na janenti na sañjanenti na nibbattenti nābhinibbattentīti—",
  "mnd14:211.6_0": "na hi santo paṭiseniṁ karonti.",
  "mnd14:212.1_0": "Tenāha bhagavā—",
  "mnd14:213.1_0": "“Sutvā rusito bahuṁ vācaṁ,",
  "mnd14:213.2_0": "Samaṇānaṁ vā puthujanānaṁ;",
  "mnd14:213.3_0": "Pharusena ne na paṭivajjā,",
  "mnd14:213.4_0": "Na hi santo paṭiseniṁ karontī”ti.",
  "mnd14:214.1_0": "<b>Etañca dhammamaññāya,</b>",
  "mnd14:214.2_0": "<b>Vicinaṁ bhikkhu sadā sato sikkhe;</b>",
  "mnd14:214.3_0": "<b>Santīti nibbutiṁ ñatvā,</b>",
  "mnd14:214.4_0": "<b>Sāsane gotamassa nappamajjeyya.</b>",
  "mnd14:215.1_0": "<b>Etañca dhammamaññāyā</b>ti.",
  "mnd14:215.2_0": "<b>Etan</b>ti ācikkhitaṁ desitaṁ paññapitaṁ paṭṭhapitaṁ vivaṭaṁ vibhattaṁ uttānīkataṁ pakāsitaṁ dhammaṁ",
  "mnd14:215.2_1": "aññāya jānitvā tulayitvā tīrayitvā vibhāvayitvā vibhūtaṁ katvāti.",
  "mnd14:215.3_0": "Evampi etañca dhammamaññāya.",
  "mnd14:215.4_0": "Atha vā samañca visamañca pathañca vipathañca sāvajjañca anavajjañca hīnañca paṇītañca kaṇhañca sukkañca",
  "mnd14:215.4_1": "viññūgarahitañca viññūpasatthañca dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti.",
  "mnd14:215.5_0": "Evampi etañca dhammamaññāya.",
  "mnd14:215.6_0": "Atha vā sammāpaṭipadaṁ anulomapaṭipadaṁ apaccanīkapaṭipadaṁ aviruddhapaṭipadaṁ anvatthapaṭipadaṁ dhammānudhammapaṭipadaṁ",
  "mnd14:215.6_1": "sīlesu paripūrakāritaṁ indriyesu guttadvārataṁ bhojane mattaññutaṁ jāgariyānuyogaṁ satisampajaññaṁ,",
  "mnd14:215.6_2": "cattāro satipaṭṭhāne cattāro sammappadhāne cattāro iddhipāde pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ,",
  "mnd14:215.6_3": "nibbānañca nibbānagāminiñca paṭipadaṁ dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti.",
  "mnd14:215.7_0": "Evampi tañca dhammamaññāya.",
  "mnd14:216.1_0": "<b>Vicinaṁ bhikkhu sadā sato sikkhe</b>ti.",
  "mnd14:216.2_0": "<b>Vicinan</b>ti vicinanto pavicinanto tulayanto tīrayanto vibhāvayanto vibhūtaṁ karonto.",
  "mnd14:216.3_0": "“Sabbe saṅkhārā aniccā”ti …pe…",
  "mnd14:216.4_0": "“yaṁ kiñci samudayadhammaṁ sabbaṁ taṁ nirodhadhamman”ti vicinanto pavicinanto tulayanto tīrayanto vibhāvayanto vibhūtaṁ karontoti—",
  "mnd14:216.5_0": "vicinaṁ bhikkhu.",
  "mnd14:216.6_0": "<b>Sadā</b>ti sadā sabbadā sabbakālaṁ …pe…",
  "mnd14:216.7_0": "pacchime vayokhandhe.",
  "mnd14:216.8_0": "<b>Sato</b>ti catūhi kāraṇehi sato—",
  "mnd14:216.9_0": "kāye kāyānupassanāsatipaṭṭhānaṁ bhāvento sato …pe…",
  "mnd14:216.10_0": "so vuccati sato.",
  "mnd14:216.11_0": "<b>Sikkhe</b>ti tisso sikkhāyo—",
  "mnd14:216.12_0": "adhisīlasikkhā, adhicittasikkhā, adhipaññāsikkhā …pe…",
  "mnd14:216.13_0": "ayaṁ adhipaññāsikkhā.",
  "mnd14:216.14_0": "Imā tisso sikkhāyo āvajjanto sikkheyya …pe…",
  "mnd14:216.15_0": "sikkheyya ācareyya samācareyya samādāya vatteyyāti—",
  "mnd14:216.16_0": "vicinaṁ bhikkhu sadā sato sikkhe.",
  "mnd14:217.1_0": "<b>Santīti nibbutiṁ ñatvā</b>ti.",
  "mnd14:217.2_0": "Rāgassa nibbutiṁ santīti ñatvā, dosassa … mohassa …pe…",
  "mnd14:217.3_0": "sabbākusalābhisaṅkhārānaṁ nibbutiṁ santīti ñatvā jānitvā tulayitvā tīrayitvā vibhāvayitvā vibhūtaṁ katvāti—",
  "mnd14:217.4_0": "santīti nibbutiṁ ñatvā.",
  "mnd14:218.1_0": "<b>Sāsane gotamassa nappamajjeyyā</b>ti.",
  "mnd14:218.2_0": "Gotamassa sāsane buddhasāsane jinasāsane tathāgatasāsane devasāsane arahantasāsane.",
  "mnd14:218.3_0": "<b>Nappamajjeyyā</b>ti sakkaccakārī assa sātaccakārī aṭṭhitakārī anolīnavuttiko anikkhittacchando anikkhittadhuro kusalesu dhammesu.",
  "mnd14:218.4_0": "“Kadāhaṁ aparipūraṁ vā sīlakkhandhaṁ paripūreyyaṁ …pe…",
  "mnd14:218.5_0": "aparipūraṁ vā samādhikkhandhaṁ …",
  "mnd14:218.6_0": "paññākkhandhaṁ …",
  "mnd14:218.7_0": "vimuttikkhandhaṁ …",
  "mnd14:218.8_0": "vimuttiñāṇadassanakkhandhaṁ?",
  "mnd14:218.9_0": "Kadāhaṁ apariññātaṁ vā dukkhaṁ parijāneyyaṁ,",
  "mnd14:218.9_1": "appahīne vā kilese pajaheyyaṁ,",
  "mnd14:218.9_2": "abhāvitaṁ vā maggaṁ bhāveyyaṁ,",
  "mnd14:218.9_3": "asacchikataṁ vā nirodhaṁ sacchikareyyan”ti?",
  "mnd14:218.10_0": "Yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ",
  "mnd14:218.10_1": "padhānaṁ adhiṭṭhānaṁ anuyogo appamādo kusalesu dhammesūti—",
  "mnd14:218.11_0": "sāsane gotamassa nappamajjeyya.",
  "mnd14:219.1_0": "Tenāha bhagavā—",
  "mnd14:220.1_0": "“Etañca dhammamaññāya,",
  "mnd14:220.2_0": "Vicinaṁ bhikkhu sadā sato sikkhe;",
  "mnd14:220.3_0": "Santīti nibbutiṁ ñatvā,",
  "mnd14:220.4_0": "Sāsane gotamassa nappamajjeyyā”ti.",
  "mnd14:221.1_0": "<b>Abhibhū hi so anabhibhūto,</b>",
  "mnd14:221.2_0": "<b>Sakkhidhammamanītihamaddasi;</b>",
  "mnd14:221.3_0": "<b>Tasmā hi tassa bhagavato sāsane,</b>",
  "mnd14:221.4_0": "<b>Appamatto sadā namassamanusikkhe.</b>",
  "mnd14:221.5_0": "(Iti bhagavā.)",
  "mnd14:222.1_0": "<b>Abhibhū hi so anabhibhūto</b>ti.",
  "mnd14:222.2_0": "<b>Abhibhū</b>ti rūpābhibhū saddābhibhū gandhābhibhū rasābhibhū phoṭṭhabbābhibhū dhammābhibhū,",
  "mnd14:222.2_1": "anabhibhūto kehici kilesehi,",
  "mnd14:222.2_2": "abhibhosi ne pāpake akusale dhamme saṅkilesike ponobhavike sadare dukkhavipāke āyatiṁ jātijarāmaraṇiyeti—",
  "mnd14:222.3_0": "abhibhū hi so anabhibhūto.",
  "mnd14:223.1_0": "<b>Sakkhidhammamanītihamaddasī</b>ti.",
  "mnd14:223.2_0": "<b>Sakkhidhamman</b>ti na itihitihaṁ na itikiriyāya na paramparāya na piṭakasampadāya na takkahetu na",
  "mnd14:223.2_1": "nayahetu na ākāraparivitakkena na diṭṭhinijjhānakkhantiyā sāmaṁ sayamabhiññātaṁ attapaccakkhadhammaṁ",
  "mnd14:223.2_2": "addasi addakkhi apassi paṭivijjhīti—",
  "mnd14:223.3_0": "sakkhidhammamanītihamaddasi.",
  "mnd14:224.1_0": "<b>Tasmā hi tassa bhagavato sāsane</b>ti.",
  "mnd14:224.2_0": "<b>Tasmā</b>ti tasmā taṅkāraṇā taṁhetu tappaccayā taṁnidānā.",
  "mnd14:224.3_0": "<b>Tassa bhagavato sāsane</b>ti.",
  "mnd14:224.4_0": "Tassa bhagavato sāsane gotamasāsane buddhasāsane jinasāsane tathāgatasāsane devasāsane arahantasāsaneti—",
  "mnd14:224.5_0": "tasmā tassa bhagavato sāsane.",
  "mnd14:225.1_0": "<b>Appamatto sadā namassamanusikkhe (iti bhagavā)</b>ti.",
  "mnd14:225.2_0": "<b>Appamatto</b>ti sakkaccakārī …pe…",
  "mnd14:225.3_0": "appamādo kusalesu dhammesu.",
  "mnd14:225.4_0": "<b>Sadā</b>ti sadā sabbakālaṁ …pe…",
  "mnd14:225.5_0": "pacchime vayokhandhe.",
  "mnd14:225.6_0": "<b>Namassan</b>ti kāyena vā namassamāno vācāya vā namassamāno cittena vā namassamāno anvatthapaṭipattiyā",
  "mnd14:225.6_1": "vā namassamāno dhammānudhammapaṭipattiyā vā namassamāno sakkurumāno garukurumāno mānayamāno pūjayamāno",
  "mnd14:225.6_2": "apacayamāno.",
  "mnd14:225.7_0": "<b>Anusikkhe</b>ti tisso sikkhāyo—",
  "mnd14:225.8_0": "adhisīlasikkhā, adhicittasikkhā, adhipaññāsikkhā …pe…",
  "mnd14:225.9_0": "ayaṁ adhipaññāsikkhā.",
  "mnd14:225.10_0": "Imā tisso sikkhāyo āvajjanto sikkheyya …pe…",
  "mnd14:225.11_0": "sacchikātabbaṁ sacchikaronto sikkheyya careyya ācareyya samācareyya samādāya vatteyya.",
  "mnd14:225.12_0": "<b>Bhagavā</b>ti gāravādhivacanaṁ …pe… sacchikā paññatti yadidaṁ bhagavāti—",
  "mnd14:225.13_0": "appamatto sadā namassamanusikkhe.",
  "mnd14:225.14_0": "(Iti bhagavā.)",
  "mnd14:226.1_0": "Tenāha bhagavā—",
  "mnd14:227.1_0": "“Abhibhū hi so anabhibhūto,",
  "mnd14:227.2_0": "Sakkhidhammamanītihamaddasi;",
  "mnd14:227.3_0": "Tasmā hi tassa bhagavato sāsane,",
  "mnd14:227.4_0": "Appamatto sadā namassamanusikkhe”.",
  "mnd14:227.5_0": "(Iti bhagavāti.)",
  "mnd14:228.1_0": "Tuvaṭakasuttaniddeso cuddasamo."
}