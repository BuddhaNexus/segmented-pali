{
  "atk-s0510a:6_0": "Namo tassa bhagavato arahato sammāsambuddhassa",
  "atk-s0510a:7_0": "Khuddakanikāye",
  "atk-s0510a:8_0": "Apadāna-aṭṭhakathā",
  "atk-s0510a:9_0": "(Paṭhamo bhāgo)",
  "atk-s0510a:10_0": "Ganthārambhakathā",
  "atk-s0510a:11_0": "Vanditvā sirasā seṭṭhaṃ, buddhamappaṭipuggalaṃ;",
  "atk-s0510a:12_0": "Ñeyyasāgaramuttiṇṇaṃ, tiṇṇaṃ saṃsārasāgaraṃ.",
  "atk-s0510a:13_0": "Tatheva paramaṃ santaṃ, gambhīraṃ duddasaṃ aṇuṃ;",
  "atk-s0510a:14_0": "Bhavābhavakaraṃ suddhaṃ, dhammaṃ sambuddhapūjitaṃ.",
  "atk-s0510a:15_0": "Tatheva anaghaṃ saṅghaṃ, asaṅgaṃ saṅghamuttamaṃ;",
  "atk-s0510a:16_0": "Uttamaṃ dakkhiṇeyyānaṃ, santindriyamanāsavaṃ.",
  "atk-s0510a:17_0": "Katena tassa etassa, paṇāmena visesato;",
  "atk-s0510a:18_0": "Ratanattaye visesena, visesassādarena me.",
  "atk-s0510a:19_0": "Therehi dhīradhīrehi, āgamaññūhi viññubhi;",
  "atk-s0510a:20_0": "“Apadānaṭṭhakathā bhante, kātabbā”ti visesato.",
  "atk-s0510a:21_0": "Punappunādareneva, yācitohaṃ yasassibhi;",
  "atk-s0510a:22_0": "Tasmāhaṃ sāpadānassa, apadānassasesato.",
  "atk-s0510a:23_0": "Visesanayadīpassa, dīpissaṃ piṭakattaye;",
  "atk-s0510a:24_0": "Yathā pāḷinayeneva, atthasaṃvaṇṇanaṃ subhaṃ.",
  "atk-s0510a:25_0": "Kena kattha kadā cetaṃ, bhāsitaṃ dhammamuttamaṃ;",
  "atk-s0510a:26_0": "Kimatthaṃ bhāsitañcetaṃ, etaṃ vatvā vidhiṃ tato.",
  "atk-s0510a:27_0": "Nidānesu kosallatthaṃ, sukhuggahaṇadhāraṇaṃ;",
  "atk-s0510a:28_0": "Tasmā taṃ taṃ vidhiṃ vatvā, pubbāparavisesitaṃ.",
  "atk-s0510a:29_0": "Purā sīhaḷabhāsāya, porāṇaṭṭhakathāya ca;",
  "atk-s0510a:30_0": "Ṭhapitaṃ taṃ na sādheti, sādhūnaṃ icchiticchitaṃ.",
  "atk-s0510a:31_0": "Tasmā tamupanissāya, porāṇaṭṭhakathānayaṃ;",
  "atk-s0510a:32_0": "Vivajjetvā viruddhatthaṃ, visesatthaṃ pakāsayaṃ;",
  "atk-s0510a:33_0": "Visesavaṇṇanaṃ seṭṭhaṃ, karissāmatthavaṇṇananti.",
  "atk-s0510a:34_0": "Nidānakathā",
  "atk-s0510a:35_0": "“Kena kattha kadā cetaṃ,",
  "atk-s0510a:35_1": "bhāsitaṃ dhammamuttama”nti ca,",
  "atk-s0510a:35_2": "“karissāmatthavaṇṇana”nti ca paṭiññātattā sā panāyaṃ apadānassatthavaṇṇanā dūrenidānaṃ,",
  "atk-s0510a:35_3": "avidūrenidānaṃ,",
  "atk-s0510a:35_4": "santikenidānanti imāni tīṇi nidānāni dassetvā vaṇṇiyamānā ye naṃ suṇanti,",
  "atk-s0510a:35_5": "tehi samudāgamato paṭṭhāya viññātattā yasmā suṭṭhu viññātā nāma hoti,",
  "atk-s0510a:35_6": "tasmā naṃ tāni nidānāni dassetvāva vaṇṇayissāma.",
  "atk-s0510a:36_0": "Tattha ādito tāva tesaṃ nidānānaṃ paricchedo veditabbo.",
  "atk-s0510a:36_1": "Dīpaṅkarapādamūlasmiñhi katābhinīhārassa mahāsattassa yāva vessantarattabhāvā cavitvā tusitapure nibbatti,",
  "atk-s0510a:36_2": "tāva pavatto kathāmaggo dūrenidānaṃ nāma.",
  "atk-s0510a:36_3": "Tusitabhavanato pana cavitvā yāva bodhimaṇḍe sabbaññutappatti,",
  "atk-s0510a:36_4": "tāva pavatto kathāmaggo avidūrenidānaṃ nāma.",
  "atk-s0510a:36_5": "Santikenidānaṃ pana tesu tesu ṭhānesu viharato tasmiṃ tasmiṃyeva ṭhāne labbhatīti.",
  "atk-s0510a:37_0": "1. Dūrenidānakathā",
  "atk-s0510a:38_0": "Tatridaṃ dūrenidānaṃ nāma –",
  "atk-s0510a:38_1": "ito kira kappasatasahassādhikānaṃ catunnaṃ asaṅkhyeyyānaṃ matthake amaravatī nāma nagaraṃ ahosi.",
  "atk-s0510a:38_2": "Tattha sumedho nāma brāhmaṇo paṭivasati,",
  "atk-s0510a:38_3": "ubhato sujāto mātito ca pitito ca,",
  "atk-s0510a:38_4": "saṃsuddhagahaṇiko yāva sattamā kulaparivaṭṭā,",
  "atk-s0510a:38_5": "akkhitto anupakuṭṭho jātivādena,",
  "atk-s0510a:38_6": "abhirūpo dassanīyo pāsādiko paramāya vaṇṇapokkharatāya samannāgato.",
  "atk-s0510a:38_7": "So aññaṃ kammaṃ akatvā brāhmaṇasippameva uggaṇhi.",
  "atk-s0510a:38_8": "Tassa daharakāleyeva mātāpitaro kālamakaṃsu.",
  "atk-s0510a:38_9": "Athassa rāsivaḍḍhako amacco āyapotthakaṃ āharitvā suvaṇṇarajatamaṇimuttādibharite gabbhe vivaritvā “ettakaṃ te, kumāra,",
  "atk-s0510a:38_10": "mātu santakaṃ,",
  "atk-s0510a:38_11": "ettakaṃ pitu santakaṃ,",
  "atk-s0510a:38_12": "ettakaṃ ayyakapayyakāna”nti yāva sattamā kulaparivaṭṭā dhanaṃ ācikkhitvā “etaṃ paṭipajjāhī”ti āha.",
  "atk-s0510a:38_13": "Sumedhapaṇḍito cintesi –",
  "atk-s0510a:38_14": "“imaṃ dhanaṃ saṃharitvā mayhaṃ pitupitāmahādayo paralokaṃ gacchantā ekakahāpaṇampi gahetvā na gatā,",
  "atk-s0510a:38_15": "mayā pana gahetvā gamanakāraṇaṃ kātuṃ vaṭṭatī”ti,",
  "atk-s0510a:38_16": "so rañño ārocetvā nagare bheriṃ carāpetvā mahājanassa dānaṃ datvā tāpasapabbajjaṃ pabbaji.",
  "atk-s0510a:38_17": "Imassa panatthassa āvibhāvatthaṃ imasmiṃ ṭhāne sumedhakathā kathetabbā.",
  "atk-s0510a:38_18": "Sā panesā kiñcāpi buddhavaṃse nirantaraṃ āgatāyeva,",
  "atk-s0510a:38_19": "gāthābandhena pana āgatattā na suṭṭhu pākaṭā,",
  "atk-s0510a:38_20": "tasmā taṃ antarantarā gāthāsambandhadīpakehi vacanehi saddhiṃ kathessāma.",
  "atk-s0510a:39_0": "Sumedhakathā",
  "atk-s0510a:40_0": "Kappasatasahassādhikānañhi catunnaṃ asaṅkhyeyyānaṃ matthake dasahi saddehi avivittaṃ “amaravatī”ti ca “amara”nti ca laddhanāmaṃ nagaraṃ ahosi,",
  "atk-s0510a:40_1": "yaṃ sandhāya buddhavaṃse vuttaṃ –",
  "atk-s0510a:41_0": "“Kappe ca satasahasse, caturo ca asaṅkhiye;",
  "atk-s0510a:42_0": "Amaraṃ nāma nagaraṃ, dassaneyyaṃ manoramaṃ;",
  "atk-s0510a:43_0": "Dasahi saddehi avivittaṃ, annapānasamāyuta”nti. ;",
  "atk-s0510a:44_0": "Tattha dasahi saddehi avivittanti hatthisaddena assasaddena rathasaddena bherisaddena mudiṅgasaddena",
  "atk-s0510a:44_1": "vīṇāsaddena gītasaddena saṅkhasaddena sammasaddena tāḷasaddena “asnātha pivatha khādathā”ti dasamena",
  "atk-s0510a:44_2": "saddenāti imehi dasahi saddehi avivittaṃ ahosi.",
  "atk-s0510a:44_3": "Tesaṃ pana saddānaṃ ekadesameva gahetvā –",
  "atk-s0510a:45_0": "“Hatthisaddaṃ assasaddaṃ, bherisaṅkharathāni ca;",
  "atk-s0510a:46_0": "Khādatha pivatha ceva, annapānena ghosita”nti. –",
  "atk-s0510a:47_0": "Buddhavaṃse imaṃ gāthaṃ vatvā –",
  "atk-s0510a:48_0": "“Nagaraṃ sabbaṅgasampannaṃ, sabbakammamupāgataṃ;",
  "atk-s0510a:49_0": "Sattaratanasampannaṃ, nānājanasamākulaṃ;",
  "atk-s0510a:50_0": "Samiddhaṃ devanagaraṃva, āvāsaṃ puññakamminaṃ.",
  "atk-s0510a:51_0": "“Nagare amaravatiyā, sumedho nāma brāhmaṇo;",
  "atk-s0510a:52_0": "Anekakoṭisannicayo, pahūtadhanadhaññavā.",
  "atk-s0510a:53_0": "“Ajjhāyako mantadharo, tiṇṇaṃ vedāna pāragū;",
  "atk-s0510a:54_0": "Lakkhaṇe itihāse ca, sadhamme pāramiṃ gato”ti. – vuttaṃ;",
  "atk-s0510a:55_0": "Athekadivasaṃ so sumedhapaṇḍito uparipāsādavaratale rahogato hutvā pallaṅkaṃ ābhujitvā nisinno evaṃ cintesi –",
  "atk-s0510a:55_1": "“punabbhave, paṇḍita,",
  "atk-s0510a:55_2": "paṭisandhiggahaṇaṃ nāma dukkhaṃ,",
  "atk-s0510a:55_3": "tathā nibbattanibbattaṭṭhāne sarīrassa bhedanaṃ,",
  "atk-s0510a:55_4": "ahañca jātidhammo,",
  "atk-s0510a:55_5": "jarādhammo,",
  "atk-s0510a:55_6": "byādhidhammo,",
  "atk-s0510a:55_7": "maraṇadhammo,",
  "atk-s0510a:55_8": "evaṃbhūtena mayā ajātiṃ ajaraṃ abyādhiṃ amaraṇaṃ adukkhaṃ sukhaṃ sītalaṃ amatamahānibbānaṃ pariyesituṃ vaṭṭati.",
  "atk-s0510a:55_9": "Avassaṃ bhavato muccitvā nibbānagāminā ekena maggena bhavitabba”nti.",
  "atk-s0510a:55_10": "Tena vuttaṃ –",
  "atk-s0510a:56_0": "“Rahogato nisīditvā, evaṃ cintesahaṃ tadā;",
  "atk-s0510a:57_0": "Dukkho punabbhavo nāma, sarīrassa ca bhedanaṃ.",
  "atk-s0510a:58_0": "“Jātidhammo jarādhammo, byādhidhammo sahaṃ tadā;",
  "atk-s0510a:59_0": "Ajaraṃ amaraṃ khemaṃ, pariyesissāmi nibbutiṃ.",
  "atk-s0510a:60_0": "“Yaṃnūnimaṃ pūtikāyaṃ, nānākuṇapapūritaṃ;",
  "atk-s0510a:61_0": "Chaḍḍayitvāna gaccheyyaṃ, anapekkho anatthiko.",
  "atk-s0510a:62_0": "“Atthi hehiti so maggo, na so sakkā na hetuye;",
  "atk-s0510a:63_0": "Pariyesissāmi taṃ maggaṃ, bhavato parimuttiyā”ti.",
  "atk-s0510a:64_0": "Tato uttaripi evaṃ cintesi –",
  "atk-s0510a:64_1": "“yathā hi loke dukkhassa paṭipakkhabhūtaṃ sukhaṃ nāma atthi,",
  "atk-s0510a:64_2": "evaṃ bhave sati tappaṭipakkhena vibhavenāpi bhavitabbaṃ.",
  "atk-s0510a:64_3": "Yathā ca uṇhe sati tassa vūpasamabhūtaṃ sītalampi atthi,",
  "atk-s0510a:64_4": "evaṃ rāgaggiādīnaṃ vūpasamena nibbānenāpi bhavitabbaṃ.",
  "atk-s0510a:64_5": "Yathā nāma pāpassa lāmakassa dhammassa paṭipakkhabhūto kalyāṇo anavajjabhūto dhammopi atthiyeva,",
  "atk-s0510a:64_6": "evameva pāpikāya jātiyā sati sabbajātikhepanato ajātisaṅkhātena nibbānenāpi bhavitabbamevā”ti.",
  "atk-s0510a:64_7": "Tena vuttaṃ –",
  "atk-s0510a:65_0": "“Yathāpi dukkhe vijjante, sukhaṃ nāmapi vijjati;",
  "atk-s0510a:66_0": "Evaṃ bhave vijjamāne, vibhavopicchitabbako.",
  "atk-s0510a:67_0": "“Yathāpi uṇhe vijjante, aparaṃ vijjati sītalaṃ;",
  "atk-s0510a:68_0": "Evaṃ tividhaggi vijjante, nibbānampicchitabbakaṃ.",
  "atk-s0510a:69_0": "“Yathāpi pāpe vijjante, kalyāṇamapi vijjati;",
  "atk-s0510a:70_0": "Evameva jāti vijjante, ajātipicchitabbaka”nti.",
  "atk-s0510a:71_0": "Aparampi cintesi –",
  "atk-s0510a:71_1": "“yathā nāma gūtharāsimhi nimuggena purisena dūratova pañcavaṇṇapadumasañchannaṃ mahātaḷākaṃ disvā ‘katarena",
  "atk-s0510a:71_2": "nu kho maggena ettha gantabba’nti taṃ taḷākaṃ gavesituṃ yuttaṃ.",
  "atk-s0510a:71_3": "Yaṃ tassa agavesanaṃ,",
  "atk-s0510a:71_4": "na so taḷākassa doso,",
  "atk-s0510a:71_5": "purisasseva doso.",
  "atk-s0510a:71_6": "Evaṃ kilesamaladhovane amatamahānibbānataḷāke vijjante yaṃ tassa agavesanaṃ,",
  "atk-s0510a:71_7": "na so amatamahānibbānataḷākassa doso,",
  "atk-s0510a:71_8": "purisasseva doso.",
  "atk-s0510a:71_9": "Yathā ca corehi samparivārito puriso palāyanamagge vijjamānepi sace na palāyati,",
  "atk-s0510a:71_10": "na so maggassa doso,",
  "atk-s0510a:71_11": "purisasseva doso.",
  "atk-s0510a:71_12": "Evameva kilesehi parivāretvā gahitassa purisassa vijjamāneyeva nibbānagāmimhi sive magge maggassa agavesanaṃ nāma na maggassa doso,",
  "atk-s0510a:71_13": "purisasseva doso.",
  "atk-s0510a:71_14": "Yathā ca byādhipīḷito puriso vijjamāne byādhitikicchake vejje sace taṃ vejjaṃ gavesitvā byādhiṃ na tikicchāpeti,",
  "atk-s0510a:71_15": "na so vejjassa doso,",
  "atk-s0510a:71_16": "purisasseva doso.",
  "atk-s0510a:71_17": "Evameva yo kilesabyādhipīḷito kilesavūpasamamaggakovidaṃ vijjamānameva ācariyaṃ na gavesati,",
  "atk-s0510a:71_18": "tasseva doso,",
  "atk-s0510a:71_19": "na kilesavināsakassa ācariyassa doso”ti.",
  "atk-s0510a:71_20": "Tena vuttaṃ –",
  "atk-s0510a:72_0": "“Yathā gūthagato puriso, taḷākaṃ disvāna pūritaṃ;",
  "atk-s0510a:73_0": "Na gavesati taṃ taḷākaṃ, na doso taḷākassa so.",
  "atk-s0510a:74_0": "“Evaṃ kilesamaladhove, vijjante amatantaḷe;",
  "atk-s0510a:75_0": "Na gavesati taṃ taḷākaṃ, na doso amatantaḷe.",
  "atk-s0510a:76_0": "“Yathā arīhi pariruddho, vijjante gamanampathe;",
  "atk-s0510a:77_0": "Na palāyati so puriso, na doso añjasassa so.",
  "atk-s0510a:78_0": "“Evaṃ kilesapariruddho, vijjamāne sive pathe;",
  "atk-s0510a:79_0": "Na gavesati taṃ maggaṃ, na doso sivamañjase.",
  "atk-s0510a:80_0": "“Yathāpi byādhito puriso, vijjamāne tikicchake;",
  "atk-s0510a:81_0": "Na tikicchāpeti taṃ byādhiṃ, na doso so tikicchake.",
  "atk-s0510a:82_0": "“Evaṃ kilesabyādhīhi, dukkhito paripīḷito;",
  "atk-s0510a:83_0": "Na gavesati taṃ ācariyaṃ, na doso so vināyake”ti.",
  "atk-s0510a:84_0": "Aparampi cintesi –",
  "atk-s0510a:84_1": "“yathā maṇḍanakajātiko puriso kaṇṭhe āsattaṃ kuṇapaṃ chaḍḍetvā sukhaṃ gaccheyya,",
  "atk-s0510a:84_2": "evaṃ mayāpi imaṃ pūtikāyaṃ chaḍḍetvā anapekkhena nibbānanagaraṃ pavisitabbaṃ.",
  "atk-s0510a:84_3": "Yathā ca naranāriyo ukkārabhūmiyaṃ uccārapassāvaṃ katvā na taṃ ucchaṅgena vā ādāya,",
  "atk-s0510a:84_4": "dussantena vā veṭhetvā gacchanti,",
  "atk-s0510a:84_5": "jigucchamānā pana anapekkhāva,",
  "atk-s0510a:84_6": "chaḍḍetvā gacchanti,",
  "atk-s0510a:84_7": "evaṃ mayāpi imaṃ pūtikāyaṃ anapekkhena chaḍḍetvā amatanibbānanagaraṃ pavisituṃ vaṭṭati.",
  "atk-s0510a:84_8": "Yathā ca nāvikā nāma jajjaraṃ nāvaṃ anapekkhāva chaḍḍetvā gacchanti,",
  "atk-s0510a:84_9": "evaṃ ahampi imaṃ navahi vaṇamukhehi paggharantaṃ kāyaṃ chaḍḍetvā anapekkho nibbānapuraṃ pavisissāmi.",
  "atk-s0510a:84_10": "Yathā ca puriso nānāratanāni ādāya corehi saddhiṃ maggaṃ gacchanto attano ratananāsabhayena te chaḍḍetvā khemaṃ maggaṃ gaṇhāti,",
  "atk-s0510a:84_11": "evaṃ ayampi karajakāyo ratanavilopakacorasadiso.",
  "atk-s0510a:84_12": "Sacāhaṃ ettha taṇhaṃ karissāmi,",
  "atk-s0510a:84_13": "ariyamaggakusaladhammaratanaṃ me nassissati,",
  "atk-s0510a:84_14": "tasmā mayā imaṃ corasadisaṃ kāyaṃ chaḍḍetvā amatamahānibbānanagaraṃ pavisituṃ vaṭṭatī”ti.",
  "atk-s0510a:84_15": "Tena vuttaṃ –",
  "atk-s0510a:85_0": "“Yathāpi kuṇapaṃ puriso, kaṇṭhe baddhaṃ jigucchiya;",
  "atk-s0510a:86_0": "Mocayitvāna gaccheyya, sukhī serī sayaṃvasī.",
  "atk-s0510a:87_0": "“Tathevimaṃ pūtikāyaṃ, nānākuṇapasañcayaṃ;",
  "atk-s0510a:88_0": "Chaḍḍayitvāna gaccheyyaṃ, anapekkho anatthiko.",
  "atk-s0510a:89_0": "“Yathā uccāraṭṭhānamhi, karīsaṃ naranāriyo;",
  "atk-s0510a:90_0": "Chaḍḍayitvāna gacchanti, anapekkhā anatthikā.",
  "atk-s0510a:91_0": "“Evamevāhaṃ imaṃ kāyaṃ, nānākuṇapapūritaṃ;",
  "atk-s0510a:92_0": "Chaḍḍayitvāna gacchissaṃ, vaccaṃ katvā yathā kuṭiṃ.",
  "atk-s0510a:93_0": "“Yathāpi jajjaraṃ nāvaṃ, paluggaṃ udagāhiniṃ;",
  "atk-s0510a:94_0": "Sāmī chaḍḍetvā gacchanti, anapekkhā anatthikā.",
  "atk-s0510a:95_0": "“Evamevāhaṃ imaṃ kāyaṃ, navacchiddaṃ dhuvassavaṃ;",
  "atk-s0510a:96_0": "Chaḍḍayitvāna gacchissaṃ, jiṇṇanāvaṃva sāmikā.",
  "atk-s0510a:97_0": "“Yathāpi puriso corehi, gacchanto bhaṇḍamādiya;",
  "atk-s0510a:98_0": "Bhaṇḍacchedabhayaṃ disvā, chaḍḍayitvāna gacchati.",
  "atk-s0510a:99_0": "“Evameva ayaṃ kāyo, mahācorasamo viya;",
  "atk-s0510a:100_0": "Pahāyimaṃ gamissāmi, kusalacchedanā bhayā”ti.",
  "atk-s0510a:101_0": "Evaṃ sumedhapaṇḍito nānāvidhāhi upamāhi imaṃ nekkhammūpasaṃhitaṃ atthaṃ cintetvā sakanivesane aparimitabhogakkhandhaṃ",
  "atk-s0510a:101_1": "heṭṭhā vuttanayena kapaṇaddhikādīnaṃ vissajjetvā mahādānaṃ datvā vatthukāme ca kilesakāme ca pahāya amaranagarato",
  "atk-s0510a:101_2": "nikkhamitvā ekakova himavante dhammikaṃ nāma pabbataṃ nissāya assamaṃ katvā tattha paṇṇasālañca caṅkamañca",
  "atk-s0510a:101_3": "māpetvā pañcahi nīvaraṇadosehi vajjitaṃ “evaṃ samāhite citte”tiādinā nayena vuttehi aṭṭhahi kāraṇaguṇehi",
  "atk-s0510a:101_4": "samupetaṃ abhiññāsaṅkhātaṃ balaṃ āharituṃ tasmiṃ assamapade navadosasamannāgataṃ sāṭakaṃ pajahitvā,",
  "atk-s0510a:101_5": "dvādasaguṇasamannāgataṃ vākacīraṃ nivāsetvā,",
  "atk-s0510a:101_6": "isipabbajjaṃ pabbaji.",
  "atk-s0510a:101_7": "Evaṃ pabbajito aṭṭhadosasamākiṇṇaṃ taṃ paṇṇasālaṃ pahāya dasaguṇasamannāgataṃ rukkhamūlaṃ upagantvā sabbaṃ",
  "atk-s0510a:101_8": "dhaññavikatiṃ pahāya pavattaphalabhojano hutvā nisajjaṭṭhānacaṅkamanavaseneva padhānaṃ padahanto sattāhabbhantareyeva",
  "atk-s0510a:101_9": "aṭṭhannaṃ samāpattīnaṃ pañcannañca abhiññānaṃ lābhī ahosi.",
  "atk-s0510a:101_10": "Evaṃ taṃ yathāpatthitaṃ abhiññābalaṃ pāpuṇi.",
  "atk-s0510a:101_11": "Tena vuttaṃ –",
  "atk-s0510a:102_0": "“Evāhaṃ cintayitvāna, nekakoṭisataṃ dhanaṃ;",
  "atk-s0510a:103_0": "Nāthānāthānaṃ datvāna, himavantamupāgamiṃ.",
  "atk-s0510a:104_0": "“Himavantassāvidūre, dhammiko nāma pabbato;",
  "atk-s0510a:105_0": "Assamo sukato mayhaṃ, paṇṇasālā sumāpitā.",
  "atk-s0510a:106_0": "“Caṅkamaṃ tattha māpesiṃ, pañcadosavivajjitaṃ;",
  "atk-s0510a:107_0": "Aṭṭhaguṇasamupetaṃ, abhiññābalamāhariṃ.",
  "atk-s0510a:108_0": "“Sāṭakaṃ pajahiṃ tattha, navadosamupāgataṃ;",
  "atk-s0510a:109_0": "Vākacīraṃ nivāsesiṃ, dvādasaguṇamupāgataṃ.",
  "atk-s0510a:110_0": "“Aṭṭhadosasamākiṇṇaṃ, pajahiṃ paṇṇasālakaṃ;",
  "atk-s0510a:111_0": "Upāgamiṃ rukkhamūlaṃ, guṇe dasahupāgataṃ.",
  "atk-s0510a:112_0": "“Vāpitaṃ ropitaṃ dhaññaṃ, pajahiṃ niravasesato;",
  "atk-s0510a:113_0": "Anekaguṇasampannaṃ, pavattaphalamādiyiṃ.",
  "atk-s0510a:114_0": "“Tatthappadhānaṃ padahiṃ, nisajjaṭṭhānacaṅkame;",
  "atk-s0510a:115_0": "Abbhantaramhi sattāhe, abhiññābala pāpuṇi”nti.",
  "atk-s0510a:116_0": "Tattha “assamo sukato mayhaṃ,",
  "atk-s0510a:116_1": "paṇṇasālā sumāpitā”ti imāya pana pāḷiyā sumedhapaṇḍitena assamapaṇṇasālacaṅkamā sahatthā māpitā viya vuttā.",
  "atk-s0510a:116_2": "Ayaṃ panettha attho –",
  "atk-s0510a:116_3": "mahāsattañhi “himavantaṃ ajjhogāhetvā ajja dhammikapabbataṃ pavisissatī”ti disvā sakko vissakammadevaputtaṃ āmantesi – “tāta,",
  "atk-s0510a:116_4": "ayaṃ sumedhapaṇḍito ‘pabbajissāmī’ti nikkhanto,",
  "atk-s0510a:116_5": "etassa vasanaṭṭhānaṃ māpehī”ti.",
  "atk-s0510a:116_6": "So tassa vacanaṃ sampaṭicchitvā ramaṇīyaṃ assamaṃ,",
  "atk-s0510a:116_7": "suguttaṃ paṇṇasālaṃ,",
  "atk-s0510a:116_8": "manoramaṃ caṅkamañca māpesi.",
  "atk-s0510a:116_9": "Bhagavā pana tadā attano puññānubhāvena nipphannaṃ taṃ assamapadaṃ sandhāya “sāriputta,",
  "atk-s0510a:116_10": "tasmiṃ dhammikapabbate –",
  "atk-s0510a:117_0": "“Assamo sukato mayhaṃ, paṇṇasālā sumāpitā;",
  "atk-s0510a:118_0": "Caṅkamaṃ tattha māpesiṃ, pañcadosavivajjita”’nti. –",
  "atk-s0510a:119_0": "Āha.",
  "atk-s0510a:119_1": "Tattha sukato mayhanti suṭṭhu kato mayā.",
  "atk-s0510a:119_2": "Paṇṇasālā sumāpitāti paṇṇacchadanasālāpi me sumāpitā ahosi.",
  "atk-s0510a:120_0": "Pañcadosavivajjitanti pañcime caṅkamadosā nāma thaddhavisamatā,",
  "atk-s0510a:120_1": "antorukkhatā,",
  "atk-s0510a:120_2": "gahanacchannatā,",
  "atk-s0510a:120_3": "atisambādhatā,",
  "atk-s0510a:120_4": "ativisālatāti.",
  "atk-s0510a:120_5": "Thaddhavisamabhūmibhāgasmiñhi caṅkame caṅkamantassa pādā rujjanti,",
  "atk-s0510a:120_6": "phoṭā uṭṭhahanti,",
  "atk-s0510a:120_7": "cittaṃ ekaggataṃ na labhati,",
  "atk-s0510a:120_8": "kammaṭṭhānaṃ vipajjati.",
  "atk-s0510a:120_9": "Mudusamatale pana phāsuvihāraṃ āgamma kammaṭṭhānaṃ sampajjati.",
  "atk-s0510a:120_10": "Tasmā thaddhavisamabhūmibhāgatā eko dosoti veditabbo.",
  "atk-s0510a:120_11": "Caṅkamassa anto vā majjhe vā koṭiyaṃ vā rukkhe sati pamādamāgamma caṅkamantassa nalāṭaṃ vā sīsaṃ vā paṭihaññatīti antorukkhatā dutiyo doso.",
  "atk-s0510a:120_12": "Tiṇalatādigahanacchanne caṅkame caṅkamanto andhakāravelāyaṃ uragādike pāṇe akkamitvā vā māreti,",
  "atk-s0510a:120_13": "tehi vā daṭṭho dukkhaṃ āpajjatīti gahanacchannatā tatiyo doso.",
  "atk-s0510a:120_14": "Atisambādhe caṅkame vitthārato ratanike vā aḍḍharatanike vā caṅkamantassa paricchede pakkhalitvā nakhāpi",
  "atk-s0510a:120_15": "aṅguliyopi bhijjantīti atisambādhatā catuttho doso.",
  "atk-s0510a:120_16": "Ativisāle caṅkame caṅkamantassa cittaṃ vidhāvati,",
  "atk-s0510a:120_17": "ekaggataṃ na labhatīti ativisālatā pañcamo doso.",
  "atk-s0510a:120_18": "Puthulato pana diyaḍḍharatanaṃ dvīsu passesu ratanamattaṃ anucaṅkamaṃ dīghato saṭṭhihatthaṃ mudutalaṃ",
  "atk-s0510a:120_19": "samavippakiṇṇavālukaṃ caṅkamaṃ vaṭṭati cetiyagirimhi dīpappasādakamahāmahindattherassa caṅkamaṃ viya,",
  "atk-s0510a:120_20": "tādisaṃ taṃ ahosi. Tenāha –",
  "atk-s0510a:120_21": "“caṅkamaṃ tattha māpesiṃ,",
  "atk-s0510a:120_22": "pañcadosavivajjita”nti.",
  "atk-s0510a:121_0": "Aṭṭhaguṇasamupetanti aṭṭhahi samaṇasukhehi upetaṃ.",
  "atk-s0510a:121_1": "Aṭṭhimāni samaṇasukhāni nāma dhanadhaññapariggahābhāvo,",
  "atk-s0510a:121_2": "anavajjapiṇḍapātapariyesanabhāvo,",
  "atk-s0510a:121_3": "nibbutapiṇḍapātabhuñjanabhāvo,",
  "atk-s0510a:121_4": "raṭṭhaṃ pīḷetvā dhanasāraṃ vā sīsakahāpaṇādīni vā gaṇhantesu rājakulesu raṭṭhapīḷanakilesābhāvo,",
  "atk-s0510a:121_5": "upakaraṇesu nicchandarāgabhāvo,",
  "atk-s0510a:121_6": "coravilope nibbhayabhāvo,",
  "atk-s0510a:121_7": "rājarājamahāmattehi asaṃsaṭṭhabhāvo,",
  "atk-s0510a:121_8": "catūsu disāsu appaṭihatabhāvoti.",
  "atk-s0510a:121_9": "Idaṃ vuttaṃ hoti –",
  "atk-s0510a:121_10": "“yathā tasmiṃ assame vasantena sakkā honti imāni aṭṭha sukhāni vindituṃ,",
  "atk-s0510a:121_11": "evaṃ aṭṭhaguṇasamupetaṃ taṃ assamaṃ māpesi”nti.",
  "atk-s0510a:122_0": "Abhiññābalamāharinti pacchā tasmiṃ assame vasanto kasiṇaparikammaṃ katvā abhiññānañca samāpattīnañca",
  "atk-s0510a:122_1": "uppādanatthāya aniccato ca dukkhato ca vipassanaṃ ārabhitvā thāmappattaṃ vipassanābalaṃ āhariṃ.",
  "atk-s0510a:122_2": "Yathā tasmiṃ vasanto taṃ balaṃ āharituṃ sakkomi,",
  "atk-s0510a:122_3": "evaṃ taṃ assamaṃ abhiññatthāya vipassanābalassa anucchavikaṃ katvā māpesinti attho.",
  "atk-s0510a:123_0": "Sāṭakaṃ pajahiṃ tattha,",
  "atk-s0510a:123_1": "navadosamupāgatanti etthāyaṃ anupubbikathā.",
  "atk-s0510a:123_2": "Tadā kira kuṭileṇacaṅkamādipaṭimaṇḍitaṃ pupphūpagaphalūpagarukkhasañchannaṃ ramaṇīyaṃ madhurasalilāsayaṃ",
  "atk-s0510a:123_3": "apagatavāḷamigabhiṃsanakasakuṇaṃ pavivekakkhamaṃ assamaṃ māpetvā alaṅkatacaṅkamassa ubhosu antesu ālambanaphalakaṃ",
  "atk-s0510a:123_4": "saṃvidhāya nisīdanatthāya caṅkamavemajjhe samatalaṃ muggavaṇṇasilaṃ māpetvā anto paṇṇasālāya jaṭāmaṇḍalavākacīratidaṇḍakuṇḍikādike",
  "atk-s0510a:123_5": "tāpasaparikkhāre maṇḍape pānīyaghaṭapānīyasaṅkhapānīyasarāvāni,",
  "atk-s0510a:123_6": "aggisālāyaṃ aṅgārakapalladāruādīnīti evaṃ yaṃ yaṃ pabbajitānaṃ upakārāya saṃvattati,",
  "atk-s0510a:123_7": "taṃ sabbaṃ māpetvā paṇṇasālāya bhittiyaṃ –",
  "atk-s0510a:123_8": "“ye keci pabbajitukāmā ime parikkhāre gahetvā pabbajantū”ti akkharāni chinditvā devalokameva gate vissakammadevaputte",
  "atk-s0510a:123_9": "sumedhapaṇḍito himavantapāde girikandarānusārena attano nivāsānurūpaṃ phāsukaṭṭhānaṃ olokento nadīnivattane",
  "atk-s0510a:123_10": "vissakammanimmitaṃ sakkadattiyaṃ ramaṇīyaṃ assamaṃ disvā caṅkamanakoṭiṃ gantvā padavaḷañjaṃ apassanto",
  "atk-s0510a:123_11": "“dhuvaṃ pabbajitā dhuragāme bhikkhaṃ pariyesitvā kilantarūpā āgantvā paṇṇasālaṃ pavisitvā nisinnā bhavissantī”ti",
  "atk-s0510a:123_12": "cintetvā thokaṃ āgametvā “ativiya cirāyanti,",
  "atk-s0510a:123_13": "jānissāmī”ti paṇṇasāladvāraṃ vivaritvā anto pavisitvā ito cito ca olokento mahābhittiyaṃ akkharāni vācetvā “mayhaṃ kappiyaparikkhārā ete,",
  "atk-s0510a:123_14": "ime gahetvā pabbajissāmī”ti attanā nivatthapārutaṃ sāṭakayugaṃ pajahi.",
  "atk-s0510a:123_15": "Tenāha “sāṭakaṃ pajahiṃ tatthā”ti.",
  "atk-s0510a:123_16": "Evaṃ paviṭṭho ahaṃ,",
  "atk-s0510a:123_17": "sāriputta,",
  "atk-s0510a:123_18": "tassaṃ paṇṇasālāyaṃ sāṭakaṃ pajahiṃ.",
  "atk-s0510a:124_0": "Navadosamupāgatanti sāṭakaṃ pajahanto nava dose disvā pajahinti dīpeti.",
  "atk-s0510a:124_1": "Tāpasapabbajjaṃ pabbajitānañhi sāṭakasmiṃ nava dosā upaṭṭhahanti.",
  "atk-s0510a:124_2": "Mahagghabhāvo eko doso,",
  "atk-s0510a:124_3": "parapaṭibaddhatāya uppajjanabhāvo eko,",
  "atk-s0510a:124_4": "paribhogena lahuṃ kilissanabhāvo eko,",
  "atk-s0510a:124_5": "kiliṭṭho hi dhovitabbo ca rajitabbo ca hoti,",
  "atk-s0510a:124_6": "paribhogena jīraṇabhāvo eko,",
  "atk-s0510a:124_7": "jiṇṇassa hi tunnaṃ vā aggaḷadānaṃ vā kātabbaṃ hoti,",
  "atk-s0510a:124_8": "puna pariyesanāya durabhisambhavabhāvo eko,",
  "atk-s0510a:124_9": "tāpasapabbajjāya asāruppabhāvo eko,",
  "atk-s0510a:124_10": "paccatthikānaṃ sādhāraṇabhāvo eko,",
  "atk-s0510a:124_11": "yathā hi naṃ paccatthikā na gaṇhanti,",
  "atk-s0510a:124_12": "evaṃ gopetabbo hoti,",
  "atk-s0510a:124_13": "paribhuñjantassa vibhūsanaṭṭhānabhāvo eko,",
  "atk-s0510a:124_14": "gahetvā vicarantassa khandhabhāramahicchabhāvo ekoti.",
  "atk-s0510a:125_0": "Vākacīraṃ nivāsesinti tadāhaṃ,",
  "atk-s0510a:125_1": "sāriputta,",
  "atk-s0510a:125_2": "ime nava dose disvā sāṭakaṃ pahāya vākacīraṃ nivāsesiṃ,",
  "atk-s0510a:125_3": "muñjatiṇaṃ hīraṃ hīraṃ katvā ganthetvā kataṃ vākacīraṃ nivāsanapārupanatthāya ādiyinti attho.",
  "atk-s0510a:126_0": "Dvādasa guṇamupāgatanti dvādasahi ānisaṃsehi samannāgataṃ.",
  "atk-s0510a:126_1": "Vākacīrasmiñhi dvādasa ānisaṃsā –",
  "atk-s0510a:126_2": "appagghaṃ sundaraṃ kappiyanti ayaṃ tāva eko ānisaṃso,",
  "atk-s0510a:126_3": "sahatthā kātuṃ sakkāti ayaṃ dutiyo,",
  "atk-s0510a:126_4": "paribhogena saṇikaṃ kilissati,",
  "atk-s0510a:126_5": "dhoviyamānepi papañco natthīti ayaṃ tatiyo,",
  "atk-s0510a:126_6": "paribhogena jiṇṇepi sibbitabbābhāvo catuttho,",
  "atk-s0510a:126_7": "puna pariyesantassa sukhena karaṇabhāvo pañcamo,",
  "atk-s0510a:126_8": "tāpasapabbajjāya sāruppabhāvo chaṭṭho,",
  "atk-s0510a:126_9": "paccatthikānaṃ nirupabhogabhāvo sattamo,",
  "atk-s0510a:126_10": "paribhuñjantassa vibhūsanaṭṭhānābhāvo aṭṭhamo,",
  "atk-s0510a:126_11": "dhāraṇe sallahukabhāvo navamo,",
  "atk-s0510a:126_12": "cīvarapaccaye appicchabhāvo dasamo,",
  "atk-s0510a:126_13": "vākuppattiyā dhammikaanavajjabhāvo ekādasamo,",
  "atk-s0510a:126_14": "vākacīre naṭṭhepi anapekkhabhāvo dvādasamoti.",
  "atk-s0510a:127_0": "Aṭṭhadosasamākiṇṇaṃ,",
  "atk-s0510a:127_1": "pajahiṃ paṇṇasālakanti kathaṃ pajahiṃ?",
  "atk-s0510a:127_2": "So kira varasāṭakayugaṃ omuñcanto cīvaravaṃse laggitaṃ anojapupphadāmasadisaṃ rattaṃ vākacīraṃ gahetvā",
  "atk-s0510a:127_3": "nivāsetvā tassūpari aparaṃ suvaṇṇavaṇṇaṃ vākacīraṃ paridahitvā punnāgapupphasantharasadisaṃ sakhuraṃ",
  "atk-s0510a:127_4": "ajinacammaṃ ekaṃsaṃ katvā jaṭāmaṇḍalaṃ paṭimuñcitvā cūḷāya saddhiṃ niccalabhāvakaraṇatthaṃ sārasūciṃ",
  "atk-s0510a:127_5": "pavesetvā muttājālasadisāya sikkāya pavāḷavaṇṇaṃ kuṇḍikaṃ odahitvā tīsu ṭhānesu vaṅkaṃ kājaṃ ādāya ekissā",
  "atk-s0510a:127_6": "kājakoṭiyā kuṇḍikaṃ,",
  "atk-s0510a:127_7": "ekissā aṅkusapacchitidaṇḍakādīni olaggetvā khārikājaṃ aṃse katvā dakkhiṇena hatthena kattaradaṇḍaṃ gahetvā",
  "atk-s0510a:127_8": "paṇṇasālato nikkhamitvā saṭṭhihatthe mahācaṅkame aparāparaṃ caṅkamanto attano vesaṃ oloketvā –",
  "atk-s0510a:127_9": "“mayhaṃ manoratho matthakaṃ patto,",
  "atk-s0510a:127_10": "sobhati vata me pabbajjā,",
  "atk-s0510a:127_11": "buddhapaccekabuddhādīhi sabbehi dhīrapurisehi vaṇṇitā thomitā ayaṃ pabbajjā nāma,",
  "atk-s0510a:127_12": "pahīnaṃ me gihibandhanaṃ,",
  "atk-s0510a:127_13": "nikkhantosmi nekkhammaṃ,",
  "atk-s0510a:127_14": "laddhā me uttamapabbajjā,",
  "atk-s0510a:127_15": "karissāmi samaṇadhammaṃ,",
  "atk-s0510a:127_16": "labhissāmi maggaphalasukha”nti ussāhajāto khārikājaṃ otāretvā caṅkamavemajjhe muggavaṇṇasilāpaṭṭe suvaṇṇapaṭimā",
  "atk-s0510a:127_17": "viya nisinno divasabhāgaṃ vītināmetvā sāyanhasamayaṃ paṇṇasālaṃ pavisitvā bidalamañcakapasse kaṭṭhattharikāya",
  "atk-s0510a:127_18": "nipanno sarīraṃ utuṃ gāhāpetvā balavapaccūse pabujjhitvā attano āgamanaṃ āvajjesi –",
  "atk-s0510a:127_19": "“ahaṃ gharāvāse ādīnavaṃ disvā amitabhogaṃ anantayasaṃ pahāya araññaṃ pavisitvā nekkhammagavesako hutvā pabbajito.",
  "atk-s0510a:127_20": "Ito dāni paṭṭhāya pamādacāraṃ carituṃ na vaṭṭati,",
  "atk-s0510a:127_21": "pavivekañhi pahāya vicarantaṃ micchāvitakkamakkhikā khādanti,",
  "atk-s0510a:127_22": "idāni mayā vivekamanubrūhetuṃ vaṭṭati,",
  "atk-s0510a:127_23": "ahañhi gharāvāsaṃ palibodhato disvā nikkhanto,",
  "atk-s0510a:127_24": "ayañca manāpā paṇṇasālā,",
  "atk-s0510a:127_25": "beluvapakkavaṇṇā paribhaṇḍakatā bhūmi,",
  "atk-s0510a:127_26": "rajatavaṇṇā setabhittiyo,",
  "atk-s0510a:127_27": "kapotapādavaṇṇaṃ paṇṇacchadanaṃ,",
  "atk-s0510a:127_28": "vicittattharaṇavaṇṇo bidalamañcako,",
  "atk-s0510a:127_29": "nivāsaphāsukaṃ vasanaṭṭhānaṃ,",
  "atk-s0510a:127_30": "na etto atirekatarā viya me gehasampadā paññāyatī”ti paṇṇasālāya dose vicinanto aṭṭha dose passi.",
  "atk-s0510a:128_0": "Paṇṇasālaparibhogasmiñhi aṭṭha ādīnavā –",
  "atk-s0510a:128_1": "mahāsamārambhena dabbasambhāre samodhānetvā karaṇapariyesanabhāvo eko ādīnavo,",
  "atk-s0510a:128_2": "tiṇapaṇṇamattikāsu patitāsu tāsaṃ punappunaṃ ṭhapetabbatāya nibaddhajagganabhāvo dutiyo,",
  "atk-s0510a:128_3": "senāsanaṃ nāma mahallakassa pāpuṇāti,",
  "atk-s0510a:128_4": "avelāya vuṭṭhāpiyamānassa cittekaggatā na hotīti uṭṭhāpanīyabhāvo tatiyo,",
  "atk-s0510a:128_5": "sītuṇhādipaṭighātena kāyassa sukhumālakaraṇabhāvo catuttho,",
  "atk-s0510a:128_6": "gehaṃ paviṭṭhena yaṃkiñci pāpaṃ sakkā kātunti garahāpaṭicchādanabhāvo pañcamo,",
  "atk-s0510a:128_7": "“mayha”nti pariggahakaraṇabhāvo chaṭṭho,",
  "atk-s0510a:128_8": "gehassa atthibhāvo nāmesa sadutiyakavāso viyāti sattamo,",
  "atk-s0510a:128_9": "ūkāmaṅgulagharagoḷikādīnaṃ sādhāraṇatāya bahusādhāraṇabhāvo aṭṭhamo.",
  "atk-s0510a:128_10": "Iti ime aṭṭha ādīnave disvā mahāsatto paṇṇasālaṃ pajahi. Tenāha –",
  "atk-s0510a:128_11": "“aṭṭhadosasamākiṇṇaṃ,",
  "atk-s0510a:128_12": "pajahiṃ paṇṇasālaka”nti.",
  "atk-s0510a:129_0": "Upāgamiṃ rukkhamūlaṃ,",
  "atk-s0510a:129_1": "guṇe dasahupāgatanti channaṃ paṭikkhipitvā dasahi guṇehi upetaṃ rukkhamūlaṃ upagatosmīti vadati.",
  "atk-s0510a:129_2": "Tatrime dasa guṇā –",
  "atk-s0510a:129_3": "appasamārambhatā eko guṇo,",
  "atk-s0510a:129_4": "upagamanamattakameva hi tattha hotīti.",
  "atk-s0510a:129_5": "Appaṭijagganatā dutiyo,",
  "atk-s0510a:129_6": "tañhi sammaṭṭhampi asammaṭṭhampi paribhogaphāsukaṃ hotiyeva.",
  "atk-s0510a:129_7": "Anuṭṭhāpanīyabhāvo tatiyo.",
  "atk-s0510a:129_8": "Garahaṃ nappaṭicchādeti,",
  "atk-s0510a:129_9": "tattha hi pāpaṃ karonto lajjatīti garahāya appaṭicchannabhāvo catuttho.",
  "atk-s0510a:129_10": "Abbhokāsavāso viya kāyaṃ na santhambhetīti kāyassa asanthambhanabhāvo pañcamo,",
  "atk-s0510a:129_11": "pariggahakaraṇābhāvo chaṭṭho,",
  "atk-s0510a:129_12": "gehālayapaṭikkhepo sattamo.",
  "atk-s0510a:129_13": "Bahusādhāraṇe gehe viya “paṭijaggissāmi naṃ,",
  "atk-s0510a:129_14": "nikkhamathā”ti nīharaṇakābhāvo aṭṭhamo,",
  "atk-s0510a:129_15": "vasantassa sappītikabhāvo navamo,",
  "atk-s0510a:129_16": "rukkhamūlasenāsanassa gatagataṭṭhāne sulabhatāya anapekkhabhāvo dasamoti ime dasaguṇe disvā rukkhamūlaṃ upagatosmīti vadati.",
  "atk-s0510a:130_0": "Imāni hi ettakāni kāraṇāni sallakkhetvā mahāsatto punadivase bhikkhāya gāmaṃ pāvisi.",
  "atk-s0510a:130_1": "Athassa sampattagāme manussā mahantena ussāhena bhikkhaṃ adaṃsu.",
  "atk-s0510a:130_2": "So bhattakiccaṃ niṭṭhāpetvā assamaṃ āgamma nisīditvā cintesi –",
  "atk-s0510a:130_3": "“nāhaṃ ‘āhāraṃ labhāmī’ti pabbajito,",
  "atk-s0510a:130_4": "siniddhāhāro nāmesa mānamadapurisamade vaḍḍheti,",
  "atk-s0510a:130_5": "āhāramūlakassa ca dukkhassa anto natthi,",
  "atk-s0510a:130_6": "yaṃnūnāhaṃ vāpitaropitadhaññanibbattakaṃ āhāraṃ pajahitvā pavattaphalabhojano bhaveyya”nti.",
  "atk-s0510a:130_7": "So tato paṭṭhāya tathā katvā ghaṭento vāyamanto sattāhabbhantareyeva aṭṭha samāpattiyo pañca ca abhiññāyo nibbattesi.",
  "atk-s0510a:130_8": "Tena vuttaṃ –",
  "atk-s0510a:131_0": "“Vāpitaṃ ropitaṃ dhaññaṃ, pajahiṃ niravasesato;",
  "atk-s0510a:132_0": "Anekaguṇasampannaṃ, pavattaphalamādiyiṃ.",
  "atk-s0510a:133_0": "“Tatthappadhānaṃ padahiṃ, nisajjaṭṭhānacaṅkame;",
  "atk-s0510a:134_0": "Abbhantaramhi sattāhe, abhiññābala pāpuṇi”nti.",
  "atk-s0510a:135_0": "Dīpaṅkaro buddho",
  "atk-s0510a:136_0": "Evaṃ abhiññābalaṃ patvā sumedhatāpase samāpattisukhena vītināmente dīpaṅkaro nāma satthā loke udapādi.",
  "atk-s0510a:136_1": "Tassa paṭisandhijātibodhi dhammacakkappavattanesu sakalāpi dasasahassilokadhātu saṅkampi sampakampi sampavedhi,",
  "atk-s0510a:136_2": "mahāviravaṃ ravi,",
  "atk-s0510a:136_3": "dvattiṃsa pubbanimittāni pāturahesuṃ.",
  "atk-s0510a:136_4": "Sumedhatāpaso samāpattisukhena vītināmento neva taṃ saddamassosi,",
  "atk-s0510a:136_5": "na ca tāni nimittāni addasa.",
  "atk-s0510a:136_6": "Tena vuttaṃ –",
  "atk-s0510a:137_0": "“Evaṃ me siddhippattassa, vasībhūtassa sāsane;",
  "atk-s0510a:138_0": "Dīpaṅkaro nāma jino, uppajji lokanāyako.",
  "atk-s0510a:139_0": "“Uppajjante ca jāyante, bujjhante dhammadesane;",
  "atk-s0510a:140_0": "Caturo nimitte nāddasaṃ, jhānaratisamappito”ti.",
  "atk-s0510a:141_0": "Tasmiṃ kāle dīpaṅkaradasabalo catūhi khīṇāsavasatasahassehi parivuto anupubbena cārikaṃ caramāno rammaṃ",
  "atk-s0510a:141_1": "nāma nagaraṃ patvā sudassanamahāvihāre paṭivasati.",
  "atk-s0510a:141_2": "Rammanagaravāsino “dīpaṅkaro kira samaṇissaro paramābhisambodhiṃ patvā pavattavaradhammacakko anupubbena",
  "atk-s0510a:141_3": "cārikaṃ caramāno amhākaṃ rammanagaraṃ patvā sudassanamahāvihāre paṭivasatī”ti sutvā sappinavanītādīni",
  "atk-s0510a:141_4": "ceva bhesajjāni vatthacchādanāni ca gāhāpetvā gandhamālādihatthā yena buddho,",
  "atk-s0510a:141_5": "yena dhammo,",
  "atk-s0510a:141_6": "yena saṅgho,",
  "atk-s0510a:141_7": "tanninnā tappoṇā tappabbhārā hutvā satthāraṃ upasaṅkamitvā vanditvā gandhamālādīhi pūjetvā ekamantaṃ",
  "atk-s0510a:141_8": "nisinnā dhammadesanaṃ sutvā svātanāya nimantetvā uṭṭhāyāsanā pakkamiṃsu.",
  "atk-s0510a:142_0": "Te punadivase mahādānaṃ sajjetvā nagaraṃ alaṅkaritvā dasabalassa āgamanamaggaṃ alaṅkarontā udakabhinnaṭṭhānesu",
  "atk-s0510a:142_1": "paṃsuṃ pakkhipitvā samaṃ bhūmitalaṃ katvā rajatapaṭṭavaṇṇaṃ vālukaṃ ākiranti,",
  "atk-s0510a:142_2": "lāje ceva pupphāni ca vikiranti,",
  "atk-s0510a:142_3": "nānāvirāgehi vatthehi dhajapaṭāke ussāpenti,",
  "atk-s0510a:142_4": "kadaliyo ceva puṇṇaghaṭapantiyo ca patiṭṭhāpenti.",
  "atk-s0510a:142_5": "Tasmiṃ kāle sumedhatāpaso attano assamapadā ākāsaṃ uggantvā,",
  "atk-s0510a:142_6": "tesaṃ manussānaṃ uparibhāgena ākāsena gacchanto te haṭṭhatuṭṭhe manusse disvā “kiṃ nu kho kāraṇa”nti ākāsato oruyha ekamantaṃ ṭhito manusse pucchi – “ambho,",
  "atk-s0510a:142_7": "kassa tumhe idha visamaṃ maggaṃ alaṅkarothā”ti?",
  "atk-s0510a:142_8": "Tena vuttaṃ –",
  "atk-s0510a:143_0": "“Paccantadesavisaye, nimantetvā tathāgataṃ;",
  "atk-s0510a:144_0": "Tassa āgamanaṃ maggaṃ, sodhenti tuṭṭhamānasā.",
  "atk-s0510a:145_0": "“Ahaṃ tena samayena, nikkhamitvā sakassamā;",
  "atk-s0510a:146_0": "Dhunanto vākacīrāni, gacchāmi ambare tadā.",
  "atk-s0510a:147_0": "“Vedajātaṃ janaṃ disvā, tuṭṭhahaṭṭhaṃ pamoditaṃ;",
  "atk-s0510a:148_0": "Orohitvāna gaganā, manusse pucchi tāvade.",
  "atk-s0510a:149_0": "“‘Tuṭṭhahaṭṭho pamudito, vedajāto mahājano;",
  "atk-s0510a:150_0": "Kassa sodhīyati maggo, añjasaṃ vaṭumāyana”’nti.",
  "atk-s0510a:151_0": "Manussā āhaṃsu –",
  "atk-s0510a:151_1": "“bhante sumedha,",
  "atk-s0510a:151_2": "na tvaṃ jānāsi,",
  "atk-s0510a:151_3": "dīpaṅkaro dasabalo sammāsambuddho sambodhiṃ patvā pavattavaradhammacakko cārikaṃ caramāno amhākaṃ nagaraṃ patvā sudassanamahāvihāre paṭivasati.",
  "atk-s0510a:151_4": "Mayaṃ taṃ bhagavantaṃ nimantayimha,",
  "atk-s0510a:151_5": "tassetaṃ buddhassa bhagavato āgamanamaggaṃ alaṅkaromā”ti.",
  "atk-s0510a:151_6": "Atha sumedhatāpaso cintesi –",
  "atk-s0510a:151_7": "“buddhoti kho ghosamattakampi loke dullabhaṃ,",
  "atk-s0510a:151_8": "pageva buddhuppādo,",
  "atk-s0510a:151_9": "mayāpi imehi manussehi saddhiṃ dasabalassa maggaṃ alaṅkarituṃ vaṭṭatī”ti.",
  "atk-s0510a:151_10": "So te manusse āha – “sace, bho,",
  "atk-s0510a:151_11": "tumhe etaṃ maggaṃ buddhassa alaṅkarotha,",
  "atk-s0510a:151_12": "mayhampi ekaṃ okāsaṃ detha,",
  "atk-s0510a:151_13": "ahampi tumhehi saddhiṃ maggaṃ alaṅkarissāmī”ti.",
  "atk-s0510a:151_14": "Te “sādhū”ti sampaṭicchitvā “sumedhatāpaso iddhimā”ti jānantā udakabhinnokāsaṃ sallakkhetvā –",
  "atk-s0510a:151_15": "“tvaṃ imaṃ ṭhānaṃ alaṅkarohī”ti adaṃsu.",
  "atk-s0510a:151_16": "Sumedho buddhārammaṇaṃ pītiṃ gahetvā cintesi –",
  "atk-s0510a:151_17": "“ahaṃ imaṃ okāsaṃ iddhiyā alaṅkarituṃ pahomi,",
  "atk-s0510a:151_18": "evaṃ alaṅkato na maṃ paritosessati,",
  "atk-s0510a:151_19": "ajja mayā kāyaveyyāvaccaṃ kātuṃ vaṭṭatī”ti paṃsuṃ āharitvā tasmiṃ padese pakkhipi.",
  "atk-s0510a:152_0": "Tassa tasmiṃ padese aniṭṭhiteyeva dīpaṅkaradasabalo mahānubhāvānaṃ chaḷabhiññānaṃ khīṇāsavānaṃ catūhi",
  "atk-s0510a:152_1": "satasahassehi parivuto devatāsu dibbagandhamālādīhi pūjayantāsu dibbaturiyehi vajjantāsu dibbasaṅgītesu",
  "atk-s0510a:152_2": "pavattentesu manussesu mānusakehi gandhamālādīhi ceva turiyehi ca pūjayantesu anopamāya buddhalīlāya",
  "atk-s0510a:152_3": "manosilātale vijambhamāno sīho viya taṃ alaṅkatapaṭiyattaṃ maggaṃ paṭipajji.",
  "atk-s0510a:152_4": "Sumedhatāpaso akkhīni ummīletvā alaṅkatamaggena āgacchantassa dasabalassa dvattiṃsamahāpurisalakkhaṇapaṭimaṇḍitaṃ",
  "atk-s0510a:152_5": "asītiyā anubyañjanehi anurañjitaṃ byāmappabhāya samparivāritaṃ maṇivaṇṇagaganatale nānappakārā vijjulatā",
  "atk-s0510a:152_6": "viya āveḷāveḷabhūtā ceva yugaḷayugaḷabhūtā ca chabbaṇṇaghanabuddharasmiyo vissajjentaṃ rūpasobhaggappattaṃ",
  "atk-s0510a:152_7": "attabhāvaṃ oloketvā –",
  "atk-s0510a:152_8": "“ajja mayā dasabalassa jīvitapariccāgaṃ kātuṃ vaṭṭati,",
  "atk-s0510a:152_9": "mā bhagavā kalalaṃ akkami,",
  "atk-s0510a:152_10": "maṇiphalakasetuṃ pana akkamanto viya saddhiṃ catūhi khīṇāsavasatasahassehi mama piṭṭhiṃ maddamāno gacchatu,",
  "atk-s0510a:152_11": "taṃ me bhavissati dīgharattaṃ hitāya sukhāyā”ti kese mocetvā ajinacammajaṭāmaṇḍalavākacīrāni kāḷavaṇṇe",
  "atk-s0510a:152_12": "kalale pattharitvā maṇiphalakasetu viya kalalapiṭṭhe nipajji.",
  "atk-s0510a:152_13": "Tena vuttaṃ –",
  "atk-s0510a:153_0": "“Te me puṭṭhā viyākaṃsu, ‘buddho loke anuttaro;",
  "atk-s0510a:154_0": "Dīpaṅkaro nāma jino, uppajji lokanāyako;",
  "atk-s0510a:155_0": "Tassa sodhīyati maggo, añjasaṃ vaṭumāyanaṃ’.",
  "atk-s0510a:156_0": "“Buddhotivacanaṃ sutvāna, pīti uppajji tāvade;",
  "atk-s0510a:157_0": "Buddho buddhoti kathayanto, somanassaṃ pavedayiṃ.",
  "atk-s0510a:158_0": "“Tattha ṭhatvā vicintesiṃ, tuṭṭho saṃviggamānaso;",
  "atk-s0510a:159_0": "‘Idha bījāni ropissaṃ, khaṇo ve mā upaccagā’.",
  "atk-s0510a:160_0": "“Yadi buddhassa sodhetha, ekokāsaṃ dadātha me;",
  "atk-s0510a:161_0": "Ahampi sodhayissāmi, añjasaṃ vaṭumāyanaṃ.",
  "atk-s0510a:162_0": "“Adaṃsu te mamokāsaṃ, sodhetuṃ añjasaṃ tadā;",
  "atk-s0510a:163_0": "Buddho buddhoti cintento, maggaṃ sodhemahaṃ tadā.",
  "atk-s0510a:164_0": "“Aniṭṭhite mamokāse, dīpaṅkaro mahāmuni;",
  "atk-s0510a:165_0": "Catūhi satasahassehi, chaḷabhiññehi tādihi;",
  "atk-s0510a:166_0": "Khīṇāsavehi vimalehi, paṭipajji añjasaṃ jino.",
  "atk-s0510a:167_0": "“Paccuggamanā vattanti, vajjanti bheriyo bahū;",
  "atk-s0510a:168_0": "Āmoditā naramarū, sādhukāraṃ pavattayuṃ.",
  "atk-s0510a:169_0": "“Devā manusse passanti, manussāpi ca devatā;",
  "atk-s0510a:170_0": "Ubhopi te pañjalikā, anuyanti tathāgataṃ.",
  "atk-s0510a:171_0": "“Devā dibbehi turiyehi, manussā mānusehi ca;",
  "atk-s0510a:172_0": "Ubhopi te vajjayantā, anuyanti tathāgataṃ.",
  "atk-s0510a:173_0": "“Dibbaṃ mandāravaṃ pupphaṃ, padumaṃ pārichattakaṃ;",
  "atk-s0510a:174_0": "Disodisaṃ okiranti, ākāsanabhagatā marū.",
  "atk-s0510a:175_0": "“Dibbaṃ candanacuṇṇañca, varagandhañca kevalaṃ;",
  "atk-s0510a:176_0": "Disodisaṃ okiranti, ākāsanabhagatā marū.",
  "atk-s0510a:177_0": "“Campakaṃ salalaṃ nīpaṃ, nāgapunnāgaketakaṃ;",
  "atk-s0510a:178_0": "Disodisaṃ ukkhipanti, bhūmitalagatā narā.",
  "atk-s0510a:179_0": "“Kese muñcitvāhaṃ tattha, vākacīrañca cammakaṃ;",
  "atk-s0510a:180_0": "Kalale pattharitvāna, avakujjo nipajjahaṃ.",
  "atk-s0510a:181_0": "“Akkamitvāna maṃ buddho, saha sissehi gacchatu;",
  "atk-s0510a:182_0": "Mā naṃ kalale akkamittha, hitāya me bhavissatī”ti.",
  "atk-s0510a:183_0": "So pana kalalapiṭṭhe nipannakova puna akkhīni ummīletvā dīpaṅkaradasabalassa buddhasiriṃ sampassamāno evaṃ cintesi –",
  "atk-s0510a:183_1": "“sace ahaṃ iccheyyaṃ,",
  "atk-s0510a:183_2": "sabbakilese jhāpetvā saṅghanavako hutvā rammanagaraṃ paviseyyaṃ,",
  "atk-s0510a:183_3": "aññātakavesena pana me kilese jhāpetvā nibbānappattiyā kiccaṃ natthi,",
  "atk-s0510a:183_4": "yaṃnūnāhaṃ dīpaṅkaradasabalo viya paramābhisambodhiṃ patvā dhammanāvaṃ āropetvā mahājanaṃ saṃsārasāgarā uttāretvā pacchā parinibbāyeyyaṃ,",
  "atk-s0510a:183_5": "idaṃ mayhaṃ patirūpa”nti.",
  "atk-s0510a:183_6": "Tato aṭṭha dhamme samodhānetvā buddhabhāvāya abhinīhāraṃ katvā nipajji.",
  "atk-s0510a:183_7": "Tena vuttaṃ –",
  "atk-s0510a:184_0": "“Pathaviyaṃ nipannassa, evaṃ me āsi cetaso;",
  "atk-s0510a:185_0": "‘Icchamāno ahaṃ ajja, kilese jhāpaye mama.",
  "atk-s0510a:186_0": "“‘Kiṃ me aññātavesena, dhammaṃ sacchikatenidha;",
  "atk-s0510a:187_0": "Sabbaññutaṃ pāpuṇitvā, buddho hessaṃ sadevake.",
  "atk-s0510a:188_0": "“‘Kiṃ me ekena tiṇṇena, purisena thāmadassinā;",
  "atk-s0510a:189_0": "Sabbaññutaṃ pāpuṇitvā, santāressaṃ sadevakaṃ.",
  "atk-s0510a:190_0": "“‘Iminā me adhikārena, katena purisuttame;",
  "atk-s0510a:191_0": "Sabbaññutaṃ pāpuṇitvā, tāremi janataṃ bahuṃ.",
  "atk-s0510a:192_0": "“‘Saṃsārasotaṃ chinditvā, viddhaṃsetvā tayo bhave;",
  "atk-s0510a:193_0": "Dhammanāvaṃ samāruyha, santāressaṃ sadevaka”’nti.",
  "atk-s0510a:194_0": "Yasmā pana buddhattaṃ patthentassa –",
  "atk-s0510a:195_0": "“Manussattaṃ liṅgasampatti, hetu satthāradassanaṃ;",
  "atk-s0510a:196_0": "Pabbajjā guṇasampatti, adhikāro ca chandatā;",
  "atk-s0510a:197_0": "Aṭṭhadhammasamodhānā, abhinīhāro samijjhatī”ti.",
  "atk-s0510a:198_0": "Manussattabhāvasmiṃyeva hi ṭhatvā buddhattaṃ patthentassa patthanā samijjhati,",
  "atk-s0510a:198_1": "nāgassa vā supaṇṇassa vā devatāya vā sakkassa vā patthanā no samijjhati.",
  "atk-s0510a:198_2": "Manussattabhāvepi purisaliṅge ṭhitasseva patthanā samijjhati,",
  "atk-s0510a:198_3": "itthiyā vā paṇḍakanapuṃsakaubhatobyañjanakānaṃ vā no samijjhati.",
  "atk-s0510a:198_4": "Purisassapi tasmiṃ attabhāve arahattappattiyā hetusampannasseva patthanā samijjhati,",
  "atk-s0510a:198_5": "no itarassa.",
  "atk-s0510a:198_6": "Hetusampannassāpi jīvamānabuddhasseva santike patthentasseva patthanā samijjhati,",
  "atk-s0510a:198_7": "parinibbute buddhe cetiyasantike vā bodhimūle vā patthentassa na samijjhati.",
  "atk-s0510a:198_8": "Buddhānaṃ santike patthentassapi pabbajjāliṅge ṭhitasseva samijjhati,",
  "atk-s0510a:198_9": "no gihiliṅge ṭhitassa.",
  "atk-s0510a:198_10": "Pabbajitassapi pañcābhiññāaṭṭhasamāpattilābhinoyeva samijjhati,",
  "atk-s0510a:198_11": "na imāya guṇasampattiyā virahitassa.",
  "atk-s0510a:198_12": "Guṇasampannenapi yena attano jīvitaṃ buddhānaṃ pariccattaṃ hoti,",
  "atk-s0510a:198_13": "tasseva iminā adhikārena adhikārasampannassa samijjhati,",
  "atk-s0510a:198_14": "na itarassa.",
  "atk-s0510a:198_15": "Adhikārasampannassāpi yassa buddhakārakadhammānaṃ atthāya mahanto chando ca ussāho ca vāyāmo ca pariyeṭṭhi ca,",
  "atk-s0510a:198_16": "tasseva samijjhati,",
  "atk-s0510a:198_17": "na itarassa.",
  "atk-s0510a:199_0": "Tatridaṃ chandamahantatāya opammaṃ –",
  "atk-s0510a:199_1": "sace hi evamassa yo sakalacakkavāḷagabbhaṃ ekodakībhūtaṃ attano bāhubalena uttaritvā pāraṃ gantuṃ samattho,",
  "atk-s0510a:199_2": "so buddhattaṃ pāpuṇāti.",
  "atk-s0510a:199_3": "Yo vā pana sakalacakkavāḷagabbhaṃ veḷugumbasañchannaṃ viyūhitvā madditvā padasā gacchanto pāraṃ gantuṃ samattho,",
  "atk-s0510a:199_4": "so buddhattaṃ pāpuṇāti.",
  "atk-s0510a:199_5": "Yo vā pana sakalacakkavāḷagabbhaṃ sattiyo ākoṭetvā nirantaraṃ sattiphalasamākiṇṇaṃ padasā akkamamāno pāraṃ gantuṃ samattho,",
  "atk-s0510a:199_6": "so buddhattaṃ pāpuṇāti.",
  "atk-s0510a:199_7": "Yo vā pana sakalacakkavāḷagabbhaṃ vītaccitaṅgārabharitaṃ pādehi maddamāno pāraṃ gantuṃ samattho,",
  "atk-s0510a:199_8": "so buddhattaṃ pāpuṇātīti.",
  "atk-s0510a:199_9": "Yo etesu ekampi attano dukkaraṃ na maññati,",
  "atk-s0510a:199_10": "“ahaṃ etampi taritvā vā gantvā vā pāraṃ gamissāmī”ti evaṃ mahantena chandena ca ussāhena ca vāyāmena ca pariyeṭṭhiyā ca samannāgato hoti,",
  "atk-s0510a:199_11": "etasseva patthanā samijjhati,",
  "atk-s0510a:199_12": "na itarassa.",
  "atk-s0510a:199_13": "Tasmā sumedhatāpaso ime aṭṭha dhamme samodhānetvāva buddhabhāvāya abhinīhāraṃ katvā nipajji.",
  "atk-s0510a:200_0": "Dīpaṅkaropi bhagavā āgantvā sumedhatāpasassa sīsabhāge ṭhatvā maṇisīhapañjaraṃ ugghāṭento viya pañcavaṇṇapasādasampannāni",
  "atk-s0510a:200_1": "akkhīni ummīletvā kalalapiṭṭhe nipannaṃ sumedhatāpasaṃ disvā “ayaṃ tāpaso buddhattāya abhinīhāraṃ katvā nipanno,",
  "atk-s0510a:200_2": "samijjhissati nu kho etassa patthanā,",
  "atk-s0510a:200_3": "udāhu no”ti anāgataṃsañāṇaṃ pesetvā upadhārento –",
  "atk-s0510a:200_4": "“ito kappasatasahassādhikāni cattāri asaṅkhyeyyāni atikkamitvā ayaṃ gotamo nāma buddho bhavissatī”ti ñatvā ṭhitakova parisamajjhe byākāsi –",
  "atk-s0510a:200_5": "“passatha no tumhe imaṃ uggatapaṃ tāpasaṃ kalalapiṭṭhe nipanna”nti? “Evaṃ,",
  "atk-s0510a:200_6": "bhante”ti.",
  "atk-s0510a:200_7": "Ayaṃ buddhattāya abhinīhāraṃ katvā nipanno,",
  "atk-s0510a:200_8": "samijjhissati imassa patthanā.",
  "atk-s0510a:200_9": "Ayañhi ito kappasatasahassādhikānaṃ catunnaṃ asaṅkhayeyyānaṃ matthake gotamo nāma buddho bhavissati.",
  "atk-s0510a:200_10": "Tasmiṃ panassa attabhāve kapilavatthu nāma nagaraṃ nivāso bhavissati,",
  "atk-s0510a:200_11": "māyā nāma devī mātā,",
  "atk-s0510a:200_12": "suddhodano nāma rājā pitā,",
  "atk-s0510a:200_13": "aggasāvako upatisso nāma thero,",
  "atk-s0510a:200_14": "dutiyasāvako kolito nāma,",
  "atk-s0510a:200_15": "buddhupaṭṭhāko ānando nāma,",
  "atk-s0510a:200_16": "aggasāvikā khemā nāma therī,",
  "atk-s0510a:200_17": "dutiyasāvikā uppalavaṇṇā nāma therī bhavissati.",
  "atk-s0510a:200_18": "Ayaṃ paripakkañāṇo mahābhinikkhamanaṃ katvā mahāpadhānaṃ padahitvā nigrodharukkhamūle pāyāsaṃ paṭiggahetvā",
  "atk-s0510a:200_19": "nerañjarāya tīre paribhuñjitvā bodhimaṇḍaṃ āruyha assattharukkhamūle abhisambujjhissatīti.",
  "atk-s0510a:200_20": "Tena vuttaṃ –",
  "atk-s0510a:201_0": "“Dīpaṅkaro lokavidū, āhutīnaṃ paṭiggaho;",
  "atk-s0510a:202_0": "Ussīsake maṃ ṭhatvāna, idaṃ vacanamabravi.",
  "atk-s0510a:203_0": "“‘Passatha imaṃ tāpasaṃ, jaṭilaṃ uggatāpanaṃ;",
  "atk-s0510a:204_0": "Aparimeyye ito kappe, buddho loke bhavissati.",
  "atk-s0510a:205_0": "“‘Ahu kapilavhayā rammā, nikkhamitvā tathāgato;",
  "atk-s0510a:206_0": "Padhānaṃ padahitvāna, katvā dukkarakārikaṃ.",
  "atk-s0510a:207_0": "“‘Ajapālarukkhamūle, nisīditvā tathāgato;",
  "atk-s0510a:208_0": "Tattha pāyāsaṃ paggayha, nerañjaramupehiti.",
  "atk-s0510a:209_0": "“‘Nerañjarāya tīramhi, pāyāsaṃ ada so jino;",
  "atk-s0510a:210_0": "Paṭiyattavaramaggena, bodhimūlamupehiti.",
  "atk-s0510a:211_0": "“‘Tato padakkhiṇaṃ katvā, bodhimaṇḍaṃ anuttaro;",
  "atk-s0510a:212_0": "Assattharukkhamūlamhi, bujjhissati mahāyaso.",
  "atk-s0510a:213_0": "“‘Imassa janikā mātā, māyā nāma bhavissati;",
  "atk-s0510a:214_0": "Pitā suddhodano nāma, ayaṃ hessati gotamo.",
  "atk-s0510a:215_0": "“‘Anāsavā vītarāgā, santacittā samāhitā;",
  "atk-s0510a:216_0": "Kolito upatisso ca, aggā hessanti sāvakā;",
  "atk-s0510a:217_0": "Ānando nāmupaṭṭhāko, upaṭṭhissati taṃ jinaṃ.",
  "atk-s0510a:218_0": "“‘Khemā uppalavaṇṇā ca, aggā hessanti sāvikā;",
  "atk-s0510a:219_0": "Anāsavā vītarāgā, santacittā samāhitā;",
  "atk-s0510a:220_0": "Bodhi tassa bhagavato, assatthoti pavuccatī”’ti. ;",
  "atk-s0510a:221_0": "Taṃ sutvā sumedhatāpaso –",
  "atk-s0510a:221_1": "“mayhaṃ kira patthanā samijjhissatī”ti somanassappatto ahosi.",
  "atk-s0510a:221_2": "Mahājano dīpaṅkaradasabalassa vacanaṃ sutvā “sumedhatāpaso kira buddhabījaṃ buddhaṅkuro”ti haṭṭhatuṭṭho ahosi.",
  "atk-s0510a:221_3": "Evañcassa ahosi –",
  "atk-s0510a:221_4": "“yathā nāma manussā nadiṃ tarantā ujukena titthena uttarituṃ asakkontā heṭṭhātitthena uttaranti,",
  "atk-s0510a:221_5": "evameva mayampi dīpaṅkaradasabalassa sāsane maggaphalaṃ alabhamānā anāgate yadā tvaṃ buddho bhavissasi,",
  "atk-s0510a:221_6": "tadā tava sammukhā maggaphalaṃ sacchikātuṃ samatthā bhaveyyāmā”ti patthanaṃ ṭhapayiṃsu.",
  "atk-s0510a:221_7": "Dīpaṅkaradasabalopi bodhisattaṃ pasaṃsitvā aṭṭhapupphamuṭṭhīhi pūjetvā padakkhiṇaṃ katvā pakkāmi.",
  "atk-s0510a:221_8": "Tepi catusatasahassasaṅkhā khīṇāsavā bodhisattaṃ gandhehi ca mālāhi ca pūjetvā padakkhiṇaṃ katvā pakkamiṃsu.",
  "atk-s0510a:221_9": "Devamanussā pana tatheva pūjetvā vanditvā pakkantā.",
  "atk-s0510a:222_0": "Bodhisatto sabbesaṃ paṭikkantakāle sayanā vuṭṭhāya “pāramiyo vicinissāmī”ti puppharāsimatthake pallaṅkaṃ ābhujitvā nisīdi.",
  "atk-s0510a:222_1": "Evaṃ nisinne bodhisatte sakaladasasahassacakkavāḷe devatā sādhukāraṃ datvā “ayya sumedhatāpasa,",
  "atk-s0510a:222_2": "porāṇakabodhisattānaṃ pallaṅkaṃ ābhujitvā ‘pāramiyo vicinissāmā’ti nisinnakāle yāni pubbanimittāni nāma paññāyanti,",
  "atk-s0510a:222_3": "tāni sabbānipi ajja pātubhūtāni,",
  "atk-s0510a:222_4": "nissaṃsayena tvaṃ buddho bhavissasi.",
  "atk-s0510a:222_5": "Mayametaṃ jānāma ‘yassetāni nimittāni paññāyanti,",
  "atk-s0510a:222_6": "ekantena so buddho hoti’,",
  "atk-s0510a:222_7": "tvaṃ attano vīriyaṃ daḷhaṃ katvā paggaṇhā”ti bodhisattaṃ nānappakārāhi thutīhi abhitthaviṃsu.",
  "atk-s0510a:222_8": "Tena vuttaṃ –",
  "atk-s0510a:223_0": "“Idaṃ sutvāna vacanaṃ, asamassa mahesino;",
  "atk-s0510a:224_0": "Āmoditā naramarū, buddhabījaṃ kira ayaṃ.",
  "atk-s0510a:225_0": "“Ukkuṭṭhisaddā vattanti, apphoṭenti hasanti ca;",
  "atk-s0510a:226_0": "Katañjalī namassanti, dasasahassī sadevakā.",
  "atk-s0510a:227_0": "“Yadimassa lokanāthassa, virajjhissāma sāsanaṃ;",
  "atk-s0510a:228_0": "Anāgatamhi addhāne, hessāma sammukhā imaṃ.",
  "atk-s0510a:229_0": "“Yathā manussā nadiṃ tarantā, paṭititthaṃ virajjhiya;",
  "atk-s0510a:230_0": "Heṭṭhā titthe gahetvāna, uttaranti mahānadiṃ.",
  "atk-s0510a:231_0": "“Evameva mayaṃ sabbe, yadi muñcāmimaṃ jinaṃ;",
  "atk-s0510a:232_0": "Anāgatamhi addhāne, hessāma sammukhā imaṃ.",
  "atk-s0510a:233_0": "“Dīpaṅkaro lokavidū, āhutīnaṃ paṭiggaho;",
  "atk-s0510a:234_0": "Mama kammaṃ pakittetvā, dakkhiṇaṃ pādamuddhari.",
  "atk-s0510a:235_0": "“Ye tatthāsuṃ jinaputtā, sabbe padakkhiṇamakaṃsu maṃ;",
  "atk-s0510a:236_0": "Narā nāgā ca gandhabbā, abhivādetvāna pakkamuṃ.",
  "atk-s0510a:237_0": "“Dassanaṃ me atikkante, sasaṅghe lokanāyake;",
  "atk-s0510a:238_0": "Haṭṭhatuṭṭhena cittena, āsanā vuṭṭhahiṃ tadā.",
  "atk-s0510a:239_0": "“Sukhena sukhito homi, pāmojjena pamodito;",
  "atk-s0510a:240_0": "Pītiyā ca abhissanno, pallaṅkaṃ ābhujiṃ tadā.",
  "atk-s0510a:241_0": "“Pallaṅkena nisīditvā, evaṃ cintesahaṃ tadā;",
  "atk-s0510a:242_0": "‘Vasībhūto ahaṃ jhāne, abhiññāpāramiṃ gato.",
  "atk-s0510a:243_0": "“‘Dasasahassilokamhi, isayo natthi me samā;",
  "atk-s0510a:244_0": "Asamo iddhidhammesu, alabhiṃ īdisaṃ sukhaṃ’.",
  "atk-s0510a:245_0": "“Pallaṅkābhujane mayhaṃ, dasasahassādhivāsino;",
  "atk-s0510a:246_0": "Mahānādaṃ pavattesuṃ, dhuvaṃ buddho bhavissasi.",
  "atk-s0510a:247_0": "“Yā pubbe bodhisattānaṃ, pallaṅkavaramābhuje;",
  "atk-s0510a:248_0": "Nimittāni padissanti, tāni ajja padissare.",
  "atk-s0510a:249_0": "“Sītaṃ byāpagataṃ hoti, uṇhañca upasammati;",
  "atk-s0510a:250_0": "Tāni ajja padissanti, dhuvaṃ buddho bhavissasi.",
  "atk-s0510a:251_0": "“Dasasahassī lokadhātū, nissaddā honti nirākulā;",
  "atk-s0510a:252_0": "Tāni ajja padissanti, dhuvaṃ buddho bhavissasi.",
  "atk-s0510a:253_0": "“Mahāvātā na vāyanti, na sandanti savantiyo;",
  "atk-s0510a:254_0": "Tāni ajja padissanti, dhuvaṃ buddho bhavissasi.",
  "atk-s0510a:255_0": "“Thalajā dakajā pupphā, sabbe pupphanti tāvade;",
  "atk-s0510a:256_0": "Tepajja pupphitā sabbe, dhuvaṃ buddho bhavissasi.",
  "atk-s0510a:257_0": "“Latā vā yadi vā rukkhā, phalabhārā honti tāvade;",
  "atk-s0510a:258_0": "Tepajja phalitā sabbe, dhuvaṃ buddho bhavissasi.",
  "atk-s0510a:259_0": "“Ākāsaṭṭhā ca bhūmaṭṭhā, ratanā jotanti tāvade;",
  "atk-s0510a:260_0": "Tepajja ratanā jotanti, dhuvaṃ buddho bhavissasi.",
  "atk-s0510a:261_0": "“Mānusakā ca dibbā ca, turiyā vajjanti tāvade;",
  "atk-s0510a:262_0": "Tepajjubho abhiravanti, dhuvaṃ buddho bhavissasi.",
  "atk-s0510a:263_0": "“Vicittapupphā gaganā, abhivassanti tāvade;",
  "atk-s0510a:264_0": "Tepi ajja pavassanti, dhuvaṃ buddho bhavissasi.",
  "atk-s0510a:265_0": "“Mahāsamuddo ābhujati, dasasahassī pakampati;",
  "atk-s0510a:266_0": "Tepajjubho abhiravanti, dhuvaṃ buddho bhavissasi.",
  "atk-s0510a:267_0": "“Nirayepi dasasahasse, aggī nibbanti tāvade;",
  "atk-s0510a:268_0": "Tepajja nibbutā aggī, dhuvaṃ buddho bhavissasi.",
  "atk-s0510a:269_0": "“Vimalo hoti sūriyo, sabbā dissanti tārakā;",
  "atk-s0510a:270_0": "Tepi ajja padissanti, dhuvaṃ buddho bhavissasi.",
  "atk-s0510a:271_0": "“Anovaṭṭhena udakaṃ, mahiyā ubbhijji tāvade;",
  "atk-s0510a:272_0": "Tampajjubbhijjate mahiyā, dhuvaṃ buddho bhavissasi.",
  "atk-s0510a:273_0": "“Tārāgaṇā virocanti, nakkhattā gaganamaṇḍale;",
  "atk-s0510a:274_0": "Visākhā candimāyuttā, dhuvaṃ buddho bhavissasi.",
  "atk-s0510a:275_0": "“Bilāsayā darīsayā, nikkhamanti sakāsayā;",
  "atk-s0510a:276_0": "Tepajja āsayā chuddhā, dhuvaṃ buddho bhavissasi.",
  "atk-s0510a:277_0": "“Na hoti arati sattānaṃ, santuṭṭhā honti tāvade;",
  "atk-s0510a:278_0": "Tepajja sabbe santuṭṭhā, dhuvaṃ buddho bhavissasi.",
  "atk-s0510a:279_0": "“Rogā tadupasammanti, jighacchā ca vinassati;",
  "atk-s0510a:280_0": "Tānipajja padissanti, dhuvaṃ buddho bhavissasi.",
  "atk-s0510a:281_0": "“Rāgo tadā tanu hoti, doso moho vinassati;",
  "atk-s0510a:282_0": "Tepajja vigatā sabbe, dhuvaṃ buddho bhavissasi.",
  "atk-s0510a:283_0": "“Bhayaṃ tadā na bhavati, ajjapetaṃ padissati;",
  "atk-s0510a:284_0": "Tena liṅgena jānāma, dhuvaṃ buddho bhavissasi.",
  "atk-s0510a:285_0": "“Rajo nuddhaṃsati uddhaṃ, ajjapetaṃ padissati;",
  "atk-s0510a:286_0": "Tena liṅgena jānāma, dhuvaṃ buddho bhavissasi.",
  "atk-s0510a:287_0": "“Aniṭṭhagandho pakkamati, dibbagandho pavāyati;",
  "atk-s0510a:288_0": "Sopajja vāyati gandho, dhuvaṃ buddho bhavissasi.",
  "atk-s0510a:289_0": "“Sabbe devā padissanti, ṭhapayitvā arūpino;",
  "atk-s0510a:290_0": "Tepajja sabbe dissanti, dhuvaṃ buddho bhavissasi.",
  "atk-s0510a:291_0": "“Yāvatā nirayā nāma, sabbe dissanti tāvade;",
  "atk-s0510a:292_0": "Tepajja sabbe dissanti, dhuvaṃ buddho bhavissasi.",
  "atk-s0510a:293_0": "“Kuṭṭā kavāṭā selā ca, na hontāvaraṇā tadā;",
  "atk-s0510a:294_0": "Ākāsabhūtā tepajja, dhuvaṃ buddho bhavissasi.",
  "atk-s0510a:295_0": "“Cutī ca upapatti ca, khaṇe tasmiṃ na vijjati;",
  "atk-s0510a:296_0": "Tānipajja padissanti, dhuvaṃ buddho bhavissasi.",
  "atk-s0510a:297_0": "“Daḷhaṃ paggaṇha vīriyaṃ, mā nivatta abhikkama;",
  "atk-s0510a:298_0": "Mayampetaṃ vijānāma, dhuvaṃ buddho bhavissasī”ti. ;",
  "atk-s0510a:299_0": "Bodhisatto dīpaṅkaradasabalassa ca dasasahassacakkavāḷadevatānañca vacanaṃ sutvā bhiyyosomattāya sañjātussāho hutvā cintesi –",
  "atk-s0510a:299_1": "“buddhā nāma amoghavacanā,",
  "atk-s0510a:299_2": "natthi buddhānaṃ kathāya aññathattaṃ.",
  "atk-s0510a:299_3": "Yathā hi ākāse khittaleḍḍussa patanaṃ dhuvaṃ,",
  "atk-s0510a:299_4": "jātassa maraṇaṃ,",
  "atk-s0510a:299_5": "rattikkhaye sūriyuggamanaṃ,",
  "atk-s0510a:299_6": "āsayā nikkhantasīhassa sīhanādanadanaṃ,",
  "atk-s0510a:299_7": "garugabbhāya itthiyā bhāramoropanaṃ dhuvaṃ avassambhāvī,",
  "atk-s0510a:299_8": "evameva buddhānaṃ vacanaṃ nāma dhuvaṃ amoghaṃ,",
  "atk-s0510a:299_9": "addhā ahaṃ buddho bhavissāmī”ti.",
  "atk-s0510a:299_10": "Tena vuttaṃ –",
  "atk-s0510a:300_0": "“Buddhassa vacanaṃ sutvā, dasasahassīna cūbhayaṃ;",
  "atk-s0510a:301_0": "Tuṭṭhahaṭṭho pamodito, evaṃ cintesahaṃ tadā.",
  "atk-s0510a:302_0": "“Advejjhavacanā buddhā, amoghavacanā jinā;",
  "atk-s0510a:303_0": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0510a:304_0": "“Yathā khittaṃ nabhe leḍḍu, dhuvaṃ patati bhūmiyaṃ;",
  "atk-s0510a:305_0": "Tatheva buddhaseṭṭhānaṃ, vacanaṃ dhuvasassataṃ;",
  "atk-s0510a:306_0": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0510a:307_0": "“Yathāpi sabbasattānaṃ, maraṇaṃ dhuvasassataṃ;",
  "atk-s0510a:308_0": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0510a:309_0": "“Yathā rattikkhaye patte, sūriyuggamanaṃ dhuvaṃ;",
  "atk-s0510a:310_0": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0510a:311_0": "“Yathā nikkhantasayanassa, sīhassa nadanaṃ dhuvaṃ;",
  "atk-s0510a:312_0": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0510a:313_0": "“Yathā āpannasattānaṃ, bhāramoropanaṃ dhuvaṃ;",
  "atk-s0510a:314_0": "Tatheva buddhaseṭṭhānaṃ, vacanaṃ dhuvasassata”nti. ;",
  "atk-s0510a:315_0": "So “dhuvāhaṃ buddho bhavissāmī”ti evaṃ katasanniṭṭhāno buddhakārake dhamme upadhāretuṃ –",
  "atk-s0510a:315_1": "“kahaṃ nu kho buddhakārakā dhammā,",
  "atk-s0510a:315_2": "kiṃ uddhaṃ,",
  "atk-s0510a:315_3": "udāhu adho,",
  "atk-s0510a:315_4": "disāvidisāsū”ti anukkamena sakalaṃ dhammadhātuṃ vicinanto porāṇakabodhisattehi āsevitanisevitaṃ paṭhamaṃ dānapāramiṃ disvā evaṃ attānaṃ ovadi –",
  "atk-s0510a:315_5": "“sumedhapaṇḍita,",
  "atk-s0510a:315_6": "tvaṃ ito paṭṭhāya paṭhamaṃ dānapāramiṃ pūreyyāsi.",
  "atk-s0510a:315_7": "Yathā hi nikkujjito udakakumbho nissesaṃ katvā udakaṃ vamatiyeva,",
  "atk-s0510a:315_8": "na paccāharati,",
  "atk-s0510a:315_9": "evameva dhanaṃ vā yasaṃ vā puttadāraṃ vā aṅgapaccaṅgaṃ vā anoloketvā sampattayācakānaṃ sabbaṃ icchiticchitaṃ",
  "atk-s0510a:315_10": "nissesaṃ katvā dadamāno bodhimūle nisīditvā buddho bhavissasī”ti paṭhamaṃ dānapāramiṃ daḷhaṃ katvā adhiṭṭhāsi.",
  "atk-s0510a:315_11": "Tena vuttaṃ –",
  "atk-s0510a:316_0": "“Handa buddhakare dhamme, vicināmi ito cito;",
  "atk-s0510a:317_0": "Uddhaṃ adho dasa disā, yāvatā dhammadhātuyā.",
  "atk-s0510a:318_0": "“Vicinanto tadā dakkhiṃ, paṭhamaṃ dānapāramiṃ;",
  "atk-s0510a:319_0": "Pubbakehi mahesīhi, anuciṇṇaṃ mahāpathaṃ.",
  "atk-s0510a:320_0": "“Imaṃ tvaṃ paṭhamaṃ tāva, daḷhaṃ katvā samādiya;",
  "atk-s0510a:321_0": "Dānapāramitaṃ gaccha, yadi bodhiṃ pattumicchasi.",
  "atk-s0510a:322_0": "“Yathāpi kumbho sampuṇṇo, yassa kassaci adhokato;",
  "atk-s0510a:323_0": "Vamatevudakaṃ nissesaṃ, na tattha parirakkhati.",
  "atk-s0510a:324_0": "“Tatheva yācake disvā, hīnamukkaṭṭhamajjhime;",
  "atk-s0510a:325_0": "Dadāhi dānaṃ nissesaṃ, kumbho viya adhokato”ti. ;",
  "atk-s0510a:326_0": "Athassa “na ettakeheva buddhakārakadhammehi bhavitabba”nti uttarimpi upadhārayato dutiyaṃ sīlapāramiṃ disvā etadahosi –",
  "atk-s0510a:326_1": "“sumedhapaṇḍita,",
  "atk-s0510a:326_2": "tvaṃ ito paṭṭhāya sīlapāramimpi pūreyyāsi.",
  "atk-s0510a:326_3": "Yathā hi camarī migo nāma jīvitaṃ anoloketvā attano vālameva rakkhati,",
  "atk-s0510a:326_4": "evaṃ tvampi ito paṭṭhāya jīvitampi anoloketvā sīlameva rakkhamāno buddho bhavissasī”ti dutiyaṃ sīlapāramiṃ daḷhaṃ katvā adhiṭṭhāsi.",
  "atk-s0510a:326_5": "Tena vuttaṃ –",
  "atk-s0510a:327_0": "“Na hete ettakāyeva, buddhadhammā bhavissare;",
  "atk-s0510a:328_0": "Aññepi vicinissāmi, ye dhammā bodhipācanā.",
  "atk-s0510a:329_0": "“Vicinanto tadā dakkhiṃ, dutiyaṃ sīlapāramiṃ;",
  "atk-s0510a:330_0": "Pubbakehi mahesīhi, āsevitanisevitaṃ.",
  "atk-s0510a:331_0": "“Imaṃ tvaṃ dutiyaṃ tāva, daḷhaṃ katvā samādiya;",
  "atk-s0510a:332_0": "Sīlapāramitaṃ gaccha, yadi bodhiṃ pattumicchasi.",
  "atk-s0510a:333_0": "“Yathāpi camarī vālaṃ, kismiñci paṭilaggitaṃ;",
  "atk-s0510a:334_0": "Upeti maraṇaṃ tattha, na vikopeti vāladhiṃ.",
  "atk-s0510a:335_0": "“Tatheva catūsu bhūmīsu, sīlāni paripūraya;",
  "atk-s0510a:336_0": "Parirakkha sadā sīlaṃ, camarī viya vāladhi”nti. ;",
  "atk-s0510a:337_0": "Athassa “na ettakeheva buddhakārakadhammehi bhavitabba”nti uttarimpi upadhārayato tatiyaṃ nekkhammapāramiṃ disvā etadahosi –",
  "atk-s0510a:337_1": "“sumedhapaṇḍita,",
  "atk-s0510a:337_2": "tvaṃ ito paṭṭhāya nekkhammapāramimpi pūreyyāsi.",
  "atk-s0510a:337_3": "Yathā hi ciraṃ bandhanāgāre vasamāno puriso na tattha sinehaṃ karoti,",
  "atk-s0510a:337_4": "atha kho ukkaṇṭhatiyeva,",
  "atk-s0510a:337_5": "avasitukāmo hoti,",
  "atk-s0510a:337_6": "evameva tvampi sabbabhave bandhanāgārasadise katvā sabbabhavehi ukkaṇṭhito muccitukāmo hutvā nekkhammābhimukhova hohi.",
  "atk-s0510a:337_7": "Evaṃ buddho bhavissasī”ti tatiyaṃ nekkhammapāramiṃ daḷhaṃ katvā adhiṭṭhāsi.",
  "atk-s0510a:337_8": "Tena vuttaṃ –",
  "atk-s0510a:338_0": "“Na hete ettakāyeva, buddhadhammā bhavissare;",
  "atk-s0510a:339_0": "Aññepi vicinissāmi, ye dhammā bodhipācanā.",
  "atk-s0510a:340_0": "“Vicinanto tadā dakkhiṃ, tatiyaṃ nekkhammapāramiṃ;",
  "atk-s0510a:341_0": "Pubbakehi mahesīhi, āsevitanisevitaṃ.",
  "atk-s0510a:342_0": "“Imaṃ tvaṃ tatiyaṃ tāva, daḷhaṃ katvā samādiya;",
  "atk-s0510a:343_0": "Nekkhammapāramitaṃ gaccha, yadi bodhiṃ pattumicchasi.",
  "atk-s0510a:344_0": "“Yathā andughare puriso, ciravuttho dukhaṭṭito;",
  "atk-s0510a:345_0": "Na tattha rāgaṃ janeti, muttimeva gavesati.",
  "atk-s0510a:346_0": "“Tatheva tvaṃ sabbabhave, passa andugharaṃ viya;",
  "atk-s0510a:347_0": "Nekkhammābhimukho hohi, bhavato parimuttiyā”ti. ;",
  "atk-s0510a:348_0": "Athassa “na ettakeheva buddhakārakadhammehi bhavitabba”nti uttarimpi upadhārayato catutthaṃ paññāpāramiṃ disvā etadahosi –",
  "atk-s0510a:348_1": "“sumedhapaṇḍita,",
  "atk-s0510a:348_2": "tvaṃ ito paṭṭhāya paññāpāramimpi pūreyyāsi.",
  "atk-s0510a:348_3": "Hīnamajjhimukkaṭṭhesu kañci avajjetvā sabbepi paṇḍite upasaṅkamitvā pañhaṃ puccheyyāsi.",
  "atk-s0510a:348_4": "Yathā hi piṇḍapātiko bhikkhu hīnādibhedesu kulesu kiñci avajjetvā paṭipāṭiyā piṇḍāya caranto khippaṃ yāpanaṃ labhati,",
  "atk-s0510a:348_5": "evaṃ tvampi sabbapaṇḍite upasaṅkamitvā pañhaṃ pucchanto buddho bhavissasī”ti catutthaṃ paññāpāramiṃ daḷhaṃ katvā adhiṭṭhāsi.",
  "atk-s0510a:348_6": "Tena vuttaṃ –",
  "atk-s0510a:349_0": "“Na hete ettakāyeva, buddhadhammā bhavissare;",
  "atk-s0510a:350_0": "Aññepi vicinissāmi, ye dhammā bodhipācanā.",
  "atk-s0510a:351_0": "“Vicinanto tadā dakkhiṃ, catutthaṃ paññāpāramiṃ;",
  "atk-s0510a:352_0": "Pubbakehi mahesīhi, āsevitanisevitaṃ.",
  "atk-s0510a:353_0": "“Imaṃ tvaṃ catutthaṃ tāva, daḷhaṃ katvā samādiya;",
  "atk-s0510a:354_0": "Paññāpāramitaṃ gaccha, yadi bodhiṃ pattumicchasi.",
  "atk-s0510a:355_0": "“Yathāpi bhikkhu bhikkhanto, hīnamukkaṭṭhamajjhime;",
  "atk-s0510a:356_0": "Kulāni na vivajjento, evaṃ labhati yāpanaṃ.",
  "atk-s0510a:357_0": "“Tatheva tvaṃ sabbakālaṃ, paripucchaṃ budhaṃ janaṃ;",
  "atk-s0510a:358_0": "Paññāpāramitaṃ gantvā, sambodhiṃ pāpuṇissasī”ti. ;",
  "atk-s0510a:359_0": "Athassa “na ettakeheva buddhakārakadhammehi bhavitabba”nti uttarimpi upadhārayato pañcamaṃ vīriyapāramiṃ disvā etadahosi –",
  "atk-s0510a:359_1": "“sumedhapaṇḍita,",
  "atk-s0510a:359_2": "tvaṃ ito paṭṭhāya vīriyapāramimpi pūreyyāsi,",
  "atk-s0510a:359_3": "yathā hi sīho migarājā sabbiriyāpathesu daḷhavīriyo hoti,",
  "atk-s0510a:359_4": "evaṃ tvampi sabbabhavesu sabbiriyāpathesu daḷhavīriyo anolīnavīriyo samāno buddho bhavissasī”ti pañcamaṃ vīriyapāramiṃ daḷhaṃ katvā adhiṭṭhāsi.",
  "atk-s0510a:359_5": "Tena vuttaṃ –",
  "atk-s0510a:360_0": "“Na hete ettakāyeva, buddhadhammā bhavissare;",
  "atk-s0510a:361_0": "Aññepi vicinissāmi, ye dhammā bodhipācanā.",
  "atk-s0510a:362_0": "“Vicinanto tadā dakkhiṃ, pañcamaṃ vīriyapāramiṃ;",
  "atk-s0510a:363_0": "Pubbakehi mahesīhi, āsevitanisevitaṃ.",
  "atk-s0510a:364_0": "“Imaṃ tvaṃ pañcamaṃ tāva, daḷhaṃ katvā samādiya;",
  "atk-s0510a:365_0": "Vīriyapāramitaṃ gaccha, yadi bodhiṃ pattumicchasi.",
  "atk-s0510a:366_0": "“Yathāpi sīho migarājā, nisajjaṭṭhānacaṅkame;",
  "atk-s0510a:367_0": "Alīnavīriyo hoti, paggahitamano sadā.",
  "atk-s0510a:368_0": "“Tatheva tvaṃ sabbabhave, paggaṇha vīriyaṃ daḷhaṃ;",
  "atk-s0510a:369_0": "Vīriyapāramitaṃ gantvā, sambodhiṃ pāpuṇissasī”ti. ;",
  "atk-s0510a:370_0": "Athassa “na ettakeheva buddhakārakadhammehi bhavitabba”nti uttarimpi upadhārayato chaṭṭhaṃ khantipāramiṃ disvā etadahosi –",
  "atk-s0510a:370_1": "“sumedhapaṇḍita,",
  "atk-s0510a:370_2": "tvaṃ ito paṭṭhāya khantipāramimpi pūreyyāsi,",
  "atk-s0510a:370_3": "sammānanepi avamānanepi khamova bhaveyyāsi.",
  "atk-s0510a:370_4": "Yathā hi pathaviyaṃ nāma sucimpi nikkhipanti asucimpi,",
  "atk-s0510a:370_5": "na tena pathavī sinehaṃ paṭighaṃ karoti,",
  "atk-s0510a:370_6": "khamati sahati adhivāsetiyeva,",
  "atk-s0510a:370_7": "evameva tvampi sammānanepi avamānanepi khamova samāno buddho bhavissasī”ti chaṭṭhaṃ khantipāramiṃ daḷhaṃ katvā adhiṭṭhāsi.",
  "atk-s0510a:370_8": "Tena vuttaṃ –",
  "atk-s0510a:371_0": "“Na hete ettakāyeva, buddhadhammā bhavissare;",
  "atk-s0510a:372_0": "Aññepi vicinissāmi, ye dhammā bodhipācanā.",
  "atk-s0510a:373_0": "“Vicinanto tadā dakkhiṃ, chaṭṭhamaṃ khantipāramiṃ;",
  "atk-s0510a:374_0": "Pubbakehi mahesīhi, āsevitanisevitaṃ.",
  "atk-s0510a:375_0": "“Imaṃ tvaṃ chaṭṭhamaṃ tāva, daḷhaṃ katvā samādiya;",
  "atk-s0510a:376_0": "Tattha advejjhamānaso, sambodhiṃ pāpuṇissasi.",
  "atk-s0510a:377_0": "“Yathāpi pathavī nāma, sucimpi asucimpi ca;",
  "atk-s0510a:378_0": "Sabbaṃ sahati nikkhepaṃ, na karoti paṭighaṃ tayā.",
  "atk-s0510a:379_0": "“Tatheva tvampi sabbesaṃ, sammānāvamānakkhamo;",
  "atk-s0510a:380_0": "Khantipāramitaṃ gantvā, sambodhiṃ pāpuṇissasī”ti. ;",
  "atk-s0510a:381_0": "Athassa “na ettakeheva buddhakārakadhammehi bhavitabba”nti uttarimpi upadhārayato sattamaṃ saccapāramiṃ disvā etadahosi –",
  "atk-s0510a:381_1": "“sumedhapaṇḍita,",
  "atk-s0510a:381_2": "tvaṃ ito paṭṭhāya saccapāramimpi pūreyyāsi,",
  "atk-s0510a:381_3": "asaniyā matthake patamānāyapi dhanādīnaṃ atthāya chandādīnaṃ vasena sampajānamusāvādaṃ nāma mā bhāsi.",
  "atk-s0510a:381_4": "Yathā hi osadhī tārakā nāma sabbautūsu attano gamanavīthiṃ jahitvā aññāya vīthiyā na gacchati,",
  "atk-s0510a:381_5": "sakavīthiyāva gacchati,",
  "atk-s0510a:381_6": "evameva tvampi saccaṃ pahāya musāvādaṃ nāma avadantoyeva buddho bhavissasī”ti sattamaṃ saccapāramiṃ daḷhaṃ katvā adhiṭṭhāsi.",
  "atk-s0510a:381_7": "Tena vuttaṃ –",
  "atk-s0510a:382_0": "“Na hete ettakāyeva, buddhadhammā bhavissare;",
  "atk-s0510a:383_0": "Aññepi vicinissāmi, ye dhammā bodhipācanā.",
  "atk-s0510a:384_0": "“Vicinanto tadā dakkhiṃ, sattamaṃ saccapāramiṃ;",
  "atk-s0510a:385_0": "Pubbakehi mahesīhi, āsevitanisevitaṃ.",
  "atk-s0510a:386_0": "“Imaṃ tvaṃ sattamaṃ tāva, daḷhaṃ katvā samādiya;",
  "atk-s0510a:387_0": "Tattha advejjhavacano, sambodhiṃ pāpuṇissasi.",
  "atk-s0510a:388_0": "“Yathāpi osadhī nāma, tulābhūtā sadevake;",
  "atk-s0510a:389_0": "Samaye utuvasse vā, na vokkamati vīthito.",
  "atk-s0510a:390_0": "“Tatheva tvampi saccesu, mā vokkamasi vīthito;",
  "atk-s0510a:391_0": "Saccapāramitaṃ gantvā, sambodhiṃ pāpuṇissasī”ti. ;",
  "atk-s0510a:392_0": "Athassa “na ettakeheva buddhakārakadhammehi bhavitabba”nti uttarimpi upadhārayato aṭṭhamaṃ adhiṭṭhānapāramiṃ disvā etadahosi –",
  "atk-s0510a:392_1": "“sumedhapaṇḍita,",
  "atk-s0510a:392_2": "tvaṃ ito paṭṭhāya adhiṭṭhānapāramimpi pūreyyāsi,",
  "atk-s0510a:392_3": "yaṃ adhiṭṭhāsi,",
  "atk-s0510a:392_4": "tasmiṃ adhiṭṭhāne niccalova bhaveyyāsi.",
  "atk-s0510a:392_5": "Yathā hi pabbato nāma sabbāsu disāsu vātehi pahaṭo na kampati na calati,",
  "atk-s0510a:392_6": "attano ṭhāneyeva tiṭṭhati,",
  "atk-s0510a:392_7": "evameva tvampi attano adhiṭṭhāne niccalo hontova buddho bhavissasī”ti aṭṭhamaṃ adhiṭṭhānapāramiṃ daḷhaṃ katvā adhiṭṭhāsi.",
  "atk-s0510a:392_8": "Tena vuttaṃ –",
  "atk-s0510a:393_0": "“Na hete ettakāyeva, buddhadhammā bhavissare;",
  "atk-s0510a:394_0": "Aññepi vicinissāmi, ye dhammā bodhipācanā.",
  "atk-s0510a:395_0": "“Vicinanto tadā dakkhiṃ, aṭṭhamaṃ adhiṭṭhānapāramiṃ;",
  "atk-s0510a:396_0": "Pubbakehi mahesīhi, āsevitanisevitaṃ.",
  "atk-s0510a:397_0": "“Imaṃ tvaṃ aṭṭhamaṃ tāva, daḷhaṃ katvā samādiya;",
  "atk-s0510a:398_0": "Tattha tvaṃ acalo hutvā, sambodhiṃ pāpuṇissasi.",
  "atk-s0510a:399_0": "“Yathāpi pabbato selo, acalo suppatiṭṭhito;",
  "atk-s0510a:400_0": "Na kampati bhusavātehi, sakaṭṭhāneva tiṭṭhati.",
  "atk-s0510a:401_0": "“Tatheva tvampi adhiṭṭhāne, sabbadā acalo bhava;",
  "atk-s0510a:402_0": "Adhiṭṭhānapāramitaṃ gantvā, sambodhiṃ pāpuṇissasī”ti. ;",
  "atk-s0510a:403_0": "Athassa “na ettakeheva buddhakārakadhammehi bhavitabba”nti uttarimpi upadhārayato navamaṃ mettāpāramiṃ disvā etadahosi –",
  "atk-s0510a:403_1": "“sumedhapaṇḍita,",
  "atk-s0510a:403_2": "tvaṃ ito paṭṭhāya mettāpāramimpi pūreyyāsi,",
  "atk-s0510a:403_3": "hitesupi ahitesupi ekacitto bhaveyyāsi.",
  "atk-s0510a:403_4": "Yathā hi udakaṃ nāma pāpajanassapi kalyāṇajanassapi sītabhāvaṃ ekasadisaṃ katvā pharati,",
  "atk-s0510a:403_5": "evameva tvampi sabbesu sattesu mettacittena ekacittova honto buddho bhavissasī”ti navamaṃ mettāpāramiṃ daḷhaṃ katvā adhiṭṭhāsi.",
  "atk-s0510a:403_6": "Tena vuttaṃ –",
  "atk-s0510a:404_0": "“Na hete ettakāyeva, buddhadhammā bhavissare;",
  "atk-s0510a:405_0": "Aññepi vicinissāmi, ye dhammā bodhipācanā.",
  "atk-s0510a:406_0": "“Vicinanto tadā dakkhiṃ, navamaṃ mettāpāramiṃ;",
  "atk-s0510a:407_0": "Pubbakehi mahesīhi, āsevitanisevitaṃ.",
  "atk-s0510a:408_0": "“Imaṃ tvaṃ navamaṃ tāva, daḷhaṃ katvā samādiya;",
  "atk-s0510a:409_0": "Mettāya asamo hohi, yadi bodhiṃ pattumicchasi.",
  "atk-s0510a:410_0": "“Yathāpi udakaṃ nāma, kalyāṇe pāpake jane;",
  "atk-s0510a:411_0": "Samaṃ pharati sītena, pavāheti rajomalaṃ.",
  "atk-s0510a:412_0": "“Tatheva tvampi hitāhite, samaṃ mettāya bhāvaya;",
  "atk-s0510a:413_0": "Mettāpāramitaṃ gantvā, sambodhiṃ pāpuṇissasī”ti. ;",
  "atk-s0510a:414_0": "Athassa “na ettakeheva buddhakārakadhammehi bhavitabba”nti uttarimpi upadhārayato dasamaṃ upekkhāpāramiṃ disvā etadahosi –",
  "atk-s0510a:414_1": "“sumedhapaṇḍita,",
  "atk-s0510a:414_2": "tvaṃ ito paṭṭhāya upekkhāpāramimpi pūreyyāsi,",
  "atk-s0510a:414_3": "sukhepi dukkhepi majjhattova bhaveyyāsi.",
  "atk-s0510a:414_4": "Yathā hi pathavī nāma sucimpi asucimpi pakkhipamāne majjhattāva hoti,",
  "atk-s0510a:414_5": "evameva tvampi sukhadukkhesu majjhattova honto buddho bhavissasī”ti dasamaṃ upekkhāpāramiṃ daḷhaṃ katvā adhiṭṭhāsi.",
  "atk-s0510a:414_6": "Tena vuttaṃ –",
  "atk-s0510a:415_0": "“Na hete ettakāyeva, buddhadhammā bhavissare;",
  "atk-s0510a:416_0": "Aññepi vicinissāmi, ye dhammā bodhipācanā.",
  "atk-s0510a:417_0": "“Vicinanto tadā dakkhiṃ, dasamaṃ upekkhāpāramiṃ;",
  "atk-s0510a:418_0": "Pubbakehi mahesīhi, āsevitanisevitaṃ.",
  "atk-s0510a:419_0": "“Imaṃ tvaṃ dasamaṃ tāva, daḷhaṃ katvā samādiya;",
  "atk-s0510a:420_0": "Tulābhūto daḷho hutvā, sambodhiṃ pāpuṇissasi.",
  "atk-s0510a:421_0": "“Yathāpi pathavī nāma, nikkhittaṃ asuciṃ suciṃ;",
  "atk-s0510a:422_0": "Upekkhati ubhopete, kopānunayavajjitā.",
  "atk-s0510a:423_0": "“Tatheva tvampi sukhadukkhe, tulābhūto sadā bhava;",
  "atk-s0510a:424_0": "Upekkhāpāramitaṃ gantvā, sambodhiṃ pāpuṇissasī”ti. ;",
  "atk-s0510a:425_0": "Tato cintesi –",
  "atk-s0510a:425_1": "“imasmiṃ loke bodhisattehi pūretabbā bodhiparipācanā buddhakārakadhammā ettakāyeva,",
  "atk-s0510a:425_2": "dasa pāramiyo ṭhapetvā aññe natthi.",
  "atk-s0510a:425_3": "Imāpi dasa pāramiyo uddhaṃ ākāsepi natthi,",
  "atk-s0510a:425_4": "heṭṭhā pathaviyampi,",
  "atk-s0510a:425_5": "puratthimādīsu disāsupi natthi,",
  "atk-s0510a:425_6": "mayhaṃyeva pana hadayabbhantare patiṭṭhitā”ti.",
  "atk-s0510a:425_7": "Evaṃ tāsaṃ hadaye patiṭṭhitabhāvaṃ disvā sabbāpi tā daḷhaṃ katvā adhiṭṭhāya punappunaṃ sammasanto anulomapaṭilomaṃ sammasati,",
  "atk-s0510a:425_8": "pariyante gahetvā ādiṃ pāpeti,",
  "atk-s0510a:425_9": "ādimhi gahetvā pariyantaṃ pāpeti,",
  "atk-s0510a:425_10": "majjhe gahetvā ubhato koṭiṃ pāpetvā osāpeti,",
  "atk-s0510a:425_11": "ubhato koṭīsu gahetvā majjhaṃ pāpetvā osāpeti.",
  "atk-s0510a:425_12": "Bāhirakabhaṇḍapariccāgo dānapāramī nāma,",
  "atk-s0510a:425_13": "aṅgapariccāgo dānaupapāramī nāma,",
  "atk-s0510a:425_14": "jīvitapariccāgo dānaparamatthapāramī nāmāti dasa pāramiyo dasa upapāramiyo dasa paramatthapāramiyoti",
  "atk-s0510a:425_15": "samattiṃsa pāramiyo telayantaṃ vinivaṭṭento viya mahāmeruṃ matthaṃ katvā cakkavāḷamahāsamuddaṃ āluḷento",
  "atk-s0510a:425_16": "viya ca sammasati.",
  "atk-s0510a:425_17": "Tassevaṃ dasa pāramiyo sammasantassa dhammatejena catunahutādhikadviyojanasatasahassabahalā ayaṃ mahāpathavī hatthinā akkantanaḷakalāpo viya,",
  "atk-s0510a:425_18": "pīḷiyamānaṃ ucchuyantaṃ viya ca mahāviravaṃ viravamānā saṅkampi sampakampi sampavedhi.",
  "atk-s0510a:425_19": "Kulālacakkaṃ viya telayantacakkaṃ viya ca paribbhami.",
  "atk-s0510a:425_20": "Tena vuttaṃ –",
  "atk-s0510a:426_0": "“Ettakāyeva te loke, ye dhammā bodhipācanā;",
  "atk-s0510a:427_0": "Taduddhaṃ natthi aññatra, daḷhaṃ tattha patiṭṭhaha.",
  "atk-s0510a:428_0": "“Ime dhamme sammasato, sabhāvarasalakkhaṇe;",
  "atk-s0510a:429_0": "Dhammatejena vasudhā, dasasahassī pakampatha.",
  "atk-s0510a:430_0": "“Calati ravati pathavī, ucchuyantaṃva pīḷitaṃ;",
  "atk-s0510a:431_0": "Telayante yathā cakkaṃ, evaṃ kampati medanī”ti. ;",
  "atk-s0510a:432_0": "Mahāpathaviyā kampamānāya rammanagaravāsino saṇṭhātuṃ asakkontā yugantavātabbhāhatā mahāsālā viya mucchitā papatiṃsu.",
  "atk-s0510a:432_1": "Ghaṭādīni kulālabhājanāni pavaṭṭantāni aññamaññaṃ paharantāni cuṇṇavicuṇṇāni ahesuṃ.",
  "atk-s0510a:432_2": "Mahājano bhītatasito satthāraṃ upasaṅkamitvā “kiṃ nu kho bhagavā nāgāvaṭṭo ayaṃ,",
  "atk-s0510a:432_3": "bhūtayakkhadevatāsu aññatarāvaṭṭo vāti na hi mayaṃ etaṃ jānāma,",
  "atk-s0510a:432_4": "apica kho sabbopi ayaṃ mahājano upadduto,",
  "atk-s0510a:432_5": "kiṃ nu kho imassa lokassa pāpakaṃ bhavissati,",
  "atk-s0510a:432_6": "udāhu kalyāṇaṃ,",
  "atk-s0510a:432_7": "kathetha no etaṃ kāraṇa”nti āha.",
  "atk-s0510a:432_8": "Atha satthā tesaṃ kathaṃ sutvā “tumhe mā bhāyatha,",
  "atk-s0510a:432_9": "mā cintayittha,",
  "atk-s0510a:432_10": "natthi vo itonidānaṃ bhayaṃ.",
  "atk-s0510a:432_11": "Yo so mayā ajja ‘sumedhapaṇḍito anāgate gotamo nāma buddho bhavissatī’ti byākato,",
  "atk-s0510a:432_12": "so idāni dasa pāramiyo sammasati,",
  "atk-s0510a:432_13": "tassa sammasantassa viloḷentassa dhammatejena sakaladasasahassī lokadhātu ekappahārena kampati ceva ravati cā”ti āha.",
  "atk-s0510a:432_14": "Tena vuttaṃ –",
  "atk-s0510a:433_0": "“Yāvatā parisā āsi, buddhassa parivesane;",
  "atk-s0510a:434_0": "Pavedhamānā sā tattha, mucchitā sesi bhūmiyā.",
  "atk-s0510a:435_0": "“Ghaṭānekasahassāni, kumbhīnañca satā bahū;",
  "atk-s0510a:436_0": "Sañcuṇṇamathitā tattha, aññamaññaṃ paghaṭṭitā.",
  "atk-s0510a:437_0": "“Ubbiggā tasitā bhītā, bhantā byathitamānasā;",
  "atk-s0510a:438_0": "Mahājanā samāgamma, dīpaṅkaramupāgamuṃ.",
  "atk-s0510a:439_0": "“Kiṃ bhavissati lokassa, kalyāṇamatha pāpakaṃ;",
  "atk-s0510a:440_0": "Sabbo upadduto loko, taṃ vinodehi cakkhuma.",
  "atk-s0510a:441_0": "“Tesaṃ tadā saññāpesi, dīpaṅkaro mahāmuni;",
  "atk-s0510a:442_0": "Vissatthā hotha mā bhātha, imasmiṃ pathavikampane.",
  "atk-s0510a:443_0": "“Yamahaṃ ajja byākāsiṃ, ‘buddho loke bhavissati’;",
  "atk-s0510a:444_0": "Eso sammasati dhammaṃ, pubbakaṃ jinasevitaṃ.",
  "atk-s0510a:445_0": "“Tassa sammasato dhammaṃ, buddhabhūmiṃ asesato;",
  "atk-s0510a:446_0": "Tenāyaṃ kampitā pathavī, dasasahassī sadevake”ti. ;",
  "atk-s0510a:447_0": "Mahājano tathāgatassa vacanaṃ sutvā haṭṭhatuṭṭho mālāgandhavilepanaṃ ādāya rammanagarā nikkhamitvā bodhisattaṃ",
  "atk-s0510a:447_1": "upasaṅkamitvā mālāgandhādīhi pūjetvā vanditvā padakkhiṇaṃ katvā rammanagarameva pāvisi.",
  "atk-s0510a:447_2": "Bodhisattopi dasa pāramiyo sammasitvā vīriyaṃ daḷhaṃ katvā adhiṭṭhāya nisinnāsanā vuṭṭhāsi.",
  "atk-s0510a:447_3": "Tena vuttaṃ –",
  "atk-s0510a:448_0": "“Buddhassa vacanaṃ sutvā, mano nibbāyi tāvade;",
  "atk-s0510a:449_0": "Sabbe maṃ upasaṅkamma, punāpi abhivandisuṃ.",
  "atk-s0510a:450_0": "“Samādiyitvā buddhaguṇaṃ, daḷhaṃ katvāna mānasaṃ;",
  "atk-s0510a:451_0": "Dīpaṅkaraṃ namassitvā, āsanā vuṭṭhahiṃ tadā”ti. ;",
  "atk-s0510a:452_0": "Atha bodhisattaṃ āsanā vuṭṭhahantaṃ sakaladasasahassacakkavāḷadevatā sannipatitvā dibbehi mālāgandhehi pūjetvā vanditvā “ayya sumedhatāpasa,",
  "atk-s0510a:452_1": "tayā ajja dīpaṅkaradasabalassa pādamūle mahatī patthanā patthitā,",
  "atk-s0510a:452_2": "sā te anantarāyena samijjhatu,",
  "atk-s0510a:452_3": "mā te bhayaṃ vā chambhitattaṃ vā ahosi,",
  "atk-s0510a:452_4": "sarīre appamattakopi rogo mā uppajjatu,",
  "atk-s0510a:452_5": "khippaṃ pāramiyo pūretvā sammāsambodhiṃ paṭivijjha.",
  "atk-s0510a:452_6": "Yathā pupphūpagaphalūpagarukkhā samaye pupphanti ceva phalanti ca,",
  "atk-s0510a:452_7": "tatheva tvampi taṃ samayaṃ anatikkamitvā khippaṃ sambodhimuttamaṃ phusassū”tiādīni thutimaṅgalāni payirudāhaṃsu.",
  "atk-s0510a:452_8": "Evañca payirudāhitvā attano attano devaṭṭhānameva agamaṃsu.",
  "atk-s0510a:452_9": "Bodhisattopi devatāhi abhitthavito –",
  "atk-s0510a:452_10": "“ahaṃ dasa pāramiyo pūretvā kappasatasahassādhikānaṃ catunnaṃ asaṅkhyeyyānaṃ matthake buddho bhavissāmī”ti",
  "atk-s0510a:452_11": "vīriyaṃ daḷhaṃ katvā adhiṭṭhāya nabhaṃ abbhuggantvā himavantameva agamāsi.",
  "atk-s0510a:452_12": "Tena vuttaṃ –",
  "atk-s0510a:453_0": "“Dibbaṃ mānusakaṃ pupphaṃ, devā mānusakā ubho;",
  "atk-s0510a:454_0": "Samokiranti pupphehi, vuṭṭhahantassa āsanā.",
  "atk-s0510a:455_0": "“Vedayanti ca te sotthiṃ, devā mānusakā ubho;",
  "atk-s0510a:456_0": "Mahantaṃ patthitaṃ tuyhaṃ, taṃ labhassu yathicchitaṃ.",
  "atk-s0510a:457_0": "“Sabbītiyo vivajjantu, soko rogo vinassatu;",
  "atk-s0510a:458_0": "Mā te bhavantvantarāyā, phusa khippaṃ bodhimuttamaṃ.",
  "atk-s0510a:459_0": "“Yathāpi samaye patte, pupphanti pupphino dumā;",
  "atk-s0510a:460_0": "Tatheva tvaṃ mahāvīra, buddhañāṇena pupphasu.",
  "atk-s0510a:461_0": "“Yathā ye keci sambuddhā, pūrayuṃ dasa pāramī;",
  "atk-s0510a:462_0": "Tatheva tvaṃ mahāvīra, pūraya dasa pāramī.",
  "atk-s0510a:463_0": "“Yathā ye keci sambuddhā, bodhimaṇḍamhi bujjhare;",
  "atk-s0510a:464_0": "Tatheva tvaṃ mahāvīra, bujjhassu jinabodhiyaṃ.",
  "atk-s0510a:465_0": "“Yathā ye keci sambuddhā, dhammacakkaṃ pavattayuṃ;",
  "atk-s0510a:466_0": "Tatheva tvaṃ mahāvīra, dhammacakkaṃ pavattaya.",
  "atk-s0510a:467_0": "“Puṇṇamāye yathā cando, parisuddho virocati;",
  "atk-s0510a:468_0": "Tatheva tvaṃ puṇṇamano, viroca dasasahassiyaṃ.",
  "atk-s0510a:469_0": "“Rāhumutto yathā sūriyo, tāpena atirocati;",
  "atk-s0510a:470_0": "Tatheva lokā muccitvā, viroca siriyā tuvaṃ.",
  "atk-s0510a:471_0": "“Yathā yā kāci nadiyo, osaranti mahodadhiṃ;",
  "atk-s0510a:472_0": "Evaṃ sadevakā lokā, osarantu tavantike.",
  "atk-s0510a:473_0": "“Tehi thutappasattho so, dasa dhamme samādiya;",
  "atk-s0510a:474_0": "Te dhamme paripūrento, pavanaṃ pāvisī tadā”ti. ;",
  "atk-s0510a:475_0": "Sumedhakathā niṭṭhitā.",
  "atk-s0510a:476_0": "Rammanagaravāsinopi kho nagaraṃ pavisitvā buddhappamukhassa bhikkhusaṅghassa mahādānaṃ adaṃsu.",
  "atk-s0510a:476_1": "Satthā tesaṃ dhammaṃ desetvā mahājanaṃ saraṇādīsu patiṭṭhapetvā rammanagarā nikkhami.",
  "atk-s0510a:476_2": "Tato uddhampi yāvatāyukaṃ tiṭṭhanto sabbaṃ buddhakiccaṃ katvā anukkamena anupādisesāya nibbānadhātuyā parinibbāyi.",
  "atk-s0510a:476_3": "Tattha yaṃ vattabbaṃ,",
  "atk-s0510a:476_4": "taṃ sabbaṃ buddhavaṃse vuttanayeneva vitthāretabbaṃ.",
  "atk-s0510a:476_5": "Vuttañhi tattha –",
  "atk-s0510a:477_0": "“Tadā te bhojayitvāna, sasaṅghaṃ lokanāyakaṃ;",
  "atk-s0510a:478_0": "Upagacchuṃ saraṇaṃ tassa, dīpaṅkarassa satthuno.",
  "atk-s0510a:479_0": "“Saraṇagamane kañci, nivesesi tathāgato;",
  "atk-s0510a:480_0": "Kañci pañcasu sīlesu, sīle dasavidhe paraṃ.",
  "atk-s0510a:481_0": "“Kassaci deti sāmaññaṃ, caturo phalamuttame;",
  "atk-s0510a:482_0": "Kassaci asame dhamme, deti so paṭisambhidā.",
  "atk-s0510a:483_0": "“Kassaci varasamāpattiyo, aṭṭha deti narāsabho;",
  "atk-s0510a:484_0": "Tisso kassaci vijjāyo, chaḷabhiññā pavecchati.",
  "atk-s0510a:485_0": "“Tena yogena janakāyaṃ, ovadati mahāmuni;",
  "atk-s0510a:486_0": "Tena vitthārikaṃ āsi, lokanāthassa sāsanaṃ.",
  "atk-s0510a:487_0": "“Mahāhanūsabhakkhandho, dīpaṅkarasanāmako;",
  "atk-s0510a:488_0": "Bahū jane tārayati, parimoceti duggatiṃ.",
  "atk-s0510a:489_0": "“Bodhaneyyaṃ janaṃ disvā, satasahassepi yojane;",
  "atk-s0510a:490_0": "Khaṇena upagantvāna, bodheti taṃ mahāmuni.",
  "atk-s0510a:491_0": "“Paṭhamābhisamaye buddho, koṭisatamabodhayi;",
  "atk-s0510a:492_0": "Dutiyābhisamaye nātho, navutikoṭimabodhayi.",
  "atk-s0510a:493_0": "“Yadā ca devabhavanamhi, buddho dhammamadesayi;",
  "atk-s0510a:494_0": "Navutikoṭisahassānaṃ, tatiyābhisamayo ahu.",
  "atk-s0510a:495_0": "“Sannipātā tayo āsuṃ, dīpaṅkarassa satthuno;",
  "atk-s0510a:496_0": "Koṭisatasahassānaṃ, paṭhamo āsi samāgamo.",
  "atk-s0510a:497_0": "“Puna nāradakūṭamhi, pavivekagate jine;",
  "atk-s0510a:498_0": "Khīṇāsavā vītamalā, samiṃsu satakoṭiyo.",
  "atk-s0510a:499_0": "“Yamhi kāle mahāvīro, sudassanasiluccaye;",
  "atk-s0510a:500_0": "Navutikoṭisahassehi, pavāresi mahāmuni.",
  "atk-s0510a:501_0": "“Ahaṃ tena samayena, jaṭilo uggatāpano;",
  "atk-s0510a:502_0": "Antalikkhamhi caraṇo, pañcābhiññāsu pāragū.",
  "atk-s0510a:503_0": "“Dasavīsasahassānaṃ, dhammābhisamayo ahu;",
  "atk-s0510a:504_0": "Ekadvinnaṃ abhisamayā, gaṇanato asaṅkhiyā.",
  "atk-s0510a:505_0": "“Vitthārikaṃ bāhujaññaṃ, iddhaṃ phītaṃ ahū tadā;",
  "atk-s0510a:506_0": "Dīpaṅkarassa bhagavato, sāsaraṃ suvisodhitaṃ.",
  "atk-s0510a:507_0": "“Cattāri satasahassāni, chaḷabhiññā mahiddhikā;",
  "atk-s0510a:508_0": "Dīpaṅkaraṃ lokaviduṃ parivārenti sabbadā.",
  "atk-s0510a:509_0": "“Ye keci tena samayena, jahanti mānusaṃ bhavaṃ;",
  "atk-s0510a:510_0": "Appattamānasā sekhā, garahitā bhavanti te.",
  "atk-s0510a:511_0": "“Supupphitaṃ pāvacanaṃ, arahantehi tādibhi;",
  "atk-s0510a:512_0": "Khīṇāsavehi vimalehi, upasobhati sabbadā.",
  "atk-s0510a:513_0": "“Nagaraṃ rammavatī nāma, sudevo nāma khattiyo;",
  "atk-s0510a:514_0": "Sumedhā nāma janikā, dīpaṅkarassa satthuno.",
  "atk-s0510a:515_0": "“Dasavassasahassāni, agāraṃ ajjha so vasi;",
  "atk-s0510a:516_0": "Haṃsā koñcā mayūrā ca, tayo pāsādamuttamā.",
  "atk-s0510a:517_0": "“Tīṇi satasahassāni, nāriyo samalaṅkatā;",
  "atk-s0510a:518_0": "Padumā nāma sā nārī, usabhakkhandho atrajo.",
  "atk-s0510a:519_0": "“Nimitte caturo disvā, hatthiyānena nikkhami;",
  "atk-s0510a:520_0": "Anūnadasamāsāni, padhāne padahī jino.",
  "atk-s0510a:521_0": "“Padhānacāraṃ caritvāna, abujjhi mānasaṃ muni;",
  "atk-s0510a:522_0": "Brahmunā yācito santo, dīpaṅkaro mahāmuni.",
  "atk-s0510a:523_0": "“Vatti cakkaṃ mahāvīro, nandārāme sirīghare;",
  "atk-s0510a:524_0": "Nisinno sirīsamūlamhi, akāsi titthiyamaddanaṃ.",
  "atk-s0510a:525_0": "“Sumaṅgalo ca tisso ca, ahesuṃ aggasāvakā;",
  "atk-s0510a:526_0": "Sāgato nāmupaṭṭhāko, dīpaṅkarassa satthuno.",
  "atk-s0510a:527_0": "Sunandā ca“nandā ceva sunandā ca, ahesuṃ aggasāvikā;",
  "atk-s0510a:528_0": "Bodhi tassa bhagavato, pipphalīti pavuccati.",
  "atk-s0510a:529_0": "“Tapussabhallikā nāma, ahesuṃ aggupaṭṭhakā;",
  "atk-s0510a:530_0": "Sirimā koṇā upaṭṭhikā, dīpaṅkarassa satthuno.",
  "atk-s0510a:531_0": "“Asītihatthamubbedho, dīpaṅkaro mahāmuni;",
  "atk-s0510a:532_0": "Sobhati dīparukkhova, sālarājāva phullito.",
  "atk-s0510a:533_0": "“Pabhā vidhāvati tassa, samantā dvādasa yojane;",
  "atk-s0510a:534_0": "Satasahassavassāni, āyu tassa mahesino;",
  "atk-s0510a:535_0": "Tāvatā tiṭṭhamāno so, tāresi janataṃ bahuṃ.",
  "atk-s0510a:536_0": "“Jotayitvāna saddhammaṃ, santāretvā mahājanaṃ;",
  "atk-s0510a:537_0": "Jalitvā aggikhandhova, nibbuto so sasāvako.",
  "atk-s0510a:538_0": "“Sā ca iddhi so ca yaso, tāni ca pādesu cakkaratanāni;",
  "atk-s0510a:539_0": "Sabbaṃ tamantarahitaṃ, nanu rittā sabbasaṅkhārāti.",
  "atk-s0510a:540_0": "“Dīpaṅkaro jino satthā, nandārāmamhi nibbuto;",
  "atk-s0510a:541_0": "Tatthetassa jinathūpo, chattiṃsubbedhayojano”ti. ;",
  "atk-s0510a:542_0": "Koṇḍañño buddho",
  "atk-s0510a:543_0": "Dīpaṅkarassa pana bhagavato aparabhāge ekaṃ asaṅkhyeyyaṃ atikkamitvā koṇḍañño nāma satthā udapādi.",
  "atk-s0510a:543_1": "Tassāpi tayo sāvakasannipātā ahesuṃ.",
  "atk-s0510a:543_2": "Paṭhamasannipāte koṭisatasahassaṃ,",
  "atk-s0510a:543_3": "dutiye koṭisahassaṃ,",
  "atk-s0510a:543_4": "tatiye navutikoṭiyo.",
  "atk-s0510a:543_5": "Tadā bodhisatto vijitāvī nāma cakkavattī hutvā koṭisatasahassassa buddhappamukhassa bhikkhusaṅghassa mahādānaṃ adāsi.",
  "atk-s0510a:543_6": "Satthā bodhisattaṃ “buddho bhavissatī”ti byākaritvā dhammaṃ desesi.",
  "atk-s0510a:543_7": "So satthu dhammakathaṃ sutvā rajjaṃ niyyātetvā pabbaji.",
  "atk-s0510a:543_8": "So tīṇi piṭakāni uggahetvā aṭṭha samāpattiyo ca pañca abhiññāyo ca uppādetvā aparihīnajjhāno brahmaloke nibbatti.",
  "atk-s0510a:543_9": "Koṇḍaññabuddhassa pana rammavatī nāma nagaraṃ,",
  "atk-s0510a:543_10": "sunando nāma khattiyo pitā,",
  "atk-s0510a:543_11": "sujātā nāma devī mātā,",
  "atk-s0510a:543_12": "bhaddo ca subhaddo ca dve aggasāvakā,",
  "atk-s0510a:543_13": "anuruddho nāmupaṭṭhāko,",
  "atk-s0510a:543_14": "tissā ca upatissā ca dve aggasāvikā,",
  "atk-s0510a:543_15": "sālakalyāṇirukkho bodhi,",
  "atk-s0510a:543_16": "aṭṭhāsītihatthubbedhaṃ sarīraṃ,",
  "atk-s0510a:543_17": "vassasatasahassaṃ āyuppamāṇaṃ ahosi.",
  "atk-s0510a:544_0": "“Dīpaṅkarassa aparena, koṇḍañño nāma nāyako;",
  "atk-s0510a:545_0": "Anantatejo amitayaso, appameyyo durāsado”.",
  "atk-s0510a:546_0": "Tassa aparabhāge ekaṃ asaṅkhyeyyaṃ atikkamitvā ekasmiṃ kappeyeva cattāro buddhā nibbattiṃsu – maṅgalo, sumano, revato,",
  "atk-s0510a:546_1": "sobhitoti.",
  "atk-s0510a:546_2": "Maṅgalassa bhagavato tīsu sāvakasannipātesu paṭhamasannipāte koṭisatasahassaṃ bhikkhū ahesuṃ,",
  "atk-s0510a:546_3": "dutiye koṭisatasahassaṃ,",
  "atk-s0510a:546_4": "tatiye navuṭikoṭiyo.",
  "atk-s0510a:546_5": "Vemātikabhātā kirassa ānandakumāro nāma navutikoṭisaṅkhāya parisāya saddhiṃ dhammassavanatthāya satthu santikaṃ agamāsi.",
  "atk-s0510a:546_6": "Satthā tassa anupubbikathaṃ kathesi.",
  "atk-s0510a:546_7": "So saddhiṃ parisāya saha paṭisambhidāhi arahattaṃ pāpuṇi.",
  "atk-s0510a:546_8": "Satthā tesaṃ kulaputtānaṃ pubbacaritaṃ olokento iddhimayapattacīvarassa upanissayaṃ disvā dakkhiṇahatthaṃ pasāretvā “etha bhikkhavo”ti āha.",
  "atk-s0510a:546_9": "Sabbe taṅkhaṇaññeva iddhimayapattacīvaradharā saṭṭhivassikatherā viya ākappasampannā hutvā satthāraṃ vanditvā parivārayiṃsu.",
  "atk-s0510a:546_10": "Ayamassa tatiyo sāvakasannipāto ahosi.",
  "atk-s0510a:547_0": "Yathā pana aññesaṃ buddhānaṃ samantā asītihatthappamāṇāyeva sarīrappabhā ahosi,",
  "atk-s0510a:547_1": "na evaṃ tassa.",
  "atk-s0510a:547_2": "Tassa pana bhagavato sarīrappabhā niccakālaṃ dasasahassilokadhātuṃ pharitvā aṭṭhāsi.",
  "atk-s0510a:547_3": "Rukkhapathavīpabbatasamuddādayo antamaso ukkhaliyādīni upādāya suvaṇṇapaṭṭapariyonaddhā viya ahesuṃ.",
  "atk-s0510a:547_4": "Āyuppamāṇaṃ panassa navutivassasahassāni ahosi.",
  "atk-s0510a:547_5": "Ettakaṃ kālaṃ candimasūriyādayo attano pabhāya virocituṃ nāsakkhiṃsu,",
  "atk-s0510a:547_6": "rattindivaparicchedo na paññāyittha.",
  "atk-s0510a:547_7": "Divā sūriyālokena viya sattā niccaṃ buddhālokeneva vicariṃsu.",
  "atk-s0510a:547_8": "Sāyaṃ pupphitakusumānaṃ pāto ca ravanakasakuṇādīnañca vasena loko rattindivaparicchedaṃ sallakkhesi.",
  "atk-s0510a:548_0": "Kiṃ pana aññesaṃ buddhānaṃ ayamānubhāvo natthīti?",
  "atk-s0510a:548_1": "No natthi.",
  "atk-s0510a:548_2": "Tepi hi ākaṅkhamānā dasasahassilokadhātuṃ vā tato vā bhiyyo ābhāya phareyyuṃ.",
  "atk-s0510a:548_3": "Maṅgalassa pana bhagavato pubbapatthanāvasena aññesaṃ byāmappabhā viya sarīrappabhā niccameva dasasahassilokadhātuṃ pharitvā aṭṭhāsi.",
  "atk-s0510a:548_4": "So kira bodhisattacariyacaraṇakāle vessantarasadise attabhāveṭhito saputtadāro vaṅkapabbatasadise pabbate vasi.",
  "atk-s0510a:548_5": "Atheko kharadāṭhiko nāma yakkho mahāpurisassa dānajjhāsayataṃ sutvā brāhmaṇavaṇṇena upasaṅkamitvā mahāsattaṃ dve dārake yāci.",
  "atk-s0510a:548_6": "Mahāsatto “dadāmi, brāhmaṇa,",
  "atk-s0510a:548_7": "puttake”ti vatvā haṭṭhapahaṭṭho udakapariyantaṃ mahāpathaviṃ kampento dvepi dārake adāsi.",
  "atk-s0510a:548_8": "Yakkho caṅkamanakoṭiyaṃ ālambanaphalakaṃ nissāya ṭhatvā passantasseva mahāsattassa mulālakalāpaṃ viya dārake khādi.",
  "atk-s0510a:548_9": "Mahāpurisassa yakkhaṃ oloketvā mukhe vivaṭamatte aggijālaṃ viya lohitadhāraṃ uggiramānaṃ tassa mukhaṃ disvāpi kesaggamattampi domanassaṃ na uppajji.",
  "atk-s0510a:548_10": "“Sudinnaṃ vata me dāna”nti cintayato panassa sarīre mahantaṃ pītisomanassaṃ udapādi.",
  "atk-s0510a:548_11": "So “imassa me dānassa nissandena anāgate imināva nīhārena sarīrato rasmiyo nikkhamantū”ti patthanaṃ akāsi.",
  "atk-s0510a:548_12": "Tassa taṃ patthanaṃ nissāya buddhabhūtassa sarīrato rasmiyo nikkhamitvā ettakaṃ ṭhānaṃ phariṃsu.",
  "atk-s0510a:549_0": "Aparampissa pubbacariyaṃ atthi.",
  "atk-s0510a:549_1": "So kira bodhisattakāle ekassa buddhassa cetiyaṃ disvā “imassa buddhassa mayā jīvitaṃ pariccajituṃ vaṭṭatī”ti",
  "atk-s0510a:549_2": "daṇḍakadīpikāveṭhananiyāmena sakalasarīraṃ veṭhāpetvā ratanamattamakuḷaṃ satasahassagghanikaṃ suvaṇṇapātiṃ",
  "atk-s0510a:549_3": "sappissa pūrāpetvā tattha sahassavaṭṭiyo jāletvā taṃ sīsenādāya sakalasarīraṃ jālāpetvā cetiyaṃ padakkhiṇaṃ",
  "atk-s0510a:549_4": "karonto sakalarattiṃ vītināmeti.",
  "atk-s0510a:549_5": "Evaṃ yāva aruṇuggamanā vāyamantassāpissa lomakūpamattampi usumaṃ na gaṇhi.",
  "atk-s0510a:549_6": "Padumagabbhaṃ paviṭṭhakālo viya ahosi.",
  "atk-s0510a:549_7": "Dhammo hi nāmesa attānaṃ rakkhantaṃ rakkhati.",
  "atk-s0510a:549_8": "Tenāha bhagavā –",
  "atk-s0510a:550_0": "“Dhammo have rakkhati dhammacāriṃ, dhammo suciṇṇo sukhamāvahāti;",
  "atk-s0510a:551_0": "Esānisaṃso dhamme suciṇṇe, na duggatiṃ gacchati dhammacārī”ti. –",
  "atk-s0510a:552_0": "Imassapi kammassa nissandena tassa bhagavato sarīrobhāso dasasahassilokadhātuṃ pharitvā aṭṭhāsi.",
  "atk-s0510a:553_0": "Tadā amhākaṃ bodhisatto suruci nāma brāhmaṇo hutvā “satthāraṃ nimantessāmī”ti upasaṅkamitvā madhuradhammakathaṃ sutvā “sve mayhaṃ bhikkhaṃ gaṇhatha,",
  "atk-s0510a:553_1": "bhante”ti āha.",
  "atk-s0510a:553_2": "“Brāhmaṇa,",
  "atk-s0510a:553_3": "kittakehi te bhikkhūhi attho”ti?",
  "atk-s0510a:553_4": "“Kittakā pana vo, bhante,",
  "atk-s0510a:553_5": "parivārabhikkhū”ti āha.",
  "atk-s0510a:553_6": "Tadā satthu paṭhamasannipātoyeva hoti,",
  "atk-s0510a:553_7": "tasmā “koṭisatasahassa”nti āha. “Bhante,",
  "atk-s0510a:553_8": "sabbehipi saddhiṃ mayhaṃ bhikkhaṃ gaṇhathā”ti.",
  "atk-s0510a:553_9": "Satthā adhivāsesi.",
  "atk-s0510a:553_10": "Brāhmaṇo svātanāya nimantetvā gehaṃ gacchanto cintesi –",
  "atk-s0510a:553_11": "“ahaṃ ettakānaṃ bhikkhūnaṃ yāgubhattavatthādīni dātuṃ sakkomi,",
  "atk-s0510a:553_12": "nisīdanaṭṭhānaṃ pana kathaṃ bhavissatī”ti?",
  "atk-s0510a:554_0": "Tassa sā cintā caturāsītiyojanasahassamatthake ṭhitassa devarañño paṇḍukambalasilāsanassa uṇhabhāvaṃ janesi.",
  "atk-s0510a:554_1": "Sakko “ko nu kho maṃ imamhā ṭhānā cāvetukāmo”ti dibbacakkhunā olokento mahāpurisaṃ disvā “suruci nāma",
  "atk-s0510a:554_2": "brāhmaṇo buddhappamukhaṃ bhikkhusaṅghaṃ nimantetvā nisīdanaṭṭhānatthāya cintesi,",
  "atk-s0510a:554_3": "mayāpi tattha gantvā puññakoṭṭhāsaṃ gahetuṃ vaṭṭatī”ti vaḍḍhakivaṇṇaṃ nimminitvā vāsipharasuhattho mahāpurisassa purato pāturahosi.",
  "atk-s0510a:554_4": "“Atthi nu kho kassaci bhatiyā kattabbakicca”nti āha.",
  "atk-s0510a:554_5": "Mahāpuriso taṃ disvā “kiṃ kammaṃ karissasī”ti āha.",
  "atk-s0510a:554_6": "“Mama ajānanasippaṃ nāma natthi,",
  "atk-s0510a:554_7": "gehaṃ vā maṇḍapaṃ vā yo yaṃ kāreti,",
  "atk-s0510a:554_8": "tassa taṃ kātuṃ jānāmī”ti.",
  "atk-s0510a:554_9": "“Tena hi mayhaṃ kammaṃ atthī”ti. “Kiṃ, ayyā”ti?",
  "atk-s0510a:554_10": "“Svātanāya me koṭisatasahassabhikkhū nimantitā.",
  "atk-s0510a:554_11": "Tesaṃ nisīdanamaṇḍapaṃ karissasī”ti?",
  "atk-s0510a:554_12": "“Ahaṃ nāma kareyyaṃ sace me bhatiṃ dātuṃ sakkhissathā”ti.",
  "atk-s0510a:554_13": "“Sakkhissāmi, tātā”ti.",
  "atk-s0510a:554_14": "“Sādhu karissāmī”ti gantvā ekaṃ padesaṃ olokesi.",
  "atk-s0510a:554_15": "Dvādasaterasayojanappamāṇo padeso kasiṇamaṇḍalaṃ viya samatalo ahosi.",
  "atk-s0510a:554_16": "So “ettake ṭhāne sattaratanamayo maṇḍapo uṭṭhahatū”ti cintetvā olokesi.",
  "atk-s0510a:554_17": "Tāvadeva pathaviṃ bhinditvā maṇḍapo uṭṭhahi.",
  "atk-s0510a:554_18": "Tassa sovaṇṇamayesu thambhesu rajatamayā ghaṭakā ahesuṃ,",
  "atk-s0510a:554_19": "rajatamayesu sovaṇṇamayā,",
  "atk-s0510a:554_20": "maṇimayesu thambhesu pavāḷamayā,",
  "atk-s0510a:554_21": "pavāḷamayesu maṇimayā,",
  "atk-s0510a:554_22": "sattaratanamayesu thambhesu sattaratanamayā ghaṭakā ahesuṃ.",
  "atk-s0510a:554_23": "Tato “maṇḍapassa antarantare kiṅkaṇikajālaṃ olambatū”ti olokesi.",
  "atk-s0510a:554_24": "Saha olokaneneva jālaṃ olambi.",
  "atk-s0510a:554_25": "Yassa mandavāteritassa pañcaṅgikasseva tūriyassa madhurasaddo niccharati.",
  "atk-s0510a:554_26": "Dibbasaṅgītivattanakālo viya ahosi.",
  "atk-s0510a:554_27": "“Antarantarā gandhadāmamālādāmāni olambantū”ti cintentassa mālādāmāni olambiṃsu.",
  "atk-s0510a:554_28": "“Koṭisatasahassasaṅkhānaṃ bhikkhūnaṃ āsanāni ca ādhārakāni ca pathaviṃ bhinditvā uṭṭhahantū”ti cintesi,",
  "atk-s0510a:554_29": "tāvadeva uṭṭhahiṃsu.",
  "atk-s0510a:554_30": "“Koṇe koṇe ekekā udakacāṭiyo uṭṭhahantū”ti cintesi,",
  "atk-s0510a:554_31": "udakacāṭiyo uṭṭhahiṃsu.",
  "atk-s0510a:555_0": "So ettakaṃ māpetvā brāhmaṇassa santikaṃ gantvā “ehi, ayya,",
  "atk-s0510a:555_1": "tava maṇḍapaṃ oloketvā mayhaṃ bhatiṃ dehī”ti āha.",
  "atk-s0510a:555_2": "Mahāpuriso gantvā maṇḍapaṃ olokesi.",
  "atk-s0510a:555_3": "Olokentasseva ca sakalasarīraṃ pañcavaṇṇāya pītiyā nirantaraṃ phuṭaṃ ahosi.",
  "atk-s0510a:555_4": "Athassa maṇḍapaṃ oloketvā etadahosi –",
  "atk-s0510a:555_5": "“nāyaṃ maṇḍapo manussabhūtena kato,",
  "atk-s0510a:555_6": "mayhaṃ pana ajjhāsayaṃ mayhaṃ guṇaṃ āgamma addhā sakkabhavanaṃ uṇhaṃ bhavissati.",
  "atk-s0510a:555_7": "Tato sakkena devaraññā ayaṃ maṇḍapo kārito bhavissatī”ti.",
  "atk-s0510a:555_8": "“Na kho pana me yuttaṃ evarūpe maṇḍape ekadivasaṃyeva dānaṃ dātuṃ,",
  "atk-s0510a:555_9": "sattāhaṃ dassāmī”ti cintesi.",
  "atk-s0510a:555_10": "Bāhirakadānañhi tattakampi samānaṃ bodhisattānaṃ tuṭṭhiṃ kātuṃ na sakkoti,",
  "atk-s0510a:555_11": "alaṅkatasīsaṃ pana chinditvā añjitaakkhīni uppāṭetvā hadayamaṃsaṃ vā ubbaṭṭetvā dinnakāle bodhisattānaṃ cāgaṃ nissāya tuṭṭhi nāma hoti.",
  "atk-s0510a:555_12": "Amhākampi hi bodhisattassa sivirājajātake devasikaṃ pañcakahāpaṇasatasahassāni vissajjetvā catūsu dvāresu",
  "atk-s0510a:555_13": "nagaramajjhe ca dānaṃ dentassa taṃ dānaṃ cāgatuṭṭhiṃ uppādetuṃ nāsakkhi.",
  "atk-s0510a:555_14": "Yadā panassa brāhmaṇavaṇṇena āgantvā sakko devarājā akkhīni yāci,",
  "atk-s0510a:555_15": "tadā tāni uppāṭetvā dadamānasseva hāso uppajji,",
  "atk-s0510a:555_16": "kesaggamattampi cittaṃ aññathattaṃ nāhosi.",
  "atk-s0510a:555_17": "Evaṃ dinnadānaṃ nissāya bodhisattānaṃ titti nāma natthi.",
  "atk-s0510a:555_18": "Tasmā sopi mahāpuriso “sattāhaṃ mayā koṭisatasahassasaṅkhānaṃ bhikkhūnaṃ dānaṃ dātuṃ vaṭṭatī”ti cintetvā",
  "atk-s0510a:555_19": "tasmiṃ maṇḍape nisīdāpetvā sattāhaṃ gavapānaṃ nāma adāsi.",
  "atk-s0510a:555_20": "Gavapānanti mahante mahante kolambe khīrassa pūretvā uddhanesu āropetvā ghanapākapakke khīre thoke taṇḍule",
  "atk-s0510a:555_21": "pakkhipitvā pakkamadhusakkaracuṇṇasappīhi abhisaṅkhatabhojanaṃ vuccati.",
  "atk-s0510a:555_22": "Manussāyeva pana parivisituṃ nāsakkhiṃsu.",
  "atk-s0510a:555_23": "Devāpi ekantarikā hutvā parivisiṃsu.",
  "atk-s0510a:555_24": "Dvādasaterasayojanappamāṇaṃ ṭhānampi bhikkhū gaṇhituṃ nappahosiyeva,",
  "atk-s0510a:555_25": "te pana bhikkhū attano ānubhāvena nisīdiṃsu.",
  "atk-s0510a:555_26": "Pariyosānadivase pana sabbabhikkhūnaṃ pattāni dhovāpetvā bhesajjatthāya sappinavanītatelamadhuphāṇitānaṃ pūretvā ticīvarehi saddhiṃ adāsi,",
  "atk-s0510a:555_27": "saṅghanavakabhikkhunā laddhacīvarasāṭakā satasahassagghanikā ahesuṃ.",
  "atk-s0510a:556_0": "Satthā anumodanaṃ karonto –",
  "atk-s0510a:556_1": "“ayaṃ puriso evarūpaṃ mahādānaṃ adāsi,",
  "atk-s0510a:556_2": "ko nu kho bhavissatī”ti upadhārento –",
  "atk-s0510a:556_3": "“anāgate kappasatasahassādhikānaṃ dvinnaṃ asaṅkhyeyyānaṃ matthake gotamo nāma buddho bhavissatī”ti disvā",
  "atk-s0510a:556_4": "mahāpurisaṃ āmantetvā “tvaṃ ettakaṃ nāma kālaṃ atikkamitvā gotamo nāma buddho bhavissasī”ti byākāsi.",
  "atk-s0510a:556_5": "Mahāpuriso byākaraṇaṃ sutvā “ahaṃ kira buddho bhavissāmi,",
  "atk-s0510a:556_6": "ko me gharāvāsena attho,",
  "atk-s0510a:556_7": "pabbajissāmī”ti cintetvā tathārūpaṃ sampattiṃ kheḷapiṇḍaṃ viya pahāya satthu santike pabbajitvā buddhavacanaṃ",
  "atk-s0510a:556_8": "uggaṇhitvā abhiññāyo ca samāpattiyo ca nibbattetvā āyupariyosāne brahmaloke nibbatti.",
  "atk-s0510a:557_0": "Maṅgalo buddho",
  "atk-s0510a:558_0": "Maṅgalassa pana bhagavato nagaraṃ uttaraṃ nāma ahosi,",
  "atk-s0510a:558_1": "pitāpi uttaro nāma khattiyo,",
  "atk-s0510a:558_2": "mātāpi uttarā nāma devī,",
  "atk-s0510a:558_3": "sudevo ca dhammaseno ca dve aggasāvakā,",
  "atk-s0510a:558_4": "pālito nāmupaṭṭhāko,",
  "atk-s0510a:558_5": "sīvalī ca asokā ca dve aggasāvikā,",
  "atk-s0510a:558_6": "nāgarukkho bodhi,",
  "atk-s0510a:558_7": "aṭṭhāsītihatthubbedhaṃ sarīraṃ ahosi.",
  "atk-s0510a:558_8": "Navuti vassasahassāni ṭhatvā parinibbute pana tasmiṃ ekappahāreneva dasa cakkavāḷasahassāni ekandhakārāni ahesuṃ.",
  "atk-s0510a:558_9": "Sabbacakkavāḷesu manussānaṃ mahantaṃ ārodanaparidevanaṃ ahosi.",
  "atk-s0510a:559_0": "“Koṇḍaññassa aparena, maṅgalo nāma nāyako;",
  "atk-s0510a:560_0": "Tamaṃ loke nihantvāna, dhammokkamabhidhārayī”ti. ;",
  "atk-s0510a:561_0": "Sumano buddho",
  "atk-s0510a:562_0": "Evaṃ dasasahassilokadhātuṃ andhakāraṃ katvā parinibbutassa tassa bhagavato aparabhāge sumano nāma satthā loke udapādi.",
  "atk-s0510a:562_1": "Tassāpi tayo sāvakasannipātā.",
  "atk-s0510a:562_2": "Paṭhamasannipāte koṭisatasahassabhikkhū ahesuṃ.",
  "atk-s0510a:562_3": "Dutiye kañcanapabbatamhi navutikoṭisahassāni,",
  "atk-s0510a:562_4": "tatiye asītikoṭisahassāni.",
  "atk-s0510a:562_5": "Tadā mahāsatto atulo nāma nāgarājā ahosi mahiddhiko mahānubhāvo.",
  "atk-s0510a:562_6": "So “buddho uppanno”ti sutvā ñātisaṅghaparivuto nāgabhavanā nikkhamitvā koṭisatasahassabhikkhuparivārassa",
  "atk-s0510a:562_7": "tassa bhagavato dibbatūriyehi upahāraṃ kāretvā mahādānaṃ pavattetvā paccekaṃ dussayugāni datvā saraṇesu",
  "atk-s0510a:562_8": "patiṭṭhāsi.",
  "atk-s0510a:562_9": "Sopi naṃ satthā “anāgate buddho bhavissatī”ti byākāsi.",
  "atk-s0510a:562_10": "Tassa bhagavato nagaraṃ mekhalaṃ nāma ahosi,",
  "atk-s0510a:562_11": "sudatto nāma rājā pitā,",
  "atk-s0510a:562_12": "sirimā nāma mātā devī,",
  "atk-s0510a:562_13": "saraṇo ca bhāvitatto ca dve aggasāvakā,",
  "atk-s0510a:562_14": "udeno nāmupaṭṭhāko,",
  "atk-s0510a:562_15": "soṇā ca upasoṇā ca dve aggasāvikā,",
  "atk-s0510a:562_16": "nāgarukkho bodhi,",
  "atk-s0510a:562_17": "navutihatthubbedhaṃ sarīraṃ ahosi,",
  "atk-s0510a:562_18": "navutiyeva vassasahassāni āyuppamāṇaṃ ahosi.",
  "atk-s0510a:563_0": "“Maṅgalassa aparena, sumano nāma nāyako;",
  "atk-s0510a:564_0": "Sabbadhammehi asamo, sabbasattānamuttamo”ti. ;",
  "atk-s0510a:565_0": "Revato buddho",
  "atk-s0510a:566_0": "Tassa aparabhāge revato nāma satthā udapādi.",
  "atk-s0510a:566_1": "Tassāpi tayo sāvakasannipātā.",
  "atk-s0510a:566_2": "Paṭhamasannipāte gaṇanā natthi,",
  "atk-s0510a:566_3": "dutiye koṭisatasahassabhikkhū ahesuṃ,",
  "atk-s0510a:566_4": "tathā tatiye.",
  "atk-s0510a:566_5": "Tadā bodhisatto atidevo nāma brāhmaṇo hutvā satthu dhammadesanaṃ sutvā saraṇesu patiṭṭhāya sirasi añjaliṃ",
  "atk-s0510a:566_6": "ṭhapetvā tassa satthuno kilesappahāne vaṇṇaṃ sutvā uttarāsaṅgena pūjaṃ akāsi.",
  "atk-s0510a:566_7": "Sopi naṃ “buddho bhavissatī”ti byākāsi.",
  "atk-s0510a:566_8": "Tassa pana bhagavato nagaraṃ sudhaññavatī nāma ahosi,",
  "atk-s0510a:566_9": "pitā vipulo nāma khattiyo,",
  "atk-s0510a:566_10": "mātā vipulā nāma,",
  "atk-s0510a:566_11": "varuṇo ca brahmadevo ca dve aggasāvakā,",
  "atk-s0510a:566_12": "sambhavo nāmupaṭṭhāko,",
  "atk-s0510a:566_13": "bhaddā ca subhaddā ca dve aggasāvikā,",
  "atk-s0510a:566_14": "nāgarukkho bodhi,",
  "atk-s0510a:566_15": "sarīraṃ asītihatthubbedhaṃ ahosi,",
  "atk-s0510a:566_16": "āyu saṭṭhi vassasahassānīti.",
  "atk-s0510a:567_0": "“Sumanassa aparena, revato nāma nāyako;",
  "atk-s0510a:568_0": "Anūpamo asadiso, atulo uttamo jino”ti. ;",
  "atk-s0510a:569_0": "Sobhito buddho",
  "atk-s0510a:570_0": "Tassa aparabhāge sobhito nāma satthā udapādi.",
  "atk-s0510a:570_1": "Tassāpi tayo sāvakasannipātā.",
  "atk-s0510a:570_2": "Paṭhamasannipāte koṭisataṃ bhikkhū ahesuṃ,",
  "atk-s0510a:570_3": "dutiye navutikoṭiyo,",
  "atk-s0510a:570_4": "tatiye asītikoṭiyo.",
  "atk-s0510a:570_5": "Tadā bodhisatto ajito nāma brāhmaṇo hutvā satthu dhammadesanaṃ sutvā saraṇesu patiṭṭhāya buddhappamukhassa bhikkhusaṅghassa mahādānaṃ adāsi.",
  "atk-s0510a:570_6": "Sopi naṃ “buddho bhavissatī”ti byākāsi.",
  "atk-s0510a:570_7": "Tassa pana bhagavato nagaraṃ sudhammaṃ nāma ahosi,",
  "atk-s0510a:570_8": "pitā sudhammo nāma rājā,",
  "atk-s0510a:570_9": "mātāpi sudhammā nāma devī,",
  "atk-s0510a:570_10": "asamo ca sunetto ca dve aggasāvakā,",
  "atk-s0510a:570_11": "anomo nāmupaṭṭhāko,",
  "atk-s0510a:570_12": "nakulā ca sujātā ca dve aggasāvikā,",
  "atk-s0510a:570_13": "nāgarukkho bodhi,",
  "atk-s0510a:570_14": "aṭṭhapaṇṇāsahatthubbedhaṃ sarīraṃ ahosi,",
  "atk-s0510a:570_15": "navuti vassasahassāni āyuppamāṇanti.",
  "atk-s0510a:571_0": "“Revatassa aparena, sobhito nāma nāyako;",
  "atk-s0510a:572_0": "Samāhito santacitto, asamo appaṭipuggalo”ti. ;",
  "atk-s0510a:573_0": "Anomadassī buddho",
  "atk-s0510a:574_0": "Tassa aparabhāge ekaṃ asaṅkhayeyyaṃ atikkamitvā ekasmiṃ kappe tayo buddhā nibbattiṃsu anomadassī, padumo, nāradoti.",
  "atk-s0510a:574_1": "Anomadassissa bhagavato tayo sāvakasannipātā.",
  "atk-s0510a:574_2": "Paṭhame aṭṭha bhikkhusatasahassāni ahesuṃ,",
  "atk-s0510a:574_3": "dutiye satta,",
  "atk-s0510a:574_4": "tatiye cha.",
  "atk-s0510a:574_5": "Tadā bodhisatto eko yakkhasenāpati ahosi mahiddhiko mahānubhāvo,",
  "atk-s0510a:574_6": "anekakoṭisatasahassānaṃ yakkhānaṃ adhipati.",
  "atk-s0510a:574_7": "So “buddho uppanno”ti sutvā āgantvā buddhappamukhassa bhikkhusaṅghassa mahādānaṃ adāsi.",
  "atk-s0510a:574_8": "Sopi naṃ satthā “anāgate buddho bhavissatī”ti byākāsi.",
  "atk-s0510a:574_9": "Anomadassissa pana bhagavato candavatī nāma nagaraṃ ahosi,",
  "atk-s0510a:574_10": "yasavā nāma rājā pitā,",
  "atk-s0510a:574_11": "yasodharā nāma mātā devī,",
  "atk-s0510a:574_12": "nisabho ca anomo ca dve aggasāvakā,",
  "atk-s0510a:574_13": "varuṇo nāmupaṭṭhāko,",
  "atk-s0510a:574_14": "sundarī ca sumanā ca dve aggasāvikā,",
  "atk-s0510a:574_15": "ajjunarukkho bodhi,",
  "atk-s0510a:574_16": "aṭṭhapaññāsahatthubbedhaṃ sarīraṃ ahosi,",
  "atk-s0510a:574_17": "vassasatasahassaṃ āyuppamāṇanti.",
  "atk-s0510a:575_0": "“Sobhitassa aparena, sambuddho dvipaduttamo;",
  "atk-s0510a:576_0": "Anomadassī amitayaso, tejassī duratikkamo”ti. ;",
  "atk-s0510a:577_0": "Padumo buddho",
  "atk-s0510a:578_0": "Tassa aparabhāge padumo nāma satthā udapādi.",
  "atk-s0510a:578_1": "Tassāpi tayo sāvakasannipātā.",
  "atk-s0510a:578_2": "Paṭhamasannipāte koṭisatasahassaṃ bhikkhū ahesuṃ,",
  "atk-s0510a:578_3": "dutiye tīṇi satasahassāni,",
  "atk-s0510a:578_4": "tatiye agāmake araññe mahāvanasaṇḍavāsīnaṃ bhikkhūnaṃ dve satasahassāni.",
  "atk-s0510a:578_5": "Tadā bodhisatto sīho hutvā satthāraṃ nirodhasamāpattiṃ samāpannaṃ disvā pasannacitto vanditvā padakkhiṇaṃ",
  "atk-s0510a:578_6": "katvā pītisomanassajāto tikkhattuṃ sīhanādaṃ naditvā sattāhaṃ buddhārammaṇaṃ pītiṃ avijahitvā pītisukheneva",
  "atk-s0510a:578_7": "gocarāya apakkamitvā jīvitapariccāgaṃ katvā bhagavantaṃ payirupāsamāno aṭṭhāsi.",
  "atk-s0510a:578_8": "Satthā sattāhaccayena nirodhā vuṭṭhito sīhaṃ oloketvā “bhikkhusaṅghepi cittaṃ pasādetvā saṅghaṃ vandissatī”ti “bhikkhusaṅgho āgacchatū”ti cintesi.",
  "atk-s0510a:578_9": "Bhikkhū tāvadeva āgamiṃsu.",
  "atk-s0510a:578_10": "Sīhopi bhikkhusaṅghe cittaṃ pasādeti.",
  "atk-s0510a:578_11": "Satthā tassa manaṃ oloketvā “anāgate buddho bhavissatī”ti byākāsi.",
  "atk-s0510a:578_12": "Padumassa pana bhagavato campakaṃ nāma nagaraṃ ahosi,",
  "atk-s0510a:578_13": "asamo nāma rājā pitā,",
  "atk-s0510a:578_14": "mātā asamā nāma devī,",
  "atk-s0510a:578_15": "sālo ca upasālo ca dve aggasāvakā,",
  "atk-s0510a:578_16": "varuṇo nāmupaṭṭhāko,",
  "atk-s0510a:578_17": "rāmā ca surāmā ca dve aggasāvikā,",
  "atk-s0510a:578_18": "soṇarukkho nāma bodhi,",
  "atk-s0510a:578_19": "aṭṭhapaṇṇāsahatthubbedhaṃ sarīraṃ ahosi,",
  "atk-s0510a:578_20": "āyu vassasatasahassanti.",
  "atk-s0510a:579_0": "“Anomadassissa aparena, sambuddho dvipaduttamo;",
  "atk-s0510a:580_0": "Padumo nāma nāmena, asamo appaṭipuggalo”ti. ;",
  "atk-s0510a:581_0": "Nārado buddho",
  "atk-s0510a:582_0": "Tassa aparabhāge nārado nāma satthā udapādi.",
  "atk-s0510a:582_1": "Tassāpi tayo sāvakasannipātā.",
  "atk-s0510a:582_2": "Paṭhamasannipāte koṭisatasahassaṃ bhikkhū ahesuṃ,",
  "atk-s0510a:582_3": "dutiye navutikoṭisahassāni,",
  "atk-s0510a:582_4": "tatiye asītikoṭisahassāni.",
  "atk-s0510a:582_5": "Tadā bodhisatto isipabbajjaṃ pabbajitvā pañcasu abhiññāsu aṭṭhasu ca samāpattīsu ciṇṇavasī hutvā buddhappamukhassa",
  "atk-s0510a:582_6": "bhikkhusaṅghassa mahādānaṃ datvā lohitacandanena pūjaṃ akāsi.",
  "atk-s0510a:582_7": "Sopi naṃ satthā “anāgate buddho bhavissatī”ti byākāsi.",
  "atk-s0510a:582_8": "Tassa pana bhagavato dhaññavatī nāma nagaraṃ ahosi,",
  "atk-s0510a:582_9": "sudevo nāma khattiyo pitā,",
  "atk-s0510a:582_10": "anomā nāma mātā devī,",
  "atk-s0510a:582_11": "bhaddasālo ca jitamitto ca dve aggasāvakā,",
  "atk-s0510a:582_12": "vāseṭṭho nāmupaṭṭhāko,",
  "atk-s0510a:582_13": "uttarā ca phaggunī ca dve aggasāvikā,",
  "atk-s0510a:582_14": "mahāsoṇarukkho nāma bodhi,",
  "atk-s0510a:582_15": "sarīraṃ aṭṭhāsītihatthubbedhaṃ ahosi,",
  "atk-s0510a:582_16": "navuti vassasahassāni āyūti.",
  "atk-s0510a:583_0": "“Padumassa aparena, sambuddho dvipaduttamo;",
  "atk-s0510a:584_0": "Nārado nāma nāmena, asamo appaṭipuggalo”ti. ;",
  "atk-s0510a:585_0": "Padumuttaro buddho",
  "atk-s0510a:586_0": "Nāradabuddhassa pana aparabhāge ito satasahassakappamatthake ekasmiṃ kappe ekova padumuttaro nāma buddho udapādi.",
  "atk-s0510a:586_1": "Tassāpi tayo sāvakasannipātā.",
  "atk-s0510a:586_2": "Paṭhame sannipāte koṭisatasahassaṃ bhikkhū ahesuṃ,",
  "atk-s0510a:586_3": "dutiye vebhārapabbate navutikoṭisahassāni,",
  "atk-s0510a:586_4": "tatiye asītikoṭisahassāni.",
  "atk-s0510a:586_5": "Tadā bodhisatto jaṭilo nāma mahāraṭṭhiyo hutvā buddhappamukhassa bhikkhusaṅghasa sacīvaraṃ dānaṃ adāsi.",
  "atk-s0510a:586_6": "Sopi naṃ satthā “anāgate buddho bhavissatī”ti byākāsi.",
  "atk-s0510a:586_7": "Padumuttarassa pana bhagavato kāle titthiyā nāma nāhesuṃ.",
  "atk-s0510a:586_8": "Sabbadevamanussā buddhameva saraṇaṃ agamaṃsu.",
  "atk-s0510a:586_9": "Tassa nagaraṃ haṃsavatī nāma ahosi,",
  "atk-s0510a:586_10": "pitā ānando nāma khattiyo,",
  "atk-s0510a:586_11": "mātā sujātā nāma devī,",
  "atk-s0510a:586_12": "devalo ca sujāto ca dve aggasāvakā,",
  "atk-s0510a:586_13": "sumano nāmupaṭṭhāko,",
  "atk-s0510a:586_14": "amitā ca asamā ca dve aggasāvikā,",
  "atk-s0510a:586_15": "sālarukkho bodhi,",
  "atk-s0510a:586_16": "sarīraṃ aṭṭhapaṇṇāsahatthubbedhaṃ ahosi,",
  "atk-s0510a:586_17": "sarīrappabhā samantato dvādasayojanāni gaṇhi,",
  "atk-s0510a:586_18": "vassasatasahassaṃ āyūti.",
  "atk-s0510a:587_0": "“Nāradassa aparena, sambuddho dvipaduttamo;",
  "atk-s0510a:588_0": "Padumuttaro nāma jino, akkhobho sāgarūpamo”ti. ;",
  "atk-s0510a:589_0": "Sumedho buddho",
  "atk-s0510a:590_0": "Tassa aparabhāge tiṃsa kappasahassāni atikkamitvā sumedho ca sujāto cāti ekasmiṃ kappe dve buddhā nibbattiṃsu.",
  "atk-s0510a:590_1": "Sumedhassāpi tayo sāvakasannipātā.",
  "atk-s0510a:590_2": "Paṭhamasannipāte sudassananagare koṭisataṃ khīṇāsavā ahesuṃ,",
  "atk-s0510a:590_3": "dutiye navutikoṭiyo,",
  "atk-s0510a:590_4": "tatiye asītikoṭiyo.",
  "atk-s0510a:590_5": "Tadā bodhisatto uttaro nāma māṇavo hutvā nidahitvā ṭhapitaṃyeva asītikoṭidhanaṃ vissajjetvā buddhappamukhassa",
  "atk-s0510a:590_6": "bhikkhusaṅghassa mahādānaṃ datvā dhammaṃ sutvā saraṇesu patiṭṭhāya nikkhamitvā pabbaji.",
  "atk-s0510a:590_7": "Sopi naṃ “anāgate buddho bhavissatī”ti byākāsi.",
  "atk-s0510a:590_8": "Sumedhassa bhagavato sudassanaṃ nāma nagaraṃ ahosi,",
  "atk-s0510a:590_9": "sudatto nāma rājā pitā,",
  "atk-s0510a:590_10": "mātāpi sudattā nāma devī,",
  "atk-s0510a:590_11": "saraṇo ca sabbakāmo ca dve aggasāvakā,",
  "atk-s0510a:590_12": "sāgaro nāmupaṭṭhāko,",
  "atk-s0510a:590_13": "rāmā ca surāmā ca dve aggasāvikā,",
  "atk-s0510a:590_14": "mahānīparukkho bodhi,",
  "atk-s0510a:590_15": "sarīraṃ aṭṭhāsītihatthubbedhaṃ ahosi,",
  "atk-s0510a:590_16": "āyu navuti vassasahassanti.",
  "atk-s0510a:591_0": "“Padumuttarassa aparena, sumedho nāma nāyako;",
  "atk-s0510a:592_0": "Durāsado uggatejo, sabbalokuttamo munī”ti. ;",
  "atk-s0510a:593_0": "Sujāto buddho",
  "atk-s0510a:594_0": "Tassa aparabhāge sujāto nāma satthā udapādi.",
  "atk-s0510a:594_1": "Tassāpi tayo sāvakasannipātā.",
  "atk-s0510a:594_2": "Paṭhamasannipāte saṭṭhi bhikkhusatasahassāni ahesuṃ,",
  "atk-s0510a:594_3": "dutiye paññāsaṃ,",
  "atk-s0510a:594_4": "tatiye cattālīsaṃ.",
  "atk-s0510a:594_5": "Tadā bodhisatto cakkavattirājā hutvā “buddho uppanno”ti sutvā upasaṅkamitvā dhammaṃ sutvā buddhappamukhassa",
  "atk-s0510a:594_6": "bhikkhusaṅghassa saddhiṃ sattahi ratanehi catumahādīparajjaṃ datvā satthu santike pabbaji.",
  "atk-s0510a:594_7": "Sakalaraṭṭhavāsino raṭṭhuppādaṃ gahetvā ārāmikakiccaṃ sādhentā buddhappamukhassa bhikkhusaṅghassa niccaṃ mahādānaṃ adaṃsu.",
  "atk-s0510a:594_8": "Sopi naṃ satthā “anāgate buddho bhavissatī”ti byākāsi.",
  "atk-s0510a:594_9": "Tassa bhagavato nagaraṃ sumaṅgalaṃ nāma ahosi,",
  "atk-s0510a:594_10": "uggato nāma rājā pitā,",
  "atk-s0510a:594_11": "pabhāvatī nāma mātā,",
  "atk-s0510a:594_12": "sudassano ca sudevo ca dve aggasāvakā,",
  "atk-s0510a:594_13": "nārado nāmupaṭṭhāko,",
  "atk-s0510a:594_14": "nāgā ca nāgasamālā ca dve aggasāvikā,",
  "atk-s0510a:594_15": "mahāveḷurukkho bodhi.",
  "atk-s0510a:594_16": "So kira mandacchiddo ghanakkhandho upari niggatāhi mahāsākhāhi morapiñchakalāpo viya virocittha.",
  "atk-s0510a:594_17": "Tassa bhagavato sarīraṃ paṇṇāsahatthubbedhaṃ ahosi,",
  "atk-s0510a:594_18": "āyu navuti vassasahassanti.",
  "atk-s0510a:595_0": "“Tattheva maṇḍakappamhi, sujāto nāma nāyako;",
  "atk-s0510a:596_0": "Sīhahanūsabhakkhandho, appameyyo durāsado”ti. ;",
  "atk-s0510a:597_0": "Piyadassī buddho",
  "atk-s0510a:598_0": "Tassa aparabhāge ito aṭṭhārasakappasatamatthake ekasmiṃ kappe piyadassī,",
  "atk-s0510a:598_1": "atthadassī,",
  "atk-s0510a:598_2": "dhammadassīti tayo buddhā nibbattiṃsu.",
  "atk-s0510a:598_3": "Piyadassissapi bhagavato tayo sāvakasannipātā.",
  "atk-s0510a:598_4": "Paṭhame koṭisatasahassaṃ bhikkhū ahesuṃ,",
  "atk-s0510a:598_5": "dutiye navutikoṭiyo,",
  "atk-s0510a:598_6": "tatiye asītikoṭiyo.",
  "atk-s0510a:598_7": "Tadā bodhisatto kassapo nāma māṇavo tiṇṇaṃ vedānaṃ pāraṅgato hutvā satthu dhammadesanaṃ sutvā koṭisatasahassadhanapariccāgena",
  "atk-s0510a:598_8": "saṅghārāmaṃ kāretvā saraṇesu ca sīlesu ca patiṭṭhāsi.",
  "atk-s0510a:598_9": "Atha naṃ satthā “aṭṭhārasakappasataccayena buddho bhavissatī”ti byākāsi.",
  "atk-s0510a:598_10": "Tassa bhagavato anomaṃ nāma nagaraṃ ahosi,",
  "atk-s0510a:598_11": "pitā sudinno nāma rājā,",
  "atk-s0510a:598_12": "mātā candā nāma,",
  "atk-s0510a:598_13": "pālito ca sabbadassī ca dve aggasāvakā,",
  "atk-s0510a:598_14": "sobhito nāmupaṭṭhāko,",
  "atk-s0510a:598_15": "sujātā ca dhammadinnā ca dve aggasāvikā,",
  "atk-s0510a:598_16": "kakudharukkho bodhi,",
  "atk-s0510a:598_17": "sarīraṃ asītihatthubbedhaṃ ahosi,",
  "atk-s0510a:598_18": "navuti vassasahassaṃ āyūti.",
  "atk-s0510a:599_0": "“Sujātassa aparena, sayambhū lokanāyako;",
  "atk-s0510a:600_0": "Durāsado asamasamo, piyadassī mahāyaso”ti. ;",
  "atk-s0510a:601_0": "Atthadassī buddho",
  "atk-s0510a:602_0": "Tassa aparabhāge atthadassī nāma bhagavā udapādi.",
  "atk-s0510a:602_1": "Tassāpi tayo sāvakasannipātā.",
  "atk-s0510a:602_2": "Paṭhame aṭṭhanavuti bhikkhusatasahassāni ahesuṃ,",
  "atk-s0510a:602_3": "dutiye aṭṭhāsītisatasahassāni,",
  "atk-s0510a:602_4": "tathā tatiye.",
  "atk-s0510a:602_5": "Tadā bodhisatto susīmo nāma mahiddhiko tāpaso hutvā devalokato mandāravapupphacchattaṃ āharitvā satthāraṃ pūjesi,",
  "atk-s0510a:602_6": "sopi naṃ “anāgate buddho bhavissatī”ti byākāsi.",
  "atk-s0510a:602_7": "Tassa bhagavato sobhanaṃ nāma nagaraṃ ahosi,",
  "atk-s0510a:602_8": "sāgaro nāma rājā pitā,",
  "atk-s0510a:602_9": "sudassanā nāma mātā,",
  "atk-s0510a:602_10": "santo ca upasanto ca dve aggasāvakā,",
  "atk-s0510a:602_11": "abhayo nāmupaṭṭhāko,",
  "atk-s0510a:602_12": "dhammā ca sudhammā ca dve aggasāvikā,",
  "atk-s0510a:602_13": "campakarukkho bodhi,",
  "atk-s0510a:602_14": "sarīraṃ asītihatthubbedhaṃ ahosi,",
  "atk-s0510a:602_15": "sarīrappabhā samantato sabbakālaṃ yojanamattaṃ pharitvā aṭṭhāsi,",
  "atk-s0510a:602_16": "āyu vassasatasahassanti.",
  "atk-s0510a:603_0": "“Tattheva maṇḍakappamhi, atthadassī narāsabho;",
  "atk-s0510a:604_0": "Mahātamaṃ nihantvāna, patto sambodhimuttama”nti. ;",
  "atk-s0510a:605_0": "Dhammadassī buddho",
  "atk-s0510a:606_0": "Tassa aparabhāge dhammadassī nāma satthā udapādi.",
  "atk-s0510a:606_1": "Tassāpi tayo sāvakasannipātā.",
  "atk-s0510a:606_2": "Paṭhame koṭisataṃ bhikkhū ahesuṃ,",
  "atk-s0510a:606_3": "dutiye navutikoṭiyo,",
  "atk-s0510a:606_4": "tatiye asītikoṭiyo.",
  "atk-s0510a:606_5": "Tadā bodhisatto sakko devarājā hutvā dibbagandhapupphehi ca dibbatūriyehi ca pūjaṃ akāsi,",
  "atk-s0510a:606_6": "sopi naṃ satthā “anāgate buddho bhavissatī”ti byākāsi.",
  "atk-s0510a:606_7": "Tassa bhagavato saraṇaṃ nāma nagaraṃ ahosi,",
  "atk-s0510a:606_8": "pitā saraṇo nāma rājā,",
  "atk-s0510a:606_9": "mātā sunandā nāma devī,",
  "atk-s0510a:606_10": "padumo ca phussadevo ca dve aggasāvakā,",
  "atk-s0510a:606_11": "sunetto nāmupaṭṭhāko,",
  "atk-s0510a:606_12": "khemā ca sabbanāmā ca dve aggasāvikā,",
  "atk-s0510a:606_13": "rattaṅkurarukkho bodhi,",
  "atk-s0510a:606_14": "“bimbijālo”tipi vuccati,",
  "atk-s0510a:606_15": "sarīraṃ panassa asītihatthubbedhaṃ ahosi,",
  "atk-s0510a:606_16": "vassasatasahassaṃ āyūti.",
  "atk-s0510a:607_0": "“Tattheva maṇḍakappamhi, dhammadassī mahāyaso;",
  "atk-s0510a:608_0": "Tamandhakāraṃ vidhamitvā, atirocati sadevake”ti. ;",
  "atk-s0510a:609_0": "Siddhattho buddho",
  "atk-s0510a:610_0": "Tassa aparabhāge ito catunavutikappamatthake ekasmiṃ kappe ekova siddhattho nāma sammāsambuddho udapādi.",
  "atk-s0510a:610_1": "Tassāpi tayo sāvakasannipātā.",
  "atk-s0510a:610_2": "Paṭhamasannipāte koṭisataṃ bhikkhū ahesuṃ,",
  "atk-s0510a:610_3": "dutiye navutikoṭiyo,",
  "atk-s0510a:610_4": "tatiye asītikoṭiyo.",
  "atk-s0510a:610_5": "Tadā bodhisatto uggatejo abhiññābalasampanno maṅgalo nāma tāpaso hutvā mahājambuphalaṃ āharitvā tathāgatassa adāsi.",
  "atk-s0510a:610_6": "Satthā taṃ phalaṃ paribhuñjitvā “catunavutikappamatthake buddho bhavissatī”ti byākāsi.",
  "atk-s0510a:610_7": "Tassa bhagavato nagaraṃ vebhāraṃ nāma ahosi,",
  "atk-s0510a:610_8": "pitā jayaseno nāma rājā,",
  "atk-s0510a:610_9": "mātā suphassā nāma devī,",
  "atk-s0510a:610_10": "sambalo ca sumitto ca dve aggasāvakā,",
  "atk-s0510a:610_11": "revato nāmupaṭṭhāko,",
  "atk-s0510a:610_12": "sīvalā ca surāmā ca dve aggasāvikā,",
  "atk-s0510a:610_13": "kaṇikārarukkho bodhi,",
  "atk-s0510a:610_14": "sarīraṃ saṭṭhihatthubbedhaṃ ahosi,",
  "atk-s0510a:610_15": "vassasatasahassaṃ āyūti.",
  "atk-s0510a:611_0": "“Dhammadassissa aparena, siddhattho lokanāyako;",
  "atk-s0510a:612_0": "Nihanitvā tamaṃ sabbaṃ, sūriyo abbhuggato yathā”ti. ;",
  "atk-s0510a:613_0": "Tisso buddho",
  "atk-s0510a:614_0": "Tassa aparabhāge ito dvānavutikappamatthake tisso phussoti ekasmiṃ kappe dve buddhā nibbattiṃsu.",
  "atk-s0510a:614_1": "Tissassa bhagavato tayo sāvakasannipātā.",
  "atk-s0510a:614_2": "Paṭhamasannipāte bhikkhūnaṃ koṭisataṃ ahosi,",
  "atk-s0510a:614_3": "dutiye navutikoṭiyo,",
  "atk-s0510a:614_4": "tatiye asītikoṭiyo.",
  "atk-s0510a:614_5": "Tadā bodhisatto mahābhogo mahāyaso sujāto nāma khattiyo hutvā isipabbajjaṃ pabbajitvā mahiddhikabhāvaṃ",
  "atk-s0510a:614_6": "patvā “buddho uppanno”ti sutvā dibbamandāravapadumapāricchattakapupphāni ādāya catuparisamajjhe gacchantaṃ",
  "atk-s0510a:614_7": "tathāgataṃ pūjesi,",
  "atk-s0510a:614_8": "ākāse pupphavitānaṃ akāsi.",
  "atk-s0510a:614_9": "Sopi naṃ satthā “ito dvenavutikappamatthake buddho bhavissatī”ti byākāsi.",
  "atk-s0510a:614_10": "Tassa bhagavato khemaṃ nāma nagaraṃ ahosi,",
  "atk-s0510a:614_11": "pitā janasandho nāma khattiyo,",
  "atk-s0510a:614_12": "mātā padumā nāma devī,",
  "atk-s0510a:614_13": "brahmadevo ca udayo ca dve aggasāvakā,",
  "atk-s0510a:614_14": "sumano nāmupaṭṭhāko,",
  "atk-s0510a:614_15": "phussā ca sudattā ca dve aggasāvikā,",
  "atk-s0510a:614_16": "asanarukkho bodhi,",
  "atk-s0510a:614_17": "sarīraṃ saṭṭhihatthubbedhaṃ ahosi,",
  "atk-s0510a:614_18": "vassasatasahassaṃ āyūti.",
  "atk-s0510a:615_0": "“Siddhatthassa aparena, asamo appaṭipuggalo;",
  "atk-s0510a:616_0": "Anantatejo amitayaso, tisso lokagganāyako”ti. ;",
  "atk-s0510a:617_0": "Phusso buddho",
  "atk-s0510a:618_0": "Tassa aparabhāge phusso nāma satthā udapādi.",
  "atk-s0510a:618_1": "Tassāpi tayo sāvakasannipātā.",
  "atk-s0510a:618_2": "Paṭhamasannipāte saṭṭhi bhikkhusatasahassāni ahesuṃ,",
  "atk-s0510a:618_3": "dutiye paṇṇāsa,",
  "atk-s0510a:618_4": "tatiye dvattiṃsa.",
  "atk-s0510a:618_5": "Tadā bodhisatto vijitāvī nāma khattiyo hutvā mahārajjaṃ pahāya satthu santike pabbajitvā tīṇi piṭakāni uggahetvā mahājanassa dhammakathaṃ kathesi,",
  "atk-s0510a:618_6": "sīlapāramiñca pūresi.",
  "atk-s0510a:618_7": "Sopi naṃ “buddho bhavissatī”ti byākāsi.",
  "atk-s0510a:618_8": "Tassa bhagavato kāsi nāma nagaraṃ ahosi,",
  "atk-s0510a:618_9": "jayaseno nāma rājā pitā,",
  "atk-s0510a:618_10": "sirimā nāma mātā,",
  "atk-s0510a:618_11": "surakkhito ca dhammaseno ca dve aggasāvakā,",
  "atk-s0510a:618_12": "sabhiyo nāmupaṭṭhāko,",
  "atk-s0510a:618_13": "cālā ca upacālā ca dve aggasāvikā,",
  "atk-s0510a:618_14": "āmalakarukkho bodhi,",
  "atk-s0510a:618_15": "sarīraṃ aṭṭhapaṇṇāsahatthubbedhaṃ ahosi,",
  "atk-s0510a:618_16": "navuti vassasahassāni āyūti.",
  "atk-s0510a:619_0": "“Tattheva maṇḍakappamhi, ahu satthā anuttaro;",
  "atk-s0510a:620_0": "Anūpamo asamasamo, phusso lokagganāyako”ti. ;",
  "atk-s0510a:621_0": "Vipassī buddho",
  "atk-s0510a:622_0": "Tassa aparabhāge ito ekanavutikappe vipassī nāma bhagavā udapādi.",
  "atk-s0510a:622_1": "Tassāpi tayo sāvakasannipātā.",
  "atk-s0510a:622_2": "Paṭhamasannipāte aṭṭhasaṭṭhi bhikkhusatasahassaṃ ahosi,",
  "atk-s0510a:622_3": "dutiye ekasatasahassaṃ,",
  "atk-s0510a:622_4": "tatiye asītisahassāni.",
  "atk-s0510a:622_5": "Tadā bodhisatto mahiddhiko mahānubhāvo atulo nāma nāgarājā hutvā sattaratanakhacitaṃ sovaṇṇamayaṃ mahāpīṭhaṃ bhagavato adāsi.",
  "atk-s0510a:622_6": "Sopi naṃ “ito ekanavutikappe buddho bhavissatī”ti byākāsi.",
  "atk-s0510a:622_7": "Tassa bhagavato bandhumatī nāma nagaraṃ ahosi,",
  "atk-s0510a:622_8": "bandhumā nāma rājā pitā,",
  "atk-s0510a:622_9": "bandhumatī nāma mātā,",
  "atk-s0510a:622_10": "khaṇḍo ca tisso ca dve aggasāvakā,",
  "atk-s0510a:622_11": "asoko nāmupaṭṭhāko,",
  "atk-s0510a:622_12": "candā ca candamittā ca dve aggasāvikā,",
  "atk-s0510a:622_13": "pāṭalirukkho bodhi,",
  "atk-s0510a:622_14": "sarīraṃ asītihatthubbedhaṃ ahosi,",
  "atk-s0510a:622_15": "sarīrappabhā sadā satta yojanāni pharitvā aṭṭhāsi,",
  "atk-s0510a:622_16": "asīti vassasahassāni āyūti.",
  "atk-s0510a:623_0": "“Phussassa ca aparena, sambuddho dvipaduttamo;",
  "atk-s0510a:624_0": "Vipassī nāma nāmena, loke uppajji cakkhumā”ti. ;",
  "atk-s0510a:625_0": "Sikhī buddho",
  "atk-s0510a:626_0": "Tassa aparabhāge ito ekattiṃsakappe sikhī ca vessabhūcāti dve buddhā ahesuṃ.",
  "atk-s0510a:626_1": "Sikhissāpi bhagavato tayo sāvakasannipātā.",
  "atk-s0510a:626_2": "Paṭhamasannipāte bhikkhusatasahassaṃ ahosi,",
  "atk-s0510a:626_3": "dutiye asītisahassāni,",
  "atk-s0510a:626_4": "tatiye sattatisahassāni.",
  "atk-s0510a:626_5": "Tadā bodhisatto arindamo nāma rājā hutvā buddhappamukhassa bhikkhusaṅghassa sacīvaraṃ mahādānaṃ pavattetvā",
  "atk-s0510a:626_6": "sattaratanapaṭimaṇḍitaṃ hatthiratanaṃ datvā hatthippamāṇaṃ katvā kappiyabhaṇḍaṃ adāsi.",
  "atk-s0510a:626_7": "Sopi naṃ satthā “ito ekattiṃsakappe buddho bhavissatī”ti byākāsi.",
  "atk-s0510a:626_8": "Tassa pana bhagavato aruṇavatī nāma nagaraṃ ahosi,",
  "atk-s0510a:626_9": "aruṇo nāma khattiyo pitā,",
  "atk-s0510a:626_10": "pabhāvatī nāma mātā,",
  "atk-s0510a:626_11": "abhibhū ca sambhavo ca dve aggasāvakā,",
  "atk-s0510a:626_12": "khemaṅkaro nāmupaṭṭhāko,",
  "atk-s0510a:626_13": "sakhilā ca padumā ca dve aggasāvikā,",
  "atk-s0510a:626_14": "puṇḍarīkarukkho bodhi,",
  "atk-s0510a:626_15": "sarīraṃ sattatihatthubbedhaṃ ahosi,",
  "atk-s0510a:626_16": "sarīrappabhā yojanattayaṃ pharitvā aṭṭhāsi,",
  "atk-s0510a:626_17": "sattati vassasahassāni āyūti.",
  "atk-s0510a:627_0": "“Vipassissa aparena, sambuddho dvipaduttamo;",
  "atk-s0510a:628_0": "Sikhivhayo āsi jino, asamo appaṭipuggalo”ti. ;",
  "atk-s0510a:629_0": "Vessabhū buddho",
  "atk-s0510a:630_0": "Tassa aparabhāge vessabhū nāma satthā udapādi.",
  "atk-s0510a:630_1": "Tassāpi tayo sāvakasannipātā.",
  "atk-s0510a:630_2": "Paṭhamasannipāte asīti bhikkhusahassāni ahesuṃ,",
  "atk-s0510a:630_3": "dutiye sattati,",
  "atk-s0510a:630_4": "tatiye saṭṭhi.",
  "atk-s0510a:630_5": "Tadā bodhisatto sudassano nāma rājā hutvā buddhappamukhassa bhikkhusaṅghassa sacīvaraṃ mahādānaṃ datvā",
  "atk-s0510a:630_6": "tassa santike pabbajitvā ācāraguṇasampanno buddharatane cittīkārapītibahulo ahosi.",
  "atk-s0510a:630_7": "Sopi naṃ bhagavā “ito ekattiṃsakappe buddho bhavissatī”ti byākāsi.",
  "atk-s0510a:630_8": "Tassa pana bhagavato anomaṃ nāma nagaraṃ ahosi,",
  "atk-s0510a:630_9": "suppatīto nāma rājā pitā,",
  "atk-s0510a:630_10": "yasavatī nāma mātā,",
  "atk-s0510a:630_11": "soṇo ca uttaro ca dve aggasāvakā,",
  "atk-s0510a:630_12": "upasanto nāmupaṭṭhāyo,",
  "atk-s0510a:630_13": "rāmā ca surāmā ca dve aggasāvikā,",
  "atk-s0510a:630_14": "sālarukkho bodhi,",
  "atk-s0510a:630_15": "sarīraṃ saṭṭhihatthubbedhaṃ ahosi,",
  "atk-s0510a:630_16": "saṭṭhi vassasahassāni āyūti.",
  "atk-s0510a:631_0": "“Tattheva maṇḍakappamhi, asamo appaṭipuggalo;",
  "atk-s0510a:632_0": "Vessabhū nāma nāmena, loke uppajji so jino”ti. ;",
  "atk-s0510a:633_0": "Kakusandho buddho",
  "atk-s0510a:634_0": "Tassa aparabhāge imasmiṃ kappe cattāro buddhā nibbattā kakusandho,",
  "atk-s0510a:634_1": "koṇāgamano, kassapo,",
  "atk-s0510a:634_2": "amhākaṃ bhagavāti.",
  "atk-s0510a:634_3": "Kakusandhassa bhagavato ekova sāvakasannipāto,",
  "atk-s0510a:634_4": "tattha cattālīsa bhikkhusahassāni ahesuṃ.",
  "atk-s0510a:634_5": "Tadā bodhisatto khemo nāma rājā hutvā buddhappamukhassa bhikkhusaṅghassa sapattacīvaraṃ mahādānañceva",
  "atk-s0510a:634_6": "añjanādibhesajjāni ca datvā satthu dhammadesanaṃ sutvā pabbaji.",
  "atk-s0510a:634_7": "Sopi naṃ satthā “buddho bhavissatī”ti byākāsi.",
  "atk-s0510a:634_8": "Kakusandhassa pana bhagavato khemaṃ nāma nagaraṃ ahosi,",
  "atk-s0510a:634_9": "aggidatto nāma brāhmaṇo pitā,",
  "atk-s0510a:634_10": "visākhā nāma brāhmaṇī mātā,",
  "atk-s0510a:634_11": "vidhuro ca sañjīvo ca dve aggasāvakā,",
  "atk-s0510a:634_12": "buddhijo nāmupaṭṭhāko,",
  "atk-s0510a:634_13": "sāmā ca campā ca dve aggasāvikā,",
  "atk-s0510a:634_14": "mahāsirīsarukkho bodhi,",
  "atk-s0510a:634_15": "sarīraṃ cattālīsahatthubbedhaṃ ahosi,",
  "atk-s0510a:634_16": "cattālīsa vassasahassāni āyūti.",
  "atk-s0510a:635_0": "“Vessabhussa aparena, sambuddho dvipaduttamo;",
  "atk-s0510a:636_0": "Kakusandho nāma nāmena, appameyyo durāsado”ti. ;",
  "atk-s0510a:637_0": "Koṇāgamano buddho",
  "atk-s0510a:638_0": "Tassa aparabhāge koṇāgamano nāma satthā udapādi.",
  "atk-s0510a:638_1": "Tassāpi ekova sāvakasannipāto,",
  "atk-s0510a:638_2": "tattha tiṃsa bhikkhusahassāni ahesuṃ.",
  "atk-s0510a:638_3": "Tadā bodhisatto pabbato nāma rājā hutvā amaccagaṇaparivuto satthu santikaṃ gantvā dhammadesanaṃ sutvā",
  "atk-s0510a:638_4": "buddhappamukhaṃ bhikkhusaṅghaṃ nimantetvā mahādānaṃ pavattetvā pattuṇṇacīnapaṭakoseyyakambaladukūlāni",
  "atk-s0510a:638_5": "ceva suvaṇṇapaṭikañca datvā satthu santike pabbaji.",
  "atk-s0510a:638_6": "Sopi naṃ satthā “buddho bhavissatī”ti byākāsi.",
  "atk-s0510a:638_7": "Tassa bhagavato sobhavatī nāma nagaraṃ ahosi,",
  "atk-s0510a:638_8": "yaññadatto nāma brāhmaṇo pitā,",
  "atk-s0510a:638_9": "uttarā nāma brāhmaṇī mātā,",
  "atk-s0510a:638_10": "bhiyyaso ca uttaro ca dve aggasāvakā,",
  "atk-s0510a:638_11": "sotthijo nāmupaṭṭhāko,",
  "atk-s0510a:638_12": "samuddā ca uttarā ca dve aggasāvikā,",
  "atk-s0510a:638_13": "udumbararukkho bodhi,",
  "atk-s0510a:638_14": "sarīraṃ tiṃsahatthubbedhaṃ ahosi,",
  "atk-s0510a:638_15": "tiṃsa vassasahassāni āyūti.",
  "atk-s0510a:639_0": "“Kakusandhassa aparena, sambuddho dvipaduttamo;",
  "atk-s0510a:640_0": "Koṇāgamano nāma jino, lokajeṭṭho narāsabho”ti. ;",
  "atk-s0510a:641_0": "Kassapo buddho",
  "atk-s0510a:642_0": "Tassa aparabhāge kassapo nāma satthā udapādi.",
  "atk-s0510a:642_1": "Tassāpi ekova sāvakasannipāto,",
  "atk-s0510a:642_2": "tattha vīsati bhikkhusahassāni ahesuṃ.",
  "atk-s0510a:642_3": "Tadā bodhisatto jotipālo nāma māṇavo hutvā tiṇṇaṃ vedānaṃ pāragū bhūmiyañceva antalikkhe ca pākaṭo ghaṭikārassa kumbhakārassa mitto ahosi.",
  "atk-s0510a:642_4": "So tena saddhiṃ satthāraṃ upasaṅkamitvā dhammakathaṃ sutvā pabbajitvā āraddhavīriyo tīṇi piṭakāni uggahetvā",
  "atk-s0510a:642_5": "vattāvattasampattiyā buddhasāsanaṃ sobhesi.",
  "atk-s0510a:642_6": "Sopi naṃ satthā “buddho bhavissatī”ti byākāsi.",
  "atk-s0510a:642_7": "Tassa bhagavato jātanagaraṃ bārāṇasī nāma ahosi,",
  "atk-s0510a:642_8": "brahmadatto nāma brāhmaṇo pitā,",
  "atk-s0510a:642_9": "dhanavatī nāma brāhmaṇī mātā,",
  "atk-s0510a:642_10": "tisso ca bhāradvājo ca dve aggasāvakā,",
  "atk-s0510a:642_11": "sabbamitto nāmupaṭṭhāko,",
  "atk-s0510a:642_12": "anuḷā ca uruveḷā ca dve aggasāvikā,",
  "atk-s0510a:642_13": "nigrodharukkho bodhi,",
  "atk-s0510a:642_14": "sarīraṃ vīsatihatthubbedhaṃ ahosi,",
  "atk-s0510a:642_15": "vīsati vassasahassāni āyūti.",
  "atk-s0510a:643_0": "“Koṇāgamanassa aparena, sambuddho dvipaduttamo;",
  "atk-s0510a:644_0": "Kassapo nāma gottena, dhammarājā pabhaṅkaro”ti. ;",
  "atk-s0510a:645_0": "Yasmiṃ pana kappe dīpaṅkaradasabalo udapādi,",
  "atk-s0510a:645_1": "tasmiṃ aññepi tayo buddhā ahesuṃ.",
  "atk-s0510a:645_2": "Tesaṃ santike bodhisattassa byākaraṇaṃ natthi,",
  "atk-s0510a:645_3": "tasmā te idha na dassitā.",
  "atk-s0510a:645_4": "Aṭṭhakathāyaṃ pana taṇhaṅkarato paṭṭhāya sabbepi buddhe dassetuṃ idaṃ vuttaṃ –",
  "atk-s0510a:646_0": "“Taṇhaṅkaro medhaṅkaro, athopi saraṇaṅkaro;",
  "atk-s0510a:647_0": "Dīpaṅkaro ca sambuddho, koṇḍañño dvipaduttamo.",
  "atk-s0510a:648_0": "“Maṅgalo ca sumano ca, revato sobhito muni;",
  "atk-s0510a:649_0": "Anomadassī padumo, nārado padumuttaro.",
  "atk-s0510a:650_0": "“Sumedho ca sujāto ca, piyadassī mahāyaso;",
  "atk-s0510a:651_0": "Atthadassī dhammadassī, siddhattho lokanāyako.",
  "atk-s0510a:652_0": "“Tisso phusso ca sambuddho, vipassī sikhī vessabhū;",
  "atk-s0510a:653_0": "Kakusandho koṇāgamano, kassapo cāpi nāyako.",
  "atk-s0510a:654_0": "“Ete ahesuṃ sambuddhā, vītarāgā samāhitā;",
  "atk-s0510a:655_0": "Sataraṃsīva uppannā, mahātamavinodanā;",
  "atk-s0510a:656_0": "Jalitvā aggikhandhāva, nibbutā te sasāvakā”ti.",
  "atk-s0510a:657_0": "Gotamo buddho",
  "atk-s0510a:658_0": "Tattha amhākaṃ bodhisatto dīpaṅkarādīnaṃ catuvīsatiyā buddhānaṃ santike adhikāraṃ karonto kappasatasahassādhikāni cattāri asaṅkhyeyyāni āgato.",
  "atk-s0510a:658_1": "Kassapassa pana bhagavato orabhāge ṭhapetvā imaṃ sammāsambuddhaṃ añño buddho nāma natthi.",
  "atk-s0510a:658_2": "Iti dīpaṅkarādīnaṃ catuvīsatiyā buddhānaṃ santike laddhabyākaraṇo pana bodhisatto yenena –",
  "atk-s0510a:659_0": "“Manussattaṃ liṅgasampatti, hetu satthāradassanaṃ;",
  "atk-s0510a:660_0": "Pabbajjā guṇasampatti, adhikāro ca chandatā;",
  "atk-s0510a:661_0": "Aṭṭhadhammasamodhānā, abhinīhāro samijjhatī”ti. –",
  "atk-s0510a:662_0": "Ime aṭṭha dhamme samodhānetvā dīpaṅkarapādamūle katābhinīhārena “handa buddhakare dhamme,",
  "atk-s0510a:662_1": "vicināmi ito cito”ti ussāhaṃ katvā “vicinanto tadā dakkhiṃ,",
  "atk-s0510a:662_2": "paṭhamaṃ dānapārami”nti dānapāramitādayo buddhakārakadhammā diṭṭhā,",
  "atk-s0510a:662_3": "pūrentoyeva yāva vessantarattabhāvo āgami.",
  "atk-s0510a:662_4": "Āgacchanto ca ye te katābhinīhārānaṃ bodhisattānaṃ ānisaṃsā saṃvaṇṇitā –",
  "atk-s0510a:663_0": "“Evaṃ sabbaṅgasampannā, bodhiyā niyatā narā;",
  "atk-s0510a:664_0": "Saṃsaraṃ dīghamaddhānaṃ, kappakoṭisatehipi.",
  "atk-s0510a:665_0": "“Avīcimhi nuppajjanti, tathā lokantaresu ca;",
  "atk-s0510a:666_0": "Nijjhāmataṇhā khuppipāsā, na honti kālakañjikā.",
  "atk-s0510a:667_0": "“Na honti khuddakā pāṇā, uppajjantāpi duggatiṃ;",
  "atk-s0510a:668_0": "Jāyamānā manussesu, jaccandhā na bhavanti te.",
  "atk-s0510a:669_0": "“Sotavekallatā natthi, na bhavanti mūgapakkhikā;",
  "atk-s0510a:670_0": "Itthibhāvaṃ na gacchanti, ubhatobyañjanapaṇḍakā.",
  "atk-s0510a:671_0": "“Na bhavanti pariyāpannā, bodhiyā niyatā narā;",
  "atk-s0510a:672_0": "Muttā ānantarikehi, sabbattha suddhagocarā.",
  "atk-s0510a:673_0": "“Micchādiṭṭhiṃ na sevanti, kammakiriyadassanā;",
  "atk-s0510a:674_0": "Vasamānāpi saggesu, asaññaṃ nupapajjare.",
  "atk-s0510a:675_0": "“Suddhāvāsesu devesu, hetu nāma na vijjati;",
  "atk-s0510a:676_0": "Nekkhammaninnā sappurisā, visaṃyuttā bhavābhave;",
  "atk-s0510a:677_0": "Caranti lokatthacariyāyo, pūrenti sabbapāramī”ti.",
  "atk-s0510a:678_0": "Te ānisaṃse adhigantvāva āgato.",
  "atk-s0510a:678_1": "Pāramiyo pūrentassa cassa akittibrāhmaṇakāle,",
  "atk-s0510a:678_2": "saṅkhabrāhmaṇakāle,",
  "atk-s0510a:678_3": "dhanañcayarājakāle,",
  "atk-s0510a:678_4": "mahāsudassanarājakāle,",
  "atk-s0510a:678_5": "mahāgovindakāle,",
  "atk-s0510a:678_6": "nimimahārājakāle,",
  "atk-s0510a:678_7": "candakumārakāle,",
  "atk-s0510a:678_8": "visayhaseṭṭhikāle,",
  "atk-s0510a:678_9": "sivirājakāle,",
  "atk-s0510a:678_10": "vessantararājakāleti dānapāramitāya pūritattabhāvānaṃ parimāṇaṃ nāma natthi.",
  "atk-s0510a:678_11": "Ekantena panassa sasapaṇḍitajātake –",
  "atk-s0510a:679_0": "“Bhikkhāya upagataṃ disvā, sakattānaṃ pariccajiṃ;",
  "atk-s0510a:680_0": "Dānena me samo natthi, esā me dānapāramī”ti. –",
  "atk-s0510a:681_0": "Evaṃ attapariccāgaṃ karontassa dānapāramitā paramatthapāramī nāma jātā.",
  "atk-s0510a:681_1": "Tathā sīlavanāgarājakāle,",
  "atk-s0510a:681_2": "campeyyanāgarājakāle,",
  "atk-s0510a:681_3": "bhūridattanāgarājakāle,",
  "atk-s0510a:681_4": "chaddantanāgarājakāle,",
  "atk-s0510a:681_5": "jayaddisarājaputtakāle,",
  "atk-s0510a:681_6": "alīnasattukumārakāleti sīlapāramitāya pūritattabhāvānaṃ parimāṇaṃ nāma natthi.",
  "atk-s0510a:681_7": "Ekantena panassa saṅkhapālajātake –",
  "atk-s0510a:682_0": "“Sūlehi vijjhayantopi, koṭṭiyantopi sattibhi;",
  "atk-s0510a:683_0": "Bhojaputte na kuppāmi, esā me sīlapāramī”ti. –",
  "atk-s0510a:684_0": "Evaṃ attapariccāgaṃ karontassa sīlapāramitā paramatthapāramī nāma jātā.",
  "atk-s0510a:684_1": "Tathā somanassakumārakāle,",
  "atk-s0510a:684_2": "hatthipālakumārakāle,",
  "atk-s0510a:684_3": "ayogharapaṇḍitakāleti mahārajjaṃ pahāya nekkhammapāramitāya pūritattabhāvānaṃ parimāṇaṃ nāma natthi.",
  "atk-s0510a:684_4": "Ekantena panassa cūḷasutasomajātake –",
  "atk-s0510a:685_0": "“Mahārajjaṃ hatthagataṃ, kheḷapiṇḍaṃva chaḍḍayiṃ;",
  "atk-s0510a:686_0": "Cajato na hoti lagganaṃ, esā me nekkhammapāramī”ti. –",
  "atk-s0510a:687_0": "Evaṃ nissaṅgatāya rajjaṃ chaḍḍetvā nikkhamantassa nekkhammapāramitā paramatthapāramī nāma jātā.",
  "atk-s0510a:687_1": "Tathā vidhurapaṇḍitakāle,",
  "atk-s0510a:687_2": "mahāgovindapaṇḍitakāle,",
  "atk-s0510a:687_3": "kuddālapaṇḍitakāle,",
  "atk-s0510a:687_4": "arakapaṇḍitakāle,",
  "atk-s0510a:687_5": "bodhiparibbājakakāle,",
  "atk-s0510a:687_6": "mahosadhapaṇḍitakāleti paññāpāramitāya pūritattabhāvānaṃ parimāṇaṃ nāma natthi.",
  "atk-s0510a:687_7": "Ekantena panassa sattubhastajātake senakapaṇḍitakāle –",
  "atk-s0510a:688_0": "“Paññāya vicinantohaṃ, brāhmaṇaṃ mocayiṃ dukhā;",
  "atk-s0510a:689_0": "Paññāya me samo natthi, esā me paññāpāramī”ti. –",
  "atk-s0510a:690_0": "Antobhastagataṃ sappaṃ dassentassa paññāpāramitā paramatthapāramī nāma jātā.",
  "atk-s0510a:690_1": "Tathā vīriyapāramitādīnampi pūritattabhāvānaṃ parimāṇaṃ nāma natthi.",
  "atk-s0510a:690_2": "Ekantena panassa mahājanakajātake –",
  "atk-s0510a:691_0": "“Atīradassī jalamajjhe, hatā sabbeva mānusā;",
  "atk-s0510a:692_0": "Cittassa aññathā natthi, esā me vīriyapāramī”ti. –",
  "atk-s0510a:693_0": "Evaṃ mahāsamuddaṃ tarantassa vīriyapāramitā paramatthapāramī nāma jātā. Khantivādijātake –",
  "atk-s0510a:694_0": "“Acetanaṃva koṭṭente, tiṇhena pharasunā mamaṃ;",
  "atk-s0510a:695_0": "Kāsirāje na kuppāmi, esā me khantipāramī”ti. –",
  "atk-s0510a:696_0": "Evaṃ acetanabhāvena viya mahādukkhaṃ adhivāsentassa khantipāramitā paramatthapāramī nāma jātā.",
  "atk-s0510a:696_1": "Mahāsutasomajātake –",
  "atk-s0510a:697_0": "“Saccavācaṃ anurakkhanto, cajitvā mama jīvitaṃ;",
  "atk-s0510a:698_0": "Mocesiṃ ekasataṃ khattiye, esā me saccapāramī”ti. –",
  "atk-s0510a:699_0": "Evaṃ jīvitaṃ cajitvā saccamanurakkhantassa saccapāramitā paramatthapāramī nāma jātā.",
  "atk-s0510a:699_1": "Mūgapakkhajātake –",
  "atk-s0510a:700_0": "“Mātāpitā na me dessā, napi dessaṃ mahāyasaṃ;",
  "atk-s0510a:701_0": "Sabbaññutaṃ piyaṃ mayhaṃ, tasmā vatamadhiṭṭhahi”nti. –",
  "atk-s0510a:702_0": "Evaṃ jīvitampi cajitvā vataṃ adhiṭṭhahantassa adhiṭṭhānapāramitā paramatthapāramī nāma jātā.",
  "atk-s0510a:702_1": "Suvaṇṇasāmajātake –",
  "atk-s0510a:703_0": "“Na maṃ koci uttasati, napihaṃ bhāyāmi kassaci;",
  "atk-s0510a:704_0": "Mettābalenupatthaddho, ramāmi pavane tadā”ti. –",
  "atk-s0510a:705_0": "Evaṃ jīvitampi anoloketvā mettāyantassa mettāpāramitā paramatthapāramī nāma jātā. Lomahaṃsajātake –",
  "atk-s0510a:706_0": "“Susāne seyyaṃ kappemi, chavaṭṭhikaṃ upanidhāyahaṃ;",
  "atk-s0510a:707_0": "Gāmaṇḍalā upāgantvā, rūpaṃ dassentinappaka”nti. –",
  "atk-s0510a:708_0": "Evaṃ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṃ uppādentesupi upekkhaṃ anativattentassa",
  "atk-s0510a:708_1": "upekkhāpāramitā paramatthapāramī nāma jātā.",
  "atk-s0510a:708_2": "Ayamettha saṅkhepo.",
  "atk-s0510a:708_3": "Vitthārato panesa attho cariyāpiṭakato gahetabboti.",
  "atk-s0510a:708_4": "Evaṃ pāramiyo pūretvā vessantarattabhāve ṭhito –",
  "atk-s0510a:709_0": "“Acetanāyaṃ pathavī, aviññāya sukhaṃ dukhaṃ;",
  "atk-s0510a:710_0": "Sāpi dānabalā mayhaṃ, sattakkhattuṃ pakampathā”ti. –",
  "atk-s0510a:711_0": "Evaṃ mahāpathavikampanādīni mahāpuññāni karitvā āyupariyosāne tato cuto tusitabhavane nibbatti.",
  "atk-s0510a:711_1": "Iti dīpaṅkarapādamūlato paṭṭhāya yāva ayaṃ tusitapure nibbatti,",
  "atk-s0510a:711_2": "ettakaṃ ṭhānaṃ dūrenidānaṃ nāmāti veditabbaṃ.",
  "atk-s0510a:712_0": "Dūrenidānakathā niṭṭhitā.",
  "atk-s0510a:713_0": "2. Avidūrenidānakathā",
  "atk-s0510a:714_0": "Tusitapure vasanteyeva pana bodhisatte buddhakolāhalaṃ nāma udapādi.",
  "atk-s0510a:714_1": "Lokasmiñhi tīṇi kolāhalāni mahantāni uppajjanti kappakolāhalaṃ,",
  "atk-s0510a:714_2": "buddhakolāhalaṃ,",
  "atk-s0510a:714_3": "cakkavattikolāhalanti.",
  "atk-s0510a:714_4": "Tattha “vassasatasahassaccayena kappuṭṭhānaṃ bhavissatī”ti lokabyūhā nāma kāmāvacaradevā muttasirā vikiṇṇakesā",
  "atk-s0510a:714_5": "rudamukhā assūni hatthehi puñchamānā rattavatthanivatthā ativiya virūpavesadhārino hutvā manussapathe",
  "atk-s0510a:714_6": "vicarantā evaṃ ārocenti – “mārisā,",
  "atk-s0510a:714_7": "ito vassasatasahassaccayena kappuṭṭhānaṃ bhavissati,",
  "atk-s0510a:714_8": "ayaṃ loko vinassissati,",
  "atk-s0510a:714_9": "mahāsamuddopi sussissati,",
  "atk-s0510a:714_10": "ayañca mahāpathavī sineru ca pabbatarājā uḍḍayhissanti vinassissanti,",
  "atk-s0510a:714_11": "yāva brahmalokā lokavināso bhavissati,",
  "atk-s0510a:714_12": "mettaṃ mārisā, bhāvetha, karuṇaṃ, muditaṃ,",
  "atk-s0510a:714_13": "upekkhaṃ mārisā, bhāvetha,",
  "atk-s0510a:714_14": "mātaraṃ upaṭṭhahatha,",
  "atk-s0510a:714_15": "pitaraṃ upaṭṭhahatha,",
  "atk-s0510a:714_16": "kule jeṭṭhāpacāyino hothā”ti.",
  "atk-s0510a:714_17": "Idaṃ kappakolāhalaṃ nāma.",
  "atk-s0510a:714_18": "“Vassasahassaccayena pana sabbuññubuddho loke uppajjissatī”ti lokapāladevatā “ito, mārisā,",
  "atk-s0510a:714_19": "vassasahassaccayena sabbaññubuddho loke uppajjissatī”ti ugghosentiyo āhiṇḍanti.",
  "atk-s0510a:714_20": "Idaṃ buddhakolāhalaṃ nāma.",
  "atk-s0510a:714_21": "“Vassasatassaccayena cakkavattirājā uppajjissatī”ti devatāyo “ito mārisā vassasataccayena cakkavattirājā loke uppajjissatī”ti ugghosentiyo āhiṇḍanti.",
  "atk-s0510a:714_22": "Idaṃ cakkavattikolāhalaṃ nāma.",
  "atk-s0510a:714_23": "Imāni tīṇi kolāhalāni mahantāni honti.",
  "atk-s0510a:715_0": "Tesu buddhakolāhalasaddaṃ sutvā sakaladasasahassacakkavāḷadevatā ekato sannipatitvā “asuko nāma satto",
  "atk-s0510a:715_1": "buddho bhavissatī”ti ñatvā taṃ upasaṅkamitvā āyācanti.",
  "atk-s0510a:715_2": "Āyācamānā ca pubbanimittesu uppannesu āyācanti.",
  "atk-s0510a:715_3": "Tadā pana sabbāpi tā ekekacakkavāḷe cātumahārājasakkasuyāmasantusitasunimmitavasavattimahābrahmehi saddhiṃ",
  "atk-s0510a:715_4": "ekacakkavāḷe sannipatitvā tusitabhavane bodhisattassa santikaṃ gantvā “mārisa,",
  "atk-s0510a:715_5": "tumhehi dasa pāramiyo pūrentehi na sakkasampattiṃ,",
  "atk-s0510a:715_6": "na mārabrahmacakkavattisampattiṃ patthentehi pūritā,",
  "atk-s0510a:715_7": "lokanittharaṇatthāya pana sabbaññutaṃ patthentehi pūritā,",
  "atk-s0510a:715_8": "so vo dāni kālo, mārisa,",
  "atk-s0510a:715_9": "buddhattāya, samayo, mārisa,",
  "atk-s0510a:715_10": "buddhattāyā”ti yāciṃsu.",
  "atk-s0510a:716_0": "Atha mahāsatto devatānaṃ paṭiññaṃ adatvāva kāladīpadesakulajanettiāyuparicchedavasena pañcamahāvilokanaṃ nāma vilokesi.",
  "atk-s0510a:716_1": "Tattha “kālo nu kho,",
  "atk-s0510a:716_2": "akālo nu kho”ti paṭhamaṃ kālaṃ vilokesi.",
  "atk-s0510a:716_3": "Tattha vassasatasahassato uddhaṃ vaḍḍhitaāyukālo kālo nāma na hoti. Kasmā?",
  "atk-s0510a:716_4": "Tadā hi sattānaṃ jātijarāmaraṇāni na paññāyanti.",
  "atk-s0510a:716_5": "Buddhānañca dhammadesanā tilakkhaṇamuttā nāma natthi.",
  "atk-s0510a:716_6": "Tesaṃ “aniccaṃ dukkhaṃ anattā”ti kathentānaṃ “kiṃ nāmetaṃ kathentī”ti neva sotabbaṃ na saddhātabbaṃ maññanti,",
  "atk-s0510a:716_7": "tato abhisamayo na hoti,",
  "atk-s0510a:716_8": "tasmiṃ asati aniyyānikaṃ sāsanaṃ hoti.",
  "atk-s0510a:716_9": "Tasmā so akālo.",
  "atk-s0510a:716_10": "Vassasatato ūnaāyukālopi kālo nāma na hoti. Kasmā?",
  "atk-s0510a:716_11": "Tadā hi sattā ussannakilesā honti,",
  "atk-s0510a:716_12": "ussannakilesānañca dinno ovādo ovādaṭṭhāne na tiṭṭhati,",
  "atk-s0510a:716_13": "udake daṇḍarāji viya khippaṃ vigacchati.",
  "atk-s0510a:716_14": "Tasmā sopi akālo.",
  "atk-s0510a:716_15": "Vassasatasahassato pana paṭṭhāya heṭṭhā,",
  "atk-s0510a:716_16": "vassasatato paṭṭhāya uddhaṃ āyukālo kālo nāma.",
  "atk-s0510a:716_17": "Tadā ca vassasatāyukālo,",
  "atk-s0510a:716_18": "atha mahāsatto “nibbattitabbakālo”ti kālaṃ passi.",
  "atk-s0510a:717_0": "Tato dīpaṃ vilokento saparivāre cattāro dīpe oloketvā “tīsu dīpesu buddhā na nibbattanti,",
  "atk-s0510a:717_1": "jambudīpeyeva nibbattantī”ti dīpaṃ passi.",
  "atk-s0510a:718_0": "Tato “jambudīpo nāma mahā,",
  "atk-s0510a:718_1": "dasayojanasahassaparimāṇo,",
  "atk-s0510a:718_2": "katarasmiṃ nu kho padese buddhā nibbattantī”ti okāsaṃ vilokento majjhimadesaṃ passi.",
  "atk-s0510a:718_3": "Majjhimadeso nāma “puratthimāya disāya gajaṅgalaṃ nāma nigamo,",
  "atk-s0510a:718_4": "tassa parena mahāsālā,",
  "atk-s0510a:718_5": "tato parā paccantimā janapadā,",
  "atk-s0510a:718_6": "orato majjhe.",
  "atk-s0510a:718_7": "Puratthimadakkhiṇāya disāya sallavatī nāma nadī,",
  "atk-s0510a:718_8": "tato parā paccantimā janapadā,",
  "atk-s0510a:718_9": "orato majjhe.",
  "atk-s0510a:718_10": "Dakkhiṇāya disāya setakaṇṇikaṃ nāma nigamo,",
  "atk-s0510a:718_11": "tato parā paccantimā janapadā,",
  "atk-s0510a:718_12": "orato majjhe.",
  "atk-s0510a:718_13": "Pacchimāya disāya thūṇaṃ nāma brāhmaṇagāmo,",
  "atk-s0510a:718_14": "tato parā paccantimā janapadā,",
  "atk-s0510a:718_15": "orato majjhe.",
  "atk-s0510a:718_16": "Uttarāya disāya usīraddhajo nāma pabbato,",
  "atk-s0510a:718_17": "tato parā paccantimā janapadā,",
  "atk-s0510a:718_18": "orato majjhe”ti evaṃ vinaye vutto padeso.",
  "atk-s0510a:718_19": "So āyāmato tīṇi yojanasatāni,",
  "atk-s0510a:718_20": "vitthārato aḍḍhateyyāni,",
  "atk-s0510a:718_21": "parikkhepato nava yojanasatānīti etasmiṃ padese buddhā,",
  "atk-s0510a:718_22": "paccekabuddhā,",
  "atk-s0510a:718_23": "aggasāvakā,",
  "atk-s0510a:718_24": "asīti mahāsāvakā,",
  "atk-s0510a:718_25": "cakkavattirājāno,",
  "atk-s0510a:718_26": "aññe ca mahesakkhā khattiyabrāhmaṇagahapatimahāsālā uppajjanti.",
  "atk-s0510a:718_27": "Idañcettha kapilavatthu nāma nagaraṃ,",
  "atk-s0510a:718_28": "tattha mayā nibbattitabbanti niṭṭhaṃ agamāsi.",
  "atk-s0510a:719_0": "Tato kulaṃ vilokento “buddhā nāma vessakule vā suddakule vā na nibbattanti.",
  "atk-s0510a:719_1": "Lokasammate pana khattiyakule vā brāhmaṇakule vāti dvīsuyeva kulesu nibbattanti.",
  "atk-s0510a:719_2": "Idāni ca khattiyakulaṃ lokasammataṃ,",
  "atk-s0510a:719_3": "tattha nibbattissāmi.",
  "atk-s0510a:719_4": "Suddhodano nāma rājā me pitā bhavissatī”ti kulaṃ passi.",
  "atk-s0510a:720_0": "Tato mātaraṃ vilokento “buddhamātā nāma lolā surādhuttā na hoti,",
  "atk-s0510a:720_1": "kappasatasahassaṃ pana pūritapāramī jātito paṭṭhāya akhaṇḍapañcasīlāyeva hoti.",
  "atk-s0510a:720_2": "Ayañca mahāmāyā nāma devī edisī,",
  "atk-s0510a:720_3": "ayaṃ me mātā bhavissati.",
  "atk-s0510a:720_4": "Kittakaṃ panassā āyūti dasannaṃ māsānaṃ upari satta divasānī”ti passi.",
  "atk-s0510a:721_0": "Iti imaṃ pañcamahāvilokanaṃ viloketvā “kālo me, mārisā,",
  "atk-s0510a:721_1": "buddhabhāvāyā”ti devatānaṃ saṅgahaṃ karonto paṭiññaṃ datvā “gacchatha,",
  "atk-s0510a:721_2": "tumhe”ti tā devatā uyyojetvā tusitadevatāhi parivuto tusitapure nandanavanaṃ pāvisi.",
  "atk-s0510a:721_3": "Sabbadevalokesu hi nandanavanaṃ atthiyeva.",
  "atk-s0510a:721_4": "Tattha naṃ devatā “ito cuto sugatiṃ gaccha,",
  "atk-s0510a:721_5": "ito cuto sugatiṃ gacchā”ti pubbe katakusalakammokāsaṃ sārayamānā vicaranti.",
  "atk-s0510a:721_6": "So evaṃ devatāhi kusalaṃ sārayamānāhi parivuto tattha vicarantoyeva cavitvā mahāmāyāya deviyā kucchismiṃ paṭisandhiṃ gaṇhi.",
  "atk-s0510a:722_0": "Tassa āvibhāvatthaṃ ayaṃ anupubbikathā –",
  "atk-s0510a:722_1": "tadā kira kapilavatthunagare āsāḷhinakkhattaṃ saṅghuṭṭhaṃ ahosi,",
  "atk-s0510a:722_2": "mahājano nakkhattaṃ kīḷati.",
  "atk-s0510a:722_3": "Mahāmāyāpi devī pure puṇṇamāya sattamadivasato paṭṭhāya vigatasurāpānaṃ mālāgandhavibhūtisampannaṃ nakkhattakīḷaṃ",
  "atk-s0510a:722_4": "anubhavamānā sattame divase pātova uṭṭhāya gandhodakena nhāyitvā cattāri satasahassāni vissajjetvā mahādānaṃ",
  "atk-s0510a:722_5": "datvā sabbālaṅkāravibhūsitā varabhojanaṃ bhuñjitvā uposathaṅgāni adhiṭṭhāya alaṅkatapaṭiyattaṃ sirigabbhaṃ",
  "atk-s0510a:722_6": "pavisitvā sirisayane nipannā niddaṃ okkamamānā imaṃ supinaṃ addasa –",
  "atk-s0510a:722_7": "cattāro kira naṃ mahārājāno sayaneneva saddhiṃ ukkhipitvā himavantaṃ netvā saṭṭhiyojanike manosilātale",
  "atk-s0510a:722_8": "sattayojanikassa mahāsālarukkhassa heṭṭhā ṭhapetvā ekamantaṃ aṭṭhaṃsu.",
  "atk-s0510a:722_9": "Atha nesaṃ deviyo āgantvā deviṃ anotattadahaṃ netvā manussamalaharaṇatthaṃ nhāpetvā dibbavatthaṃ nivāsāpetvā",
  "atk-s0510a:722_10": "gandhehi vilimpāpetvā dibbapupphāni piḷandhāpetvā tato avidūre eko rajatapabbato atthi,",
  "atk-s0510a:722_11": "tassa anto kanakavimānaṃ atthi,",
  "atk-s0510a:722_12": "tattha pācīnasīsakaṃ dibbasayanaṃ paññāpetvā nipajjāpesuṃ.",
  "atk-s0510a:722_13": "Atha bodhisatto setavaravāraṇo hutvā tato avidūre eko suvaṇṇapabbato atthi,",
  "atk-s0510a:722_14": "tattha vicaritvā tato oruyha rajatapabbataṃ abhiruhitvā uttaradisato āgamma rajatadāmavaṇṇāya soṇḍāya",
  "atk-s0510a:722_15": "setapadumaṃ gahetvā koñcanādaṃ naditvā kanakavimānaṃ pavisitvā mātusayanaṃ tikkhattuṃ padakkhiṇaṃ katvā",
  "atk-s0510a:722_16": "dakkhiṇapassaṃ phāletvā kucchiṃ paviṭṭhasadiso ahosīti.",
  "atk-s0510a:722_17": "Evaṃ uttarāsāḷhanakkhattena paṭisandhiṃ gaṇhi.",
  "atk-s0510a:723_0": "Punadivase pabuddhā devī taṃ supinaṃ rañño ārocesi.",
  "atk-s0510a:723_1": "Rājā catusaṭṭhimatte brāhmaṇapāmokkhe pakkosāpetvā gomayaharitūpalittāya lājādīhi katamaṅgalasakkārāya",
  "atk-s0510a:723_2": "bhūmiyā mahārahāni āsanāni paññāpetvā tattha nisinnānaṃ brāhmaṇānaṃ sappimadhusakkharābhisaṅkhatassa",
  "atk-s0510a:723_3": "varapāyāsassa suvaṇṇarajatapātiyo pūretvā suvaṇṇarajatapātīhiyeva paṭikujjitvā adāsi,",
  "atk-s0510a:723_4": "aññehi ca ahatavatthakapilagāvidānādīhi te santappesi.",
  "atk-s0510a:723_5": "Atha nesaṃ sabbakāmehi santappitānaṃ brāhmaṇānaṃ supinaṃ ārocāpetvā “kiṃ bhavissatī”ti pucchi.",
  "atk-s0510a:723_6": "Brāhmaṇā āhaṃsu –",
  "atk-s0510a:723_7": "“mā cintayi, mahārāja,",
  "atk-s0510a:723_8": "deviyā te kucchimhi gabbho patiṭṭhito,",
  "atk-s0510a:723_9": "so ca kho purisagabbho,",
  "atk-s0510a:723_10": "na itthigabbho,",
  "atk-s0510a:723_11": "putto te bhavissati,",
  "atk-s0510a:723_12": "so sace agāraṃ ajjhāvasissati,",
  "atk-s0510a:723_13": "rājā bhavissati cakkavattī.",
  "atk-s0510a:723_14": "Sace agārā nikkhamma pabbajissati,",
  "atk-s0510a:723_15": "buddho bhavissati loke vivaṭacchado”ti.",
  "atk-s0510a:724_0": "Bodhisattassa pana mātukucchimhi paṭisandhiggahaṇakkhaṇeyeva ekappahāreneva sakaladasasahassī lokadhātu saṅkampi sampakampi sampavedhi.",
  "atk-s0510a:724_1": "Dvattiṃsa pubbanimittāni pāturahesuṃ –",
  "atk-s0510a:724_2": "dasasu cakkavāḷasahassesu appamāṇo obhāso phari.",
  "atk-s0510a:724_3": "Tassa taṃ siriṃ daṭṭhukāmā viya andhā cakkhūni paṭilabhiṃsu,",
  "atk-s0510a:724_4": "badhirā saddaṃ suṇiṃsu,",
  "atk-s0510a:724_5": "mūgā samālapiṃsu,",
  "atk-s0510a:724_6": "khujjā ujugattā ahesuṃ,",
  "atk-s0510a:724_7": "paṅgulā padasā gamanaṃ paṭilabhiṃsu,",
  "atk-s0510a:724_8": "bandhanagatā sabbasattā andubandhanādīhi mucciṃsu,",
  "atk-s0510a:724_9": "sabbanirayesu aggī nibbāyiṃsu,",
  "atk-s0510a:724_10": "pettivisayesu khuppipāsā vūpasamiṃsu,",
  "atk-s0510a:724_11": "tiracchānānaṃ bhayaṃ nāhosi,",
  "atk-s0510a:724_12": "sabbasattānaṃ rogo vūpasami,",
  "atk-s0510a:724_13": "sabbasattā piyaṃvadā ahesuṃ,",
  "atk-s0510a:724_14": "madhurenākārena assā hasiṃsu,",
  "atk-s0510a:724_15": "vāraṇā gajjiṃsu,",
  "atk-s0510a:724_16": "sabbatūriyāni sakaṃ sakaṃ ninnādaṃ muñciṃsu,",
  "atk-s0510a:724_17": "aghaṭṭitāniyeva manussānaṃ hatthūpagādīni ābharaṇāni viraviṃsu,",
  "atk-s0510a:724_18": "sabbā disā vippasannā ahesuṃ,",
  "atk-s0510a:724_19": "sattānaṃ sukhaṃ uppādayamāno mudusītalo vāto vāyi,",
  "atk-s0510a:724_20": "akālamegho vassi,",
  "atk-s0510a:724_21": "pathavitopi udakaṃ ubbhijjitvā vissandi,",
  "atk-s0510a:724_22": "pakkhino ākāsagamanaṃ vijahiṃsu,",
  "atk-s0510a:724_23": "nadiyo asandamānā aṭṭhaṃsu,",
  "atk-s0510a:724_24": "mahāsamuddo madhurodako ahosi,",
  "atk-s0510a:724_25": "sabbatthakameva pañcavaṇṇehi padumehi sañchannatalo ahosi,",
  "atk-s0510a:724_26": "thalajajalajādīni sabbapupphāni pupphiṃsu,",
  "atk-s0510a:724_27": "rukkhānaṃ khandhesu khandhapadumāni,",
  "atk-s0510a:724_28": "sākhāsu sākhāpadumāni,",
  "atk-s0510a:724_29": "latāsu latāpadumāni pupphiṃsu,",
  "atk-s0510a:724_30": "ghanasilātalāni bhinditvā uparūpari satapattāni hutvā daṇḍapadumāni nāma nikkhamiṃsu,",
  "atk-s0510a:724_31": "ākāse olambakapadumāni nāma nibbattiṃsu,",
  "atk-s0510a:724_32": "samantato pupphavassāni vassiṃsu.",
  "atk-s0510a:724_33": "Ākāse dibbatūriyāni vajjiṃsu,",
  "atk-s0510a:724_34": "sakaladasasahassī lokadhātu vaṭṭetvā vissaṭṭhamālāguḷo viya,",
  "atk-s0510a:724_35": "uppīḷetvā baddhamālākalāpo viya,",
  "atk-s0510a:724_36": "alaṅkatapaṭiyattamālāsanaṃ viya ca ekamālāmālinī vipphurantavāḷabījanī pupphadhūpagandhaparivāsitā paramasobhaggappattā ahosi.",
  "atk-s0510a:725_0": "Evaṃ gahitapaṭisandhikassa bodhisattassa paṭisandhiggahaṇakālato paṭṭhāya bodhisattassa ceva bodhisattamātuyā",
  "atk-s0510a:725_1": "ca upaddavanivāraṇatthaṃ khaggahatthā cattāro devaputtā ārakkhaṃ gaṇhiṃsu.",
  "atk-s0510a:725_2": "Bodhisattassa mātuyā purisesu rāgacittaṃ nuppajji,",
  "atk-s0510a:725_3": "lābhaggayasaggappattā ca ahosi sukhinī akilantakāyā.",
  "atk-s0510a:725_4": "Bodhisattañca antokucchigataṃ vippasanne maṇiratane āvutapaṇḍusuttaṃ viya passati.",
  "atk-s0510a:725_5": "Yasmā ca bodhisattena vasitakucchi nāma cetiyagabbhasadisā hoti,",
  "atk-s0510a:725_6": "na sakkā aññena sattena āvasituṃ vā paribhuñjituṃ vā,",
  "atk-s0510a:725_7": "tasmā bodhisattamātā sattāhajāte bodhisatte kālaṃ katvā tusitapure nibbatti.",
  "atk-s0510a:725_8": "Yathā ca aññā itthiyo dasamāse appatvāpi atikkamitvāpi nisinnāpi nipannāpi vijāyanti,",
  "atk-s0510a:725_9": "na evaṃ bodhisattamātā.",
  "atk-s0510a:725_10": "Sā pana bodhisattaṃ dasamāse kucchinā pariharitvā ṭhitāva vijāyati.",
  "atk-s0510a:725_11": "Ayaṃ bodhisattamātudhammatā.",
  "atk-s0510a:726_0": "Mahāmāyāpi devī pattena telaṃ viya dasamāse kucchinā bodhisattaṃ pariharitvā paripuṇṇagabbhā ñātigharaṃ gantukāmā suddhodanamahārājassa ārocesi –",
  "atk-s0510a:726_1": "“icchāmahaṃ, deva,",
  "atk-s0510a:726_2": "kulasantakaṃ devadahanagaraṃ gantu”nti.",
  "atk-s0510a:726_3": "Rājā “sādhū”ti sampaṭicchitvā kapilavatthuto yāva devadahanagarā maggaṃ samaṃ kāretvā kadalipuṇṇaghaṭadhajapaṭākādīhi",
  "atk-s0510a:726_4": "alaṅkārehi alaṅkārāpetvā deviṃ sovaṇṇasivikāya nisīdāpetvā amaccasahassena ukkhipāpetvā mahantena parivārena pesesi.",
  "atk-s0510a:726_5": "Dvinnaṃ pana nagarānaṃ antare ubhayanagaravāsīnampi lumbinīvanaṃ nāma maṅgalasālavanaṃ atthi.",
  "atk-s0510a:726_6": "Tasmiṃ samaye mūlato paṭṭhāya yāva aggasākhā sabbaṃ ekapāliphullaṃ ahosi,",
  "atk-s0510a:726_7": "sākhantarehi ceva pupphantarehi ca pañcavaṇṇā bhamaragaṇā nānappakārā ca sakuṇasaṅghā madhurassarena vikūjantā vicaranti.",
  "atk-s0510a:726_8": "Sakalaṃ lumbinīvanaṃ cittalatāvanasadisaṃ,",
  "atk-s0510a:726_9": "mahānubhāvassa rañño susajjitaāpānamaṇḍalaṃ viya ahosi.",
  "atk-s0510a:726_10": "Deviyā taṃ disvā sālavane kīḷitukāmatā udapādi.",
  "atk-s0510a:726_11": "Amaccā deviṃ gahetvā sālavanaṃ pavisiṃsu.",
  "atk-s0510a:726_12": "Sā maṅgalasālamūlaṃ upagantvā sālasākhaṃ gaṇhitukāmā ahosi,",
  "atk-s0510a:726_13": "sālasākhā suseditavettaggaṃ viya oṇamitvā deviyā hatthasamīpaṃ upagañchi.",
  "atk-s0510a:726_14": "Sā hatthaṃ pasāretvā sākhaṃ aggahesi.",
  "atk-s0510a:726_15": "Tāvadeva ca deviyā kammajavātā caliṃsu,",
  "atk-s0510a:726_16": "athassā sāṇiṃ parikkhipāpetvā mahājano paṭikkami,",
  "atk-s0510a:726_17": "sālasākhaṃ gahetvā tiṭṭhamānāya eva cassā gabbhavuṭṭhānaṃ ahosi.",
  "atk-s0510a:726_18": "Taṅkhaṇaññeva cattāro visuddhacittā mahābrahmāno suvaṇṇajālaṃ ādāya sampattā.",
  "atk-s0510a:726_19": "Te tena suvaṇṇajālena bodhisattaṃ sampaṭicchitvā mātu purato ṭhatvā “attamanā, devi, hohi,",
  "atk-s0510a:726_20": "mahesakkho te putto uppanno”ti āhaṃsu.",
  "atk-s0510a:727_0": "Yathā pana aññe sattā mātukucchito nikkhamantā paṭikūlena asucinā makkhitā nikkhamanti,",
  "atk-s0510a:727_1": "na evaṃ bodhisatto.",
  "atk-s0510a:727_2": "So pana dhammāsanato otaranto dhammakathiko viya,",
  "atk-s0510a:727_3": "nisseṇito otaranto puriso viya ca dve hatthe dve ca pāde pasāretvā ṭhitakova mātukucchisambhavena kenaci",
  "atk-s0510a:727_4": "asucinā amakkhito suddho visado kāsikavatthe nikkhittamaṇiratanaṃ viya jotento mātukucchito nikkhami.",
  "atk-s0510a:727_5": "Evaṃ santepi bodhisattassa ca bodhisattamātuyā ca sakkāratthaṃ ākāsato dve udakadhārā nikkhamitvā bodhisattassa",
  "atk-s0510a:727_6": "ca bodhisattamātuyā ca sarīre utuṃ gāhāpesuṃ.",
  "atk-s0510a:728_0": "Atha naṃ suvaṇṇajālena paṭiggahetvā ṭhitānaṃ brahmānaṃ hatthato cattāro mahārājāno maṅgalasammatāya sukhasamphassāya ajinappaveṇiyā gaṇhiṃsu,",
  "atk-s0510a:728_1": "tesaṃ hatthato manussā dukūlacumbaṭakena gaṇhiṃsu,",
  "atk-s0510a:728_2": "manussānaṃ hatthato muccitvā pathaviyaṃ patiṭṭhāya puratthimadisaṃ olokesi,",
  "atk-s0510a:728_3": "anekāni cakkavāḷasahassāni ekaṅgaṇāni ahesuṃ.",
  "atk-s0510a:728_4": "Tattha devamanussā gandhamālādīhi pūjayamānā “mahāpurisa,",
  "atk-s0510a:728_5": "idha tumhehi sadiso añño natthi,",
  "atk-s0510a:728_6": "kutettha uttaritaro”ti āhaṃsu.",
  "atk-s0510a:728_7": "Evaṃ catasso disā,",
  "atk-s0510a:728_8": "catasso anudisā ca heṭṭhā,",
  "atk-s0510a:728_9": "uparīti dasapi disā anuviloketvā attanā sadisaṃ kañci adisvā “ayaṃ uttarādisā”ti sattapadavītihārena agamāsi mahābrahmunā setacchattaṃ dhārayamānena,",
  "atk-s0510a:728_10": "suyāmena vāḷabījaniṃ,",
  "atk-s0510a:728_11": "aññāhi ca devatāhi sesarājakakudhabhaṇḍahatthāhi anugammamāno.",
  "atk-s0510a:728_12": "Tato sattamapade ṭhito “aggohamasmi lokassā”tiādikaṃ āsabhiṃ vācaṃ nicchārento sīhanādaṃ nadi.",
  "atk-s0510a:729_0": "Bodhisatto hi tīsu attabhāvesu mātukucchito nikkhantamattova vācaṃ nicchāresi mahosadhattabhāve,",
  "atk-s0510a:729_1": "vessantarattabhāve,",
  "atk-s0510a:729_2": "imasmiṃ attabhāve cāti.",
  "atk-s0510a:729_3": "Mahosadhattabhāve kirassa mātukucchito nikkhamantasseva sakko devarājā āgantvā candanasāraṃ hatthe ṭhapetvā gato.",
  "atk-s0510a:729_4": "So taṃ muṭṭhiyaṃ katvāva nikkhanto.",
  "atk-s0510a:729_5": "Atha naṃ mātā “tāta,",
  "atk-s0510a:729_6": "kiṃ gahetvā āgatosī”ti pucchi. “Osadhaṃ, ammā”ti.",
  "atk-s0510a:729_7": "Iti osadhaṃ gahetvā āgatattā “osadhadārako”tvevassa nāmaṃ akaṃsu.",
  "atk-s0510a:729_8": "Taṃ osadhaṃ gahetvā cāṭiyaṃ pakkhipiṃsu,",
  "atk-s0510a:729_9": "āgatāgatānaṃ andhabadhirādīnaṃ tadeva sabbarogavūpasamāya bhesajjaṃ ahosi.",
  "atk-s0510a:729_10": "Tato “mahantaṃ idaṃ osadhaṃ,",
  "atk-s0510a:729_11": "mahantaṃ idaṃ osadha”nti uppannavacanaṃ upādāya “mahosadho”tvevassa nāmaṃ jātaṃ.",
  "atk-s0510a:729_12": "Vessantarattabhāve pana mātukucchito nikkhamanto dakkhiṇahatthaṃ pasāretvāva “atthi nu kho, amma,",
  "atk-s0510a:729_13": "kiñci gehasmiṃ,",
  "atk-s0510a:729_14": "dānaṃ dassāmī”ti vadanto nikkhami.",
  "atk-s0510a:729_15": "Athassa mātā “sadhane kule nibbattosi,",
  "atk-s0510a:729_16": "tātā”ti puttassa hatthaṃ attano hatthatale katvā sahassatthavikaṃ ṭhapāpesi.",
  "atk-s0510a:729_17": "Imasmiṃ pana attabhāve imaṃ sīhanādaṃ nadīti evaṃ bodhisatto tīsu attabhāvesu mātukucchito nikkhantamattova vācaṃ nicchāresi.",
  "atk-s0510a:729_18": "Yathā ca paṭisandhiggahaṇakkhaṇe tathā jātikkhaṇepissa dvattiṃsa pubbanimittāni pāturahesuṃ.",
  "atk-s0510a:729_19": "Yasmiṃ pana samaye amhākaṃ bodhisatto lumbinīvane jāto,",
  "atk-s0510a:729_20": "tasmiṃyeva samaye rāhulamātādevī,",
  "atk-s0510a:729_21": "ānandatthero,channo amacco,",
  "atk-s0510a:729_22": "kāḷudāyī amacco,",
  "atk-s0510a:729_23": "kaṇḍako assarājā,",
  "atk-s0510a:729_24": "mahābodhirukkho,",
  "atk-s0510a:729_25": "catasso nidhikumbhiyo ca jātā.",
  "atk-s0510a:729_26": "Tattha ekā nidhikumbhī gāvutappamāṇā,",
  "atk-s0510a:729_27": "ekā aḍḍhayojanappamāṇā,",
  "atk-s0510a:729_28": "ekā tigāvutappamāṇā,",
  "atk-s0510a:729_29": "ekā yojanappamāṇā.",
  "atk-s0510a:729_30": "Gambhīrato pathavīpariyantā eva ahosīti.",
  "atk-s0510a:729_31": "Ime satta sahajātā nāma.",
  "atk-s0510a:730_0": "Ubhayanagaravāsino bodhisattaṃ gahetvā kapilavatthunagarameva agamaṃsu.",
  "atk-s0510a:730_1": "Taṃ divasaṃyeva ca “kapilavatthunagare suddhodanamahārājassa putto jāto,",
  "atk-s0510a:730_2": "ayaṃ kumāro bodhimūle nisīditvā buddho bhavissatī”ti tāvatiṃsabhavane haṭṭhatuṭṭhā devasaṅghā celukkhepādīni pavattentā kīḷiṃsu.",
  "atk-s0510a:730_3": "Tasmiṃ samaye suddhodanamahārājassa kulūpako aṭṭhasamāpattilābhī kāladevalo nāma tāpaso bhattakiccaṃ",
  "atk-s0510a:730_4": "katvā divāvihāratthāya tāvatiṃsabhavanaṃ gantvā tattha divāvihāraṃ nisinno tā devatā tathā kīḷamānā disvā",
  "atk-s0510a:730_5": "“kiṃ kāraṇā tumhe evaṃ tuṭṭhamānasā kīḷatha,",
  "atk-s0510a:730_6": "mayhampetaṃ kāraṇaṃ kathethā”ti pucchi.",
  "atk-s0510a:730_7": "Devatā āhaṃsu – “mārisa,",
  "atk-s0510a:730_8": "suddhodanamahārājassa putto jāto,",
  "atk-s0510a:730_9": "so bodhimaṇḍe nisīditvā buddho hutvā dhammacakkaṃ pavattessati,",
  "atk-s0510a:730_10": "‘tassa anantaṃ buddhalīḷaṃ daṭṭhuṃ,",
  "atk-s0510a:730_11": "dhammañca sotuṃ lacchāmā’ti iminā kāraṇena tuṭṭhāmhā”ti.",
  "atk-s0510a:730_12": "Tāpaso tāsaṃ vacanaṃ sutvā khippaṃ devalokato oruyha rājanivesanaṃ pavisitvā paññattāsane nisinno “putto kira te, mahārāja, jāto,",
  "atk-s0510a:730_13": "passissāmi na”nti āha.",
  "atk-s0510a:730_14": "Rājā alaṅkatapaṭiyattaṃ kumāraṃ āharāpetvā tāpasaṃ vandāpetuṃ abhihari.",
  "atk-s0510a:730_15": "Bodhisattassa pādā parivattitvā tāpasassa jaṭāsu patiṭṭhahiṃsu.",
  "atk-s0510a:730_16": "Bodhisattassa hi tenattabhāvena vanditabbayuttako nāma añño natthi.",
  "atk-s0510a:730_17": "Sace hi ajānantā bodhisattassa sīsaṃ tāpasassa pādamūle ṭhapeyyuṃ,",
  "atk-s0510a:730_18": "sattadhā tassa muddhā phaleyya.",
  "atk-s0510a:730_19": "Tāpaso “na me attānaṃ nāsetuṃ yutta”nti uṭṭhāyāsanā bodhisattassa añjaliṃ paggahesi.",
  "atk-s0510a:730_20": "Rājā taṃ acchariyaṃ disvā attano puttaṃ vandi.",
  "atk-s0510a:731_0": "Tāpaso atīte cattālīsa kappe,",
  "atk-s0510a:731_1": "anāgate cattālīsāti asīti kappe anussarati.",
  "atk-s0510a:731_2": "Bodhisattassa lakkhaṇasampattiṃ disvā “bhavissati nu kho buddho,",
  "atk-s0510a:731_3": "udāhu no”ti āvajjetvā upadhārento “nissaṃsayena buddho bhavissatī”ti ñatvā “acchariyapuriso aya”nti sitaṃ akāsi.",
  "atk-s0510a:731_4": "Tato “ahaṃ imaṃ acchariyapurisaṃ buddhabhūtaṃ daṭṭhuṃ labhissāmi nu kho,",
  "atk-s0510a:731_5": "no”ti upadhārento “na labhissāmi,",
  "atk-s0510a:731_6": "antarāyeva kālaṃ katvā buddhasatenapi buddhasahassenapi gantvā bodhetuṃ asakkuṇeyye arūpabhave nibbattissāmī”ti",
  "atk-s0510a:731_7": "disvā “evarūpaṃ nāma acchariyapurisaṃ buddhabhūtaṃ daṭṭhuṃ na labhissāmi,",
  "atk-s0510a:731_8": "mahatī vata me jāni bhavissatī”ti parodi.",
  "atk-s0510a:732_0": "Manussā disvā “amhākaṃ ayyo idāneva hasitvā puna paroditvā patiṭṭhito,",
  "atk-s0510a:732_1": "kiṃ nu kho, bhante,",
  "atk-s0510a:732_2": "amhākaṃ ayyaputtassa koci antarāyo bhavissatī”ti taṃ pucchiṃsu.",
  "atk-s0510a:732_3": "“Natthetassa antarāyo,",
  "atk-s0510a:732_4": "nissaṃsayena buddho bhavissatī”ti.",
  "atk-s0510a:732_5": "“Atha kasmā, bhante,",
  "atk-s0510a:732_6": "paroditthā”ti?",
  "atk-s0510a:732_7": "“Evarūpaṃ purisaṃ buddhabhūtaṃ daṭṭhuṃ na labhissāmi,",
  "atk-s0510a:732_8": "‘mahatī vata me jāni bhavissatī’ti attānaṃ anusocanto rodāmī”ti āha.",
  "atk-s0510a:732_9": "Tato so “kiṃ nu kho me ñātakesu koci ekaṃ buddhabhūtaṃ daṭṭhuṃ labhissatī”ti upadhārento attano bhāgineyyaṃ nālakadārakaṃ addasa.",
  "atk-s0510a:732_10": "So bhaginiyā gehaṃ gantvā “kahaṃ te putto nālako”ti?",
  "atk-s0510a:732_11": "“Atthi gehe, ayyā”ti.",
  "atk-s0510a:732_12": "“Pakkosāhi na”nti pakkosāpetvā attano santikaṃ āgataṃ kumāraṃ āha – “tāta,",
  "atk-s0510a:732_13": "suddhodanamahārājassa kule putto jāto,",
  "atk-s0510a:732_14": "buddhaṅkuro eso,",
  "atk-s0510a:732_15": "pañcatiṃsa vassāni atikkamitvā buddho bhavissati,",
  "atk-s0510a:732_16": "tvaṃ etaṃ daṭṭhuṃ labhissasi,",
  "atk-s0510a:732_17": "ajjeva pabbajāhī”ti.",
  "atk-s0510a:732_18": "Sattāsītikoṭidhane kule nibbattadārakopi “na maṃ mātulo anatthe niyojessatī”ti cintetvā tāvadeva antarāpaṇato",
  "atk-s0510a:732_19": "kāsāyāni ceva mattikāpattañca āharāpetvā kesamassuṃ ohāretvā kāsāyāni vatthāni acchādetvā “yo loke uttamapuggalo,",
  "atk-s0510a:732_20": "taṃ uddissa mayhaṃ pabbajjā”ti bodhisattābhimukhaṃ añjaliṃ paggayha pañcapatiṭṭhitena vanditvā pattaṃ",
  "atk-s0510a:732_21": "thavikāya pakkhipitvā aṃsakūṭe olaggetvā himavantaṃ pavisitvā samaṇadhammaṃ akāsi.",
  "atk-s0510a:732_22": "So paramābhisambodhippattaṃ tathāgataṃ upasaṅkamitvā nālakapaṭipadaṃ kathāpetvā puna himavantaṃ pavisitvā",
  "atk-s0510a:732_23": "arahattaṃ patvā ukkaṭṭhapaṭipadaṃ paṭipanno satteva māse āyuṃ pāletvā ekaṃ suvaṇṇapabbataṃ nissāya ṭhitakova",
  "atk-s0510a:732_24": "anupādisesāya nibbānadhātuyā parinibbāyi.",
  "atk-s0510a:733_0": "Bodhisattampi kho pañcamadivase sīsaṃ nhāpetvā “nāmaggahaṇaṃ gaṇhissāmā”ti rājabhavanaṃ catujjātiyagandhehi",
  "atk-s0510a:733_1": "vilimpetvā lājapañcamakāni pupphāni vikiritvā asambhinnapāyāsaṃ sampādetvā tiṇṇaṃ vedānaṃ pāraṅgate aṭṭhasataṃ",
  "atk-s0510a:733_2": "brāhmaṇe nimantetvā rājabhavane nisīdāpetvā subhojanaṃ bhojāpetvā mahāsakkāraṃ katvā “kiṃ nu kho bhavissatī”ti",
  "atk-s0510a:733_3": "lakkhaṇāni pariggahāpesuṃ. Tesu –",
  "atk-s0510a:734_0": "“Rāmo dhajo lakkhaṇo cāpi mantī, yañño subhojo suyāmo sudatto;",
  "atk-s0510a:735_0": "Ete tadā aṭṭha ahesuṃ brāhmaṇā, chaḷaṅgavā mantaṃ viyākariṃsū”ti. –",
  "atk-s0510a:736_0": "Ime aṭṭheva brāhmaṇā lakkhaṇapariggāhakā ahesuṃ.",
  "atk-s0510a:736_1": "Paṭisandhiggahaṇadivase supinopi eteheva pariggahito.",
  "atk-s0510a:736_2": "Tesu satta janā dve aṅguliyo ukkhipitvā dvidhā naṃ byākariṃsu –",
  "atk-s0510a:736_3": "“imehi lakkhaṇehi samannāgato sace agāraṃ ajjhāvasissati,",
  "atk-s0510a:736_4": "rājā bhavissati cakkavattī,",
  "atk-s0510a:736_5": "sace pabbajissati,",
  "atk-s0510a:736_6": "buddho bhavissatī”ti sabbaṃ cakkavattirañño sirivibhavaṃ ācikkhiṃsu.",
  "atk-s0510a:736_7": "Tesaṃ pana sabbadaharo gottato koṇḍañño nāma māṇavo bodhisattassa varalakkhaṇasampattiṃ oloketvā “imassa agāramajjhe ṭhānakāraṇaṃ natthi,",
  "atk-s0510a:736_8": "ekantenesa vivaṭacchado buddho bhavissatī”ti ekameva aṅguliṃ ukkhipitvā ekaṃsabyākaraṇaṃ byākāsi.",
  "atk-s0510a:736_9": "Ayañhi katādhikāro pacchimabhavikasatto paññāya itare satta jane abhibhavitvā imehi lakkhaṇehi samannāgatassa",
  "atk-s0510a:736_10": "bodhisattassa ekantabuddhabhāvasaṅkhātaṃ ekameva gahiṃ addasa,",
  "atk-s0510a:736_11": "tasmā ekaṃ aṅguliṃ ukkhipitvā evaṃ byākāsi.",
  "atk-s0510a:736_12": "Athassa nāmaṃ gaṇhantā sabbalokassa atthasiddhikarattā “siddhattho”ti nāmaṃ akaṃsu.",
  "atk-s0510a:737_0": "Atha kho te brāhmaṇā attano attano gharāni gantvā putte āmantayiṃsu – “tātā,",
  "atk-s0510a:737_1": "amhe mahallakā,",
  "atk-s0510a:737_2": "suddhodanamahārājassa puttaṃ sabbaññutaṃ pattaṃ mayaṃ sambhāveyyāma vā no vā,",
  "atk-s0510a:737_3": "tumhe tasmiṃ kumāre sabbaññutaṃ patte tassa sāsane pabbajeyyāthā”ti.",
  "atk-s0510a:737_4": "Te sattapi janā yāvatāyukaṃ ṭhatvā yathākammaṃ gatā,",
  "atk-s0510a:737_5": "koṇḍaññamāṇavoyeva pana arogo ahosi.",
  "atk-s0510a:737_6": "So mahāsatte vuddhimanvāya mahābhinikkhamanaṃ nikkhamitvā pabbajitvā anakkamena uruvelaṃ gantvā “ramaṇīyo vata ayaṃ bhūmibhāgo,",
  "atk-s0510a:737_7": "alaṃ vatidaṃ padhānatthikassa kulaputtassa padhānāyā”ti cittaṃ uppādetvā tattha vāsaṃ upagate “mahāpuriso",
  "atk-s0510a:737_8": "pabbajito”ti sutvā tesaṃ brāhmaṇānaṃ putte upasaṅkamitvā evamāha –",
  "atk-s0510a:737_9": "“siddhatthakumāro kira pabbajito,",
  "atk-s0510a:737_10": "so nissaṃsayena buddho bhavissati.",
  "atk-s0510a:737_11": "Sace tumhākaṃ pitaro arogā assu,",
  "atk-s0510a:737_12": "ajja nikkhamitvā pabbajeyyuṃ.",
  "atk-s0510a:737_13": "Sace tumhepi iccheyyātha, etha,",
  "atk-s0510a:737_14": "mayaṃ taṃ mahāpurisaṃ anupabbajissāmā”ti.",
  "atk-s0510a:737_15": "Te sabbe ekacchandā bhavituṃ nāsakkhiṃsu,",
  "atk-s0510a:737_16": "tesu tayo janā na pabbajiṃsu,",
  "atk-s0510a:737_17": "koṇḍaññabrāhmaṇaṃ jeṭṭhakaṃ katvā itare cattāro pabbajiṃsu.",
  "atk-s0510a:737_18": "Te pañcapi janā pañcavaggiyattherā nāma jātā.",
  "atk-s0510a:738_0": "Tadā pana suddhodanarājā –",
  "atk-s0510a:738_1": "“kiṃ disvā mayhaṃ putto pabbajissatī”ti pucchi.",
  "atk-s0510a:738_2": "“Cattāri pubbanimittānī”ti.",
  "atk-s0510a:738_3": "“Katarañca katarañcā”ti?",
  "atk-s0510a:738_4": "“Jarājiṇṇaṃ,",
  "atk-s0510a:738_5": "byādhitaṃ, mataṃ,",
  "atk-s0510a:738_6": "pabbajita”nti.",
  "atk-s0510a:738_7": "Rājā “ito paṭṭhāya evarūpānaṃ mama puttassa santikaṃ upasaṅkamituṃ mā adattha,",
  "atk-s0510a:738_8": "mayhaṃ puttassa buddhabhāvena kammaṃ natthi,",
  "atk-s0510a:738_9": "ahaṃ mama puttaṃ dvisahassadīpaparivārānaṃ,",
  "atk-s0510a:738_10": "catunnaṃ mahādīpānaṃ,",
  "atk-s0510a:738_11": "issariyādhipaccaṃ cakkavattirajjaṃ karontaṃ chattiṃsayojanaparimaṇḍalāya parisāya parivutaṃ gaganatale vicaramānaṃ passitukāmo”ti.",
  "atk-s0510a:738_12": "Evañca pana vatvā imesaṃ catuppakārānaṃ nimittānaṃ kumārassa cakkhupathe āgamananivāraṇatthaṃ catūsu disāsu gāvute gāvute ārakkhaṃ ṭhapesi.",
  "atk-s0510a:738_13": "Taṃ divasañca maṅgalaṭṭhāne sannipatitesu asītiyā ñātikulasahassesu ekameko ekamekaṃ puttaṃ paṭijāni –",
  "atk-s0510a:738_14": "“ayaṃ buddho vā hotu rājā vā,",
  "atk-s0510a:738_15": "mayaṃ ekametaṃ puttaṃ dassāma.",
  "atk-s0510a:738_16": "Sacepi buddho bhavissati,",
  "atk-s0510a:738_17": "khattiyasamaṇagaṇeheva parivārito vicarissati.",
  "atk-s0510a:738_18": "Sacepi rājā bhavissati,",
  "atk-s0510a:738_19": "khattiyakumāreheva purakkhataparivārito vicarissatī”ti.",
  "atk-s0510a:738_20": "Rājāpi bodhisattassa uttamarūpasampannā vigatasabbadosā dhātiyo paccupaṭṭhāpesi.",
  "atk-s0510a:738_21": "Bodhisatto mahantena parivārena mahantena sirisobhaggena vaḍḍhati.",
  "atk-s0510a:739_0": "Athekadivasaṃ rañño vappamaṅgalaṃ nāma ahosi.",
  "atk-s0510a:739_1": "Taṃ divasaṃ sakalanagaraṃ devanagaraṃ viya alaṅkaronti,",
  "atk-s0510a:739_2": "sabbe dāsakammakarādayo ahatavatthanivatthā gandhamālādipaṭimaṇḍitā rājakule sannipatanti,",
  "atk-s0510a:739_3": "rañño kammante naṅgalasahassaṃ yojayanti,",
  "atk-s0510a:739_4": "tasmiṃ pana divase ekenūnaaṭṭhasatanaṅgalāni saddhiṃ balibaddarasmiyottehi rajataparikkhatāni honti.",
  "atk-s0510a:739_5": "Rañño ālambananaṅgalaṃ pana rattasuvaṇṇaparikkhataṃ hoti.",
  "atk-s0510a:739_6": "Balibaddānaṃ siṅgarasmipatodāpi suvaṇṇaparikkhatāva honti.",
  "atk-s0510a:739_7": "Rājā mahāparivārena nikkhamanto puttaṃ gahetvāva agamāsi.",
  "atk-s0510a:739_8": "Kammantaṭṭhāne eko jamburukkho bahalapalāso sandacchāyo ahosi.",
  "atk-s0510a:739_9": "Tassa heṭṭhā kumārassa sayanaṃ paññāpetvā upari suvaṇṇatārakakhacitavitānaṃ bandhāpetvā sāṇipākārena",
  "atk-s0510a:739_10": "parikkhipāpetvā ārakkhaṃ ṭhapetvā rājā sabbālaṅkāraṃ alaṅkaritvā amaccagaṇaparivuto naṅgalakaraṇaṭṭhānaṃ agamāsi.",
  "atk-s0510a:739_11": "Tattha rājā suvaṇṇanaṅgalaṃ gaṇhāti,",
  "atk-s0510a:739_12": "amaccā ekenūnaaṭṭhasatarajatanaṅgalāni,",
  "atk-s0510a:739_13": "kassakā sesanaṅgalāni.",
  "atk-s0510a:739_14": "Te tāni gahetvā ito cito ca kasanti.",
  "atk-s0510a:739_15": "Rājā pana orato vā pāraṃ gacchati,",
  "atk-s0510a:739_16": "pārato vā oraṃ āgacchati.",
  "atk-s0510a:740_0": "Etasmiṃ ṭhāne mahāsampatti ahosi.",
  "atk-s0510a:740_1": "Bodhisattaṃ parivāretvā nisinnā dhātiyo “rañño sampattiṃ passāmā”ti antosāṇito bahi nikkhantā.",
  "atk-s0510a:740_2": "Bodhisatto ito cito ca olokento kañci adisvāva vegena uṭṭhāya pallaṅkaṃ ābhujitvā ānāpāne pariggahetvā paṭhamajjhānaṃ nibbattesi.",
  "atk-s0510a:740_3": "Dhātiyo khajjabhojjantare vicaramānā thokaṃ cirāyiṃsu.",
  "atk-s0510a:740_4": "Sesarukkhānaṃ chāyā vītivattā,",
  "atk-s0510a:740_5": "tassa pana jamburukkhassa chāyā parimaṇḍalā hutvā aṭṭhāsi.",
  "atk-s0510a:740_6": "Dhātiyo “ayyaputto ekako”ti vegena sāṇiṃ ukkhipitvā anto pavisamānā bodhisattaṃ sayane pallaṅkena nisinnaṃ",
  "atk-s0510a:740_7": "tañca pāṭihāriyaṃ disvā gantvā rañño ārocesuṃ – “deva,",
  "atk-s0510a:740_8": "kumāro evaṃ nisinno,",
  "atk-s0510a:740_9": "aññesaṃ rukkhānaṃ chāyā vītivattā,",
  "atk-s0510a:740_10": "jamburukkhassa pana chāyā parimaṇḍalā ṭhitā”ti.",
  "atk-s0510a:740_11": "Rājā vegenāgantvā pāṭihāriyaṃ disvā “ayaṃ te, tāta,",
  "atk-s0510a:740_12": "dutiyavandanā”ti puttaṃ vandi.",
  "atk-s0510a:741_0": "Atha anukkamena bodhisatto soḷasavassuddesiko jāto.",
  "atk-s0510a:741_1": "Rājā bodhisattassa tiṇṇaṃ utūnaṃ anucchavike tayo pāsāde kāresi –",
  "atk-s0510a:741_2": "ekaṃ navabhūmikaṃ,",
  "atk-s0510a:741_3": "ekaṃ sattabhūmikaṃ,",
  "atk-s0510a:741_4": "ekaṃ pañcabhūmikaṃ,",
  "atk-s0510a:741_5": "cattālīsasahassā ca nāṭakitthiyo upaṭṭhāpesi.",
  "atk-s0510a:741_6": "Bodhisatto devo viya accharāsaṅghaparivuto alaṅkatanāṭakitthīhi parivuto nippurisehi tūriyehi paricāriyamāno",
  "atk-s0510a:741_7": "mahāsampattiṃ anubhavanto utuvārena tīsu pāsādesu vihāsi.",
  "atk-s0510a:741_8": "Rāhulamātā panassa devī aggamahesī ahosi.",
  "atk-s0510a:742_0": "Tassevaṃ mahāsampattiṃ anubhavantassa ekadivasaṃ ñātisaṅghassa abbhantare ayaṃ kathā udapādi –",
  "atk-s0510a:742_1": "“siddhattho kīḷāpasutova vicarati,",
  "atk-s0510a:742_2": "na kiñci sippaṃ sikkhati,",
  "atk-s0510a:742_3": "saṅgāme paccupaṭṭhite kiṃ karissatī”ti?",
  "atk-s0510a:742_4": "Rājā bodhisattaṃ pakkosāpetvā “tāta,",
  "atk-s0510a:742_5": "tava ñātakā ‘siddhattho kiñci sippaṃ asikkhitvā kīḷāpasutova vicaratī’ti vadanti,",
  "atk-s0510a:742_6": "ettha kiṃ sattu pattakāle maññasī”ti? “Deva,",
  "atk-s0510a:742_7": "mama sippaṃ sikkhanakiccaṃ natthi,",
  "atk-s0510a:742_8": "nagare mama sippadassanatthaṃ bheriṃ carāpetha ‘ito sattame divase ñātakānaṃ sippaṃ dassessāmī”’ti.",
  "atk-s0510a:742_9": "Rājā tathā akāsi.",
  "atk-s0510a:742_10": "Bodhisatto akkhaṇavedhivālavedhidhanuggahe sannipātāpetvā mahājanassa majjhe aññehi dhanuggahehi asādhāraṇaṃ ñātakānaṃ dvādasavidhaṃ sippaṃ dassesi.",
  "atk-s0510a:742_11": "Taṃ sarabhaṅgajātake āgatanayeneva veditabbaṃ.",
  "atk-s0510a:742_12": "Tadā tassa ñātisaṅgho nikkaṅkho ahosi.",
  "atk-s0510a:743_0": "Athekadivasaṃ bodhisatto uyyānabhūmiṃ gantukāmo sārathiṃ āmantetvā “rathaṃ yojehī”ti āha.",
  "atk-s0510a:743_1": "So “sādhū”ti paṭissuṇitvā mahārahaṃ uttamarathaṃ sabbālaṅkārena alaṅkaritvā kumudapattavaṇṇe cattāro maṅgalasindhave yojetvā bodhisattassa paṭivedesi.",
  "atk-s0510a:743_2": "Bodhisatto devavimānasadisaṃ rathaṃ abhiruhitvā uyyānābhimukho agamāsi.",
  "atk-s0510a:743_3": "Devatā “siddhatthakumārassa abhisambujjhanakālo āsanno,",
  "atk-s0510a:743_4": "pubbanimittaṃ dassessāmā”ti ekaṃ devaputtaṃ jarājiṇṇaṃ khaṇḍadantaṃ palitakesaṃ vaṅkaṃ obhaggasarīraṃ daṇḍahatthaṃ pavedhamānaṃ katvā dassesuṃ.",
  "atk-s0510a:743_5": "Taṃ bodhisatto ceva sārathi ca passanti.",
  "atk-s0510a:743_6": "Tato bodhisatto, “samma,",
  "atk-s0510a:743_7": "ko nāmesa puriso,",
  "atk-s0510a:743_8": "kesāpissa na yathā aññesa”nti mahāpadāne āgatanayena sārathiṃ pucchitvā tassa vacanaṃ sutvā “dhiratthu vata, bho, jāti,",
  "atk-s0510a:743_9": "yatra hi nāma jātassa jarā paññāyissatī”ti saṃviggahadayo tatova paṭinivattitvā pāsādameva abhiruhi.",
  "atk-s0510a:743_10": "Rājā “kiṃ kāraṇā mama putto khippaṃ paṭinivattī”ti pucchi.",
  "atk-s0510a:743_11": "“Jiṇṇapurisaṃ disvā, devā”ti.",
  "atk-s0510a:743_12": "“Jiṇṇakaṃ disvā pabbajissatīti āhaṃsu,",
  "atk-s0510a:743_13": "kasmā maṃ nāsetha,",
  "atk-s0510a:743_14": "sīghaṃ puttassa nāṭakāni sajjetha,",
  "atk-s0510a:743_15": "sampattiṃ anubhavanto pabbajjāya satiṃ na karissatī”ti vatvā ārakkhaṃ vaḍḍhetvā sabbadisāsu addhayojane addhayojane ārakkhaṃ ṭhapesi.",
  "atk-s0510a:744_0": "Punekadivasaṃ bodhisatto tatheva uyyānaṃ gacchanto devatābhinimmitaṃ byādhitaṃ purisaṃ disvā purimanayeneva",
  "atk-s0510a:744_1": "pucchitvā saṃviggahadayo nivattitvā pāsādaṃ abhiruhi.",
  "atk-s0510a:744_2": "Rājāpi pucchitvā heṭṭhā vuttanayeneva saṃvidahitvā puna vaḍḍhetvā samantā tigāvutappamāṇe padese ārakkhaṃ ṭhapesi.",
  "atk-s0510a:744_3": "Aparampi ekadivasaṃ bodhisatto tatheva uyyānaṃ gacchanto devatābhinimmitaṃ kālaṅkataṃ disvā purimanayeneva",
  "atk-s0510a:744_4": "pucchitvā saṃviggahadayo puna nivattitvā pāsādaṃ abhiruhi.",
  "atk-s0510a:744_5": "Rājāpi pucchitvā heṭṭhā vuttanayeneva saṃvidahitvā puna vaḍḍhetvā samantato yojanappamāṇe padese ārakkhaṃ ṭhapesi.",
  "atk-s0510a:744_6": "Aparaṃ panekadivasaṃ uyyānaṃ gacchanto tatheva devatābhinimmitaṃ sunivatthaṃ supārutaṃ pabbajitaṃ disvā “ko nāmeso sammā”hi sārathiṃ pucchi.",
  "atk-s0510a:744_7": "Sārathi kiñcāpi buddhuppādassa abhāvā pabbajitaṃ vā pabbajitaguṇe vā na jānāti,",
  "atk-s0510a:744_8": "devatānubhāvena pana “pabbajito nāmāyaṃ,",
  "atk-s0510a:744_9": "devā”ti vatvā pabbajjāya guṇe vaṇṇesi.",
  "atk-s0510a:744_10": "Bodhisatto pabbajjāya ruciṃ uppādetvā taṃ divasaṃ uyyānaṃ agamāsi.",
  "atk-s0510a:744_11": "Dīghabhāṇakā panāhu –",
  "atk-s0510a:744_12": "“cattāripi nimittāni ekadivaseneva disvā agamāsī”ti.",
  "atk-s0510a:745_0": "So tattha divasabhāgaṃ kīḷitvā maṅgalapokkharaṇiyaṃ nhāyitvā atthaṅgate sūriye maṅgalasilāpaṭṭe nisīdi attānaṃ alaṅkārāpetukāmo,",
  "atk-s0510a:745_1": "athassa paricārakapurisā nānāvaṇṇāni dussāni nānappakārā ābharaṇavikatiyo mālāgandhavilepanāni ca ādāya samantā parivāretvā aṭṭhaṃsu.",
  "atk-s0510a:745_2": "Tasmiṃ khaṇe sakkassa nisinnāsanaṃ uṇhaṃ ahosi.",
  "atk-s0510a:745_3": "So “ko nu kho maṃ imamhā ṭhānā cāvetukāmosī”ti upadhārento bodhisattassa alaṅkāretukāmataṃ ñatvā vissakammaṃ āmantesi –",
  "atk-s0510a:745_4": "“samma vissakamma,",
  "atk-s0510a:745_5": "siddhatthakumāro ajja aḍḍharattasamaye mahābhinikkhamanaṃ nikkhamissati,",
  "atk-s0510a:745_6": "ayamassa pacchimo alaṅkāro,",
  "atk-s0510a:745_7": "tvaṃ uyyānaṃ gantvā mahāpurisaṃ dibbālaṅkārehi alaṅkarohī”ti.",
  "atk-s0510a:745_8": "So “sādhū”ti paṭissuṇitvā devānubhāvena taṅkhaṇaññeva bodhisattaṃ upasaṅkamitvā tasseva kappakasadiso hutvā dibbadussena bodhisattassa sīsaṃ veṭhesi.",
  "atk-s0510a:745_9": "Bodhisatto hatthasamphasseneva “nāmaṃ manusso,",
  "atk-s0510a:745_10": "devaputto aya”nti aññāsi.",
  "atk-s0510a:745_11": "Veṭhanena veṭhitamatte sīse moḷiyaṃ maṇiratanākārena dussasahassaṃ abbhuggañchi,",
  "atk-s0510a:745_12": "puna veṭhentassa dussasahassanti dasakkhattuṃ veṭhentassa dasa dussasahassāni abbhuggacchiṃsu.",
  "atk-s0510a:745_13": "“Sīsaṃ khuddakaṃ,",
  "atk-s0510a:745_14": "dussāni bahūni,",
  "atk-s0510a:745_15": "kathaṃ abbhuggatānī”ti na cintetabbaṃ.",
  "atk-s0510a:745_16": "Tesu hi sabbamahantaṃ āmalakapupphappamāṇaṃ,",
  "atk-s0510a:745_17": "avasesāni kadambakapupphappamāṇāni ahesuṃ.",
  "atk-s0510a:745_18": "Bodhisattassa sīsaṃ kiñjakkhagavacchitaṃ viya kuyyakapupphaṃ ahosi.",
  "atk-s0510a:746_0": "Athassa sabbālaṅkārapaṭimaṇḍitassa sabbatālāvacaresu sakāni sakāni paṭibhānāni dassayantesu,",
  "atk-s0510a:746_1": "brāhmaṇesu “jayanandā”tiādivacanehi,",
  "atk-s0510a:746_2": "sutamaṅgalikādīsu ca nānappakārehi maṅgalavacanatthutighosehi sambhāventesu sabbālaṅkārapaṭimaṇḍitaṃ taṃ rathavaraṃ abhiruhi.",
  "atk-s0510a:746_3": "Tasmiṃ samaye “rāhulamātā puttaṃ vijātā”ti sutvā suddhodanamahārājā “puttassa me tuṭṭhiṃ nivedethā”ti sāsanaṃ pahiṇi.",
  "atk-s0510a:746_4": "Bodhisatto taṃ sutvā “rāhu jāto,",
  "atk-s0510a:746_5": "bandhanaṃ jāta”nti āha.",
  "atk-s0510a:746_6": "Rājā “kiṃ me putto avacā”ti pucchitvā taṃ vacanaṃ sutvā “ito paṭṭhāya me nattā ‘rāhulakumāro’tveva nāma hotū”ti āha.",
  "atk-s0510a:747_0": "Bodhisattopi kho rathavaraṃ āruyha atimahantena yasena atimanoramena sirisobhaggena nagaraṃ pāvisi.",
  "atk-s0510a:747_1": "Tasmiṃ samaye kisāgotamī nāma khattiyakaññā uparipāsādavaratalagatā nagaraṃ padakkhiṇaṃ kurumānassa bodhisattassa",
  "atk-s0510a:747_2": "rūpasiriṃ disvā pītisomanassajātā imaṃ udānaṃ udānesi –",
  "atk-s0510a:748_0": "“Nibbutā nūna sā mātā, nibbuto nūna so pitā;",
  "atk-s0510a:749_0": "Nibbutā nūna sā nārī, yassāyaṃ īdiso patī”ti. ; –",
  "atk-s0510a:750_0": "Bodhisatto taṃ sutvā cintesi –",
  "atk-s0510a:750_1": "“ayaṃ evamāha –",
  "atk-s0510a:750_2": "‘evarūpaṃ attabhāvaṃ passantiyā mātu hadayaṃ nibbāyati,",
  "atk-s0510a:750_3": "pitu hadayaṃ nibbāyati,",
  "atk-s0510a:750_4": "pajāpatiyā hadayaṃ nibbāyatī’ti.",
  "atk-s0510a:750_5": "Kismiṃ nu kho nibbute hadayaṃ nibbutaṃ nāma hotī”ti.",
  "atk-s0510a:750_6": "Athassa kilesesu virattamanassa etadahosi –",
  "atk-s0510a:750_7": "“rāgaggimhi nibbute nibbutaṃ nāma hoti,",
  "atk-s0510a:750_8": "dosaggimhi nibbute nibbutaṃ nāma hoti,",
  "atk-s0510a:750_9": "mohaggimhi nibbute nibbutaṃ nāma hoti,",
  "atk-s0510a:750_10": "mānadiṭṭhiādīsu sabbakilesadarathesu nibbutesu nibbutaṃ nāma hotī”ti.",
  "atk-s0510a:750_11": "“Ayaṃ me sussavanaṃ sāveti,",
  "atk-s0510a:750_12": "ahañhi nibbānaṃ gavesanto vicarāmi,",
  "atk-s0510a:750_13": "ajjeva mayā gharāvāsaṃ chaḍḍetvā nikkhamma pabbajitvā nibbānaṃ gavesituṃ vaṭṭati,",
  "atk-s0510a:750_14": "ayaṃ imissā ācariyabhāgo hotū”ti kaṇṭhato omuñcitvā kisāgotamiyā satasahassagghanakaṃ muttāhāraṃ pesesi.",
  "atk-s0510a:750_15": "Sā “siddhatthakumāro mayi paṭibaddhacitto hutvā paṇṇākāraṃ pesetī”ti somanassajātā ahosi.",
  "atk-s0510a:751_0": "Bodhisattopi mahantena sirisobhaggena attano pāsādaṃ abhiruhitvā sirisayane nipajji.",
  "atk-s0510a:751_1": "Tāvadeva ca naṃ sabbālaṅkārapaṭimaṇḍitā naccagītādīsu susikkhitā devakaññā viya rūpasobhaggappattā nāṭakitthiyo",
  "atk-s0510a:751_2": "nānātūriyāni gahetvā samparivāretvā abhiramāpentiyo naccagītavāditāni payojayiṃsu.",
  "atk-s0510a:751_3": "Bodhisatto kilesesu virattacittatāya naccādīsu anabhirato muhuttaṃ niddaṃ okkami.",
  "atk-s0510a:751_4": "Tāpi itthiyo “yassatthāya mayaṃ naccādīni payojema,",
  "atk-s0510a:751_5": "so niddaṃ upagato,",
  "atk-s0510a:751_6": "idāni kimatthaṃ kilamissāmā”ti gahitagahitāni tūriyāni ajjhottharitvā nipajjiṃsu,",
  "atk-s0510a:751_7": "gandhatelappadīpā jhāyanti.",
  "atk-s0510a:751_8": "Bodhisatto pabujjhitvā sayanapiṭṭhe pallaṅkena nisinno addasa tā itthiyo tūriyabhaṇḍāni avattharitvā niddāyantiyo –",
  "atk-s0510a:751_9": "ekaccā paggharitakheḷā,",
  "atk-s0510a:751_10": "kilinnagattā,",
  "atk-s0510a:751_11": "ekaccā dante khādantiyo,",
  "atk-s0510a:751_12": "ekaccā kākacchantiyo,",
  "atk-s0510a:751_13": "ekaccā vippalapantiyo,",
  "atk-s0510a:751_14": "ekaccā vivaṭamukhī,",
  "atk-s0510a:751_15": "ekaccā apagatavatthā pākaṭabībhacchasambādhaṭṭhānā.",
  "atk-s0510a:751_16": "So tāsaṃ taṃ vippakāraṃ disvā bhiyyosomattāya kāmesu virattacitto ahosi.",
  "atk-s0510a:751_17": "Tassa alaṅkatapaṭiyattaṃ sakkabhavanasadisampi taṃ mahātalaṃ vividhanānākuṇapabharitaṃ āmakasusānaṃ viya upaṭṭhāsi,",
  "atk-s0510a:751_18": "tayo bhavā ādittagehasadisā khādiṃsu –",
  "atk-s0510a:751_19": "“upaddutaṃ vata, bho,",
  "atk-s0510a:751_20": "upassaṭṭhaṃ vata,",
  "atk-s0510a:751_21": "bho”ti udānaṃ pavattesi,",
  "atk-s0510a:751_22": "ativiyassa pabbajjāya cittaṃ nami.",
  "atk-s0510a:752_0": "So “ajjeva mayā mahābhinikkhamanaṃ nikkhamituṃ vaṭṭatī”ti sayanā vuṭṭhāya dvārasamīpaṃ gantvā “ko etthā”ti āha.",
  "atk-s0510a:752_1": "Ummāre sīsaṃ katvā nipanno channo – “ahaṃ,",
  "atk-s0510a:752_2": "ayyaputta,",
  "atk-s0510a:752_3": "channo”ti āha.",
  "atk-s0510a:752_4": "“Ajjāhaṃ mahābhinikkhamanaṃ nikkhamitukāmo,",
  "atk-s0510a:752_5": "ekaṃ me assaṃ kappehī”ti āha.",
  "atk-s0510a:752_6": "So “sādhu,",
  "atk-s0510a:752_7": "devā”ti assabhaṇḍakaṃ gahetvā assasālaṃ gantvā gandhatelappadīpesu jalantesu sumanapaṭṭavitānassa heṭṭhā",
  "atk-s0510a:752_8": "ramaṇīye bhūmibhāge ṭhitaṃ kaṇḍakaṃ assarājānaṃ disvā “ajja mayā imameva kappetuṃ vaṭṭatī”ti kaṇḍakaṃ kappesi.",
  "atk-s0510a:752_9": "So kappiyamānova aññāsi “ayaṃ kappanā ativiya gāḷhā,",
  "atk-s0510a:752_10": "aññesu divasesu uyyānakīḷādigamanakāle kappanā viya na hoti,",
  "atk-s0510a:752_11": "mayhaṃ ayyaputto ajja mahābhinikkhamanaṃ nikkhamitukāmo bhavissatī”ti.",
  "atk-s0510a:752_12": "Tato tuṭṭhamānaso mahāhasitaṃ hasi,",
  "atk-s0510a:752_13": "so saddo sakalanagaraṃ pattharitvā gaccheyya.",
  "atk-s0510a:752_14": "Devatā pana naṃ sannirumbhitvā na kassaci sotuṃ adaṃsu.",
  "atk-s0510a:753_0": "Bodhisattopi kho channaṃ pesetvāva “puttaṃ tāva passissāmī”ti cintetvā nisinnapallaṅkato uṭṭhāya rāhulamātuyā",
  "atk-s0510a:753_1": "vasanaṭṭhānaṃ gantvā gabbhadvāraṃ vivari.",
  "atk-s0510a:753_2": "Tasmiṃ khaṇe antogabbhe gandhatelappadīpo jhāyati,",
  "atk-s0510a:753_3": "rāhulamātā sumanamallikādīnaṃ pupphānaṃ ambaṇamattena abhippakiṇṇe sayane puttassa matthake hatthaṃ ṭhapetvā niddāyati.",
  "atk-s0510a:753_4": "Bodhisatto ummāre pādaṃ ṭhapetvā ṭhitakova oloketvā “sacāhaṃ deviyā hatthaṃ apanetvā mama puttaṃ gaṇhissāmi,",
  "atk-s0510a:753_5": "devī pabujjhissati,",
  "atk-s0510a:753_6": "evaṃ me gamanantarāyo bhavissati,",
  "atk-s0510a:753_7": "buddho hutvāva āgantvā puttaṃ passissāmī”ti pāsādatalato otari.",
  "atk-s0510a:753_8": "Yaṃ pana jātakaṭṭhakathāyaṃ “tadā sattāhajāto rāhulakumāro hotī”ti vuttaṃ,",
  "atk-s0510a:753_9": "taṃ sesaṭṭhakathāsu natthi,",
  "atk-s0510a:753_10": "tasmā idameva gahetabbaṃ.",
  "atk-s0510a:754_0": "Evaṃ bodhisatto pāsādatalā otaritvā assasamīpaṃ gantvā evamāha –",
  "atk-s0510a:754_1": "“tāta kaṇḍaka,",
  "atk-s0510a:754_2": "tvaṃ ajja ekarattiṃ maṃ tāraya,",
  "atk-s0510a:754_3": "ahaṃ taṃ nissāya buddho hutvā sadevakaṃ lokaṃ tārayissāmī”ti.",
  "atk-s0510a:754_4": "Tato ullaṅghitvā kaṇḍakassa piṭṭhiṃ abhiruhi.",
  "atk-s0510a:754_5": "Kaṇḍako gīvato paṭṭhāya āyāmena aṭṭhārasahattho hoti,",
  "atk-s0510a:754_6": "tadanucchavikena ubbedhena samannāgato thāmajavasampanno sabbaseto dhotasaṅkhasadiso.",
  "atk-s0510a:754_7": "So sace haseyya vā padasaddaṃ vā kareyya,",
  "atk-s0510a:754_8": "saddo sakalanagaraṃ avatthareyya,",
  "atk-s0510a:754_9": "tasmā devatā attano ānubhāvena tassa yathā na koci suṇāti,",
  "atk-s0510a:754_10": "evaṃ hasitasaddaṃ sannirumbhitvā akkamanaakkamanapadavāre hatthatalāni upanāmesuṃ.",
  "atk-s0510a:754_11": "Bodhisatto assavarassa piṭṭhivemajjhagato channaṃ assassa vāladhiṃ gāhāpetvā aḍḍharattasamaye mahādvārasamīpaṃ patto.",
  "atk-s0510a:754_12": "Tadā pana rājā “evaṃ mama putto yāya kāyaci velāya nagaradvāraṃ vivaritvā nikkhamituṃ na sakkhissatī”ti",
  "atk-s0510a:754_13": "dvīsu dvārakavāṭesu ekekaṃ purisasahassena vivaritabbaṃ kāresi.",
  "atk-s0510a:754_14": "Bodhisatto pana thāmabalasampanno hatthigaṇanāya koṭisahassahatthīnaṃ balaṃ dhāresi,",
  "atk-s0510a:754_15": "purisagaṇanāya dasakoṭisahassapurisānaṃ balaṃ dhāresi.",
  "atk-s0510a:754_16": "So cintesi –",
  "atk-s0510a:754_17": "“sace dvāraṃ na vivariyyati,",
  "atk-s0510a:754_18": "ajja kaṇḍakassa piṭṭhe nisinnova vāladhiṃ gahetvā ṭhitena channena saddhiṃyeva kaṇḍakaṃ ūruhi nippīḷetvā",
  "atk-s0510a:754_19": "aṭṭhārasahatthubbedhaṃ pākāraṃ uppatitvā atikkamissāmī”ti.",
  "atk-s0510a:754_20": "Channopi cintesi –",
  "atk-s0510a:754_21": "“sace dvāraṃ na vivariyyati,",
  "atk-s0510a:754_22": "ahaṃ attano sāmikaṃ ayyaputtaṃ khandhe nisīdāpetvā kaṇḍakaṃ dakkhiṇena hatthena kucchiyaṃ parikkhipanto",
  "atk-s0510a:754_23": "upakacchantare katvā pākāraṃ uppatitvā atikkamissāmī”ti.",
  "atk-s0510a:754_24": "Kaṇḍakopi cintesi –",
  "atk-s0510a:754_25": "“sace dvāraṃ na vivariyyati,",
  "atk-s0510a:754_26": "ahaṃ attano sāmikaṃ piṭṭhe yathānisinnameva channena vāladhiṃ gahetvā ṭhitena saddhiṃyeva ukkhipitvā pākāraṃ uppatitvā atikkamissāmī”ti.",
  "atk-s0510a:754_27": "Sace dvāraṃ na vivareyya,",
  "atk-s0510a:754_28": "yathācintitameva tesu tīsu janesu aññataro sampādeyya.",
  "atk-s0510a:754_29": "Dvāre pana adhivatthā devatā dvāraṃ vivari.",
  "atk-s0510a:755_0": "Tasmiṃyeva khaṇe māro pāpimā “bodhisattaṃ nivattessāmī”ti āgantvā ākāse ṭhito āha – “mārisa,",
  "atk-s0510a:755_1": "mā nikkhami,",
  "atk-s0510a:755_2": "ito te sattame divase cakkaratanaṃ pātubhavissati,",
  "atk-s0510a:755_3": "dvisahassaparittadīpaparivārānaṃ catunnaṃ mahādīpānaṃ rajjaṃ kāressasi, nivatta,",
  "atk-s0510a:755_4": "mārisā”ti.",
  "atk-s0510a:755_5": "“Kosi tva”nti?",
  "atk-s0510a:755_6": "“Ahaṃ vasavattī”ti. “Māra,",
  "atk-s0510a:755_7": "jānāmahaṃ mayhaṃ cakkaratanassa pātubhāvaṃ,",
  "atk-s0510a:755_8": "anatthikohaṃ rajjena,",
  "atk-s0510a:755_9": "dasasahassilokadhātuṃ unnādetvā buddho bhavissāmī”ti āha.",
  "atk-s0510a:755_10": "Māro “ito dāni te paṭṭhāya kāmavitakkaṃ vā byāpādavitakkaṃ vā vihiṃsāvitakkaṃ vā cintitakāle jānissāmī”ti",
  "atk-s0510a:755_11": "otārāpekkho chāyā viya anugacchanto anubandhi.",
  "atk-s0510a:756_0": "Bodhisattopi hatthagataṃ cakkavattirajjaṃ kheḷapiṇḍaṃ viya anapekkho chaḍḍetvā mahantena sakkārena nagarā nikkhami.",
  "atk-s0510a:756_1": "Āsāḷhipuṇṇamāya uttarāsāḷhanakkhatte vattamāne,",
  "atk-s0510a:756_2": "nikkhamitvā ca puna nagaraṃ apaloketukāmo jāto.",
  "atk-s0510a:756_3": "Evañca panassa citte uppannamatteyeva –",
  "atk-s0510a:756_4": "“mahāpurisa,",
  "atk-s0510a:756_5": "na tayā nivattetvā olokanakammaṃ kata”nti vadamānā viya mahāpathavī kulālacakkaṃ viya chijjitvā parivatti.",
  "atk-s0510a:756_6": "Bodhisatto nagarābhimukho ṭhatvā nagaraṃ oloketvā tasmiṃ pathavippadese kaṇḍakanivattanacetiyaṭṭhānaṃ",
  "atk-s0510a:756_7": "dassetvā gantabbamaggābhimukhaṃ kaṇḍakaṃ katvā pāyāsi mahantena sakkārena uḷārena sirisobhaggena.",
  "atk-s0510a:756_8": "Tadā kirassa devatā purato saṭṭhi ukkāsahassāni dhārayiṃsu,",
  "atk-s0510a:756_9": "pacchato saṭṭhi,",
  "atk-s0510a:756_10": "dakkhiṇapassato saṭṭhi,",
  "atk-s0510a:756_11": "vāmapassato saṭṭhīti.",
  "atk-s0510a:756_12": "Aparā devatā cakkavāḷamukhavaṭṭiyaṃ aparimāṇā ukkā dhārayiṃsu.",
  "atk-s0510a:756_13": "Aparā devatā ca nāgasupaṇṇādayo ca dibbehi gandhehi mālāhi cuṇṇehi dhūpehi pūjayamānā gacchanti,",
  "atk-s0510a:756_14": "pāricchattakapupphehi ceva mandāravapupphehi ca ghanameghavuṭṭhikāle dhārāhi viya nabhaṃ nirantaraṃ ahosi,",
  "atk-s0510a:756_15": "dibbāni saṃgītāni pavattiṃsu,",
  "atk-s0510a:756_16": "samantato aṭṭha tūriyāni,",
  "atk-s0510a:756_17": "saṭṭhi tūriyānīti aṭṭhasaṭṭhi tūriyasatasahassāni pavattayiṃsu.",
  "atk-s0510a:756_18": "Tesaṃ saddo samuddakucchiyaṃ meghadhanitakālo viya,",
  "atk-s0510a:756_19": "yugandharakucchiyaṃ sāgaranigghosakālo viya ca vattati.",
  "atk-s0510a:757_0": "Iminā sirisobhaggena gacchanto bodhisatto ekaratteneva tīṇi rajjāni atikkamma tiṃsayojanamatthake anomānadītīraṃ pāpuṇi.",
  "atk-s0510a:757_1": "Kiṃ pana asso tato paraṃ gantuṃ na sakkotīti?",
  "atk-s0510a:757_2": "No na sakkoti.",
  "atk-s0510a:757_3": "So hi ekaṃ cakkavāḷagabbhaṃ nābhiyā ṭhitacakkassa nemivaṭṭiṃ maddanto viya antantena caritvā purepātarāsameva",
  "atk-s0510a:757_4": "āgantvā attano sampāditaṃ bhattaṃ bhuñjituṃ samattho.",
  "atk-s0510a:757_5": "Tadā pana devanāgasupaṇṇādīhi ākāse ṭhatvā ossaṭṭhehi gandhamālādīhi yāva ūruppadesā sañchannasarīraṃ",
  "atk-s0510a:757_6": "ākaḍḍhitvā gandhamālājaṭaṃ chindantassa atipapañco ahosi,",
  "atk-s0510a:757_7": "tasmā tiṃsayojanamattameva agamāsi.",
  "atk-s0510a:757_8": "Atha bodhisatto nadītīre ṭhatvā channaṃ pucchi –",
  "atk-s0510a:757_9": "“kā nāma ayaṃ nadī”ti?",
  "atk-s0510a:757_10": "“Anomā nāma, devā”ti.",
  "atk-s0510a:757_11": "“Amhākampi pabbajjā anomā bhavissatī”ti paṇhiyā ghaṭṭento assassa saññaṃ adāsi.",
  "atk-s0510a:757_12": "Asso ca uppatitvā aṭṭhusabhavitthārāya nadiyā pārimatīre aṭṭhāsi.",
  "atk-s0510a:758_0": "Bodhisatto assapiṭṭhito oruyha rajatapaṭṭasadise vāḷukāpuline ṭhatvā channaṃ āmantesi –",
  "atk-s0510a:758_1": "“samma channa,",
  "atk-s0510a:758_2": "tvaṃ mayhaṃ ābharaṇāni ceva kaṇḍakañca ādāya gaccha,",
  "atk-s0510a:758_3": "ahaṃ pabbajissāmī”ti. “Ahampi, deva,",
  "atk-s0510a:758_4": "pabbajissāmī”ti.",
  "atk-s0510a:758_5": "Bodhisatto “na labbhā tayā pabbajituṃ,",
  "atk-s0510a:758_6": "gaccheva tva”nti tikkhattuṃ paṭibāhitvā ābharaṇāni ceva kaṇḍakañca paṭicchāpetvā cintesi –",
  "atk-s0510a:758_7": "“ime mayhaṃ kesā samaṇasāruppā na honti,",
  "atk-s0510a:758_8": "añño bodhisattassa kese chindituṃ yuttarūpo natthī”ti.",
  "atk-s0510a:758_9": "Tato “sayameva khaggena chindissāmī”ti dakkhiṇena hatthena asiṃ gahetvā vāmahatthena moḷiyā saddhiṃ cūḷaṃ gahetvā chindi.",
  "atk-s0510a:758_10": "Kesā dvaṅgulamattā hutvā dakkhiṇato āvaṭṭamānā sīsaṃ allīyiṃsu.",
  "atk-s0510a:758_11": "Tesaṃ yāvajīvaṃ tadeva pamāṇaṃ ahosi,",
  "atk-s0510a:758_12": "massu ca tadanurūpaṃ,",
  "atk-s0510a:758_13": "puna kesamassuohāraṇakiccaṃ nāma nāhosi.",
  "atk-s0510a:758_14": "Bodhisatto saha moḷiyā cūḷaṃ gahetvā “sacāhaṃ sambuddho bhavissāmi,",
  "atk-s0510a:758_15": "ākāse tiṭṭhatu. No ce,",
  "atk-s0510a:758_16": "bhūmiyaṃ patatū”ti antalikkhe khipi.",
  "atk-s0510a:758_17": "Sā cūḷā yojanappamāṇaṃ ṭhānaṃ abbhuggantvā ākāse aṭṭhāsi.",
  "atk-s0510a:758_18": "Sakko devarājā dibbacakkhunā oloketvā yojaniyaratanacaṅkoṭakena sampaṭicchitvā tāvatiṃsabhavane cūḷāmaṇicetiyaṃ nāma patiṭṭhāpesi.",
  "atk-s0510a:759_0": "“Chetvāna moḷiṃ varagandhavāsitaṃ, vehāyasaṃ ukkhipi sakyapuṅgavo;",
  "atk-s0510a:760_0": "Sahassanetto sirasā paṭiggahi, ratanacaṅkoṭavarena vāsavo”ti. ;",
  "atk-s0510a:761_0": "Puna bodhisatto cintesi –",
  "atk-s0510a:761_1": "“imāni kāsikavatthāni mayhaṃ na samaṇasāruppānī”ti.",
  "atk-s0510a:761_2": "Athassa kassapabuddhakāle purāṇasahāyako ghaṭikāramahābrahmā ekaṃ buddhantaraṃ jaraṃ appattena mittabhāvena cintesi –",
  "atk-s0510a:761_3": "“ajja me sahāyako mahābhinikkhamanaṃ nikkhanto,",
  "atk-s0510a:761_4": "samaṇaparikkhāramassa gahetvā gacchissāmī”ti.",
  "atk-s0510a:762_0": "“Ticīvarañca patto ca, vāsī sūci ca bandhanaṃ;",
  "atk-s0510a:763_0": "Parissāvanena aṭṭhete, yuttayogassa bhikkhūno”ti. –",
  "atk-s0510a:764_0": "Ime aṭṭha parikkhāre āharitvā adāsi.",
  "atk-s0510a:764_1": "Bodhisato arahaddhajaṃ nivāsetvā uttamapabbajitavesaṃ gaṇhitvā “channa,",
  "atk-s0510a:764_2": "tvaṃ mama vacanena mātāpitūnaṃ ārogyaṃ vadehī”ti vatvā uyyojesi.",
  "atk-s0510a:764_3": "Channo bodhisattaṃ vanditvā padakkhiṇaṃ katvā pakkāmi.",
  "atk-s0510a:764_4": "Kaṇḍako pana channena saddhiṃ mantayamānassa bodhisattassa vacanaṃ suṇantova “natthi dāni mayhaṃ puna",
  "atk-s0510a:764_5": "sāmino dassana”nti cintetvā cakkhupathaṃ vijahanto sokaṃ adhivāsetuṃ asakkonto hadayena phalitena kālaṃ",
  "atk-s0510a:764_6": "katvā tāvatiṃsabhavane kaṇḍako nāma devaputto hutvā nibbatti.",
  "atk-s0510a:764_7": "Channassa paṭhamaṃ ekova soko ahosi,",
  "atk-s0510a:764_8": "kaṇḍakassa pana kālakiriyāya dutiyena sokena pīḷito rodanto paridevanto nagaraṃ agamāsi.",
  "atk-s0510a:765_0": "Bodhisatto pabbajitvā tasmiṃyeva padese anupiyaṃ nāma ambavanaṃ atthi,",
  "atk-s0510a:765_1": "tattha sattāhaṃ pabbajjāsukhena vītināmetvā ekadivaseneva tiṃsayojanamaggaṃ padasā gantvā rājagahaṃ pāvisi.",
  "atk-s0510a:765_2": "Pavisitvā ca sapadānaṃ piṇḍāya cari.",
  "atk-s0510a:765_3": "Sakalanagaraṃ bodhisattassa rūpadassaneneva dhanapālake paviṭṭhe rājagahaṃ viya ca,",
  "atk-s0510a:765_4": "asurinde paviṭṭhe devanagaraṃ viya ca saṅkhobhaṃ agamāsi.",
  "atk-s0510a:765_5": "Rājapurisā gantvā “deva,",
  "atk-s0510a:765_6": "evarūpo nāma satto nagare piṇḍāya carati,",
  "atk-s0510a:765_7": "‘devo vā manusso vā nāgo vā supaṇṇo vā asuko nāma eso’ti na jānāmā”ti ārocesuṃ.",
  "atk-s0510a:765_8": "Rājā pāsādatale ṭhatvā mahāpurisaṃ disvā acchariyabbhutacitto purise āṇāpesi –",
  "atk-s0510a:765_9": "“gacchatha, bhaṇe,",
  "atk-s0510a:765_10": "vīmaṃsatha,",
  "atk-s0510a:765_11": "sace amanusso bhavissati,",
  "atk-s0510a:765_12": "nagarā nikkhamitvā antaradhāyissati,",
  "atk-s0510a:765_13": "sace devatā bhavissati,",
  "atk-s0510a:765_14": "ākāsena gacchissati,",
  "atk-s0510a:765_15": "sace nāgo bhavissati,",
  "atk-s0510a:765_16": "pathaviyaṃ nimujjitvā gamissati,",
  "atk-s0510a:765_17": "sace manusso bhavissati,",
  "atk-s0510a:765_18": "yathāladdhaṃ bhikkhaṃ paribhuñjissatī”ti.",
  "atk-s0510a:766_0": "Mahāpurisopi kho missakabhattaṃ saṃharitvā “alaṃ me ettakaṃ yāpanāyā”ti ñatvā paviṭṭhadvāreneva nagarā",
  "atk-s0510a:766_1": "nikkhamitvā paṇḍavapabbatacchāyāyaṃ puratthimābhimukho nisīditvā āhāraṃ paribhuñjituṃ āraddho.",
  "atk-s0510a:766_2": "Athassa antāni parivattitvā mukhena nikkhamanākārappattāni ahesuṃ.",
  "atk-s0510a:766_3": "Tato so tena attabhāvena evarūpassa āhārassa cakkhunāpi adiṭṭhapubbatāya tena paṭikūlāhārena aṭṭīyamānopi evaṃ attanā eva attānaṃ ovadi –",
  "atk-s0510a:766_4": "“siddhattha,",
  "atk-s0510a:766_5": "tvaṃ sulabhaannapāne kule tivassikagandhasālibhojanaṃ nānaggarasehi bhuñjanaṭṭhāne nibbattitvāpi ekaṃ",
  "atk-s0510a:766_6": "paṃsukūlikaṃ disvā ‘kadā nu kho ahampi evarūpo hutvā piṇḍāya caritvā bhuñjissāmi,",
  "atk-s0510a:766_7": "bhavissati nu kho me so kālo’ti cintetvā nikkhanto,",
  "atk-s0510a:766_8": "idāni kinnāmetaṃ karosī”ti evaṃ attānaṃ ovaditvā nibbikāro hutvā āhāraṃ paribhuñji.",
  "atk-s0510a:767_0": "Rājapurisā taṃ pavattiṃ disvā gantvā rañño ārocesuṃ.",
  "atk-s0510a:767_1": "Rājā dūtavacanaṃ sutvā vegena nagarā nikkhamitvā bodhisattassa santikaṃ gantvā iriyāpathasmiṃyeva pasīditvā bodhisattassa sabbaṃ issariyaṃ niyyātesi.",
  "atk-s0510a:767_2": "Bodhisatto “mayhaṃ, mahārāja,",
  "atk-s0510a:767_3": "vatthukāmehi vā kilesakāmehi vā attho natthi,",
  "atk-s0510a:767_4": "ahaṃ paramābhisambodhiṃ patthayanto nikkhanto”ti āha.",
  "atk-s0510a:767_5": "Rājā anekappakāraṃ yācantopi tassa cittaṃ alabhitvā “addhā tvaṃ buddho bhavissasi,",
  "atk-s0510a:767_6": "buddhabhūtena pana tayā paṭhamaṃ mama vijitaṃ āgantabba”nti paṭiññaṃ gaṇhi.",
  "atk-s0510a:767_7": "Ayamettha saṅkhepo,",
  "atk-s0510a:767_8": "vitthāro pana “pabbajjaṃ kittayissāmi,",
  "atk-s0510a:767_9": "yathā pabbaji cakkhumā”ti imaṃ pabbajjāsuttaṃ saddhiṃ aṭṭhakathāya oloketvā veditabbo.",
  "atk-s0510a:768_0": "Bodhisattopi kho rañño paṭiññaṃ datvā anupubbena cārikaṃ caramāno āḷārañca kālāmaṃ udakañca rāmaputtaṃ",
  "atk-s0510a:768_1": "upasaṅkamitvā samāpattiyo nibbattetvā “nāyaṃ maggo bodhāyā”ti tampi samāpattibhāvanaṃ analaṅkaritvā sadevakassa",
  "atk-s0510a:768_2": "lokassa attano thāmavīriyasandassanatthaṃ mahāpadhānaṃ padahitukāmo uruvelaṃ gantvā “ramaṇīyo vatāyaṃ",
  "atk-s0510a:768_3": "bhūmibhāgo”ti tattheva vāsaṃ upagantvā mahāpadhānaṃ padahi.",
  "atk-s0510a:768_4": "Tepi kho koṇḍaññappamukhā pañcavaggiyā gāmanigamarājadhānīsu bhikkhāya carantā tattha bodhisattaṃ sampāpuṇiṃsu.",
  "atk-s0510a:768_5": "Atha naṃ chabbassāni mahāpadhānaṃ padahantaṃ “idāni buddho bhavissati,",
  "atk-s0510a:768_6": "idāni buddho bhavissatī”ti pariveṇasammajjanādikāya vattapaṭipattiyā upaṭṭhahamānā santikāvacarā ahesuṃ.",
  "atk-s0510a:768_7": "Bodhisattopi kho “koṭippattaṃ dukkarakārikaṃ karissāmī”ti ekatilataṇḍulādīhipi vītināmesi,",
  "atk-s0510a:768_8": "sabbasopi āhārupacchedanaṃ akāsi.",
  "atk-s0510a:768_9": "Devatāpi lomakūpehi ojaṃ upasaṃharamānā pakkhipiṃsu.",
  "atk-s0510a:769_0": "Athassa tāya nirāhāratāya paramakasirappattatāya suvaṇṇavaṇṇopi kāyo kāḷavaṇṇo ahosi,",
  "atk-s0510a:769_1": "dvattiṃsamahāpurisalakkhaṇāni paṭicchannāni ahesuṃ.",
  "atk-s0510a:769_2": "Appekadā ānāpānakajjhānaṃ jhāyanto mahāvedanābhitunno visaññībhūto caṅkamanakoṭiyaṃ patati.",
  "atk-s0510a:769_3": "Atha naṃ ekaccā devatā “kālaṅkato samaṇo gotamo”ti vadanti.",
  "atk-s0510a:769_4": "Ekaccā “vihārotveveso arahata”nti ca āhaṃsu.",
  "atk-s0510a:769_5": "Tattha yāsaṃ “kālaṅkato”ti saññā ahosi,",
  "atk-s0510a:769_6": "tā gantvā suddhodanamahārājassa ārocesuṃ –",
  "atk-s0510a:769_7": "“tumhākaṃ putto kālaṅkato”ti.",
  "atk-s0510a:769_8": "“Mama putto buddho hutvā kālaṅkato,",
  "atk-s0510a:769_9": "ahutvā”ti?",
  "atk-s0510a:769_10": "“Buddho bhavituṃ nāsakkhi,",
  "atk-s0510a:769_11": "padhānabhūmiyaṃyeva patitvā kālaṅkato”ti.",
  "atk-s0510a:769_12": "Idaṃ sutvā rājā –",
  "atk-s0510a:769_13": "“nāhaṃ saddahāmi,",
  "atk-s0510a:769_14": "mama puttassa bodhiṃ appatvā kālakiriyā nāma natthī”ti paṭikkhipi.",
  "atk-s0510a:769_15": "“Kasmā pana rājā na saddahatī”ti?",
  "atk-s0510a:769_16": "Kāladevalatāpasavandāpanadivase jamburukkhamūle ca pāṭihāriyānaṃ diṭṭhattā.",
  "atk-s0510a:770_0": "Puna bodhisatte saññaṃ paṭilabhitvā uṭṭhite tā devatā gantvā “arogo te, mahārāja,",
  "atk-s0510a:770_1": "putto”ti ārocesuṃ.",
  "atk-s0510a:770_2": "Rājā “jānāmahaṃ mama puttassa amaraṇabhāva”nti vadati.",
  "atk-s0510a:770_3": "Mahāsattassa chabbassāni dukkarakārikaṃ karontasseva ākāse gaṇṭhikaraṇakālo viya ahosi.",
  "atk-s0510a:770_4": "So “ayaṃ dukkarakārikā nāma bodhāya maggo na hotī”ti oḷārikaṃ āhāraṃ āhāretuṃ gāmanigamesu piṇḍāya caritvā āhāraṃ āhari.",
  "atk-s0510a:770_5": "Athassa dvattiṃsamahāpurisalakkhaṇāni pākatikāni ahesuṃ,",
  "atk-s0510a:770_6": "kāyopi suvaṇṇavaṇṇo ahosi.",
  "atk-s0510a:770_7": "Pañcavaggiyā bhikkhū “ayaṃ chabbassāni dukkarakārikaṃ karontopi sabbaññutaṃ paṭivijjhituṃ nāsakkhi,",
  "atk-s0510a:770_8": "idāni gāmanigamādīsu piṇḍāya caritvā oḷārikaṃ āhāraṃ āharamāno kiṃ sakkhissati,",
  "atk-s0510a:770_9": "bāhuliko esa padhānavibbhanto,",
  "atk-s0510a:770_10": "sīsaṃ nhāyitukāmassa ussāvabindutakkanaṃ viya amhākaṃ etassa santikā visesatakkanaṃ,",
  "atk-s0510a:770_11": "kiṃ no iminā”ti mahāpurisaṃ pahāya attano attano pattacīvaraṃ gahetvā aṭṭhārasayojanamaggaṃ gantvā isipatanaṃ pavisiṃsu.",
  "atk-s0510a:771_0": "Tena kho pana samayena uruvelāyaṃ senānigame senānikuṭumbikassa gehe nibbattā sujātā nāma dārikā vayappattā ekasmiṃ nigrodharukkhe patthanaṃ akāsi –",
  "atk-s0510a:771_1": "“sacāhaṃ samajātikaṃ kulagharaṃ gantvā paṭhamagabbhe puttaṃ labhissāmi,",
  "atk-s0510a:771_2": "anusaṃvaccharaṃ te satasahassapariccāgena balikammaṃ karissāmī”ti.",
  "atk-s0510a:771_3": "Tassā sā patthanā samijjhi.",
  "atk-s0510a:771_4": "Sā mahāsattassa dukkarakārikaṃ karontassa chaṭṭhe vasse paripuṇṇe visākhāpuṇṇamāyaṃ balikammaṃ kātukāmā",
  "atk-s0510a:771_5": "hutvā puretaraṃyeva dhenusahassaṃ laṭṭhimadhukavane carāpetvā,",
  "atk-s0510a:771_6": "tāsaṃ khīraṃ pañca dhenusatāni pāyetvā,",
  "atk-s0510a:771_7": "tāsaṃ khīraṃ aḍḍhatiyāni ca satānīti evaṃ yāva soḷasannaṃ dhenūnaṃ khīraṃ aṭṭha dhenuyo pivanti,",
  "atk-s0510a:771_8": "tāva khīrassa bahalatañca madhuratañca ojavantatañca patthayamānā khīraparivattanaṃ nāma akāsi.",
  "atk-s0510a:771_9": "Sā visākhāpuṇṇamadivase “pātova balikammaṃ karissāmī”ti rattiyā paccūsasamayaṃ paccuṭṭhāya tā aṭṭha dhenuyo duhāpesi.",
  "atk-s0510a:771_10": "Vacchakā dhenūnaṃ thanamūlaṃ na āgamaṃsu,",
  "atk-s0510a:771_11": "thanamūle pana navabhājanesu upanītamattesu attano dhammatāya khīradhārā pagghariṃsu.",
  "atk-s0510a:771_12": "Taṃ acchariyaṃ disvā sujātā sahattheneva khīraṃ gahetvā navabhājane pakkhipitvā sahattheneva aggiṃ katvā pacituṃ ārabhi.",
  "atk-s0510a:772_0": "Tasmiṃ pāyāse paccamāne mahantā mahantā pubbuḷā uṭṭhahitvā dakkhiṇāvaṭṭā hutvā sañcaranti.",
  "atk-s0510a:772_1": "Ekaphusitampi bahi na uppatati,",
  "atk-s0510a:772_2": "uddhanato appamattakopi dhūmo na uṭṭhahati.",
  "atk-s0510a:772_3": "Tasmiṃ samaye cattāro lokapālā āgantvā uddhane ārakkhaṃ gaṇhiṃsu,",
  "atk-s0510a:772_4": "mahābrahmā chattaṃ dhāresi,",
  "atk-s0510a:772_5": "sakko alātāni samānento aggiṃ jālesi.",
  "atk-s0510a:772_6": "Devatā dvisahassadīpaparivāresu catūsu mahādīpesu devamanussānaṃ upakappanaojaṃ attano devānubhāvena",
  "atk-s0510a:772_7": "daṇḍakabaddhaṃ madhupaṭalaṃ pīḷetvā madhuṃ gaṇhamānā viya saṃharitvā tattha pakkhipiṃsu.",
  "atk-s0510a:772_8": "Aññesu hi kālesu devatā kabaḷe kabaḷe ojaṃ pakkhipiṃsu,",
  "atk-s0510a:772_9": "sambodhippattadivase ca parinibbānadivase ca ukkhaliyaṃyeva pakkhipiṃsu.",
  "atk-s0510a:772_10": "Sujātā ekadivaseyeva tattha attano pākaṭāni anekāni acchariyāni disvā puṇṇaṃ nāma dāsiṃ āmantesi –",
  "atk-s0510a:772_11": "“amma puṇṇe,",
  "atk-s0510a:772_12": "ajja amhākaṃ devatā ativiya pasannā,",
  "atk-s0510a:772_13": "mayā hi ettake kāle evarūpaṃ acchariyaṃ nāma na diṭṭhapubbaṃ,",
  "atk-s0510a:772_14": "vegena gantvā devaṭṭhānaṃ paṭijaggāhī”ti.",
  "atk-s0510a:772_15": "Sā “sādhu,",
  "atk-s0510a:772_16": "ayye”ti tassā vacanaṃ sampaṭicchitvā turitaturitā rukkhamūlaṃ agamāsi.",
  "atk-s0510a:773_0": "Bodhisattopi kho tasmiṃ rattibhāge pañca mahāsupine disvā pariggaṇhanto “nissaṃsayaṃ ajjāhaṃ buddho bhavissāmī”ti",
  "atk-s0510a:773_1": "katasanniṭṭhāno tassā rattiyā accayena katasarīrapaṭijaggano bhikkhācārakālaṃ āgamayamāno pātova āgantvā",
  "atk-s0510a:773_2": "tasmiṃ rukkhamūle nisīdi,",
  "atk-s0510a:773_3": "attano pabhāya sakalaṃ rukkhamūlaṃ obhāsayamāno.",
  "atk-s0510a:773_4": "Atha kho sā puṇṇā āgantvā addasa bodhisattaṃ rukkhamūle pācīnalokadhātuṃ olokayamānaṃ nisinnaṃ,",
  "atk-s0510a:773_5": "sarīrato cassa nikkhantāhi pabhāhi sakalarukkhaṃ suvaṇṇavaṇṇaṃ.",
  "atk-s0510a:773_6": "Disvānassā etadahosi –",
  "atk-s0510a:773_7": "“ajja amhākaṃ devatā rukkhato oruyha sahattheneva balikammaṃ sampaṭicchituṃ nisinnā maññe”ti ubbegappattā",
  "atk-s0510a:773_8": "hutvā vegena āgantvā sujātāya etamatthaṃ ārocesi.",
  "atk-s0510a:774_0": "Sujātā tassā vacanaṃ sutvā tuṭṭhamānasā hutvā “ajja dāni paṭṭhāya mama jeṭṭhadhītuṭṭhāne tiṭṭhāhī”ti dhītu anucchavikaṃ sabbālaṅkāraṃ adāsi.",
  "atk-s0510a:774_1": "Yasmā pana buddhabhāvaṃ pāpuṇanadivase satasahassagghanikā ekā suvaṇṇapāti laddhuṃ vaṭṭati,",
  "atk-s0510a:774_2": "tasmā sā “suvaṇṇapātiyaṃ pāyāsaṃ pakkhipissāmī”ti cittaṃ uppādetvā satasahassagghanikaṃ suvaṇṇapātiṃ",
  "atk-s0510a:774_3": "nīharāpetvā tattha pāyāsaṃ pakkhipitukāmā pakkabhājanaṃ āvajjesi.",
  "atk-s0510a:774_4": "Sabbo pāyāso padumapattato udakaṃ viya vattitvā pātiyaṃ patiṭṭhāsi,",
  "atk-s0510a:774_5": "ekapātipūramattova ahosi.",
  "atk-s0510a:774_6": "Sā taṃ pātiṃ aññāya pātiyā paṭikujjitvā odātavatthena veṭhetvā sayaṃ sabbālaṅkārehi attabhāvaṃ alaṅkaritvā",
  "atk-s0510a:774_7": "taṃ pātiṃ attano sīse ṭhapetvā mahantena ānubhāvena nigrodharukkhamūlaṃ gantvā bodhisattaṃ disvā balavasomanassajātā",
  "atk-s0510a:774_8": "“rukkhadevatā”ti saññāya diṭṭhaṭṭhānato paṭṭhāya onatonatā gantvā sīsato pātiṃ otāretvā vivaritvā suvaṇṇabhiṅgārena",
  "atk-s0510a:774_9": "gandhapupphavāsitaṃ udakaṃ gahetvā bodhisattaṃ upagantvā aṭṭhāsi.",
  "atk-s0510a:774_10": "Ghaṭikāramahābrahmunā dinno mattikāpatto ettakaṃ kālaṃ bodhisattaṃ avijahitvā tasmiṃ khaṇe adassanaṃ gato,",
  "atk-s0510a:774_11": "bodhisatto pattaṃ apassanto dakkhiṇahatthaṃ pasāretvā udakaṃ sampaṭicchi.",
  "atk-s0510a:774_12": "Sujātā saheva pātiyā pāyāsaṃ mahāpurisassa hatthe ṭhapesi,",
  "atk-s0510a:774_13": "mahāpuriso sujātaṃ olokesi.",
  "atk-s0510a:774_14": "Sā ākāraṃ sallakkhetvā “ayya,",
  "atk-s0510a:774_15": "mayā tumhākaṃ pariccattā,",
  "atk-s0510a:774_16": "taṃ gaṇhitvā yathāruci karothā”ti vanditvā “yathā mayhaṃ manoratho nipphanno,",
  "atk-s0510a:774_17": "evaṃ tumhākampi nipphajjatū”ti vatvā satasahassagghanikampi suvaṇṇapātiṃ purāṇakapaṇṇaṃ viya pariccajitvā anapekkhāva pakkāmi.",
  "atk-s0510a:775_0": "Bodhisattopi kho nisinnaṭṭhānā vuṭṭhāya rukkhaṃ padakkhiṇaṃ katvā pātiṃ ādāya nerañjarāya tīraṃ gantvā",
  "atk-s0510a:775_1": "anekesaṃ bodhisattasatasahassānaṃ abhisambujjhanadivase otaritvā nhānaṭṭhānaṃ supatiṭṭhitaṃ nāma atthi,",
  "atk-s0510a:775_2": "tassā tīre pātiṃ ṭhapetvā supatiṭṭhitatitthe otaritvā nhatvā anekabuddhasatasahassānaṃ nivāsanaṃ arahaddhajaṃ",
  "atk-s0510a:775_3": "nivāsetvā puratthābhimukho nisīditvā ekaṭṭhitālapakkappamāṇe ekūnapaṇṇāsapiṇḍe katvā sabbaṃ appodakamadhupāyāsaṃ",
  "atk-s0510a:775_4": "paribhuñji.",
  "atk-s0510a:775_5": "Soyevassa buddhabhūtasa sattasattāhaṃ bodhimaṇḍe vasantassa ekūnapaṇṇāsadivasāni āhāro ahosi.",
  "atk-s0510a:775_6": "Ettakaṃ kālaṃ añño āhāro natthi,",
  "atk-s0510a:775_7": "na nhānaṃ,",
  "atk-s0510a:775_8": "na mukhadhovanaṃ,",
  "atk-s0510a:775_9": "na sarīravaḷañjo,",
  "atk-s0510a:775_10": "jhānasukhena phalasamāpattisukhena ca vītināmesi.",
  "atk-s0510a:775_11": "Taṃ pana pāyāsaṃ bhuñjitvā suvaṇṇapātiṃ gahetvā “sacāhaṃ ajja buddho bhavissāmi,",
  "atk-s0510a:775_12": "ayaṃ pāti paṭisotaṃ gacchatu,",
  "atk-s0510a:775_13": "no ce bhavissāmi,",
  "atk-s0510a:775_14": "anusotaṃ gacchatū”ti vatvā nadīsote pakkhipi.",
  "atk-s0510a:775_15": "Sā sotaṃ chindamānā nadīmajjhaṃ gantvā majjhaṭṭhāneneva javasampanno asso viya asītihatthamattaṭṭhānaṃ",
  "atk-s0510a:775_16": "paṭisotaṃ gantvā ekasmiṃ āvaṭṭe nimujjitvā kāḷanāgarājabhavanaṃ gantvā tiṇṇaṃ buddhānaṃ paribhogapātiyo",
  "atk-s0510a:775_17": "“kili kilī”ti ravaṃ kārayamānā paharitvā tāsaṃ sabbaheṭṭhimā hutvā aṭṭhāsi.",
  "atk-s0510a:775_18": "Kāḷo nāgarājā ta saddaṃ sutvā “hiyyo eko buddho nibbatti,",
  "atk-s0510a:775_19": "puna ajja eko nibbatto”ti vatvā anekehi padasatehi thutiyo vadamāno uṭṭhāsi.",
  "atk-s0510a:775_20": "Tassa kira mahāpathaviyā ekayojanatigāvutappamāṇaṃ nabhaṃ pūretvā ārohanakālo ajja vā hiyyo vā sadiso ahosi.",
  "atk-s0510a:776_0": "Bodhisattopi nadītīramhi supupphitasālavane divāvihāraṃ katvā sāyanhasamayaṃ pupphānaṃ vaṇṭato muccanakāle",
  "atk-s0510a:776_1": "devatāhi alaṅkatena aṭṭhūsabhavitthārena maggena sīho viya vijambhamāno bodhirukkhābhimukho pāyāsi.",
  "atk-s0510a:776_2": "Nāgayakkhasupaṇṇādayo dibbehi gandhapupphādīhi pūjayiṃsu,",
  "atk-s0510a:776_3": "dibbasaṃgītādīni pavattayiṃsu,",
  "atk-s0510a:776_4": "dasasahassī lokadhātu ekagandhā ekamālā ekasādhukārā ahosi.",
  "atk-s0510a:776_5": "Tasmiṃ samaye sotthiyo nāma tiṇahārako tiṇaṃ ādāya paṭipathe āgacchanto mahāpurisassa ākāraṃ ñatvā aṭṭha tiṇamuṭṭhiyo adāsi.",
  "atk-s0510a:776_6": "Bodhisatto tiṇaṃ gahetvā bodhimaṇḍaṃ āruyha dakkhiṇadisābhāge uttarābhimukho aṭṭhāsi.",
  "atk-s0510a:776_7": "Tasmiṃ khaṇe dakkhiṇacakkavāḷaṃ osīditvā heṭṭhā avīcisampattaṃ viya ahosi.",
  "atk-s0510a:776_8": "Uttaracakkavāḷaṃ ullaṅghitvā upari bhavaggappattaṃ viya ahosi.",
  "atk-s0510a:776_9": "Bodhisatto “idaṃ sambodhipāpuṇanaṭṭhānaṃ na bhavissati maññe”ti padakkhiṇaṃ karonto pacchimadisābhāgaṃ gantvā puratthimābhimukho aṭṭhāsi,",
  "atk-s0510a:776_10": "tato pacchimacakkavāḷaṃ osīditvā heṭṭhā avīcisampattaṃ viya ahosi,",
  "atk-s0510a:776_11": "puratthimacakkavāḷaṃ ullaṅghitvā upari bhavaggappattaṃ viya ahosi.",
  "atk-s0510a:776_12": "Ṭhitaṭṭhitaṭṭhāne kirassa nemivaṭṭipariyante akkantaṃ nābhiyā patiṭṭhitamahāsakaṭacakkaṃ viya mahāpathavī onatunnatā ahosi.",
  "atk-s0510a:776_13": "Bodhisatto “idampi sambodhipāpuṇanaṭṭhānaṃ na bhavissati maññe”ti padakkhiṇaṃ karonto uttaradisābhāgaṃ gantvā dakkhiṇābhimukho aṭṭhāsi.",
  "atk-s0510a:776_14": "Tato uttaracakkavāḷaṃ osīditvā heṭṭhā avīcisampattaṃ viya ahosi,",
  "atk-s0510a:776_15": "dakkhiṇacakkavāḷaṃ ullaṅghitvā upari bhavaggappattaṃ viya ahosi.",
  "atk-s0510a:776_16": "Bodhisatto “idampi sambodhipāpuṇanaṭṭhānaṃ na bhavissati maññe”ti padakkhiṇaṃ karonto puratthimadisābhāgaṃ gantvā pacchimābhimukho aṭṭhāsi.",
  "atk-s0510a:776_17": "Puratthimadisābhāge pana sabbabuddhānaṃ pallaṅkaṭṭhānaṃ ahosi,",
  "atk-s0510a:776_18": "taṃ neva chambhati,",
  "atk-s0510a:776_19": "na kampati.",
  "atk-s0510a:776_20": "Bodhisatto “idaṃ sabbabuddhānaṃ avijahitaṃ acalaṭṭhānaṃ kilesapañjaraviddhaṃsanaṭṭhāna”nti ñatvā tāni tiṇāni agge gahetvā cālesi,",
  "atk-s0510a:776_21": "tāvadeva cuddasahattho pallaṅko ahosi.",
  "atk-s0510a:776_22": "Tānipi kho tiṇāni tathārūpena saṇṭhānena saṇṭhahiṃsu,",
  "atk-s0510a:776_23": "yathārūpaṃ sukusalo cittakāro vā potthakāro vā ālikhitumpi samattho natthi.",
  "atk-s0510a:776_24": "Bodhisatto bodhikkhandhaṃ piṭṭhito katvā puratthābhimukho daḷhamānaso hutvā –",
  "atk-s0510a:777_0": "“Kāmaṃ taco ca nhāru ca, aṭṭhi ca avasissatu;",
  "atk-s0510a:778_0": "Upasussatu nissesaṃ, sarīre maṃsalohitaṃ. –",
  "atk-s0510a:779_0": "‘Na tvevāhaṃ sammāsambodhiṃ appatvā imaṃ pallaṅkaṃ bhindissāmī”’ti asanisatasannipātenapi abhejjarūpaṃ aparājitapallaṅkaṃ ābhujitvā nisīdi.",
  "atk-s0510a:780_0": "Tasmiṃ samaye māro pāpimā –",
  "atk-s0510a:780_1": "“siddhatthakumāro mayhaṃ vasaṃ atikkamitukāmo,",
  "atk-s0510a:780_2": "na dānissa atikkamituṃ dassāmī”ti mārabalassa santikaṃ gantvā etamatthaṃ ārocetvā māraghosanaṃ nāma ghosāpetvā mārabalaṃ ādāya nikkhami.",
  "atk-s0510a:780_3": "Sā mārasenā mārassa purato dvādasayojanā hoti,",
  "atk-s0510a:780_4": "dakkhiṇato ca vāmato ca dvādasayojanā,",
  "atk-s0510a:780_5": "pacchato cakkavāḷapariyantaṃ katvā ṭhitā,",
  "atk-s0510a:780_6": "uddhaṃ navayojanubbedhā hoti,",
  "atk-s0510a:780_7": "yassā unnadantiyā unnādasaddo yojanasahassato paṭṭhāya pathaviundriyanasaddoviya sūyati.",
  "atk-s0510a:780_8": "Atha māro devaputto diyaḍḍhayojanasatikaṃ girimekhalaṃ nāma hatthiṃ abhiruhitvā bāhusahassaṃ māpetvā nānāvudhāni aggahesi.",
  "atk-s0510a:780_9": "Avasesāyapi māraparisāya dve janā ekasadisā ekasadisaṃ āvudhaṃ gaṇhantā nāhesuṃ.",
  "atk-s0510a:780_10": "Nānāvaṇṇā nānappakāramukhā hutvā nānāvudhāni gaṇhantā bodhisattaṃ ajjhottharamānā āgamaṃsu.",
  "atk-s0510a:781_0": "Dasasahassacakkavāḷadevatā pana mahāsattassa thutiyo vadamānā aṭṭhaṃsu.",
  "atk-s0510a:781_1": "Sakko devarājā vijayuttarasaṅkhaṃ dhamamāno aṭṭhāsi.",
  "atk-s0510a:781_2": "So kira saṅkho vīsahatthasatiko hoti,",
  "atk-s0510a:781_3": "sakiṃ vātaṃ gāhāpetvā dhamiyamāno cattāro māse saddaṃ karitvā nissaddo hoti.",
  "atk-s0510a:781_4": "Mahākāḷanāgarājā atirekapadasatena vaṇṇaṃ vaṇṇentova aṭṭhāsi,",
  "atk-s0510a:781_5": "mahābrahmā setacchattaṃ dhārayamāno aṭṭhāsi.",
  "atk-s0510a:781_6": "Mārabale pana bodhimaṇḍaṃ upasaṅkamante tesaṃ ekopi ṭhātuṃ nāsakkhi,",
  "atk-s0510a:781_7": "sammukhasammukhaṭṭhāneneva palāyiṃsu.",
  "atk-s0510a:781_8": "Kāḷo nāma nāgarājāpi pathaviyaṃ nimujjitvā pañcayojanasatikaṃ mañjerikanāgabhavanaṃ gantvā ubhohi hatthehi mukhaṃ pidahitvā nipanno.",
  "atk-s0510a:781_9": "Sakko devarājāpi vijayuttarasaṅkhaṃ piṭṭhiyaṃ katvā cakkavāḷamukhavaṭṭiyaṃ aṭṭhāsi,",
  "atk-s0510a:781_10": "mahābrahmā setacchattaṃ koṭiyaṃ gahetvā brahmalokameva agamāsi.",
  "atk-s0510a:781_11": "Ekadevatāpi ṭhātuṃ samatthā nāma nāhosi.",
  "atk-s0510a:781_12": "Mahāpuriso pana ekakova nisīdi.",
  "atk-s0510a:782_0": "Māropi attano parisaṃ āha – “tātā,",
  "atk-s0510a:782_1": "suddhodanaputtena siddhatthena sadiso añño puriso nāma natthi,",
  "atk-s0510a:782_2": "mayaṃ sammukhā yuddhaṃ dātuṃ na sakkhissāma,",
  "atk-s0510a:782_3": "pacchābhāgena dassāmā”ti.",
  "atk-s0510a:782_4": "Mahāpurisopi tīṇi passāni oloketvā sabbadevatānaṃ palātattā suññāni addasa.",
  "atk-s0510a:782_5": "Puna uttarapassena mārabalaṃ ajjhottharamānaṃ disvā “ayaṃ ettako jano maṃ ekakaṃ sandhāya mahantaṃ vāyāmaṃ karoti,",
  "atk-s0510a:782_6": "imasmiṃ ṭhāne mayhaṃ mātā vā pitā vā bhātā vā añño vā koci ñātako natthi,",
  "atk-s0510a:782_7": "imā pana dasa pāramiyova mayhaṃ dīgharattaṃ puṭṭhaparijanasadisā.",
  "atk-s0510a:782_8": "Tasmā mayā pāramiyova balaggaṃ katvā pāramisattheneva paharitvā imaṃ balakāyaṃ viddhaṃsetuṃ vaṭṭatī”ti dasa pāramiyo āvajjamāno nisīdi.",
  "atk-s0510a:783_0": "Atha kho māro devaputto –",
  "atk-s0510a:783_1": "“vāteneva siddhatthaṃ palāpessāmī”ti vātamaṇḍalaṃ samuṭṭhāpesi.",
  "atk-s0510a:783_2": "Taṅkhaṇaññeva puratthimādibhedāvātā samuṭṭhahitvā addhayojanayojanadviyojanatiyojanappamāṇāni pabbatakūṭāni",
  "atk-s0510a:783_3": "padāletvā vanagaccharukkhādīni uddhaṃmūlāni katvā samantā gāmanigame cuṇṇavicuṇṇe kātuṃ samatthāpi mahāpurisassa",
  "atk-s0510a:783_4": "puññatejena vihatānubhāvā bodhisattaṃ patvā bodhisattassa cīvarakaṇṇamattampi cāletuṃ nāsakkhiṃsu. Tato –",
  "atk-s0510a:783_5": "“udakena naṃ ajjhottharitvā māressāmī”ti mahāvassaṃ samuṭṭhāpesi.",
  "atk-s0510a:783_6": "Tassānubhāvena uparūpari satapaṭalasahassapaṭalādibhedā valāhakā uṭṭhahitvā vassiṃsu.",
  "atk-s0510a:783_7": "Vuṭṭhidhārāvegena pathavī chiddāvachiddā ahosi.",
  "atk-s0510a:783_8": "Vanarukkhādīnaṃ uparibhāgena mahāmegho āgantvā mahāsattassa cīvare ussāvabindugahaṇamattampi temetuṃ nāsakkhi.",
  "atk-s0510a:783_9": "Tato pāsāṇavassaṃ samuṭṭhāpesi.",
  "atk-s0510a:783_10": "Mahantāni mahantāni pabbatakūṭāni dhūmāyantāni pajjalantāni ākāsenāgantvā bodhisattaṃ patvā dibbamālāguḷabhāvaṃ āpajjiṃsu.",
  "atk-s0510a:783_11": "Tato paharaṇavassaṃ samuṭṭhāpesi.",
  "atk-s0510a:783_12": "Ekatodhārā ubhatodhārā asisattikhurappādayo dhūmāyantā pajjalantā ākāsenāgantvā bodhisattaṃ patvā dibbapupphāni ahesuṃ.",
  "atk-s0510a:783_13": "Tato aṅgāravassaṃ samuṭṭhāpesi.",
  "atk-s0510a:783_14": "Kiṃsukavaṇṇā aṅgārā ākāsenāgantvā bodhisattassa pādamūle dibbapupphāni hutvā vikiriṃsu.",
  "atk-s0510a:783_15": "Tato kukkuḷavassaṃ samuṭṭhāpesi.",
  "atk-s0510a:783_16": "Accuṇho aggivaṇṇo kukkuḷo ākāsenāgantvā bodhisattassa pādamūle candanacuṇṇaṃ hutvā nipatati.",
  "atk-s0510a:783_17": "Tato vālukāvassaṃ samuṭṭhāpesi.",
  "atk-s0510a:783_18": "Atisukhumā vālukā dhūmāyantā pajjalantā ākāsenāgantvā mahāsattassa pādamūle dibbapupphāni hutvā nipatiṃsu.",
  "atk-s0510a:783_19": "Tato kalalavassaṃ samuṭṭhāpesi,",
  "atk-s0510a:783_20": "taṃ kalalaṃ dhūmāyantaṃ pajjalantaṃ ākāsenāgantvā bodhisattassa pādamūle dibbavilepanaṃ hutvā nipatati.",
  "atk-s0510a:783_21": "Tato “iminā bhiṃsetvā siddhatthaṃ palāpessāmī”ti andhakāraṃ samuṭṭhāpesi.",
  "atk-s0510a:783_22": "Taṃ caturaṅgasamannāgataṃ andhakāraṃ viya mahātamaṃ hutvā bodhisattaṃ patvā sūriyappabhāvihataṃ viya andhakāraṃ antaradhāyi.",
  "atk-s0510a:784_0": "Evaṃ so māro imāhi navahi vātavassapāsāṇapaharaṇaaṅgārakukkuḷavālukākalalandhakāravuṭṭhīhi bodhisattaṃ palāpetuṃ asakkonto – “kiṃ, bhaṇe,",
  "atk-s0510a:784_1": "tiṭṭhatha,",
  "atk-s0510a:784_2": "imaṃ siddhatthakumāraṃ gaṇhatha hanatha palāpethā”ti attano parisaṃ āṇāpetvā sayampi girimekhalassa hatthino",
  "atk-s0510a:784_3": "khandhe nisinno cakkāvudhaṃ ādāya bodhisattaṃ upasaṅkamitvā “siddhattha,",
  "atk-s0510a:784_4": "uṭṭhehi etasmā pallaṅkā,",
  "atk-s0510a:784_5": "nāyaṃ tuyhaṃ pāpuṇāti,",
  "atk-s0510a:784_6": "mayhaṃ esa pāpuṇātī”ti āha.",
  "atk-s0510a:784_7": "Mahāsatto tassa vacanaṃ sutvā avoca – “māra,",
  "atk-s0510a:784_8": "neva tayā dasa pāramiyo pūritā,",
  "atk-s0510a:784_9": "na upapāramiyo,",
  "atk-s0510a:784_10": "na paramatthapāramiyo,",
  "atk-s0510a:784_11": "nāpi pañca mahāpariccāgā pariccattā,",
  "atk-s0510a:784_12": "na ñātatthacariyā,",
  "atk-s0510a:784_13": "na lokatthacariyā,",
  "atk-s0510a:784_14": "na buddhatthacariyā pūritā,",
  "atk-s0510a:784_15": "sabbā tā mayāyeva pūritā,",
  "atk-s0510a:784_16": "tasmā nāyaṃ pallaṅko tuyhaṃ pāpuṇāti,",
  "atk-s0510a:784_17": "mayheveso pāpuṇātī”ti.",
  "atk-s0510a:785_0": "Māro kuddho kodhavegaṃ asahanto mahāpurisassa cakkāvudhaṃ vissajjesi.",
  "atk-s0510a:785_1": "Taṃ tassa dasa pāramiyo āvajjentasseva uparibhāge mālāvitānaṃ hutvā aṭṭhāsi.",
  "atk-s0510a:785_2": "Taṃ kira khuradhāraṃ cakkāvudhaṃ aññadā kuddhena vissaṭṭhaṃ ekagghanapāsāṇatthambhe vaṃsakaḷīre viya chindantaṃ gacchati.",
  "atk-s0510a:785_3": "Idāni pana tasmiṃ mālāvitānaṃ hutvā ṭhite avasesā māraparisā “idāni siddhattho pallaṅkato vuṭṭhāya palāyissatī”ti",
  "atk-s0510a:785_4": "mahantamahantāni selakūṭāni vissajjesuṃ,",
  "atk-s0510a:785_5": "tānipi mahāpurisassa dasa pāramiyo āvajjentassa mālāguḷabhāvaṃ āpajjitvā bhūmiyaṃ patiṃsu.",
  "atk-s0510a:785_6": "Devatā cakkavāḷamukhavaṭṭiyaṃ ṭhitā gīvaṃ pasāretvā sīsaṃ ukkhipitvā “naṭṭho vata, bho,",
  "atk-s0510a:785_7": "siddhatthakumārassa rūpaggappatto attabhāvo,",
  "atk-s0510a:785_8": "kiṃ nu kho so karissatī”ti olokenti.",
  "atk-s0510a:786_0": "Tato bodhisatto “pūritapāramīnaṃ bodhisattānaṃ sambujjhanadivase pattapallaṅko mayhaṃ pāpuṇātī”ti vatvā ṭhitaṃ māraṃ āha – “māra,",
  "atk-s0510a:786_1": "tuyhaṃ dānassa dinnabhāve ko sakkhī”ti.",
  "atk-s0510a:786_2": "Māro “ime ettakāva janā sakkhino”ti mārabalābhimukhaṃ hatthaṃ pasāresi.",
  "atk-s0510a:786_3": "Tasmiṃ khaṇe māraparisāya “ahaṃ sakkhi,",
  "atk-s0510a:786_4": "ahaṃ sakkhī”ti pavattasaddo pathaviundriyanasaddasadiso ahosi.",
  "atk-s0510a:786_5": "Atha māro mahāpurisaṃ āha –",
  "atk-s0510a:786_6": "“siddhattha,",
  "atk-s0510a:786_7": "tuyhaṃ dānassa dinnabhāve ko sakkhī”ti.",
  "atk-s0510a:786_8": "Mahāpuriso “tuyhaṃ tāva dānassa dinnabhāve sacetanā sakkhino,",
  "atk-s0510a:786_9": "mayhaṃ pana imasmiṃ ṭhāne sacetano koci sakkhi nāma natthi,",
  "atk-s0510a:786_10": "tiṭṭhatu tāva me avasesaattabhāvesu dinnadānaṃ,",
  "atk-s0510a:786_11": "vessantarattabhāve pana ṭhatvā mayhaṃ sattasatakamahādānassa tāva dinnabhāve acetanāpi ayaṃ ghanamahāpathavī",
  "atk-s0510a:786_12": "sakkhī”ti cīvaragabbhantarato dakkhiṇahatthaṃ abhinīharitvā “vessantarattabhāve ṭhatvā mayhaṃ sattasatakamahādānassa",
  "atk-s0510a:786_13": "dinnabhāve tvaṃ sakkhi,",
  "atk-s0510a:786_14": "na sakkhī”ti mahāpathaviyābhimukhaṃ hatthaṃ pasāresi.",
  "atk-s0510a:786_15": "Mahāpathavī “ahaṃ te tadā sakkhī”ti viravasatena viravasahassena viravasatasahassena mārabalaṃ avattharamānā viya unnadi.",
  "atk-s0510a:787_0": "Tato mahāpurise “dinnaṃ te,",
  "atk-s0510a:787_1": "siddhattha,",
  "atk-s0510a:787_2": "mahādānaṃ uttamadāna”nti vessantaradānaṃ sammasante diyaḍḍhayojanasatiko girimekhalahatthī jaṇṇukehi pathaviyaṃ patiṭṭhāsi,",
  "atk-s0510a:787_3": "māraparisā disāvidisā palāyiṃsu,",
  "atk-s0510a:787_4": "dve ekamaggena gatā nāma natthi,",
  "atk-s0510a:787_5": "sīsābharaṇāni ceva nivatthavasanāni ca chaḍḍetvā sammukhasammukhadisāhiyeva palāyiṃsu.",
  "atk-s0510a:787_6": "Tato devasaṅghā palāyamānaṃ mārabalaṃ disvā “mārassa parājayo jāto,",
  "atk-s0510a:787_7": "siddhatthakumārassa jayo jāto,",
  "atk-s0510a:787_8": "jayapūjaṃ karissāmā”ti devatā devatānaṃ,",
  "atk-s0510a:787_9": "nāgā nāgānaṃ,",
  "atk-s0510a:787_10": "supaṇṇā supaṇṇānaṃ,",
  "atk-s0510a:787_11": "brahmāno brahmānaṃ ghosetvā gandhamālādihatthā mahāpurisassa santikaṃ bodhipallaṅkaṃ āgamaṃsu.",
  "atk-s0510a:788_0": "Evaṃ gatesu pana tesu –",
  "atk-s0510a:789_0": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0510a:790_0": "Ugghosayuṃ bodhimaṇḍe pamoditā, jayaṃ tadā devagaṇā mahesino.",
  "atk-s0510a:791_0": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0510a:792_0": "Ugghosayuṃ bodhimaṇḍe pamoditā, jayaṃ tadā nāgagaṇā mahesino.",
  "atk-s0510a:793_0": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0510a:794_0": "Ugghosayuṃ bodhimaṇḍe pamoditā, jayaṃ tadā supaṇṇasaṅghāpi mahesino.",
  "atk-s0510a:795_0": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0510a:796_0": "Ugghosayuṃ bodhimaṇḍe pamoditā, jayaṃ tadā brahmagaṇā mahesino”ti. –",
  "atk-s0510a:797_0": "Avasesā dasasu cakkavāḷasahassesu devatā mālāgandhavilepanehi pūjayamānā nānappakārā ca thutiyo vadamānā aṭṭhaṃsu.",
  "atk-s0510a:797_1": "Evaṃ dharamāneyeva sūriye mahāpuriso mārabalaṃ vidhamitvā cīvarūpari patamānehi bodhirukkhaṅkurehi rattapavāḷadalehi",
  "atk-s0510a:797_2": "viya pūjiyamāno paṭhamayāme pubbenivāsaṃ anussaritvā majjhimayāme dibbacakkhuṃ visodhetvā pacchimayāme",
  "atk-s0510a:797_3": "paṭiccasamuppāde ñāṇaṃ otāresi.",
  "atk-s0510a:797_4": "Athassa dvādasapadikaṃ paccayākāraṃ vaṭṭavivaṭṭavasena anulomapaṭilomato sammasantassa dasasahassī lokadhātu",
  "atk-s0510a:797_5": "udakapariyantaṃ katvā dvādasakkhattuṃ saṅkampi.",
  "atk-s0510a:798_0": "Mahāpurise pana dasasahassilokadhātuṃ unnādetvā aruṇuggamanavelāya sabbaññutaññāṇaṃ paṭivijjhante sakalā",
  "atk-s0510a:798_1": "dasasahassī lokadhātu alaṅkatapaṭiyattā ahosi.",
  "atk-s0510a:798_2": "Pācīnacakkavāḷamukhavaṭṭiyaṃ ussāpitānaṃ dhajānaṃ paṭākā pacchimacakkavāḷamukhavaṭṭiṃ paharanti,",
  "atk-s0510a:798_3": "tathā pacchimacakkavāḷamukhavaṭṭiyaṃ ussāpitānaṃ dhajānaṃ paṭākā pācīnacakkavāḷamukhavaṭṭiṃ paharanti,",
  "atk-s0510a:798_4": "dakkhiṇacakkavāḷamukhavaṭṭiyaṃ ussāpitānaṃ dhajānaṃ paṭākā uttaracakkavāḷamukhavaṭṭiṃ paharanti,",
  "atk-s0510a:798_5": "uttaracakkavāḷamukhavaṭṭiyaṃ ussāpitānaṃ dhajānaṃ paṭākā dakkhiṇacakkavāḷamukhavaṭṭiṃ paharanti,",
  "atk-s0510a:798_6": "pathavitale ussāpitānaṃ dhajānaṃ paṭākā brahmalokaṃ āhacca aṭṭhaṃsu,",
  "atk-s0510a:798_7": "brahmaloke baddhānaṃ dhajānaṃ paṭākā pathavitale patiṭṭhahiṃsu,",
  "atk-s0510a:798_8": "dasasahassesu cakkavāḷesu pupphūpagā rukkhā pupphaṃ gaṇhiṃsu,",
  "atk-s0510a:798_9": "phalūpagā rukkhā phalapiṇḍibhārasahitā ahesuṃ.",
  "atk-s0510a:798_10": "Khandhesu khandhapadumāni pupphiṃsu,",
  "atk-s0510a:798_11": "sākhāsu sākhāpadumāni,",
  "atk-s0510a:798_12": "latāsu latāpadumāni,",
  "atk-s0510a:798_13": "ākāse olambakapadumāni,",
  "atk-s0510a:798_14": "ghanasilātalāni bhinditvā uparūpari satapattāni hutvā daṇḍakapadumāni uṭṭhahiṃsu.",
  "atk-s0510a:798_15": "Dasasahassī lokadhātu vaṭṭetvā vissaṭṭhamālāguḷā viya susanthatapupphasanthāro viya ca pupphābhikiṇṇā ahosi.",
  "atk-s0510a:798_16": "Cakkavāḷantaresu aṭṭhayojanasahassā lokantarikanirayā sattasūriyappabhāhipianobhāsitapubbā tadā ekobhāsā ahesuṃ.",
  "atk-s0510a:798_17": "Caturāsītiyojanasahassagambhīro mahāsamuddo madhurodako ahosi,",
  "atk-s0510a:798_18": "nadiyo na pavattiṃsu,",
  "atk-s0510a:798_19": "jaccandhā rūpāni passiṃsu,",
  "atk-s0510a:798_20": "jātibadhirā saddaṃ suṇiṃsu,",
  "atk-s0510a:798_21": "jātipīṭhasappino padasā gacchiṃsu,",
  "atk-s0510a:798_22": "andubandhanādīni chijjitvā patiṃsu.",
  "atk-s0510a:799_0": "Evaṃ aparimāṇena sirivibhavena pūjiyamāno mahāpuriso anekappakāresu acchariyadhammesu pātubhūtesu sabbaññutaṃ",
  "atk-s0510a:799_1": "paṭivijjhitvā sabbabuddhehi avijahitaṃ udānaṃ udānesi –",
  "atk-s0510a:800_0": "“Anekajātisaṃsāraṃ, sandhāvissaṃ anibbisaṃ;",
  "atk-s0510a:801_0": "Gahakāraṃ gavesanto, dukkhā jāti punappunaṃ.",
  "atk-s0510a:802_0": "“Gahakāraka diṭṭhosi, puna gehaṃ na kāhasi;",
  "atk-s0510a:803_0": "Sabbā te phāsukā bhaggā, gahakūṭaṃ visaṅkhataṃ;",
  "atk-s0510a:804_0": "Visaṅkhāragataṃ cittaṃ, taṇhānaṃ khayamajjhagā”ti. ;",
  "atk-s0510a:805_0": "Iti tusitabhavanato paṭṭhāya yāva ayaṃ bodhimaṇḍe sabbaññutappatti,",
  "atk-s0510a:805_1": "ettakaṃ ṭhānaṃ avidūrenidānaṃ nāmāti veditabbaṃ.",
  "atk-s0510a:806_0": "Avidūrenidānakathā niṭṭhitā.",
  "atk-s0510a:807_0": "3. Santikenidānakathā",
  "atk-s0510a:808_0": "“Santikenidānaṃ pana ‘ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme’.",
  "atk-s0510a:808_1": "‘Vesāliyaṃ viharati mahāvane kūṭāgārasālāya’nti ca evaṃ tasmiṃ tasmiṃ ṭhāneyeva labbhatī”ti vuttaṃ.",
  "atk-s0510a:808_2": "Kiñcāpi evaṃ vuttaṃ,",
  "atk-s0510a:808_3": "atha kho pana tampi ādito paṭṭhāya evaṃ veditabbaṃ –",
  "atk-s0510a:808_4": "udānañhi udānetvā jayapallaṅke nisinnassa bhagavato etadahosi –",
  "atk-s0510a:808_5": "“ahaṃ kappasatasahassādhikāni cattāri asaṅkhyeyyāni imassa pallaṅkassa kāraṇā sandhāviṃ,",
  "atk-s0510a:808_6": "ettakaṃ me kālaṃ imasseva pallaṅkassa kāraṇā alaṅkatasīsaṃ gīvāya chinditvā dinnaṃ,",
  "atk-s0510a:808_7": "suañjitāni akkhīni hadayamaṃsañca uppāṭevā dinnaṃ,",
  "atk-s0510a:808_8": "jālīkumārasadisā puttā,",
  "atk-s0510a:808_9": "kaṇhājinakumārisadisā dhītaro,",
  "atk-s0510a:808_10": "maddīdevisadisā bhariyāyo ca paresaṃ dāsatthāya dinnā.",
  "atk-s0510a:808_11": "Ayaṃ me pallaṅko jayapallaṅko thirapallaṅko,",
  "atk-s0510a:808_12": "ettha me nisinnassa saṅkappā paripuṇṇā,",
  "atk-s0510a:808_13": "na tāva ito vuṭṭhahissāmī”ti anekakoṭisatasahassasamāpattiyo samāpajjanto sattāhaṃ tattheva nisīdi.",
  "atk-s0510a:808_14": "Yaṃ sandhāya vuttaṃ –",
  "atk-s0510a:808_15": "“atha kho bhagavā sattāhaṃ ekapallaṅkena nisīdi vimuttisukhapaṭisaṃvedī”ti.",
  "atk-s0510a:809_0": "Atha ekaccānaṃ devatānaṃ “ajjāpi nūna siddhatthassa kattabbakiccaṃ atthi,",
  "atk-s0510a:809_1": "pallaṅkasmiñhi ālayaṃ na vijahatī”ti parivitakko udapādi.",
  "atk-s0510a:809_2": "Satthā devatānaṃ parivitakkaṃ ñatvā tāsaṃ vitakkavūpasamatthaṃ vehāsaṃ abbhuggantvā yamakapāṭihāriyaṃ dassesi.",
  "atk-s0510a:809_3": "Mahābodhimaṇḍe hi katapāṭihāriyañca ñātisamāgame katapāṭihāriyañca pāthikaputtasamāgame katapāṭihāriyañca",
  "atk-s0510a:809_4": "sabbaṃ kaṇḍambarukkhamūle katayamakapāṭihāriyasadisaṃ ahosi.",
  "atk-s0510a:810_0": "Evaṃ satthā iminā pāṭihāriyena devatānaṃ vitakkaṃ vūpasametvā pallaṅkato īsakaṃ pācīnanissite uttaradisābhāge",
  "atk-s0510a:810_1": "ṭhatvā “imasmiṃ vata me pallaṅke sabbaññutaṃ paṭividdha”nti cattāri asaṅkhyeyyāni kappasatasahassañca",
  "atk-s0510a:810_2": "pūritānaṃ pāramīnaṃ balādhigamaṭṭhānaṃ pallaṅkaṃ bodhirukkhañca animisehi akkhīhi olokayamāno sattāhaṃ",
  "atk-s0510a:810_3": "vītināmesi,",
  "atk-s0510a:810_4": "taṃ ṭhānaṃ animisacetiyaṃ nāma jātaṃ.",
  "atk-s0510a:810_5": "Atha satthā pallaṅkassa ca ṭhitaṭṭhānassa ca antarā caṅkamaṃ māpetvā puratthimapacchimato āyate ratanacaṅkame caṅkamanto sattāhaṃ vītināmesi.",
  "atk-s0510a:810_6": "Taṃ ṭhānaṃ ratanacaṅkamacetiyaṃ nāma jātaṃ.",
  "atk-s0510a:811_0": "Catutthe pana sattāhe bodhito pacchimuttaradisābhāge devatā ratanagharaṃ māpayiṃsu.",
  "atk-s0510a:811_1": "Tattha bhagavā pallaṅkena nisīditvā abhidhammapiṭakaṃ visesato cettha anantanayasamantapaṭṭhānaṃ vicinanto sattāhaṃ vītināmesi.",
  "atk-s0510a:811_2": "Ābhidhammikā panāhu –",
  "atk-s0510a:811_3": "“ratanagharaṃ nāma na sattaratanamayaṃ gehaṃ,",
  "atk-s0510a:811_4": "sattannaṃ pana pakaraṇānaṃ sammasitaṭṭhānaṃ ‘ratanaghara’nti vuccatī”ti.",
  "atk-s0510a:811_5": "Yasmā panettha ubhopete pariyāyena yujjanti,",
  "atk-s0510a:811_6": "tasmā ubhayampetaṃ gahetabbameva.",
  "atk-s0510a:811_7": "Tato paṭṭhāya pana taṃ ṭhānaṃ ratanagharacetiyaṃ nāma jātaṃ.",
  "atk-s0510a:811_8": "Evaṃ satthā bodhisamīpeyeva cattāri sattāhāni vītināmetvā pañcame sattāhe bodhirukkhamūlā yena ajapālanigrodho tenupasaṅkami.",
  "atk-s0510a:811_9": "Tatrāpi dhammaṃ vicinanto vimuttisukhañca paṭisaṃvedento nisīdi.",
  "atk-s0510a:812_0": "Tasmiṃ samaye māro pāpimā “ettakaṃ kālaṃ anubandhanto otārāpekkhopi imassa na kiñci khalitaṃ addasaṃ,",
  "atk-s0510a:812_1": "atikkantodāni esa mama vasa”nti domanassappatto mahāmagge nisīditvā soḷasa kāraṇāni cintento bhūmiyaṃ soḷasa lekhā ākaḍḍhi –",
  "atk-s0510a:812_2": "“ahaṃ eso viya dānapāramiṃ na pūresiṃ,",
  "atk-s0510a:812_3": "tenamhi iminā sadiso na jāto”ti ekaṃ lekhaṃ ākaḍḍhi.",
  "atk-s0510a:812_4": "Tathā “ahaṃ eso viya sīlapāramiṃ…pe…",
  "atk-s0510a:812_5": "nekkhammapāramiṃ,",
  "atk-s0510a:812_6": "paññāpāramiṃ,",
  "atk-s0510a:812_7": "vīriyapāramiṃ,",
  "atk-s0510a:812_8": "khantipāramiṃ,",
  "atk-s0510a:812_9": "saccapāramiṃ,",
  "atk-s0510a:812_10": "adhiṭṭhānapāramiṃ,",
  "atk-s0510a:812_11": "mettāpāramiṃ,",
  "atk-s0510a:812_12": "upekkhāpāramiṃ na pūresiṃ,",
  "atk-s0510a:812_13": "tenamhi iminā sadiso na jāto”ti dasamaṃ lekhaṃ ākaḍḍhi.",
  "atk-s0510a:812_14": "Tathā “ahaṃ eso viya asādhāraṇassa indriyaparopariyattañāṇassa paṭivedhāya upanissayabhūtā dasa pāramiyo na pūresiṃ,",
  "atk-s0510a:812_15": "tenamhi iminā sadiso na jāto”ti ekādasamaṃ lekhaṃ ākaḍḍhi.",
  "atk-s0510a:812_16": "Tathā “ahaṃ eso viya asādhāraṇassa āsayānusayañāṇassa…pe…",
  "atk-s0510a:812_17": "mahākaruṇāsamāpattiñāṇassa,",
  "atk-s0510a:812_18": "yamakapāṭihāriyañāṇassa,",
  "atk-s0510a:812_19": "anāvaraṇañāṇassa,",
  "atk-s0510a:812_20": "sabbaññutaññāṇassa paṭivedhāya upanissayabhūtā dasa pāramiyo na pūresiṃ,",
  "atk-s0510a:812_21": "tenamhi iminā sadiso na jāto”ti soḷasamaṃ lekhaṃ ākaḍḍhi.",
  "atk-s0510a:812_22": "Evaṃ māro imehi kāraṇehi mahāmagge soḷasa lekhā ākaḍḍhitvā nisīdi.",
  "atk-s0510a:813_0": "Tasmiñca samaye taṇhā, arati,",
  "atk-s0510a:813_1": "ragā cāti tisso māradhītaro “pitā no na paññāyati,",
  "atk-s0510a:813_2": "kahaṃ nu kho etarahī”ti olokayamānā taṃ domanassappattaṃ bhūmiṃ lekhamānaṃ nisinnaṃ disvā pitu santikaṃ gantvā “kasmā, tāta,",
  "atk-s0510a:813_3": "tvaṃ dukkhī dummano”ti pucchiṃsu. “Ammā,",
  "atk-s0510a:813_4": "ayaṃ mahāsamaṇo mayhaṃ vasaṃ atikkanto,",
  "atk-s0510a:813_5": "ettakaṃ kālaṃ olokento otāramassa daṭṭhuṃ nāsakkhiṃ,",
  "atk-s0510a:813_6": "tenamhi dukkhī dummano”ti.",
  "atk-s0510a:813_7": "“Yadi evaṃ mā cintayittha,",
  "atk-s0510a:813_8": "mayametaṃ attano vase katvā ādāya āgamissāmā”ti āhaṃsu.",
  "atk-s0510a:813_9": "“Na sakkā, ammā,",
  "atk-s0510a:813_10": "esa kenaci vase kātuṃ,",
  "atk-s0510a:813_11": "acalāya saddhāya patiṭṭhito esa puriso”ti. “Tāta,",
  "atk-s0510a:813_12": "mayaṃ itthiyo nāma,",
  "atk-s0510a:813_13": "idāneva naṃ rāgapāsādīhi bandhitvā ānessāma,",
  "atk-s0510a:813_14": "tumhe mā cintayitthā”ti vatvā bhagavantaṃ upasaṅkamitvā “pāde te, samaṇa,",
  "atk-s0510a:813_15": "paricāremā”ti āhaṃsu.",
  "atk-s0510a:813_16": "Bhagavā neva tāsaṃ vacanaṃ manasi akāsi,",
  "atk-s0510a:813_17": "na akkhīni ummīletvā olokesi,",
  "atk-s0510a:813_18": "anuttare upadhisaṅkhaye vimuttiyā vivekasukhaññeva anubhavanto nisīdi.",
  "atk-s0510a:814_0": "Puna māradhītaro “uccāvacā kho purisānaṃ adhippāyā,",
  "atk-s0510a:814_1": "kesañci kumārikāsu pemaṃ hoti,",
  "atk-s0510a:814_2": "kesañci paṭhamavaye ṭhitāsu,",
  "atk-s0510a:814_3": "kesañci majjhimavaye ṭhitāsu,",
  "atk-s0510a:814_4": "kesañci pacchimavaye ṭhitāsu,",
  "atk-s0510a:814_5": "yaṃnūna mayaṃ nānappakārehi rūpehi palobhetvā gaṇheyyāmā”ti ekamekā kumārikavaṇṇādivasena sakaṃ sakaṃ attabhāvaṃ abhinimminitvā kumārikā, avijātā,",
  "atk-s0510a:814_6": "sakiṃvijātā, duvijātā,",
  "atk-s0510a:814_7": "majjhimitthiyo,",
  "atk-s0510a:814_8": "mahitthiyo ca hutvā chakkhattuṃ bhagavantaṃ upasaṅkamitvā “pāde te, samaṇa,",
  "atk-s0510a:814_9": "paricāremā”ti āhaṃsu.",
  "atk-s0510a:814_10": "Tampi bhagavā na manasākāsi,",
  "atk-s0510a:814_11": "yathā taṃ anuttare upadhisaṅkhaye vimutto.",
  "atk-s0510a:814_12": "Keci panācariyā vadanti –",
  "atk-s0510a:814_13": "“tā mahitthibhāvena upagatā disvā bhagavā –",
  "atk-s0510a:814_14": "‘etā khaṇḍadantā palitakesā hontū’ti adhiṭṭhāsī”ti.",
  "atk-s0510a:814_15": "Taṃ na gahetabbaṃ.",
  "atk-s0510a:814_16": "Na hi bhagavā evarūpaṃ adhiṭṭhānaṃ akāsi.",
  "atk-s0510a:814_17": "Bhagavā pana “apetha tumhe,",
  "atk-s0510a:814_18": "kiṃ disvā evaṃ vāyamatha,",
  "atk-s0510a:814_19": "evarūpaṃ nāma avītarāgādīnaṃ purato kātuṃ vaṭṭati.",
  "atk-s0510a:814_20": "Tathāgatassa pana rāgo pahīno,",
  "atk-s0510a:814_21": "doso pahīno,",
  "atk-s0510a:814_22": "moho pahīno”ti attano kilesappahānaṃ ārabbha –",
  "atk-s0510a:815_0": "“Yassa jitaṃ nāvajīyati, jitamassa noyāti koci loke;",
  "atk-s0510a:816_0": "Taṃ buddhamanantagocaraṃ, apadaṃ kena padena nessatha.",
  "atk-s0510a:817_0": "“Yassa jālinī visattikā, taṇhā natthi kuhiñci netave;",
  "atk-s0510a:818_0": "Taṃ buddhamanantagocaraṃ, apadaṃ kena padena nessathā”ti. –",
  "atk-s0510a:819_0": "Imā dhammapade buddhavagge dve gāthā vadanto dhammaṃ desesi.",
  "atk-s0510a:819_1": "Tā “saccaṃ kira no pitā avoca,",
  "atk-s0510a:819_2": "‘arahaṃ sugato loke,",
  "atk-s0510a:819_3": "na rāgena suvānayo”’tiādīni vatvā pitu santikaṃ āgamiṃsu.",
  "atk-s0510a:820_0": "Bhagavāpi tattheva sattāhaṃ vītināmetvā tato mucalindamūlaṃ agamāsi.",
  "atk-s0510a:820_1": "Tattha sattāhavaddalikāya uppannāya sītādipaṭibāhanatthaṃ mucalindena nāma nāgarājena sattakkhattuṃ bhogehi",
  "atk-s0510a:820_2": "parikkhitto asambādhāya gandhakuṭiyaṃ viharanto viya vimuttisukhaṃ paṭisaṃvediyamāno sattāhaṃ vītināmetvā",
  "atk-s0510a:820_3": "rājāyatanaṃ upasaṅkamitvā tatthapi vimuttisukhaṃ paṭisaṃvediyamānoyeva sattāhaṃ vītināmesi.",
  "atk-s0510a:820_4": "Ettāvatā satta sattāhāni paripuṇṇāni.",
  "atk-s0510a:820_5": "Etthantare neva mukhadhovanaṃ,",
  "atk-s0510a:820_6": "na sarīrapaṭijagganaṃ,",
  "atk-s0510a:820_7": "na āhārakiccaṃ ahosi,",
  "atk-s0510a:820_8": "jhānasukhaphalasukheneva ca vītināmesi.",
  "atk-s0510a:821_0": "Athassa tasmiṃ sattasattāhamatthake ekūnapaññāsatime divase tattha nisinnassa “mukhaṃ dhovissāmī”ti cittaṃ udapādi.",
  "atk-s0510a:821_1": "Sakko devānamindo agadaharītakaṃ āharitvā adāsi,",
  "atk-s0510a:821_2": "satthā taṃ paribhuñji,",
  "atk-s0510a:821_3": "tenassa sarīravaḷañjo ahosi.",
  "atk-s0510a:821_4": "Athassa sakkoyeva nāgalatādantakaṭṭhañceva mukhadhovanodakañca adāsi.",
  "atk-s0510a:821_5": "Satthā taṃ dantakaṭṭhaṃ khāditvāva anotattadahodakena mukhaṃ dhovitvā tattheva rājāyatanamūle nisīdi.",
  "atk-s0510a:822_0": "Tasmiṃ samaye tapussa bhallikā nāma dve vāṇijā pañcahi sakaṭasatehi ukkalā janapadā majjhimadesaṃ gacchantā",
  "atk-s0510a:822_1": "pubbe attano ñātisālohitāya devatāya sakaṭāni sannirumbhitvā satthu āhārasampādane ussāhitā manthañca",
  "atk-s0510a:822_2": "madhupiṇḍikañca ādāya –",
  "atk-s0510a:822_3": "“paṭiggaṇhātu no, bhante,",
  "atk-s0510a:822_4": "bhagavā imaṃ āhāraṃ anukampaṃ upādāyā”ti satthāraṃ upanāmetvā aṭṭhaṃsu.",
  "atk-s0510a:822_5": "Bhagavā pāyāsapaṭiggahaṇadivaseyeva pattassa antarahitattā “na kho tathāgatā hatthesu paṭiggaṇhanti,",
  "atk-s0510a:822_6": "kimhi nu kho ahaṃ paṭiggaṇheyya”nti cintesi.",
  "atk-s0510a:822_7": "Athassa cittaṃ ñatvā catūhi disāhi cattāro mahārājāno indanīlamaṇimaye patte upanāmesuṃ,",
  "atk-s0510a:822_8": "bhagavā te paṭikkhipi.",
  "atk-s0510a:822_9": "Puna muggavaṇṇaselamaye cattāro patte upanāmesuṃ.",
  "atk-s0510a:822_10": "Bhagavā catunnampi mahārājānaṃ saddhānurakkhaṇatthāya cattāropi patte paṭiggahetvā uparūpari ṭhapetvā “eko hotū”ti adhiṭṭhāsi.",
  "atk-s0510a:822_11": "Cattāropi mukhavaṭṭiyaṃ paññāyamānalekhā hutvā majjhimappamāṇena ekattaṃ upagamiṃsu.",
  "atk-s0510a:822_12": "Bhagavā tasmiṃ paccagghe selamaye patte āhāraṃ paṭiggahetvā paribhuñjitvā anumodanaṃ akāsi.",
  "atk-s0510a:822_13": "Te dve bhātaro vāṇijā buddhañca dhammañca saraṇaṃ gantvā dvevācikā upāsakā ahesuṃ.",
  "atk-s0510a:822_14": "Atha nesaṃ “ekaṃ no, bhante,",
  "atk-s0510a:822_15": "paricaritabbaṭṭhānaṃ dethā”ti vadantānaṃ dakkhiṇahatthena attano sīsaṃ parāmasitvā kesadhātuyo adāsi.",
  "atk-s0510a:822_16": "Te attano nagare tā dhātuyo suvaṇṇasamuggassa anto pakkhipitvā cetiyaṃ patiṭṭhāpesuṃ.",
  "atk-s0510a:823_0": "Sammāsambuddho pana tato vuṭṭhāya puna ajapālanigrodhameva gantvā nigrodhamūle nisīdi.",
  "atk-s0510a:823_1": "Athassa tattha nisinnamattasseva attanā adhigatadhammassa gambhīrataṃ paccavekkhantassa sabbabuddhānaṃ āciṇṇo –",
  "atk-s0510a:823_2": "“kicchena adhigato kho myāyaṃ dhammo”ti paresaṃ adesetukāmatākārappatto vitakko udapādi.",
  "atk-s0510a:823_3": "Atha kho brahmā sahampati “nassati vata bho loko,",
  "atk-s0510a:823_4": "vinassati vata bho loko”ti dasahi cakkavāḷasahassehi sakkasuyāmasantusitanimmānarativasavattimahābrahmāno ādāya satthu santikaṃ āgantvā “desetu, bhante,",
  "atk-s0510a:823_5": "bhagavā dhamma”ntiādinā nayena dhammadesanaṃ āyāci.",
  "atk-s0510a:824_0": "Satthā tassa paṭiññaṃ datvā “kassa nu kho ahaṃ paṭhamaṃ dhammaṃ deseyya”nti cintento “āḷāro paṇḍito,",
  "atk-s0510a:824_1": "so imaṃ dhammaṃ khippaṃ ājānissatī”ti cittaṃ uppādetvā puna olokento tassa sattāhakālaṅkatabhāvaṃ ñatvā udakaṃ āvajjesi.",
  "atk-s0510a:824_2": "Tassāpi abhidosakālaṅkatabhāvaṃ ñatvā “bahūpakārā kho me pañcavaggiyā bhikkhū”ti pañcavaggiye ārabbha",
  "atk-s0510a:824_3": "manasi katvā “kahaṃ nu kho te etarahi viharantī”ti āvajjento “bārāṇasiyaṃ isipatane migadāye”ti ñatvā",
  "atk-s0510a:824_4": "katipāhaṃ bodhimaṇḍasāmantāyeva piṇḍāya caranto viharitvā “āsāḷhipuṇṇamāyaṃ bārāṇasiṃ gantvā dhammacakkaṃ",
  "atk-s0510a:824_5": "pavattessāmī”ti pakkhassa cātuddasiyaṃ paccūsasamaye paccuṭṭhāya pabhātāya rattiyā kālasseva pattacīvaramādāya",
  "atk-s0510a:824_6": "aṭṭhārasayojanamaggaṃ paṭipanno antarāmagge upakaṃ nāma ājīvakaṃ disvā tassa attano buddhabhāvaṃ ācikkhitvā",
  "atk-s0510a:824_7": "taṃ divasameva sāyanhasamaye isipatanaṃ sampāpuṇi.",
  "atk-s0510a:825_0": "Pañcavaggiyā tathāgataṃ dūratova āgacchantaṃ disvā “ayaṃ āvuso,",
  "atk-s0510a:825_1": "samaṇo gotamo paccayabāhullāya āvattitvā paripuṇṇakāyo pīṇindriyo suvaṇṇavaṇṇo hutvā āgacchati.",
  "atk-s0510a:825_2": "Imassa vandanādīni na karissāma,",
  "atk-s0510a:825_3": "mahākulappasuto kho panesa āsanābhihāraṃ arahati,",
  "atk-s0510a:825_4": "tenassa āsanamattaṃ paññāpessāmā”ti katikaṃ akaṃsu.",
  "atk-s0510a:825_5": "Bhagavā sadevakassa lokassa cittācārajānanasamatthena ñāṇena “kiṃ nu kho ime cintayiṃsū”ti āvajjetvā cittaṃ aññāsi.",
  "atk-s0510a:825_6": "Atha tesu sabbadevamanussesu anodissakavasena pharaṇasamatthaṃ mettacittaṃ saṅkhipitvā odissakavasena mettacittena phari.",
  "atk-s0510a:825_7": "Te bhagavatā mettacittena saṃphuṭṭhā tathāgate upasaṅkamante sakāya katikāya saṇṭhātuṃ asakkontā paccuggantvā abhivādanādīni sabbakiccāni akaṃsu.",
  "atk-s0510a:825_8": "Sammāsambuddhabhāvaṃ panassa ajānantā kevalaṃ nāmena ca āvusovādena ca samudācariṃsu.",
  "atk-s0510a:826_0": "Atha ne bhagavā – “mā,",
  "atk-s0510a:826_1": "bhikkhave,",
  "atk-s0510a:826_2": "tathāgataṃ nāmena ca āvusovādena ca samudācaratha. Arahaṃ,",
  "atk-s0510a:826_3": "bhikkhave,",
  "atk-s0510a:826_4": "tathāgato sammāsambuddho”ti attano buddhabhāvaṃ ñāpetvā paññattavarabuddhāsane nisinno uttarāsāḷhanakkhattayoge",
  "atk-s0510a:826_5": "vattamāne aṭṭhārasahi brahmakoṭīhi parivuto pañcavaggiyatthere āmantetvā tiparivaṭṭaṃ dvādasākāraṃ chañāṇavijambhanaṃ",
  "atk-s0510a:826_6": "anuttaraṃ dhammacakkappavattanasuttantaṃ desesi.",
  "atk-s0510a:826_7": "Tesu koṇḍaññatthero desanānusārena ñāṇaṃ pesento suttapariyosāne aṭṭhārasahi brahmakoṭīhi saddhiṃ sotāpattiphale patiṭṭhāsi.",
  "atk-s0510a:826_8": "Satthā tattheva vassaṃ upagantvā punadivase vappattheraṃ ovadanto vihāreyeva nisīdi,",
  "atk-s0510a:826_9": "sesā cattāropi piṇḍāya cariṃsu.",
  "atk-s0510a:826_10": "Vappatthero pubbaṇheyeva sotāpattiphalaṃ pāpuṇi.",
  "atk-s0510a:826_11": "Etenevupāyena punadivase bhaddiyattheraṃ,",
  "atk-s0510a:826_12": "punadivase mahānāmattheraṃ,",
  "atk-s0510a:826_13": "punadivase assajittheranti sabbe sotāpattiphale patiṭṭhāpetvā pañcamiyaṃ pakkhassa pañcapi there sannipātetvā anattalakkhaṇasuttantaṃ desesi.",
  "atk-s0510a:826_14": "Desanāpariyosāne pañcapi therā arahatte patiṭṭhahiṃsu.",
  "atk-s0510a:826_15": "Atha satthā yasassa kulaputtassa upanissayaṃ disvā taṃ rattibhāge nibbijjitvā gehaṃ pahāya nikkhantaṃ",
  "atk-s0510a:826_16": "“ehi yasā”ti pakkositvā tasmiṃyeva rattibhāge sotāpattiphale,",
  "atk-s0510a:826_17": "punadivase arahatte patiṭṭhāpetvā,",
  "atk-s0510a:826_18": "aparepi tassa sahāyake catupaññāsajane ehibhikkhupabbajjāya pabbājetvā arahattaṃ pāpesi.",
  "atk-s0510a:827_0": "Evaṃ loke ekasaṭṭhiyā arahantesu jātesu satthā vuṭṭhavasso pavāretvā “caratha bhikkhave cārika”nti saṭṭhibhikkhū",
  "atk-s0510a:827_1": "disāsu pesetvā sayaṃ uruvelaṃ gacchanto antarāmagge kappāsikavanasaṇḍe tiṃsabhaddavaggiyakumāre vinesi.",
  "atk-s0510a:827_2": "Tesu sabbapacchimako sotāpanno,",
  "atk-s0510a:827_3": "sabbuttamo anāgāmī ahosi.",
  "atk-s0510a:827_4": "Tepi sabbe ehibhikkhubhāveneva pabbājetvā disāsu pesetvā uruvelaṃ gantvā aḍḍhuḍḍhapāṭihāriyasahassāni",
  "atk-s0510a:827_5": "dassetvā uruvelakassapādayo sahassajaṭilaparivāre tebhātikajaṭile vinetvā ehibhikkhubhāvena pabbājetvā",
  "atk-s0510a:827_6": "gayāsīse nisīdāpetvā ādittapariyāyadesanāya arahatte patiṭṭhāpetvā tena arahantasahassena parivuto “bimbisārarañño",
  "atk-s0510a:827_7": "dinnapaṭiññaṃ mocessāmī”ti rājagahanagarūpacāre laṭṭhivanuyyānaṃ agamāsi.",
  "atk-s0510a:827_8": "Rājā uyyānapālassa santikā “satthā āgato”ti sutvā dvādasanahutehi brāhmaṇagahapatikehi parivuto satthāraṃ",
  "atk-s0510a:827_9": "upasaṅkamitvā cakkavicittatalesu suvaṇṇapaṭṭavitānaṃ viya pabhāsamudayaṃ vissajjentesu tathāgatassa pādesu",
  "atk-s0510a:827_10": "sirasā nipatitvā ekamantaṃ nisīdi saddhiṃ parisāya.",
  "atk-s0510a:828_0": "Atha kho tesaṃ brāhmaṇagahapatikānaṃ etadahosi –",
  "atk-s0510a:828_1": "“kiṃ nu kho mahāsamaṇo uruvelakassape brahmacariyaṃ carati,",
  "atk-s0510a:828_2": "udāhu uruvelakassapo mahāsamaṇe”ti.",
  "atk-s0510a:828_3": "Bhagavā tesaṃ cetassā cetoparivitakkamaññāya uruvelakassapaṃ gāthāya ajjhabhāsi –",
  "atk-s0510a:829_0": "“Kimeva disvā uruvelavāsi, pahāsi aggiṃ kisakovadāno;",
  "atk-s0510a:830_0": "Pucchāmi taṃ kassapa etamatthaṃ, kathaṃ pahīnaṃ tava aggihutta”nti. –",
  "atk-s0510a:831_0": "Theropi bhagavato adhippāyaṃ viditvā –",
  "atk-s0510a:832_0": "“Rūpe ca sadde ca atho rase ca, kāmitthiyo cābhivadanti yaññā;",
  "atk-s0510a:833_0": "Etaṃ malantī upadhīsu ñatvā, tasmā na yiṭṭhe na hute arañji”nti. –",
  "atk-s0510a:834_0": "Imaṃ gāthaṃ vatvā attano sāvakabhāvappakāsanatthaṃ tathāgatassa pādapiṭṭhe sīsaṃ ṭhapetvā “satthā me,",
  "atk-s0510a:834_1": "bhante bhagavā,",
  "atk-s0510a:834_2": "sāvakohamasmī”ti vatvā ekatālaṃ dvitālaṃ titālanti yāva sattatālappamāṇaṃ sattakkhattuṃ vehāsaṃ abbhuggantvā",
  "atk-s0510a:834_3": "oruyha tathāgataṃ vanditvā ekamantaṃ nisīdi.",
  "atk-s0510a:834_4": "Taṃ pāṭihāriyaṃ disvā mahājano “aho mahānubhāvā buddhā,",
  "atk-s0510a:834_5": "evañhi thāmagatadiṭṭhiko nāma ‘arahā’ti maññamāno uruvelakassapopi diṭṭhijālaṃ bhinditvā tathāgatena damito”ti satthu guṇakathaṃyeva kathesi.",
  "atk-s0510a:834_6": "Bhagavā “nāhaṃ idāniyeva uruvelakassapaṃ damemi,",
  "atk-s0510a:834_7": "atītepi esa mayā damito”ti vatvā imissā aṭṭhuppattiyā mahānāradakassapajātakaṃ kathetvā cattāri saccāni pakāsesi.",
  "atk-s0510a:834_8": "Rājā ekādasahi nahutehi saddhiṃ sotāpattiphale patiṭṭhāsi,",
  "atk-s0510a:834_9": "ekanahutaṃ upāsakattaṃ paṭivedesi.",
  "atk-s0510a:834_10": "Rājā satthu santike nisinnoyeva pañca assāsake pavedetvā saraṇaṃ gantvā svātanāya nimantetvā uṭṭhāyāsanā bhagavantaṃ padakkhiṇaṃ katvā pakkami.",
  "atk-s0510a:835_0": "Punadivase yehi ca bhagavā hiyyo diṭṭho,",
  "atk-s0510a:835_1": "yehi ca adiṭṭho,",
  "atk-s0510a:835_2": "te sabbepi rājagahavāsino aṭṭhārasakoṭisaṅkhā manussā tathāgataṃ daṭṭhukāmā pātova rājagahato laṭṭhivanuyyānaṃ agamaṃsu.",
  "atk-s0510a:835_3": "Tigāvuto maggo nappahosi,",
  "atk-s0510a:835_4": "sakalalaṭṭhivanuyyānaṃ nirantaraṃ phuṭaṃ ahosi.",
  "atk-s0510a:835_5": "Mahājano dasabalassa rūpasobhaggappattaṃ attabhāvaṃ passantopi tittiṃ kātuṃ nāsakkhi.",
  "atk-s0510a:835_6": "Vaṇṇabhūmi nāmesā.",
  "atk-s0510a:835_7": "Evarūpesu hi ṭhānesu bhagavato lakkhaṇānubyañjanādippabhedā sabbāpi rūpakāyasirī vaṇṇetabbā.",
  "atk-s0510a:835_8": "Evaṃ rūpasobhaggappattaṃ dasabalassa sarīraṃ passamānena mahājanena nirantaraṃ phuṭe uyyāne ca gamanamagge ca ekabhikkhussapi nikkhamanokāso nāhosi.",
  "atk-s0510a:835_9": "Taṃ divasaṃ kira bhagavato bhattaṃ chinnaṃ bhaveyya,",
  "atk-s0510a:835_10": "tasmā “taṃ mā ahosī”ti sakkassa nisinnāsanaṃ uṇhākāraṃ dassesi.",
  "atk-s0510a:835_11": "So āvajjamāno taṃ kāraṇaṃ ñatvā māṇavakavaṇṇaṃ abhinimminitvā buddhadhammasaṅghapaṭisaṃyuttā thutiyo",
  "atk-s0510a:835_12": "vadamāno dasabalassa purato otaritvā devānubhāvena okāsaṃ katvā –",
  "atk-s0510a:836_0": "“Danto dantehi saha purāṇajaṭilehi, vippamutto vippamuttehi;",
  "atk-s0510a:837_0": "Siṅgīnikkhasavaṇṇo, rājagahaṃ pāvisi bhagavā.",
  "atk-s0510a:838_0": "“Mutto muttehi…pe….",
  "atk-s0510a:839_0": "“Tiṇṇo tiṇṇehi…pe….",
  "atk-s0510a:840_0": "“Santo santehi…pe… rājagahaṃ pāvisi bhagavā.",
  "atk-s0510a:841_0": "“Dasavāso dasabalo, dasadhammavidū dasabhi cupeto;",
  "atk-s0510a:842_0": "So dasasataparivāro, rājagahaṃ pāvisi bhagavā”ti. –",
  "atk-s0510a:843_0": "Imāhi gāthāhi satthu vaṇṇaṃ vadamāno purato pāyāsi.",
  "atk-s0510a:843_1": "Tadā mahājano māṇavakassa rūpasiriṃ disvā “ativiya abhirūpo vatāyaṃ māṇavako,",
  "atk-s0510a:843_2": "na kho pana amhehi diṭṭhapubbo”ti cintetvā “kuto ayaṃ māṇavako,",
  "atk-s0510a:843_3": "kassa vā aya”nti āha.",
  "atk-s0510a:843_4": "Taṃ sutvā māṇavo –",
  "atk-s0510a:844_0": "“Yo dhīro sabbadhi danto, suddho appaṭipuggalo;",
  "atk-s0510a:845_0": "Arahaṃ sugato loke, tassāhaṃ paricārako”ti. – gāthamāha;",
  "atk-s0510a:846_0": "Satthā sakkena katokāsaṃ maggaṃ paṭipajjitvā bhikkhusahassaparivuto rājagahaṃ pāvisi.",
  "atk-s0510a:846_1": "Rājā buddhappamukhassa saṅghassa mahādānaṃ datvā “ahaṃ, bhante,",
  "atk-s0510a:846_2": "tīṇi ratanāni vinā vasituṃ na sakkhissāmi,",
  "atk-s0510a:846_3": "velāya vā avelāya vā bhagavato santikaṃ āgamissāmi,",
  "atk-s0510a:846_4": "laṭṭhivanuyyānañca nāma atidūre,",
  "atk-s0510a:846_5": "idaṃ pana amhākaṃ veḷuvanuyyānaṃ nātidūraṃ naccāsannaṃ gamanāgamanasampannaṃ buddhārahaṃ senāsanaṃ. Idaṃ me, bhante,",
  "atk-s0510a:846_6": "bhagavā paṭiggaṇhātū”ti suvaṇṇabhiṅgārena pupphagandhavāsitaṃ maṇivaṇṇaṃ udakamādāya veḷuvanuyyānaṃ pariccajanto dasabalassa hatthe udakaṃ pātesi.",
  "atk-s0510a:846_7": "Tasmiṃ ārāme paṭiggahiteyeva “buddhasāsanassa mūlāni otiṇṇānī”ti mahāpathavī kampi.",
  "atk-s0510a:846_8": "Jambudīpatalasmiñhi ṭhapetvā veḷuvanaṃ aññaṃ mahāpathaviṃ kampetvā gahitasenāsanaṃ nāma natthi.",
  "atk-s0510a:846_9": "Tambapaṇṇidīpepi ṭhapetvā mahāvihāraṃ aññaṃ pathaviṃ kampetvā gahitasenāsanaṃ nāma natthi.",
  "atk-s0510a:846_10": "Satthā veḷuvanārāmaṃ paṭiggahetvā rañño anumodanaṃ katvā uṭṭhāyāsanā bhikkhusaṅghaparivuto veḷuvanaṃ agamāsi.",
  "atk-s0510a:847_0": "Tasmiṃ kho pana samaye sāriputto ca moggallāno cāti dve paribbājakā rājagahaṃ upanissāya viharanti amataṃ pariyesamānā.",
  "atk-s0510a:847_1": "Tesu sāriputto assajittheraṃ piṇḍāya paviṭṭhaṃ disvā pasannacitto payirupāsitvā “ye dhammā hetuppabhavā”tiādigāthaṃ",
  "atk-s0510a:847_2": "sutvā sotāpattiphale patiṭṭhāya attano sahāyakassa moggallānassapi tameva gāthaṃ abhāsi.",
  "atk-s0510a:847_3": "Sopi sotāpattiphale patiṭṭhahi.",
  "atk-s0510a:847_4": "Te ubhopi sañcayaṃ oloketvā attano parisāya saddhiṃ bhagavato santike pabbajiṃsu.",
  "atk-s0510a:847_5": "Tesu moggallāno sattāhena arahattaṃ pāpuṇi,",
  "atk-s0510a:847_6": "sāriputto aḍḍhamāsena.",
  "atk-s0510a:847_7": "Ubhopi te satthā aggasāvakaṭṭhāne ṭhapesi.",
  "atk-s0510a:847_8": "Sāriputtattherena ca arahattaṃ pattadivaseyeva sannipātaṃ akāsi.",
  "atk-s0510a:848_0": "Tathāgate pana tasmiññeva veḷuvanuyyāne viharante suddhodanamahārājā “putto kira me chabbassāni dukkarakārikaṃ",
  "atk-s0510a:848_1": "caritvā paramābhisambodhiṃ patvā pavattavaradhammacakko rājagahaṃ upanissāya veḷuvane viharatī”ti sutvā",
  "atk-s0510a:848_2": "aññataraṃ amaccaṃ āmantesi –",
  "atk-s0510a:848_3": "“ehi bhaṇe,",
  "atk-s0510a:848_4": "tvaṃ purisasahassaparivāro rājagahaṃ gantvā mama vacanena ‘pitā te suddhodanamahārājā daṭṭhukāmo’ti vatvā mama puttaṃ gaṇhitvā ehī”ti āha. So “evaṃ,",
  "atk-s0510a:848_5": "devā”ti rañño vacanaṃ sirasā sampaṭicchitvā purisasahassaparivāro khippameva saṭṭhiyojanamaggaṃ gantvā",
  "atk-s0510a:848_6": "dasabalassa catuparisamajjhe nisīditvā dhammadesanāvelāyaṃ vihāraṃ pāvisi.",
  "atk-s0510a:848_7": "So “tiṭṭhatu tāva raññā pahitasāsana”nti parisapariyante ṭhito satthu dhammadesanaṃ sutvā yathāṭhitova",
  "atk-s0510a:848_8": "saddhiṃ purisasahassena arahattaṃ patvā pabbajjaṃ yāci.",
  "atk-s0510a:848_9": "Bhagavā “etha bhikkhavo”ti hatthaṃ pasāresi.",
  "atk-s0510a:848_10": "Sabbe taṅkhaṇaññeva iddhimayapattacīvaradharā saṭṭhivassikattherā viya ahesuṃ.",
  "atk-s0510a:848_11": "Arahattaṃ pattakālato paṭṭhāya pana ariyā nāma majjhattāva hontīti,",
  "atk-s0510a:848_12": "so raññā pahitasāsanaṃ dasabalassa na kathesi. Rājā –",
  "atk-s0510a:848_13": "“neva gato āgacchati,",
  "atk-s0510a:848_14": "na sāsanaṃ suyyatī”ti “ehi bhaṇe,",
  "atk-s0510a:848_15": "tvaṃ gacchā”ti eteneva niyāmena aññaṃ amaccaṃ pesesi.",
  "atk-s0510a:848_16": "Sopi gantvā purimanayeneva saddhiṃ parisāya arahattaṃ patvā tuṇhī ahosi.",
  "atk-s0510a:848_17": "Puna rājā “ehi bhaṇe,",
  "atk-s0510a:848_18": "tvaṃ gaccha,",
  "atk-s0510a:848_19": "tvaṃ gacchā”ti eteneva niyāmena aparepi satta amacce pesesi.",
  "atk-s0510a:848_20": "Te sabbe nava purisasahassaparivārā nava amaccā attano kiccaṃ niṭṭhāpetvā tuṇhībhūtā tattheva vihariṃsu.",
  "atk-s0510a:849_0": "Rājā sāsanamattampi āharitvā ācikkhantaṃ alabhitvā cintesi –",
  "atk-s0510a:849_1": "“ettakāpi janā mayi sinehābhāvena sāsanamattampi na paccāhariṃsu,",
  "atk-s0510a:849_2": "ko nu kho me sāsanaṃ karissatī”ti sabbaṃ rājabalaṃ olokento kāḷudāyiṃ addasa.",
  "atk-s0510a:849_3": "So kira rañño sabbatthasādhako abbhantariko ativiya vissāsiko amacco bodhisattena saddhiṃ ekadivase jāto sahapaṃsukīḷako sahāyo.",
  "atk-s0510a:849_4": "Atha naṃ rājā āmantesi –",
  "atk-s0510a:849_5": "“tāta kāḷudāyi,",
  "atk-s0510a:849_6": "ahaṃ mama puttaṃ daṭṭhukāmo navapurisasahassaparivārena nava amacce pesesiṃ,",
  "atk-s0510a:849_7": "tesu ekopi āgantvā sāsanamattaṃ ārocento nāma natthi.",
  "atk-s0510a:849_8": "Dujjāno kho pana me jīvitantarāyo,",
  "atk-s0510a:849_9": "jīvamānoyevāhaṃ puttaṃ daṭṭhukāmo.",
  "atk-s0510a:849_10": "Sakkhissasi nu kho me puttaṃ dassetu”nti?",
  "atk-s0510a:849_11": "“Sakkhissāmi, deva,",
  "atk-s0510a:849_12": "sace pabbajituṃ labhissāmī”ti. “Tāta,",
  "atk-s0510a:849_13": "tvaṃ pabbajito vā apabbajito vā mayhaṃ puttaṃ dassehī”ti.",
  "atk-s0510a:849_14": "So “sādhu,",
  "atk-s0510a:849_15": "devā”ti rañño sāsanaṃ ādāya rājagahaṃ gantvā satthu dhammadesanāvelāya parisapariyante ṭhito dhammaṃ",
  "atk-s0510a:849_16": "sutvā saparivāro arahattaṃ patvā ehibhikkhubhāvena pabbajitvā vihāsi.",
  "atk-s0510a:850_0": "Satthā buddho hutvā paṭhamaṃ antovassaṃ isipatane vasitvā vuṭṭhavasso pavāretvā uruvelaṃ gantvā tattha",
  "atk-s0510a:850_1": "tayo māse vasanto tebhātikajaṭile vinetvā bhikkhusahassaparivāro phussamāsapuṇṇamāyaṃ rājagahaṃ gantvā",
  "atk-s0510a:850_2": "dve māse vasi.",
  "atk-s0510a:850_3": "Ettāvatā bārāṇasito nikkhantassa pañca māsā jātā,",
  "atk-s0510a:850_4": "sakalo hemanto atikkanto.",
  "atk-s0510a:850_5": "Kāḷudāyittherassa āgatadivasato sattaṭṭhadivasā vītivattā.",
  "atk-s0510a:850_6": "Thero phagguṇamāsapuṇṇamāyaṃ cintesi –",
  "atk-s0510a:850_7": "“atikkanto dāni hemanto,",
  "atk-s0510a:850_8": "vasantasamayo anuppatto,",
  "atk-s0510a:850_9": "manussehi sassādīni uddharitvā sammukhasammukhaṭṭhānehi maggā dinnā,",
  "atk-s0510a:850_10": "haritatiṇasañchannā pathavī,",
  "atk-s0510a:850_11": "supupphitā vanasaṇḍā,",
  "atk-s0510a:850_12": "paṭipajjanakkhamā maggā,",
  "atk-s0510a:850_13": "kālo dasabalassa ñātisaṅgahaṃ kātu”nti.",
  "atk-s0510a:850_14": "Atha bhagavantaṃ upasaṅkamitvā –",
  "atk-s0510a:851_0": "“Aṅgārino dāni dumā bhadante, phalesino chadanaṃ vippahāya;",
  "atk-s0510a:852_0": "Te accimantova pabhāsayanti, samayo mahāvīra bhāgī rasānaṃ…pe…. ;",
  "atk-s0510a:853_0": "“Nātisītaṃ nātiuṇhaṃ, nātidubbhikkhachātakaṃ;",
  "atk-s0510a:854_0": "Saddalā haritā bhūmi, esa kālo mahāmunī”ti. –",
  "atk-s0510a:855_0": "Saṭṭhimattāhi gāthāhi dasabalassa kulanagaragamanavaṇṇaṃ vaṇṇesi.",
  "atk-s0510a:855_1": "Atha naṃ satthā –",
  "atk-s0510a:855_2": "“kiṃ nu kho, udāyi,",
  "atk-s0510a:855_3": "madhurassarena gamanavaṇṇaṃ vaṇṇesī”ti āha.",
  "atk-s0510a:855_4": "“Tumhākaṃ, bhante,",
  "atk-s0510a:855_5": "pitā suddhodanamahārājā tumhe passitukāmo,",
  "atk-s0510a:855_6": "karotha ñātakānaṃ saṅgaha”nti. “Sādhu, udāyi,",
  "atk-s0510a:855_7": "karissāmi ñātakānaṃ saṅgahaṃ,",
  "atk-s0510a:855_8": "bhikkhusaṅghassa ārocehi,",
  "atk-s0510a:855_9": "gamiyavattaṃ paripūressantī”ti. “Sādhu,",
  "atk-s0510a:855_10": "bhante”ti thero tesaṃ ārocesi.",
  "atk-s0510a:856_0": "Bhagavā aṅgamagadhavāsīnaṃ kulaputtānaṃ dasahi sahassehi,",
  "atk-s0510a:856_1": "kapilavatthuvāsīnaṃ dasahi sahassehīti sabbeheva vīsatisahassehi khīṇāsavabhikkhūhi parivuto rājagahā nikkhamitvā divase divase yojanaṃ gacchati.",
  "atk-s0510a:856_2": "“Rājagahato saṭṭhiyojanaṃ kapilavatthuṃ dvīhi māsehi pāpuṇissāmī”ti aturitacārikaṃ pakkāmi.",
  "atk-s0510a:856_3": "Theropi “bhagavato nikkhantabhāvaṃ rañño ārocessāmī”ti vehāsaṃ abbhuggantvā rañño nivesane pāturahosi.",
  "atk-s0510a:856_4": "Rājā theraṃ disvā tuṭṭhacitto mahārahe pallaṅke nisīdāpetvā attano paṭiyāditassa nānaggarasabhojanassa pattaṃ pūretvā adāsi.",
  "atk-s0510a:856_5": "Thero uṭṭhāya gamanākāraṃ dassesi.",
  "atk-s0510a:856_6": "“Nisīditvā bhuñja, tātā”ti.",
  "atk-s0510a:856_7": "“Satthu santikaṃ gantvā bhuñjissāmi,",
  "atk-s0510a:856_8": "mahārājā”ti.",
  "atk-s0510a:856_9": "“Kahaṃ pana, tāta,",
  "atk-s0510a:856_10": "satthā”ti?",
  "atk-s0510a:856_11": "“Vīsatisahassabhikkhuparivāro tumhākaṃ dassanatthāya cārikaṃ nikkhanto,",
  "atk-s0510a:856_12": "mahārājā”ti.",
  "atk-s0510a:856_13": "Rājā tuṭṭhamānaso āha –",
  "atk-s0510a:856_14": "“tumhe imaṃ paribhuñjitvā yāva mama putto imaṃ nagaraṃ pāpuṇāti,",
  "atk-s0510a:856_15": "tāvassa itova piṇḍapātaṃ pariharathā”ti.",
  "atk-s0510a:856_16": "Thero adhivāsesi.",
  "atk-s0510a:856_17": "Rājā theraṃ parivisitvā pattaṃ gandhacuṇṇena ubbaṭṭetvā uttamassa bhojanassa pūretvā “tathāgatassa dethā”ti therassa hatthe patiṭṭhāpesi.",
  "atk-s0510a:856_18": "Thero sabbesaṃ passantānaṃyeva pattaṃ ākāse khipitvā sayampi vehāsaṃ abbhuggantvā piṇḍapātaṃ āharitvā satthu hatthe ṭhapesi.",
  "atk-s0510a:856_19": "Satthā taṃ paribhuñji.",
  "atk-s0510a:856_20": "Eteneva upāyena thero divase divase piṇḍapātaṃ āhari.",
  "atk-s0510a:856_21": "Satthāpi antarāmagge raññoyeva piṇḍapātaṃ paribhuñji.",
  "atk-s0510a:856_22": "Theropi bhattakiccāvasāne divase divase “ajja bhagavā ettakaṃ āgato,",
  "atk-s0510a:856_23": "ajja ettaka”nti buddhaguṇapaṭisaṃyuttāya ca kathāya sakalaṃ rājakulaṃ satthudassanaṃ vināyeva satthari sañjātappasādaṃ akāsi.",
  "atk-s0510a:856_24": "Teneva naṃ bhagavā “etadaggaṃ,",
  "atk-s0510a:856_25": "bhikkhave,",
  "atk-s0510a:856_26": "mama sāvakānaṃ bhikkhūnaṃ kulappasādakānaṃ yadidaṃ kāḷudāyī”ti etadagge ṭhapesi.",
  "atk-s0510a:857_0": "Sākiyāpi kho anuppatte bhagavati “amhākaṃ ñātiseṭṭhaṃ passissāmā”ti sannipatitvā bhagavato vasanaṭṭhānaṃ",
  "atk-s0510a:857_1": "vīmaṃsamānā “nigrodhasakkassa ārāmo ramaṇīyo”ti sallakkhetvā tattha sabbaṃ paṭijagganavidhiṃ kāretvā",
  "atk-s0510a:857_2": "gandhapupphahatthā paccuggamanaṃ karontā sabbālaṅkārapaṭimaṇḍite daharadahare nāgaradārake ca nāgaradārikāyo",
  "atk-s0510a:857_3": "ca paṭhamaṃ pahiṇiṃsu,",
  "atk-s0510a:857_4": "tato rājakumāre ca rājakumārikāyo ca,",
  "atk-s0510a:857_5": "tesaṃ anantarā sāmaṃ gandhapupphādīhi pūjayamānā bhagavantaṃ gahetvā nigrodhārāmameva agamaṃsu.",
  "atk-s0510a:857_6": "Tattha bhagavā vīsatisahassakhīṇāsavaparivuto paññattavarabuddhāsane nisīdi.",
  "atk-s0510a:857_7": "Sākiyā nāma mānajātikā mānatthaddhā,",
  "atk-s0510a:857_8": "te “siddhatthakumāro amhehi daharataro,",
  "atk-s0510a:857_9": "amhākaṃ kaniṭṭho,",
  "atk-s0510a:857_10": "bhāgineyyo, putto,",
  "atk-s0510a:857_11": "nattā”ti cintetvā daharadahare rājakumāre āhaṃsu –",
  "atk-s0510a:857_12": "“tumhe vandatha,",
  "atk-s0510a:857_13": "mayaṃ tumhākaṃ piṭṭhito nisīdissāmā”ti.",
  "atk-s0510a:858_0": "Tesu evaṃ avanditvā nisinnesu bhagavā tesaṃ ajjhāsayaṃ oloketvā “na maṃ ñātayo vandanti,",
  "atk-s0510a:858_1": "handa dāni te vandāpessāmī”ti abhiññāpādakaṃ catutthaṃ jhānaṃ samāpajjitvā tato vuṭṭhāya ākāsaṃ abbhuggantvā",
  "atk-s0510a:858_2": "tesaṃ sīse pādapaṃsuṃ okiramāno viya kaṇḍambarukkhamūle yamakapāṭihāriyasadisaṃ pāṭihāriyaṃ akāsi.",
  "atk-s0510a:858_3": "Rājā taṃ acchariyaṃ disvā āha – “bhante,",
  "atk-s0510a:858_4": "tumhākaṃ jātadivase kāladevalassa vandanatthaṃ upanītānaṃ vopāde parivattetvā brāhmaṇassa matthake patiṭṭhite disvāpi ahaṃ tumhākaṃ pāde vandiṃ,",
  "atk-s0510a:858_5": "ayaṃ me paṭhamavandanā.",
  "atk-s0510a:858_6": "Vappamaṅgaladivase ca jambucchāyāya sirisayane nipannānaṃ vojambucchāyāya aparivattanaṃ disvāpi pāde vandiṃ,",
  "atk-s0510a:858_7": "ayaṃ me dutiyavandanā.",
  "atk-s0510a:858_8": "Idāni pana imaṃ adiṭṭhapubbaṃ pāṭihāriyaṃ disvāpi ahaṃ tumhākaṃ pāde vandāmi,",
  "atk-s0510a:858_9": "ayaṃ me tatiyavandanā”ti.",
  "atk-s0510a:858_10": "Raññā pana vandite bhagavantaṃ avanditvā ṭhātuṃ samattho nāma ekasākiyopi nāhosi,",
  "atk-s0510a:858_11": "sabbe vandiṃsuyeva.",
  "atk-s0510a:859_0": "Iti bhagavā ñātayo vandāpetvā ākāsato otaritvā paññattāsane nisīdi.",
  "atk-s0510a:859_1": "Nisinne bhagavati sikhāpatto ñātisamāgamo ahosi,",
  "atk-s0510a:859_2": "sabbe ekaggacittā hutvā nisīdiṃsu.",
  "atk-s0510a:859_3": "Tato mahāmegho pokkharavassaṃ vassi.",
  "atk-s0510a:859_4": "Tambavaṇṇaṃ udakaṃ heṭṭhā viravantaṃ gacchati,",
  "atk-s0510a:859_5": "temitukāmova temeti,",
  "atk-s0510a:859_6": "atemitukāmassa sarīre ekabindumattampi na patati.",
  "atk-s0510a:859_7": "Taṃ disvā sabbe acchariyabbhutacittā jātā “aho acchariyaṃ,",
  "atk-s0510a:859_8": "aho abbhuta”nti kathaṃ samuṭṭhāpesuṃ.",
  "atk-s0510a:859_9": "Satthā “na idāneva mayhaṃ ñātisamāgame pokkharavassaṃ vassati,",
  "atk-s0510a:859_10": "atītepi vassī”ti imissā aṭṭhuppattiyā vessantarajātakaṃ kathesi.",
  "atk-s0510a:859_11": "Dhammakathaṃ sutvā sabbe uṭṭhāya vanditvā pakkamiṃsu.",
  "atk-s0510a:859_12": "Ekopi rājā vā rājamahāmatto vā “sve amhākaṃ bhikkhaṃ gaṇhathā”ti vatvā gato nāma natthi.",
  "atk-s0510a:860_0": "Satthā punadivase vīsatibhikkhusahassaparivuto kapilavatthuṃ piṇḍāya pāvisi.",
  "atk-s0510a:860_1": "Taṃ na koci gantvā nimantesi,",
  "atk-s0510a:860_2": "na pattaṃ vā aggahesi.",
  "atk-s0510a:860_3": "Bhagavā indakhīle ṭhitova āvajjesi –",
  "atk-s0510a:860_4": "“kathaṃ nu kho pubbabuddhā kulanagare piṇḍāya cariṃsu,",
  "atk-s0510a:860_5": "kiṃ uppaṭipāṭiyā issarajanānaṃ gharāni agamaṃsu,",
  "atk-s0510a:860_6": "udāhu sapadānacārikaṃ cariṃsū”ti?",
  "atk-s0510a:860_7": "Tato ekabuddhassapi uppaṭipāṭiyā gamanaṃ adisvā “mayāpi dāni ayameva tesaṃ vaṃso paggahetabbo,",
  "atk-s0510a:860_8": "āyatiñca mama sāvakā mamaññeva anusikkhantā piṇḍacārikavattaṃ paripūressantī”ti koṭiyaṃ niviṭṭhagehato paṭṭhāya sapadānaṃ piṇḍāya cari.",
  "atk-s0510a:860_9": "“Ayyo kira siddhatthakumāro piṇḍāya caratī”ti dvibhūmikatibhūmikādīsu pāsādesu sīhapañjaraṃ vivaritvā mahājano dassanabyāvaṭo ahosi.",
  "atk-s0510a:861_0": "Rāhulamātāpi devī –",
  "atk-s0510a:861_1": "“ayyaputto kira imasmiṃyeva nagare mahantena rājānubhāvena suvaṇṇasivikādīhi vicaritvā idāni kesamassuṃ",
  "atk-s0510a:861_2": "ohāretvā kāsāyavatthanivāsano kapālahattho piṇḍāya carati,",
  "atk-s0510a:861_3": "sobhati nu kho”ti sīhapañjaraṃ vivaritvā olokayamānā bhagavantaṃ nānāvirāgasamujjalāya sarīrappabhāya",
  "atk-s0510a:861_4": "nagaravīthiyo obhāsetvā byāmappabhāparikkhepasamupabyūḷhāya asītānubyañjanappabhāsitāya dvattiṃsamahāpurisalakkhaṇapaṭimaṇḍitāya",
  "atk-s0510a:861_5": "anopamāya buddhasiriyā virocamānaṃ disvā uṇhīsato paṭṭhāya yāva pādatalā –",
  "atk-s0510a:862_0": "“Siniddhanīlamudukuñcitakeso, sūriyanimmalatalābhinalāṭo;",
  "atk-s0510a:863_0": "Yuttatuṅgamudukāyatanāso, raṃsijālavikasito narasīho”ti. –",
  "atk-s0510a:864_0": "Evamādikāhi dasahi narasīhagāthāhi abhitthavitvā “tumhākaṃ putto piṇḍāya caratī”ti rañño ārocesi.",
  "atk-s0510a:864_1": "Rājā saṃviggahadayo hatthena sāṭakaṃ saṇḍapento turitaturito nikkhamitvā vegena gantvā bhagavato purato ṭhatvā āha –",
  "atk-s0510a:864_2": "“kinnu kho, bhante,",
  "atk-s0510a:864_3": "amhe lajjāpetha,",
  "atk-s0510a:864_4": "kimatthaṃ piṇḍāya caratha,",
  "atk-s0510a:864_5": "kiṃ ‘ettakānaṃ bhikkhūnaṃ na sakkā bhattaṃ laddhu’nti saññaṃ karitthā”ti?",
  "atk-s0510a:864_6": "“Vaṃsacārittametaṃ, mahārāja,",
  "atk-s0510a:864_7": "amhāka”nti. “Nanu, bhante,",
  "atk-s0510a:864_8": "amhākaṃ vaṃso nāma mahāsammatakhattiyavaṃso,",
  "atk-s0510a:864_9": "ettha ca ekakhattiyopi bhikkhācarako nāma natthī”ti. “Ayaṃ, mahārāja,",
  "atk-s0510a:864_10": "khattiyavaṃso nāma tava vaṃso.",
  "atk-s0510a:864_11": "Amhākaṃ pana ‘dīpaṅkaro koṇḍañño…pe…",
  "atk-s0510a:864_12": "kassapo’ti ayaṃ buddhavaṃso nāma.",
  "atk-s0510a:864_13": "Ete ca aññe ca anekasahassasaṅkhā buddhā bhikkhācāreneva jīvikaṃ kappesu”nti antaravīthiyaṃ ṭhitova –",
  "atk-s0510a:865_0": "“Uttiṭṭhe nappamajjeyya, dhammaṃ sucaritaṃ care;",
  "atk-s0510a:866_0": "Dhammacārī sukhaṃ seti, asmiṃ loke paramhi cā”ti. –",
  "atk-s0510a:867_0": "Imaṃ gāthamāha. Gāthāpariyosāne rājā sotāpattiphale patiṭṭhāsi.",
  "atk-s0510a:868_0": "“Dhammañcare sucaritaṃ, na naṃ duccaritaṃ care;",
  "atk-s0510a:869_0": "Dhammacārī sukhaṃ seti, asmiṃ loke paramhi cā”ti. –",
  "atk-s0510a:870_0": "Imaṃ gāthaṃ sutvā sakadāgāmiphale patiṭṭhāsi,",
  "atk-s0510a:870_1": "mahādhammapālajātakaṃ sutvā anāgāmiphale patiṭṭhāsi,",
  "atk-s0510a:870_2": "maraṇasamaye setacchattassa heṭṭhā sirisayane nipannoyeva arahattaṃ pāpuṇi.",
  "atk-s0510a:870_3": "Araññavāsena padhānānuyogakiccaṃ rañño nāhosi.",
  "atk-s0510a:870_4": "So sotāpattiphalaṃ sacchikatvāyeva pana bhagavato pattaṃ gahetvā saparisaṃ bhagavantaṃ mahāpāsādaṃ āropetvā paṇītena khādanīyena bhojanīyena parivisi.",
  "atk-s0510a:870_5": "Bhattakiccapariyosāne sabbaṃ itthāgāraṃ āgantvā bhagavantaṃ vandi ṭhapetvā rāhulamātaraṃ.",
  "atk-s0510a:870_6": "Sā pana “gaccha,",
  "atk-s0510a:870_7": "ayyaputtaṃ vandāhī”ti parijanena vuccamānāpi “sace mayhaṃ guṇo atthi,",
  "atk-s0510a:870_8": "sayameva mama santikaṃ ayyaputto āgamissati,",
  "atk-s0510a:870_9": "āgatameva naṃ vandissāmī”ti vatvā na agamāsi.",
  "atk-s0510a:871_0": "Bhagavā rājānaṃ pattaṃ gāhāpetvā dvīhi aggasāvakehi saddhiṃ rājadhītāya sirigabbhaṃ gantvā “rājadhītā",
  "atk-s0510a:871_1": "yathāruci vandamānā na kiñci vattabbā”ti vatvā paññattāsane nisīdi.",
  "atk-s0510a:871_2": "Sā vegenāgantvā gopphakesu gahetvā pādapiṭṭhiyaṃ sīsaṃ parivattetvā yathājjhāsayaṃ vandi.",
  "atk-s0510a:871_3": "Rājā rājadhītāya bhagavati sinehabahumānādiguṇasampattiṃ kathesi – “bhante,",
  "atk-s0510a:871_4": "mama dhītā ‘tumhehi kāsāyāni vatthāni nivāsitānī’ti sutvā tato paṭṭhāya kāsāyavatthanivatthā jātā,",
  "atk-s0510a:871_5": "tumhākaṃ ekabhattikabhāvaṃ sutvā ekabhattikāva jātā,",
  "atk-s0510a:871_6": "tumhehi mahāsayanassa chaḍḍitabhāvaṃ sutvā paṭṭikāmañcakeyeva nipannā,",
  "atk-s0510a:871_7": "tumhākaṃ mālāgandhādīhi viratabhāvaṃ ñatvā viratamālāgandhāva jātā,",
  "atk-s0510a:871_8": "attano ñātakehi ‘mayaṃ paṭijaggissāmā’ti sāsane pesitepi tesu ekañātakampi na olokesi,",
  "atk-s0510a:871_9": "evaṃ guṇasampannā me, bhante, dhītā”ti.",
  "atk-s0510a:871_10": "“Anacchariyaṃ, mahārāja,",
  "atk-s0510a:871_11": "ayaṃ idāni tayā rakkhiyamānā rājadhītā paripakke ñāṇe attānaṃ rakkheyya,",
  "atk-s0510a:871_12": "esā pubbe anārakkhā pabbatapāde vicaramānā aparipakkepi ñāṇe attānaṃ rakkhī”ti vatvā candakinnarījātakaṃ kathetvā uṭṭhāyāsanā pakkāmi.",
  "atk-s0510a:872_0": "Punadivase pana nandassa rājakumārassa abhisekagehappavesanavivāhamaṅgalesu vattamānesu tassa gehaṃ gantvā",
  "atk-s0510a:872_1": "kumāraṃ pattaṃ gāhāpetvā pabbājetukāmo maṅgalaṃ vatvā uṭṭhāyāsanā pakkāmi.",
  "atk-s0510a:872_2": "Janapadakalyāṇī kumāraṃ gacchantaṃ disvā “tuvaṭaṃ kho,",
  "atk-s0510a:872_3": "ayyaputta,",
  "atk-s0510a:872_4": "āgaccheyyāsī”ti vatvā gīvaṃ pasāretvā olokesi.",
  "atk-s0510a:872_5": "So bhagavantaṃ “pattaṃ gaṇhathā”ti vattuṃ avisahamāno vihāraṃyeva agamāsi.",
  "atk-s0510a:872_6": "Taṃ anicchamānaṃyeva bhagavā pabbājesi.",
  "atk-s0510a:872_7": "Iti bhagavā kapilavatthuṃ gantvā tatiyadivase nandaṃ pabbājesi.",
  "atk-s0510a:873_0": "Sattame divase rāhulamātāpi kumāraṃ alaṅkaritvā bhagavato santikaṃ pesesi – “passa, tāta,",
  "atk-s0510a:873_1": "etaṃ vīsatisahassasamaṇaparivutaṃ suvaṇṇavaṇṇaṃ brahmarūpavaṇṇaṃ samaṇaṃ,",
  "atk-s0510a:873_2": "ayaṃ te pitā,",
  "atk-s0510a:873_3": "etassa mahantā nidhayo ahesuṃ tyassa nikkhamanakālato paṭṭhāya na passāma, gaccha,",
  "atk-s0510a:873_4": "naṃ dāyajjaṃ yācāhi – ‘ahaṃ, tāta,",
  "atk-s0510a:873_5": "kumāro abhisekaṃ patvā cakkavattī bhavissāmi,",
  "atk-s0510a:873_6": "dhanena me attho,",
  "atk-s0510a:873_7": "dhanaṃ me dehi.",
  "atk-s0510a:873_8": "Sāmiko hi putto pitusantakassā”’ti.",
  "atk-s0510a:873_9": "Kumāro ca bhagavato santikaṃ gantvāva pitusinehaṃ labhitvā haṭṭhacitto “sukhā te, samaṇa,",
  "atk-s0510a:873_10": "chāyā”ti vatvā aññañca bahuṃ attano anurūpaṃ vadanto aṭṭhāsi.",
  "atk-s0510a:873_11": "Bhagavā katabhattakicco anumodanaṃ vatvā uṭṭhāyāsanā pakkāmi.",
  "atk-s0510a:873_12": "Kumāropi “dāyajjaṃ me, samaṇa, dehi,",
  "atk-s0510a:873_13": "dāyajjaṃ me, samaṇa,",
  "atk-s0510a:873_14": "dehī”ti bhagavantaṃ anubandhi.",
  "atk-s0510a:873_15": "Na bhagavā kumāraṃ nivattāpesi,",
  "atk-s0510a:873_16": "parijanopi bhagavatā saddhiṃ gacchantaṃ nivattetuṃ nāsakkhi.",
  "atk-s0510a:873_17": "Iti so bhagavatā saddhiṃ ārāmameva agamāsi.",
  "atk-s0510a:874_0": "Tato bhagavā cintesi –",
  "atk-s0510a:874_1": "“yaṃ ayaṃ pitusantakaṃ dhanaṃ icchati,",
  "atk-s0510a:874_2": "taṃ vaṭṭānugataṃ savighātaṃ,",
  "atk-s0510a:874_3": "handassa me bodhimaṇḍe paṭiladdhaṃ sattavidhaṃ ariyadhanaṃ demi,",
  "atk-s0510a:874_4": "lokuttaradāyajjassa naṃ sāmikaṃ karomī”ti āyasmantaṃ sāriputtaṃ āmantesi – “tena hi,",
  "atk-s0510a:874_5": "sāriputta,",
  "atk-s0510a:874_6": "rāhulaṃ pabbājehī”ti.",
  "atk-s0510a:874_7": "Thero taṃ pabbājesi.",
  "atk-s0510a:874_8": "Pabbajite ca pana kumāre rañño adhimattaṃ dukkhaṃ uppajji,",
  "atk-s0510a:874_9": "taṃ adhivāsetuṃ asakkonto bhagavantaṃ upasaṅkamitvā “sādhu, bhante,",
  "atk-s0510a:874_10": "ayyā mātāpitūhi ananuññātaṃ puttaṃ na pabbājeyyu”nti varaṃ yāci.",
  "atk-s0510a:874_11": "Bhagavā ca tassa varaṃ datvā punekadivase rājanivesane katabhattakicco ekamantaṃ nisinnena raññā “bhante,",
  "atk-s0510a:874_12": "tumhākaṃ dukkarakārikakāle ekā devatā maṃ upasaṅkamitvā ‘putto te kālaṅkato’ti āha,",
  "atk-s0510a:874_13": "tassā vacanaṃ asaddahanto ‘na mayhaṃ putto sambodhiṃ appatvā kālaṃ karotī’ti taṃ paṭikkhipi”nti vutte “tumhe idāni kiṃ saddahissatha,",
  "atk-s0510a:874_14": "ye tumhe pubbepi aṭṭhikāni dassetvā ‘putto te mato’ti vutte na saddahitthā”ti imissā aṭṭhuppattiyā mahādhammapālajātakaṃ kathesi.",
  "atk-s0510a:874_15": "Kathāpariyosāne rājā anāgāmiphale patiṭṭhahi.",
  "atk-s0510a:875_0": "Iti bhagavā pitaraṃ tīsu phalesu patiṭṭhāpetvā bhikkhusaṅghaparivuto punadeva rājagahaṃ gantvā sītavane vihāsi.",
  "atk-s0510a:875_1": "Tasmiṃ samaye anāthapiṇḍiko gahapati pañcahi sakaṭasatehi bhaṇḍaṃ ādāya rājagahaṃ gantvā attano piyasahāyakassa",
  "atk-s0510a:875_2": "seṭṭhino gehaṃ gantvā tattha buddhassa bhagavato uppannabhāvaṃ sutvā balavapaccūse devatānubhāvena vivaṭena",
  "atk-s0510a:875_3": "dvārena satthāraṃ upasaṅkamitvā dhammaṃ sutvā sotāpattiphale patiṭṭhāya,",
  "atk-s0510a:875_4": "dutiye divase buddhappamukhassa saṅghassa mahādānaṃ datvā sāvatthiṃ āgamanatthāya satthu paṭiññaṃ gahetvā",
  "atk-s0510a:875_5": "antarāmagge pañcacattālīsayojanaṭṭhāne satasahassaṃ datvā yojanike yojanike vihāraṃ kāretvā jetavanaṃ",
  "atk-s0510a:875_6": "koṭisanthārena aṭṭhārasahi hiraññakoṭīhi kiṇitvā navakammaṃ paṭṭhapesi.",
  "atk-s0510a:875_7": "So majjhe dasabalassa gandhakuṭiṃ kāresi,",
  "atk-s0510a:875_8": "taṃ parivāretvā asītiyā mahātherānaṃ pāṭiyekkaṃ ekasannivesane āvāse ekakuṭikadvikuṭikahaṃsavaṭṭakadīgharassasālāmaṇḍapādivasena",
  "atk-s0510a:875_9": "sesasenāsanāni pokkharaṇicaṅkamanarattiṭṭhānadivāṭṭhānāni cāti aṭṭhārasakoṭipariccāgena ramaṇīye bhūmibhāge",
  "atk-s0510a:875_10": "manoramaṃ vihāraṃ kāretvā dasabalassa āgamanatthāya dūtaṃ pāhesi.",
  "atk-s0510a:875_11": "Satthā tassa vacanaṃ sutvā mahābhikkhusaṅghaparivāro rājagahā nikkhamitvā anupubbena sāvatthinagaraṃ pāpuṇi.",
  "atk-s0510a:876_0": "Mahāseṭṭhipi kho vihāramahaṃ sajjetvā tathāgatassa jetavanaṃ pavisanadivase puttaṃ sabbālaṅkārapaṭimaṇḍitaṃ",
  "atk-s0510a:876_1": "katvā alaṅkatapaṭiyatteheva pañcahi kumārasatehi saddhiṃ pesesi.",
  "atk-s0510a:876_2": "So saparivāro pañcavaṇṇavatthasamujjalāni pañca dhajasatāni gahetvā dasabalassa purato ahosi,",
  "atk-s0510a:876_3": "tesaṃ pacchato mahāsubhaddā cūḷasubhaddāti dve seṭṭhidhītaro pañcahi kumārikāsatehi saddhiṃ puṇṇaghaṭe gahetvā nikkhamiṃsu,",
  "atk-s0510a:876_4": "tāsaṃ pacchato seṭṭhibhariyā sabbālaṅkārapaṭimaṇḍitā pañcahi mātugāmasatehi saddhiṃ puṇṇapātiyo gahetvā nikkhami,",
  "atk-s0510a:876_5": "sabbesaṃ pacchato mahāseṭṭhi ahatavatthanivattho ahatavatthanivattheheva pañcahi seṭṭhisatehi saddhiṃ bhagavantaṃ abbhuggañchi.",
  "atk-s0510a:876_6": "Bhagavā imaṃ upāsakaparisaṃ purato katvā mahābhikkhusaṅghaparivuto attano sarīrappabhāya suvaṇṇarasasekasiñcanāni",
  "atk-s0510a:876_7": "viya vanantarāni kurumāno anantāya buddhalīlāya aparimāṇāya buddhasiriyā jetavanavihāraṃ pāvisi.",
  "atk-s0510a:877_0": "Atha naṃ anāthapiṇḍiko āpucchi –",
  "atk-s0510a:877_1": "“kathāhaṃ, bhante,",
  "atk-s0510a:877_2": "imasmiṃ vihāre paṭipajjāmī”ti? “Tena hi, gahapati,",
  "atk-s0510a:877_3": "imaṃ vihāraṃ āgatānāgatassa cātuddisassa bhikkhusaṅghassa patiṭṭhāpehī”ti. “Sādhu,",
  "atk-s0510a:877_4": "bhante”ti mahāseṭṭhi suvaṇṇabhiṅgāraṃ ādāya dasabalassa hatthe udakaṃ pātetvā “imaṃ jetavanavihāraṃ āgatānāgatassa",
  "atk-s0510a:877_5": "cātuddisassa buddhappamukhassa bhikkhusaṅghassa dammī”ti adāsi.",
  "atk-s0510a:877_6": "Satthā vihāraṃ paṭiggahetvā anumodanaṃ karonto –",
  "atk-s0510a:878_0": "“Sītaṃ uṇhaṃ paṭihanti, tato vāḷamigāni ca;",
  "atk-s0510a:879_0": "Sarīsape ca makase, sisire cāpi vuṭṭhiyo.",
  "atk-s0510a:880_0": "“Tato vātātapo ghoro, sañjāto paṭihaññati;",
  "atk-s0510a:881_0": "Leṇatthañca sukhatthañca, jhāyituñca vipassituṃ.",
  "atk-s0510a:882_0": "“Vihāradānaṃ saṅghassa, aggaṃ buddhena vaṇṇitaṃ;",
  "atk-s0510a:883_0": "Tasmā hi paṇḍito poso, sampassaṃ atthamattano.",
  "atk-s0510a:884_0": "“Vihāre kāraye ramme, vāsayettha bahussute;",
  "atk-s0510a:885_0": "Tesaṃ annañca pānañca, vatthasenāsanāni ca.",
  "atk-s0510a:886_0": "“Dadeyya ujubhūtesu, vippasannena cetasā;",
  "atk-s0510a:887_0": "Te tassa dhammaṃ desenti, sabbadukkhāpanūdanaṃ;",
  "atk-s0510a:888_0": "Yaṃ so dhammaṃ idhaññāya, parinibbāti anāsavo”ti. –",
  "atk-s0510a:889_0": "Vihārānisaṃsaṃ kathesi.",
  "atk-s0510a:889_1": "Anāthapiṇḍiko dutiyadivasato paṭṭhāya vihāramahaṃ ārabhi.",
  "atk-s0510a:889_2": "Visākhāya vihāramaho catūhi māsehi niṭṭhito,",
  "atk-s0510a:889_3": "anāthapiṇḍikassa pana vihāramaho navahi māsehi niṭṭhāsi.",
  "atk-s0510a:889_4": "Vihāramahepi aṭṭhāraseva koṭiyo pariccāgaṃ agamaṃsu.",
  "atk-s0510a:889_5": "Iti ekasmiṃyeva vihāre catupaṇṇāsakoṭisaṅkhaṃ dhanaṃ pariccaji.",
  "atk-s0510a:890_0": "Atīte pana vipassissa bhagavato kāle punabbasumitto nāma seṭṭhi suvaṇṇiṭṭhakāsanthārena kiṇitvā tasmiṃyeva ṭhāne yojanappamāṇaṃ saṅghārāmaṃ kāresi.",
  "atk-s0510a:890_1": "Sikhissa pana bhagavato kāle sirivaḍḍho nāma seṭṭhi suvaṇṇaphālasanthārena kiṇitvā tasmiṃyeva ṭhāne tigāvutappamāṇaṃ saṅghārāmaṃ kāresi.",
  "atk-s0510a:890_2": "Vessabhussa bhagavato kāle sotthiyo nāma seṭṭhi suvaṇṇahatthipadasanthārena kiṇitvā tasmiṃyeva ṭhāne aḍḍhayojanappamāṇaṃ saṅghārāmaṃ kāresi.",
  "atk-s0510a:890_3": "Kakusandhassa bhagavato kāle accuto nāma seṭṭhi suvaṇṇiṭṭhakāsanthārena kiṇitvā tasmiṃyeva ṭhāne gāvutappamāṇaṃ saṅghārāmaṃ kāresi.",
  "atk-s0510a:890_4": "Koṇāgamanassa bhagavato kāle uggo nāma seṭṭhi suvaṇṇakacchapasanthārena kiṇitvā tasmiṃyeva ṭhāne aḍḍhagāvutappamāṇaṃ saṅghārāmaṃ kāresi.",
  "atk-s0510a:890_5": "Kassapassa bhagavato kāle sumaṅgalo nāma seṭṭhi suvaṇṇayaṭṭhisanthārena kiṇitvā tasmiṃyeva ṭhāne soḷasakarīsappamāṇaṃ saṅghārāmaṃ kāresi.",
  "atk-s0510a:890_6": "Amhākaṃ pana bhagavato kāle anāthapiṇḍiko nāma seṭṭhi kahāpaṇakoṭisanthārena kiṇitvā tasmiṃyeva ṭhāne aṭṭhakarīsappamāṇaṃ saṅghārāmaṃ kāresi.",
  "atk-s0510a:890_7": "Idaṃ kira ṭhānaṃ sabbabuddhānaṃ avijahitaṭṭhānameva.",
  "atk-s0510a:891_0": "Iti mahābodhimaṇḍe sabbaññutappattito yāva mahāparinibbānamañcā yasmiṃ yasmiṃ ṭhāne bhagavā vihāsi,",
  "atk-s0510a:891_1": "idaṃ santikenidānaṃ nāmāti veditabbaṃ.",
  "atk-s0510a:892_0": "Santikenidānakathā niṭṭhitā.",
  "atk-s0510a:893_0": "Nidānakathā niṭṭhitā.",
  "atk-s0510a:894_0": "Therāpadānaṃ",
  "atk-s0510a:895_0": "1. Buddhavaggo",
  "atk-s0510a:896_0": "Abbhantaranidānavaṇṇanā",
  "atk-s0510a:897_0": "5.",
  "atk-s0510a:898_0": "“Atha buddhāpadānāni, suṇātha suddhamānasā;",
  "atk-s0510a:899_0": "Tiṃsapāramisampuṇṇā, dhammarājā asaṅkhiyā”ti. –",
  "atk-s0510a:900_0": "Ettha athāti adhikārantarūpadassanatthe nipātapadaṃ,",
  "atk-s0510a:900_1": "vibhattiyuttāyuttanipātadvayesu vibhattiyuttanipātapadaṃ. Atha vā –",
  "atk-s0510a:901_0": "“Adhikāre maṅgale ceva, nipphannatthevadhāraṇe;",
  "atk-s0510a:902_0": "Anantarepagamane, atha-saddo pavattati”.",
  "atk-s0510a:903_0": "Tathā hi –",
  "atk-s0510a:904_0": "“Adhikiccaṃ adhiṭṭhānaṃ, adhiatthaṃ vibhāsati;",
  "atk-s0510a:905_0": "Seṭṭhajeṭṭhakabhāvena, adhikāro vidhīyate”ti. –",
  "atk-s0510a:906_0": "Vuttattā buddhānaṃ samattiṃsapāramidhammānaṃ adhikiccato,",
  "atk-s0510a:906_1": "seṭṭhajeṭṭhato adhikāraṭṭhena atha-",
  "atk-s0510a:906_2": "saddena yuttamapadānānīti.",
  "atk-s0510a:906_3": "Tividhabodhisattānaṃ pūjāmaṅgalasabhāvato “pūjā ca pūjaneyyānaṃ,",
  "atk-s0510a:906_4": "etaṃ maṅgalamuttama”nti vacanato maṅgalaṭṭhena atha-",
  "atk-s0510a:906_5": "saddena yuttamapadānānīti.",
  "atk-s0510a:906_6": "Buddhādīnaṃ bhagavantānaṃ sampattikiccassa arahattamaggena nipphannato nipphannaṭṭhena atha-",
  "atk-s0510a:906_7": "saddena yuttamapadānānīti.",
  "atk-s0510a:906_8": "Buddhādīnaṃ arahattamaggādikusalato aññakusalānaṃ abhāvato avadhāraṇaṭṭhena nivāraṇaṭṭhena atha-",
  "atk-s0510a:906_9": "saddena yuttamapadānānīti.",
  "atk-s0510a:906_10": "Khuddakapāṭhasaṅgahānantaraṃ saṅgahitanti anantaraṭṭhena atha-",
  "atk-s0510a:906_11": "saddena yuttamapadānānīti.",
  "atk-s0510a:906_12": "Ito khuddakapāṭhato paṭṭhāyāti apagamanaṭṭhena atha-",
  "atk-s0510a:906_13": "saddena yuttamapadānānīti.",
  "atk-s0510a:907_0": "Buddhoti ettha bujjhitā saccānīti buddho,",
  "atk-s0510a:907_1": "bodhetā pajāyāti buddho,",
  "atk-s0510a:907_2": "sabbaññutāya buddho,",
  "atk-s0510a:907_3": "sabbadassāvitāya buddho,",
  "atk-s0510a:907_4": "anaññaneyyatāya buddho,",
  "atk-s0510a:907_5": "visavitāya buddho,",
  "atk-s0510a:907_6": "khīṇāsavasaṅkhātena buddho,",
  "atk-s0510a:907_7": "nirupakkilesasaṅkhātena buddho,",
  "atk-s0510a:907_8": "pabbajjāsaṅkhātena buddho,",
  "atk-s0510a:907_9": "adutiyaṭṭhena buddho,",
  "atk-s0510a:907_10": "taṇhāpahānaṭṭhena buddho,",
  "atk-s0510a:907_11": "ekāyanamaggaṃ gatoti buddho,",
  "atk-s0510a:907_12": "eko anuttaraṃ sammāsambodhiṃ abhisambuddhoti buddho,",
  "atk-s0510a:907_13": "abuddhivihatattā buddhipaṭilābhā buddho,",
  "atk-s0510a:907_14": "buddhi buddhaṃ bodhoti anatthantarametaṃ.",
  "atk-s0510a:907_15": "Yathā nīlādivaṇṇayogato paṭo “nīlo paṭo,",
  "atk-s0510a:907_16": "ratto paṭo”ti vuccati,",
  "atk-s0510a:907_17": "evaṃ buddhaguṇayogato buddho.",
  "atk-s0510a:907_18": "Atha vā “bodhi”vuccati catūsu maggesu ñāṇaṃ,",
  "atk-s0510a:907_19": "tena ñāṇena sakaladiyaḍḍhasahassakilesārigaṇe khepetvā nibbānādhigamanato ñāṇaṃ “bodhī”ti vuccati.",
  "atk-s0510a:907_20": "Tena sampayutto samaṅgīpuggalo buddho.",
  "atk-s0510a:907_21": "Teneva ñāṇena paccekabuddhopi sabbakilese khepetvā nibbānamadhigacchati.",
  "atk-s0510a:907_22": "Buddhānaṃ pana catūsu asaṅkhyeyyesu kappasatasahassesu ca pāramiyo pūretvā bodhiñāṇassādhigatattā ca",
  "atk-s0510a:907_23": "indriyaparopariyattañāṇamahākaruṇāsamāpattiñāṇayamakapāṭihīrañāṇasabbaññutaññāṇa-",
  "atk-s0510a:907_24": "anāvaraṇaāsayānusayādiasādhāraṇañāṇānaṃ samadhigatattā ca ekāyapi dhammadesanāya asaṅkhyeyyāsattanikāye",
  "atk-s0510a:907_25": "dhammāmataṃ pāyetvā nibbānassa pāpanato ca tadeva ñāṇaṃ buddhānamevādhikabhāvato tesameva sambuddhānaṃ",
  "atk-s0510a:907_26": "apadānaṃ kāraṇaṃ buddhāpadānaṃ.",
  "atk-s0510a:907_27": "Tañhi duvidhaṃ kusalākusalavasena.",
  "atk-s0510a:907_28": "Paccekabuddhā pana na tathā kātuṃ samatthā,",
  "atk-s0510a:907_29": "annādipaccayadāyakānaṃ saṅgahaṃ karontāpi –",
  "atk-s0510a:908_0": "“Icchitaṃ patthitaṃ tuyhaṃ, khippameva samijjhatu;",
  "atk-s0510a:909_0": "Pūrentu cittasaṅkappā, cando pannaraso yathā.",
  "atk-s0510a:910_0": "“Icchitaṃ patthitaṃ tuyhaṃ, khippameva samijjhatu;",
  "atk-s0510a:911_0": "Pūrentu cittasaṅkappā, maṇi jotiraso yathā”ti. –",
  "atk-s0510a:912_0": "Imāhi dvīhiyeva gāthāhi dhammaṃ desenti.",
  "atk-s0510a:912_1": "Desentāpi asaṅkhyeyyasattanikāye bodhetuṃ na sakkuṇanti,",
  "atk-s0510a:912_2": "tasmā na sabbaññubuddhasadisā hutvā pāṭiekkaṃ visuṃ buddhāti paccekabuddhā.",
  "atk-s0510a:912_3": "Tesaṃ apadānaṃ kāraṇaṃ paccekabuddhāpadānaṃ.",
  "atk-s0510a:913_0": "Ciraṃ ṭhitāti therā.",
  "atk-s0510a:913_1": "Atha vā thiratarasīlācāramaddavādiguṇehi yuttāti therā.",
  "atk-s0510a:913_2": "Atha vā thiravarasīlasamādhipaññāvimuttivimuttiñāṇadassanaguṇehi yuttāti therā.",
  "atk-s0510a:913_3": "Atha vā thiratarasaṅkhātapaṇītānuttarasantinibbānamadhigatāti therā,",
  "atk-s0510a:913_4": "therānaṃ apadānāni therāpadānāni.",
  "atk-s0510a:913_5": "Tathā tādiguṇehi yuttāti therī,",
  "atk-s0510a:913_6": "therīnaṃ apadānāni therīpadānāni.",
  "atk-s0510a:913_7": "Tesu buddhāpadāne pañceva apadānāni,",
  "atk-s0510a:913_8": "pañceva suttantā.",
  "atk-s0510a:913_9": "Tenāhu porāṇā –",
  "atk-s0510a:914_0": "“Pañceva apadānāni, pañca suttāni yassa ca;",
  "atk-s0510a:915_0": "Idaṃ buddhāpadānanti, paṭhamaṃ anulomato”ti.",
  "atk-s0510a:916_0": "Paccekabuddhāpadānepi pañceva apadānāni, pañceva suttantā. Tenāhu porāṇā –",
  "atk-s0510a:917_0": "“Pañceva apadānāni, pañca suttāni yassa ca;",
  "atk-s0510a:918_0": "Idaṃ paccekabuddhāpadānanti, dutiyaṃ anulomato”ti.",
  "atk-s0510a:919_0": "Therāpadānesu dasādhikapañcasatāpadānāni, vaggato ekapaññāsa vaggā. Tenāhu porāṇā –",
  "atk-s0510a:920_0": "“Pañcasatadasapadānāni, ekapaññāsa vaggato;",
  "atk-s0510a:921_0": "Idaṃ therāpadānanti, tatiyaṃ anulomato”ti.",
  "atk-s0510a:922_0": "Therīapadānesu cattālīsaṃ apadānāni, vaggato caturo vaggā. Tenāhu porāṇā –",
  "atk-s0510a:923_0": "“Cattālīsaṃpadānāni, catuvaggāni yassa ca;",
  "atk-s0510a:924_0": "Idaṃ therīpadānanti, catutthaṃ anulomato”ti.",
  "atk-s0510a:925_0": "Apadānanti ettha apadāna-",
  "atk-s0510a:925_1": "saddo kāraṇagahaṇaapagamanapaṭipāṭiakkosanādīsu dissati.",
  "atk-s0510a:925_2": "Tathā hi esa “khattiyānaṃ apadānaṃ,",
  "atk-s0510a:925_3": "brāhmaṇānaṃ apadāna”ntiādīsu kāraṇe dissati,",
  "atk-s0510a:925_4": "khattiyānaṃ kāraṇaṃ brāhmaṇānaṃ kāraṇanti attho.",
  "atk-s0510a:925_5": "“Upāsakānaṃ apadāna”ntiādīsu gahaṇe dissati,",
  "atk-s0510a:925_6": "saṃsuṭṭhu gahaṇanti attho.",
  "atk-s0510a:925_7": "“Vāṇijānaṃ apadānaṃ,",
  "atk-s0510a:925_8": "suddānaṃ apadāna”ntiādīsu apagamane dissati,",
  "atk-s0510a:925_9": "tato tato tesaṃ apagamananti attho.",
  "atk-s0510a:925_10": "“Piṇḍapātiko bhikkhu sapadānacāravasena piṇḍāya caratī”tiādīsu paṭipāṭiyā dissati,",
  "atk-s0510a:925_11": "gharapaṭipāṭiyā caratīti attho.",
  "atk-s0510a:925_12": "“Apagatā ime sāmaññā,",
  "atk-s0510a:925_13": "apagatā ime brahmaññāti apadānetī”tiādīsu akkosane dissati,",
  "atk-s0510a:925_14": "akkosati paribhāsatīti attho.",
  "atk-s0510a:925_15": "Idha pana kāraṇe dissati.",
  "atk-s0510a:925_16": "Tasmā buddhānaṃ apadānāni buddhāpadāni,",
  "atk-s0510a:925_17": "buddhakāraṇānīti attho.",
  "atk-s0510a:925_18": "Gaṅgāvālukūpamānaṃ anekesaṃ buddhānaṃ dānapāramitādisamattiṃsapāramitā kāraṇanti daṭṭhabbaṃ.",
  "atk-s0510a:925_19": "Atha adhikārādīsu yuttaapadānāni suddhamānasā suṇāthāti sambandho.",
  "atk-s0510a:926_0": "Tattha suddhamānasāti arahattamaggañāṇena diyaḍḍhakilesasahassaṃ khepetvā ṭhitattā suddhamānasā parisuddhacittā",
  "atk-s0510a:926_1": "suddhahadayā pañcasatā khīṇāsavā imasmiṃ dhammasabhāye sannisinnā suṇātha,",
  "atk-s0510a:926_2": "ohitasotā manasi karothāti attho.",
  "atk-s0510a:927_0": "Ettha pana “apadānānī”ti avatvā paccekabuddhāpadānatherāpadānatherīapadānesu vijjamānesupi “atha buddhāpadānānī”ti",
  "atk-s0510a:927_1": "vacanaṃ khandhayamakaāyatanadhātusaccasaṅkhāraanusayayamakesu vijjamānesupi padhānavasena ādivasena ca",
  "atk-s0510a:927_2": "“mūlayamaka”nti vacanaṃ viya,",
  "atk-s0510a:927_3": "terasasaṅghādisesadveaniyatatiṃsanissaggiyesu vijjamānesupi padhānavasena ādivasena ca “pārājikakaṇḍo”ti",
  "atk-s0510a:927_4": "vacanaṃ viya ca idhāpi padhānavasena ādivasena ca vuttanti daṭṭhabbaṃ.",
  "atk-s0510a:928_0": "“Sammāsambuddhāpadānānī”ti vattabbe “vaṇṇāgamo…pe…",
  "atk-s0510a:928_1": "pañcavidhaṃ nirutta”nti niruttinayena vā “tesu vuddhilopāgamavikāraviparītādesā cā”ti suttena vā tatiyatthavācakassa sammātinipātapadassa,",
  "atk-s0510a:928_2": "sayaṃsaddatthavācakassa sa-",
  "atk-s0510a:928_3": "ntiupasaggapadassa ca lopaṃ katvā kitantavācībuddhasaddameva gahetvā gāthābandhasukhatthaṃ “buddhāpadānānī”ti vuttaṃ.",
  "atk-s0510a:928_4": "Tasmā sammāsambuddhāpadānānīti attho.",
  "atk-s0510a:929_0": "Iti visuddhajanavilāsiniyā apadāna-aṭṭhakathāya",
  "atk-s0510a:930_0": "Abbhantaranidānavaṇṇanā niṭṭhitā.",
  "atk-s0510a:931_0": "1. Buddhaapadānavaṇṇanā",
  "atk-s0510a:932_0": "Idāni abbhantaranidānānantaraṃ apadānaṭṭhakathaṃ kathetukāmo –",
  "atk-s0510a:933_0": "“Sapadānaṃ apadānaṃ, vicitranayadesanaṃ;",
  "atk-s0510a:934_0": "Yaṃ khuddakanikāyasmiṃ, saṅgāyiṃsu mahesayo;",
  "atk-s0510a:935_0": "Tassa dāni anuppatto, atthasaṃvaṇṇanākkamo”ti.",
  "atk-s0510a:936_0": "Tattha yaṃ apadānaṃ tāva “sakalaṃ buddhavacanaṃ ekavimuttirasa”nti vuttattā ekarase saṅgahaṃ gacchati,",
  "atk-s0510a:936_1": "dhammavinayavasena dvidhāsaṅgahe dhamme saṅgahaṃ gacchati,",
  "atk-s0510a:936_2": "paṭhamamajjhimapacchimabuddhavacanesu majjhimabuddhavacane saṅgahaṃ gacchati,",
  "atk-s0510a:936_3": "vinayābhidhammasuttantapiṭakesu suttantapiṭake saṅgahaṃ gacchati,",
  "atk-s0510a:936_4": "dīghanikāyamajjhimasaṃyuttaaṅguttarakhuddakanikāyesu pañcasu khuddakanikāye saṅgahaṃ gacchati,",
  "atk-s0510a:936_5": "suttaṃ geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedallanti navasu sāsanaṅgesu gāthāya saṅgahitaṃ.",
  "atk-s0510a:937_0": "“Dvāsīti buddhato gaṇhiṃ, dvesahassāni bhikkhuto;",
  "atk-s0510a:938_0": "Caturāsītisahassāni, yeme dhammā pavattino”ti. –",
  "atk-s0510a:939_0": "Evaṃ vuttacaturāsītisahassadhammakkhandhesu katipayadhammakkhandhasaṅgahitaṃ hotīti.",
  "atk-s0510a:940_0": "Idāni taṃ apadānaṃ dassento “tiṃsapāramisampuṇṇā,",
  "atk-s0510a:940_1": "dhammarājā asaṅkhiyā”ti āha.",
  "atk-s0510a:940_2": "Tattha dasapāramitāva pacchimamajjhimukkaṭṭhavasena dasapāramīdasaupapāramīdasaparamatthapāramīnaṃ vasena samattiṃsapāramī.",
  "atk-s0510a:940_3": "Tāhi saṃsuṭṭhu puṇṇā sampuṇṇā samannāgatā samaṅgībhūtā ajjhāpannā saṃyuttāti tiṃsapāramisampuṇṇā.",
  "atk-s0510a:940_4": "Sakalalokattayavāsine sattanikāye mettākaruṇāmuditāupekkhāsaṅkhātāhi catūhi brahmavihārasamāpattīhi vā",
  "atk-s0510a:940_5": "phalasamāpattivihārena vā ekacittabhāvena attano ca kāye rañjenti allīyāpentīti rājāno,",
  "atk-s0510a:940_6": "dhammena rājāno dhammarājā,",
  "atk-s0510a:940_7": "itthambhūtā buddhā.",
  "atk-s0510a:940_8": "Dasasataṃ sahassaṃ dasasahassaṃ satasahassaṃ dasasatasahassaṃ koṭi pakoṭi koṭippakoṭi nahutaṃ ninnahutaṃ",
  "atk-s0510a:940_9": "akkhobhiṇi bindu abbudaṃ nirabbudaṃ ahahaṃ ababaṃ aṭaṭaṃ sogandhikaṃ uppalaṃ kumudaṃ puṇḍarikaṃ padumaṃ",
  "atk-s0510a:940_10": "kathānaṃ mahākathānaṃ asaṅkhyeyyānaṃ vasena asaṅkhiyā saṅkhārahitā dhammarājāno atītā vigatā niruddhā",
  "atk-s0510a:940_11": "abbhatthaṃ gatāti adhippāyo.",
  "atk-s0510a:941_0": "6.",
  "atk-s0510a:941_1": "Tesu atītabuddhesu katādhikārañca attanā bodhisattabhūtena cakkavattiraññā hutvā katasambhārañca ānandattherena",
  "atk-s0510a:941_2": "puṭṭho bhagavā “sambodhiṃ buddhaseṭṭhāna”ntiādimāha.",
  "atk-s0510a:941_3": "Bho ānanda,",
  "atk-s0510a:941_4": "mama apadānaṃ suṇohīti adhippāyo. Ānanda,",
  "atk-s0510a:941_5": "ahaṃ pubbe bodhisambhārapūraṇakāle cakkavattirājā hutvā seṭṭhānaṃ pasaṭṭhānaṃ paṭividdhacatusaccānaṃ",
  "atk-s0510a:941_6": "buddhānaṃ sambodhiṃ catusaccamaggañāṇaṃ sabbaññutaññāṇaṃ vā sirasā abhivādayeti sambandho.",
  "atk-s0510a:941_7": "Sasaṅghe sāvakasaṅghasahite lokanāyake lokajeṭṭhe buddhe dasahi aṅgulīhi ubhohi hatthapuṭehi namassitvā",
  "atk-s0510a:941_8": "vanditvā sirasā sīsena abhivādaye ādarena thomanaṃ katvā paṇāmaṃ karomīti attho.",
  "atk-s0510a:942_0": "7.",
  "atk-s0510a:942_1": "Yāvatā buddhakhettesūti dasasahassacakkavāḷesu buddhakhettesu,",
  "atk-s0510a:942_2": "ākāsaṭṭhā ākāsagatā,",
  "atk-s0510a:942_3": "bhūmaṭṭhā bhūmitalagatā,",
  "atk-s0510a:942_4": "veḷuriyādayo satta ratanā asaṅkhiyā saṅkhārahitā,",
  "atk-s0510a:942_5": "yāvatā yattakā, vijjanti.",
  "atk-s0510a:942_6": "Tāni sabbāni manasā cittena samāhare,",
  "atk-s0510a:942_7": "saṃ suṭṭhu cittena adhiṭṭhahitvā āharissāmīti attho,",
  "atk-s0510a:942_8": "mama pāsādassa sāmantā rāsiṃ karomīti attho.",
  "atk-s0510a:943_0": "8.",
  "atk-s0510a:943_1": "Tattha rūpiyabhūmiyanti tasmiṃ anekabhūmimhi pāsāde rūpiyamayaṃ rajatamayaṃ bhūmiṃ nimmitanti attho.",
  "atk-s0510a:943_2": "Ahaṃ ratanamayaṃ sattahi ratanehi nimmitaṃ anekasatabhūmikaṃ pāsādaṃ ubbiddhaṃ uggataṃ nabhamuggataṃ ākāse jotamānaṃ māpayinti attho.",
  "atk-s0510a:944_0": "9.",
  "atk-s0510a:944_1": "Tameva pāsādaṃ vaṇṇento “vicittathambha”ntyādimāha.",
  "atk-s0510a:944_2": "Vicittehi anekehi masāragallādivaṇṇehi thambhehi ussāpitaṃ sukataṃ suṭṭhu kataṃ lakkhaṇayuttaṃ ārohapariṇāhavasena",
  "atk-s0510a:944_3": "suṭṭhu vibhattaṃ anekakoṭisatagghanatoraṇanimmitattā mahārahaṃ.",
  "atk-s0510a:944_4": "Punapi kiṃ visiṭṭhaṃ?",
  "atk-s0510a:944_5": "Kanakamayasaṅghāṭaṃ suvaṇṇehi katatulāsaṅghāṭavalayehi yuttaṃ,",
  "atk-s0510a:944_6": "tattha ussāpitakontehi ca chattehi ca maṇḍitaṃ sobhitaṃ pāsādanti sambandho.",
  "atk-s0510a:945_0": "10.",
  "atk-s0510a:945_1": "Punapi pāsādasseva sobhaṃ vaṇṇento “paṭhamā veḷuriyā bhūmī”tyādimāha.",
  "atk-s0510a:945_2": "Tassa anekasatabhūmipāsādassa subhā iṭṭhā kantā manāpā abbhasamā valāhakapaṭalasadisā vimalā nimmalā",
  "atk-s0510a:945_3": "veḷuriyamaṇimayā nīlavaṇṇā paṭhamā bhūmi ahosīti attho.",
  "atk-s0510a:945_4": "Jalajanaḷinapadumehi ākiṇṇā samaṅgībhūtā varāya uttamāya kañcanabhūmiyā suvaṇṇabhūmiyāva sobhatīti attho.",
  "atk-s0510a:946_0": "11.",
  "atk-s0510a:946_1": "Tasseva pāsādassa kāci bhūmi pavāḷaṃsā pavāḷakoṭṭhāsā pavāḷavaṇṇā,",
  "atk-s0510a:946_2": "kāci bhūmi lohitakā lohitavaṇṇā,",
  "atk-s0510a:946_3": "kāci bhūmi subhā manoharā indagopakavaṇṇābhā rasmiyo niccharamānā,",
  "atk-s0510a:946_4": "kāci bhūmi dasa disā obhāsatīti attho.",
  "atk-s0510a:947_0": "12.",
  "atk-s0510a:947_1": "Tasmiṃyeva pāsāde niyyūhā niggatapamukhasālā ca suvibhattā suṭṭhu vibhattā koṭṭhāsato visuṃ visuṃ katā sīhapañjarā sīhadvārā ca.",
  "atk-s0510a:947_2": "Caturo vedikāti catūhi vedikāvalayehi jālakavāṭehi ca manoramā manaallīyanakā gandhāveḷā gandhadāmā ca olambantīti attho.",
  "atk-s0510a:948_0": "13.",
  "atk-s0510a:948_1": "Tasmiṃyeva pāsāde sattaratanabhūsitā sattaratanehi sobhitā kūṭāgārā.",
  "atk-s0510a:948_2": "Kiṃ bhūtā?",
  "atk-s0510a:948_3": "Nīlā nīlavaṇṇā,",
  "atk-s0510a:948_4": "pītā pītavaṇṇā suvaṇṇavaṇṇā,",
  "atk-s0510a:948_5": "lohitakā lohitakavaṇṇā rattavaṇṇā,",
  "atk-s0510a:948_6": "odātā odātavaṇṇā setavaṇṇā,",
  "atk-s0510a:948_7": "suddhakāḷakā amissakāḷavaṇṇā,",
  "atk-s0510a:948_8": "kūṭāgāravarūpetā kūṭāgāravarehi kaṇṇikakūṭāgāravarehi upeto samannāgato so pāsādoti attho.",
  "atk-s0510a:949_0": "14.",
  "atk-s0510a:949_1": "Tasmiṃyeva pāsāde olokamayā uddhammukhā padumā supupphitā padumā sobhanti,",
  "atk-s0510a:949_2": "sīhabyagghādīhi vāḷamigagaṇehi ca haṃsakoñcamayūrādipakkhisamūhehi ca sobhito so pāsādoti attho.",
  "atk-s0510a:949_3": "Atiucco hutvā nabhamuggatattā nakkhattatārakāhi ākiṇṇo candasūrehi candasūriyarūpehi ca maṇḍito so pāsādoti attho.",
  "atk-s0510a:950_0": "15.",
  "atk-s0510a:950_1": "So eva cakkavattissa pāsādo hemajālena suvaṇṇajālena sañchannā,",
  "atk-s0510a:950_2": "soṇṇakiṅkaṇikāyuto suvaṇṇakiṅkaṇikajālehi yuto samannāgatoti attho.",
  "atk-s0510a:950_3": "Manoramā manallīyanakā soṇṇamālā suvaṇṇapupphapantiyo vātavegena vātappahārena kūjanti saddaṃ karontīti attho.",
  "atk-s0510a:951_0": "16.",
  "atk-s0510a:951_1": "Mañjeṭṭhakaṃ mañjiṭṭhavaṇṇaṃ,",
  "atk-s0510a:951_2": "lohitakaṃ lohitavaṇṇaṃ,",
  "atk-s0510a:951_3": "pītakaṃ pītavaṇṇaṃ,",
  "atk-s0510a:951_4": "haripiñjaraṃ jambonadasuvaṇṇavaṇṇaṃ pañjaravaṇṇañca dhajaṃ nānāraṅgehi anekehi vaṇṇehi,",
  "atk-s0510a:951_5": "sampītaṃ rañjitaṃ dhajaṃ,",
  "atk-s0510a:951_6": "ussitaṃ tasmiṃ pāsāde ussāpitaṃ.",
  "atk-s0510a:951_7": "Dhajamālinīti liṅgavipallāsavasena vuttaṃ,",
  "atk-s0510a:951_8": "dhajamālāyutto so pāsādoti attho.",
  "atk-s0510a:952_0": "17.",
  "atk-s0510a:952_1": "Tasmiṃ pāsāde attharaṇādayo vaṇṇento “na naṃ bahū”tyādimāha.",
  "atk-s0510a:952_2": "Tattha naṃ pāsādaṃ bahūhi avijjamānaṃ nāma natthīti attho,",
  "atk-s0510a:952_3": "nānāsayanavicittā anekehi attharaṇehi vicittā sobhitā mañcapīṭhādisayanā anekasatā anekasatasaṅkhyā,",
  "atk-s0510a:952_4": "kiṃ bhūtā?",
  "atk-s0510a:952_5": "Phalikā phalikamaṇimayā phalikāhi katā,",
  "atk-s0510a:952_6": "rajatāmayā rajatehi katā,",
  "atk-s0510a:952_7": "maṇimayā nīlamaṇīhi katā,",
  "atk-s0510a:952_8": "lohitaṅgā rattajātimaṇīhi katā,",
  "atk-s0510a:952_9": "masāragallamayā kabaravaṇṇamaṇīhi katā,",
  "atk-s0510a:952_10": "saṇhakāsikasanthatā saṇhehi sukhumehi kāsikavatthehi atthatā.",
  "atk-s0510a:953_0": "18.",
  "atk-s0510a:953_1": "Pāvurāti pāvuraṇā. Kīdisā?",
  "atk-s0510a:953_2": "Kambalā lomasuttehi katā,",
  "atk-s0510a:953_3": "dukūlā dukūlapaṭehi katā,",
  "atk-s0510a:953_4": "cīnā cīnapaṭehi katā,",
  "atk-s0510a:953_5": "pattuṇṇā pattuṇṇadese jātapaṭehi katā,",
  "atk-s0510a:953_6": "paṇḍu paṇḍuvaṇṇā,",
  "atk-s0510a:953_7": "vicittattharaṇaṃ anekehi attharaṇehi pāvuraṇehi ca vicittaṃ,",
  "atk-s0510a:953_8": "sabbaṃ sayanaṃ,",
  "atk-s0510a:953_9": "manasā cittena,",
  "atk-s0510a:953_10": "ahaṃ paññapesinti attho.",
  "atk-s0510a:954_0": "19.",
  "atk-s0510a:954_1": "Tadeva pāsādaṃ vaṇṇento “tāsu tāsveva bhūmīsū”tiādimāha.",
  "atk-s0510a:954_2": "Tattha ratanakūṭalaṅkatanti ratanamayakūṭehi ratanakaṇṇikāhi alaṅkataṃ sobhitanti attho.",
  "atk-s0510a:954_3": "Maṇiverocanā ukkāti verocanamaṇīhi rattamaṇīhi katā,",
  "atk-s0510a:954_4": "ukkā daṇḍapadīpā.",
  "atk-s0510a:954_5": "Dhārayantā sutiṭṭhareti ākāse suṭṭhu dhārayantā gaṇhantā anekasatajanā suṭṭhu tiṭṭhantīti attho.",
  "atk-s0510a:955_0": "20.",
  "atk-s0510a:955_1": "Puna tadeva pāsādaṃ vaṇṇento “sobhanti esikāthambhā”tiādimāha.",
  "atk-s0510a:955_2": "Tattha esikāthambhā nāma nagaradvāre sobhanatthāya nikhātā thambhā,",
  "atk-s0510a:955_3": "subhā iṭṭhā,",
  "atk-s0510a:955_4": "kañcanatoraṇā suvaṇṇamayā,",
  "atk-s0510a:955_5": "jambonadā jambonadasuvaṇṇamayā ca,",
  "atk-s0510a:955_6": "sāramayā khadirarukkhasāramayā ca rajatamayā ca toraṇā sobhanti,",
  "atk-s0510a:955_7": "esikā ca toraṇā ca taṃ pāsādaṃ sobhayantīti attho.",
  "atk-s0510a:956_0": "21.",
  "atk-s0510a:956_1": "Tasmiṃ pāsāde suvibhattā anekā sandhī kavāṭehi ca aggaḷehi ca cittitā sobhitā sandhiparikkhepā sobhayantīti attho,",
  "atk-s0510a:956_2": "ubhatoti tassa pāsādassa ubhosu passesu,",
  "atk-s0510a:956_3": "puṇṇaghaṭā anekehi padumehi anekehi ca uppalehi,",
  "atk-s0510a:956_4": "saṃyutā puṇṇā taṃ pāsādaṃ sobhayantīti attho.",
  "atk-s0510a:957_0": "22- 23.",
  "atk-s0510a:957_1": "Evaṃ pāsādassa sobhaṃ vaṇṇetvā ratanamayaṃ pāsādañca sakkārasammānañca pakāsento “atīte sabbabuddhe cā”tiādimāha.",
  "atk-s0510a:957_2": "Tattha atīteti atikkante vigate kāle jāte bhūte,",
  "atk-s0510a:957_3": "sasaṅghe sāvakasamūhasahite,",
  "atk-s0510a:957_4": "sabbe lokanāyake buddhe sabhāvena pakativaṇṇena rūpena saṇṭhānena ca,",
  "atk-s0510a:957_5": "sasāvake sāvakasahite,",
  "atk-s0510a:957_6": "buddhe nimminitvā yena dvārena pāsādo pavisitabbo hoti,",
  "atk-s0510a:957_7": "tena dvārena pavisitvā sasāvakā sabbe buddhā sabbasoṇṇamaye sakalasuvaṇṇamaye,",
  "atk-s0510a:957_8": "pīṭhe nisinnā ariyamaṇḍalā ariyasamūhā ahesunti attho.",
  "atk-s0510a:958_0": "24- 25.",
  "atk-s0510a:958_1": "Etarahi vattamāne kāle anuttarā uttaravirahitā ye ca buddhā atthi saṃvijjanti,",
  "atk-s0510a:958_2": "te ca paccekabuddhe anekasate sayambhū sayameva bhūte aññācariyarahite,",
  "atk-s0510a:958_3": "aparājite khandhakilesābhisaṅkhāramaccudevaputtamārehi aparājite,",
  "atk-s0510a:958_4": "jayamāpanne santappesinti attho.",
  "atk-s0510a:958_5": "Bhavanaṃ mayhaṃ pāsādaṃ atītakāle ca vattamānakāle ca,",
  "atk-s0510a:958_6": "sabbe buddhā samāruhuṃ saṃ suṭṭhu āruhiṃsūti attho.",
  "atk-s0510a:959_0": "26.",
  "atk-s0510a:959_1": "Ye dibbā divi bhavā dibbā devaloke jātā,",
  "atk-s0510a:959_2": "ye ca bahū kapparukkhā atthi.",
  "atk-s0510a:959_3": "Ye ca mānusā manusse jātā ye ca bahū kapparukkhā atthi,",
  "atk-s0510a:959_4": "tato sabbaṃ dussaṃ samāhantvā saṃ suṭṭhu āharitvā tecīvarāni kāretvā te paccekabuddhe ticīvarehi acchādemīti sambandho.",
  "atk-s0510a:960_0": "27.",
  "atk-s0510a:960_1": "Evaṃ ticīvarehi acchādetvā pārupāpetvā tesaṃ nisinnānaṃ paccekabuddhānaṃ sampannaṃ madhuraṃ khajjaṃ khāditabbaṃ pūvādi kiñci,",
  "atk-s0510a:960_2": "madhuraṃ bhojjaṃ bhuñjitabbaṃ āhārañca,",
  "atk-s0510a:960_3": "madhuraṃ sāyanīyaṃ lehanīyañca,",
  "atk-s0510a:960_4": "sampannaṃ madhuraṃ pivitabbaṃ aṭṭhapānañca,",
  "atk-s0510a:960_5": "bhojanaṃ bhuñjitabbaṃ āhārañca,",
  "atk-s0510a:960_6": "subhe sundare maṇimaye selamaye patte saṃ suṭṭhu pūretvā adāsiṃ paṭiggahāpesinti attho.",
  "atk-s0510a:961_0": "28.",
  "atk-s0510a:961_1": "Sabbe te ariyamaṇḍalā sabbe te ariyasamūhā,",
  "atk-s0510a:961_2": "dibbacakkhu samā hutvā maṭṭhāti dibbacakkhusamaṅgino hutvā maṭṭhā kilesehi rahitattā siliṭṭhā sobhamānā",
  "atk-s0510a:961_3": "cīvarasaṃyutā ticīvarehi samaṅgībhūtā madhurasakkharāhi ca telena ca madhuphāṇitehi ca paramannena uttamena",
  "atk-s0510a:961_4": "annena ca mayā tappitā appitā paripūritā ahesunti attho.",
  "atk-s0510a:962_0": "29.",
  "atk-s0510a:962_1": "Te evaṃ santappitā ariyamaṇḍalā ratanagabbhaṃ sattahi ratanehi nimmitagabbhaṃ gehaṃ,",
  "atk-s0510a:962_2": "pavisitvā guhāsayā guhāyaṃ sayamānā,",
  "atk-s0510a:962_3": "kesarīva kesarasīhā iva,",
  "atk-s0510a:962_4": "mahārahamhi sayane anagghe mañce,",
  "atk-s0510a:962_5": "sīhaseyyamakappayuṃ yathā sīho migarājā dakkhiṇapassena sayanto pāde pādaṃ accādhāya dakkhiṇahatthaṃ",
  "atk-s0510a:962_6": "sīsūpadhānaṃ katvā vāmahatthaṃ ujukaṃ ṭhapetvā vāladhiṃ antarasatthiyaṃ katvā niccalo sayati,",
  "atk-s0510a:962_7": "evaṃ seyyaṃ kappayuṃ kariṃsūti attho.",
  "atk-s0510a:963_0": "30.",
  "atk-s0510a:963_1": "Te evaṃ sīhaseyyaṃ kappetvā sampajānā satisampajaññasampannā.",
  "atk-s0510a:963_2": "Samuṭṭhāya saṃ suṭṭhu uṭṭhahitvā sayane pallaṅkamābhujuṃ ūrubaddhāsanaṃ kariṃsūti attho.",
  "atk-s0510a:964_0": "31.",
  "atk-s0510a:964_1": "Gocaraṃ sabbabuddhānanti sabbesaṃ atītānāgatānaṃ buddhānaṃ gocaraṃ ārammaṇabhūtaṃ jhānaratisamappitā",
  "atk-s0510a:964_2": "jhānaratiyā saṃ suṭṭhu appitā samaṅgībhūtā ahesunti attho,",
  "atk-s0510a:964_3": "aññe dhammāni desentīti tesu paccekabuddhesu aññe ekacce dhamme desenti,",
  "atk-s0510a:964_4": "aññe ekacce iddhiyā paṭhamādijjhānakīḷāya kīḷanti ramanti.",
  "atk-s0510a:965_0": "32.",
  "atk-s0510a:965_1": "Aññe ekacce abhiññā pañca abhiññāyo vasibhāvitā vasīkariṃsu,",
  "atk-s0510a:965_2": "pañcasu abhiññāsu āvajjanasamāpajjanavuṭṭhānaadhiṭṭhānapaccavekkhaṇasaṅkhātāhi pañcavasitāhi vasībhāvaṃ itā gatā pattā abhiññāyo,",
  "atk-s0510a:965_3": "appenti samāpajjanti.",
  "atk-s0510a:965_4": "Aññe ekacce anekasahassiyo vikubbanāni ekopi hutvā bahudhā hoti,",
  "atk-s0510a:965_5": "bahudhāpi hutvā eko hotīti evamādīni iddhivikubbanāni vikubbanti karontīti attho.",
  "atk-s0510a:966_0": "33.",
  "atk-s0510a:966_1": "Buddhāpi buddheti evaṃ sannipatitesu paccekabuddhesu sabbaññutaññāṇassa visayaṃ ārammaṇabhūtaṃ pañhaṃ buddhā buddhe pucchantīti attho.",
  "atk-s0510a:966_2": "Te buddhā atthagambhīratāya gambhīraṃ nipuṇaṃ sukhumaṃ,",
  "atk-s0510a:966_3": "ṭhānaṃ kāraṇaṃ,",
  "atk-s0510a:966_4": "paññāya vinibujjhare visesena niravasesato bujjhanti.",
  "atk-s0510a:967_0": "34.",
  "atk-s0510a:967_1": "Tadā mama pāsāde sannipatitā sāvakāpi buddhe pañhaṃ pucchanti,",
  "atk-s0510a:967_2": "buddhā sāvake sisse pañhaṃ pucchanti,",
  "atk-s0510a:967_3": "te buddhā ca sāvakā ca aññamaññaṃ pañhaṃ pucchitvā aññamaññaṃ byākaronti vissajjenti.",
  "atk-s0510a:968_0": "35.",
  "atk-s0510a:968_1": "Puna te sabbe ekato dassento “buddhā paccekabuddhā cā”tiādimāha.",
  "atk-s0510a:968_2": "Tattha buddhā sammāsambuddhā,",
  "atk-s0510a:968_3": "paccekabuddhā ca sāvakā ca sissā paricārakā nissitakā ete sabbe,",
  "atk-s0510a:968_4": "sakāya sakāya ratiyā ramamānā sallīnā mama pāsāde abhiramantīti attho.",
  "atk-s0510a:969_0": "36.",
  "atk-s0510a:969_1": "Evaṃ tasmiṃ vejayantapāsāde paccekabuddhānaṃ ācārasampattiṃ dassetvā idāni attano ānubhāvaṃ dassento",
  "atk-s0510a:969_2": "so tilokavijayo cakkavattirājā “chattā tiṭṭhantu ratanā”tiādimāha.",
  "atk-s0510a:969_3": "Tattha ratanā sattaratanamayā,",
  "atk-s0510a:969_4": "chattā kañcanāveḷapantikā suvaṇṇajālehi olambitā tiṭṭhantu.",
  "atk-s0510a:969_5": "Muttājālaparikkhittā muttājālehi parivāritā,",
  "atk-s0510a:969_6": "sabbe chattā mama matthake muddhani,",
  "atk-s0510a:969_7": "dhārentūti cintitamatteyeva chattā pātubhūtā hontīti attho.",
  "atk-s0510a:970_0": "37.",
  "atk-s0510a:970_1": "Soṇṇatārakacittitā suvaṇṇatārakāhi daddallamānā celavitānā bhavantu nibbattantu.",
  "atk-s0510a:970_2": "Vicittā anekavaṇṇā,",
  "atk-s0510a:970_3": "malyavitatā pupphapatthaṭā,",
  "atk-s0510a:970_4": "sabbe anekavitānā,",
  "atk-s0510a:970_5": "matthake nisīdanaṭṭhānassa uparibhāge dhārentūti attho.",
  "atk-s0510a:971_0": "38- 40.",
  "atk-s0510a:971_1": "Malyadāmehi anekasugandhapupphadāmehi vitatā parikiṇṇā,",
  "atk-s0510a:971_2": "gandhadāmehi candanakuṅkumatagarādisugandhadāmehi,",
  "atk-s0510a:971_3": "sobhitā pokkharaṇīti sambandho.",
  "atk-s0510a:971_4": "Dussadāmehi pattuṇṇacīnādianagghadussadāmehi,",
  "atk-s0510a:971_5": "parikiṇṇā sattaratanadāmehi bhūsitā alaṅkatā pokkharaṇī,",
  "atk-s0510a:971_6": "pupphābhikiṇṇā campakasaḷalasogandhikādisugandhapupphehi abhikiṇṇā suṭṭhu vicittā sobhitā.",
  "atk-s0510a:971_7": "Punarapi kiṃ bhūtā pokkharaṇī?",
  "atk-s0510a:971_8": "Surabhigandhasugandhehi bhūsitā vāsitā.",
  "atk-s0510a:971_9": "Samantato gandhapañcaṅgulalaṅkatā pañcahi aṅgulehi limpitagandhehi alaṅkatā,",
  "atk-s0510a:971_10": "hemacchadanachāditā suvaṇṇachadanehi suvaṇṇavitānehi chāditā,",
  "atk-s0510a:971_11": "pāsādassa cātuddisā pokkharaṇiyo padumehi ca uppalehi ca suṭṭhu santhatā patthaṭā suvaṇṇarūpe suvaṇṇavaṇṇā, khāyantu,",
  "atk-s0510a:971_12": "padmareṇurajuggatā padumareṇūhi dhūlīhi ca ākiṇṇā pokkharaṇiyo sobhantūti attho.",
  "atk-s0510a:972_0": "41.",
  "atk-s0510a:972_1": "Mama vejayantapāsādassa samantato pādapā campakādayo rukkhā sabbe pupphantu ete puppharukkhā.",
  "atk-s0510a:972_2": "Sayameva pupphā muñcitvā vigaḷitvā gantvā bhavanaṃ okiruṃ,",
  "atk-s0510a:972_3": "okiṇṇā pāsādassa upari karontūti attho.",
  "atk-s0510a:973_0": "42.",
  "atk-s0510a:973_1": "Tattha tasmiṃ mama vejayantapāsāde sikhino mayūrā naccantū,",
  "atk-s0510a:973_2": "dibbahaṃsā devatāhaṃsā,",
  "atk-s0510a:973_3": "pakūjare saddaṃ karontu,",
  "atk-s0510a:973_4": "karavīkā ca madhurasaddā kokilā gāyantu gītavākyaṃ karontu,",
  "atk-s0510a:973_5": "apare anuttā ca dijasaṅghā pakkhino samūhā pāsādassa samantato madhuraravaṃ ravantūti attho.",
  "atk-s0510a:974_0": "43.",
  "atk-s0510a:974_1": "Pāsādassa samantako sabbā ātatavitatādayo bheriyo vajjantu haññantu,",
  "atk-s0510a:974_2": "sabbā tā anekatantiyo vīṇā rasantu saddaṃ karontu,",
  "atk-s0510a:974_3": "sabbā anekappakārā saṅgītiyo pāsādassa samantato vattantu pavattantu gāyantūti attho.",
  "atk-s0510a:975_0": "44- 5.",
  "atk-s0510a:975_1": "Yāvatā yattake ṭhāne buddhakhettamhi dasasahassicakkavāḷe tato pare cakkavāḷe,",
  "atk-s0510a:975_2": "jotisampannā pabhāsampannā acchinnā mahantā samantato ratanāmayā sattahi ratanehi katā khacitā soṇṇapallaṅkā suvaṇṇapallaṅkā tiṭṭhantu,",
  "atk-s0510a:975_3": "pāsādassa samantato dīparukkhā padīpadhāraṇā telarukkhā jalantu,",
  "atk-s0510a:975_4": "padīpehi pajjalantu,",
  "atk-s0510a:975_5": "dasasahassiparamparā dasasahassīnaṃ paramparā dasasahassiyo ekapajjotā ekapadīpā viya bhavantu ujjotantūti attho.",
  "atk-s0510a:976_0": "46.",
  "atk-s0510a:976_1": "Naccagītesu chekā gaṇikā naccitthiyo ca lāsikā mukhena saddakārikā ca pāsādassa samantato naccantu,",
  "atk-s0510a:976_2": "accharāgaṇā devitthisamūhā naccantu,",
  "atk-s0510a:976_3": "nānāraṅgā anekavaṇṇā nānāraṅgamaṇḍalā pāsādassa samantato naccantu,",
  "atk-s0510a:976_4": "padissantu pākaṭā hontūti attho.",
  "atk-s0510a:977_0": "47.",
  "atk-s0510a:977_1": "Tadā ahaṃ tilokavijayo nāma cakkavattirājā hutvā sakalacakkavāḷe dumagge rukkhagge pabbatagge himavantacakkavāḷapabbatādīnaṃ",
  "atk-s0510a:977_2": "agge sinerūpabbatamuddhani ca sabbaṭṭhānesu vicittaṃ anekavaṇṇavicittaṃ pañcavaṇṇikaṃ nīlapītādipañcavaṇṇaṃ",
  "atk-s0510a:977_3": "sabbaṃ dhajaṃ ussāpemīti attho.",
  "atk-s0510a:978_0": "48.",
  "atk-s0510a:978_1": "Narā lokantarā narā ca nāgalokato nāgā ca devalokato gandhabbā ca devā ca sabbe upentu upagacchantu,",
  "atk-s0510a:978_2": "te narādayo namassantā mama namakkāraṃ karontā pañjalikā katahatthapuṭā mama vejayantaṃ pāsādaṃ parivārayunti attho.",
  "atk-s0510a:979_0": "49.",
  "atk-s0510a:979_1": "Evaṃ so tilokavijayo cakkavattirājā pāsādassa ca attano ca ānubhāvaṃ vaṇṇetvā idāni attanā sampattikatapuññaphalaṃ",
  "atk-s0510a:979_2": "samādapento “yaṃ kiñci kusalaṃ kamma”ntiādimāha.",
  "atk-s0510a:979_3": "Yaṃ kiñci kusalakammasaṅkhātaṃ kiriyaṃ kattabbaṃ atthi,",
  "atk-s0510a:979_4": "taṃ sabbaṃ mama mayā kāyena vā vācāya vā manasā vā tīhi dvārehi kataṃ tidase sukataṃ suṭṭhu kataṃ,",
  "atk-s0510a:979_5": "tāvatiṃsabhavane uppajjanārahaṃ katanti attho.",
  "atk-s0510a:980_0": "50.",
  "atk-s0510a:980_1": "Puna samādapento “ye sattā saññino”tiādimāha.",
  "atk-s0510a:980_2": "Tattha ye sattā manussā vā devā vā brahmāno vā saññino saññāsahitā atthi,",
  "atk-s0510a:980_3": "ye ca sattā asaññino saññārahitā asaññā sattā santi,",
  "atk-s0510a:980_4": "te sabbe sattā mayhaṃ mayā kataṃ puññaphalaṃ,",
  "atk-s0510a:980_5": "bhāgī bhavantu puññavantā hontūti attho.",
  "atk-s0510a:981_0": "51.",
  "atk-s0510a:981_1": "Punapi samādapento bodhisatto “yesaṃ kata”ntiādimāha.",
  "atk-s0510a:981_2": "Mayā kataṃ puññaṃ yehi naranāgagandhabbadevehi suviditaṃ ñātaṃ,",
  "atk-s0510a:981_3": "tesaṃ mayā dinnaṃ puññaphalaṃ,",
  "atk-s0510a:981_4": "tasmiṃ mayā kate puññe dinnabhāvaṃ ye narādayo na jānanti,",
  "atk-s0510a:981_5": "devā gantvā tesaṃ taṃ nivedayuṃ ārocayunti attho.",
  "atk-s0510a:982_0": "52.",
  "atk-s0510a:982_1": "Sabbalokamhi ye sattā āhāranissitā jīvanti,",
  "atk-s0510a:982_2": "te sabbe sattā manuññaṃ bhojanaṃ sabbaṃ mama cetasā mama cittena labhantu,",
  "atk-s0510a:982_3": "mama puññiddhiyā labhantūti attho.",
  "atk-s0510a:983_0": "53.",
  "atk-s0510a:983_1": "Manasā pasannena cittena yaṃ dānaṃ mayā dinnaṃ tasmiṃ dāne cittena pasādaṃ āvahiṃ uppādesiṃ.",
  "atk-s0510a:983_2": "Sabbasambuddhā ca paccekā paṭiekkā jinasāvakā ca mayā cakkavattiraññā pūjitā.",
  "atk-s0510a:984_0": "54.",
  "atk-s0510a:984_1": "Sukatena tena kammena saddahitvā katena kusalakammena,",
  "atk-s0510a:984_2": "cetanāpaṇidhīhi ca cittena katapatthanāhi ca,",
  "atk-s0510a:984_3": "mānusaṃ dehaṃ manussasarīraṃ,",
  "atk-s0510a:984_4": "jahitvā chaḍḍetvā,",
  "atk-s0510a:984_5": "ahaṃ tāvatiṃsaṃ devalokaṃ agacchiṃ agamāsiṃ,",
  "atk-s0510a:984_6": "suttappabuddho viya tattha uppajjinti attho.",
  "atk-s0510a:985_0": "55.",
  "atk-s0510a:985_1": "Tato tilokavijayo cakkavattirājā kālaṅkato,",
  "atk-s0510a:985_2": "tato paṭṭhāya āgate duve bhave dve jātiyo pajānāmi devatte devattabhāve mānuse manussattabhāve ca,",
  "atk-s0510a:985_3": "tato jātidvayato aññaṃ gatiṃ aññaṃ upapattiṃ na jānāmi na passāmi,",
  "atk-s0510a:985_4": "manasā cittena patthanāphalaṃ patthitapatthanāphalanti attho.",
  "atk-s0510a:986_0": "56.",
  "atk-s0510a:986_1": "Devānaṃ adhiko homīti yadi devesu jāto,",
  "atk-s0510a:986_2": "āyuvaṇṇabalatejehi devānaṃ adhiko jeṭṭho seṭṭho ahosinti attho.",
  "atk-s0510a:986_3": "Yadi manussesu jāto,",
  "atk-s0510a:986_4": "manujādhipo manussānaṃ adhipati issaro bhavāmi,",
  "atk-s0510a:986_5": "tathā rājabhūto abhirūpena rūpasampattiyā ca lakkhaṇena ārohapariṇāhādilakkhaṇena ca sampanno sampuṇṇo",
  "atk-s0510a:986_6": "uppannuppannabhave paññāya paramatthajānanapaññāya asamo samarahito,",
  "atk-s0510a:986_7": "mayā sadiso koci natthīti attho.",
  "atk-s0510a:987_0": "57.",
  "atk-s0510a:987_1": "Mayā katapuññasambhārena puññaphalena uppannuppannabhave seṭṭhaṃ pasaṭṭhaṃ madhuraṃ vividhaṃ anekappakāraṃ",
  "atk-s0510a:987_2": "bhojanañca anappakaṃ bahusattaratanañca vividhāni,",
  "atk-s0510a:987_3": "anekappakārāni pattuṇṇakoseyyādivatthāni ca nabhā ākāsato maṃ mama santikaṃ khippaṃ sīghaṃ upenti upagacchanti.",
  "atk-s0510a:988_0": "58- 66.",
  "atk-s0510a:988_1": "Pathabyā pathaviyā pabbate ca ākāse ca udake ca vane ca yaṃ yaṃ yattha yattha hatthaṃ pasāremi nikkhipāmi,",
  "atk-s0510a:988_2": "tato tato dibbā bhakkhā dibbā āhārā maṃ mama santikaṃ upenti upagacchanti,",
  "atk-s0510a:988_3": "pātubhavantīti attho.",
  "atk-s0510a:988_4": "Tathā yathākkamaṃ sabbe ratanā.",
  "atk-s0510a:988_5": "Sabbe candanādayo gandhā.",
  "atk-s0510a:988_6": "Sabbe yānā vāhanā.",
  "atk-s0510a:988_7": "Sabbe campakanāgapunnāgādayo mālā pupphā.",
  "atk-s0510a:988_8": "Sabbe alaṅkārā ābharaṇā.",
  "atk-s0510a:988_9": "Sabbā dibbakaññā.",
  "atk-s0510a:988_10": "Sabbe madhusakkharā.",
  "atk-s0510a:988_11": "Sabbe pūpādayo khajjā khāditabbā maṃ mama santikaṃ upenti upagacchanti.",
  "atk-s0510a:989_0": "67- 68.",
  "atk-s0510a:989_1": "Sambodhivarapattiyāti uttamacatumaggañāṇapattiyā pāpuṇanatthāya.",
  "atk-s0510a:989_2": "Mayā yaṃ uttamadānaṃ kataṃ pūritaṃ,",
  "atk-s0510a:989_3": "tena uttamadānena selasaṅkhātaṃ pabbataṃ sakalaṃ ekaninnādaṃ karonto bahalaṃ giraṃ puthulaṃ ghosaṃ gajjento,",
  "atk-s0510a:989_4": "sadevakaṃ lokaṃ sakalaṃ manussadevalokaṃ hāsayanto somanassappattaṃ karonto loke sakalalokattaye vivaṭṭacchado buddho ahaṃ bhavāmīti attho.",
  "atk-s0510a:990_0": "69.",
  "atk-s0510a:990_1": "Disā dasavidhā loketi cakkavāḷaloke dasavidhā dasakoṭṭhāsā disā honti,",
  "atk-s0510a:990_2": "tattha koṭṭhāse yāyato yāyantassa gacchantassa antakaṃ natthīti attho,",
  "atk-s0510a:990_3": "cakkavattikāle tasmiṃ mayā gatagataṭṭhāne disābhāge vā buddhakhettā buddhavisayā asaṅkhiyā saṅkhārahitā.",
  "atk-s0510a:991_0": "70.",
  "atk-s0510a:991_1": "Pabhā pakittitāti tadā cakkavattirājakāle mayhaṃ pabhā cakkaratanamaṇiratanādīnaṃ pabhā ālokā yamakā",
  "atk-s0510a:991_2": "yugaḷayugaḷā hutvā raṃsivāhanā raṃsiṃ muñcamānā pakittitā pākaṭā,",
  "atk-s0510a:991_3": "etthantare dasasahassicakkavāḷantare raṃsijālaṃ raṃsisamūhaṃ,",
  "atk-s0510a:991_4": "āloko vipulo bahutaro bhave ahosīti attho.",
  "atk-s0510a:992_0": "71.",
  "atk-s0510a:992_1": "Ettake lokadhātumhīti dasasahassicakkavāḷesu sabbe janā maṃ passantu dakkhantūti attho.",
  "atk-s0510a:992_2": "Sabbe devā yāva brahmanivesanā yāva brahmalokā maṃ anuvattantu anukūlā bhavantu.",
  "atk-s0510a:993_0": "72.",
  "atk-s0510a:993_1": "Visiṭṭhamadhunādenāti visaṭṭhena madhurena nādena,",
  "atk-s0510a:993_2": "amatabherimāhaninti amatabheriṃ devadundubhiṃ pahariṃ,",
  "atk-s0510a:993_3": "etthantare etasmiṃ dasasahassicakkavāḷabbhantare sabbe janā mana madhuraṃ giraṃ saddaṃ suṇantu manasi karontu.",
  "atk-s0510a:994_0": "73.",
  "atk-s0510a:994_1": "Dhammameghena vassante dhammadesanāmayena nādena tabbohāraparamatthagambhīramadhurasukhumatthavasse vassante",
  "atk-s0510a:994_2": "vassamāne sammāsambuddhānubhāvena sabbe bhikkhubhikkhunīādayo anāsavā nikkilesā hontu bhavantu.",
  "atk-s0510a:994_3": "Yettha pacchimakā sattāti ettha etesu rāsibhūtesu catūsu parisasattesu ye sattā pacchimakā guṇavasena heṭṭhimakā,",
  "atk-s0510a:994_4": "te sabbe sotāpannā bhavantūti adhippāyo.",
  "atk-s0510a:995_0": "74.",
  "atk-s0510a:995_1": "Tadā tilokavijayacakkavattirājakāle dātabbakaṃ dātabbayuttakaṃ,",
  "atk-s0510a:995_2": "dānaṃ katvā,",
  "atk-s0510a:995_3": "asesato nissesena,",
  "atk-s0510a:995_4": "sīlaṃ sīlapāramiṃ,",
  "atk-s0510a:995_5": "pūretvā nekkhamme nekkhammapāramitāya,",
  "atk-s0510a:995_6": "pāramiṃ koṭiṃ patvā,",
  "atk-s0510a:995_7": "uttamaṃ sambodhiṃ catumaggañāṇaṃ,",
  "atk-s0510a:995_8": "patto bhavāmi bhaveyyaṃ.",
  "atk-s0510a:996_0": "75.",
  "atk-s0510a:996_1": "Paṇḍite paññavante medhāvino paripucchitvā “kiṃ, bhante,",
  "atk-s0510a:996_2": "kattabbaṃ?",
  "atk-s0510a:996_3": "Kiṃ na kattabbaṃ?",
  "atk-s0510a:996_4": "Kiṃ kusalaṃ?",
  "atk-s0510a:996_5": "Kiṃ akusalaṃ?",
  "atk-s0510a:996_6": "Kiṃ katvā saggamokkhadvayassa bhāgī hotī”ti pucchitvā,",
  "atk-s0510a:996_7": "evaṃ paññāpāramiṃ pūretvāti attho.",
  "atk-s0510a:996_8": "Katvā vīriyamuttamanti uttamaṃ seṭṭhaṃ ṭhānanisajjādīsu avicchinnaṃ vīriyaṃ katvā,",
  "atk-s0510a:996_9": "vīriyapāramiṃ pūretvāti attho.",
  "atk-s0510a:996_10": "Sakalaviruddhajanehi kataanādarādhivāsanākhantiyā pāramiṃ koṭiṃ gantvā khantipāramiṃ pūretvā uttamaṃ",
  "atk-s0510a:996_11": "sambodhiṃ uttamaṃ sambuddhattaṃ patto bhavāmi bhaveyyaṃ.",
  "atk-s0510a:997_0": "76.",
  "atk-s0510a:997_1": "Katvā daḷhamadhiṭṭhānanti “mama sarīrajīvitesu vinassantesupi puññakammato na viramissāmī”ti acalavasena",
  "atk-s0510a:997_2": "daḷhaṃ adhiṭṭhānapāramiṃ katvā “sīse chijjamānepi musāvādaṃ na kathessāmī”ti saccapāramitāya koṭiṃ pūriya",
  "atk-s0510a:997_3": "pūretvā “sabbe sattā sukhī averā”tiādinā mettāpāramitāya koṭiṃ patvā uttamaṃ sambodhiṃ pattoti attho.",
  "atk-s0510a:998_0": "77.",
  "atk-s0510a:998_1": "Sajīvakājīvakavatthūnaṃ lābhe ca tesaṃ alābhe ca kāyikacetasikasukhe ceva tathā dukkhe ca sādarajanehi kate,",
  "atk-s0510a:998_2": "sammāne ceva omāne,",
  "atk-s0510a:998_3": "ca sabbattha samako samānamānaso upekkhāpāramiṃ pūretvā uttamaṃ sambodhiṃ patto pāpuṇeyyanti attho.",
  "atk-s0510a:999_0": "78.",
  "atk-s0510a:999_1": "Kosajjaṃ kusītabhāvaṃ,",
  "atk-s0510a:999_2": "bhayato bhayavasena “apāyadukkhabhāgī”ti disvā ñatvā akosajjaṃ akusītabhāvaṃ alīnavuttiṃ,",
  "atk-s0510a:999_3": "vīriyaṃ khemato khemavasena “nibbānagāmī”ti disvā ñatvā āraddhavīriyā hotha bhavatha.",
  "atk-s0510a:999_4": "Esā buddhānusāsanī esā buddhānaṃ anusiṭṭhi.",
  "atk-s0510a:1000_0": "79.",
  "atk-s0510a:1000_1": "Vivādaṃ bhayato disvāti vivādaṃ kalahaṃ bhayato disvā “apāyabhāgī”ti disvā ñatvā avivādaṃ vivādato viramaṇaṃ “nibbānappattī”ti,",
  "atk-s0510a:1000_2": "khemato disvā ñatvā samaggā ekaggacittā sakhilā siliṭṭhā mettāya dhuragatāya sobhamānā hothāti attho.",
  "atk-s0510a:1000_3": "Esā kathā mantanā udīraṇā buddhānaṃ anusāsanī ovādadānaṃ.",
  "atk-s0510a:1001_0": "80.",
  "atk-s0510a:1001_1": "Pamādaṃ ṭhānanisajjādīsu sativippavāsena viharaṇaṃ bhayato “nibbattanibbattaṭṭhānesu dukkhitadurūpaappannapānatādisaṃvattanakaṃ",
  "atk-s0510a:1001_2": "apāyādigamanañcā”ti disvā ñatvā,",
  "atk-s0510a:1001_3": "appamādaṃ sabbakiriyāsu satiyā viharaṇaṃ,",
  "atk-s0510a:1001_4": "khemato vaḍḍhito “nibbānasampāpuṇana”nti disvā paccakkhato ñatvā aṭṭhaṅgikaṃ maggaṃ sammādiṭṭhi sammāsaṅkappo",
  "atk-s0510a:1001_5": "sammāvācā sammākammanto sammāājīvo sammāvāyāmo sammāsati sammāsamādhīti aṭṭhaavayavaṃ sammāsambodhiyā",
  "atk-s0510a:1001_6": "maggaṃ adhigamūpāyaṃ bhāvetha vaḍḍhetha manasi karotha,",
  "atk-s0510a:1001_7": "esā kathā bhāsanā udīraṇā buddhānusāsanī buddhānaṃ anusiṭṭhīti attho.",
  "atk-s0510a:1002_0": "81.",
  "atk-s0510a:1002_1": "Samāgatā bahū buddhāti anekasatasahassasaṅkhyā paccekabuddhā samāgatā rāsibhūtā,",
  "atk-s0510a:1002_2": "sabbaso sabbappakārena arahantā ca khīṇāsavā anekasatasahassā samāgatā rāsibhūtā.",
  "atk-s0510a:1002_3": "Tasmā te buddhe ca arahante ca vandamāne vandanārahe namassatha aṅgapaccaṅganamakkārena namassatha vandatha.",
  "atk-s0510a:1003_0": "82.",
  "atk-s0510a:1003_1": "Evaṃ iminā mayā vuttappakārena acintiyā cintetuṃ asakkuṇeyyā, buddhā,",
  "atk-s0510a:1003_2": "buddhadhammāti buddhehi desitā cattāro satipaṭṭhānā…pe…",
  "atk-s0510a:1003_3": "aṭṭhaṅgiko maggo,",
  "atk-s0510a:1003_4": "pañcakkhandhā,",
  "atk-s0510a:1003_5": "hetupaccayo ārammaṇapaccayotiādayo dhammā,",
  "atk-s0510a:1003_6": "buddhānaṃ vā sabhāvā acintiyā cintetuṃ asakkuṇeyyā,",
  "atk-s0510a:1003_7": "acintiye cintāvisayātikkante pasannānaṃ devamanussānaṃ vipāko devamanussasampattinibbānasampattisaṅkhāto",
  "atk-s0510a:1003_8": "cintetuṃ asakkuṇeyyo saṅkhyātikkanto hoti bhavati.",
  "atk-s0510a:1004_0": "Iti ettāvatā ca yathā addhānagāmino “maggaṃ no ācikkhā”ti puṭṭhena “vāmaṃ muñcitvā dakkhiṇaṃ gaṇhathā”ti",
  "atk-s0510a:1004_1": "vutte tena maggena gāmanigamarājadhānīsu kattabbakiccaṃ niṭṭhāpetvā puna muñcitena aparena vāmamaggena",
  "atk-s0510a:1004_2": "gatāpi gāmanigamādīsu kattabbakiccaṃ niṭṭhāpenti,",
  "atk-s0510a:1004_3": "evameva buddhāpadānaṃ kusalāpadānavasena niṭṭhāpetvā tadeva akusalāpadānavasena vitthāretuṃ idaṃ pañhakammaṃ –",
  "atk-s0510a:1005_0": "“Dukkarañca abbhakkhānaṃ, abbhakkhānaṃ punāparaṃ;",
  "atk-s0510a:1006_0": "Abbhakkhānaṃ silāvedho, sakalikāpi ca vedanā.",
  "atk-s0510a:1007_0": "“Nāḷāgiri sattacchedo, sīsadukkhaṃ yavakhādanaṃ;",
  "atk-s0510a:1008_0": "Piṭṭhidukkhamatīsāro, ime akusalakāraṇā”ti.",
  "atk-s0510a:1009_0": "Attha paṭhamapañhe –",
  "atk-s0510a:1009_1": "dukkaranti chabbassāni dukkarakārikā.",
  "atk-s0510a:1009_2": "Atīte kassapasammāsambuddhakāle bodhisatto jotipālo nāma brāhmaṇamāṇavo hutvā nibbatto brāhmaṇajātivasena",
  "atk-s0510a:1009_3": "sāsane appasanno tassa bhagavato pilotikakammanissandena “kassapo bhagavā”ti sutvā “kuto muṇḍakassa samaṇassa bodhi,",
  "atk-s0510a:1009_4": "bodhi paramadullabhā”ti āha.",
  "atk-s0510a:1009_5": "So tena kammanissandena anekajātisatesu narakādidukkhamanubhavitvā tasseva bhagavato anantaraṃ teneva",
  "atk-s0510a:1009_6": "laddhabyākaraṇena kammena jātisaṃsāraṃ khepetvā pariyosāne vessantarattabhāvaṃ patvā tato cuto tusitabhavane nibbatto.",
  "atk-s0510a:1009_7": "Devatāyācanena tato cavitvā sakyakule nibbatto ñāṇassa paripākattā sakalajambudīparajjaṃ pahāya anomānadītīre",
  "atk-s0510a:1009_8": "sunisitenāsinā samakuṭakesakalāpaṃ chinditvā brahmunā ānīte iddhimaye kappassa saṇṭhānakāle padumagabbhe",
  "atk-s0510a:1009_9": "nibbatte aṭṭha parikkhāre paṭiggahetvā pabbajitvā bodhiñāṇadassanassa tāva aparipakkattā buddhabhāvāya",
  "atk-s0510a:1009_10": "maggāmaggaṃ ajānitvā chabbassāni uruvelajanapade ekāhāraekālopaekapuggalaekamaggaekāsanabhojanavasena",
  "atk-s0510a:1009_11": "aṭṭhicammanahārusesaṃ nimmaṃsarudhirapetarūpasadisasarīro padhānasutte vuttanayeneva padhānaṃ mahāvīriyaṃ",
  "atk-s0510a:1009_12": "dukkarakārikaṃ akāsi.",
  "atk-s0510a:1009_13": "So imaṃ dukkarakārikaṃ “sambodhiyā maggaṃ na hotī”ti cintetvā gāmanigamarājadhānīsu paṇītāhāraṃ paribhuñjitvā",
  "atk-s0510a:1009_14": "pīṇindriyo paripuṇṇadvattiṃsamahāpurisalakkhaṇo kamena bodhimaṇḍamupagantvā pañca māre jinitvā buddho jātoti.",
  "atk-s0510a:1010_0": "“Avacāhaṃ jotipālo, sugataṃ kassapaṃ tadā;",
  "atk-s0510a:1011_0": "Kuto nu bodhi muṇḍassa, bodhi paramadullabhā.",
  "atk-s0510a:1012_0": "“Tena kammavipākena, acariṃ dukkaraṃ bahuṃ;",
  "atk-s0510a:1013_0": "Chabbassānuruvelāyaṃ, tato bodhimapāpuṇiṃ.",
  "atk-s0510a:1014_0": "“Nāhaṃ etena maggena, pāpuṇiṃ bodhimuttamaṃ;",
  "atk-s0510a:1015_0": "Kummaggena gavesissaṃ, pubbakammena vārito.",
  "atk-s0510a:1016_0": "“Puññapāpaparikkhīṇo, sabbasantāpavajjito;",
  "atk-s0510a:1017_0": "Asoko anupāyāso, nibbāyissamanāsavo”ti. ;",
  "atk-s0510a:1018_0": "Dutiyapañhe –",
  "atk-s0510a:1018_1": "abbhakkhānanti abhi akkhānaṃ paribhāsanaṃ.",
  "atk-s0510a:1018_2": "Atīte kira bodhisatto suddakule jāto apākaṭo appasiddho munāḷi nāma dhutto hutvā paṭivasati.",
  "atk-s0510a:1018_3": "Tadā mahiddhiko mahānubhāvo surabhi nāma paccekabuddho kenaci karaṇīyena tassa samīpaṭṭhānaṃ pāpuṇi.",
  "atk-s0510a:1018_4": "So taṃ disvāva “dussīlo pāpadhammo ayaṃ samaṇo”tiādinā abbhācikkhi.",
  "atk-s0510a:1018_5": "So tena akusalanissandena narakādīsu anekavassasahassāni dukkhamanubhavitvā imasmiṃ pacchimattabhāve",
  "atk-s0510a:1018_6": "yadā titthiyā paṭhamataraṃ bhagavato tusitabhavane vasanasamaye ca pākaṭā hutvā sakalajanaṃ vañcetvā",
  "atk-s0510a:1018_7": "dvāsaṭṭhidiṭṭhiyo dīpetvā vicaranti,",
  "atk-s0510a:1018_8": "tadā tusitapurā cavitvā sakyarājakule nibbattitvā kamena buddho jāto.",
  "atk-s0510a:1018_9": "Titthiyā sūriyuggamane khajjopanakā viya vihatalābhasakkārā bhagavati āghātaṃ bandhitvā vicaranti.",
  "atk-s0510a:1018_10": "Tasmiṃ samaye rājagahaseṭṭhi gaṅgāya jālaṃ bandhitvā kīḷanto rattacandanaghaṭikaṃ disvā amhākaṃ gehe candanāni bahūni,",
  "atk-s0510a:1018_11": "imaṃ bhamaṃ āropetvā tena bhamakārehi pattaṃ likhāpetvā veḷuparamparāya laggetvā “ye imaṃ pattaṃ iddhiyā āgantvā gaṇhanti,",
  "atk-s0510a:1018_12": "tesaṃ bhattiko bhavissāmī”ti bheriṃ carāpesi.",
  "atk-s0510a:1019_0": "Tadā titthiyā “naṭṭhamhā dāni naṭṭhamhā dānī”ti mantetvā nigaṇṭho nāṭaputto sakaparisaṃ evamāha –",
  "atk-s0510a:1019_1": "“ahaṃ veḷusamīpaṃ gantvā ākāse ullaṅganākāraṃ karomi,",
  "atk-s0510a:1019_2": "‘tumhe chavadārumayaṃ pattaṃ paṭicca mā iddhiṃ karothā’ti maṃ khandhe gahetvā vārethā”ti,",
  "atk-s0510a:1019_3": "te tathā gantvā tathā akaṃsu.",
  "atk-s0510a:1020_0": "Tadā piṇḍolabhāradvājo ca moggallāno ca tigāvute selapabbatamatthake ṭhatvā piṇḍapātagaṇhanatthāya cīvaraṃ pārupantā taṃ kolāhalaṃ suṇiṃsu.",
  "atk-s0510a:1020_1": "Tesu moggallāno piṇḍolabhāradvājaṃ “tvaṃ ākāsena gantvā taṃ pattaṃ gaṇhāhī”ti āha.",
  "atk-s0510a:1020_2": "So “bhante,",
  "atk-s0510a:1020_3": "tumheyeva bhagavatā iddhimantānaṃ aggaṭṭhāne ṭhapitā,",
  "atk-s0510a:1020_4": "tumheva gaṇhathā”ti āha.",
  "atk-s0510a:1020_5": "Tathāpi “mayā āṇatto tvameva gaṇhāhī”ti āṇatto attanā ṭhitaṃ tigāvutaṃ selapabbataṃ pādatale laggetvā",
  "atk-s0510a:1020_6": "ukkhaliyā pidhānaṃ viya sakalarājagahanagaraṃ chādesi,",
  "atk-s0510a:1020_7": "tadā nagaravāsino phaḷikapabbate āvutaṃ rattasuttamiva taṃ theraṃ passitvā “bhante bhāradvāja,",
  "atk-s0510a:1020_8": "amhe rakkhathā”ti ugghosayiṃsu,",
  "atk-s0510a:1020_9": "bhītā suppādīni sīse akaṃsu.",
  "atk-s0510a:1020_10": "Tadā thero taṃ pabbataṃ ṭhitaṭṭhāne vissajjetvā iddhiyā gantvā taṃ pattaṃ aggahesi,",
  "atk-s0510a:1020_11": "tadā nagaravāsino mahākolāhalamakaṃsu.",
  "atk-s0510a:1021_0": "Bhagavā veḷuvanārāme nisinno taṃ saddaṃ sutvā “kiṃ eso saddo”ti ānandaṃ pucchi.",
  "atk-s0510a:1021_1": "“Bhāradvājena, bhante,",
  "atk-s0510a:1021_2": "pattassa gahitattā santuṭṭhā nagaravāsino ukkuṭṭhisaddamakaṃsū”ti āha.",
  "atk-s0510a:1021_3": "Tadā bhagavā āyatiṃ parūpavādamocanatthaṃ taṃ pattaṃ āharāpetvā bhedāpetvā añjanupapisanaṃ katvā bhikkhūnaṃ dāpesi,",
  "atk-s0510a:1021_4": "dāpetvā ca pana “na,",
  "atk-s0510a:1021_5": "bhikkhave,",
  "atk-s0510a:1021_6": "iddhivikubbanā kātabbā,",
  "atk-s0510a:1021_7": "yo kareyya,",
  "atk-s0510a:1021_8": "āpatti dukkaṭassā”ti sikkhāpadaṃ paññāpesi.",
  "atk-s0510a:1022_0": "Tato titthiyā “samaṇena kira gotamena sāvakānaṃ sikkhāpadaṃ paññattaṃ,",
  "atk-s0510a:1022_1": "te jīvitahetupi taṃ nātikkamanti,",
  "atk-s0510a:1022_2": "mayaṃ iddhipāṭihāriyaṃ karissāmā”ti tattha tattha rāsibhūtā kolāhalamakaṃsu.",
  "atk-s0510a:1022_3": "Atha rājā bimbisāro taṃ sutvā bhagavato santikaṃ gantvā vanditvā ekamantaṃ nisinno bhagavantamevamāha –",
  "atk-s0510a:1022_4": "“titthiyā, bhante,",
  "atk-s0510a:1022_5": "‘iddhipāṭihāriyaṃ karissāmā’ti ugghosentī”ti. “Ahampi, mahārāja,",
  "atk-s0510a:1022_6": "karissāmī”ti. “Nanu, bhante,",
  "atk-s0510a:1022_7": "bhagavatā sāvakānaṃ sikkhāpadaṃ paññatta”nti. “Tameva, mahārāja,",
  "atk-s0510a:1022_8": "pucchissāmi,",
  "atk-s0510a:1022_9": "tavuyyāne ambaphalādīni khādantānaṃ ‘ettako daṇḍo’ti daṇḍaṃ ṭhapento tavāpi ekato katvā ṭhapesī”ti.",
  "atk-s0510a:1022_10": "“Na mayhaṃ, bhante, daṇḍo”ti. “Evaṃ, mahārāja,",
  "atk-s0510a:1022_11": "na mayhaṃ sikkhāpadaṃ paññattaṃ atthī”ti. “Kattha, bhante,",
  "atk-s0510a:1022_12": "pāṭihāriyaṃ bhavissatī”ti?",
  "atk-s0510a:1022_13": "“Sāvatthiyā samīpe kaṇḍambarukkhamūle,",
  "atk-s0510a:1022_14": "mahārājā”ti. “Sādhu, bhante,",
  "atk-s0510a:1022_15": "taṃ passissāmā”ti.",
  "atk-s0510a:1022_16": "Tato titthiyā “kaṇḍambarukkhamūle kira pāṭihāriyaṃ bhavissatī”ti sutvā nagarassa sāmantā ambarukkhe chedāpesuṃ,",
  "atk-s0510a:1022_17": "nāgarā mahāaṅgaṇaṭṭhāne mañcātimañcaṃ aṭṭādayo bandhiṃsu,",
  "atk-s0510a:1022_18": "sakalajambudīpavāsino rāsibhūtā puratthimadisāyameva dvādasayojanāni pharitvā aṭṭhaṃsu.",
  "atk-s0510a:1022_19": "Sesadisāsupi tadanurūpenākārena sannipatiṃsu.",
  "atk-s0510a:1023_0": "Bhagavāpi kāle sampatte āsāḷhipuṇṇamāsiyaṃ pātova kattabbakiccaṃ niṭṭhāpetvā taṃ ṭhānaṃ gantvā nisīdi.",
  "atk-s0510a:1023_1": "Tasmiṃ khaṇe kaṇḍo nāma uyyānapālo kipillikapuṭe supakkaṃ ambaphalaṃ disvā “sacāhaṃ imaṃ rañño dadeyyaṃ,",
  "atk-s0510a:1023_2": "kahāpaṇādisāraṃ labheyyaṃ,",
  "atk-s0510a:1023_3": "bhagavato upanāmite pana idhalokaparalokesu sampatti bhavissatī”ti bhagavato upanāmesi.",
  "atk-s0510a:1023_4": "Bhagavā taṃ paṭiggahetvā ānandattheraṃ āṇāpesi –",
  "atk-s0510a:1023_5": "“imaṃ phalaṃ madditvā pānaṃ dehī”ti.",
  "atk-s0510a:1023_6": "Thero tathā akāsi.",
  "atk-s0510a:1023_7": "Bhagavā ambarasaṃ pivitvā ambaṭṭhiṃ uyyānapālassa datvā “imaṃ ropehī”ti āha.",
  "atk-s0510a:1023_8": "So vālukaṃ viyūhitvā taṃ ropesi,",
  "atk-s0510a:1023_9": "ānandatthero kuṇḍikāya udakaṃ āsiñci.",
  "atk-s0510a:1023_10": "Tasmiṃ khaṇe ambaṅkuro uṭṭhahitvā mahājanassa passantasseva sākhāviṭapapupphaphalapallavabharito paññāyittha.",
  "atk-s0510a:1023_11": "Patitaṃ ambaphalaṃ khādantā sakalajambudīpavāsino khayaṃ pāpetuṃ nāsakkhiṃsu.",
  "atk-s0510a:1024_0": "Atha bhagavā puratthimacakkavāḷato yāva pacchimacakkavāḷaṃ,",
  "atk-s0510a:1024_1": "tāva imasmiṃ cakkavāḷe mahāmerumuddhani ratanacaṅkamaṃ māpetvā anekaparisāhi sīhanādaṃ nadāpento dhammapadaṭṭhakathāyaṃ",
  "atk-s0510a:1024_2": "vuttanayena mahāiddhipāṭihāriyaṃ katvā titthiye madditvā te vippakāraṃ pāpetvā pāṭihīrāvasāne purimabuddhāciṇṇavasena",
  "atk-s0510a:1024_3": "tāvatiṃsabhavanaṃ gantvā tattha vassaṃvuṭṭho nirantaraṃ temāsaṃ abhidhammaṃ desetvā mātuppamukhānaṃ anekadevatānaṃ",
  "atk-s0510a:1024_4": "sotāpattimaggādhigamanaṃ katvā,",
  "atk-s0510a:1024_5": "vuṭṭhavasso devorohanaṃ katvā anekadevabrahmagaṇaparivuto saṅkassapuradvāraṃ oruyha lokānuggahaṃ akāsi.",
  "atk-s0510a:1024_6": "Tadā bhagavato lābhasakkāro jambudīpamajjhottharamāno pañcamahāgaṅgā viya ahosi.",
  "atk-s0510a:1025_0": "Atha titthiyā parihīnalābhasakkārā dukkhī dummanā pattakkhandhā adhomukhā nisīdiṃsu.",
  "atk-s0510a:1025_1": "Tadā tesaṃ upāsikā ciñcamāṇavikā nāma ativiya rūpaggappattā te tathā nisinne disvā “kiṃ, bhante,",
  "atk-s0510a:1025_2": "evaṃdukkhī dummanā nisinnā”ti pucchi.",
  "atk-s0510a:1025_3": "“Kiṃ pana tvaṃ, bhagini,",
  "atk-s0510a:1025_4": "appossukkāsī”ti? “Kiṃ,",
  "atk-s0510a:1025_5": "bhante”ti? “Bhagini,",
  "atk-s0510a:1025_6": "samaṇassa gotamassa uppādakālato paṭṭhāya mayaṃ hatalābhasakkārā,",
  "atk-s0510a:1025_7": "nagaravāsino amhe na kiñci maññantī”ti.",
  "atk-s0510a:1025_8": "“Mayā ettha kiṃ kātabba”nti?",
  "atk-s0510a:1025_9": "“Tayā samaṇassa gotamassa avaṇṇaṃ uppādetuṃ vaṭṭatī”ti.",
  "atk-s0510a:1025_10": "Sā “na mayhaṃ bhāro”ti vatvā tattha ussāhaṃ karontī vikāle jetavanavihāraṃ gantvā titthiyānaṃ upassaye",
  "atk-s0510a:1025_11": "vasitvā pāto nagaravāsīnaṃ gandhādīni gahetvā bhagavantaṃ vandanatthāya gamanasamaye jetavanā viya nikkhantā,",
  "atk-s0510a:1025_12": "“kattha sayitā”ti puṭṭhā “kiṃ tumhākaṃ mama sayitaṭṭhānenā”ti vatvā pakkāmi.",
  "atk-s0510a:1025_13": "Sā kamena gacchante kāle pucchitā “samaṇenāhaṃ gotamena ekagandhakuṭiyaṃ sayitvā nikkhantā”ti āha.",
  "atk-s0510a:1025_14": "Taṃ bālaputhujjanā saddahiṃsu,",
  "atk-s0510a:1025_15": "paṇḍitā sotāpannādayo na saddahiṃsu.",
  "atk-s0510a:1025_16": "Ekadivasaṃ sā dārumaṇḍalaṃ udare bandhitvā upari rattapaṭaṃ paridahitvā gantvā sarājikāya parisāya dhammadesanatthāya nisinnaṃ bhagavantaṃ evamāha –",
  "atk-s0510a:1025_17": "“bho samaṇa,",
  "atk-s0510a:1025_18": "tvaṃ dhammaṃ desesi,",
  "atk-s0510a:1025_19": "tuyhaṃ paṭicca uppannadārakagabbhiniyā mayhaṃ lasuṇamaricādīni na vicāresī”ti?",
  "atk-s0510a:1025_20": "“Tathābhāvaṃ, bhagini,",
  "atk-s0510a:1025_21": "tvañceva pajānāsi,",
  "atk-s0510a:1025_22": "ahañcā”ti.",
  "atk-s0510a:1025_23": "Sā “evameva methunasaṃsaggasamayaṃ dveyeva jānanti,",
  "atk-s0510a:1025_24": "na aññe”ti āha.",
  "atk-s0510a:1026_0": "Tasmiṃ khaṇe sakkassa paṇḍukambalasilāsanaṃ uṇhākāraṃ dassesi.",
  "atk-s0510a:1026_1": "Sakko āvajjento taṃ kāraṇaṃ ñatvā dve devaputte āṇāpesi –",
  "atk-s0510a:1026_2": "“tumhesu eko mūsikavaṇṇaṃ māpetvā tassā dārumaṇḍalassa bandhanaṃ chindatu,",
  "atk-s0510a:1026_3": "eko vātamaṇḍalaṃ samuṭṭhāpetvā pārutapaṭaṃ uddhaṃ khipatū”ti.",
  "atk-s0510a:1026_4": "Te gantvā tathā akaṃsu.",
  "atk-s0510a:1026_5": "Dārumaṇḍalaṃ patamānaṃ tassā pādapiṭṭhiṃ bhindi.",
  "atk-s0510a:1026_6": "Dhammasabhāyaṃ sannipatitā puthujjanā sabbe “are,",
  "atk-s0510a:1026_7": "duṭṭhacori,",
  "atk-s0510a:1026_8": "tvaṃ evarūpassa lokattayasāmino evarūpaṃ abbhakkhānaṃ akāsī”ti uṭṭhahitvā ekekamuṭṭhipahāraṃ datvā sabhāya nīhariṃsu,",
  "atk-s0510a:1026_9": "dassanātikkantāya pathavī vivaramadāsi.",
  "atk-s0510a:1026_10": "Tasmiṃ khaṇe avīcito jālā uṭṭhahitvā kuladattikena rattakambaleneva taṃ acchādetvā avīcimhi pakkhipi,",
  "atk-s0510a:1026_11": "bhagavato lābhasakkāro atirekataro ahosi.",
  "atk-s0510a:1026_12": "Tena vuttaṃ –",
  "atk-s0510a:1027_0": "“Sabbābhibhussa buddhassa, nando nāmāsi sāvako;",
  "atk-s0510a:1028_0": "Taṃ abbhakkhāya niraye, ciraṃ saṃsaritaṃ mayā.",
  "atk-s0510a:1029_0": "“Dasavassasahassāni, niraye saṃsariṃ ciraṃ;",
  "atk-s0510a:1030_0": "Manussabhāvaṃ laddhāhaṃ, abbhakkhānaṃ bahuṃ labhiṃ.",
  "atk-s0510a:1031_0": "“Tena kammāvasesena, ciñcamāṇavikā mamaṃ;",
  "atk-s0510a:1032_0": "Abbhācikkhi abhūtena, janakāyassa aggato”ti. ;",
  "atk-s0510a:1033_0": "Tatiyapañhe –",
  "atk-s0510a:1033_1": "abbhakkhānanti abhi akkhānaṃ akkosanaṃ.",
  "atk-s0510a:1033_2": "Atīte kira bodhisatto apākaṭajātiyaṃ uppanno munāḷi nāma dhutto hutvā dujjanasaṃsaggabalena surabhiṃ",
  "atk-s0510a:1033_3": "nāma paccekabuddhaṃ “dussīlo pāpadhammo ayaṃ bhikkhū”ti akkosi.",
  "atk-s0510a:1033_4": "So tena akusalena vacīkammena bahūni vassasahassāni niraye paccitvā imasmiṃ pacchimattabhāve dasapāramitāsaṃsiddhibalena",
  "atk-s0510a:1033_5": "buddho jāto lābhaggayasaggappatto ahosi.",
  "atk-s0510a:1033_6": "Puna titthiyā ussāhajātā –",
  "atk-s0510a:1033_7": "“kathaṃ nu kho samaṇassa gotamassa ayasaṃ uppādessāmā”ti dukkhī dummanā nisīdiṃsu.",
  "atk-s0510a:1033_8": "Tadā sundarī nāmekā paribbājikā te upasaṅkamitvā vanditvā ṭhitā tuṇhībhūte kiñci avadante disvā “kiṃ mayhaṃ doso”ti pucchi.",
  "atk-s0510a:1033_9": "“Samaṇena gotamena amhe viheṭhiyamāne tvaṃ appossukkā viharissasi,",
  "atk-s0510a:1033_10": "idaṃ tava doso”ti.",
  "atk-s0510a:1033_11": "“Evamahaṃ tattha kiṃ karissāmī”ti?",
  "atk-s0510a:1033_12": "“Tvaṃ samaṇassa gotamassa avaṇṇaṃ uppādetuṃ sakkhissasī”ti?",
  "atk-s0510a:1033_13": "“Sakkhissāmi,",
  "atk-s0510a:1033_14": "ayyā”ti vatvā tato paṭṭhāya vuttanayena diṭṭhadiṭṭhānaṃ “samaṇena gotamena ekagandhakuṭiyaṃ sayitvā nikkhantā”ti vatvā akkosati paribhāsati.",
  "atk-s0510a:1033_15": "Titthiyāpi “passatha, bho,",
  "atk-s0510a:1033_16": "samaṇassa gotamassa kamma”nti akkosanti paribhāsanti.",
  "atk-s0510a:1033_17": "Vuttañhetaṃ –",
  "atk-s0510a:1034_0": "“Munāḷi nāmahaṃ dhutto, pubbe aññāsu jātisu;",
  "atk-s0510a:1035_0": "Paccekabuddhaṃ surabhiṃ, abbhācikkhiṃ adūsakaṃ.",
  "atk-s0510a:1036_0": "“Tena kammavipākena, niraye saṃsariṃ ciraṃ;",
  "atk-s0510a:1037_0": "Bahū vassasahassāni, dukkhaṃ vedesi vedanaṃ.",
  "atk-s0510a:1038_0": "“Tena kammāvasesena, idha pacchimake bhave;",
  "atk-s0510a:1039_0": "Abbhakkhānaṃ mayā laddhaṃ, sundarikāya kāraṇā”ti. ;",
  "atk-s0510a:1040_0": "Catutthapañhe –",
  "atk-s0510a:1040_1": "abbhakkhānaṃ abhi visesena akkosanaṃ paribhāsanaṃ.",
  "atk-s0510a:1040_2": "Atīte kira bodhisatto brāhmaṇakule uppanno bahussuto bahūhi sakkato pūjito tāpasapabbajjaṃ pabbajitvā",
  "atk-s0510a:1040_3": "himavante vanamūlaphalāhāro bahumāṇave mante vācento vāsaṃ kappesi.",
  "atk-s0510a:1040_4": "Eko pañcābhiññāaṭṭhasamāpattilābhī tāpaso tassa santikaṃ agamāsi.",
  "atk-s0510a:1040_5": "So taṃ disvāva issāpakato taṃ adūsakaṃ isiṃ “kāmabhogī kuhako ayaṃ isī”ti abbhācikkhi,",
  "atk-s0510a:1040_6": "attano sisse ca āha –",
  "atk-s0510a:1040_7": "“ayaṃ isi evarūpo anācārako”ti.",
  "atk-s0510a:1040_8": "Tepi tatheva akkosiṃsu paribhāsiṃsu.",
  "atk-s0510a:1040_9": "So tena akusalakammavipākena vassasahassāni niraye dukkhamanubhavitvā imasmiṃ pacchimattabhāve buddho",
  "atk-s0510a:1040_10": "hutvā lābhaggayasaggappatto ākāse puṇṇacando viya pākaṭo jāto.",
  "atk-s0510a:1040_11": "Tatheva titthiyā abbhakkhānenapi asantuṭṭhā punapi sundariyā abbhakkhānaṃ kāretvā surādhutte pakkosāpetvā",
  "atk-s0510a:1040_12": "lañjaṃ datvā “tumhe sundariṃ māretvā jetavanadvārasamīpe mālākacavarena chādethā”ti āṇāpesuṃ.",
  "atk-s0510a:1040_13": "Te tathā kariṃsu.",
  "atk-s0510a:1040_14": "Tato titthiyā “sundariṃ na passāmā”ti rañño ārocesuṃ.",
  "atk-s0510a:1040_15": "Rājā “pariyesathā”ti āha.",
  "atk-s0510a:1040_16": "Te attanā pātitaṭṭhānato gahetvā mañcakaṃ āropetvā rañño dassetvā “passatha, bho,",
  "atk-s0510a:1040_17": "samaṇassa gotamassa sāvakānaṃ kamma”nti bhagavato bhikkhusaṅghassa ca sakalanagare avaṇṇaṃ ugghosentā vicariṃsu.",
  "atk-s0510a:1040_18": "Sundariṃ āmakasusāne aṭṭake ṭhapesuṃ.",
  "atk-s0510a:1040_19": "Rājā “sundarimārake pariyesathā”ti āṇāpesi.",
  "atk-s0510a:1040_20": "Tadā dhuttā suraṃ pivitvā “tvaṃ sundariṃ māresi,",
  "atk-s0510a:1040_21": "tvaṃ māresī”ti kalahaṃ kariṃsu.",
  "atk-s0510a:1040_22": "Rājapurisā te dhutte gahetvā rañño dassesuṃ.",
  "atk-s0510a:1040_23": "Rājā “kiṃ, bhaṇe,",
  "atk-s0510a:1040_24": "tumhehi sundarī māritā”ti? “Āma, devā”ti.",
  "atk-s0510a:1040_25": "“Kehi āṇattā”ti?",
  "atk-s0510a:1040_26": "“Titthiyehi, devā”ti.",
  "atk-s0510a:1040_27": "Rājā titthiye āharāpetvā bandhāpetvā “gacchatha, bhaṇe,",
  "atk-s0510a:1040_28": "‘buddhassa avaṇṇatthāya amhehi sayameva sundarī mārāpitā,",
  "atk-s0510a:1040_29": "bhagavā tassa sāvakā ca akārakā’ti ugghosathā”ti āha.",
  "atk-s0510a:1040_30": "Te tathā akaṃsu.",
  "atk-s0510a:1040_31": "Sakalanagaravāsino nikkaṅkhā ahesuṃ.",
  "atk-s0510a:1040_32": "Rājā titthiye ca dhutte ca mārāpetvā chaḍḍāpeti.",
  "atk-s0510a:1040_33": "Tato bhagavato bhiyyosomattāya lābhasakkāro vaḍḍhi.",
  "atk-s0510a:1040_34": "Tena vuttaṃ –",
  "atk-s0510a:1041_0": "“Brāhmaṇo sutavā āsiṃ, ahaṃ sakkatapūjito;",
  "atk-s0510a:1042_0": "Mahāvane pañcasate, mante vācemi māṇave.",
  "atk-s0510a:1043_0": "“Tatthāgato isi bhīmo, pañcābhiñño mahiddhiko;",
  "atk-s0510a:1044_0": "Tañcāhaṃ āgataṃ disvā, abbhācikkhiṃ adūsakaṃ.",
  "atk-s0510a:1045_0": "“Tatohaṃ avacaṃ sisse, kāmabhogī ayaṃ isi;",
  "atk-s0510a:1046_0": "Mayhampi bhāsamānassa, anumodiṃsu māṇavā.",
  "atk-s0510a:1047_0": "“Tato māṇavakā sabbe, bhikkhamānaṃ kule kule;",
  "atk-s0510a:1048_0": "Mahājanassa āhaṃsu, kāmabhogī ayaṃ isi.",
  "atk-s0510a:1049_0": "“Tena kammavipākena, pañcabhikkhusatā ime;",
  "atk-s0510a:1050_0": "Abbhakkhānaṃ labhuṃ sabbe, sundarikāya kāraṇā”ti. ;",
  "atk-s0510a:1051_0": "Pañcame pañhe –",
  "atk-s0510a:1051_1": "silāvedhoti āhatacitto silaṃ pavijjhi.",
  "atk-s0510a:1051_2": "Atīte kira bodhisatto ca kaniṭṭhabhātā ca ekapituputtā ahesuṃ.",
  "atk-s0510a:1051_3": "Te pitu accayena dāse paṭicca kalahaṃ karontā aññamaññaṃ viruddhā ahesuṃ.",
  "atk-s0510a:1051_4": "Bodhisatto attano balavabhāvena kaniṭṭhabhātaraṃ ajjhottharitvā tassupari pāsāṇaṃ pavijjhesi.",
  "atk-s0510a:1051_5": "So tena kammavipākena narakādīsu anekavassasahassāni dukkhamanubhavitvā imasmiṃ pacchimattabhāve buddho jāto.",
  "atk-s0510a:1051_6": "Devadatto rāhulakumārassa mātulo pubbe serivāṇijakāle bodhisattena saddhiṃ vāṇijo ahosi,",
  "atk-s0510a:1051_7": "te ekaṃ paṭṭanagāmaṃ patvā “tvaṃ ekavīthiṃ gaṇhāhi,",
  "atk-s0510a:1051_8": "ahampi ekavīthiṃ gaṇhāmī”ti dvepi paviṭṭhā.",
  "atk-s0510a:1051_9": "Tesu devadattassa paviṭṭhavīthiyaṃ jiṇṇaseṭṭhibhariyā ca nattā ca dveyeva ahesuṃ,",
  "atk-s0510a:1051_10": "tesaṃ mahantaṃ suvaṇṇathālakaṃ malaggahitaṃ bhājanantare ṭhapitaṃ hoti,",
  "atk-s0510a:1051_11": "taṃ suvaṇṇathālakabhāvaṃ ajānantī “imaṃ thālakaṃ gahetvā piḷandhanaṃ dethā”ti āha.",
  "atk-s0510a:1051_12": "So taṃ gahetvā sūciyā lekhaṃ kaḍḍhitvā suvaṇṇathālakabhāvaṃ ñatvā “thokaṃ datvā gaṇhissāmī”ti cintetvā gato.",
  "atk-s0510a:1051_13": "Atha bodhisattaṃ dvārasamīpaṃ āgataṃ disvā “nattā, ayye,",
  "atk-s0510a:1051_14": "mayhaṃ kacchapuṭaṃ piḷandhanaṃ dethā”ti.",
  "atk-s0510a:1051_15": "Sā taṃ pakkosāpetvā nisīdāpetvā taṃ thālakaṃ datvā “imaṃ gahetvā mayhaṃ nattāya kacchapuṭaṃ piḷandhanaṃ dethā”ti.",
  "atk-s0510a:1051_16": "Bodhisatto taṃ gahetvā suvaṇṇathālakabhāvaṃ ñatvā “tena vañcitā”ti ñatvā attano pasibbakāya ṭhapitaaṭṭhakahāpaṇe",
  "atk-s0510a:1051_17": "avasesabhaṇḍañca datvā kacchapuṭaṃ piḷandhanaṃ kumārikāya hatthe piḷandhāpetvā agamāsi.",
  "atk-s0510a:1051_18": "So vāṇijo punāgantvā pucchi. “Tāta,",
  "atk-s0510a:1051_19": "tvaṃ na gaṇhittha,",
  "atk-s0510a:1051_20": "mayhaṃ putto idañcidañca datvā taṃ gahetvā gato”ti.",
  "atk-s0510a:1051_21": "So taṃ sutvāva hadayena phālitena viya dhāvitvā anubandhi.",
  "atk-s0510a:1051_22": "Bodhisatto nāvaṃ āruyha pakkhandi.",
  "atk-s0510a:1051_23": "So “tiṭṭha,",
  "atk-s0510a:1051_24": "mā palāyi mā palāyī”ti vatvā “nibbattanibbattabhave taṃ nāsetuṃ samattho bhaveyya”nti patthanaṃ akāsi.",
  "atk-s0510a:1052_0": "So patthanāvasena anekesu jātisatasahassesu aññamaññaṃ viheṭhetvā imasmiṃ attabhāve sakyakule nibbattitvā",
  "atk-s0510a:1052_1": "kamena bhagavati sabbaññutaṃ patvā rājagahe viharante anuruddhādīhi saddhiṃ bhagavato santikaṃ gantvā",
  "atk-s0510a:1052_2": "pabbajitvā jhānalābhī hutvā pākaṭo bhagavantaṃ varaṃ yāci – “bhante,",
  "atk-s0510a:1052_3": "sabbo bhikkhusaṅgho piṇḍapātikādīni terasa dhutaṅgāni samādiyatu,",
  "atk-s0510a:1052_4": "sakalo bhikkhusaṅgho mama bhāro hotū”ti.",
  "atk-s0510a:1052_5": "Bhagavā na anujāni.",
  "atk-s0510a:1052_6": "Devadatto veraṃ bandhitvā parihīnajjhāno bhagavantaṃ māretukāmo ekadivasaṃ vebhārapabbatapāde ṭhitassa bhagavato upari ṭhito pabbatakūṭaṃ paviddhesi.",
  "atk-s0510a:1052_7": "Bhagavato ānubhāvena aparo pabbatakūṭo taṃ patamānaṃ sampaṭicchi.",
  "atk-s0510a:1052_8": "Tesaṃ ghaṭṭanena uṭṭhitā papaṭikā āgantvā bhagavato pādapiṭṭhiyaṃ pahari.",
  "atk-s0510a:1052_9": "Tena vuttaṃ –",
  "atk-s0510a:1053_0": "“Vemātubhātaraṃ pubbe, dhanahetu haniṃ ahaṃ;",
  "atk-s0510a:1054_0": "Pakkhipiṃ giriduggasmiṃ, silāya ca apiṃsayiṃ.",
  "atk-s0510a:1055_0": "“Tena kammavipākena, devadatto silaṃ khipi;",
  "atk-s0510a:1056_0": "Aṅguṭṭhaṃ piṃsayī pāde, mama pāsāṇasakkharā”ti. ;",
  "atk-s0510a:1057_0": "Chaṭṭhapañhe –",
  "atk-s0510a:1057_1": "sakalikāvedhoti sakalikāya ghaṭṭanaṃ.",
  "atk-s0510a:1057_2": "Atīte kira bodhisatto ekasmiṃ kule nibbatto daharakāle mahāvīthiyaṃ kīḷamāno vīthiyaṃ piṇḍāya caramānaṃ",
  "atk-s0510a:1057_3": "paccekabuddhaṃ disvā “ayaṃ muṇḍako samaṇo kuhiṃ gacchatī”ti pāsāṇasakalikaṃ gahetvā tassa pādapiṭṭhiyaṃ khipi.",
  "atk-s0510a:1057_4": "Pādapiṭṭhicammaṃ chinditvā ruhiraṃ nikkhami.",
  "atk-s0510a:1057_5": "So tena pāpakammena anekavassasahassāni niraye mahādukkhaṃ anubhavitvā buddhabhūtopi kammapilotikavasena",
  "atk-s0510a:1057_6": "pādapiṭṭhiyaṃ pāsāṇasakalikaghaṭṭanena ruhiruppādaṃ labhi.",
  "atk-s0510a:1057_7": "Tena vuttaṃ –",
  "atk-s0510a:1058_0": "“Purehaṃ dārako hutvā, kīḷamāno mahāpathe;",
  "atk-s0510a:1059_0": "Paccekabuddhaṃ disvāna, magge sakalikaṃ khipiṃ.",
  "atk-s0510a:1060_0": "“Tena kammavipākena, idha pacchimake bhave;",
  "atk-s0510a:1061_0": "Vadhatthaṃ maṃ devadatto, abhimāre payyojayī”ti. ;",
  "atk-s0510a:1062_0": "Sattamapañhe –",
  "atk-s0510a:1062_1": "nāḷāgirīti dhanapālako hatthī māraṇatthāya pesito.",
  "atk-s0510a:1062_2": "Atīte kira bodhisatto hatthigopako hutvā nibbatto hatthiṃ āruyha vicaramāno mahāpathe paccekabuddhaṃ",
  "atk-s0510a:1062_3": "disvā “kuto āgacchati ayaṃ muṇḍako”ti āhatacitto khilajāto hatthinā āsādesi.",
  "atk-s0510a:1062_4": "So tena kammena apāyesu anekavassasahassāni dukkhaṃ anubhavitvā pacchimattabhāve buddho jāto.",
  "atk-s0510a:1062_5": "Devadatto ajātasatturājānaṃ sahāyaṃ katvā “tvaṃ, mahārāja,",
  "atk-s0510a:1062_6": "pitaraṃ ghātetvā rājā hohi,",
  "atk-s0510a:1062_7": "ahaṃ buddhaṃ māretvā buddho bhavissāmī”ti saññāpetvā ekadivasaṃ rañño anuññātāya hatthisālaṃ gantvā –",
  "atk-s0510a:1062_8": "“sve tumhe nāḷāgiriṃ soḷasasurāghaṭe pāyetvā bhagavato piṇḍāya caraṇavelāyaṃ pesethā”ti hatthigopake āṇāpesi.",
  "atk-s0510a:1062_9": "Sakalanagaraṃ mahākolāhalaṃ ahosi,",
  "atk-s0510a:1062_10": "“buddhanāgena hatthināgassa yuddhaṃ passissāmā”ti ubhato rājavīthiyaṃ mañcātimañcaṃ bandhitvā pātova sannipatiṃsu.",
  "atk-s0510a:1062_11": "Bhagavāpi katasarīrapaṭijaggano bhikkhusaṅghaparivuto rājagahaṃ piṇḍāya pāvisi.",
  "atk-s0510a:1062_12": "Tasmiṃ khaṇe vuttaniyāmeneva nāḷāgiriṃ vissajjesuṃ.",
  "atk-s0510a:1062_13": "So vīthicaccarādayo vidhamento āgacchati.",
  "atk-s0510a:1062_14": "Tadā ekā itthī dārakaṃ gahetvā vīthito vīthiṃ gacchati,",
  "atk-s0510a:1062_15": "hatthī taṃ itthiṃ disvā anubandhi.",
  "atk-s0510a:1062_16": "Bhagavā “nāḷāgiri,",
  "atk-s0510a:1062_17": "na taṃ hanatthāya pesito,",
  "atk-s0510a:1062_18": "idhāgacchāhī”ti āha.",
  "atk-s0510a:1062_19": "So taṃ saddaṃ sutvā bhagavantābhimukho dhāvi.",
  "atk-s0510a:1062_20": "Bhagavā aparimāṇesu cakkavāḷesu anantasattesu pharaṇārahaṃ mettaṃ ekasmiṃyeva nāḷāgirimhi phari.",
  "atk-s0510a:1062_21": "So bhagavato mettāya phuṭo nibbhayo hutvā bhagavato pādamūle nipati.",
  "atk-s0510a:1062_22": "Bhagavā tassa matthake hatthaṃ ṭhapesi.",
  "atk-s0510a:1062_23": "Tadā devabrahmādayo acchariyabbhutajātacittā pupphaparāgādīhi pūjesuṃ.",
  "atk-s0510a:1062_24": "Sakalanagare jaṇṇukamattā dhanarāsayo ahesuṃ.",
  "atk-s0510a:1062_25": "Rājā “pacchimadvāre dhanāni nagaravāsīnaṃ hontu,",
  "atk-s0510a:1062_26": "puratthimadvāre dhanāni rājabhaṇḍāgāre hontū”ti bheriṃ carāpesi.",
  "atk-s0510a:1062_27": "Sabbe tathā kariṃsu.",
  "atk-s0510a:1062_28": "Tadā nāḷāgiri dhanapālo nāma ahosi.",
  "atk-s0510a:1062_29": "Bhagavā veḷuvanārāmaṃ agamāsi.",
  "atk-s0510a:1062_30": "Tena vuttaṃ –",
  "atk-s0510a:1063_0": "“Hatthāroho pure āsiṃ, paccekamunimuttamaṃ;",
  "atk-s0510a:1064_0": "Piṇḍāya vicarantaṃ taṃ, āsādesiṃ gajenahaṃ.",
  "atk-s0510a:1065_0": "“Tena kammavipākena, bhanto nāḷāgirī gajo;",
  "atk-s0510a:1066_0": "Giribbaje puravare, dāruṇo samupāgamī”ti. ;",
  "atk-s0510a:1067_0": "Aṭṭhamapañhe –",
  "atk-s0510a:1067_1": "satthacchedoti satthena gaṇḍaphālanaṃ kuṭhārāya satthena chedo.",
  "atk-s0510a:1067_2": "Atīte kira bodhisatto paccantadese rājā ahosi.",
  "atk-s0510a:1067_3": "So dujjanasaṃsaggavasena paccantadese vāsavasena ca dhutto sāhasiko ekadivasaṃ khaggahattho pattikova",
  "atk-s0510a:1067_4": "nagare vicaranto nirāparādhe jane khaggena phālento agamāsi.",
  "atk-s0510a:1067_5": "So tena pāpakammavipākena bahūni vassasahassāni niraye paccitvā tiracchānādīsu dukkhamanubhavitvā pakkāvasesena",
  "atk-s0510a:1067_6": "pacchimattabhāve buddhabhūtopi heṭṭhā vuttanayena devadattena khittapāsāṇasakkhalikapahārena uṭṭhitagaṇḍo ahosi.",
  "atk-s0510a:1067_7": "Jīvako mettacittena taṃ gaṇḍaṃ phālesi.",
  "atk-s0510a:1067_8": "Vericittassa devadattassa ruhiruppādakammaṃ anantarikaṃ ahosi,",
  "atk-s0510a:1067_9": "mettacittassa jīvakassa gaṇḍaphālanaṃ puññameva ahosi.",
  "atk-s0510a:1067_10": "Tena vuttaṃ –",
  "atk-s0510a:1068_0": "“Rājāhaṃ pattiko āsiṃ, sattiyā purise haniṃ;",
  "atk-s0510a:1069_0": "Tena kammavipākena, niraye paccisaṃ bhusaṃ.",
  "atk-s0510a:1070_0": "“Kammuno tassa sesena, idāni sakalaṃ mama;",
  "atk-s0510a:1071_0": "Pāde chaviṃ pakappesi, na hi kammaṃ vinassatī”ti. ;",
  "atk-s0510a:1072_0": "Navame pañhe –",
  "atk-s0510a:1072_1": "“sīsadukkhanti sīsābādho sīsavedanā.",
  "atk-s0510a:1072_2": "Atīte kira bodhisatto kevaṭṭagāme kevaṭṭo hutvā nibbatti.",
  "atk-s0510a:1072_3": "So ekadivasaṃ kevaṭṭapurisehi saddhiṃ macchamāraṇaṭṭhānaṃ gantvā macche mārente disvā tattha somanassaṃ uppādesi,",
  "atk-s0510a:1072_4": "sahagatāpi tatheva somanassaṃ uppādayiṃsu.",
  "atk-s0510a:1072_5": "So tena akusalakammena caturāpāye dukkhamanubhavitvā imasmiṃ pacchimattabhāve tehi purisehi saddhiṃ sakyarājakule",
  "atk-s0510a:1072_6": "nibbattitvā kamena buddhattaṃ pattopi sayaṃ sīsābādhaṃ paccanubhosi.",
  "atk-s0510a:1072_7": "Te ca sakyarājāno dhammapadaṭṭhakathāyaṃ vuttanayena viḍaḍūbhasaṅgāme sabbe vināsaṃ pāpuṇiṃsu.",
  "atk-s0510a:1072_8": "Tena vuttaṃ –",
  "atk-s0510a:1073_0": "“Ahaṃ kevaṭṭagāmasmiṃ, ahuṃ kevaṭṭadārako;",
  "atk-s0510a:1074_0": "Macchake ghātite disvā, janayiṃ somanassakaṃ.",
  "atk-s0510a:1075_0": "“Tena kammavipākena, sīsadukkhaṃ ahū mama;",
  "atk-s0510a:1076_0": "Sabbe sakkā ca haññiṃsu, yadā hani viṭaṭūbho”ti. ;",
  "atk-s0510a:1077_0": "Dasamapañhe –",
  "atk-s0510a:1077_1": "yavakhādananti verañjāyaṃ yavataṇḍulakhādanaṃ.",
  "atk-s0510a:1077_2": "Atīte kira bodhisatto aññatarasmiṃ kule nibbatto jātivasena ca andhabālabhāvena ca phussassa bhagavato",
  "atk-s0510a:1077_3": "sāvake madhurannapāne sālibhojanādayo ca bhuñjamāne disvā “are muṇḍakasamaṇā,",
  "atk-s0510a:1077_4": "yavaṃ khādatha,",
  "atk-s0510a:1077_5": "mā sālibhojanaṃ bhuñjathā”ti akkosi.",
  "atk-s0510a:1077_6": "So tena akusalakammavipākena anekavassasahassāni caturāpāye dukkhamanubhavitvā imasmiṃ pacchimattabhāve",
  "atk-s0510a:1077_7": "kamena buddhattaṃ patvā lokasaṅgahaṃ karonto gāmanigamarājadhānīsu caritvā ekasmiṃ samaye verañjabrāhmaṇagāmasamīpe",
  "atk-s0510a:1077_8": "sākhāviṭapasampannaṃ pucimandarukkhamūlaṃ pāpuṇi.",
  "atk-s0510a:1077_9": "Verañjabrāhmaṇo bhagavantaṃ upasaṅkamitvā anekapariyāyena bhagavantaṃ jinituṃ asakkonto sotāpanno hutvā “bhante,",
  "atk-s0510a:1077_10": "idheva vassaṃ upagantuṃ vaṭṭatī”ti ārocesi.",
  "atk-s0510a:1077_11": "Bhagavā tuṇhībhāvena adhivāsesi.",
  "atk-s0510a:1077_12": "Atha punadivasato paṭṭhāya māro pāpimā sakalaverañjabrāhmaṇagāmavāsīnaṃ mārāvaṭṭanaṃ akāsi.",
  "atk-s0510a:1077_13": "Piṇḍāya paviṭṭhassa bhagavato mārāvaṭṭanavasena ekopi kaṭacchubhikkhāmattaṃ dātā nāhosi.",
  "atk-s0510a:1077_14": "Bhagavā tucchapattova bhikkhusaṅghaparivuto punāgañchi.",
  "atk-s0510a:1077_15": "Tasmiṃ evaṃ āgate tattheva nivuṭṭhā assavāṇijā taṃ divasaṃ dānaṃ datvā tato paṭṭhāya bhagavantaṃ pañcasatabhikkhuparivāraṃ",
  "atk-s0510a:1077_16": "nimantetvā pañcannaṃ assasatānaṃ bhattato vibhāgaṃ katvā yavaṃ koṭṭetvā bhikkhūnaṃ pattesu pakkhipiṃsu.",
  "atk-s0510a:1077_17": "Sakalassa sahassacakkavāḷadevatā sujātāya pāyāsapacanadivase viya dibbojaṃ pakkhipiṃsu.",
  "atk-s0510a:1077_18": "Bhagavā paribhuñji,",
  "atk-s0510a:1077_19": "evaṃ temāsaṃ yavaṃ paribhuñji.",
  "atk-s0510a:1077_20": "Temāsaccayena mārāvaṭṭane vigate pavāraṇādivase verañjo brāhmaṇo saritvā mahāsaṃvegappatto buddhappamukhassa",
  "atk-s0510a:1077_21": "bhikkhusaṅghassa mahādānaṃ datvā vanditvā khamāpesi.",
  "atk-s0510a:1077_22": "Tena vuttaṃ –",
  "atk-s0510a:1078_0": "“Phussassāhaṃ pāvacane, sāvake paribhāsayiṃ;",
  "atk-s0510a:1079_0": "Yavaṃ khādatha bhuñjatha, mā ca bhuñjatha sālayo.",
  "atk-s0510a:1080_0": "“Tena kammavipākena, temāsaṃ khāditaṃ yavaṃ;",
  "atk-s0510a:1081_0": "Nimantito brāhmaṇena, verañjāyaṃ vasiṃ tadā”ti. ;",
  "atk-s0510a:1082_0": "Ekādasamapañhe –",
  "atk-s0510a:1082_1": "piṭṭhidukkhanti piṭṭhiābādho.",
  "atk-s0510a:1082_2": "Atīte kira bodhisatto gahapatikule nibbatto thāmasampanno kiñci rassadhātuko ahosi.",
  "atk-s0510a:1082_3": "Tena samayena eko mallayuddhayodho sakalajambudīpe gāmanigamarājadhānīsu mallayuddhe vattamāne purise",
  "atk-s0510a:1082_4": "pātetvā jayappatto kamena bodhisattassa vasananagaraṃ patvā tasmimpi jane pātetvā gantumāraddho.",
  "atk-s0510a:1082_5": "Tadā bodhisatto “mayhaṃ vasanaṭṭhāne esa jayaṃ patvā gacchatī”ti tattha nagaramaṇḍalamāgamma appoṭetvā āgaccha mayā saddhiṃ yujjhitvā gacchāti.",
  "atk-s0510a:1082_6": "So hasitvā “ahaṃ mahante purise pātesiṃ,",
  "atk-s0510a:1082_7": "ayaṃ rassadhātuko vāmanako mama ekahatthassāpi nappahotī”ti appoṭetvā naditvā āgacchi.",
  "atk-s0510a:1082_8": "Te ubhopi aññamaññaṃ hatthaṃ parāmasiṃsu,",
  "atk-s0510a:1082_9": "bodhisatto taṃ ukkhipitvā ākāse bhamitvā bhūmiyaṃ pātento khandhaṭṭhiṃ bhinditvā pātesi.",
  "atk-s0510a:1082_10": "Sakalanagaravāsino ukkuṭṭhiṃ karontā appoṭetvā vatthābharaṇādīhi bodhisattaṃ pūjesuṃ.",
  "atk-s0510a:1082_11": "Bodhisatto taṃ mallayodhaṃ ujuṃ sayāpetvā khandhaṭṭhiṃ ujukaṃ katvā “gaccha ito paṭṭhāya evarūpaṃ mā karosī”ti vatvā uyyojesi.",
  "atk-s0510a:1082_12": "So tena kammavipākena nibbattanibbattabhave sarīrasīsādi dukkhamanubhavitvā imasmiṃ pacchimattabhāve buddhabhūtopi piṭṭhirujādidukkhamanubhosi.",
  "atk-s0510a:1082_13": "Tasmā kadāci piṭṭhidukkhe uppanne sāriputtamoggallāne “ito paṭṭhāya dhammaṃ desethā”ti vatvā sayaṃ sugatacīvaraṃ paññāpetvā sayati,",
  "atk-s0510a:1082_14": "kammapilotikaṃ nāma buddhamapi na muñcati.",
  "atk-s0510a:1082_15": "Vuttañhetaṃ –",
  "atk-s0510a:1083_0": "“Nibbuddhe vattamānamhi, mallaputtaṃ niheṭhayiṃ;",
  "atk-s0510a:1084_0": "Tena kammavipākena, piṭṭhidukkhaṃ ahū mamā”ti. ;",
  "atk-s0510a:1085_0": "Dvādasamapañhe –",
  "atk-s0510a:1085_1": "atisāroti lohitapakkhandikāvirecanaṃ.",
  "atk-s0510a:1085_2": "Atīte kira bodhisatto gahapatikule nibbatto vejjakammena jīvikaṃ kappesi.",
  "atk-s0510a:1085_3": "So ekaṃ seṭṭhiputtaṃ rogena vicchitaṃ tikicchanto bhesajjaṃ katvā tikicchitvā tassa deyyadhammadāne pamādamāgamma",
  "atk-s0510a:1085_4": "aparaṃ osadhaṃ datvā vamanavirecanaṃ akāsi.",
  "atk-s0510a:1085_5": "Seṭṭhi bahudhanaṃ adāsi.",
  "atk-s0510a:1085_6": "So tena kammavipākena nibbattanibbattabhave lohitapakkhandikābādhena vicchito ahosi.",
  "atk-s0510a:1085_7": "Imasmimpi pacchimattabhāve parinibbānasamaye cundena kammāraputtena pacitasūkaramaddavassa sakalacakkavāḷadevatāhi",
  "atk-s0510a:1085_8": "pakkhittadibbojena āhārena saha bhuttakkhaṇe lohitapakkhandikāvirecanaṃ ahosi.",
  "atk-s0510a:1085_9": "Koṭisatasahassānaṃ hatthīnaṃ balaṃ khayamagamāsi.",
  "atk-s0510a:1085_10": "Bhagavā visākhapuṇṇamāyaṃ kusinārāyaṃ parinibbānatthāya gacchanto anekesu ṭhānesu nisīdanto pipāsito",
  "atk-s0510a:1085_11": "pānīyaṃ pivitvā mahādukkhena kusināraṃ patvā paccūsasamaye parinibbāyi.",
  "atk-s0510a:1085_12": "Kammapilotikaṃ evarūpaṃ lokattayasāmimpi na vijahati.",
  "atk-s0510a:1085_13": "Tena vuttaṃ –",
  "atk-s0510a:1086_0": "“Tikicchako ahaṃ āsiṃ, seṭṭhiputtaṃ virecayiṃ;",
  "atk-s0510a:1087_0": "Tena kammavipākena, hoti pakkhandikā mamāti.",
  "atk-s0510a:1088_0": "“Evaṃ jino viyākāsi, bhikkhusaṅghassa aggato;",
  "atk-s0510a:1089_0": "Sabbābhiññābalappatto, anotatte mahāsare”ti. ;",
  "atk-s0510a:1090_0": "Evaṃ paṭiññātapañhānaṃ,",
  "atk-s0510a:1090_1": "mātikāṭhapanavasena akusalāpadānaṃ samattaṃ nāma hotīti vuttaṃ itthaṃ sudanti itthaṃ iminā pakārena heṭṭhā vuttanayena.",
  "atk-s0510a:1090_2": "Sudanti nipāto padapūraṇatthe āgato.",
  "atk-s0510a:1090_3": "Bhagavā bhāgyasampanno pūritapāramimahāsatto –",
  "atk-s0510a:1091_0": "“Bhāgyavā bhaggavā yutto, bhagehi ca vibhattavā;",
  "atk-s0510a:1092_0": "Bhattavā vantagamano, bhavesu bhagavā tato”ti. –",
  "atk-s0510a:1093_0": "Evamādiguṇayutto devātidevo sakkātisakko brahmātibrahmā buddhātibuddho so mahākāruṇiko bhagavā attano",
  "atk-s0510a:1093_1": "buddhacariyaṃ buddhakāraṇaṃ sambhāvayamāno pākaṭaṃ kurumāno buddhāpadāniyaṃ nāma buddhakāraṇapakāsakaṃ",
  "atk-s0510a:1093_2": "nāma dhammapariyāyaṃ dhammadesanaṃ suttaṃ abhāsittha kathesīti.",
  "atk-s0510a:1094_0": "Iti visuddhajanavilāsiniyā apadāna-aṭṭhakathāya",
  "atk-s0510a:1095_0": "Buddhaapadānasaṃvaṇṇanā samattā.",
  "atk-s0510a:1096_0": "2.Paccekabuddhaapadānavaṇṇanā",
  "atk-s0510a:1097_0": "Tato anantaraṃ apadānaṃ saṅgāyanto “paccekabuddhāpadānaṃ,",
  "atk-s0510a:1097_1": "āvuso ānanda,",
  "atk-s0510a:1097_2": "bhagavatā kattha paññatta”nti puṭṭho “atha paccekabuddhāpadānaṃ suṇāthā”ti āha.",
  "atk-s0510a:1097_3": "Tesaṃ apadānattho heṭṭhā vuttoyeva.",
  "atk-s0510a:1098_0": "83.",
  "atk-s0510a:1098_1": "“Suṇāthā”ti vuttapadaṃ uppattinibbattivasena pakāsento “tathāgataṃ jetavane vasanta”ntiādimāha.",
  "atk-s0510a:1098_2": "Tattha jetakumārassa nāmavasena tathāsaññite vihāre catūhi iriyāpathavihārehi dibbabrahmaariyavihārehi",
  "atk-s0510a:1098_3": "vā vasantaṃ viharantaṃ yathā purimakā vipassiādayo buddhā samattiṃsapāramiyo pūretvā āgatā,",
  "atk-s0510a:1098_4": "tathā amhākampi bhagavā āgatoti tathāgato.",
  "atk-s0510a:1098_5": "Taṃ tathāgataṃ jetavane vasantanti sambandho.",
  "atk-s0510a:1098_6": "Vedehamunīti vedeharaṭṭhe jātā vedehī,",
  "atk-s0510a:1098_7": "vedehiyā putto vedehiputto.",
  "atk-s0510a:1098_8": "Monaṃ vuccati ñāṇaṃ,",
  "atk-s0510a:1098_9": "tena ito gato pavattoti muni.",
  "atk-s0510a:1098_10": "Vedehiputto ca so muni ceti “vedehiputtamunī”ti vattabbe “vaṇṇāgamo”tiādinā niruttinayena i-",
  "atk-s0510a:1098_11": "kārassa attaṃ putta-",
  "atk-s0510a:1098_12": "saddassa ca lopaṃ katvā “vedehamunī”ti vuttaṃ.",
  "atk-s0510a:1098_13": "“Etadaggaṃ,",
  "atk-s0510a:1098_14": "bhikkhave,",
  "atk-s0510a:1098_15": "mama sāvakānaṃ bhikkhūnaṃ satimantānaṃ dhitimantānaṃ gatimantānaṃ bahussutānaṃ upaṭṭhākānaṃ yadidaṃ ānando”ti",
  "atk-s0510a:1098_16": "etadagge ṭhapito āyasmā ānando nataṅgo namanakāyaṅgo añjaliko hutvā “bhante,",
  "atk-s0510a:1098_17": "paccekabuddhā nāma kīdisā hontī”ti apucchīti sambandho.",
  "atk-s0510a:1098_18": "Te paccekabuddhā kehi hetubhi kehi kāraṇehi bhavanti uppajjanti.",
  "atk-s0510a:1098_19": "Vīrāti bhagavantaṃ ālapati.",
  "atk-s0510a:1099_0": "84- 85.",
  "atk-s0510a:1099_1": "Tato paraṃ vissajjitākāraṃ dassento “tadāha sabbaññuvaro mahesī”tiādimāha.",
  "atk-s0510a:1099_2": "Sabbaṃ atītādibhedaṃ hatthāmalakaṃ viya jānātīti sabbaññū,",
  "atk-s0510a:1099_3": "sabbaññū ca so varo uttamo ceti sabbaññuvaro.",
  "atk-s0510a:1099_4": "Mahantaṃ sīlakkhandhaṃ,",
  "atk-s0510a:1099_5": "samādhikkhandhaṃ,",
  "atk-s0510a:1099_6": "paññākkhandhaṃ,",
  "atk-s0510a:1099_7": "vimuttikkhandhaṃ,",
  "atk-s0510a:1099_8": "mahantaṃ vimuttiñāṇadassanakkhandhaṃ esati gavesatīti mahesi.",
  "atk-s0510a:1099_9": "Ānandabhaddaṃ madhurena sarena tadā tasmiṃ pucchitakāle āha kathesīti sambandho.",
  "atk-s0510a:1099_10": "Bho ānanda,",
  "atk-s0510a:1099_11": "ye paccekabuddhā pubbabuddhesu pubbesu atītabuddhesu katādhikārā katapuññasambhārā jinasāsanesu aladdhamokkhā appattanibbānā.",
  "atk-s0510a:1099_12": "Te sabbe paccekabuddhā dhīrā idha imasmiṃ loke saṃvegamukhena ekapuggalaṃ padhānaṃ katvā paccekabuddhā jātāti attho.",
  "atk-s0510a:1099_13": "Sutikkhapaññā suṭṭhu tikkhapaññā.",
  "atk-s0510a:1099_14": "Vināpi buddhehi buddhānaṃ ovādānusāsanīhi rahitā api.",
  "atk-s0510a:1099_15": "Parittakenapi appamattakenapi ārammaṇena paccekabodhiṃ paṭiekkaṃ bodhiṃ sammāsambuddhānantaraṃ bodhiṃ anupāpuṇanti paṭivijjhanti.",
  "atk-s0510a:1100_0": "86.",
  "atk-s0510a:1100_1": "Sabbamhi lokamhi sakalasmiṃ lokattaye mamaṃ ṭhapetvā maṃ vihāya pacekabuddhehi samova sadiso eva natthi,",
  "atk-s0510a:1100_2": "tesaṃ mahāmunīnaṃ paccekabuddhānaṃ imaṃ vaṇṇaṃ imaṃ guṇaṃ padesamattaṃ saṅkhepamattaṃ ahaṃ tumhākaṃ sādhu sādhukaṃ vakkhāmi kathessāmīti attho.",
  "atk-s0510a:1101_0": "87.",
  "atk-s0510a:1101_1": "Anācariyakā hutvā sayameva buddhānaṃ attanāva paṭividdhānaṃ isīnaṃ antare mahāisīnaṃ madhūvakhuddaṃ khuddakamadhupaṭalaṃ",
  "atk-s0510a:1101_2": "iva sādhūni madhurāni vākyāni udānavacanāni anuttaraṃ uttaravirahitaṃ bhesajaṃ osadhaṃ nibbānaṃ patthayantā",
  "atk-s0510a:1101_3": "icchantā sabbe tumhe supasannacittā suppasannamanā suṇātha manasi karothāti attho.",
  "atk-s0510a:1102_0": "88- 89.",
  "atk-s0510a:1102_1": "Paccekabuddhānaṃ samāgatānanti rāsibhūtānaṃ uppannānaṃ paccekabuddhānaṃ. Ariṭṭho,",
  "atk-s0510a:1102_2": "upariṭṭho,",
  "atk-s0510a:1102_3": "tagarasikhi, yasassī,",
  "atk-s0510a:1102_4": "sudassano,",
  "atk-s0510a:1102_5": "piyadassī, gandhāro, piṇḍolo, upāsabho, nitho, tatho, sutavā,",
  "atk-s0510a:1102_6": "bhāvitatto, sumbho, subho, methulo, aṭṭhamo, sumedho, anīgho, sudāṭho, hiṅgu, hiṅgo,",
  "atk-s0510a:1102_7": "dvejālino, aṭṭhako, kosalo, subāhu,",
  "atk-s0510a:1102_8": "upanemiso, nemiso,",
  "atk-s0510a:1102_9": "santacitto, sacco, tatho, virajo, paṇḍito, kālo, upakālo, vijito, jito, aṅgo, paṅgo,",
  "atk-s0510a:1102_10": "guttijjito, passī, jahī, upadhiṃ,",
  "atk-s0510a:1102_11": "dukkhamūlaṃ,",
  "atk-s0510a:1102_12": "aparājito,",
  "atk-s0510a:1102_13": "sarabhaṅgo,",
  "atk-s0510a:1102_14": "lomahaṃso,",
  "atk-s0510a:1102_15": "uccaṅgamāyo, asito, anāsavo, manomayo,",
  "atk-s0510a:1102_16": "mānacchido, bandhumā,",
  "atk-s0510a:1102_17": "tadādhimutto, vimalo, ketumā,",
  "atk-s0510a:1102_18": "kotumbaraṅgo, mātaṅgo, ariyo, accuto,",
  "atk-s0510a:1102_19": "accutagāmi, byāmako,",
  "atk-s0510a:1102_20": "sumaṅgalo,",
  "atk-s0510a:1102_21": "dibbilo cātiādīnaṃ paccekabuddhasatānaṃ yāni apadānāni paramparaṃ paccekaṃ byākaraṇāni yo ca ādīnavo",
  "atk-s0510a:1102_22": "yañca virāgavatthuṃ anallīyanakāraṇaṃ yathā ca yena kāraṇena bodhiṃ anupāpuṇiṃsu catumaggañāṇaṃ paccakkhaṃ kariṃsu.",
  "atk-s0510a:1102_23": "Sarāgavatthusūti suṭṭhu allīyitabbavatthūsu vatthukāmakilesakāmesu virāgasaññī virattasaññavanto rattamhi",
  "atk-s0510a:1102_24": "lokamhi allīyanasabhāvaloke viratacittā anallīyanamanā hitvā papañceti rāgo papañcaṃ doso papañcaṃ sabbakilesā",
  "atk-s0510a:1102_25": "papañcāti papañcasaṅkhāte kilese hitvā jiya phanditānīti phanditāni dvāsaṭṭhi diṭṭhigatāni jinitvā tatheva",
  "atk-s0510a:1102_26": "tena kāraṇena evaṃ bodhiṃ anupāpuṇiṃsu paccekabodhiñāṇaṃ paccakkhaṃ kariṃsūti attho.",
  "atk-s0510a:1103_0": "90- 91.",
  "atk-s0510a:1103_1": "Sabbesu bhūtesu nidhāya daṇḍanti tajjanaphālanavadhabandhanaṃ nidhāya ṭhapetvā tesaṃ sabbasattānaṃ antare",
  "atk-s0510a:1103_2": "aññataraṃ kañci ekampi sattaṃ aviheṭhayaṃ aviheṭhayanto adukkhāpento mettena cittena “sabbe sattā sukhitā",
  "atk-s0510a:1103_3": "hontū”ti mettāsahagatena cetasā hitānukampī hitena anukampanasabhāvo.",
  "atk-s0510a:1103_4": "Atha vā sabbesu bhūtesu nidhāya daṇḍanti sabbesūti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ.",
  "atk-s0510a:1103_5": "Bhūtesūti bhūtā vuccanti tasā ca thāvarā ca.",
  "atk-s0510a:1103_6": "Yesaṃ tasiṇā taṇhā appahīnā,",
  "atk-s0510a:1103_7": "yesañca bhayabheravā appahīnā, te tasā.",
  "atk-s0510a:1103_8": "Kiṃ kāraṇā vuccanti tasā?",
  "atk-s0510a:1103_9": "Tasanti uttasanti paritasanti bhāyanti santāsaṃ āpajjanti,",
  "atk-s0510a:1103_10": "taṃ kāraṇā vuccanti tasā.",
  "atk-s0510a:1103_11": "Yesaṃ tasiṇā taṇhā pahīnā,",
  "atk-s0510a:1103_12": "yesañca bhayabheravā pahīnā,",
  "atk-s0510a:1103_13": "te thāvarā.",
  "atk-s0510a:1103_14": "Kiṃ kāraṇā vuccanti thāvarā?",
  "atk-s0510a:1103_15": "Thiranti na tasanti na uttasanti na paritasanti na bhāyanti na santāsaṃ āpajjanti,",
  "atk-s0510a:1103_16": "taṃ kāraṇā vuccanti thāvarā.",
  "atk-s0510a:1104_0": "Tayo daṇḍā –",
  "atk-s0510a:1104_1": "kāyadaṇḍo,",
  "atk-s0510a:1104_2": "vacīdaṇḍo,",
  "atk-s0510a:1104_3": "manodaṇḍoti.",
  "atk-s0510a:1104_4": "Tividhaṃ kāyaduccaritaṃ kāyadaṇḍo,",
  "atk-s0510a:1104_5": "catubbidhaṃ vacīduccaritaṃ vacīdaṇḍo,",
  "atk-s0510a:1104_6": "tividhaṃ manoduccaritaṃ manodaṇḍo.",
  "atk-s0510a:1104_7": "Sabbesu sakalesu bhūtesu sattesu taṃ tividhaṃ daṇḍaṃ nidhāya nidahitvā oropayitvā samoropayitvā nikkhipitvā",
  "atk-s0510a:1104_8": "paṭippassambhetvā hiṃsanatthaṃ agahetvāti sabbesu bhūtesu nidhāya daṇḍaṃ.",
  "atk-s0510a:1104_9": "Aviheṭhayaṃ aññatarampi tesanti ekamekampi sattaṃ pāṇinā vā leḍḍunā vā daṇḍena vā satthena vā anduyā vā rajjuyā vā aviheṭhayanto,",
  "atk-s0510a:1104_10": "sabbepi satte pāṇinā vā leḍḍunā vā daṇḍena vā satthena vā anduyā vā rajjuyā vā aviheṭhayaṃ aviheṭhayanto aññatarampi tesaṃ.",
  "atk-s0510a:1104_11": "Na puttamiccheyya kuto sahāyanti nāti paṭikkhepo.",
  "atk-s0510a:1104_12": "Puttanti cattāro puttā atrajo putto, khettajo, dinnako,",
  "atk-s0510a:1104_13": "antevāsiko putto.",
  "atk-s0510a:1104_14": "Sahāyanti sahāyo vuccati yena saha āgamanaṃ phāsu,",
  "atk-s0510a:1104_15": "gamanaṃ phāsu,",
  "atk-s0510a:1104_16": "ṭhānaṃ phāsu,",
  "atk-s0510a:1104_17": "nisajjā phāsu,",
  "atk-s0510a:1104_18": "ālapanaṃ phāsu,",
  "atk-s0510a:1104_19": "sallapanaṃ phāsu,",
  "atk-s0510a:1104_20": "samullapanaṃ phāsu.",
  "atk-s0510a:1104_21": "Na puttamiccheyya kuto sahāyanti puttampi na iccheyya na sādiyeyya na pattheyya na pihayeyya nābhijappeyya,",
  "atk-s0510a:1104_22": "kuto mittaṃ vā sandiṭṭhaṃ vā sambhattaṃ vā sahāyaṃ vā iccheyya sādiyeyya pattheyya pihayeyya abhijappeyyāti na puttamiccheyya kuto sahāyaṃ.",
  "atk-s0510a:1104_23": "Eko care khaggavisāṇakappoti so paccekasambuddho pabbajjāsaṅkhātena eko,",
  "atk-s0510a:1104_24": "adutiyaṭṭhena eko,",
  "atk-s0510a:1104_25": "taṇhāya pahānaṭṭhena eko,",
  "atk-s0510a:1104_26": "ekantavītarāgoti eko,",
  "atk-s0510a:1104_27": "ekantavītadosoti eko,",
  "atk-s0510a:1104_28": "ekantavītamohoti eko,",
  "atk-s0510a:1104_29": "ekantanikkilesoti eko,",
  "atk-s0510a:1104_30": "ekāyanamaggaṃ gatoti eko,",
  "atk-s0510a:1104_31": "eko anuttaraṃ paccekasambodhiṃ abhisambuddhoti eko.",
  "atk-s0510a:1105_0": "Kathaṃ so paccekasambuddho pabbajjāsaṅkhātena eko?",
  "atk-s0510a:1105_1": "So hi paccekasambuddho sabbaṃ gharāvāsapalibodhaṃ chinditvā,",
  "atk-s0510a:1105_2": "puttadārapalibodhaṃ chinditvā,",
  "atk-s0510a:1105_3": "ñātipalibodhaṃ,",
  "atk-s0510a:1105_4": "mittāmaccapalibodhaṃ,",
  "atk-s0510a:1105_5": "sannidhipalibodhaṃ chinditvā kesamassuṃ ohāretvā kāsāyāni vatthāni acchādetvā agārasmā nikkhamma anagāriyaṃ",
  "atk-s0510a:1105_6": "pabbajitvā akiñcanabhāvaṃ upagantvā ekova carati viharati iriyati vattati pāleti yapeti yāpetīti evaṃ",
  "atk-s0510a:1105_7": "so paccekasambuddho pabbajjāsaṅkhātena eko.",
  "atk-s0510a:1106_0": "Kathaṃ so paccekasambuddho adutiyaṭṭhena eko?",
  "atk-s0510a:1106_1": "So evaṃ pabbajito samāno eko araññavanapatthāni pantāni senāsanāni paṭisevati appasaddāni appanigghosāni",
  "atk-s0510a:1106_2": "vijanavātāni manussarāhasseyyakāni paṭisallānasāruppāni.",
  "atk-s0510a:1106_3": "So eko tiṭṭhati,",
  "atk-s0510a:1106_4": "eko gacchati,",
  "atk-s0510a:1106_5": "eko nisīdati,",
  "atk-s0510a:1106_6": "eko seyyaṃ kappeti,",
  "atk-s0510a:1106_7": "eko gāmaṃ piṇḍāya pavisati,",
  "atk-s0510a:1106_8": "eko paṭikkamati,",
  "atk-s0510a:1106_9": "eko raho nisīdati,",
  "atk-s0510a:1106_10": "eko caṅkamati,",
  "atk-s0510a:1106_11": "eko carati viharati iriyati vattati pāleti yapeti yāpetīti evaṃ so adutiyaṭṭhena eko.",
  "atk-s0510a:1107_0": "Kathaṃ so paccekasambuddho taṇhāya pahānaṭṭhena eko?",
  "atk-s0510a:1107_1": "So eko adutiyo appamatto ātāpī pahitatto viharanto mahāpadhānaṃ padahanto māraṃ sasenakaṃ namuciṃ kaṇhaṃ",
  "atk-s0510a:1107_2": "pamattabandhuṃ vidhametvā ca taṇhājāliniṃ visaritaṃ visattikaṃ pajahi vinodesi byantiṃ akāsi anabhāvaṃ gamesi.",
  "atk-s0510a:1108_0": "“Taṇhādutiyo puriso, dīghamaddhāna saṃsaraṃ;",
  "atk-s0510a:1109_0": "Itthabhāvaññathābhāvaṃ, saṃsāraṃ nātivattati.",
  "atk-s0510a:1110_0": "“Etamādīnavaṃ ñatvā, taṇhaṃ dukkhassa sambhavaṃ;",
  "atk-s0510a:1111_0": "Vītataṇho anādāno, sato bhikkhu paribbaje”ti. –",
  "atk-s0510a:1112_0": "Evaṃ so paccekasambuddho taṇhāya pahānaṭṭhena eko.",
  "atk-s0510a:1113_0": "Kathaṃ so paccekasambuddho ekantavītarāgoti eko?",
  "atk-s0510a:1113_1": "Rāgassa pahīnattā ekantavītarāgoti eko,",
  "atk-s0510a:1113_2": "dosassa pahīnattā ekantavītadosoti eko,",
  "atk-s0510a:1113_3": "mohassa pahīnattā ekantavītamohoti eko,",
  "atk-s0510a:1113_4": "kilesānaṃ pahīnattā ekantanikkilesoti eko,",
  "atk-s0510a:1113_5": "evaṃ so paccekasambuddho ekantavītarāgoti eko.",
  "atk-s0510a:1114_0": "Kathaṃ so paccekasambuddho ekāyanamaggaṃ gatoti eko?",
  "atk-s0510a:1114_1": "Ekāyanamaggo vuccati cattāro satipaṭṭhānā,",
  "atk-s0510a:1114_2": "cattāro sammappadhānā,",
  "atk-s0510a:1114_3": "cattāro iddhipādā,",
  "atk-s0510a:1114_4": "pañcindriyāni,",
  "atk-s0510a:1114_5": "pañca balāni,",
  "atk-s0510a:1114_6": "satta bojjhaṅgā,",
  "atk-s0510a:1114_7": "ariyo aṭṭhaṅgiko maggo.",
  "atk-s0510a:1115_0": "“Ekāyanaṃ jātikhayantadassī, maggaṃ pajānāti hitānukampī;",
  "atk-s0510a:1116_0": "Etena maggena tariṃsu pubbe, tarissanti ye ca taranti ogha”nti. –",
  "atk-s0510a:1117_0": "Evaṃ so ekāyanamaggaṃ gatoti eko.",
  "atk-s0510a:1118_0": "Kathaṃ so paccekasambuddho eko anuttaraṃ paccekasambodhiṃ abhisambuddhoti eko?",
  "atk-s0510a:1118_1": "Bodhi vuccati catūsu maggesu ñāṇaṃ.",
  "atk-s0510a:1118_2": "Paññā paññindriyaṃ paññābalaṃ dhammavicayasambojjhaṅgo vīmaṃsā vipassanā sammādiṭṭhi.",
  "atk-s0510a:1118_3": "So paccekasambuddho tena paccekabodhiñāṇena “sabbe saṅkhārā aniccā”ti bujjhi,",
  "atk-s0510a:1118_4": "“sabbe saṅkhārā dukkhā”ti bujjhi,",
  "atk-s0510a:1118_5": "“sabbe dhammā anattā”ti bujjhi.",
  "atk-s0510a:1118_6": "“Avijjāpaccayā saṅkhārā”ti bujjhi,",
  "atk-s0510a:1118_7": "“saṅkhārapaccayā viññāṇa”nti bujjhi,",
  "atk-s0510a:1118_8": "“viññāṇapaccayā nāmarūpa”nti bujjhi,",
  "atk-s0510a:1118_9": "“nāmarūpapaccayā saḷāyatana”nti bujjhi,",
  "atk-s0510a:1118_10": "“saḷāyatanapaccayā phasso”ti bujjhi,",
  "atk-s0510a:1118_11": "“phassapaccayā vedanā”ti bujjhi,",
  "atk-s0510a:1118_12": "“vedanāpaccayā taṇhā”ti bujjhi,",
  "atk-s0510a:1118_13": "“taṇhāpaccayā upādāna”nti bujjhi,",
  "atk-s0510a:1118_14": "“upādānapaccayā bhavo”ti bujjhi,",
  "atk-s0510a:1118_15": "“bhavapaccayā jātī”ti bujjhi,",
  "atk-s0510a:1118_16": "“jātipaccayā jarāmaraṇa”nti bujjhi.",
  "atk-s0510a:1118_17": "“Avijjānirodhā saṅkhāranirodho”ti bujjhi,",
  "atk-s0510a:1118_18": "“saṅkhāranirodhā viññāṇanirodho”ti bujjhi…pe…",
  "atk-s0510a:1118_19": "“bhavanirodhā jātinirodho”ti bujjhi,",
  "atk-s0510a:1118_20": "“jātinirodhā jarāmaraṇanirodho”ti bujjhi.",
  "atk-s0510a:1118_21": "“Idaṃ dukkha”nti bujjhi,",
  "atk-s0510a:1118_22": "“ayaṃ dukkhasamudayo”ti bujjhi,",
  "atk-s0510a:1118_23": "“ayaṃ dukkhanirodho”ti bujjhi,",
  "atk-s0510a:1118_24": "“ayaṃ dukkhanirodhagāminipaṭipadā”ti bujjhi.",
  "atk-s0510a:1118_25": "“Ime āsavā”ti bujjhi,",
  "atk-s0510a:1118_26": "“ayaṃ āsavasamudayo”ti bujjhi…pe…",
  "atk-s0510a:1118_27": "“paṭipadā”ti bujjhi,",
  "atk-s0510a:1118_28": "“ime dhammā abhiññeyyā”ti bujjhi,",
  "atk-s0510a:1118_29": "“ime dhammā pahātabbā”ti bujjhi,",
  "atk-s0510a:1118_30": "“ime dhammā sacchikātabbā”ti bujjhi,",
  "atk-s0510a:1118_31": "“ime dhammā bhāvetabbā”ti bujjhi.",
  "atk-s0510a:1118_32": "Channaṃ phassāyatanānaṃ samudayañca atthaṅgamañca assādañca ādīnavañca nissaraṇañca bujjhi,",
  "atk-s0510a:1118_33": "pañcannaṃ upādānakkhandhānaṃ samudayañca…pe…",
  "atk-s0510a:1118_34": "nissaraṇañca bujjhi,",
  "atk-s0510a:1118_35": "catunnaṃ mahābhūtānaṃ samudayañca atthaṅgamañca assādañca ādīnavañca nissaraṇañca bujjhi,",
  "atk-s0510a:1118_36": "“yaṃ kiñci samudayadhammaṃ,",
  "atk-s0510a:1118_37": "sabbaṃ taṃ nirodhadhamma”nti bujjhi.",
  "atk-s0510a:1119_0": "Atha vā yaṃ bujjhitabbaṃ anubujjhitabbaṃ paṭibujjhitabbaṃ sambujjhitabbaṃ adhigantabbaṃ phassitabbaṃ sacchikātabbaṃ,",
  "atk-s0510a:1119_1": "sabbaṃ taṃ tena paccekabodhiñāṇena bujjhi anubujjhi paṭibujjhi sambujjhi adhigañchi phassesi sacchākāsīti,",
  "atk-s0510a:1119_2": "evaṃ so paccekasambuddho eko anuttaraṃ paccekasambodhiṃ abhisambuddhoti eko.",
  "atk-s0510a:1120_0": "Careti aṭṭha cariyāyo –",
  "atk-s0510a:1120_1": "iriyāpathacariyā,",
  "atk-s0510a:1120_2": "āyatanacariyā,",
  "atk-s0510a:1120_3": "saticariyā,",
  "atk-s0510a:1120_4": "samādhicariyā,",
  "atk-s0510a:1120_5": "ñāṇacariyā,",
  "atk-s0510a:1120_6": "maggacariyā,",
  "atk-s0510a:1120_7": "patticariyā,",
  "atk-s0510a:1120_8": "lokatthacariyā.",
  "atk-s0510a:1120_9": "Iriyāpathacariyāti catūsu iriyāpathesu,",
  "atk-s0510a:1120_10": "āyatanacariyāti chasu ajjhattikabāhiresu āyatanesu,",
  "atk-s0510a:1120_11": "saticariyāti catūsu satipaṭṭhānesu,",
  "atk-s0510a:1120_12": "samādhicariyāti catūsu jhānesu,",
  "atk-s0510a:1120_13": "ñāṇacariyāti catūsu ariyasaccesu,",
  "atk-s0510a:1120_14": "maggacariyāti catūsu ariyamaggesu,",
  "atk-s0510a:1120_15": "patticariyāti catūsu sāmaññaphalesu,",
  "atk-s0510a:1120_16": "lokatthacariyāti tathāgatesu arahantesu sammāsambuddhesu,",
  "atk-s0510a:1120_17": "padesato paccekasambuddhesu,",
  "atk-s0510a:1120_18": "padesato sāvakesu.",
  "atk-s0510a:1121_0": "Iriyāpathacariyā ca paṇidhisampannānaṃ,",
  "atk-s0510a:1121_1": "āyatanacariyā ca indriyesu guttadvārānaṃ,",
  "atk-s0510a:1121_2": "saticariyā ca appamādavihārīnaṃ,",
  "atk-s0510a:1121_3": "samādhicariyā ca adhicittamanuyuttānaṃ,",
  "atk-s0510a:1121_4": "ñāṇacariyā ca buddhisampannānaṃ,",
  "atk-s0510a:1121_5": "maggacariyā ca sammāpaṭipannānaṃ,",
  "atk-s0510a:1121_6": "patticariyā ca adhigataphalānaṃ,",
  "atk-s0510a:1121_7": "lokatthacariyā ca tathāgatānaṃ arahantānaṃ sammāsambuddhānaṃ,",
  "atk-s0510a:1121_8": "padesato paccekasambuddhānaṃ,",
  "atk-s0510a:1121_9": "padesato sāvakānaṃ.",
  "atk-s0510a:1121_10": "Imā aṭṭha cariyāyo.",
  "atk-s0510a:1122_0": "Aparāpi aṭṭha cariyāyo –",
  "atk-s0510a:1122_1": "adhimuccanto saddhāya carati,",
  "atk-s0510a:1122_2": "paggaṇhanto vīriyena carati,",
  "atk-s0510a:1122_3": "upaṭṭhapento satiyā carati,",
  "atk-s0510a:1122_4": "avikkhepaṃ karonto samādhinā carati,",
  "atk-s0510a:1122_5": "pajānanto paññāya carati,",
  "atk-s0510a:1122_6": "vijānanto viññāṇacariyāya carati,",
  "atk-s0510a:1122_7": "evaṃ paṭipannassa kusalā dhammā āyatananti āyatanacariyāya carati.",
  "atk-s0510a:1122_8": "Evaṃ paṭipanno visesamadhigacchatīti visesacariyāya carati.",
  "atk-s0510a:1122_9": "Imā aṭṭha cariyāyo.",
  "atk-s0510a:1123_0": "Aparāpi aṭṭha cariyāyo –",
  "atk-s0510a:1123_1": "dassanacariyā ca sammādiṭṭhiyā,",
  "atk-s0510a:1123_2": "abhiniropanacariyā ca sammāsaṅkappassa,",
  "atk-s0510a:1123_3": "pariggahacariyā ca sammāvācāya,",
  "atk-s0510a:1123_4": "samuṭṭhānacariyā ca sammākammantassa,",
  "atk-s0510a:1123_5": "vodānacariyā ca sammāājīvassa,",
  "atk-s0510a:1123_6": "paggahacariyā ca sammāvāyāmassa,",
  "atk-s0510a:1123_7": "upaṭṭhānacariyā ca sammāsatiyā,",
  "atk-s0510a:1123_8": "avikkhepacariyā ca sammāsamādhissa.",
  "atk-s0510a:1123_9": "Imā aṭṭha cariyāyo.",
  "atk-s0510a:1124_0": "Khaggavisāṇakappoti yathā khaggassa nāma visāṇaṃ ekameva hoti, adutiyaṃ,",
  "atk-s0510a:1124_1": "evameva so paccekasambuddho takkappo tassadiso tappaṭibhāgo.",
  "atk-s0510a:1124_2": "Yathā atiloṇaṃ vuccati loṇakappo,",
  "atk-s0510a:1124_3": "atitittakaṃ vuccati tittakappo,",
  "atk-s0510a:1124_4": "atimadhuraṃ vuccati madhurakappo,",
  "atk-s0510a:1124_5": "atiuṇhaṃ vuccati aggikappo,",
  "atk-s0510a:1124_6": "atisītaṃ vuccati himakappo,",
  "atk-s0510a:1124_7": "mahāudakakkhandho vuccati samuddakappo,",
  "atk-s0510a:1124_8": "mahābhiññābalappatto sāvako vuccati satthukappoti.",
  "atk-s0510a:1124_9": "Evameva so paccekasambuddho khaggavisāṇakappo,",
  "atk-s0510a:1124_10": "khaggavisāṇasadiso khaggavisāṇapaṭibhāgo eko adutiyo muttabandhano sammā loke carati viharati iriyati",
  "atk-s0510a:1124_11": "vattati pāleti yapeti yāpetīti eko care khaggavisāṇakappo.",
  "atk-s0510a:1124_12": "Tenāhu paccekasambuddhā –",
  "atk-s0510a:1125_0": "“Sabbesu bhūtesu nidhāya daṇḍaṃ, aviheṭhayaṃ aññatarampi tesaṃ;",
  "atk-s0510a:1126_0": "Na puttamiccheyya kuto sahāyaṃ, eko care khaggavisāṇakappo.",
  "atk-s0510a:1127_0": "“Saṃsaggajātassa bhavanti snehā, snehanvayaṃ dukkhamidaṃ pahoti;",
  "atk-s0510a:1128_0": "Ādīnavaṃ snehajaṃ pekkhamāno; Eko care khaggavisāṇakappo.",
  "atk-s0510a:1129_0": "“Mitte suhajje anukampamāno, hāpeti atthaṃ paṭibaddhacitto;",
  "atk-s0510a:1130_0": "Etaṃ bhayaṃ santhave pekkhamāno, eko care khaggavisāṇakappo.",
  "atk-s0510a:1131_0": "“Vaṃso visālova yathā visatto, puttesu dāresu ca yā apekkhā;",
  "atk-s0510a:1132_0": "Vaṃse kaḷīrova asajjamāno, eko care khaggavisāṇakappo.",
  "atk-s0510a:1133_0": "“Migo araññamhi yathā abaddho, yenicchakaṃ gacchati gocarāya;",
  "atk-s0510a:1134_0": "Viññū naro seritaṃ pekkhamāno, eko care khaggavisāṇakappo.",
  "atk-s0510a:1135_0": "“Āmantanā hoti sahāyamajjhe, vāse ca ṭhāne gamane cārikāya;",
  "atk-s0510a:1136_0": "Anabhijjhitaṃ seritaṃ pekkhamāno, eko care khaggavisāṇakappo.",
  "atk-s0510a:1137_0": "“Khiḍḍā ratī hoti sahāyamajjhe, puttesu pemaṃ vipulañca hoti;",
  "atk-s0510a:1138_0": "Piyavippayogaṃ vijigucchamāno, eko care khaggavisāṇakappo.",
  "atk-s0510a:1139_0": "“Cātuddiso appaṭigho ca hoti, santussamāno itarītarena;",
  "atk-s0510a:1140_0": "Parissayānaṃ sahitā achambhī, eko care khaggavisāṇakappo.",
  "atk-s0510a:1141_0": "“Dussaṅgahā pabbajitāpi eke, atho gahaṭṭhā gharamāvasantā;",
  "atk-s0510a:1142_0": "Appossukko paraputtesu hutvā, eko care khaggavisāṇakappo.",
  "atk-s0510a:1143_0": "“Oropayitvā gihibyañjanāni, sañchinnapatto yathā koviḷāro;",
  "atk-s0510a:1144_0": "Chetvāna vīro gihibandhanāni, eko care khaggavisāṇakappo.",
  "atk-s0510a:1145_0": "“Sace labhetha nipakaṃ sahāyaṃ, saddhiṃ caraṃ sādhuvihāridhīraṃ;",
  "atk-s0510a:1146_0": "Abhibhuyya sabbāni parissayāni, careyya tenattamano satīmā.",
  "atk-s0510a:1147_0": "“No ce labhetha nipakaṃ sahāyaṃ, saddhiṃ caraṃ sādhuvihāridhīraṃ;",
  "atk-s0510a:1148_0": "Rājāva raṭṭhaṃ vijitaṃ pahāya, eko care mātaṅgaraññeva nāgo.",
  "atk-s0510a:1149_0": "“Addhā pasaṃsāma sahāyasampadaṃ, seṭṭhā samā sevitabbā sahāyā;",
  "atk-s0510a:1150_0": "Ete aladdhā anavajjabhojī, eko care khaggavisāṇakappo.",
  "atk-s0510a:1151_0": "“Disvā suvaṇṇassa pabhassarāni, kammāraputtena suniṭṭhitāni;",
  "atk-s0510a:1152_0": "Saṅghaṭṭamānāni duve bhujasmiṃ, eko care khaggavisāṇakappo.",
  "atk-s0510a:1153_0": "“Evaṃ dutīyena sahā mamassa, vācābhilāpo abhisajjanā vā;",
  "atk-s0510a:1154_0": "Etaṃ bhayaṃ āyatiṃ pekkhamāno, eko care khaggavisāṇakappo.",
  "atk-s0510a:1155_0": "“Kāmā hi citrā madhurā manoramā, virūparūpena mathenti cittaṃ;",
  "atk-s0510a:1156_0": "Ādīnavaṃ kāmaguṇesu disvā, eko care khaggavisāṇakappo.",
  "atk-s0510a:1157_0": "“Ītī ca gaṇḍo ca upaddavo ca, rogo ca sallañca bhayañca metaṃ;",
  "atk-s0510a:1158_0": "Etaṃ bhayaṃ kāmaguṇesu disvā, eko care khaggavisāṇakappo.",
  "atk-s0510a:1159_0": "“Sītañca uṇhañca khudaṃ pipāsaṃ, vātātape ḍaṃsasarīsape ca;",
  "atk-s0510a:1160_0": "Sabbānipetāni abhibbhavitvā, eko care khaggavisāṇakappo.",
  "atk-s0510a:1161_0": "“Nāgova yūthāni vivajjayitvā, sañjātakhandho padumī uḷāro;",
  "atk-s0510a:1162_0": "Yathābhirantaṃ viharaṃ araññe, eko care khaggavisāṇakappo.",
  "atk-s0510a:1163_0": "“Aṭṭhānataṃ saṅgaṇikāratassa, yaṃ phassaye sāmayikaṃ vimuttiṃ;",
  "atk-s0510a:1164_0": "Ādiccabandhussa vaco nisamma, eko care khaggavisāṇakappo.",
  "atk-s0510a:1165_0": "“Diṭṭhīvisūkāni upātivatto, patto niyāmaṃ paṭiladdhamaggo;",
  "atk-s0510a:1166_0": "Uppannañāṇomhi anaññaneyyo, eko care khaggavisāṇakappo.",
  "atk-s0510a:1167_0": "“Nillolupo nikkuho nippipāso, nimmakkha niddhantakasāvamoho;",
  "atk-s0510a:1168_0": "Nirāsayo sabbaloke bhavitvā, eko care khaggavisāṇakappo.",
  "atk-s0510a:1169_0": "“Pāpaṃ sahāyaṃ parivajjayetha, anatthadassiṃ visame niviṭṭhaṃ;",
  "atk-s0510a:1170_0": "Sayaṃ na seve pasutaṃ pamattaṃ, eko care khaggavisāṇakappo.",
  "atk-s0510a:1171_0": "“Bahussutaṃ dhammadharaṃ bhajetha, mittaṃ uḷāraṃ paṭibhānavantaṃ;",
  "atk-s0510a:1172_0": "Aññāya atthāni vineyya kaṅkhaṃ, eko care khaggavisāṇakappo.",
  "atk-s0510a:1173_0": "“Khiḍḍaṃ ratiṃ kāmasukhañca loke, analaṅkaritvā anapekkhamāno;",
  "atk-s0510a:1174_0": "Vibhūsaṭṭhānā virato saccavādī, eko care khaggavisāṇakappo.",
  "atk-s0510a:1175_0": "“Puttañca dāraṃ pitarañca mātaraṃ, dhanāni dhaññāni ca bandhavāni;",
  "atk-s0510a:1176_0": "Hitvāna kāmāni yathodhikāni, eko care khaggavisāṇakappo.",
  "atk-s0510a:1177_0": "“Saṅgo eso parittamettha sokhyaṃ, appassādo dukkhamevettha bhiyyo;",
  "atk-s0510a:1178_0": "Gaḷo eso iti ñatvā matimā, eko care khaggavisāṇakappo.",
  "atk-s0510a:1179_0": "“Sandālayitvāna saṃyojanāni, jālaṃva bhetvā salilambucārī,",
  "atk-s0510a:1180_0": "Aggīva daḍḍhaṃ anivattamāno, eko care khaggavisāṇakappo.",
  "atk-s0510a:1181_0": "“Okkhittacakkhū na ca pādalolo, guttindriyo rakkhitamānasāno;",
  "atk-s0510a:1182_0": "Anavassuto apariḍayhamāno, eko care khaggavisāṇakappo.",
  "atk-s0510a:1183_0": "“Ohārayitvā gihibyañjanāni, sañchannapatto yathā pārichatto;",
  "atk-s0510a:1184_0": "Kāsāyavattho abhinikkhamitvā, eko care khaggavisāṇakappo.",
  "atk-s0510a:1185_0": "“Rasesu gedhaṃ akaraṃ alolo, anaññaposī sapadānacārī;",
  "atk-s0510a:1186_0": "Kule kule appaṭibaddhacitto, eko care khaggavisāṇakappo.",
  "atk-s0510a:1187_0": "“Pahāya pañcāvaraṇāni cetaso, upakkilese byapanujja sabbe;",
  "atk-s0510a:1188_0": "Anissito chejja sinehadosaṃ, eko care khaggavisāṇakappo.",
  "atk-s0510a:1189_0": "“Vipiṭṭhikatvāna sukhañca dukkhaṃ, pubbeva somanassadomanassaṃ;",
  "atk-s0510a:1190_0": "Laddhānupekkhaṃ samathaṃ visuddhaṃ, eko care khaggavisāṇakappo.",
  "atk-s0510a:1191_0": "“Āraddhavīriyo paramatthapattiyā, alīnacitto akusītavutti;",
  "atk-s0510a:1192_0": "Daḷhanikkamo thāmabalūpapanno, eko care khaggavisāṇakappo.",
  "atk-s0510a:1193_0": "“Paṭisallānaṃ jhānamariñcamāno, dhammesu niccaṃ anudhammacārī;",
  "atk-s0510a:1194_0": "Ādīnavaṃ sammasitā bhavesu, eko care khaggavisāṇakappo.",
  "atk-s0510a:1195_0": "“Taṇhakkhayaṃ patthayamappamatto, aneḷamūgo sutavā satīmā;",
  "atk-s0510a:1196_0": "Saṅkhātadhammo niyato padhānavā, eko care khaggavisāṇakappo.",
  "atk-s0510a:1197_0": "“Sīhova saddesu asantasanto, vātova jālamhi asajjamāno;",
  "atk-s0510a:1198_0": "Padumaṃva toyena alimpamāno, eko care khaggavisāṇakappo.",
  "atk-s0510a:1199_0": "“Sīho yathā dāṭhabalī pasayha, rājā migānaṃ abhibhuyya cārī;",
  "atk-s0510a:1200_0": "Sevetha pantāni senāsanāni, eko care khaggavisāṇakappo.",
  "atk-s0510a:1201_0": "“Mettaṃ upekkhaṃ karuṇaṃ vimuttiṃ, āsevamāno muditañca kāle;",
  "atk-s0510a:1202_0": "Sabbena lokena avirujjhamāno, eko care khaggavisāṇakappo.",
  "atk-s0510a:1203_0": "“Rāgañca dosañca pahāya mohaṃ, sandālayitvāna saṃyojanāni;",
  "atk-s0510a:1204_0": "Asantasaṃ jīvitasaṅkhayamhi, eko care khaggavisāṇakappo.",
  "atk-s0510a:1205_0": "“Bhajanti sevanti ca kāraṇatthā, nikkāraṇā dullabhā ajja mittā;",
  "atk-s0510a:1206_0": "Attatthapaññā asucīmanussā, eko care khaggavisāṇakappo”ti.",
  "atk-s0510a:1207_0": "Tattha sabbesu bhūtesūti khaggavisāṇapaccekabuddhāpadānasuttaṃ.",
  "atk-s0510a:1207_1": "Kā uppatti?",
  "atk-s0510a:1207_2": "Sabbasuttānaṃ catubbidhā uppatti –",
  "atk-s0510a:1207_3": "attajjhāsayato,",
  "atk-s0510a:1207_4": "parajjhāsayato,",
  "atk-s0510a:1207_5": "aṭṭhuppattito,",
  "atk-s0510a:1207_6": "pucchāvasitoti.",
  "atk-s0510a:1207_7": "Tattha khaggavisāṇasuttassa avisesena pucchāvasito uppatti.",
  "atk-s0510a:1207_8": "Visesena pana yasmā ettha kāci gāthā tena tena paccekabuddhena puṭṭhena vuttā,",
  "atk-s0510a:1207_9": "kāci apuṭṭhena attanā adhigatamagganayānurūpaṃ udānaṃyeva udānentena,",
  "atk-s0510a:1207_10": "tasmā kāyaci gāthāya pucchāvasito,",
  "atk-s0510a:1207_11": "kāyaci attajjhāsayato uppatti.",
  "atk-s0510a:1207_12": "Tattha yā ayaṃ avisesena pucchāvasito uppatti,",
  "atk-s0510a:1207_13": "sā ādito pabhuti evaṃ veditabbā –",
  "atk-s0510a:1208_0": "Ekaṃ samayaṃ bhagavā sāvatthiyaṃ viharati.",
  "atk-s0510a:1208_1": "Atha kho āyasmato ānandassa rahogatassa paṭisallīnassa evaṃ cetaso parivitakko udapādi –",
  "atk-s0510a:1208_2": "“buddhānaṃ patthanā ca abhinīhāro ca dissati,",
  "atk-s0510a:1208_3": "tathā sāvakānaṃ,",
  "atk-s0510a:1208_4": "paccekabuddhānaṃ na dissati,",
  "atk-s0510a:1208_5": "yaṃnūnāhaṃ bhagavantaṃ upasaṅkamitvā puccheyya”nti?",
  "atk-s0510a:1208_6": "So paṭisallānā vuṭṭhito bhagavantaṃ upasaṅkamitvā yathākkamena etamatthaṃ pucchi.",
  "atk-s0510a:1208_7": "Athassa bhagavā pubbayogāvacarasuttaṃ abhāsi –",
  "atk-s0510a:1209_0": "“Pañcime, ānanda,",
  "atk-s0510a:1209_1": "ānisaṃsā pubbayogāvacare diṭṭheva dhamme paṭikacceva aññaṃ ārādheti.",
  "atk-s0510a:1209_2": "No ce diṭṭheva dhamme paṭikacceva aññaṃ ārādheti,",
  "atk-s0510a:1209_3": "atha maraṇakāle aññaṃ ārādheti.",
  "atk-s0510a:1209_4": "Atha devaputto samāno aññaṃ ārādheti.",
  "atk-s0510a:1209_5": "Atha buddhānaṃ sammukhībhāve khippābhiñño hoti.",
  "atk-s0510a:1209_6": "Atha pacchime kāle paccekasambuddho hotī”ti.",
  "atk-s0510a:1210_0": "Evaṃ vatvā puna āha –",
  "atk-s0510a:1211_0": "“Paccekasambuddhā nāma, ānanda,",
  "atk-s0510a:1211_1": "abhinīhārasampannā pubbayogāvacarā honti,",
  "atk-s0510a:1211_2": "tasmā paccekabuddhabuddhasāvakānaṃ sabbesaṃ patthanā ca abhinīhāro ca icchitabbo”ti.",
  "atk-s0510a:1212_0": "So āha –",
  "atk-s0510a:1212_1": "“buddhānaṃ, bhante,",
  "atk-s0510a:1212_2": "patthanā kīva ciraṃ vaṭṭatī”ti.",
  "atk-s0510a:1212_3": "Buddhānaṃ, ānanda,",
  "atk-s0510a:1212_4": "heṭṭhimaparicchedena cattāri asaṅkhyeyyāni kappasatasahassañca,",
  "atk-s0510a:1212_5": "majjhimaparicchedena aṭṭha asaṅkhyeyyāni kappasatasahassañca,",
  "atk-s0510a:1212_6": "uparimaparicchedena soḷasa asaṅkhyeyyāni kappasatasahassañca.",
  "atk-s0510a:1212_7": "Ete ca bhedā paññādhikasaddhādhikavīriyādhikānaṃ vasena ñātabbā.",
  "atk-s0510a:1212_8": "Paññādhikānañhi saddhā mandā hoti,",
  "atk-s0510a:1212_9": "paññā tikkhā.",
  "atk-s0510a:1212_10": "Saddhādhikānaṃ paññā majjhimā hoti,",
  "atk-s0510a:1212_11": "saddhā tikkhā.",
  "atk-s0510a:1212_12": "Vīriyādhikānaṃ saddhā paññā mandā hoti,",
  "atk-s0510a:1212_13": "vīriyaṃ tikkhanti.",
  "atk-s0510a:1212_14": "Appatvā pana cattāri asaṅkhyeyyāni kappasatasahassañca divase divase vessantaradānasadisaṃ dānaṃ dentopi",
  "atk-s0510a:1212_15": "tadanurūpe sīlādipāramidhamme ācinantopi antarā buddho bhavissatīti netaṃ ṭhānaṃ vijjati. Kasmā?",
  "atk-s0510a:1212_16": "Ñāṇaṃ gabbhaṃ na gaṇhāti,",
  "atk-s0510a:1212_17": "vepullaṃ nāpajjati,",
  "atk-s0510a:1212_18": "paripākaṃ na gacchatīti.",
  "atk-s0510a:1212_19": "Yathā nāma timāsacatumāsapañcamāsaccayena nipphajjanakaṃ sassaṃ taṃ taṃ kālaṃ appatvā divase divase satakkhattuṃ",
  "atk-s0510a:1212_20": "sahassakkhattuṃ keḷāyantopi udakena siñcantopi antarā pakkhena vā māsena vā nipphādessatīti netaṃ ṭhānaṃ vijjati. Kasmā?",
  "atk-s0510a:1212_21": "Sassaṃ gabbhaṃ na gaṇhāti,",
  "atk-s0510a:1212_22": "vepullaṃ nāpajjati,",
  "atk-s0510a:1212_23": "paripākaṃ na gacchatīti.",
  "atk-s0510a:1212_24": "Evamevaṃ appatvā cattāri asaṅkhyeyyāni kappasatasahassañca antarā buddho bhavissatīti netaṃ ṭhānaṃ vijjati.",
  "atk-s0510a:1212_25": "Tasmā yathāvuttameva kālaṃ pāramipūraṇaṃ kātabbaṃ ñāṇaparipākatthāya.",
  "atk-s0510a:1212_26": "Ettakenāpi ca kālena buddhattaṃ patthayato abhinīhārakaraṇe aṭṭha sampattiyo icchitabbā. Ayañhi –",
  "atk-s0510a:1213_0": "“Manussattaṃ liṅgasampatti, hetu satthāradassanaṃ;",
  "atk-s0510a:1214_0": "Pabbajjā guṇasampatti, adhikāro ca chandatā;",
  "atk-s0510a:1215_0": "Aṭṭhadhammasamodhānā, abhinīhāro samijjhati”. ;",
  "atk-s0510a:1216_0": "Abhinīhāroti mūlapaṇidhānassetaṃ adhivacanaṃ.",
  "atk-s0510a:1216_1": "Tattha manussattanti manussajāti.",
  "atk-s0510a:1216_2": "Aññatra hi manussajātiyā avasesajātīsu devajātiyampi ṭhitassa paṇidhi na ijjhati,",
  "atk-s0510a:1216_3": "tattha ṭhitena pana buddhattaṃ patthayantena dānādīni puññakammāni katvā manussattaṃyeva patthetabbaṃ,",
  "atk-s0510a:1216_4": "tattha ṭhatvā paṇidhi kātabbo.",
  "atk-s0510a:1216_5": "Evañhi samijjhati.",
  "atk-s0510a:1216_6": "Liṅgasampattīti purisabhāvo.",
  "atk-s0510a:1216_7": "Mātugāmanapuṃsakaubhatobyañjanakānañhi manussajātiyaṃ ṭhitānampi paṇidhi na ijjhati.",
  "atk-s0510a:1216_8": "Tattha ṭhitena pana buddhattaṃ patthentena dānādīni puññakammāni katvā purisabhāvoyeva patthetabbo,",
  "atk-s0510a:1216_9": "tattha ṭhatvā paṇidhi kātabbo.",
  "atk-s0510a:1216_10": "Evañhi samijjhati.",
  "atk-s0510a:1216_11": "Hetūti arahattassa upanissayasampatti.",
  "atk-s0510a:1216_12": "Yo hi tasmiṃ attabhāve vāyamanto arahattaṃ pāpuṇituṃ samattho,",
  "atk-s0510a:1216_13": "tassa paṇidhi samijjhati,",
  "atk-s0510a:1216_14": "no itarassa yathā sumedhapaṇḍitassa.",
  "atk-s0510a:1216_15": "So hi dīpaṅkarapādamūle pabbajitvā tenattabhāvena arahattaṃ pāpuṇituṃ samattho ahosi.",
  "atk-s0510a:1216_16": "Satthāradassananti buddhānaṃ sammukhādassanaṃ.",
  "atk-s0510a:1216_17": "Evañhi ijjhati,",
  "atk-s0510a:1216_18": "no aññathā yathā sumedhapaṇḍitassa.",
  "atk-s0510a:1216_19": "So hi dīpaṅkaraṃ sammukhā disvā paṇidhiṃ akāsi.",
  "atk-s0510a:1216_20": "Pabbajjāti anagāriyabhāvo.",
  "atk-s0510a:1216_21": "So ca kho sāsane vā kammavādikiriyavāditāpasaparibbājakanikāye vā vaṭṭati yathā sumedhapaṇḍitassa.",
  "atk-s0510a:1216_22": "So hi sumedho nāma tāpaso hutvā paṇidhiṃ akāsi.",
  "atk-s0510a:1216_23": "Guṇasampattīti jhānādiguṇapaṭilābho.",
  "atk-s0510a:1216_24": "Pabbajitassapi hi guṇasampannasseva ijjhati,",
  "atk-s0510a:1216_25": "no itarassa yathā sumedhapaṇḍitassa.",
  "atk-s0510a:1216_26": "So hi pañcābhiñño ca aṭṭhasamāpattilābhī ca hutvā paṇidhesi.",
  "atk-s0510a:1216_27": "Adhikāroti adhikakāro,",
  "atk-s0510a:1216_28": "pariccāgoti attho.",
  "atk-s0510a:1216_29": "Jīvitādipariccāgañhi katvā paṇidahatoyeva ijjhati,",
  "atk-s0510a:1216_30": "no itarassa yathā sumedhapaṇḍitassa. So hi –",
  "atk-s0510a:1217_0": "“Akkamitvāna maṃ buddho, saha sissehi gacchatu;",
  "atk-s0510a:1218_0": "Mā naṃ kalale akkamittha, hitāya me bhavissatī”ti. ;",
  "atk-s0510a:1219_0": "Evaṃ attapariccāgaṃ katvā paṇidhesi.",
  "atk-s0510a:1219_1": "Chandatāti kattukamyatā.",
  "atk-s0510a:1219_2": "Sā yassa balavatī hoti,",
  "atk-s0510a:1219_3": "tassa ijjhati paṇidhi.",
  "atk-s0510a:1219_4": "Sā ca sace koci vadeyya “ko cattāri asaṅkhyeyyāni kappasatasahassañca niraye paccitvā buddhattaṃ icchatī”ti.",
  "atk-s0510a:1219_5": "Taṃ sutvā yo “aha”nti vattuṃ ussahati,",
  "atk-s0510a:1219_6": "tassa balavatīti veditabbā.",
  "atk-s0510a:1219_7": "Tathā yadi koci vadeyya “ko sakalacakkavāḷaṃ vītaccikānaṃ aṅgārānaṃ pūraṃ akkamitvā buddhattaṃ icchati,",
  "atk-s0510a:1219_8": "ko sakalacakkavāḷaṃ sattisūlehi ākiṇṇaṃ akkamanto atikkamitvā buddhattaṃ icchati,",
  "atk-s0510a:1219_9": "ko sakalacakkavāḷaṃ samatittikaṃ udakapuṇṇaṃ uttaritvā buddhattaṃ icchati,",
  "atk-s0510a:1219_10": "ko sakalacakkavāḷaṃ nirantaraṃ veḷugumbasañchannaṃ maddanto atikkamitvā buddhattaṃ icchatī”ti,",
  "atk-s0510a:1219_11": "taṃ sutvā yo “aha”nti vattuṃ ussahati,",
  "atk-s0510a:1219_12": "tassa balavatīti veditabbā.",
  "atk-s0510a:1219_13": "Evarūpena ca kattukamyatāchandena samannāgato sumedhapaṇḍito paṇidhesīti.",
  "atk-s0510a:1220_0": "Evaṃ samiddhābhinīhāro ca bodhisatto imāni aṭṭhārasa abhabbaṭṭhānāni na upeti.",
  "atk-s0510a:1220_1": "So hi tato pabhuti na jaccandho hoti na jaccapadhiro,",
  "atk-s0510a:1220_2": "na ummattako,",
  "atk-s0510a:1220_3": "na eḷamugo,",
  "atk-s0510a:1220_4": "na pīṭhasappi,",
  "atk-s0510a:1220_5": "na milakkhesu uppajjati,",
  "atk-s0510a:1220_6": "na dāsiyā kucchimhi nibbattati,",
  "atk-s0510a:1220_7": "na niyatamicchādiṭṭhiko hoti,",
  "atk-s0510a:1220_8": "nāssa liṅgaṃ parivattati,",
  "atk-s0510a:1220_9": "na pañcānantariyakammāni karoti,",
  "atk-s0510a:1220_10": "na kuṭṭhī hoti,",
  "atk-s0510a:1220_11": "na tiracchānayoniyaṃ vaṭṭakato pacchimattabhāvo hatthito adhikattabhāvo hoti,",
  "atk-s0510a:1220_12": "na khuppipāsikanijjhāmataṇhikapetesu uppajjati,",
  "atk-s0510a:1220_13": "na kālakañcikāsuresu,",
  "atk-s0510a:1220_14": "na avīciniraye,",
  "atk-s0510a:1220_15": "na lokantarikesu uppajjati.",
  "atk-s0510a:1220_16": "Kāmāvacaresu pana na māro hoti,",
  "atk-s0510a:1220_17": "rūpāvacaresu na asaññībhave,",
  "atk-s0510a:1220_18": "na suddhāvāsesu uppajjati,",
  "atk-s0510a:1220_19": "na arūpabhavesu,",
  "atk-s0510a:1220_20": "na aññaṃ cakkavāḷaṃ saṅkamati.",
  "atk-s0510a:1221_0": "Yā cimā ussāho ca ummaṅgo ca avatthānañca hitacariyā cāti catasso buddhabhūmiyo,",
  "atk-s0510a:1221_1": "tāhi samannāgato hoti. Tattha –",
  "atk-s0510a:1222_0": "“Ussāho vīriyaṃ vuttaṃ, ummaṅgo paññā pavuccati;",
  "atk-s0510a:1223_0": "Avatthānaṃ adhiṭṭhānaṃ, hitacariyā mettābhāvanā”ti. –",
  "atk-s0510a:1224_0": "Veditabbā.",
  "atk-s0510a:1224_1": "Ye ca ime nekkhammajjhāsayo,",
  "atk-s0510a:1224_2": "pavivekajjhāsayo,",
  "atk-s0510a:1224_3": "alobhajjhāsayo,",
  "atk-s0510a:1224_4": "adosajjhāsayo,",
  "atk-s0510a:1224_5": "amohajjhāsayo,",
  "atk-s0510a:1224_6": "nissaraṇajjhāsayoti cha ajjhāsayā bodhiparipākāya saṃvattanti,",
  "atk-s0510a:1224_7": "yehi samannāgatattā nekkhammajjhāsayā ca bodhisattā kāmesu dosadassāvino,",
  "atk-s0510a:1224_8": "pavivekajjhāsayā ca bodhisattā saṅgaṇikāya dosadassāvino,",
  "atk-s0510a:1224_9": "alobhajjhāsayā ca bodhisattā lobhe dosadassāvino,",
  "atk-s0510a:1224_10": "adosajjhāsayā ca bodhisattā dose dosadassāvino,",
  "atk-s0510a:1224_11": "amohajjhāsayā ca bodhisattā mohe dosadassāvino,",
  "atk-s0510a:1224_12": "nissaraṇajjhāsayā ca bodhisattā sabbabhavesu dosadassāvinoti vuccanti,",
  "atk-s0510a:1224_13": "tehi ca samannāgato hoti.",
  "atk-s0510a:1225_0": "Paccekabuddhānaṃ pana kīva ciraṃ patthanā vaṭṭatīti?",
  "atk-s0510a:1225_1": "Paccekabuddhānaṃ dve asaṅkhyeyyāni kappasatasahassañca,",
  "atk-s0510a:1225_2": "tato oraṃ na sakkā,",
  "atk-s0510a:1225_3": "pubbe vuttanayenevettha kāraṇaṃ veditabbaṃ.",
  "atk-s0510a:1225_4": "Ettakenāpi ca kālena paccekabuddhattaṃ patthayato abhinīhārakaraṇe pañca sampattiyo icchitabbā. Tesañhi –",
  "atk-s0510a:1226_0": "“Manussattaṃ liṅgasampatti, vigatāsavadassanaṃ;",
  "atk-s0510a:1227_0": "Adhikāro ca chandatā, ete abhinīhārakāraṇā”.",
  "atk-s0510a:1228_0": "Tattha vigatāsavadassananti buddhapaccekabuddhabuddhasāvakānaṃ yassa kassaci dassananti attho.",
  "atk-s0510a:1228_1": "Sesaṃ vuttanayameva.",
  "atk-s0510a:1229_0": "Atha “sāvakānaṃ patthanā kittakaṃ vaṭṭatī”ti?",
  "atk-s0510a:1229_1": "Dvinnaṃ aggasāvakānaṃ ekaṃ asaṅkhyeyyaṃ kappasatasahassañca,",
  "atk-s0510a:1229_2": "asītimahāsāvakānaṃ kappasatasahassameva.",
  "atk-s0510a:1229_3": "Tathā buddhassa mātāpitūnaṃ upaṭṭhākassa puttassa cāti,",
  "atk-s0510a:1229_4": "tato oraṃ na sakkā,",
  "atk-s0510a:1229_5": "tattha kāraṇaṃ vuttanayameva.",
  "atk-s0510a:1229_6": "Imesaṃ pana sabbesampi adhikāro ca chandatāti dvaṅgasamannāgatoyeva abhinīhāro hoti.",
  "atk-s0510a:1230_0": "Evaṃ imāya patthanāya iminā ca abhinīhārena yathāvuttappabhedaṃ kālaṃ pāramiyo pūretvā buddhā loke uppajjantā",
  "atk-s0510a:1230_1": "khattiyakule vā brāhmaṇakule vā uppajjanti,",
  "atk-s0510a:1230_2": "paccekabuddhā khattiyabrāhmaṇagahapatikulānaṃ aññatarasmiṃ,",
  "atk-s0510a:1230_3": "aggasāvakā pana buddhā viya khattiyabrāhmaṇakulesveva.",
  "atk-s0510a:1230_4": "Sabbabuddhā saṃvaṭṭamāne kappe na uppajjanti,",
  "atk-s0510a:1230_5": "vivaṭṭamāne kappe uppajjanti,",
  "atk-s0510a:1230_6": "tathā paccekabuddhā.",
  "atk-s0510a:1230_7": "Te pana buddhānaṃ uppajjanakāle na uppajjanti.",
  "atk-s0510a:1230_8": "Buddhā sayañca bujjhanti,",
  "atk-s0510a:1230_9": "pare ca bodhenti.",
  "atk-s0510a:1230_10": "Paccekabuddhā sayameva bujjhanti,",
  "atk-s0510a:1230_11": "na pare bodhenti.",
  "atk-s0510a:1230_12": "Attharasameva paṭivijjhanti,",
  "atk-s0510a:1230_13": "na dhammarasaṃ.",
  "atk-s0510a:1230_14": "Na hi te lokuttaradhammaṃ paññattiṃ āropetvā desetuṃ sakkonti,",
  "atk-s0510a:1230_15": "mūgena diṭṭhasupino viya vanacarakena nagare sāyitabyañjanaraso viya ca nesaṃ dhammābhisamayo hoti.",
  "atk-s0510a:1230_16": "Sabbaṃ iddhisamāpattipaṭisambhidāpabhedaṃ pāpuṇanti.",
  "atk-s0510a:1230_17": "Guṇavisiṭṭhatāya buddhānaṃ heṭṭhā sāvakānaṃ upari honti,",
  "atk-s0510a:1230_18": "na aññe pabbājetvā ābhisamācārikaṃ sikkhāpenti,",
  "atk-s0510a:1230_19": "“cittasallekho kātabbo,",
  "atk-s0510a:1230_20": "vosānaṃ nāpajjitabba”nti iminā uddesena uposathaṃ karonti,",
  "atk-s0510a:1230_21": "ajja uposathoti vacanamattena vā,",
  "atk-s0510a:1230_22": "uposathaṃ karontā ca gandhamādane mañjūsakarukkhamūle ratanamāḷe sannipatitvā karontīti.",
  "atk-s0510a:1230_23": "Evaṃ bhagavā āyasmato ānandassa paccekabuddhānaṃ sabbākāraparipūraṃ patthanañca abhinīhārañca kathetvā",
  "atk-s0510a:1230_24": "idāni imāya patthanāya iminā ca abhinīhārena samudāgate te te paccekabuddhe kathetuṃ “sabbesu bhūtesu",
  "atk-s0510a:1230_25": "nidhāya daṇḍa”ntiādinā nayena imaṃ khaggavisāṇasuttaṃ abhāsi.",
  "atk-s0510a:1230_26": "Ayaṃ tāva avisesena pucchāvasito khaggavisāṇasuttassa uppatti.",
  "atk-s0510a:1231_0": "Idāni visesena vattabbā.",
  "atk-s0510a:1231_1": "Tattha imissā tāva gāthāya evaṃ uppatti veditabbā –",
  "atk-s0510a:1231_2": "ayaṃ kira paccekabuddho paccekabodhisattabhūmiṃ ogāhanto dve asaṅkhyeyyāni kappasatasahassañca pāramiyo",
  "atk-s0510a:1231_3": "pūretvā kassapassa bhagavato sāsane pabbajitvā āraññiko hutvā gatapaccāgatavattaṃ pūrento samaṇadhammaṃ akāsi.",
  "atk-s0510a:1231_4": "Etaṃ kira vattaṃ aparipūretvā paccekabodhiṃ pāpuṇanto nāma natthi.",
  "atk-s0510a:1231_5": "Kiṃ panetaṃ gatapaccāgatavattaṃ nāma?",
  "atk-s0510a:1231_6": "Haraṇapaccāharaṇanti.",
  "atk-s0510a:1231_7": "Taṃ yathā vibhūtaṃ hoti,",
  "atk-s0510a:1231_8": "tathā kathessāma.",
  "atk-s0510a:1232_0": "Idha ekacco bhikkhu harati na paccāharati,",
  "atk-s0510a:1232_1": "ekacco paccāharati na harati,",
  "atk-s0510a:1232_2": "ekacco neva harati na paccāharati,",
  "atk-s0510a:1232_3": "ekacco harati ca paccāharati ca.",
  "atk-s0510a:1232_4": "Tattha yo bhikkhu pageva vuṭṭhāya cetiyaṅgaṇabodhiyaṅgaṇavattaṃ katvā bodhirukkhe udakaṃ āsiñcitvā pānīyaghaṭaṃ",
  "atk-s0510a:1232_5": "pūretvā pānīyamāḷe ṭhapetvā ācariyavattaṃ upajjhāyavattaṃ katvā dveasīti khandhakavattāni ca cuddasa",
  "atk-s0510a:1232_6": "mahāvattāni samādāya vattati.",
  "atk-s0510a:1232_7": "So sarīraparikammaṃ katvā senāsanaṃ pavisitvā yāva bhikkhācāravelā,",
  "atk-s0510a:1232_8": "tāva vivittāsane vītināmetvā velaṃ ñatvā nivāsetvā kāyabandhanaṃ bandhitvā uttarāsaṅgaṃ katvā saṅghāṭiṃ",
  "atk-s0510a:1232_9": "khandhe karitvā pattaṃ aṃse ālaggetvā kammaṭṭhānaṃ manasi karonto cetiyaṅgaṇaṃ gantvā cetiyañca bodhiñca",
  "atk-s0510a:1232_10": "vanditvā gāmasamīpe cīvaraṃ pārupitvā pattaṃ ādāya gāmaṃ piṇḍāya pavisati.",
  "atk-s0510a:1232_11": "Evaṃ paviṭṭho ca lābhī bhikkhu puññavā upāsakehi sakkato garukato upaṭṭhākakule vā paṭikkamanasālāyaṃ",
  "atk-s0510a:1232_12": "vā paṭikkamitvā upāsakehi taṃ taṃ pañhaṃ pucchiyamāno tesaṃ pañhavissajjanena dhammadesanāvikkhepena",
  "atk-s0510a:1232_13": "ca taṃ manasikāraṃ chaḍḍetvā nikkhamati.",
  "atk-s0510a:1232_14": "Vihāraṃ āgatopi bhikkhūhi pañhaṃ puṭṭho katheti,",
  "atk-s0510a:1232_15": "dhammaṃ bhaṇati,",
  "atk-s0510a:1232_16": "taṃ taṃ byāpārañca āpajjati.",
  "atk-s0510a:1232_17": "Pacchābhattampi purimayāmampi majjhimayāmampi evaṃ bhikkhūhi saddhiṃ papañcetvā kāyaduṭṭhullābhibhūto pacchimayāmepi sayati,",
  "atk-s0510a:1232_18": "neva kammaṭṭhānaṃ manasi karoti.",
  "atk-s0510a:1232_19": "Ayaṃ vuccati “harati na paccāharatī”ti.",
  "atk-s0510a:1233_0": "Yo pana byādhibahulo hoti,",
  "atk-s0510a:1233_1": "bhuttāhāro paccūsasamaye na sammā pariṇamati.",
  "atk-s0510a:1233_2": "Pageva vuṭṭhāya yathāvuttaṃ vattaṃ kātuṃ na sakkoti kammaṭṭhānaṃ vā manasi kātuṃ,",
  "atk-s0510a:1233_3": "aññadatthu yāguṃ vā khajjakaṃ vā bhesajjaṃ vā bhattaṃ vā patthayamāno kālasseva pattacīvaramādāya gāmaṃ pavisati.",
  "atk-s0510a:1233_4": "Tattha yāguṃ vā khajjakaṃ vā bhesajjaṃ vā bhattaṃ vā laddhā pattaṃ nīharitvā bhattakiccaṃ niṭṭhāpetvā",
  "atk-s0510a:1233_5": "paññattāsane nisinno kammaṭṭhānaṃ manasi karitvā visesaṃ patvā vā apatvā vā vihāraṃ āgantvā teneva manasikārena viharati.",
  "atk-s0510a:1233_6": "Ayaṃ vuccati “paccāharati na haratī”ti.",
  "atk-s0510a:1233_7": "Edisā hi bhikkhū yāguṃ pivitvā vipassanaṃ vaḍḍhetvā buddhasāsane arahattaṃ pattā gaṇanapathaṃ vītivattā,",
  "atk-s0510a:1233_8": "sīhaḷadīpeyeva tesu tesu gāmesu āsanasālāyaṃ taṃ āsanaṃ natthi,",
  "atk-s0510a:1233_9": "yattha bhikkhū nisinnā yāguṃ pivitvā arahattaṃ appattā.",
  "atk-s0510a:1234_0": "Yo pana pamādavihārī hoti nikkhittadhuro,",
  "atk-s0510a:1234_1": "sabbavattāni bhinditvā pañcavidhacetokhilavinibandhanabaddhacitto viharanto kammaṭṭhānamanasikāramananuyutto",
  "atk-s0510a:1234_2": "gāmaṃ piṇḍāya pavisitvā gihīhi saddhiṃ kathāpapañcena papañcito tucchakova nikkhamati.",
  "atk-s0510a:1234_3": "Ayaṃ vuccati “neva harati na paccāharatī”ti.",
  "atk-s0510a:1235_0": "Yo pana pageva vuṭṭhāya purimanayeneva sabbavattāni paripūretvā yāva bhikkhācāravelā,",
  "atk-s0510a:1235_1": "tāva pallaṅkaṃ ābhujitvā kammaṭṭhānaṃ manasi karoti.",
  "atk-s0510a:1235_2": "Kammaṭṭhānaṃ nāma duvidhaṃ –",
  "atk-s0510a:1235_3": "sabbatthakañca pārihāriyañca.",
  "atk-s0510a:1235_4": "Tattha sabbatthakaṃ nāma mettā ca maraṇānussati ca.",
  "atk-s0510a:1235_5": "Tañhi sabbattha atthayitabbaṃ icchitabbanti “sabbatthaka”nti vuccati.",
  "atk-s0510a:1235_6": "Mettā nāma āvāsādīsu sabbattha icchitabbā.",
  "atk-s0510a:1235_7": "Āvāsesu hi mettāvihārī bhikkhu sabrahmacārīnaṃ piyo hoti manāpo,",
  "atk-s0510a:1235_8": "tena phāsu asaṅghaṭṭho viharati.",
  "atk-s0510a:1235_9": "Devatāsu mettāvihārī devatāhi rakkhitagopito sukhaṃ viharati.",
  "atk-s0510a:1235_10": "Rājarājamahāmattādīsu mettāvihārī tehi mamāyito sukhaṃ viharati.",
  "atk-s0510a:1235_11": "Gāmanigamādīsu mettāvihārī sabbattha bhikkhācariyādīsu manussehi sakkato garukato sukhaṃ viharati.",
  "atk-s0510a:1235_12": "Maraṇānussatibhāvanāya jīvitanikantiṃ pahāya appamatto viharati.",
  "atk-s0510a:1236_0": "Yaṃ pana sadā pariharitabbaṃ cariyānukūlena gahitaṃ.",
  "atk-s0510a:1236_1": "Taṃ dasāsubhakasiṇānussatīsu aññataraṃ,",
  "atk-s0510a:1236_2": "catudhātuvavatthānameva vā,",
  "atk-s0510a:1236_3": "taṃ sadā pariharitabbato rakkhitabbato bhāvetabbato ca “pārihāriya”nti vuccati,",
  "atk-s0510a:1236_4": "mūlakammaṭṭhānantipi tadeva.",
  "atk-s0510a:1236_5": "Atthakāmā hi kulaputtā sāsane pabbajitvā dasapi vīsampi tiṃsampi cattālīsampi paññāsampi satampi ekato vasantā katikavattaṃ katvā viharanti – “āvuso,",
  "atk-s0510a:1236_6": "tumhe na iṇaṭṭā na bhayaṭṭā na jīvikāpakatā pabbajitā,",
  "atk-s0510a:1236_7": "dukkhā muccitukāmā panettha pabbajitā.",
  "atk-s0510a:1236_8": "Tasmā gamane uppannakilese gamaneyeva niggaṇhatha, ṭhāne,",
  "atk-s0510a:1236_9": "nisajjāya,",
  "atk-s0510a:1236_10": "sayane uppannakilese sayaneyeva niggaṇhathā”ti.",
  "atk-s0510a:1237_0": "Te evaṃ katikavattaṃ katvā bhikkhācāraṃ gacchantā aḍḍhausabhausabhaaḍḍhagāvutagāvutantaresu pāsāṇā honti,",
  "atk-s0510a:1237_1": "tāya saññāya kammaṭṭhānaṃ manasikarontāva gacchanti.",
  "atk-s0510a:1237_2": "Sace kassaci gamane kileso uppajjati,",
  "atk-s0510a:1237_3": "so tattheva naṃ niggaṇhāti.",
  "atk-s0510a:1237_4": "Tathā asakkonto tiṭṭhati,",
  "atk-s0510a:1237_5": "athassa pacchato āgacchantopi tiṭṭhati.",
  "atk-s0510a:1237_6": "So “ayaṃ bhikkhu tuyhaṃ uppannaṃ vitakkaṃ jānāti,",
  "atk-s0510a:1237_7": "ananucchavikaṃ te eta”nti attānaṃ paṭicodetvā vipassanaṃ vaḍḍhetvā tattheva ariyabhūmiṃ okkamati.",
  "atk-s0510a:1237_8": "Tathā asakkonto nisīdati.",
  "atk-s0510a:1237_9": "Athassa pacchato āgacchantopi nisīdatīti.",
  "atk-s0510a:1237_10": "Soyeva nayo ariyabhūmiṃ okkamituṃ asakkontopi taṃ kilesaṃ vikkhambhetvā kammaṭṭhānaṃ manasikarontova gacchati,",
  "atk-s0510a:1237_11": "na kammaṭṭhānavippayuttena cittena pādaṃ uddharati.",
  "atk-s0510a:1237_12": "Uddharati ce,",
  "atk-s0510a:1237_13": "paṭinivattitvā purimapadeseyeva tiṭṭhati.",
  "atk-s0510a:1237_14": "Ālindakavāsī mahāphussadevatthero viya.",
  "atk-s0510a:1238_0": "So kira ekūnavīsativassāni gatapaccāgatavattaṃ pūrento evaṃ vihāsi.",
  "atk-s0510a:1238_1": "Manussāpi sudaṃ antarāmagge kasantā ca vapantā ca maddantā ca kammāni karontā ca theraṃ tathā gacchantaṃ",
  "atk-s0510a:1238_2": "disvā “ayaṃ thero punappunaṃ nivattitvā gacchati,",
  "atk-s0510a:1238_3": "kiṃ nu kho maggamūḷho,",
  "atk-s0510a:1238_4": "udāhu kiñci pamuṭṭho”ti samullapanti.",
  "atk-s0510a:1238_5": "So taṃ anādiyitvā kammaṭṭhānayuttena citteneva samaṇadhammaṃ karonto vīsativassabbhantare arahattaṃ pāpuṇi.",
  "atk-s0510a:1238_6": "Arahattapattadivaseyevassa caṅkamanakoṭiyaṃ adhivatthā devatā aṅgulīhi dīpaṃ ujjāletvā aṭṭhāsi,",
  "atk-s0510a:1238_7": "cattāropi mahārājāno sakko ca devānamindo brahmā ca sahampati upaṭṭhānaṃ āgamiṃsu.",
  "atk-s0510a:1238_8": "Tañca obhāsaṃ disvā vanavāsī mahātissatthero taṃ dutiyadivase pucchi –",
  "atk-s0510a:1238_9": "“rattibhāge āyasmato santike obhāso ahosi,",
  "atk-s0510a:1238_10": "kiṃ so”ti?",
  "atk-s0510a:1238_11": "Thero vikkhepaṃ karonto “obhāso nāma dīpobhāsopi hoti maṇiobhāsopī”ti evamādimāha.",
  "atk-s0510a:1238_12": "So “paṭicchādetha tumhe”ti nibaddho “āmā”ti paṭijānitvā ārocesi.",
  "atk-s0510a:1239_0": "Kāḷavallimaṇḍapavāsī mahānāgatthero viya ca.",
  "atk-s0510a:1239_1": "Sopi kira gatapaccāgatavattaṃ pūrento “paṭhamaṃ tāva bhagavato mahāpadhānaṃ pūjessāmī”ti satta vassāni ṭhānacaṅkamameva adhiṭṭhāsi,",
  "atk-s0510a:1239_2": "puna soḷasa vassāni gatapaccāgatavattaṃ pūretvā arahattaṃ pāpuṇi.",
  "atk-s0510a:1239_3": "Evaṃ kammaṭṭhānamanuyuttacitteneva pādaṃ uddharanto vippayuttena cittena uddhaṭe paṭinivattanto gāmasamīpaṃ",
  "atk-s0510a:1239_4": "gantvā “gāvī nu kho pabbajito nu kho”ti āsaṅkanīyappadese ṭhatvā saṅghāṭiṃ pārupitvā pattaṃ gahetvā gāmadvāraṃ",
  "atk-s0510a:1239_5": "patvā kacchakantarato udakaṃ gahetvā gaṇḍūsaṃ katvā gāmaṃ pavisati “bhikkhaṃ vā dātuṃ vandituṃ vā upagate",
  "atk-s0510a:1239_6": "manusse ‘dīghāyukā hothā’ti vacanamattenāpi mā me kammaṭṭhānavikkhepo ahosī”ti.",
  "atk-s0510a:1239_7": "Sace pana naṃ “ajja, bhante,",
  "atk-s0510a:1239_8": "kiṃ sattamī,",
  "atk-s0510a:1239_9": "udāhu aṭṭhamī”ti divasaṃ pucchanti,",
  "atk-s0510a:1239_10": "udakaṃ gilitvā āroceti.",
  "atk-s0510a:1239_11": "Sace divasapucchakā na honti,",
  "atk-s0510a:1239_12": "nikkhamanavelāyaṃ gāmadvāre niṭṭhubhitvāva yāti.",
  "atk-s0510a:1240_0": "Sīhaḷadīpe kalambatitthavihāre vassūpagatā paññāsa bhikkhū viya ca.",
  "atk-s0510a:1240_1": "Te kira vassūpanāyikauposathadivase katikavattaṃ akaṃsu –",
  "atk-s0510a:1240_2": "“arahattaṃ appatvā na aññamaññaṃ ālapissāmā”ti.",
  "atk-s0510a:1240_3": "Gāmañca piṇḍāya pavisantā gāmadvāre udakagaṇḍūsaṃ katvā pavisiṃsu,",
  "atk-s0510a:1240_4": "divase pucchite udakaṃ gilitvā ārocesuṃ,",
  "atk-s0510a:1240_5": "apucchite gāmadvāre niṭṭhubhitvā vihāraṃ āgamaṃsu.",
  "atk-s0510a:1240_6": "Tattha manussā niṭṭhubhanaṭṭhānaṃ disvā jāniṃsu –",
  "atk-s0510a:1240_7": "“ajja eko āgato,",
  "atk-s0510a:1240_8": "ajja dve”ti.",
  "atk-s0510a:1240_9": "Evañca cintesuṃ –",
  "atk-s0510a:1240_10": "“kiṃ nu kho ete amheheva saddhiṃ na sallapanti,",
  "atk-s0510a:1240_11": "udāhu aññamaññampi,",
  "atk-s0510a:1240_12": "yadi aññamaññampi na sallapanti,",
  "atk-s0510a:1240_13": "addhā vivādajātā bhavissanti,",
  "atk-s0510a:1240_14": "handa nesaṃ aññamaññaṃ khamāpessāmā”ti.",
  "atk-s0510a:1240_15": "Sabbe vihāraṃ agamaṃsu.",
  "atk-s0510a:1240_16": "Tattha paññāsāya bhikkhūsu vassaṃ upagatesu dve bhikkhū ekokāse nāddasaṃsu.",
  "atk-s0510a:1240_17": "Tato tesu yo cakkhumā puriso,",
  "atk-s0510a:1240_18": "so evamāha – “na, bho,",
  "atk-s0510a:1240_19": "kalahakārakānaṃ vasanokāso īdiso hoti,",
  "atk-s0510a:1240_20": "susammaṭṭhaṃ cetiyaṅgaṇaṃ bodhiyaṅgaṇaṃ,",
  "atk-s0510a:1240_21": "sunikkhittā sammajjaniyo,",
  "atk-s0510a:1240_22": "sūpaṭṭhapitaṃ pānīyaparibhojanīya”nti,",
  "atk-s0510a:1240_23": "te tato nivattā.",
  "atk-s0510a:1240_24": "Tepi bhikkhū antovasseyeva vipassanaṃ vaḍḍhetvā arahattaṃ patvā mahāpavāraṇāya visuddhipavāraṇaṃ pavāresuṃ.",
  "atk-s0510a:1241_0": "Evaṃ kāḷavallimaṇḍapavāsī mahānāgatthero viya kalambatitthavihāre vassūpagatā bhikkhū viya ca kammaṭṭhānayutteneva",
  "atk-s0510a:1241_1": "cittena pādaṃ uddharanto gāmasamīpaṃ gantvā udakagaṇḍūsaṃ katvā vīthiyo sallakkhetvā yattha surāsoṇḍadhuttādayo",
  "atk-s0510a:1241_2": "kalahakārakā caṇḍahatthiassādayo vā natthi,",
  "atk-s0510a:1241_3": "taṃ vīthiṃ paṭipajjati.",
  "atk-s0510a:1241_4": "Tattha ca piṇḍāya caranto na turitaturito javena gacchati,",
  "atk-s0510a:1241_5": "javanapiṇḍapātikadhutaṅgaṃ nāma natthi,",
  "atk-s0510a:1241_6": "visamabhūmibhāgappattaṃ pana udakabharitasakaṭamiva niccalo hutvā gacchati.",
  "atk-s0510a:1241_7": "Anugharaṃ paviṭṭho ca dātukāmaṃ vā adātukāmaṃ vā sallakkhetuṃ tadanurūpaṃ kālaṃ āgamento bhikkhaṃ gahetvā",
  "atk-s0510a:1241_8": "patirūpe okāse nisīditvā kammaṭṭhānaṃ manasikaronto āhāre paṭikkūlasaññaṃ upaṭṭhapetvā akkhabbhañjanavaṇālepanaputtamaṃsūpamāvasena",
  "atk-s0510a:1241_9": "paccavekkhanto aṭṭhaṅgasamannāgataṃ āhāraṃ āhāreti neva davāya na madāya…pe…",
  "atk-s0510a:1241_10": "bhuttāvī ca udakakiccaṃ katvā muhuttaṃ bhattakilamathaṃ vinodetvā yathā purebhattaṃ,",
  "atk-s0510a:1241_11": "evaṃ pacchābhattaṃ,",
  "atk-s0510a:1241_12": "purimayāmaṃ pacchimayāmañca kammaṭṭhānaṃ manasi karoti.",
  "atk-s0510a:1241_13": "Ayaṃ vuccati “harati ca paccāharati cā”ti.",
  "atk-s0510a:1241_14": "Evametaṃ haraṇapaccāharaṇaṃ gatapaccāgatavattanti vuccati.",
  "atk-s0510a:1242_0": "Etaṃ pūrento yadi upanissayasampanno hoti,",
  "atk-s0510a:1242_1": "paṭhamavaye eva arahattaṃ pāpuṇāti.",
  "atk-s0510a:1242_2": "No ce paṭhamavaye pāpuṇāti,",
  "atk-s0510a:1242_3": "atha majjhimavaye pāpuṇāti.",
  "atk-s0510a:1242_4": "No ce majjhimavaye pāpuṇāti,",
  "atk-s0510a:1242_5": "atha maraṇasamaye pāpuṇāti.",
  "atk-s0510a:1242_6": "No ce maraṇasamaye pāpuṇāti,",
  "atk-s0510a:1242_7": "atha devaputto hutvā pāpuṇāti.",
  "atk-s0510a:1242_8": "No ce devaputto hutvā pāpuṇāti,",
  "atk-s0510a:1242_9": "atha paccekasambuddho hutvā parinibbāti.",
  "atk-s0510a:1242_10": "No ce paccekasambuddho hutvā parinibbāti,",
  "atk-s0510a:1242_11": "atha buddhānaṃ sammukhībhāve khippābhiñño hoti seyyathāpi thero bāhiyo,",
  "atk-s0510a:1242_12": "mahāpañño vā hoti seyyathāpi thero sāriputtoti.",
  "atk-s0510a:1243_0": "Ayaṃ pana paccekabodhisatto kassapassa bhagavato sāsane pabbajitvā āraññiko hutvā vīsati vassasahassāni",
  "atk-s0510a:1243_1": "etaṃ gatapaccāgatavattaṃ pūretvā kālaṃ katvā kāmāvacaradevaloke uppajji.",
  "atk-s0510a:1243_2": "Tato cavitvā bārāṇasirañño aggamahesiyā kucchimhi paṭisandhiṃ aggahesi.",
  "atk-s0510a:1243_3": "Kusalā itthiyo tadaheva gabbhasaṇṭhānaṃ jānanti.",
  "atk-s0510a:1243_4": "Sā ca tāsaṃ aññatarā,",
  "atk-s0510a:1243_5": "tasmā esāpi taṃ gabbhapatiṭṭhānaṃ rañño nivedesi.",
  "atk-s0510a:1243_6": "Dhammatā esā,",
  "atk-s0510a:1243_7": "yaṃ puññavante satte gabbhe uppanne mātugāmo gabbhaparihāraṃ labhati.",
  "atk-s0510a:1243_8": "Tasmā rājā tassā gabbhaparihāraṃ adāsi.",
  "atk-s0510a:1243_9": "Sā tato pabhuti nāccuṇhaṃ kiñci ajjhoharituṃ labhati,",
  "atk-s0510a:1243_10": "nātisītaṃ nāccambilaṃ nātiloṇaṃ nātikaṭukaṃ nātitittakaṃ.",
  "atk-s0510a:1243_11": "Accuṇhe hi mātarā ajjhohaṭe gabbhassa lohakumbhivāso viya hoti,",
  "atk-s0510a:1243_12": "atisīte lokantarikavāso viya,",
  "atk-s0510a:1243_13": "accambilaloṇakaṭukatittakesu bhuttesu satthena phāletvā ambilādīhi sittāni viya dārakassa aṅgāni tibbavedanāni honti.",
  "atk-s0510a:1243_14": "Aticaṅkamanaṭṭhānanisajjasayanatopi naṃ nivārenti “kucchigatassa sañcalanadukkhaṃ mā ahosī”ti.",
  "atk-s0510a:1243_15": "Mudukattharaṇatthatāya bhūmiyā caṅkamanādīni mattāya kātuṃ labhati,",
  "atk-s0510a:1243_16": "vaṇṇagandhādisampannaṃ sāduṃ sappāyaṃ annapānaṃ bhuñjituṃ labhati.",
  "atk-s0510a:1243_17": "Pariggahetvāva naṃ caṅkamāpenti nisīdāpenti vuṭṭhāpenti.",
  "atk-s0510a:1244_0": "Sā evaṃ parihariyamānā gabbhaparipākakāle sūtigharaṃ pavisitvā paccūsasamaye puttaṃ vijāyi pakkatelamadditamanosilāpiṇḍisadisaṃ",
  "atk-s0510a:1244_1": "dhaññapuññalakkhaṇūpetaṃ.",
  "atk-s0510a:1244_2": "Tato naṃ pañcamadivase alaṅkatapaṭiyattaṃ rañño dassesuṃ,",
  "atk-s0510a:1244_3": "rājā tuṭṭho chasaṭṭhiyā dhātīhi upaṭṭhāpesi.",
  "atk-s0510a:1244_4": "So sabbasampattīhi vaḍḍhamāno nacirasseva viññutaṃ pāpuṇi.",
  "atk-s0510a:1244_5": "Soḷasavassuddesikaṃ naṃ rājā rajjena abhisiñci,",
  "atk-s0510a:1244_6": "vividhanāṭakāhi ca upaṭṭhāpesi.",
  "atk-s0510a:1244_7": "Abhisitto rājaputto rajjaṃ kāresi nāmena brahmadatto,",
  "atk-s0510a:1244_8": "sakalajambudīpe vīsatiyā nagarasahassesu.",
  "atk-s0510a:1244_9": "Jambudīpe kira pubbe caturāsīti nagarasatasahassāni ahesuṃ,",
  "atk-s0510a:1244_10": "tāni parihāyantāni saṭṭhi ahesuṃ,",
  "atk-s0510a:1244_11": "tato parihāyantāni cattālīsaṃ,",
  "atk-s0510a:1244_12": "sabbaparihāyanakāle pana vīsatisahassāni honti.",
  "atk-s0510a:1244_13": "Ayañca brahmadatto sabbaparihāyanakāle uppajji,",
  "atk-s0510a:1244_14": "tenassa vīsati nagarasahassāni ahesuṃ vīsati pāsādasahassāni,",
  "atk-s0510a:1244_15": "vīsati hatthisahassāni,",
  "atk-s0510a:1244_16": "vīsati assasahassāni,",
  "atk-s0510a:1244_17": "vīsati rathasahassāni,",
  "atk-s0510a:1244_18": "vīsati pattisahassāni,",
  "atk-s0510a:1244_19": "vīsati itthisahassāni orodhā ca nāṭakitthiyo ca,",
  "atk-s0510a:1244_20": "vīsati amaccasahassāni.",
  "atk-s0510a:1245_0": "So mahārajjaṃ kārayamānoyeva kasiṇaparikammaṃ katvā pañca abhiññāyo,",
  "atk-s0510a:1245_1": "aṭṭha samāpattiyo ca nibbattesi.",
  "atk-s0510a:1245_2": "Yasmā pana abhisittaraññā nāma avassaṃ aṭṭakaraṇe nisīditabbaṃ,",
  "atk-s0510a:1245_3": "tasmā ekadivasaṃ pageva pātarāsaṃ bhuñjitvā vinicchayaṭṭhāne nisīdi.",
  "atk-s0510a:1245_4": "Tattha uccāsaddamahāsaddaṃ akaṃsu,",
  "atk-s0510a:1245_5": "so “ayaṃ saddo samāpattiyā upakkileso”ti pāsādatalaṃ abhiruhitvā “samāpattiṃ appemī”ti nisinno nāsakkhi appetuṃ rajjavikkhepena samāpatti parihīnā.",
  "atk-s0510a:1245_6": "Tato cintesi –",
  "atk-s0510a:1245_7": "“kiṃ rajjaṃ varaṃ,",
  "atk-s0510a:1245_8": "udāhu samaṇadhammo”ti?",
  "atk-s0510a:1245_9": "Tato “rajjasukhaṃ parittaṃ anekādīnavaṃ,",
  "atk-s0510a:1245_10": "samaṇadhammasukhaṃ pana vipulaṃ anekānisaṃsaṃ uttamapurisehi sevitañcā”ti ñatvā aññataraṃ amaccaṃ āṇāpesi “imaṃ rajjaṃ dhammena samena anusāsa,",
  "atk-s0510a:1245_11": "mā kho adhammakāraṃ kāresī”ti sabbaṃ tassa niyyātetvā pāsādaṃ abhiruhitvā samāpattisukhena vītināmesi,",
  "atk-s0510a:1245_12": "na koci upasaṅkamituṃ labhati aññatra mukhadhovanadantakaṭṭhadāyakabhattanīhārakādīhi.",
  "atk-s0510a:1246_0": "Tato addhamāsamatte vītikkante mahesī pucchi –",
  "atk-s0510a:1246_1": "“rājā uyyānagamanabaladassananāṭakādīsu katthaci na dissati,",
  "atk-s0510a:1246_2": "kuhiṃ gato”ti?",
  "atk-s0510a:1246_3": "Tassā tamatthaṃ ārocesuṃ.",
  "atk-s0510a:1246_4": "Sā amaccassa pāhesi –",
  "atk-s0510a:1246_5": "“rajje paṭicchite ahampi paṭicchitā homi,",
  "atk-s0510a:1246_6": "etu mayā saddhiṃ saṃvāsaṃ kappetū”ti.",
  "atk-s0510a:1246_7": "So ubho kaṇṇe thaketvā “asavanīyameta”nti paṭikkhipi.",
  "atk-s0510a:1246_8": "Sā punapi dvattikkhattuṃ pesetvā anicchamānaṃ santajjāpesi “yadi na karosi,",
  "atk-s0510a:1246_9": "ṭhānāpi taṃ cāvemi.",
  "atk-s0510a:1246_10": "Jīvitāpi taṃ voropemī”ti.",
  "atk-s0510a:1246_11": "So bhīto “mātugāmo nāma daḷhanicchayo,",
  "atk-s0510a:1246_12": "kadāci evampi kārāpeyyā”ti.",
  "atk-s0510a:1246_13": "Ekadivasaṃ raho gantvā tāya saddhiṃ sirisayane saṃvāsaṃ kappesi.",
  "atk-s0510a:1246_14": "Sā puññavatī sukhasamphassā,",
  "atk-s0510a:1246_15": "so tassā samphassarāgena ratto tattha abhikkhaṇaṃ saṅkitasaṅkitova agamāsi.",
  "atk-s0510a:1246_16": "Anukkamena attano gharasāmiko viya nibbisaṅko pavisitumāraddho.",
  "atk-s0510a:1247_0": "Tato rājamanussā taṃ pavattiṃ rañño ārocesuṃ.",
  "atk-s0510a:1247_1": "Rājā na saddahati.",
  "atk-s0510a:1247_2": "Dutiyampi tatiyampi ārocesuṃ,",
  "atk-s0510a:1247_3": "tato rājā nilīno sayameva disvā sabbe amacce sannipātāpetvā ārocesi.",
  "atk-s0510a:1247_4": "Te “ayaṃ rājāparādhiko hatthacchedaṃ arahati,",
  "atk-s0510a:1247_5": "pādacchedaṃ arahatī”ti yāva sūle uttāsanaṃ,",
  "atk-s0510a:1247_6": "tāva sabbakammakāraṇāni niddisiṃsu.",
  "atk-s0510a:1247_7": "Rājā “etassa vadhabandhanatāḷane mayhaṃ vihiṃsā uppajjeyya,",
  "atk-s0510a:1247_8": "jīvitā voropane pāṇātipāto bhaveyya,",
  "atk-s0510a:1247_9": "dhanaharaṇe adinnādānaṃ bhaveyya,",
  "atk-s0510a:1247_10": "alaṃ evarūpehi katehi,",
  "atk-s0510a:1247_11": "imaṃ mama rajjā nikkaḍḍhathā”ti āha.",
  "atk-s0510a:1247_12": "Amaccā taṃ nibbisayaṃ akaṃsu.",
  "atk-s0510a:1247_13": "So attano dhanasārañca puttadārañca gahetvā paravisayaṃ agamāsi.",
  "atk-s0510a:1247_14": "Tattha rājā sutvā “kiṃ āgatosī”ti pucchi. “Deva,",
  "atk-s0510a:1247_15": "icchāmi taṃ upaṭṭhātu”nti.",
  "atk-s0510a:1247_16": "So taṃ sampaṭicchi.",
  "atk-s0510a:1247_17": "Amacco katipāhaccayena laddhavissāso taṃ rājānaṃ etadavoca –",
  "atk-s0510a:1247_18": "“mahārāja,",
  "atk-s0510a:1247_19": "amakkhikaṃ madhuṃ passāmi,",
  "atk-s0510a:1247_20": "taṃ khādanto natthī”ti.",
  "atk-s0510a:1247_21": "Rājā “kiṃ etaṃ uppaṇḍetukāmo bhaṇatī”ti na suṇāti.",
  "atk-s0510a:1247_22": "So antaraṃ labhitvā punapi suṭṭhutaraṃ vaṇṇetvā avoca.",
  "atk-s0510a:1247_23": "Rājā “kiṃ eta”nti pucchi.",
  "atk-s0510a:1247_24": "“Bārāṇasirajjaṃ, devā”ti.",
  "atk-s0510a:1247_25": "Rājā “kiṃ maṃ netvā māretukāmosī”ti āha. So “mā, deva,",
  "atk-s0510a:1247_26": "evaṃ avaca,",
  "atk-s0510a:1247_27": "yadi na saddahasi,",
  "atk-s0510a:1247_28": "manusse pesehī”ti.",
  "atk-s0510a:1247_29": "So manusse pesesi.",
  "atk-s0510a:1247_30": "Te gantvā gopuraṃ khaṇitvā rañño sayanaghare uṭṭhahiṃsu.",
  "atk-s0510a:1248_0": "Rājā disvā “kissa āgatatthā”ti pucchi.",
  "atk-s0510a:1248_1": "“Corā mayaṃ,",
  "atk-s0510a:1248_2": "mahārājā”ti.",
  "atk-s0510a:1248_3": "Rājā tesaṃ dhanaṃ dāpetvā “mā puna evaṃ akatthā”ti ovaditvā vissajjesi.",
  "atk-s0510a:1248_4": "Te āgantvā tassa rañño ārocesuṃ.",
  "atk-s0510a:1248_5": "So punapi dvattikkhattuṃ tatheva vīmaṃsitvā “sīlavā rājā”ti caturaṅginiṃ senaṃ sannayhitvā sīmantare",
  "atk-s0510a:1248_6": "ekaṃ nagaraṃ upagamma tattha amaccassa pāhesi “nagaraṃ vā me dehi,",
  "atk-s0510a:1248_7": "yuddhaṃ vā”ti.",
  "atk-s0510a:1248_8": "So brahmadattassa rañño tamatthaṃ ārocāpesi – “āṇāpetu, deva,",
  "atk-s0510a:1248_9": "‘kiṃ yujjhāmi,",
  "atk-s0510a:1248_10": "udāhu nagaraṃ demī”’ti.",
  "atk-s0510a:1248_11": "Rājā “na yujjhitabbaṃ,",
  "atk-s0510a:1248_12": "nagaraṃ datvā idhāgacchā”ti pesesi.",
  "atk-s0510a:1248_13": "So tathā akāsi.",
  "atk-s0510a:1248_14": "Paṭirājāpi taṃ nagaraṃ gahetvā avasesanagaresupi tatheva dūtaṃ pesesi.",
  "atk-s0510a:1248_15": "Tepi amaccā tatheva brahmadattassa ārocetvā tena “na yujjhitabbaṃ,",
  "atk-s0510a:1248_16": "idhāgantabba”nti vuttā bārāṇasiṃ āgamaṃsu.",
  "atk-s0510a:1249_0": "Tato amaccā brahmadattaṃ āhaṃsu –",
  "atk-s0510a:1249_1": "“mahārāja,",
  "atk-s0510a:1249_2": "tena saha yujjhamā”ti.",
  "atk-s0510a:1249_3": "Rājā “mama pāṇātipāto bhavissatī”ti vāresi.",
  "atk-s0510a:1249_4": "Amaccā “mayaṃ, mahārāja,",
  "atk-s0510a:1249_5": "taṃ jīvaggāhaṃ gahetvā idheva ānessāmā”ti nānāupāyehi rājānaṃ saññāpetvā “ehi,",
  "atk-s0510a:1249_6": "mahārājā”ti gantumāraddhā.",
  "atk-s0510a:1249_7": "Rājā “sace sattamāraṇappaharaṇavilumpanakammaṃ na karotha,",
  "atk-s0510a:1249_8": "gacchāmī”ti bhaṇati.",
  "atk-s0510a:1249_9": "Amaccā “na, deva, karoma,",
  "atk-s0510a:1249_10": "bhayaṃ dassetvā palāpemā”ti caturaṅginiṃ senaṃ sannayhitvā ghaṭesu dīpe pakkhipitvā rattiṃ gacchiṃsu.",
  "atk-s0510a:1249_11": "Paṭirājā taṃ divasaṃ bārāṇasisamīpe nagaraṃ gahetvā idāni kinti rattiṃ sannāhaṃ mocāpetvā pamatto niddaṃ okkami saddhiṃ balakāyena.",
  "atk-s0510a:1249_12": "Tato amaccā brahmadattarājānaṃ ādāya paṭirañño khandhāvāraṃ gantvā sabbaghaṭehi dīpe nīharāpetvā ekapajjotaṃ katvā ukkuṭṭhiṃ akaṃsu.",
  "atk-s0510a:1249_13": "Paṭirañño amacco mahābalakāyaṃ disvā bhīto attano rājānaṃ upasaṅkamitvā “uṭṭhehi amakkhikaṃ madhuṃ khādāhī”ti mahāsaddaṃ akāsi.",
  "atk-s0510a:1249_14": "Tathā dutiyopi tatiyopi.",
  "atk-s0510a:1249_15": "Paṭirājā tena saddena paṭibujjhitvā bhayaṃ santāsaṃ āpajji.",
  "atk-s0510a:1249_16": "Ukkuṭṭhisatāni pavattiṃsu.",
  "atk-s0510a:1249_17": "So “paravacanaṃ saddahitvā amittahatthaṃ pattomhī”ti sabbarattiṃ taṃ taṃ vippalapitvā dutiyadivase “dhammiko rājā,",
  "atk-s0510a:1249_18": "uparodhaṃ na kareyya gantvā khamāpemī”ti cintetvā rājānaṃ upasaṅkamitvā jaṇṇukehi patiṭṭhahitvā “khama, mahārāja,",
  "atk-s0510a:1249_19": "mayhaṃ aparādha”nti āha.",
  "atk-s0510a:1249_20": "Rājā taṃ ovaditvā “uṭṭhehi,",
  "atk-s0510a:1249_21": "khamāmi te”ti āha.",
  "atk-s0510a:1249_22": "So raññā evaṃ vuttamatteyeva paramassāsappatto ahosi.",
  "atk-s0510a:1249_23": "Bārāṇasirañño samīpeyeva janapade rajjaṃ labhi.",
  "atk-s0510a:1249_24": "Te aññamaññaṃ sahāyakā ahesuṃ.",
  "atk-s0510a:1250_0": "Atha brahmadatto dvepi senā sammodamānā ekato ṭhitā disvā “mamevekassa cittānurakkhaṇāya asmiṃ mahājanakāye",
  "atk-s0510a:1250_1": "khuddakamakkhikāya pivanamattampi lohitabindu na uppannaṃ,",
  "atk-s0510a:1250_2": "aho sādhu,",
  "atk-s0510a:1250_3": "aho suṭṭhu,",
  "atk-s0510a:1250_4": "sabbe sattā sukhitā hontu,",
  "atk-s0510a:1250_5": "averā hontu,",
  "atk-s0510a:1250_6": "abyāpajjā hontū”ti mettājhānaṃ uppādetvā tadeva pādakaṃ katvā saṅkhāre sammasitvā paccekabodhiñāṇaṃ sacchikatvā sayambhutaṃ pāpuṇi.",
  "atk-s0510a:1250_7": "Taṃ maggaphalasukhena sukhitaṃ hatthikkhandhe nisinnaṃ amaccā paṇipātaṃ katvā āhaṃsu –",
  "atk-s0510a:1250_8": "“yānakālo, mahārāja,",
  "atk-s0510a:1250_9": "vijitabalakāyassa sakkāro kātabbo,",
  "atk-s0510a:1250_10": "parājitabalakāyassa bhattaparibbayo dātabbo”ti. So āha – “nāhaṃ, bhaṇe, rājā,",
  "atk-s0510a:1250_11": "paccekabuddho nāmāha”nti.",
  "atk-s0510a:1250_12": "“Kiṃ devo bhaṇati,",
  "atk-s0510a:1250_13": "na edisā paccekabuddhā hontī”ti. “Kīdisā, bhaṇe,",
  "atk-s0510a:1250_14": "paccekabuddhā”ti?",
  "atk-s0510a:1250_15": "“Paccekabuddhā nāma dvaṅgulakesamassū aṭṭhaparikkhārayuttā bhavantī”ti.",
  "atk-s0510a:1250_16": "So dakkhiṇahatthena sīsaṃ parāmasi,",
  "atk-s0510a:1250_17": "tāvadeva gihiliṅgaṃ antaradhāyi,",
  "atk-s0510a:1250_18": "pabbajitaveso pāturahosi.",
  "atk-s0510a:1250_19": "Dvaṅgulakesamassu aṭṭhaparikkhārasamannāgato vassasatikattherasadiso ahosi.",
  "atk-s0510a:1250_20": "So catutthajjhānaṃ samāpajjitvā hatthikkhandhato vehāsaṃ abbhuggantvā padumapupphe nisīdi.",
  "atk-s0510a:1250_21": "Amaccā vanditvā “kiṃ, bhante,",
  "atk-s0510a:1250_22": "kammaṭṭhānaṃ,",
  "atk-s0510a:1250_23": "kathaṃ adhigatosī”ti pucchiṃsu.",
  "atk-s0510a:1250_24": "So yato assa mettājhānakammaṭṭhānaṃ ahosi,",
  "atk-s0510a:1250_25": "tañca vipassanaṃ vipassitvā adhigato,",
  "atk-s0510a:1250_26": "tasmā tamatthaṃ dassento udānagāthañca byākaraṇagāthañca imaṃyeva gāthaṃ abhāsi “sabbesu bhūtesu nidhāya daṇḍa”nti.",
  "atk-s0510a:1251_0": "Tattha sabbesūti anavasesesu.",
  "atk-s0510a:1251_1": "Bhūtesūti sattesu.",
  "atk-s0510a:1251_2": "Ayamettha saṅkhepo,",
  "atk-s0510a:1251_3": "vitthāraṃ pana ratanasuttavaṇṇanāyaṃ vakkhāma.",
  "atk-s0510a:1251_4": "Nidhāyāti nikkhipitvā.",
  "atk-s0510a:1251_5": "Daṇḍanti kāyavacīmanodaṇḍaṃ,",
  "atk-s0510a:1251_6": "kāyaduccaritādīnametaṃ adhivacanaṃ.",
  "atk-s0510a:1251_7": "Kāyaduccaritañhi daṇḍayatīti daṇḍaṃ,",
  "atk-s0510a:1251_8": "bādheti anayabyasanaṃ pāpetīti vuttaṃ hoti.",
  "atk-s0510a:1251_9": "Evaṃ vacīduccaritaṃ manoduccaritañca.",
  "atk-s0510a:1251_10": "Paharaṇadaṇḍo eva vā daṇḍo,",
  "atk-s0510a:1251_11": "taṃ nidhāyātipi vuttaṃ hoti.",
  "atk-s0510a:1251_12": "Aviheṭhayanti aviheṭhayanto.",
  "atk-s0510a:1251_13": "Aññatarampīti yaṃkiñci ekampi.",
  "atk-s0510a:1251_14": "Tesanti tesaṃ sabbabhūtānaṃ.",
  "atk-s0510a:1251_15": "Na puttamiccheyyāti atrajo, khettajo, dinnako,",
  "atk-s0510a:1251_16": "antevāsikoti imesu catūsu puttesu yaṃkiñci puttaṃ na iccheyya.",
  "atk-s0510a:1251_17": "Kuto sahāyanti sahāyaṃ pana iccheyyāti kuto eva etaṃ.",
  "atk-s0510a:1252_0": "Ekoti pabbajjāsaṅkhātena eko,",
  "atk-s0510a:1252_1": "adutiyaṭṭhena eko,",
  "atk-s0510a:1252_2": "taṇhāya pahānaṭṭhena eko,",
  "atk-s0510a:1252_3": "ekantavigatakilesoti eko,",
  "atk-s0510a:1252_4": "eko paccekasambodhiṃ abhisambuddhoti eko.",
  "atk-s0510a:1252_5": "Samaṇasahassassāpi hi majjhe vattamāno gihisaṃyojanassa chinnattā eko,",
  "atk-s0510a:1252_6": "evaṃ pabbajjāsaṅkhātena eko.",
  "atk-s0510a:1252_7": "Eko tiṭṭhati,",
  "atk-s0510a:1252_8": "eko gacchati,",
  "atk-s0510a:1252_9": "eko nisīdati,",
  "atk-s0510a:1252_10": "eko seyyaṃ kappeti,",
  "atk-s0510a:1252_11": "eko iriyati vattatīti evaṃ adutiyaṭṭhena eko.",
  "atk-s0510a:1253_0": "“Taṇhādutiyo puriso, dīghamaddhānasaṃsaraṃ;",
  "atk-s0510a:1254_0": "Itthabhāvaññathābhāvaṃ, saṃsāraṃ nātivattati.",
  "atk-s0510a:1255_0": "“Etamādīnavaṃ ñatvā, taṇhaṃ dukkhassa sambhavaṃ;",
  "atk-s0510a:1256_0": "Vītataṇho anādāno, sato bhikkhu paribbaje”ti. –",
  "atk-s0510a:1257_0": "Evaṃ taṇhāpahānaṭṭhena eko.",
  "atk-s0510a:1257_1": "Sabbakilesāssa pahīnā ucchinnamūlā tālāvatthukatā anabhāvaṃkatā āyatiṃ anuppādadhammāti evaṃ ekantavigatakilesoti eko.",
  "atk-s0510a:1257_2": "Anācariyako hutvā sayambhū sāmaṃyeva paccekasambodhiṃ abhisambuddhoti evaṃ eko paccekasambodhiṃ abhisambuddhoti eko.",
  "atk-s0510a:1258_0": "Careti yā imā aṭṭha cariyāyo.",
  "atk-s0510a:1258_1": "Seyyathidaṃ –",
  "atk-s0510a:1258_2": "paṇidhisampannānaṃ catūsu iriyāpathesu iriyāpathacariyā,",
  "atk-s0510a:1258_3": "indriyesu guttadvārānaṃ chasu ajjhattikāyatanesu āyatanacariyā,",
  "atk-s0510a:1258_4": "appamādavihārīnaṃ catūsu satipaṭṭhānesu saticariyā,",
  "atk-s0510a:1258_5": "adhicittamanuyuttānaṃ catūsu jhānesu samādhicariyā,",
  "atk-s0510a:1258_6": "buddhisampannānaṃ catūsu ariyasaccesu ñāṇacariyā,",
  "atk-s0510a:1258_7": "sammāpaṭipannānaṃ catūsu ariyasaccesu maggacariyā,",
  "atk-s0510a:1258_8": "adhigatapphalānaṃ catūsu sāmaññaphalesu patticariyā,",
  "atk-s0510a:1258_9": "tiṇṇaṃ buddhānaṃ sabbasattesu lokatthacariyā,",
  "atk-s0510a:1258_10": "tattha padesato paccekabuddhabuddhasāvakānanti. Yathāha –",
  "atk-s0510a:1258_11": "“cariyāti aṭṭha cariyāyo iriyāpathacariyā”ti vitthāro.",
  "atk-s0510a:1258_12": "Tāhi cariyāhi samannāgato bhaveyyāti attho.",
  "atk-s0510a:1258_13": "Atha vā yā imā adhimuccanto saddhāya carati,",
  "atk-s0510a:1258_14": "paggaṇhanto vīriyena carati,",
  "atk-s0510a:1258_15": "upaṭṭhahanto satiyā carati,",
  "atk-s0510a:1258_16": "avikkhitto samādhinā carati,",
  "atk-s0510a:1258_17": "pajānanto paññāya carati,",
  "atk-s0510a:1258_18": "vijānanto viññāṇena carati,",
  "atk-s0510a:1258_19": "evaṃ paṭipannassa kusalā dhammā āyatantīti āyatanacariyāya carati,",
  "atk-s0510a:1258_20": "evaṃ paṭipanno visesaṃ adhigacchatīti visesacariyāya caratīti evaṃ aparāpi aṭṭha cariyāyo vuttā,",
  "atk-s0510a:1258_21": "tāhipi samannāgato bhaveyyāti attho.",
  "atk-s0510a:1258_22": "Khaggavisāṇakappoti ettha khaggavisāṇaṃ nāma khaggamigasiṅgaṃ. Kappa-",
  "atk-s0510a:1258_23": "saddassa atthaṃ vitthārato maṅgalasuttavaṇṇanāyaṃ pakāsayissāma,",
  "atk-s0510a:1258_24": "idha panāyaṃ “satthukappena vata, bho,",
  "atk-s0510a:1258_25": "kira sāvakena saddhiṃ mantayamānā”ti evamādīsu viya paṭibhāgo veditabbo.",
  "atk-s0510a:1258_26": "Khaggavisāṇakappoti khaggavisāṇasadisoti vuttaṃ hoti.",
  "atk-s0510a:1258_27": "Ayaṃ tāvettha padato atthavaṇṇanā.",
  "atk-s0510a:1259_0": "Adhippāyānusandhito pana evaṃ veditabbo –",
  "atk-s0510a:1259_1": "yvāyaṃ vuttappakāro daṇḍo bhūtesu pavattiyamāno ahito hoti,",
  "atk-s0510a:1259_2": "taṃ tesu appavattanena tappaṭipakkhabhūtāya mettāya parahitūpasaṃhārena ca sabbesu bhūtesu nidhāya daṇḍaṃ,",
  "atk-s0510a:1259_3": "nihitadaṇḍattā eva ca yathā anihitadaṇḍā sattā bhūtāni daṇḍena vā satthena vā pāṇinā vā leḍḍunā vā viheṭhayanti,",
  "atk-s0510a:1259_4": "tathā aviheṭhayaṃ,",
  "atk-s0510a:1259_5": "aññatarampi tesaṃ imaṃ mettākammaṭṭhānamāgamma yadeva tattha vedanāgataṃ saññāsaṅkhāraviññāṇagataṃ tañca",
  "atk-s0510a:1259_6": "tadanusāreneva tadaññañca saṅkhāragataṃ vipassitvā imaṃ paccekabodhiṃ adhigatomhīti ayaṃ tāva adhippāyo.",
  "atk-s0510a:1260_0": "Ayaṃ pana anusandhi –",
  "atk-s0510a:1260_1": "evaṃ vutte te amaccā āhaṃsu – “idāni, bhante,",
  "atk-s0510a:1260_2": "kuhiṃ gacchathā”ti?",
  "atk-s0510a:1260_3": "Tato tena “pubbe paccekabuddhā kattha vasantī”ti āvajjetvā ñatvā “gandhamādanapabbate”ti vutte puna āhaṃsu –",
  "atk-s0510a:1260_4": "“amhe dāni, bhante,",
  "atk-s0510a:1260_5": "pajahatha na icchathā”ti.",
  "atk-s0510a:1260_6": "Atha paccekasambuddho āha “na puttamiccheyyā”ti sabbaṃ.",
  "atk-s0510a:1260_7": "Tatrādhippāyo –",
  "atk-s0510a:1260_8": "ahaṃ idāni atrajādīsu yaṃkiñci puttampi na iccheyyaṃ,",
  "atk-s0510a:1260_9": "kuto pana tumhādisaṃ sahāyaṃ.",
  "atk-s0510a:1260_10": "Tasmā tumhesupi yo mayā saddhiṃ gantuṃ mādiso vā hotuṃ icchati,",
  "atk-s0510a:1260_11": "so eko care khaggavisāṇakappo.",
  "atk-s0510a:1260_12": "Atha vā tehi “amhe dāni, bhante,",
  "atk-s0510a:1260_13": "pajahatha na icchathā”ti vutte so paccekasambuddho “na puttamiccheyya kuto sahāya”nti vatvā attano yathāvuttenatthena",
  "atk-s0510a:1260_14": "ekacariyāya guṇaṃ disvā pamudito pītisomanassajāto imaṃ udānaṃ udānesi –",
  "atk-s0510a:1260_15": "“eko care khaggavisāṇakappo”ti.",
  "atk-s0510a:1260_16": "Evaṃ vatvā pekkhamānasseva mahājanassa ākāse uppatitvā gandhamādanaṃ agamāsi.",
  "atk-s0510a:1261_0": "Gandhamādano nāma himavati cūḷakāḷapabbataṃ mahākāḷapabbataṃ nāgapaliveṭhanaṃ candagabbhaṃ sūriyagabbhaṃ",
  "atk-s0510a:1261_1": "suvaṇṇapassaṃ himavantapabbatanti satta pabbate atikkamma hoti.",
  "atk-s0510a:1261_2": "Tattha nandamūlakaṃ nāma pabbhāraṃ paccekabuddhānaṃ vasanokāso,",
  "atk-s0510a:1261_3": "tisso ca guhāyo –",
  "atk-s0510a:1261_4": "suvaṇṇaguhā, maṇiguhā,",
  "atk-s0510a:1261_5": "rajataguhāti.",
  "atk-s0510a:1261_6": "Tattha maṇiguhādvāre mañjūsako nāma rukkho yojanaṃ ubbedhena,",
  "atk-s0510a:1261_7": "yojanaṃ vitthārena.",
  "atk-s0510a:1261_8": "So yattakāni udake vā thale vā pupphāni,",
  "atk-s0510a:1261_9": "sabbāni tāni pupphayati,",
  "atk-s0510a:1261_10": "visesena paccekabuddhāgamanadivase.",
  "atk-s0510a:1261_11": "Tassūparito sabbaratanamāḷo hoti.",
  "atk-s0510a:1261_12": "Tattha sammajjanakavāto kacavaraṃ chaḍḍeti,",
  "atk-s0510a:1261_13": "samakaraṇavāto sabbaratanamayavālukaṃ samaṃ karoti,",
  "atk-s0510a:1261_14": "siñcanakavāto anotattadahato ānetvā udakaṃ siñcati,",
  "atk-s0510a:1261_15": "sugandhakaraṇavāto himavantato sabbesaṃ sugandharukkhānaṃ gandhe āneti,",
  "atk-s0510a:1261_16": "ocinakavāto pupphāni ocinitvā pāteti,",
  "atk-s0510a:1261_17": "santharakavāto sabbattha santharati.",
  "atk-s0510a:1261_18": "Sadā supaññattāneva cettha āsanāni honti,",
  "atk-s0510a:1261_19": "yesu paccekabuddhuppādadivase,",
  "atk-s0510a:1261_20": "uposathadivase ca sabbe paccekabuddhā sannipatitvā nisīdanti.",
  "atk-s0510a:1261_21": "Ayaṃ tattha pakati.",
  "atk-s0510a:1261_22": "Ayaṃ paccekabuddho tattha gantvā paññattāsane nisīdati.",
  "atk-s0510a:1261_23": "Tato sace tasmiṃ kāle aññepi paccekabuddhā saṃvijjanti,",
  "atk-s0510a:1261_24": "tepi taṅkhaṇeyeva sannipatitvā paññattāsanesu nisīdanti.",
  "atk-s0510a:1261_25": "Nisīditvā ca kiñcideva samāpattiṃ samāpajjitvā vuṭṭhahanti.",
  "atk-s0510a:1261_26": "Tato saṅghatthero adhunāgatapaccekabuddhaṃ sabbesaṃ anumodanatthāya “kathamadhigata”nti evaṃ kammaṭṭhānaṃ pucchati,",
  "atk-s0510a:1261_27": "tadāpi so tameva attano udānabyākaraṇagāthaṃ bhāsati.",
  "atk-s0510a:1261_28": "Puna bhagavāpi āyasmatā ānandena puṭṭho tameva gāthaṃ bhāsati.",
  "atk-s0510a:1261_29": "Ānandopi saṅgītiyanti evaṃ ekekā gāthā paccekasambodhiabhisambuddhaṭṭhāne,",
  "atk-s0510a:1261_30": "mañjūsakamāḷe,",
  "atk-s0510a:1261_31": "ānandena pucchitakāle,",
  "atk-s0510a:1261_32": "saṅgītiyanti catukkhattuṃ bhāsitā hotīti.",
  "atk-s0510a:1262_0": "Paṭhamagāthāvaṇṇanā niṭṭhitā.",
  "atk-s0510a:1263_0": "92.",
  "atk-s0510a:1263_1": "Saṃsaggajātassāti gāthā kā uppatti?",
  "atk-s0510a:1263_2": "Ayampi paccekabodhisatto kassapassa bhagavato sāsane vīsati vassasahassāni purimanayeneva samaṇadhammaṃ",
  "atk-s0510a:1263_3": "karonto kasiṇaparikammaṃ katvā paṭhamaṃ jhānaṃ nibbattetvā nāmarūpaṃ vavatthapetvā lakkhaṇasammasanaṃ",
  "atk-s0510a:1263_4": "katvā ariyamaggaṃ anadhigamma brahmaloke nibbatti.",
  "atk-s0510a:1263_5": "So tato cuto bārāṇasirañño aggamahesiyā kucchimhi uppajjitvā purimanayeneva vaḍḍhamāno yato pabhuti “ayaṃ itthī,",
  "atk-s0510a:1263_6": "ayaṃ puriso”ti visesaṃ aññāsi.",
  "atk-s0510a:1263_7": "Tadupādāya itthīnaṃ hatthe na ramati,",
  "atk-s0510a:1263_8": "ucchādananhāpanamaṇḍanādimattampi na sādiyati.",
  "atk-s0510a:1263_9": "Taṃ purisā eva posenti.",
  "atk-s0510a:1263_10": "Thaññapāyanakāle dhātiyo kañcukaṃ paṭimuñcitvā purisavesena thaññaṃ pāyenti.",
  "atk-s0510a:1263_11": "So itthīnaṃ gandhaṃ ghāyitvā saddaṃ vā sutvā rodati,",
  "atk-s0510a:1263_12": "viññutaṃ pattopi itthiyo passituṃ na icchati.",
  "atk-s0510a:1263_13": "Tena taṃ anitthigandhotveva sañjāniṃsu.",
  "atk-s0510a:1264_0": "Tasmiṃ soḷasavassuddesike jāte rājā “kulavaṃsaṃ saṇṭhapessāmī”ti nānākulehi tassa anurūpā kaññāyo ānetvā",
  "atk-s0510a:1264_1": "aññataraṃ amaccaṃ āṇāpesi “kumāraṃ ramāpehī”ti.",
  "atk-s0510a:1264_2": "Amacco upāyena taṃ ramāpetukāmo tassa avidūre sāṇipākāraṃ parikkhipāpetvā nāṭakāni payojāpesi.",
  "atk-s0510a:1264_3": "Kumāro gītavāditasaddaṃ sutvā “kasseso saddo”ti āha.",
  "atk-s0510a:1264_4": "Amacco “taveso, deva,",
  "atk-s0510a:1264_5": "nāṭakitthīnaṃ saddo,",
  "atk-s0510a:1264_6": "puññavantānaṃ īdisāni nāṭakāni honti. Abhirama, deva,",
  "atk-s0510a:1264_7": "mahāpuññosi tva”nti āha.",
  "atk-s0510a:1264_8": "Kumāro amaccaṃ daṇḍena tāḷāpetvā nikkaḍḍhāpesi.",
  "atk-s0510a:1264_9": "So rañño ārocesi.",
  "atk-s0510a:1264_10": "Rājā kumārassa mātarā saha gantvā kumāraṃ khamāpetvā puna amaccaṃ āṇāpesi.",
  "atk-s0510a:1264_11": "Kumāro tehi atinippīḷiyamāno seṭṭhasuvaṇṇaṃ datvā suvaṇṇakāre āṇāpesi “sundaraṃ itthirūpaṃ karothā”ti.",
  "atk-s0510a:1264_12": "Te vissakammunā nimmitasadisaṃ sabbālaṅkāravibhūsitaṃ itthirūpaṃ karitvā dassesuṃ.",
  "atk-s0510a:1264_13": "Kumāro disvā vimhayena sīsaṃ cāletvā mātāpitūnaṃ pesesi –",
  "atk-s0510a:1264_14": "“yadi īdisiṃ itthiṃ labhissāmi,",
  "atk-s0510a:1264_15": "gaṇhissāmī”ti.",
  "atk-s0510a:1264_16": "Mātāpitaro “amhākaṃ putto mahāpuñño,",
  "atk-s0510a:1264_17": "avassaṃ tena saha katapuññā kāci dārikā loke uppannā bhavissatī”ti taṃ suvaṇṇarūpaṃ rathaṃ āropetvā amaccānaṃ appesuṃ –",
  "atk-s0510a:1264_18": "“gacchatha,",
  "atk-s0510a:1264_19": "īdisiṃ dārikaṃ gavesathā”ti.",
  "atk-s0510a:1264_20": "Te taṃ gahetvā soḷasamahājanapade vicarantā taṃ taṃ gāmaṃ gantvā udakatitthādīsu yattha yattha janasamūhaṃ passanti,",
  "atk-s0510a:1264_21": "tattha tattha devataṃ viya suvaṇṇarūpaṃ ṭhapetvā nānāpupphavatthālaṅkārehi pūjaṃ katvā vitānaṃ bandhitvā",
  "atk-s0510a:1264_22": "ekamantaṃ tiṭṭhanti “yadi kenaci evarūpā diṭṭhapubbā bhavissati,",
  "atk-s0510a:1264_23": "so kathaṃ samuṭṭhāpessatī”ti?",
  "atk-s0510a:1264_24": "Etenupāyena aññatra maddaraṭṭhā sabbajanapade āhiṇḍitvā taṃ “khuddakaraṭṭha”nti avamaññamānā tattha paṭhamaṃ agantvā nivattiṃsu.",
  "atk-s0510a:1265_0": "Tato nesaṃ etadahosi –",
  "atk-s0510a:1265_1": "“maddaraṭṭhampi tāva gacchāma,",
  "atk-s0510a:1265_2": "mā no bārāṇasiṃ paviṭṭhepi rājā puna pesesī”ti maddaraṭṭhe sāgalanagaraṃ agamaṃsu.",
  "atk-s0510a:1265_3": "Sāgalanagare ca maddavo nāma rājā.",
  "atk-s0510a:1265_4": "Tassa dhītā soḷasavassuddesikā abhirūpā ahosi.",
  "atk-s0510a:1265_5": "Tassā vaṇṇadāsiyo nhānodakatthāya titthaṃ gacchanti.",
  "atk-s0510a:1265_6": "Tattha amaccehi ṭhapitaṃ taṃ suvaṇṇarūpaṃ dūratova disvā “amhe udakatthāya pesetvā rājaputtī sayameva",
  "atk-s0510a:1265_7": "āgatā”ti bhaṇantiyo samīpaṃ gantvā “nāyaṃ sāminī,",
  "atk-s0510a:1265_8": "amhākaṃ sāminī ito abhirūpatarā”ti āhaṃsu.",
  "atk-s0510a:1265_9": "Amaccā taṃ sutvā rājānaṃ upasaṅkamitvā anurūpena nayena dārikaṃ yāciṃsu.",
  "atk-s0510a:1265_10": "Sopi adāsi.",
  "atk-s0510a:1265_11": "Te bārāṇasirañño pāhesuṃ – “laddhā, deva, kumārikā,",
  "atk-s0510a:1265_12": "sāmaṃ āgacchatha,",
  "atk-s0510a:1265_13": "udāhu amheva ānemā”ti.",
  "atk-s0510a:1265_14": "So “mayi āgacchante janapadapīḷā bhavissati,",
  "atk-s0510a:1265_15": "tumheva naṃ ānethā”ti pesesi.",
  "atk-s0510a:1266_0": "Amaccāpi dārikaṃ gahetvā nagarā nikkhamitvā kumārassa pāhesuṃ –",
  "atk-s0510a:1266_1": "“laddhā suvaṇṇarūpasadisā kumārikā”ti.",
  "atk-s0510a:1266_2": "Kumāro sutvāva rāgena abhibhūto paṭhamajjhānā parihāyi.",
  "atk-s0510a:1266_3": "So dūtaparamparāya pesesi –",
  "atk-s0510a:1266_4": "“sīghaṃ ānetha,",
  "atk-s0510a:1266_5": "sīghaṃ ānethā”ti.",
  "atk-s0510a:1266_6": "Te sabbattha ekarattivāsena bārāṇasiṃ patvā bahinagare ṭhitā rañño pesesuṃ –",
  "atk-s0510a:1266_7": "“ajjeva pavisitabbaṃ, no”ti.",
  "atk-s0510a:1266_8": "Rājā “seṭṭhakulā ānītā dārikā,",
  "atk-s0510a:1266_9": "maṅgalakiriyaṃ katvā mahāsakkārena pavesessāma,",
  "atk-s0510a:1266_10": "uyyānaṃ tāva naṃ nethā”ti āha.",
  "atk-s0510a:1266_11": "Te tathā akaṃsu.",
  "atk-s0510a:1266_12": "Sā accantasukhumālā kumārikā yānugghāṭena ubbāḷhā addhānaparissamena uppannavātarogā milātamālā viya hutvā rattibhāge kālamakāsi.",
  "atk-s0510a:1266_13": "Amaccā “sakkārā paribhaṭṭhamhā”ti parideviṃsu.",
  "atk-s0510a:1266_14": "Rājā ca nāgarā ca “kulavaṃso vinaṭṭho”ti parideviṃsu.",
  "atk-s0510a:1266_15": "Sakalanagaraṃ kolāhalaṃ ahosi.",
  "atk-s0510a:1266_16": "Kumārassa sutamatteyeva mahāsoko udapādi.",
  "atk-s0510a:1267_0": "Tato kumāro sokassa mūlaṃ khanituṃ āraddho.",
  "atk-s0510a:1267_1": "So evaṃ cintesi –",
  "atk-s0510a:1267_2": "“ayaṃ soko nāma na ajātassa hoti,",
  "atk-s0510a:1267_3": "jātassa pana hoti.",
  "atk-s0510a:1267_4": "Tasmā jātiṃ paṭicca soko.",
  "atk-s0510a:1267_5": "Jāti pana kiṃ paṭiccāti?",
  "atk-s0510a:1267_6": "Bhavaṃ paṭicca jātī”ti.",
  "atk-s0510a:1267_7": "Evaṃ pubbabhāvanānubhāvena yoniso manasikaronto anulomapaṭilomaṃ paṭiccasamuppādaṃ disvā puna anulomañca",
  "atk-s0510a:1267_8": "saṅkhāre sammasanto tattheva nisinno paccekasambodhiṃ sacchākāsi.",
  "atk-s0510a:1267_9": "Amaccā taṃ maggaphalasukhena sukhitaṃ santindriyaṃ santamānasaṃ nisinnaṃ disvā paṇipātaṃ katvā āhaṃsu – “mā soci, deva,",
  "atk-s0510a:1267_10": "mahanto jambudīpo,",
  "atk-s0510a:1267_11": "aññaṃ tato sundarataraṃ kaññaṃ ānessāmā”ti. So āha –",
  "atk-s0510a:1267_12": "“na socāmi,",
  "atk-s0510a:1267_13": "nissoko paccekabuddho aha”nti.",
  "atk-s0510a:1267_14": "Ito paraṃ sabbaṃ vuttapurimagāthāsadisameva ṭhapetvā gāthāvaṇṇanaṃ.",
  "atk-s0510a:1268_0": "Gāthāvaṇṇanā pana evaṃ veditabbā –",
  "atk-s0510a:1268_1": "saṃsaggajātassāti jātasaṃsaggassa.",
  "atk-s0510a:1268_2": "Tattha dassanasavanakāyasamullapanasambhogasaṃsaggavasena pañcavidho saṃsaggo.",
  "atk-s0510a:1268_3": "Tattha aññamaññaṃ disvā cakkhuviññāṇavīthivasena uppannarāgo dassanasaṃsaggo nāma.",
  "atk-s0510a:1268_4": "Tattha sīhaḷadīpe kāḷadīghavāpī gāme piṇḍāya carantaṃ kalyāṇavihāravāsidīghabhāṇakadaharabhikkhuṃ disvā",
  "atk-s0510a:1268_5": "paṭibaddhacittā kenaci upāyena taṃ alabhitvā kālaṅkatā kuṭumbiyadhītā ca tassā nivāsanacoḷakhaṇḍaṃ disvā",
  "atk-s0510a:1268_6": "“evarūpaṃ vatthaṃ dhāriniyā nāma saddhiṃ saṃvāsaṃ nālabhi”nti phalitahadayo kālaṅkato.",
  "atk-s0510a:1268_7": "So eva daharo ca nidassanaṃ.",
  "atk-s0510a:1269_0": "Parehi pana kathiyamānaṃ rūpādisampattiṃ attanā vā hasitalapitagītasaddaṃ sutvā sotaviññāṇavīthivasena uppannarāgo savanasaṃsaggo nāma.",
  "atk-s0510a:1269_1": "Tatrāpi girigāmavāsikammāradhītāya pañcahi kumārikāhi saddhiṃ padumassaraṃ gantvā nhatvā mālaṃ āropetvā",
  "atk-s0510a:1269_2": "uccāsaddena gāyantiyā saddaṃ sutvā ākāsena gacchanto kāmarāgena visesā parihāyitvā byasanaṃ patto pañcaggaḷaleṇavāsī",
  "atk-s0510a:1269_3": "tissadaharo nidassanaṃ.",
  "atk-s0510a:1270_0": "Aññamaññaṃ aṅgaparāmasanena uppannarāgo kāyasaṃsaggo nāma.",
  "atk-s0510a:1270_1": "Dhammabhāsanadaharabhikkhu ca rājadhītā cettha nidassanaṃ.",
  "atk-s0510a:1270_2": "Mahāvihāre kira daharabhikkhu dhammaṃ bhāsati.",
  "atk-s0510a:1270_3": "Tattha mahājano āgato,",
  "atk-s0510a:1270_4": "rājāpi aggamahesiyā rājadhītāya ca saddhiṃ agamāsi.",
  "atk-s0510a:1270_5": "Tato rājadhītāya tassa rūpañca sarañca āgamma balavarāgo uppanno,",
  "atk-s0510a:1270_6": "tassa daharassāpi.",
  "atk-s0510a:1270_7": "Taṃ disvā rājā sallakkhetvā sāṇipākārena parikkhipāpesi.",
  "atk-s0510a:1270_8": "Te aññamaññaṃ parāmasitvā āliṅgiṃsu.",
  "atk-s0510a:1270_9": "Puna sāṇipākāraṃ apanetvā passantā dvepi kālaṅkateyeva addasaṃsūti.",
  "atk-s0510a:1271_0": "Aññamaññaṃ ālapanasamullapanavasena uppannarāgo pana samullapanasaṃsaggo nāma.",
  "atk-s0510a:1271_1": "Bhikkhu bhikkhunīhi saddhiṃ paribhogakaraṇe uppannarāgo sambhogasaṃsaggo nāma.",
  "atk-s0510a:1271_2": "Dvīsupi etesu pārājikappatto bhikkhu ca bhikkhunī ca nidassanaṃ.",
  "atk-s0510a:1271_3": "Maricavaṭṭināmamahāvihāramahe kira duṭṭhagāmaṇiabhayarājā mahādānaṃ paṭiyādetvā ubhatosaṅghaṃ parivisati.",
  "atk-s0510a:1271_4": "Tattha uṇhayāguyā dinnāya saṅghanavakasāmaṇerī anādhārakassa saṅghanavakassa sāmaṇerassa dantavalayaṃ datvā samullapanamakāsi.",
  "atk-s0510a:1271_5": "Te ubhopi upasampajjitvā saṭṭhivassā hutvā paratīraṃ gatā aññamaññaṃ samullapanena pubbasaññaṃ paṭilabhitvā",
  "atk-s0510a:1271_6": "tāvadeva sañjātasinehā sikkhāpadaṃ vītikkamitvā pārājikā ahesunti.",
  "atk-s0510a:1271_7": "Evaṃ pañcavidhe saṃsagge yena kenaci saṃsaggena jātasaṃsaggassa bhavati sneho,",
  "atk-s0510a:1271_8": "purimarāgapaccayo balavarāgo uppajjati.",
  "atk-s0510a:1271_9": "Tato snehanvayaṃ dukkhamidaṃ pahoti tameva snehaṃ anugacchantaṃ sandiṭṭhikasamparāyikaṃ sokaparidevādinānappakārakaṃ",
  "atk-s0510a:1271_10": "idaṃ dukkhaṃ pahoti pabhavati jāyati.",
  "atk-s0510a:1272_0": "Apare “ārammaṇe cittassa vossaggo saṃsaggo”ti bhaṇanti.",
  "atk-s0510a:1272_1": "Tato sneho,",
  "atk-s0510a:1272_2": "snehadukkhamidanti.",
  "atk-s0510a:1272_3": "Evamatthappabhedaṃ imaṃ aḍḍhagāthaṃ vatvā so paccekabuddho āha –",
  "atk-s0510a:1272_4": "“svāyaṃ yamidaṃ snehanvayaṃ sokādidukkhaṃ pahoti,",
  "atk-s0510a:1272_5": "tameva snehaṃ anugatassa dukkhassa mūlaṃ khananto paccekabodhiṃ adhigato”ti.",
  "atk-s0510a:1273_0": "Evaṃ vutte te amaccā āhaṃsu –",
  "atk-s0510a:1273_1": "“amhehi dāni, bhante,",
  "atk-s0510a:1273_2": "kiṃ kattabba”nti?",
  "atk-s0510a:1273_3": "Tato so āha –",
  "atk-s0510a:1273_4": "“tumhe vā aññataro vā imamhā dukkhā muccitukāmo,",
  "atk-s0510a:1273_5": "so sabbopi ādīnavaṃ snehajaṃ pekkhamāno,",
  "atk-s0510a:1273_6": "eko care khaggavisāṇakappo”ti.",
  "atk-s0510a:1273_7": "Ettha ca yaṃ taṃ “snehanvayaṃ dukkhamidaṃ pahotī”ti vuttaṃ,",
  "atk-s0510a:1273_8": "tadeva sandhāya “ādīnavaṃ snehajaṃ pekkhamāno”ti idaṃ vuttanti veditabbaṃ.",
  "atk-s0510a:1273_9": "Atha vā yathāvuttena saṃsaggena ‘saṃsaggajātassa bhavati sneho,",
  "atk-s0510a:1273_10": "snehanvayaṃ dukkhamidaṃ pahoti’,",
  "atk-s0510a:1273_11": "evaṃ yathābhūtaṃ ādīnavaṃ snehajaṃ pekkhamāno ahamadhigatoti evaṃ sambandhitvā catutthapādo pubbe vuttanayeneva snehavasena vuttoti veditabbo.",
  "atk-s0510a:1273_12": "Tato paraṃ sabbaṃ purimagāthāya vuttasadisamevāti.",
  "atk-s0510a:1274_0": "Saṃsaggagāthāvaṇṇanā niṭṭhitā.",
  "atk-s0510a:1275_0": "93.",
  "atk-s0510a:1275_1": "Mitte suhajjeti kā uppatti?",
  "atk-s0510a:1275_2": "Ayaṃ paccekabodhisatto purimagāthāya vuttanayeneva uppajjitvā bārāṇasiyaṃ rajjaṃ kārento paṭhamajjhānaṃ nibbattetvā “kiṃ samaṇadhammo varo,",
  "atk-s0510a:1275_3": "rajjaṃ vara”nti vīmaṃsitvā amaccānaṃ rajjaṃ niyyātetvā samaṇadhammaṃ akāsi.",
  "atk-s0510a:1275_4": "Amaccā “dhammena samena karothā”ti vuttāpi lañjaṃ gahetvā adhammena karonti.",
  "atk-s0510a:1275_5": "Te lañjaṃ gahetvā sāmike parājayantā ekadā aññataraṃ rājavallabhaṃ parājesuṃ.",
  "atk-s0510a:1275_6": "So rañño bhattakārakehi saddhiṃ pavisitvā sabbaṃ ārocesi.",
  "atk-s0510a:1275_7": "Rājā dutiyadivase sayaṃ vinicchayaṭṭhānaṃ agamāsi.",
  "atk-s0510a:1275_8": "Tato mahājanā – “amaccā, deva,",
  "atk-s0510a:1275_9": "sāmike asāmike karontī”ti uccāsaddaṃ karontā mahāyuddhaṃ viya akaṃsu.",
  "atk-s0510a:1275_10": "Atha rājā vinicchayaṭṭhānā vuṭṭhāya pāsādaṃ abhiruhitvā samāpattiṃ appetuṃ nisinno.",
  "atk-s0510a:1275_11": "Tena saddena vikkhittacitto na sakkoti appetuṃ.",
  "atk-s0510a:1275_12": "So “kiṃ me rajjena,",
  "atk-s0510a:1275_13": "samaṇadhammo vara”nti rajjasukhaṃ pahāya puna samāpattiṃ nibbattetvā pubbe vuttanayeneva vipassitvā paccekasambodhiṃ sacchākāsi.",
  "atk-s0510a:1275_14": "Kammaṭṭhānañca pucchito imaṃ gāthaṃ abhāsi.",
  "atk-s0510a:1276_0": "Tattha mettāyanavasena mittā.",
  "atk-s0510a:1276_1": "Suhadayabhāvena suhajjā.",
  "atk-s0510a:1276_2": "Keci ekantahitakāmatāya mittāva honti na suhajjā.",
  "atk-s0510a:1276_3": "Keci gamanāgamanaṭṭhānanisajjāsamullāpādīsu,",
  "atk-s0510a:1276_4": "hadayasukhajananena suhajjāva honti, na mittā.",
  "atk-s0510a:1276_5": "Keci tadubhayavasena suhajjā ceva mittā ca honti.",
  "atk-s0510a:1276_6": "Te duvidhā agāriyā ca anagāriyā ca.",
  "atk-s0510a:1276_7": "Tattha agāriyā tividhā honti upakāro samānasukhadukkho anukampakoti.",
  "atk-s0510a:1276_8": "Anagāriyā visesena atthakkhāyino eva.",
  "atk-s0510a:1276_9": "Te catūhi aṅgehi samannāgatā honti. Yathāha –",
  "atk-s0510a:1277_0": "“Catūhi kho,",
  "atk-s0510a:1277_1": "gahapatiputta,",
  "atk-s0510a:1277_2": "ṭhānehi upakāro mitto suhado veditabbo.",
  "atk-s0510a:1277_3": "Pamattaṃ rakkhati,",
  "atk-s0510a:1277_4": "pamattassa sāpateyyaṃ rakkhati,",
  "atk-s0510a:1277_5": "bhītassa saraṇaṃ hoti,",
  "atk-s0510a:1277_6": "uppannesu kiccakaraṇīyesu taddiguṇaṃ bhogaṃ anuppadeti”.",
  "atk-s0510a:1278_0": "Tathā –",
  "atk-s0510a:1279_0": "“Catūhi kho,",
  "atk-s0510a:1279_1": "gahapatiputta,",
  "atk-s0510a:1279_2": "ṭhānehi samānasukhadukkho mitto suhado veditabbo.",
  "atk-s0510a:1279_3": "Guyhamassa ācikkhati,",
  "atk-s0510a:1279_4": "guyhamassa parigūhati,",
  "atk-s0510a:1279_5": "āpadāsu na vijahati,",
  "atk-s0510a:1279_6": "jīvitaṃpissa atthāya pariccattaṃ hoti”.",
  "atk-s0510a:1280_0": "Tathā –",
  "atk-s0510a:1281_0": "“Catūhi kho,",
  "atk-s0510a:1281_1": "gahapatiputta,",
  "atk-s0510a:1281_2": "ṭhānehi anukampako mitto suhado veditabbo.",
  "atk-s0510a:1281_3": "Abhavenassa na nandati,",
  "atk-s0510a:1281_4": "bhavenassa nandati,",
  "atk-s0510a:1281_5": "avaṇṇaṃ bhaṇamānaṃ nivāreti,",
  "atk-s0510a:1281_6": "vaṇṇaṃ bhaṇamānaṃ pasaṃsati”.",
  "atk-s0510a:1282_0": "Tathā –",
  "atk-s0510a:1283_0": "“Catūhi kho,",
  "atk-s0510a:1283_1": "gahapatiputta,",
  "atk-s0510a:1283_2": "ṭhānehi atthakkhāyī mittā suhado veditabbo.",
  "atk-s0510a:1283_3": "Pāpā nivāreti,",
  "atk-s0510a:1283_4": "kalyāṇe niveseti,",
  "atk-s0510a:1283_5": "assutaṃ sāveti,",
  "atk-s0510a:1283_6": "saggassa maggaṃ ācikkhatī”ti.",
  "atk-s0510a:1284_0": "Tesvidha agāriyā adhippetā,",
  "atk-s0510a:1284_1": "atthato pana sabbepi yujjanti.",
  "atk-s0510a:1284_2": "Te mitte suhajje anukampamānoti anudayamāno,",
  "atk-s0510a:1284_3": "tesaṃ sukhaṃ upasaṃharitukāmo dukkhaṃ apaharitukāmo ca.",
  "atk-s0510a:1285_0": "Hāpeti atthanti diṭṭhadhammikasamparāyikaparamatthavasena tividhaṃ,",
  "atk-s0510a:1285_1": "tathā attatthaparatthaubhayatthavasenāpi tividhaṃ atthaṃ laddhavināsanena aladdhānuppādanenāti dvidhāpi hāpeti vināseti.",
  "atk-s0510a:1285_2": "Paṭibaddhacittoti “ahaṃ imaṃ vinā na jīvāmi,",
  "atk-s0510a:1285_3": "esa me gati,",
  "atk-s0510a:1285_4": "esa me parāyaṇa”nti evaṃ attānaṃ nīce ṭhāne ṭhapentopi paṭibaddhacitto hoti.",
  "atk-s0510a:1285_5": "“Ime maṃ vinā na jīvanti,",
  "atk-s0510a:1285_6": "ahaṃ tesaṃ gati,",
  "atk-s0510a:1285_7": "ahaṃ tesaṃ parāyaṇa”nti evaṃ attānaṃ ucce ṭhāne ṭhapentopi paṭibaddhacitto hoti.",
  "atk-s0510a:1285_8": "Idha pana evaṃ paṭibaddhacitto adhippeto.",
  "atk-s0510a:1285_9": "Etaṃ bhayanti etaṃ atthahāpanabhayaṃ,",
  "atk-s0510a:1285_10": "attano samāpattihāniṃ sandhāyāha.",
  "atk-s0510a:1285_11": "Santhaveti tividho santhavo taṇhādiṭṭhimittasanthavavasena.",
  "atk-s0510a:1285_12": "Tattha aṭṭhasatapabhedāpi taṇhā taṇhāsanthavo,",
  "atk-s0510a:1285_13": "dvāsaṭṭhibhedāpi diṭṭhi diṭṭhisanthavo,",
  "atk-s0510a:1285_14": "paṭibaddhacittatāya mittānukampanā mittasanthavo.",
  "atk-s0510a:1285_15": "Tesu so idha adhippeto.",
  "atk-s0510a:1285_16": "Tena hissa samāpatti parihīnā. Tenāha –",
  "atk-s0510a:1285_17": "“etaṃ bhayaṃ santhave pekkhamāno ahaṃ adhigato”ti.",
  "atk-s0510a:1285_18": "Sesaṃ vuttasadisamevāti.",
  "atk-s0510a:1286_0": "Mittasuhajjagāthāvaṇṇanā niṭṭhitā.",
  "atk-s0510a:1287_0": "94.",
  "atk-s0510a:1287_1": "Vaṃso visāloti kā uppatti?",
  "atk-s0510a:1287_2": "Pubbe kira kassapassa bhagavato sāsane tayo paccekabodhisattā pabbajitvā vīsati vassasahassāni gatapaccāgatavattaṃ pūretvā devaloke uppannā.",
  "atk-s0510a:1287_3": "Tato cavitvā tesaṃ jeṭṭhako bārāṇasirājakule nibbatto,",
  "atk-s0510a:1287_4": "itare dve paccantarājakulesu.",
  "atk-s0510a:1287_5": "Te ubhopi kammaṭṭhānaṃ uggahetvā rajjaṃ pahāya pabbajitvā anukkamena paccekabuddhā hutvā nandamūlakapabbhāre",
  "atk-s0510a:1287_6": "vasantā ekadivasaṃ samāpattito vuṭṭhāya “mayaṃ kiṃ kammaṃ katvā imaṃ lokuttarasukhaṃ anuppattā”ti āvajjetvā",
  "atk-s0510a:1287_7": "paccavekkhamānā kassapabuddhakāle attano attano cariyaṃ addasaṃsu.",
  "atk-s0510a:1287_8": "Tato “tatiyo kuhi”nti āvajjentā bārāṇasirajjaṃ kārentaṃ disvā tassa guṇe saritvā “so pakatiyāva appicchatādiguṇasamannāgato hoti,",
  "atk-s0510a:1287_9": "amhākaṃyeva ovādako vattā vacanakkhamo pāpagarahī, handa,",
  "atk-s0510a:1287_10": "naṃ ārammaṇaṃ dassetvā ārocemā”ti okāsaṃ gavesantā taṃ ekadivasaṃ sabbālaṅkāravibhūsitaṃ uyyānaṃ gacchantaṃ",
  "atk-s0510a:1287_11": "disvā ākāsenāgantvā uyyānadvāre veḷugumbamūle aṭṭhaṃsu.",
  "atk-s0510a:1287_12": "Mahājano atitto rājadassanena rājānaṃ ulloketi.",
  "atk-s0510a:1287_13": "Tato rājā “atthi nu kho koci mama dassane byāpāraṃ na karotī”ti olokento paccekabuddhe addakkhi.",
  "atk-s0510a:1287_14": "Saha dassaneneva cassa tesu sineho uppajji.",
  "atk-s0510a:1287_15": "So hatthikkhandhā oruyha santena ācārena upasaṅkamitvā “bhante,",
  "atk-s0510a:1287_16": "kiṃ nāma tumhe”ti pucchi.",
  "atk-s0510a:1287_17": "Te “mayaṃ, mahārāja,",
  "atk-s0510a:1287_18": "asajjamānā nāmā”ti āhaṃsu. “Bhante,",
  "atk-s0510a:1287_19": "asajjamānāti etassa ko attho”ti?",
  "atk-s0510a:1287_20": "“Alagganattho,",
  "atk-s0510a:1287_21": "mahārājā”ti.",
  "atk-s0510a:1287_22": "Tato veḷugumbaṃ dassetvā āhaṃsu –",
  "atk-s0510a:1287_23": "“seyyathāpi, mahārāja,",
  "atk-s0510a:1287_24": "imaṃ veḷugumbaṃ sabbaso mūlakhandhasākhānusākhāhi saṃsibbitvā ṭhitaṃ asihattho puriso mūle chetvā āviñchanto na sakkuṇeyya uddharituṃ,",
  "atk-s0510a:1287_25": "evameva tvaṃ anto ca bahi ca jaṭāya jaṭito āsattavisatto tattha vilaggo.",
  "atk-s0510a:1287_26": "Seyyathāpi vā panassa vemajjhagatopi ayaṃ vaṃsakaḷīro asañjātasākhattā kenaci alaggova ṭhito,",
  "atk-s0510a:1287_27": "sakkā ca pana agge vā mūle vā chetvā uddharituṃ,",
  "atk-s0510a:1287_28": "evameva mayaṃ katthaci asajjamānā sabbā disā gacchāmā”ti tāvadeva catutthajjhānaṃ samāpajjitvā passato",
  "atk-s0510a:1287_29": "eva rañño ākāsena nandamūlakapabbhāraṃ agamaṃsu.",
  "atk-s0510a:1287_30": "Tato rājā cintesi –",
  "atk-s0510a:1287_31": "“kadā nu kho ahampi evaṃ asajjamāno bhaveyya”nti tattheva ṭhito vipassanto paccekabodhiṃ sacchākāsi.",
  "atk-s0510a:1287_32": "Purimanayeneva kammaṭṭhānaṃ pucchito imaṃ gāthaṃ abhāsi.",
  "atk-s0510a:1288_0": "Tattha vaṃsoti veḷu.",
  "atk-s0510a:1288_1": "Visāloti vitthiṇṇo. Va-",
  "atk-s0510a:1288_2": "kāro avadhāraṇattho, eva-",
  "atk-s0510a:1288_3": "kāro vā ayaṃ,",
  "atk-s0510a:1288_4": "sandhivasena ettha e-",
  "atk-s0510a:1288_5": "kāro naṭṭhā.",
  "atk-s0510a:1288_6": "Tassa parapadena sambandho.",
  "atk-s0510a:1288_7": "Taṃ pacchā yojessāma.",
  "atk-s0510a:1288_8": "Yathāti paṭibhāge.",
  "atk-s0510a:1288_9": "Visattoti laggo jaṭito saṃsibbito.",
  "atk-s0510a:1288_10": "Puttesu dāresu cāti puttadhītubhariyāsu.",
  "atk-s0510a:1288_11": "Yā apekkhāti yā taṇhā yo sineho.",
  "atk-s0510a:1288_12": "Vaṃsakkaḷīrova asajjamānoti vaṃsakaḷīro viya alaggamāno.",
  "atk-s0510a:1288_13": "Kiṃ vuttaṃ hoti?",
  "atk-s0510a:1288_14": "Yathā vaṃso visālo visatto eva hoti,",
  "atk-s0510a:1288_15": "puttesu dāresu ca yā apekkhā,",
  "atk-s0510a:1288_16": "sāpi evaṃ tāni vatthūni,",
  "atk-s0510a:1288_17": "saṃsibbitvā ṭhitattā visattā eva.",
  "atk-s0510a:1288_18": "Svāhaṃ tāya apekkhāya apekkhavā visālo vaṃso viya visattoti evaṃ apekkhāya ādīnavaṃ disvā taṃ apekkhaṃ",
  "atk-s0510a:1288_19": "maggañāṇena chindanto ayaṃ vaṃsakaḷīrova rūpādīsu vā lābhādīsu vā kāmabhavādīsu vā diṭṭhādīsu vā taṇhāmānadiṭṭhivasena",
  "atk-s0510a:1288_20": "asajjamāno paccekabodhiṃ adhigatoti.",
  "atk-s0510a:1288_21": "Sesaṃ purimanayeneva veditabbaṃ.",
  "atk-s0510a:1289_0": "Vaṃsakkaḷīragāthāvaṇṇanā niṭṭhitā.",
  "atk-s0510a:1290_0": "95.",
  "atk-s0510a:1290_1": "Migo araññamhīti kā uppatti?",
  "atk-s0510a:1290_2": "Eko kira bhikkhu kassapassa bhagavato sāsane yogāvacaro kālaṃ katvā bārāṇasiyaṃ seṭṭhikule uppanno aḍḍhe mahaddhane mahābhoge.",
  "atk-s0510a:1290_3": "So subhago ahosi,",
  "atk-s0510a:1290_4": "tato paradāriko hutvā kālaṅkato niraye nibbatto tattha paccitvā pakkāvasesena seṭṭhibhariyāya kucchimhi itthī hutvā paṭisandhiṃ gaṇhi.",
  "atk-s0510a:1290_5": "Nirayato āgatānaṃ sattānaṃ gattāni uṇhāni honti.",
  "atk-s0510a:1290_6": "Tena seṭṭhibhariyā ḍayhamānena udarena kicchena kasirena taṃ gabbhaṃ dhāretvā kālena dārikaṃ vijāyi.",
  "atk-s0510a:1290_7": "Sā jātadivasato pabhuti mātāpitūnaṃ sesabandhuparijanānañca dessā ahosi.",
  "atk-s0510a:1290_8": "Vayappattā ca yamhi kule dinnā,",
  "atk-s0510a:1290_9": "tatthāpi sāmikasassusasurānaṃ dessāva ahosi appiyā amanāpā.",
  "atk-s0510a:1290_10": "Atha nakkhatte ghosite seṭṭhiputto tāya saddhiṃ kīḷituṃ anicchanto vesiṃ ānetvā kīḷati.",
  "atk-s0510a:1290_11": "Sā taṃ dāsīnaṃ santikā sutvā seṭṭhiputtaṃ upasaṅkamitvā nānappakārehi anunayitvā ca āha –",
  "atk-s0510a:1290_12": "“ayyaputta,",
  "atk-s0510a:1290_13": "itthī nāma sacepi dasannaṃ rājūnaṃ kaniṭṭhā hoti,",
  "atk-s0510a:1290_14": "cakkavattino vā dhītā,",
  "atk-s0510a:1290_15": "tathāpi sāmikassa pesanakarā hoti.",
  "atk-s0510a:1290_16": "Sāmike anālapante sūle āropitā viya dukkhaṃ paṭisaṃvedeti.",
  "atk-s0510a:1290_17": "Sace ahaṃ anuggahārahā anuggahetabbā, no ce,",
  "atk-s0510a:1290_18": "vissajjetabbā.",
  "atk-s0510a:1290_19": "Attano ñātikulaṃ gamissāmī”ti.",
  "atk-s0510a:1290_20": "Seṭṭhiputto – “hotu, bhadde,",
  "atk-s0510a:1290_21": "mā soci kīḷanasajjā hohi,",
  "atk-s0510a:1290_22": "nakkhattaṃ kīḷissāmā”ti āha.",
  "atk-s0510a:1290_23": "Seṭṭhidhītā tāvattakena sallāpamattena ussāhajātā “sve nakkhattaṃ kīḷissāmī”ti bahuṃ khajjabhojjaṃ paṭiyādeti.",
  "atk-s0510a:1290_24": "Seṭṭhiputto dutiyadivase anārocetvāva kīḷanaṭṭhānaṃ gato.",
  "atk-s0510a:1290_25": "Sā “idāni pesessati,",
  "atk-s0510a:1290_26": "idāni pesessatī”ti maggaṃ olokentī nisinnā ussūraṃ disvā manusse pesesi.",
  "atk-s0510a:1290_27": "Te paccāgantvā “seṭṭhiputto gato”ti ārocesuṃ.",
  "atk-s0510a:1290_28": "Sā taṃ sabbaṃ paṭiyāditaṃ ādāya yānaṃ abhiruhitvā uyyānaṃ gantuṃ āraddhā.",
  "atk-s0510a:1291_0": "Atha nandamūlakapabbhāre paccekasambuddho sattame divase nirodhā vuṭṭhāya nāgalatādantakaṭṭhaṃ khāditvā",
  "atk-s0510a:1291_1": "anotattadahe mukhaṃ dhovitvā “kattha ajja bhikkhaṃ carissāmā”ti āvajjento taṃ seṭṭhidhītaraṃ disvā “mayi",
  "atk-s0510a:1291_2": "imissā saddhākāraṃ kāretvā taṃ kammaṃ parikkhayaṃ gamissatī”ti ñatvā pabbhārasamīpe saṭṭhiyojanamanosilātale",
  "atk-s0510a:1291_3": "ṭhatvā pattacīvaramādāya abhiññāpādakaṃ jhānaṃ samāpajjitvā ākāsenāgantvā tassā paṭipathe oruyha bārāṇasiṃ",
  "atk-s0510a:1291_4": "abhimukho agamāsi.",
  "atk-s0510a:1291_5": "Taṃ disvāva dāsiyo seṭṭhidhītāya ārocesuṃ.",
  "atk-s0510a:1291_6": "Sā yānā oruyha sakkaccaṃ vanditvā pattaṃ sabbarasasampannena khādanīyena bhojanīyena pūretvā padumapupphena",
  "atk-s0510a:1291_7": "paṭicchādetvā heṭṭhāpi padumapupphaṃ katvā pupphakalāpaṃ hatthena gahetvā paccekabuddhassa hatthe pattaṃ",
  "atk-s0510a:1291_8": "datvā vanditvā pupphakalāpahatthā patthanaṃ akāsi – “bhante,",
  "atk-s0510a:1291_9": "yathā idaṃ pupphaṃ,",
  "atk-s0510a:1291_10": "evāhaṃ yattha yattha upapajjāmi,",
  "atk-s0510a:1291_11": "tattha tattha mahājanassa piyā bhaveyyaṃ manāpā”ti.",
  "atk-s0510a:1291_12": "Evaṃ patthetvā dutiyampi patthesi – “bhante,",
  "atk-s0510a:1291_13": "dukkho gabbhavāso,",
  "atk-s0510a:1291_14": "taṃ anupagamma padumapupphe eva paṭisandhi bhaveyyā”ti.",
  "atk-s0510a:1291_15": "Tatiyampi patthesi – “bhante,",
  "atk-s0510a:1291_16": "jeguccho mātugāmo,",
  "atk-s0510a:1291_17": "cakkavattidhītāpi paravasaṃ gacchati.",
  "atk-s0510a:1291_18": "Tasmā ahaṃ itthibhāvaṃ anupagamma puriso bhaveyya”nti.",
  "atk-s0510a:1291_19": "Catutthampi patthesi – “bhante,",
  "atk-s0510a:1291_20": "imaṃ saṃsāradukkhaṃ atikkamma pariyosāne tumhehi pattaṃ amataṃ pāpuṇeyya”nti.",
  "atk-s0510a:1291_21": "Evaṃ caturo paṇidhī katvā taṃ padumapupphakalāpaṃ pūjetvā pañcapatiṭṭhitena vanditvā “pupphasadiso eva",
  "atk-s0510a:1291_22": "me gandho ceva vaṇṇo ca hotū”ti imaṃ pañcamaṃ paṇidhiṃ akāsi.",
  "atk-s0510a:1292_0": "Tato paccekabuddho pattañca pupphakalāpañca gahetvā ākāse ṭhatvā –",
  "atk-s0510a:1293_0": "“Icchitaṃ patthitaṃ tuyhaṃ, khippameva samijjhatu;",
  "atk-s0510a:1294_0": "Sabbe pūrentu saṅkappā, cando pannaraso yathā”ti. –",
  "atk-s0510a:1295_0": "Imāya gāthāya seṭṭhidhītāya anumodanaṃ katvā “seṭṭhidhītā maṃ gacchantaṃ passatū”ti adhiṭṭhahitvā ākāsena nandamūlakapabbhāraṃ agamāsi.",
  "atk-s0510a:1295_1": "Seṭṭhidhītāya taṃ passantiyā mahatī pīti uppajji.",
  "atk-s0510a:1295_2": "Bhavantare kataṃ akusalaṃ kammaṃ anokāsatāya parikkhīṇaṃ ciñcambiladhotatambalohabhājanamiva suddhā jātā.",
  "atk-s0510a:1295_3": "Tāvadevassā patikule ñātikule ca sabbo jano tuṭṭho.",
  "atk-s0510a:1295_4": "“Kiṃ karomā”ti piyavacanāni ca paṇṇākārāni ca pesesi.",
  "atk-s0510a:1295_5": "Sāmikopi manusse pesesi –",
  "atk-s0510a:1295_6": "“seṭṭhidhītaraṃ sīghaṃ ānetha,",
  "atk-s0510a:1295_7": "ahaṃ vissaritvā uyyānaṃ āgato”ti.",
  "atk-s0510a:1295_8": "Tato pabhuti ca naṃ ure vilittacandanaṃ viya āmuttamuttāhāraṃ viya pupphamālā viya ca piyāyanto parihari.",
  "atk-s0510a:1295_9": "Sā tattha yāvatāyukaṃ issariyabhogayuttasukhaṃ anubhavitvā kālaṃ katvā purisabhāvena devaloke padumapupphe uppajji.",
  "atk-s0510a:1295_10": "So devaputto gacchantopi padumapupphagabbhe eva gacchati,",
  "atk-s0510a:1295_11": "tiṭṭhantopi nisīdantopi sayantopi padumapupphagabbheyeva sayati.",
  "atk-s0510a:1295_12": "“Mahāpadumadevaputto”ti ca naṃ vohariṃsu.",
  "atk-s0510a:1295_13": "Evaṃ so tena iddhānubhāvena anulomapaṭilomaṃ cha devaloke eva saṃsarati.",
  "atk-s0510a:1296_0": "Tena ca samayena bārāṇasirañño vīsati itthisahassāni honti.",
  "atk-s0510a:1296_1": "Tāsu ekāpi puttaṃ na labhati.",
  "atk-s0510a:1296_2": "Amaccā rājānaṃ viññāpesuṃ – “deva,",
  "atk-s0510a:1296_3": "kulavaṃsānupālako putto icchitabbo,",
  "atk-s0510a:1296_4": "atraje avijjamāne khettajopi kulavaṃsadharo hotī”ti.",
  "atk-s0510a:1296_5": "Atha rājā “ṭhapetvā mahesiṃ avasesā itthiyo sattāhaṃ dhammanāṭakaṃ karothā”ti yathākāmaṃ bahi carāpesi,",
  "atk-s0510a:1296_6": "tathāpi puttaṃ nālattha.",
  "atk-s0510a:1296_7": "Puna amaccā āhaṃsu –",
  "atk-s0510a:1296_8": "“mahārāja,",
  "atk-s0510a:1296_9": "mahesī nāma puññena ca paññāya ca sabbaitthīnaṃ aggā,",
  "atk-s0510a:1296_10": "appeva nāma devo mahesiyā kucchimhi puttaṃ labheyyā”ti.",
  "atk-s0510a:1296_11": "Rājā mahesiyā etamatthaṃ ārocesi. Sā āha –",
  "atk-s0510a:1296_12": "“mahārāja,",
  "atk-s0510a:1296_13": "yā itthī sīlavatī saccavādinī,",
  "atk-s0510a:1296_14": "sā puttaṃ labheyya,",
  "atk-s0510a:1296_15": "hirottapparahitāya kuto putto”ti pāsādaṃ abhiruhitvā pañca sīlāni samādiyitvā punappunaṃ āvajjesi,",
  "atk-s0510a:1296_16": "sīlavatiyā rājadhītāya pañca sīlāni āvajjentiyā puttapatthanācitte uppannamatte sakkassa āsanaṃ saṃkampi.",
  "atk-s0510a:1297_0": "Atha sakko āvajjento etamatthaṃ viditvā –",
  "atk-s0510a:1297_1": "“sīlavatiyā rājadhītāya puttavaraṃ demī”ti ākāsenāgantvā deviyā sammukhe ṭhito “kiṃ varesi, devī”ti? “Puttaṃ,",
  "atk-s0510a:1297_2": "mahārājā”ti.",
  "atk-s0510a:1297_3": "“Dammi te, devi, puttaṃ,",
  "atk-s0510a:1297_4": "mā cintayī”ti vatvā devalokaṃ gantvā “atthi nu kho ettha khīṇāyuko”ti āvajjento “ayaṃ mahāpadumo uparidevalokaṃ",
  "atk-s0510a:1297_5": "gantukāmo ca bhavissatī”ti ñatvā tassa vimānaṃ gantvā “tāta mahāpaduma,",
  "atk-s0510a:1297_6": "manussalokaṃ gacchāhī”ti yāci.",
  "atk-s0510a:1297_7": "So “mā evaṃ, mahārāja, bhaṇa,",
  "atk-s0510a:1297_8": "jegucchito manussaloko”ti. “Tāta,",
  "atk-s0510a:1297_9": "tvaṃ manussaloke puññaṃ katvā idhūpapanno,",
  "atk-s0510a:1297_10": "tattheva ṭhatvā pāramiyo pūretabbā, gaccha, tātā”ti. “Dukkho, mahārāja,",
  "atk-s0510a:1297_11": "gabbhavāso,",
  "atk-s0510a:1297_12": "na sakkomi tattha vasitu”nti. “Tāta,",
  "atk-s0510a:1297_13": "te gabbhavāso natthi,",
  "atk-s0510a:1297_14": "tathā hi tvaṃ kammamakāsi,",
  "atk-s0510a:1297_15": "yathā padumagabbheyeva nibbattissasi, gaccha,",
  "atk-s0510a:1297_16": "tātā”ti punappunaṃ vuccamāno adhivāsesi.",
  "atk-s0510a:1298_0": "So devalokā cavitvā bārāṇasirañño uyyāne silāpaṭṭapokkharaṇiyaṃ padumagabbhe nibbatto.",
  "atk-s0510a:1298_1": "Tañca rattiṃ paccūsasamaye mahesī supinantena vīsatiitthisahassaparivutā uyyānaṃ gantvā silāpaṭṭapokkharaṇiyaṃ padumagabbhe puttaṃ laddhā viya ahosi.",
  "atk-s0510a:1298_2": "Sā pabhātāya rattiyā sīlāni rakkhamānā tattha gantvā ekaṃ padumapupphaṃ addasa,",
  "atk-s0510a:1298_3": "taṃ neva tīre hoti na gambhīre.",
  "atk-s0510a:1298_4": "Saha dassaneneva cassā tattha puttasineho uppajji.",
  "atk-s0510a:1298_5": "Sā sayaṃ eva otaritvā taṃ pupphaṃ aggahesi,",
  "atk-s0510a:1298_6": "pupphe gahitamatteyeva pattāni vikasiṃsu.",
  "atk-s0510a:1298_7": "Tattha suvaṇṇapaṭimaṃ viya dārakaṃ addasa,",
  "atk-s0510a:1298_8": "disvāva “putto me laddho”ti saddaṃ nicchāresi.",
  "atk-s0510a:1298_9": "Mahājano sādhukārasahassāni pavattesi.",
  "atk-s0510a:1298_10": "Rañño ca pesesi.",
  "atk-s0510a:1298_11": "Rājā sutvā “kattha laddho”ti pucchitvā laddhokāsaṃ sutvā “uyyānañca pokkharaṇiyaṃ padumañca amhākaṃyeva,",
  "atk-s0510a:1298_12": "tasmā amhākaṃ khette jātattā khettajo nāmāyaṃ putto”ti vatvā nagaraṃ pavesetvā vīsatisahassaitthiyo dhātikiccaṃ kāresi.",
  "atk-s0510a:1298_13": "Yā yā kumārassa ruciṃ ñatvā patthitaṃ patthitaṃ khādanīyaṃ khādāpeti,",
  "atk-s0510a:1298_14": "sā sā sahassaṃ labhati.",
  "atk-s0510a:1298_15": "Sakalabārāṇasī calitā,",
  "atk-s0510a:1298_16": "sabbo jano kumārassa paṇṇākārasahassāni pesesi.",
  "atk-s0510a:1298_17": "Kumāro taṃ taṃ atinetvā “imaṃ khāda,",
  "atk-s0510a:1298_18": "imaṃ bhuñjā”ti vuccamāno bhojanena ubbāḷho ukkaṇṭhito hutvā gopuradvāraṃ gantvā lākhāguḷakena kīḷati.",
  "atk-s0510a:1299_0": "Tadā aññataro paccekabuddho bārāṇasiṃ nissāya isipatane vasati.",
  "atk-s0510a:1299_1": "So kālasseva vuṭṭhāya senāsanavattasarīraparikammamanasikārādīni sabbakiccāni katvā paṭisallānā vuṭṭhito",
  "atk-s0510a:1299_2": "“ajja kattha bhikkhaṃ gahessāmī”ti āvajjento kumārassa sampattiṃ disvā “esa pubbe kiṃ kammaṃ karī”ti",
  "atk-s0510a:1299_3": "vīmaṃsanto “mādisassa piṇḍapātaṃ datvā catasso patthanā patthesi,",
  "atk-s0510a:1299_4": "tattha tisso siddhā,",
  "atk-s0510a:1299_5": "ekā tāva na sijjhati,",
  "atk-s0510a:1299_6": "tassa upāyena ārammaṇaṃ dassemī”ti bhikkhācāravasena kumārassa santikaṃ agamāsi.",
  "atk-s0510a:1299_7": "Kumāro taṃ disvā “samaṇa,",
  "atk-s0510a:1299_8": "mā idha āgacchi,",
  "atk-s0510a:1299_9": "ime hi tampi ‘imaṃ khāda,",
  "atk-s0510a:1299_10": "imaṃ bhuñjā’ti vadeyyu”nti āha.",
  "atk-s0510a:1299_11": "So ekavacaneneva tato nivattitvā attano senāsanaṃ agamāsi.",
  "atk-s0510a:1299_12": "Kumāro parijanaṃ āha –",
  "atk-s0510a:1299_13": "“ayaṃ samaṇo mayā vuttamattova nivatto,",
  "atk-s0510a:1299_14": "kuddho nu kho mamā”ti.",
  "atk-s0510a:1299_15": "So tehi “pabbajitā nāma na kodhaparāyaṇā honti,",
  "atk-s0510a:1299_16": "parena pasannamanena yaṃ dinnaṃ,",
  "atk-s0510a:1299_17": "tena yāpentī”ti vuccamānepi “duṭṭho evarūpo nāma samaṇo,",
  "atk-s0510a:1299_18": "khamāpessāmi na”nti mātāpitūnaṃ ārocetvā hatthiṃ abhiruhitvā mahatā rājānubhāvena isipatanaṃ gantvā migayūthaṃ disvā pucchi –",
  "atk-s0510a:1299_19": "“kinnāmete”ti? “Ete, sāmi,",
  "atk-s0510a:1299_20": "migā nāmā”ti.",
  "atk-s0510a:1299_21": "“Etesaṃ ‘imaṃ khādatha,",
  "atk-s0510a:1299_22": "imaṃ bhuñjatha,",
  "atk-s0510a:1299_23": "imaṃ sāyathā’ti vatvā paṭijaggantā atthī”ti? “Natthi, sāmi,",
  "atk-s0510a:1299_24": "yattha tiṇodakaṃ sulabhaṃ tattha vasantī”ti.",
  "atk-s0510a:1300_0": "Kumāro “yathā ime arakkhiyamānāva yattha icchanti,",
  "atk-s0510a:1300_1": "tattha vasanti,",
  "atk-s0510a:1300_2": "kadā nu kho ahampi evaṃ vaseyya”nti etaṃ ārammaṇaṃ aggahesi.",
  "atk-s0510a:1300_3": "Paccekabuddhopi tassa āgamanaṃ ñatvā senāsanamaggañca caṅkamanañca sammajjitvā maṭṭhaṃ katvā ekadvattikkhattuṃ",
  "atk-s0510a:1300_4": "caṅkamitvā padanikkhepaṃ dassetvā divāvihārokāsañca paṇṇasālañca sammajjitvā maṭṭhaṃ katvā pavisanapadanikkhepaṃ",
  "atk-s0510a:1300_5": "dassetvā nikkhamanapadanikkhepaṃ adassetvā aññatra agamāsi.",
  "atk-s0510a:1300_6": "Kumāro tattha gantvā taṃ padesaṃ sammajjitvā maṭṭhakataṃ disvā “vasati maññe ettha so paccekabuddho”ti parijanena bhāsitaṃ sutvā āha –",
  "atk-s0510a:1300_7": "“pātopi so samaṇo dussati,",
  "atk-s0510a:1300_8": "idāni hatthiassādīhi attano okāsaṃ akkantaṃ disvā suṭṭhutaraṃ dusseyya,",
  "atk-s0510a:1300_9": "idheva tumhe tiṭṭhathā”ti hatthikkhandhā oruyha ekakova senāsanaṃ paviṭṭho vattasīsena susammaṭṭhokāse",
  "atk-s0510a:1300_10": "padanikkhepaṃ disvā “so dānāyaṃ samaṇo ettha caṅkamanto na vaṇijjādikammaṃ cintesi,",
  "atk-s0510a:1300_11": "addhāyaṃ attano hitameva cintesi maññe”ti pasannamānaso caṅkamaṃ abhiruhitvā dūrīkataputhuvitakko gantvā",
  "atk-s0510a:1300_12": "pāsāṇaphalake nisīditvā sañjātaekaggo hutvā paṇṇasālaṃ pavisitvā vipassanto paccekabodhiñāṇaṃ adhigantvā",
  "atk-s0510a:1300_13": "purimanayeneva purohitena kammaṭṭhānaṃ pucchito gaganatale nisinno imaṃ gāthamabhāsi.",
  "atk-s0510a:1301_0": "Tattha migoti dve migā –",
  "atk-s0510a:1301_1": "eṇīmigo ca pasadamigo ca.",
  "atk-s0510a:1301_2": "Apica sabbesaṃ āraññikānaṃ catuppadānaṃ etaṃ adhivacanaṃ.",
  "atk-s0510a:1301_3": "Idha pana pasadamigo adhippetoti vadanti.",
  "atk-s0510a:1301_4": "Araññamhīti gāmañca gāmūpacārañca ṭhapetvā avasesaṃ araññaṃ,",
  "atk-s0510a:1301_5": "idha pana uyyānaṃ adhippetaṃ,",
  "atk-s0510a:1301_6": "tasmā “uyyānamhī”ti vuttaṃ hoti.",
  "atk-s0510a:1301_7": "Yathāti paṭibhāge.",
  "atk-s0510a:1301_8": "Abaddhoti rajjubandhanādīhi abaddho,",
  "atk-s0510a:1301_9": "etena vissatthacariyaṃ dīpeti.",
  "atk-s0510a:1301_10": "Yenicchakaṃ gacchati vocarāyāti yena yena disābhāgena gantumicchati,",
  "atk-s0510a:1301_11": "tena tena disābhāgena gocarāya gacchati.",
  "atk-s0510a:1301_12": "Vuttampi cetaṃ bhagavatā –",
  "atk-s0510a:1302_0": "“Seyyathāpi,",
  "atk-s0510a:1302_1": "bhikkhave,",
  "atk-s0510a:1302_2": "āraññako migo araññe pavane caramāno vissattho gacchati,",
  "atk-s0510a:1302_3": "vissattho tiṭṭhati,",
  "atk-s0510a:1302_4": "vissattho nisīdati,",
  "atk-s0510a:1302_5": "vissattho seyyaṃ kappeti.",
  "atk-s0510a:1302_6": "Taṃ kissa hetu?",
  "atk-s0510a:1302_7": "Anāpāthagato,",
  "atk-s0510a:1302_8": "bhikkhave, luddassa,",
  "atk-s0510a:1302_9": "evameva kho,",
  "atk-s0510a:1302_10": "bhikkhave,",
  "atk-s0510a:1302_11": "bhikkhu vivicceva kāmehi…pe…",
  "atk-s0510a:1302_12": "paṭhamaṃ jhānaṃ upasampajja viharati.",
  "atk-s0510a:1302_13": "Ayaṃ vuccati,",
  "atk-s0510a:1302_14": "bhikkhave,",
  "atk-s0510a:1302_15": "bhikkhu antamakāsi māraṃ apadaṃ,",
  "atk-s0510a:1302_16": "vadhitvā māracakkhuṃ adassanaṃ gato pāpimato”ti vitthāro.",
  "atk-s0510a:1303_0": "Seritanti sacchandavuttitaṃ aparāyattataṃ vā,",
  "atk-s0510a:1303_1": "idaṃ vuttaṃ hoti –",
  "atk-s0510a:1303_2": "yathā migo araññamhi abaddho yenicchakaṃ gacchati gocarāya,",
  "atk-s0510a:1303_3": "tathā kadā nu kho ahampi taṇhābandhanaṃ chinditvā evaṃ gaccheyyanti.",
  "atk-s0510a:1303_4": "Viññū paṇḍito naro seritaṃ pekkhamāno eko careti.",
  "atk-s0510a:1304_0": "Migoaraññagāthāvaṇṇanā niṭṭhitā.",
  "atk-s0510a:1305_0": "96.",
  "atk-s0510a:1305_1": "Āmantanā hotīti kā uppatti?",
  "atk-s0510a:1305_2": "Bārāṇasirañño kira mahāupaṭṭhānasamaye amaccā upasaṅkamiṃsu.",
  "atk-s0510a:1305_3": "Tesu eko amacco “deva,",
  "atk-s0510a:1305_4": "sotabbaṃ atthī”ti ekamantaṃ gamanaṃ yāci.",
  "atk-s0510a:1305_5": "So uṭṭhāyāsanā agamāsi.",
  "atk-s0510a:1305_6": "Puna eko mahāupaṭṭhāne nisinnaṃ yāci,",
  "atk-s0510a:1305_7": "eko hatthikkhandhe nisinnaṃ,",
  "atk-s0510a:1305_8": "eko assapiṭṭhiyaṃ nisinnaṃ,",
  "atk-s0510a:1305_9": "eko suvaṇṇarathe nisinnaṃ,",
  "atk-s0510a:1305_10": "eko sivikāya nisīditvā uyyānaṃ gacchantaṃ yāci.",
  "atk-s0510a:1305_11": "Rājā tato orohitvā agamāsi.",
  "atk-s0510a:1305_12": "Aparo janapadacārikaṃ gacchantaṃ yāci,",
  "atk-s0510a:1305_13": "tassapi vacanaṃ sutvā hatthikkhandhato oruyha ekamantaṃ agamāsi.",
  "atk-s0510a:1305_14": "Evaṃ so tehi nibbinno hutvā pabbaji.",
  "atk-s0510a:1305_15": "Amaccā issariyena vaḍḍhanti.",
  "atk-s0510a:1305_16": "Tesu eko gantvā rājānaṃ āha –",
  "atk-s0510a:1305_17": "“asukaṃ nāma, mahārāja,",
  "atk-s0510a:1305_18": "janapadaṃ mayhaṃ dehī”ti.",
  "atk-s0510a:1305_19": "Rājā taṃ “itthannāmo bhuñjatī”ti bhaṇati.",
  "atk-s0510a:1305_20": "So rañño vacanaṃ anādiyitvā “gacchāmahaṃ taṃ janapadaṃ gahetvā bhuñjāmī”ti tattha gantvā kalahaṃ katvā",
  "atk-s0510a:1305_21": "puna ubhopi rañño santikaṃ āgantvā aññamaññassa dosaṃ ārocenti.",
  "atk-s0510a:1305_22": "Rājā “na sakkā ime tosetu”nti tesaṃ lobhe ādīnavaṃ disvā vipassanto paccekabodhiṃ sacchākāsi.",
  "atk-s0510a:1305_23": "So purimanayena imaṃ udānaṃ abhāsi.",
  "atk-s0510a:1306_0": "Tassattho –",
  "atk-s0510a:1306_1": "sahāyamajjhe ṭhitassa divāseyyasaṅkhāte vāse ca,",
  "atk-s0510a:1306_2": "mahāupaṭṭhānasaṅkhāte ṭhāne ca,",
  "atk-s0510a:1306_3": "uyyānagamanasaṅkhāte gamane ca,",
  "atk-s0510a:1306_4": "janapadacārikasaṅkhātāya cārikāya ca,",
  "atk-s0510a:1306_5": "“idaṃ me suṇa,",
  "atk-s0510a:1306_6": "idaṃ me dehī”tiādinā nayena tathā tathā āmantanā hoti,",
  "atk-s0510a:1306_7": "tasmā ahaṃ tattha nibbijjitvā yāyaṃ ariyajanasevitā anekānisaṃsā ekantasukhā,",
  "atk-s0510a:1306_8": "evaṃ santepi lobhābhibhūtehi sabbakāpurisehi anabhipatthitā pabbajjā,",
  "atk-s0510a:1306_9": "taṃ anabhijjhitaṃ paresaṃ avasavattanena bhabbapuggalavasena seritañca pekkhamāno vipassanaṃ ārabhitvā anukkamena paccekabodhiṃ adhigatosmi.",
  "atk-s0510a:1306_10": "Sesaṃ vuttanayamevāti.",
  "atk-s0510a:1307_0": "Āmantanāgāthāvaṇṇanā niṭṭhitā.",
  "atk-s0510a:1308_0": "97.",
  "atk-s0510a:1308_1": "Khiḍḍāratīti kā uppatti?",
  "atk-s0510a:1308_2": "Bārāṇasiyaṃ kira ekaputtakabrahmadatto nāma rājā ahosi.",
  "atk-s0510a:1308_3": "So tassa ekaputtako piyo ahosi manāpo pāṇasamo,",
  "atk-s0510a:1308_4": "rājā sabbairiyāpathesu puttakaṃ gahetvāva vattati.",
  "atk-s0510a:1308_5": "So ekadivasaṃ uyyānaṃ gacchanto taṃ ṭhapetvā gato.",
  "atk-s0510a:1308_6": "Kumāropi taṃ divasaṃyeva uppannena byādhinā mato.",
  "atk-s0510a:1308_7": "Amaccā “puttasinehena rañño hadayampi phaleyyā”ti anārocetvāva naṃ jhāpesuṃ.",
  "atk-s0510a:1308_8": "Rājā uyyāne surāmadena matto puttaṃ neva sarati,",
  "atk-s0510a:1308_9": "tathā dutiyadivasepi nhānabhojanavelāsu.",
  "atk-s0510a:1308_10": "Atha bhuttāvī nisinno saritvā “puttaṃ me ānethā”ti āha.",
  "atk-s0510a:1308_11": "Tassa anurūpena vidhānena taṃ pavattiṃ ārocesuṃ.",
  "atk-s0510a:1308_12": "Tato sokābhibhūto nisinno evaṃ yoniso manasākāsi –",
  "atk-s0510a:1308_13": "“imasmiṃ sati idaṃ hoti,",
  "atk-s0510a:1308_14": "imassuppādā idaṃ uppajjatī”ti.",
  "atk-s0510a:1308_15": "Evaṃ anukkamena anulomapaṭilomaṃ paṭiccasamuppādaṃ sammasanto paccekasambodhiṃ sacchākāsi.",
  "atk-s0510a:1308_16": "Sesaṃ saṃsaggagāthāvaṇṇanāyaṃ vuttasadisameva ṭhapetvā gāthāyatthavaṇṇanaṃ.",
  "atk-s0510a:1309_0": "Atthavaṇṇanā pana –",
  "atk-s0510a:1309_1": "khiḍḍāti kīḷanā.",
  "atk-s0510a:1309_2": "Sā duvidhā hoti kāyikā ca vācasikā ca.",
  "atk-s0510a:1309_3": "Tattha kāyikā nāma hatthīhipi kīḷanti,",
  "atk-s0510a:1309_4": "assehipi rathehipi dhanūhipi tharūhipīti evamādi.",
  "atk-s0510a:1309_5": "Vācasikā nāma gītaṃ silokabhaṇanaṃ mukhabheriālambarabherīti evamādi.",
  "atk-s0510a:1309_6": "Ratīti pañcakāmaguṇarati.",
  "atk-s0510a:1309_7": "Vipulanti yāva aṭṭhimiñjaṃ ahacca ṭhānena sakalattabhāvabyāpakaṃ.",
  "atk-s0510a:1309_8": "Sesaṃ pākaṭameva.",
  "atk-s0510a:1309_9": "Anusandhiyojanāpi cettha saṃsaggagāthāya vuttanayeneva veditabbā,",
  "atk-s0510a:1309_10": "tato parañca sabbaṃ.",
  "atk-s0510a:1310_0": "Khiḍḍāratigāthāvaṇṇanā niṭṭhitā.",
  "atk-s0510a:1311_0": "98.",
  "atk-s0510a:1311_1": "Cātuddisoti kā uppatti?",
  "atk-s0510a:1311_2": "Pubbe kira kassapassa bhagavato sāsane pañca paccekabodhisattā pabbajitvā vīsati vassasahassāni gatapaccāgatavattaṃ pūretvā devaloke nibbattā.",
  "atk-s0510a:1311_3": "Tato cavitvā tesaṃ jeṭṭhako bārāṇasirājā ahosi,",
  "atk-s0510a:1311_4": "sesā pākatikarājāno.",
  "atk-s0510a:1311_5": "Te cattāropi kammaṭṭhānaṃ uggaṇhitvā rajjaṃ pahāya pabbajitvā anukkamena paccekabuddhā hutvā nandamūlakapabbhāre",
  "atk-s0510a:1311_6": "vasantā ekadivasaṃ samāpattito vuṭṭhāya vaṃsakkaḷīragāthāyaṃ vuttanayeneva attano kammañca sahāyañca",
  "atk-s0510a:1311_7": "āvajjetvā ñatvā bārāṇasirañño upāyena ārammaṇaṃ dassetuṃ okāsaṃ gavesanti.",
  "atk-s0510a:1311_8": "So ca rājā tikkhattuṃ rattiyā ubbijjati,",
  "atk-s0510a:1311_9": "bhīto vissaraṃ karoti,",
  "atk-s0510a:1311_10": "mahātale dhāvati.",
  "atk-s0510a:1311_11": "Purohitena kālasseva vuṭṭhāya sukhaseyyaṃ pucchitopi “kuto me, ācariya,",
  "atk-s0510a:1311_12": "sukha”nti sabbaṃ taṃ pavattiṃ ārocesi.",
  "atk-s0510a:1311_13": "Purohitopi “ayaṃ rogo na sakkā yena kenaci uddhaṃ virecanādinā bhesajjakammena vinetuṃ,",
  "atk-s0510a:1311_14": "mayhaṃ pana khādanūpāyo uppanno”ti cintetvā “rajjahānijīvitantarāyādīnaṃ pubbanimittaṃ etaṃ,",
  "atk-s0510a:1311_15": "mahārājā”ti rājānaṃ suṭṭhutaraṃ ubbejetvā “tassa vūpasamanatthaṃ ettake ca ettake ca hatthiassarathādayo",
  "atk-s0510a:1311_16": "hiraññasuvaṇṇañca dakkhiṇaṃ datvā yañño yajitabbo”ti yaññayajane samādapesi.",
  "atk-s0510a:1312_0": "Tato paccekabuddhā anekāni pāṇasahassāni yaññatthāya sampiṇḍiyamānāni disvā “etasmiṃ kamme kate dubbodhaneyyo bhavissati,",
  "atk-s0510a:1312_1": "handa naṃ paṭikacceva gantvā pekkhāmā”ti vaṃsakkaḷīragāthāyaṃ vuttanayena āgantvā piṇḍāya caramānā rājaṅgaṇe paṭipāṭiyā agamaṃsu.",
  "atk-s0510a:1312_2": "Rājā sīhapañjare ṭhito rājaṅgaṇaṃ olokayamāno te addakkhi,",
  "atk-s0510a:1312_3": "saha dassaneneva cassa sineho uppajji.",
  "atk-s0510a:1312_4": "Tato te pakkosāpetvā ākāsatale paññattāsane nisīdāpetvā sakkaccaṃ bhojetvā katabhattakicce “ke tumhe”ti pucchi. “Mayaṃ, mahārāja,",
  "atk-s0510a:1312_5": "cātuddisā nāmā”ti. “Bhante,",
  "atk-s0510a:1312_6": "cātuddisāti imassa ko attho”ti?",
  "atk-s0510a:1312_7": "“Catūsu disāsu katthaci kutoci bhayaṃ vā cittutrāso vā amhākaṃ natthi,",
  "atk-s0510a:1312_8": "mahārājā”ti. “Bhante,",
  "atk-s0510a:1312_9": "tumhākaṃ taṃ bhayaṃ kiṃ kāraṇā na hotī”ti? “Mayaṃ, mahārāja,",
  "atk-s0510a:1312_10": "mettaṃ bhāvema,",
  "atk-s0510a:1312_11": "karuṇaṃ bhāvema,",
  "atk-s0510a:1312_12": "muditaṃ bhāvema,",
  "atk-s0510a:1312_13": "upekkhaṃ bhāvema.",
  "atk-s0510a:1312_14": "Tena no taṃ bhayaṃ na hotī”ti vatvā uṭṭhāyāsanā attano vasanaṭṭhānaṃ agamaṃsu.",
  "atk-s0510a:1313_0": "Tato rājā cintesi –",
  "atk-s0510a:1313_1": "“ime samaṇā ‘mettādibhāvanāya bhayaṃ na hotī’ti bhaṇanti,",
  "atk-s0510a:1313_2": "brāhmaṇā pana anekasahassapāṇavadhaṃ vaṇṇayanti,",
  "atk-s0510a:1313_3": "kesaṃ nu kho vacanaṃ sacca”nti?",
  "atk-s0510a:1313_4": "Athassa etadahosi –",
  "atk-s0510a:1313_5": "“samaṇā suddhena asuddhaṃ dhovanti,",
  "atk-s0510a:1313_6": "brāhmaṇā pana asuddhena asuddhaṃ.",
  "atk-s0510a:1313_7": "Na sakkā kho pana asuddhena asuddhaṃ dhovituṃ,",
  "atk-s0510a:1313_8": "pabbajitānaṃ eva vacanaṃ sacca”nti.",
  "atk-s0510a:1313_9": "So “sabbe sattā sukhitā hontū”tiādinā nayena mettādayo cattāropi brahmavihāre bhāvetvā hitapharaṇena cittena amacce āṇāpesi –",
  "atk-s0510a:1313_10": "“sabbe pāṇe muñcatha,",
  "atk-s0510a:1313_11": "sītāni pānīyāni pivantu,",
  "atk-s0510a:1313_12": "haritāni tiṇāni khādantu,",
  "atk-s0510a:1313_13": "sīto ca vāto tesaṃ upavāyatū”ti.",
  "atk-s0510a:1313_14": "Te tathā akaṃsu.",
  "atk-s0510a:1314_0": "Tato rājā “kalyāṇamittānaṃ vacanena pāpakammato muttomhī”ti tattheva nisinno vipassitvā paccekabodhiṃ sacchākāsi.",
  "atk-s0510a:1314_1": "Amaccehi ca bhojanavelāyaṃ “bhuñja, mahārāja,",
  "atk-s0510a:1314_2": "kālo”ti vutte “nāhaṃ rājā”ti purimanayeneva sabbaṃ vatvā imaṃ udānabyākaraṇagāthaṃ abhāsi.",
  "atk-s0510a:1315_0": "Tattha cātuddisoti catūsu disāsu yathāsukhavihārī,",
  "atk-s0510a:1315_1": "“ekaṃ disaṃ pharitvā viharatī”tiādinā vā nayena brahmavihārabhāvanāya pharitā catasso disā assa santīti cātuddiso.",
  "atk-s0510a:1315_2": "Tāsu catūsu disāsu katthaci satte vā saṅkhāre vā bhayena na paṭihanatīti appaṭigho.",
  "atk-s0510a:1315_3": "Santussamānoti dvādasavidhassa santosassa vasena santussako ca.",
  "atk-s0510a:1315_4": "Itarītarenāti uccāvacena paccayena.",
  "atk-s0510a:1315_5": "Parissayānaṃ sahitā achambhīti ettha parissayanti kāyacittāni,",
  "atk-s0510a:1315_6": "parihāpenti vā tesaṃ sampattiṃ,",
  "atk-s0510a:1315_7": "tāni vā paṭicca sayantīti parissayā,",
  "atk-s0510a:1315_8": "bāhirānaṃ sīhabyagghādīnaṃ abbhantarānañca kāmacchandādīnaṃ kāyacittupaddavānaṃ etaṃ adhivacanaṃ.",
  "atk-s0510a:1315_9": "Te parissaye adhivāsanakhantiyā ca vīriyādīhi dhammehi ca sahatīti parissayānaṃ sahitā.",
  "atk-s0510a:1315_10": "Thaddhabhāvakarabhayābhāvena achambhī.",
  "atk-s0510a:1315_11": "Kiṃ vuttaṃ hoti?",
  "atk-s0510a:1315_12": "Yathā te cattāro samaṇā,",
  "atk-s0510a:1315_13": "evaṃ itarītarena paccayena santussamāno ettha paṭipattipadaṭṭhāne santose ṭhito catūsu disāsu mettādibhāvanāya cātuddiso,",
  "atk-s0510a:1315_14": "sattasaṅkhāresu paṭihananabhayābhāvena appaṭigho ca hoti.",
  "atk-s0510a:1315_15": "So cātuddisattā vuttappakārānaṃ parissayānaṃ sahitā,",
  "atk-s0510a:1315_16": "appaṭighattā achambhī ca hotīti evaṃ paṭipattiguṇaṃ disvā yoniso paṭipajjitvā paccekabodhiṃ adhigatomhīti.",
  "atk-s0510a:1315_17": "Atha vā te samaṇā viya santussamāno itarītarena vuttanayena cātuddiso hotīti ñatvā evaṃ cātuddisabhāvaṃ patthayanto yoniso paṭipajjitvā adhigatomhi.",
  "atk-s0510a:1315_18": "Tasmā aññopi īdisaṃ ṭhānaṃ patthayanto cātuddisatāya parissayānaṃ sahitā appaṭighatāya ca achambhī hutvā eko care khaggavisāṇakappoti.",
  "atk-s0510a:1315_19": "Sesaṃ vuttanayamevāti.",
  "atk-s0510a:1316_0": "Cātuddisagāthāvaṇṇanā niṭṭhitā.",
  "atk-s0510a:1317_0": "99.",
  "atk-s0510a:1317_1": "Dussaṅgahāti kā uppatti?",
  "atk-s0510a:1317_2": "Bārāṇasirañño kira aggamahesī kālamakāsi.",
  "atk-s0510a:1317_3": "Tato vītivattesu sokadivasesu ekadivasaṃ amaccā “rājūnaṃ nāma tesu tesu kiccesu aggamahesī avassaṃ icchitabbā,",
  "atk-s0510a:1317_4": "sādhu devo aññampi deviṃ ānetū”ti yāciṃsu.",
  "atk-s0510a:1317_5": "Rājā “tena hi, bhaṇe,",
  "atk-s0510a:1317_6": "jānāthā”ti āha.",
  "atk-s0510a:1317_7": "Te pariyesantā sāmantarajje rājā mato,",
  "atk-s0510a:1317_8": "tassa devī rajjaṃ anusāsati,",
  "atk-s0510a:1317_9": "sā ca gabbhinī ahosi,",
  "atk-s0510a:1317_10": "amaccā “ayaṃ rañño anurūpā”ti ñatvā taṃ yāciṃsu.",
  "atk-s0510a:1317_11": "Sā “gabbhinī nāma manussānaṃ amanāpā hoti.",
  "atk-s0510a:1317_12": "Sace āgametha,",
  "atk-s0510a:1317_13": "yāva vijāyāmi,",
  "atk-s0510a:1317_14": "evaṃ sādhu. No ce,",
  "atk-s0510a:1317_15": "aññaṃ pariyesathā”ti āha.",
  "atk-s0510a:1317_16": "Te raññopi etamatthaṃ ārocesuṃ.",
  "atk-s0510a:1317_17": "Rājā “gabbhinīpi hotu,",
  "atk-s0510a:1317_18": "ānethā”ti āha.",
  "atk-s0510a:1317_19": "Te ānesuṃ.",
  "atk-s0510a:1317_20": "Rājā taṃ abhisiñcitvā sabbaṃ mahesiyā bhogaṃ adāsi,",
  "atk-s0510a:1317_21": "tassā parijanānañca nānāvidhehi paṇṇākārehi saṅgaṇhāti.",
  "atk-s0510a:1317_22": "Sā kālena puttaṃ vijāyi.",
  "atk-s0510a:1317_23": "Rājā taṃ attano puttaṃ viya sabbiriyāpathesu aṅke ca ure ca katvā viharati.",
  "atk-s0510a:1317_24": "Tadā deviyā parijanā cintesuṃ –",
  "atk-s0510a:1317_25": "“rājā ativiya saṅgaṇhāti,",
  "atk-s0510a:1317_26": "kumāre ativissāsaṃ karoti, handa,",
  "atk-s0510a:1317_27": "naṃ paribhindissāmā”ti.",
  "atk-s0510a:1318_0": "Tato kumāraṃ āhaṃsu – “tvaṃ, tāta,",
  "atk-s0510a:1318_1": "amhākaṃ rañño putto,",
  "atk-s0510a:1318_2": "na imassa rañño putto.",
  "atk-s0510a:1318_3": "Mā ettha vissāsaṃ āpajjī”ti.",
  "atk-s0510a:1318_4": "Atha kumāro “ehi puttā”ti raññā vuccamānopi hatthena ākaḍḍhiyamānopi pubbe viya rājānaṃ na allīyati.",
  "atk-s0510a:1318_5": "Rājā “kiṃ kāraṇa”nti vīmaṃsanto taṃ pavattiṃ ñatvā “ete mayā saṅgahitāpi paṭikkūlavuttino evā”ti nibbijjitvā rajjaṃ pahāya pabbajito.",
  "atk-s0510a:1318_6": "“Rājā pabbajito”ti amaccaparijanāpi bahū pabbajiṃsu.",
  "atk-s0510a:1318_7": "Saparijano rājā pabbajitopi manussā paṇīte paccaye upanenti,",
  "atk-s0510a:1318_8": "rājā paṇīte paccaye yathāvuḍḍhaṃ dāpesi.",
  "atk-s0510a:1318_9": "Tattha ye sundaraṃ labhanti,",
  "atk-s0510a:1318_10": "te tussanti.",
  "atk-s0510a:1318_11": "Itare ujjhāyanti “mayaṃ pariveṇādīni sammajjantā sabbakiccāni karonti,",
  "atk-s0510a:1318_12": "lūkhabhattaṃ jiṇṇavatthañca labhāmā”ti.",
  "atk-s0510a:1318_13": "So tampi ñatvā “ime yathāvuḍḍhaṃ dīyamānāpi ujjhāyanti,",
  "atk-s0510a:1318_14": "aho dussaṅgahā parisā”ti pattacīvaramādāya ekova araññaṃ pavisitvā vipassanaṃ ārabhitvā paccekabodhiṃ sacchākāsi.",
  "atk-s0510a:1318_15": "Tattha āgatehi ca kammaṭṭhānaṃ pucchito imaṃ gāthamabhāsi.",
  "atk-s0510a:1318_16": "Sā atthato pākaṭā eva.",
  "atk-s0510a:1318_17": "Ayaṃ pana yojanā –",
  "atk-s0510a:1318_18": "dussaṅgahā pabbajitāpi eke,",
  "atk-s0510a:1318_19": "ye asantosābhibhūtā,",
  "atk-s0510a:1318_20": "tathāvidhā eva ca atho gahaṭṭhā gharamāvasantā.",
  "atk-s0510a:1318_21": "Etāhaṃ dussaṅgahabhāvaṃ jigucchanto vipassanaṃ ārabhitvā adhigatoti.",
  "atk-s0510a:1318_22": "Sesaṃ purimanayeneva veditabbanti.",
  "atk-s0510a:1319_0": "Dussaṅgahagāthāvaṇṇanā niṭṭhitā.",
  "atk-s0510a:1320_0": "100.",
  "atk-s0510a:1320_1": "Oropayitvāti kā uppatti?",
  "atk-s0510a:1320_2": "Bārāṇasiyaṃ kira cātumāsikabrahmadatto nāma rājā gimhānaṃ paṭhame māse uyyānaṃ gato.",
  "atk-s0510a:1320_3": "Tattha ramaṇīye bhūmibhāge nīlaghanapattasañchannaṃ koviḷārarukkhaṃ disvā “koviḷāramūle mama sayanaṃ",
  "atk-s0510a:1320_4": "paññāpethā”ti vatvā uyyāne kīḷitvā sāyanhasamayaṃ tattha seyyaṃ kappesi.",
  "atk-s0510a:1320_5": "Puna gimhānaṃ majjhime māse uyyānaṃ gato,",
  "atk-s0510a:1320_6": "tadā koviḷāro pupphito hoti,",
  "atk-s0510a:1320_7": "tadāpi tatheva akāsi.",
  "atk-s0510a:1320_8": "Punapi gimhānaṃ pacchime māse gato,",
  "atk-s0510a:1320_9": "tadā koviḷāro sañchinnapatto sukkharukkho viya hoti,",
  "atk-s0510a:1320_10": "tadāpi rājā adisvāva taṃ rukkhaṃ pubbaparicayena tattheva seyyaṃ āṇāpesi.",
  "atk-s0510a:1320_11": "Amaccā jānantāpi rañño āṇattiyā tattha sayanaṃ paññāpesuṃ.",
  "atk-s0510a:1320_12": "So uyyāne kīḷitvā sāyanhasamaye tattha seyyaṃ kappento taṃ rukkhaṃ disvā “are,",
  "atk-s0510a:1320_13": "ayaṃ pubbe sañchannapatto maṇimayo viya abhirūpadassano ahosi,",
  "atk-s0510a:1320_14": "tato maṇivaṇṇasākhantare ṭhapitapavāḷaṅkurasadisehi pupphehi sassirikadassano ahosi,",
  "atk-s0510a:1320_15": "muttajālasadisavālikākiṇṇo cassa heṭṭhābhūmibhāgo bandhanā pavuttapupphasañchanno rattakambalasanthato viya ahosi.",
  "atk-s0510a:1320_16": "So nāmajja sukkharukkho viya sākhāmattāvaseso ṭhito,",
  "atk-s0510a:1320_17": "aho jarāya upahato koviḷāro”ti cintetvā “anupādiṇṇampi tāya jarāya haññati,",
  "atk-s0510a:1320_18": "kimaṅgaṃ pana upādiṇṇa”nti aniccasaññaṃ paṭilabhi.",
  "atk-s0510a:1320_19": "Tadanusāreneva sabbasaṅkhāre dukkhato anattato ca vipassantova “aho vatāhampi sañchinnapatto koviḷāro",
  "atk-s0510a:1320_20": "viya apagatagihibyañjano bhaveyya”nti patthayamāno anupubbena tasmiṃ sayanatale dakkhiṇena passena nipannoyeva",
  "atk-s0510a:1320_21": "vipassitvā paccekabodhiṃ sacchākāsi.",
  "atk-s0510a:1320_22": "Tato gamanakāle amaccehi “kālo, deva,",
  "atk-s0510a:1320_23": "gantu”nti vutte “nāhaṃ rājā”tiādīni vatvā purimanayeneva imaṃ gāthamabhāsi.",
  "atk-s0510a:1321_0": "Tattha oropayitvāti apanetvā.",
  "atk-s0510a:1321_1": "Gihibyañjanānīti kesamassuodātavatthālaṅkāramālāgandhavilepanaputtadāradāsidāsādīni.",
  "atk-s0510a:1321_2": "Etāni gihibhāvaṃ byañjayanti,",
  "atk-s0510a:1321_3": "tasmā “gihibyañjanānī”ti vuccanti.",
  "atk-s0510a:1321_4": "Sañchinnapattoti patitapatto.",
  "atk-s0510a:1321_5": "Chetvānāti maggañāṇena chinditvā.",
  "atk-s0510a:1321_6": "Vīroti maggavīriyena samannāgato.",
  "atk-s0510a:1321_7": "Gihibandhanānīti kāmabandhanāni.",
  "atk-s0510a:1321_8": "Kāmā hi gihīnaṃ bandhanāni.",
  "atk-s0510a:1321_9": "Ayaṃ tāva padattho.",
  "atk-s0510a:1321_10": "Ayaṃ pana adhippāyo –",
  "atk-s0510a:1321_11": "“aho vatāhampi oropayitvā gihibyañjanāni sañchinnapatto yathā koviḷāro bhaveyya”nti evaṃ cintayamāno vipassanaṃ ārabhitvā adhigatoti.",
  "atk-s0510a:1321_12": "Sesaṃ purimanayeneva veditabbanti.",
  "atk-s0510a:1322_0": "Koviḷāragāthāvaṇṇanā niṭṭhitā.",
  "atk-s0510a:1323_0": "Paṭhamavaggo niṭṭhito.",
  "atk-s0510a:1324_0": "101- 2.",
  "atk-s0510a:1324_1": "Sace labhethāti kā uppatti?",
  "atk-s0510a:1324_2": "Pubbe kira kassapassa bhagavato sāsane dve paccekabodhisattā pabbajitvā vīsati vassasahassāni gatapaccāgatavattaṃ pūretvā devaloke uppannā.",
  "atk-s0510a:1324_3": "Tato cavitvā tesaṃ jeṭṭhako bārāṇasirañño putto,",
  "atk-s0510a:1324_4": "kaniṭṭho purohitassa putto ahosi.",
  "atk-s0510a:1324_5": "Te ekadivasaṃyeva paṭisandhiṃ gahetvā ekadivasameva mātu kucchito nikkhamitvā sahapaṃsukīḷakā sahāyakā ahesuṃ.",
  "atk-s0510a:1324_6": "Purohitaputto paññavā ahosi.",
  "atk-s0510a:1324_7": "So rājaputtaṃ āha – “samma,",
  "atk-s0510a:1324_8": "tvaṃ tava pituno accayena rajjaṃ labhissasi,",
  "atk-s0510a:1324_9": "ahaṃ purohitaṭṭhānaṃ,",
  "atk-s0510a:1324_10": "susikkhitena ca rajjaṃ anusāsituṃ sakkā,",
  "atk-s0510a:1324_11": "ehi sippaṃ uggaṇhissāmā”ti.",
  "atk-s0510a:1324_12": "Tato ubhopi yaññopacitā hutvā gāmanigamādīsu bhikkhaṃ caramānā paccantajanapadagāmaṃ gatā.",
  "atk-s0510a:1324_13": "Tañca gāmaṃ pañca paccekabuddhā bhikkhācāravelāya pavisiṃsu.",
  "atk-s0510a:1324_14": "Tattha manussā paccekabuddhe disvā ussāhajātā āsanāni paññāpetvā paṇītaṃ khādanīyaṃ vā bhojanīyaṃ vā upanāmetvā pūjenti.",
  "atk-s0510a:1324_15": "Tesaṃ etadahosi –",
  "atk-s0510a:1324_16": "“amhehi sadisā uccākulikā nāma natthi,",
  "atk-s0510a:1324_17": "api ca panime manussā yadi icchanti,",
  "atk-s0510a:1324_18": "amhākaṃ bhikkhaṃ denti,",
  "atk-s0510a:1324_19": "yadi nicchanti, na denti,",
  "atk-s0510a:1324_20": "imesaṃ pana pabbajitānaṃ evarūpaṃ sakkāraṃ karonti,",
  "atk-s0510a:1324_21": "addhā ete kiñci sippaṃ jānanti, handa,",
  "atk-s0510a:1324_22": "nesaṃ santike sippaṃ uggaṇhāmā”ti.",
  "atk-s0510a:1324_23": "Te manussesu paṭikkantesu okāsaṃ labhitvā “yaṃ, bhante,",
  "atk-s0510a:1324_24": "tumhe sippaṃ jānātha,",
  "atk-s0510a:1324_25": "taṃ amhehi sikkhāpethā”ti yāciṃsu.",
  "atk-s0510a:1324_26": "Paccekabuddhā “na sakkā apabbajitena sikkhitu”nti āhaṃsu.",
  "atk-s0510a:1324_27": "Te pabbajjaṃ yācitvā pabbajiṃsu.",
  "atk-s0510a:1324_28": "Tato nesaṃ paccekabuddhā “evaṃ vo nivāsetabbaṃ,",
  "atk-s0510a:1324_29": "evaṃ pārupitabba”ntiādinā nayena ābhisamācārikaṃ ācikkhitvā “imassa sippassa ekībhāvābhirati nipphatti,",
  "atk-s0510a:1324_30": "tasmā ekeneva nisīditabbaṃ,",
  "atk-s0510a:1324_31": "ekena caṅkamitabbaṃ,",
  "atk-s0510a:1324_32": "ekena ṭhātabbaṃ,",
  "atk-s0510a:1324_33": "ekena sayitabba”nti pāṭiyekkaṃ paṇṇasālaṃ adaṃsu,",
  "atk-s0510a:1324_34": "tato te attano attano paṇṇasālaṃ pavisitvā nisīdiṃsu.",
  "atk-s0510a:1324_35": "Purohitaputto nisinnakālato pabhuti cittasamādhānaṃ laddhā jhānaṃ paṭilabhi.",
  "atk-s0510a:1324_36": "Rājaputto muhutteneva ukkaṇṭhito tassa santikaṃ āgato.",
  "atk-s0510a:1324_37": "So taṃ disvā “kiṃ,",
  "atk-s0510a:1324_38": "sammā”ti pucchi.",
  "atk-s0510a:1324_39": "“Ukkaṇṭhitomhī”ti āha.",
  "atk-s0510a:1324_40": "“Tena hi idha nisīdā”ti.",
  "atk-s0510a:1324_41": "So tattha muhuttaṃ nisīditvā āha –",
  "atk-s0510a:1324_42": "“imassa kira, samma,",
  "atk-s0510a:1324_43": "sippassa ekībhāvābhirati nipphattī”ti?",
  "atk-s0510a:1324_44": "Purohitaputto “evaṃ, samma,",
  "atk-s0510a:1324_45": "tena hi tvaṃ attano nisinnokāsaṃ eva gaccha,",
  "atk-s0510a:1324_46": "uggaṇhissāmi imassa sippassa nipphatti”nti āha.",
  "atk-s0510a:1324_47": "So gantvā punapi muhuttakeneva ukkaṇṭhito purimanayeneva tikkhattuṃ āgato.",
  "atk-s0510a:1325_0": "Tato naṃ purohitaputto tatheva uyyojetvā tasmiṃ gate cintesi –",
  "atk-s0510a:1325_1": "“ayaṃ attano ca kammaṃ hāpeti mama ca,",
  "atk-s0510a:1325_2": "idhābhikkhaṇaṃ āgacchatī”ti.",
  "atk-s0510a:1325_3": "So paṇṇasālato nikkhamma araññaṃ paviṭṭho.",
  "atk-s0510a:1325_4": "Itaro attano paṇṇasālāyeva nisinno punapi muhuttakeneva ukkaṇṭhito tassa santikaṃ āgantvā ito cito ca maggantopi taṃ adisvā cintesi –",
  "atk-s0510a:1325_5": "“yo gahaṭṭhakāle paṇṇākāraṃ ādāya āgatopi maṃ daṭṭhuṃ na labhati,",
  "atk-s0510a:1325_6": "so dāni mayi āgate dassanampi adātukāmo apakkami. Aho are, citta,",
  "atk-s0510a:1325_7": "na lajjasi,",
  "atk-s0510a:1325_8": "yaṃ maṃ catukkhattuṃ idhānesi,",
  "atk-s0510a:1325_9": "na so dāni te vase vattissāmi,",
  "atk-s0510a:1325_10": "aññadatthu taṃyeva mama vase vattāpessāmī”ti attano senāsanaṃ pavisitvā vipassanaṃ ārabhitvā paccekabodhiṃ",
  "atk-s0510a:1325_11": "sacchikatvā ākāsena nandamūlakapabbhāraṃ agamāsi.",
  "atk-s0510a:1325_12": "Itaropi araññaṃ pavisitvā vipassanaṃ ārabhitvā paccekabodhiṃ sacchikatvā tattheva agamāsi.",
  "atk-s0510a:1325_13": "Te ubhopi manosilātale nisīditvā pāṭiyekkaṃ pāṭiyekkaṃ imā udānagāthāyo abhāsiṃsu.",
  "atk-s0510a:1326_0": "Tattha nipakanti pakatinipakaṃ paṇḍitaṃ kasiṇaparikammādikusalaṃ.",
  "atk-s0510a:1326_1": "Sādhuvihārinti appanāvihārena vā upacārena vā samannāgataṃ.",
  "atk-s0510a:1326_2": "Dhīranti dhitisampannaṃ.",
  "atk-s0510a:1326_3": "Tattha nipakattena dhitisampadā vuttā.",
  "atk-s0510a:1326_4": "Idha pana dhitisampannamevāti attho.",
  "atk-s0510a:1326_5": "Dhiti nāma asithilaparakkamatā,",
  "atk-s0510a:1326_6": "“kāmaṃ taco ca nhāru cā”ti evaṃ pavattavīriyassetaṃ adhivacanaṃ.",
  "atk-s0510a:1326_7": "Apica dhikkatapāpotipi dhīro.",
  "atk-s0510a:1326_8": "Rājāva raṭṭhaṃ vijitaṃ pahāyāti yathā pakatirājā “vijitaṃ raṭṭhaṃ anatthāvaha”nti ñatvā rajjaṃ pahāya eko carati,",
  "atk-s0510a:1326_9": "evaṃ bālasahāyaṃ pahāya eko care.",
  "atk-s0510a:1326_10": "Atha vā rājāva raṭṭhanti yathā sutasomo rājā raṭṭhaṃ vijitaṃ pahāya eko cari,",
  "atk-s0510a:1326_11": "yathā ca mahājanako rājā,",
  "atk-s0510a:1326_12": "evaṃ eko carīti ayampi tassa attho.",
  "atk-s0510a:1326_13": "Sesaṃ vuttānusārena sakkā jānitunti na vitthāritanti.",
  "atk-s0510a:1327_0": "Sahāyagāthāvaṇṇanā niṭṭhitā.",
  "atk-s0510a:1328_0": "103.",
  "atk-s0510a:1328_1": "Addhā pasaṃsāmāti imissā gāthāya yāva ākāsatale paññattāsane paccekabuddhānaṃ nisajjā,",
  "atk-s0510a:1328_2": "tāva cātuddisagāthāya uppattisadisā eva uppatti.",
  "atk-s0510a:1328_3": "Ayaṃ pana viseso –",
  "atk-s0510a:1328_4": "yathā so rājā rattiyā tikkhattuṃ ubbijji,",
  "atk-s0510a:1328_5": "na tathā ayaṃ,",
  "atk-s0510a:1328_6": "nevassa yañño paccupaṭṭhito ahosi.",
  "atk-s0510a:1328_7": "So ākāsatale paññattesu āsanesu paccekabuddhe nisīdāpetvā “ke tumhe”ti pucchi. “Mayaṃ, mahārāja,",
  "atk-s0510a:1328_8": "anavajjabhojino nāmā”ti. “Bhante,",
  "atk-s0510a:1328_9": "anavajjabhojinoti imassa ko attho”ti?",
  "atk-s0510a:1328_10": "“Sundaraṃ vā asundaraṃ vā laddhā nibbikārā bhuñjāma,",
  "atk-s0510a:1328_11": "mahārājā”ti.",
  "atk-s0510a:1328_12": "Taṃ sutvā rañño etadahosi –",
  "atk-s0510a:1328_13": "“yaṃnūnāhaṃ ime upaparikkheyyaṃ ‘edisā vā no vā”’ti?",
  "atk-s0510a:1328_14": "Taṃ divasaṃ kaṇājakena bilaṅgadutiyena parivisi.",
  "atk-s0510a:1328_15": "Taṃ paccekabuddhā amataṃ viya nibbikārā bhuñjiṃsu.",
  "atk-s0510a:1328_16": "Rājā “ime paṭiññātattā ekadivasaṃ nibbikārā honti,",
  "atk-s0510a:1328_17": "puna sve jānissāmī”ti svātanāya nimantesi.",
  "atk-s0510a:1328_18": "Dutiyadivasepi tathevākāsi.",
  "atk-s0510a:1328_19": "Tepi tatheva paribhuñjiṃsu.",
  "atk-s0510a:1328_20": "Atha rājā “sundaraṃ datvā vīmaṃsissāmī”ti punapi nimantetvā dve divase mahāsakkāraṃ katvā paṇītena ativicitrena khādanīyena bhojanīyena parivisi.",
  "atk-s0510a:1328_21": "Tepi tatheva nibbikārā paribhuñjitvā rañño maṅgalaṃ vatvā pakkamiṃsu.",
  "atk-s0510a:1328_22": "Rājā acirapakkantesu tesu “anavajjabhojino ete,",
  "atk-s0510a:1328_23": "aho vatāhampi anavajjabhojī bhaveyya”nti cintetvā mahārajjaṃ pahāya pabbajjaṃ samādāya vipassanaṃ ārabhitvā",
  "atk-s0510a:1328_24": "paccekabuddho hutvā mañjūsakarukkhamūle paccekabuddhānaṃ majjhe attano ārammaṇaṃ vibhāvento imaṃ gāthamabhāsi.",
  "atk-s0510a:1328_25": "Sā padatthato uttānameva.",
  "atk-s0510a:1328_26": "Kevalaṃ pana sahāyasampadanti ettha asekhehi sīlādikkhandhehi sampannā sahāyā eva sahāyasampadāti veditabbā.",
  "atk-s0510a:1329_0": "Ayaṃ panettha yojanā –",
  "atk-s0510a:1329_1": "yā ayaṃ vuttā sahāyasampadā,",
  "atk-s0510a:1329_2": "taṃ sahāyasampadaṃ addhā pasaṃsāma,",
  "atk-s0510a:1329_3": "ekaṃseneva thomemāti vuttaṃ hoti. Kathaṃ?",
  "atk-s0510a:1329_4": "Seṭṭhā samā sevitabbā sahāyāti. Kasmā?",
  "atk-s0510a:1329_5": "Attano sīlādīhi seṭṭhe sevamānassa sīlādayo dhammā anuppannā uppajjanti,",
  "atk-s0510a:1329_6": "uppannā ca vuddhiṃ virūḷhiṃ vepullaṃ pāpuṇanti.",
  "atk-s0510a:1329_7": "Same sevamānassa aññamaññaṃ sādhāraṇena kukkuccassa vinodanena ca laddhā na parihāyanti.",
  "atk-s0510a:1329_8": "Ete pana sahāyake seṭṭhe ca same ca aladdhā kuhanādimicchājīvaṃ pahāya dhammena samena uppannaṃ bhojanaṃ",
  "atk-s0510a:1329_9": "bhuñjanto tattha ca paṭighānunayaṃ anuppādento anavajjabhojī hutvā atthakāmo kulaputto eko care khaggavisāṇakappo.",
  "atk-s0510a:1329_10": "Ahampi evaṃ caranto imaṃ sampattiṃ adhigatomhīti.",
  "atk-s0510a:1330_0": "Addhāpasaṃsāgāthāvaṇṇanā niṭṭhitā.",
  "atk-s0510a:1331_0": "104.",
  "atk-s0510a:1331_1": "Disvā suvaṇṇassāti kā uppatti?",
  "atk-s0510a:1331_2": "Aññataro kira bārāṇasiyaṃ rājā gimhasamaye divāseyyaṃ upagato ahosi,",
  "atk-s0510a:1331_3": "santike cassa vaṇṇadāsī gosītacandanaṃ pisati.",
  "atk-s0510a:1331_4": "Tassā ekabāhāya ekaṃ suvaṇṇavalayaṃ,",
  "atk-s0510a:1331_5": "ekabāhāya dve.",
  "atk-s0510a:1331_6": "Tāni saṅghaṭṭenti,",
  "atk-s0510a:1331_7": "itaraṃ na saṅghaṭṭati.",
  "atk-s0510a:1331_8": "Rājā taṃ disvā “evameva gaṇavāse saṅghaṭṭanā,",
  "atk-s0510a:1331_9": "ekavāse asaṅghaṭṭanā”ti cintetvā punappunaṃ dāsiṃ olokesi.",
  "atk-s0510a:1331_10": "Tena ca samayena sabbālaṅkāravibhūsitā devī taṃ bījayantī ṭhitā hoti.",
  "atk-s0510a:1331_11": "Sā “vaṇṇadāsiyā paṭibaddhacitto maññe rājā”ti cintetvā taṃ dāsiṃ uṭṭhāpetvā sayameva pisitumāraddhā.",
  "atk-s0510a:1331_12": "Athassā ca ubhosu bāhāsu aneke suvaṇṇavalayā,",
  "atk-s0510a:1331_13": "te saṅghaṭṭayantā mahāsaddaṃ janayiṃsu.",
  "atk-s0510a:1331_14": "Rājā atisuṭṭhutaraṃ nibbindo dakkhiṇapassena nipannoyeva vipassanaṃ ārabhitvā paccekabodhiṃ sacchākāsi.",
  "atk-s0510a:1331_15": "Taṃ anuttarasukhena sukhitaṃ nipannaṃ candanahatthā devī upasaṅkamitvā “ālimpāmi,",
  "atk-s0510a:1331_16": "mahārājā”ti āha.",
  "atk-s0510a:1331_17": "So “apehi,",
  "atk-s0510a:1331_18": "mā ālimpāhī”ti āha.",
  "atk-s0510a:1331_19": "Sā “kissa,",
  "atk-s0510a:1331_20": "mahārājā”ti?",
  "atk-s0510a:1331_21": "So “nāhaṃ, rājā”ti.",
  "atk-s0510a:1331_22": "Evametesaṃ kathāsallāpaṃ sutvā amaccā upasaṅkamiṃsu,",
  "atk-s0510a:1331_23": "tehipi mahārājavādena ālapito “nāhaṃ, bhaṇe,",
  "atk-s0510a:1331_24": "rājā”ti āha.",
  "atk-s0510a:1331_25": "Sesaṃ paṭhamagāthāya vuttasadisameva.",
  "atk-s0510a:1332_0": "Ayaṃ pana gāthāvaṇṇanā –",
  "atk-s0510a:1332_1": "tattha disvāti oloketvā.",
  "atk-s0510a:1332_2": "Suvaṇṇassāti kañcanassa.",
  "atk-s0510a:1332_3": "“Valayānī”ti pāṭhaseso.",
  "atk-s0510a:1332_4": "Sāvasesapadattho hi ayaṃ attho.",
  "atk-s0510a:1332_5": "Pabhassarānīti pabhāsanasīlāni,",
  "atk-s0510a:1332_6": "jutimantānīti vuttaṃ hoti.",
  "atk-s0510a:1332_7": "Sesaṃ uttānapadatthameva.",
  "atk-s0510a:1332_8": "Ayaṃ pana yojanā –",
  "atk-s0510a:1332_9": "disvā bhujasmiṃ suvaṇṇassa valayāni “gaṇavāse sati saṅghaṭṭanā,",
  "atk-s0510a:1332_10": "ekavāse asaṅghaṭṭanā”ti evaṃ cintetvā vipassanaṃ ārabhitvā adhigatomhīti.",
  "atk-s0510a:1332_11": "Sesaṃ suviññeyyamevāti.",
  "atk-s0510a:1333_0": "Suvaṇṇavalayagāthāvaṇṇanā niṭṭhitā.",
  "atk-s0510a:1334_0": "105.",
  "atk-s0510a:1334_1": "Evaṃ dutiyenāti kā uppatti?",
  "atk-s0510a:1334_2": "Aññataro kira bārāṇasirājā daharova pabbajitukāmo amacce āṇāpesi –",
  "atk-s0510a:1334_3": "“deviṃ gahetvā rajjaṃ pariharatha,",
  "atk-s0510a:1334_4": "ahaṃ pabbajissāmī”ti. Amaccā –",
  "atk-s0510a:1334_5": "“mahārāja,",
  "atk-s0510a:1334_6": "arājakaṃ rajjaṃ amhehi na sakkā rakkhituṃ sāmantarājāno āgamma vilumpissanti,",
  "atk-s0510a:1334_7": "yāva ekopi putto uppajjati,",
  "atk-s0510a:1334_8": "tāva āgamehī”ti saññāpesuṃ.",
  "atk-s0510a:1334_9": "Muducitto rājā adhivāsesi.",
  "atk-s0510a:1334_10": "Atha devī gabbhaṃ gaṇhi.",
  "atk-s0510a:1334_11": "Rājā puna te āṇāpesi –",
  "atk-s0510a:1334_12": "“devī gabbhinī,",
  "atk-s0510a:1334_13": "puttaṃ jātaṃ rajje abhisiñcitvā rajjaṃ pariharatha,",
  "atk-s0510a:1334_14": "ahaṃ pabbajissāmī”ti.",
  "atk-s0510a:1334_15": "Amaccā “dujjānaṃ, mahārāja, etaṃ,",
  "atk-s0510a:1334_16": "yaṃ devī puttaṃ vā vijāyissati,",
  "atk-s0510a:1334_17": "dhītaraṃ vāti,",
  "atk-s0510a:1334_18": "tāva vijāyanakālaṃ āgamehī”ti punapi rājānaṃ saññāpesuṃ.",
  "atk-s0510a:1334_19": "Atha sā puttaṃ vijāyi.",
  "atk-s0510a:1334_20": "Tadāpi rājā tatheva amacce āṇāpesi.",
  "atk-s0510a:1334_21": "Amaccā punapi rājānaṃ – “āgamehi, mahārāja,",
  "atk-s0510a:1334_22": "yāva paṭibalo hotī”ti bahūhi kāraṇehi saññāpesuṃ.",
  "atk-s0510a:1334_23": "Tato kumāre paṭibale jāte amacce sannipātāpetvā “paṭibalo dāni ayaṃ,",
  "atk-s0510a:1334_24": "taṃ rajje abhisiñcitvā paṭipajjathā”ti amaccānaṃ okāsaṃ adatvā antarāpaṇato kāsāyavatthādayo sabbaparikkhāre",
  "atk-s0510a:1334_25": "āharāpetvā antepure eva pabbajitvā mahājanako viya nikkhamitvā gato.",
  "atk-s0510a:1334_26": "Sabbaparijano nānappakāraṃ paridevamāno rājānaṃ anubandhi.",
  "atk-s0510a:1334_27": "So rājā yāva attano rajjasīmā,",
  "atk-s0510a:1334_28": "tāva gantvā kattaradaṇḍena lekhaṃ ākaḍḍhitvā –",
  "atk-s0510a:1334_29": "“ayaṃ lekhā nātikkamitabbā”ti āha.",
  "atk-s0510a:1334_30": "Mahājano lekhāya sīsaṃ katvā bhūmiyaṃ nipanno paridevamāno “tuyhaṃ dāni, tāta,",
  "atk-s0510a:1334_31": "rañño āṇā,",
  "atk-s0510a:1334_32": "kiṃ karissatī”ti kumāraṃ lekhaṃ atikkamāpesi.",
  "atk-s0510a:1334_33": "Kumāro “tāta,",
  "atk-s0510a:1334_34": "tātā”ti dhāvitvā rājānaṃ sampāpuṇi.",
  "atk-s0510a:1334_35": "Rājā kumāraṃ disvā “etaṃ mahājanaṃ pariharanto rajjaṃ kāresiṃ,",
  "atk-s0510a:1334_36": "kiṃ dāni ekaṃ dārakaṃ pariharituṃ na sakkhissa”nti kumāraṃ gahetvā araññaṃ paviṭṭho,",
  "atk-s0510a:1334_37": "tattha pubbapaccekabuddhehi vasitapaṇṇasālaṃ disvā vāsaṃ kappesi saddhiṃ puttena.",
  "atk-s0510a:1335_0": "Tato kumāro varasayanādīsu kataparicayo tiṇasanthārake vā rajjumañcake vā sayamāno rodati.",
  "atk-s0510a:1335_1": "Sītavātādīhi phuṭṭho samāno –",
  "atk-s0510a:1335_2": "“sītaṃ tāta uṇhaṃ tāta makasā tāta ḍaṃsanti.",
  "atk-s0510a:1335_3": "Chātomhi tāta,",
  "atk-s0510a:1335_4": "pipāsitomhi tātā”ti vadati.",
  "atk-s0510a:1335_5": "Rājā taṃ saññāpentoyeva rattiṃ vītināmesi.",
  "atk-s0510a:1335_6": "Divāpissa piṇḍāya caritvā bhattaṃ upanāmesi,",
  "atk-s0510a:1335_7": "kumāro missakabhattaṃ kaṅguvarakamuggādibahulaṃ acchādentampi taṃ jighacchāvasena bhuñjamāno katipāhaccayena uṇhe ṭhapitapadumaṃ viya milāyi.",
  "atk-s0510a:1335_8": "Rājā pana paṭisaṅkhānabalena nibbikāro bhuñjati.",
  "atk-s0510a:1335_9": "Tato so kumāraṃ saññāpento āha – “nagare, tāta,",
  "atk-s0510a:1335_10": "paṇītāhāro labbhati,",
  "atk-s0510a:1335_11": "tattha gacchāmā”ti.",
  "atk-s0510a:1335_12": "Kumāro “āma, tātā”ti.",
  "atk-s0510a:1335_13": "Tato naṃ purakkhatvā āgatamaggeneva nivatti.",
  "atk-s0510a:1335_14": "Kumāramātāpi devī “na dāni rājā kumāraṃ gaṇhitvā araññe ciraṃ vasissati,",
  "atk-s0510a:1335_15": "katipāheneva nivattissatī”ti cintetvā raññā kattaradaṇḍena likhitaṭṭhāneyeva vatiṃ kārāpetvā vāsaṃ kappesi.",
  "atk-s0510a:1335_16": "Rājā tassā vatiyā avidūre ṭhatvā “ettha te, tāta,",
  "atk-s0510a:1335_17": "mātā nisinnā,",
  "atk-s0510a:1335_18": "gacchāhī”ti pesesi.",
  "atk-s0510a:1335_19": "Yāva so taṃ ṭhānaṃ pāpuṇāti,",
  "atk-s0510a:1335_20": "tāva udikkhanto aṭṭhāsi –",
  "atk-s0510a:1335_21": "“mā heva naṃ koci viheṭheyyā”ti.",
  "atk-s0510a:1335_22": "Kumāro mātu santikaṃ dhāvanto agamāsi.",
  "atk-s0510a:1336_0": "Ārakkhapurisā kumāraṃ āgacchantaṃ disvā deviyā ārocesi.",
  "atk-s0510a:1336_1": "Devī vīsatināṭakitthisahassaparivutā paccuggantvā paṭiggahesi.",
  "atk-s0510a:1336_2": "Rañño ca pavattiṃ pucchi.",
  "atk-s0510a:1336_3": "“Pacchato āgacchatī”ti sutvā manusse pesesi.",
  "atk-s0510a:1336_4": "Rājāpi tāvadeva sakavasanaṭṭhānaṃ agamāsi.",
  "atk-s0510a:1336_5": "Manussā rājānaṃ adisvā nivattiṃsu.",
  "atk-s0510a:1336_6": "Tato devī nirāsāva hutvā puttaṃ gahetvā nagaraṃ gantvā rajje abhisiñci.",
  "atk-s0510a:1336_7": "Rājāpi attano vasanaṭṭhāne nisinno vipassitvā paccekabodhiṃ patvā mañjūsakarukkhamūle paccekabuddhānaṃ majjhe imaṃ udānagāthaṃ abhāsi.",
  "atk-s0510a:1336_8": "Sā atthato uttānā eva.",
  "atk-s0510a:1337_0": "Ayaṃ panetthādhippāyo –",
  "atk-s0510a:1337_1": "yvāyaṃ ekena dutiyena kumārena sītuṇhādīhi nivedentena sahavāsena taṃ saññāpentassa mama vācābhilāpo tasmiṃ sinehavasena abhisajjanā vā jātā.",
  "atk-s0510a:1337_2": "Sacāhaṃ imaṃ na pariccajāmi,",
  "atk-s0510a:1337_3": "tato āyatimpi tatheva hessati,",
  "atk-s0510a:1337_4": "yathā idāni,",
  "atk-s0510a:1337_5": "evaṃ dutiyena saha mamassa vācābhilāpo abhisajjanā vā.",
  "atk-s0510a:1337_6": "“Ubhayampetaṃ antarāyakaraṃ visesādhigamassā”ti etaṃ bhayaṃ āyatiṃ pekkhamāno taṃ chaḍḍetvā yoniso paṭipajjitvā paccekabodhimadhigatomhīti.",
  "atk-s0510a:1337_7": "Sesaṃ vuttanayamevāti.",
  "atk-s0510a:1338_0": "Āyatibhayagāthāvaṇṇanā niṭṭhitā.",
  "atk-s0510a:1339_0": "106.",
  "atk-s0510a:1339_1": "Kāmā hi citrāti kā uppatti?",
  "atk-s0510a:1339_2": "Bārāṇasiyaṃ kira seṭṭhiputto daharova seṭṭhiṭṭhānaṃ labhi.",
  "atk-s0510a:1339_3": "Tassa tiṇṇaṃ utūnaṃ anucchavikā tayo pāsādā ahesuṃ.",
  "atk-s0510a:1339_4": "So sabbasampattīhi devakumāro viya paricāreti.",
  "atk-s0510a:1339_5": "Atha so daharova samāno “pabbajissāmī”ti mātāpitaro āpucchi,",
  "atk-s0510a:1339_6": "te naṃ nivārenti.",
  "atk-s0510a:1339_7": "So tatheva nibandhati.",
  "atk-s0510a:1339_8": "Punapi naṃ mātāpitaro “tvaṃ, tāta,",
  "atk-s0510a:1339_9": "sukhumālo,",
  "atk-s0510a:1339_10": "dukkarā pabbajjā,",
  "atk-s0510a:1339_11": "khuradhārāya upari caṅkamanasadisā”ti nānappakārehi nivārenti.",
  "atk-s0510a:1339_12": "So tatheva nibandhati.",
  "atk-s0510a:1339_13": "Te cintesuṃ –",
  "atk-s0510a:1339_14": "“sacāyaṃ pabbajati,",
  "atk-s0510a:1339_15": "amhākaṃ domanassaṃ hoti.",
  "atk-s0510a:1339_16": "Sace naṃ nivārema,",
  "atk-s0510a:1339_17": "etassa domanassaṃ hoti.",
  "atk-s0510a:1339_18": "Apica amhākaṃ domanassaṃ hotu,",
  "atk-s0510a:1339_19": "mā ca etassā”ti anujāniṃsu.",
  "atk-s0510a:1339_20": "Tato so sabbaṃ parijanaṃ paridevamānaṃ anādiyitvā isipatanaṃ gantvā paccekabuddhānaṃ santike pabbaji.",
  "atk-s0510a:1339_21": "Tassa uḷārasenāsanaṃ na pāpuṇāti,",
  "atk-s0510a:1339_22": "mañcake taṭṭikaṃ attharitvā sayi.",
  "atk-s0510a:1339_23": "So varasayane kataparicayo sabbarattiṃ atidukkhito ahosi.",
  "atk-s0510a:1339_24": "Pabhāte sarīraparikammaṃ katvā pattacīvaramādāya paccekabuddhehi saddhiṃ piṇḍāya pāvisi.",
  "atk-s0510a:1339_25": "Tattha vuḍḍhā aggāsanañca aggapiṇḍañca labhanti,",
  "atk-s0510a:1339_26": "navakā yaṃkiñcideva āsanalūkhaṃ bhojanañca.",
  "atk-s0510a:1339_27": "So tena lūkhabhojanenāpi atidukkhito ahosi.",
  "atk-s0510a:1339_28": "So katipāhaṃyeva kiso dubbaṇṇo hutvā nibbijji,",
  "atk-s0510a:1339_29": "yathā taṃ aparipakkagate samaṇadhamme.",
  "atk-s0510a:1339_30": "Tato mātāpitūnaṃ dūtaṃ pesetvā uppabbaji.",
  "atk-s0510a:1339_31": "So katipāhaṃyeva balaṃ gahetvā punapi pabbajitukāmo ahosi,",
  "atk-s0510a:1339_32": "tato dutiyampi pabbajitvā punapi uppabbaji.",
  "atk-s0510a:1339_33": "Tatiyavāre pana pabbajitvā sammā paṭipanno vipassitvā paccekabodhiṃ sacchikatvā imaṃ udānagāthaṃ vatvā",
  "atk-s0510a:1339_34": "puna paccekabuddhānaṃ majjhe imameva byākaraṇagāthampi abhāsi.",
  "atk-s0510a:1340_0": "Tattha kāmāti dve kāmā vatthukāmo ca kilesakāmo ca.",
  "atk-s0510a:1340_1": "Tattha vatthukāmo nāma piyarūpādiārammaṇadhammo,",
  "atk-s0510a:1340_2": "kilesakāmo nāma sabbo rāgappabhedo.",
  "atk-s0510a:1340_3": "Idha pana vatthukāmo adhippeto.",
  "atk-s0510a:1340_4": "Rūpādianekappakāravasena citrā.",
  "atk-s0510a:1340_5": "Lokassādavasena madhurā.",
  "atk-s0510a:1340_6": "Bālaputhujjanānaṃ manaṃ ramāpentīti manoramā.",
  "atk-s0510a:1340_7": "Virūparūpenāti vividhena rūpena,",
  "atk-s0510a:1340_8": "anekavidhena sabhāvenāti vuttaṃ hoti.",
  "atk-s0510a:1340_9": "Te hi rūpādivasena citrā,",
  "atk-s0510a:1340_10": "rūpādīsupi nīlādivasena vividharūpā.",
  "atk-s0510a:1340_11": "Evaṃ tena tena virūparūpena tathā tathā assādaṃ dassetvā mathenti cittaṃ,",
  "atk-s0510a:1340_12": "pabbajjāya abhiramituṃ na dentīti.",
  "atk-s0510a:1340_13": "Sesamettha pākaṭameva.",
  "atk-s0510a:1340_14": "Nigamanampi dvīhi tīhi vā padehi yojetvā purimagāthāsu vuttanayeneva veditabbanti.",
  "atk-s0510a:1341_0": "Kāmagāthāvaṇṇanā niṭṭhitā.",
  "atk-s0510a:1342_0": "107.",
  "atk-s0510a:1342_1": "Ītī cāti kā uppatti?",
  "atk-s0510a:1342_2": "Bārāṇasiyaṃ kira rañño gaṇḍo udapādi,",
  "atk-s0510a:1342_3": "bāḷhā vedanā vaḍḍhanti.",
  "atk-s0510a:1342_4": "Vejjā “satthakammena vinā phāsu na hotī”ti bhaṇanti.",
  "atk-s0510a:1342_5": "Rājā tesaṃ abhayaṃ datvā satthakammaṃ kārāpesi.",
  "atk-s0510a:1342_6": "Te taṃ phāletvā pubbalohitaṃ nīharitvā nivedanaṃ katvā vaṇaṃ pilotikena bandhiṃsu.",
  "atk-s0510a:1342_7": "Lūkhamaṃsāhāresu ca naṃ sammā ovadiṃsu.",
  "atk-s0510a:1342_8": "Rājā lūkhabhojanena kisasarīro ahosi,",
  "atk-s0510a:1342_9": "gaṇḍo cassa milāyi.",
  "atk-s0510a:1342_10": "So phāsukasaññī hutvā siniddhāhāraṃ bhuñji,",
  "atk-s0510a:1342_11": "tena sañjātabalo visayeyeva paṭisevi,",
  "atk-s0510a:1342_12": "tassa gaṇḍo purimasabhāvameva sampāpuṇi.",
  "atk-s0510a:1342_13": "Evaṃ yāva tikkhattuṃ satthakammaṃ kārāpetvā vejjehi parivajjito nibbinditvā mahārajjaṃ pahāya pabbajitvā",
  "atk-s0510a:1342_14": "araññaṃ pavisitvā vipassanaṃ ārabhitvā sattahi vassehi paccekabodhiṃ sacchikatvā imaṃ udānagāthaṃ bhāsitvā",
  "atk-s0510a:1342_15": "nandamūlakapabbhāraṃ agamāsi.",
  "atk-s0510a:1343_0": "Tattha etīti īti,",
  "atk-s0510a:1343_1": "āgantukānaṃ akusalabhāgīnaṃ byasanahetūnaṃ etaṃ adhivacanaṃ.",
  "atk-s0510a:1343_2": "Tasmā kāmaguṇāpi ete anekabyasanāvahaṭṭhena anatthānaṃ sannipātaṭṭhena ca īti.",
  "atk-s0510a:1343_3": "Gaṇḍopi asuciṃ paggharati,",
  "atk-s0510a:1343_4": "uddhumātaparipakkaparibhinno hoti.",
  "atk-s0510a:1343_5": "Tasmā ete kilesāsucipaggharaṇato uppādajarābhaṅgehi uddhumātaparipakkaparibhinnabhāvato ca gaṇḍo.",
  "atk-s0510a:1343_6": "Upaddavatīti upaddavo,",
  "atk-s0510a:1343_7": "anatthaṃ janento abhibhavati ajjhottharatīti attho,",
  "atk-s0510a:1343_8": "rāgagaṇḍādīnametamadhivacanaṃ.",
  "atk-s0510a:1343_9": "Tasmā kāmaguṇāpete aviditanibbānatthāvahahetutāya sabbupaddavakammaparivatthutāya ca upaddavo.",
  "atk-s0510a:1343_10": "Yasmā panete kilesāturabhāvaṃ janentā sīlasaṅkhātaṃ ārogyaṃ loluppaṃ vā uppādentā pākatikameva ārogyaṃ vilumpanti,",
  "atk-s0510a:1343_11": "tasmā iminā ārogyavilumpanaṭṭhena rogo.",
  "atk-s0510a:1343_12": "Abbhantaramanupaviṭṭhaṭṭhena pana antotudanaṭṭhena ca dunnīharaṇīyaṭṭhena ca sallaṃ.",
  "atk-s0510a:1343_13": "Diṭṭhadhammikasamparāyikabhayāvahanato bhayaṃ.",
  "atk-s0510a:1343_14": "Me etanti metaṃ.",
  "atk-s0510a:1343_15": "Sesamettha pākaṭameva.",
  "atk-s0510a:1343_16": "Nigamanampi vuttanayeneva veditabbanti.",
  "atk-s0510a:1344_0": "Ītigāthāvaṇṇanā niṭṭhitā.",
  "atk-s0510a:1345_0": "108.",
  "atk-s0510a:1345_1": "Sītañcāti kā uppatti?",
  "atk-s0510a:1345_2": "Bārāṇasiyaṃ kira sītālukabrahmadatto nāma rājā ahosi.",
  "atk-s0510a:1345_3": "So pabbajitvā araññe tiṇakuṭikāya viharati.",
  "atk-s0510a:1345_4": "Tasmiñca padese sīte sītaṃ,",
  "atk-s0510a:1345_5": "uṇhe daṇhameva hoti abbhokāsattā padesassa.",
  "atk-s0510a:1345_6": "Gocaragāme bhikkhā yāvadatthaṃ na labbhati,",
  "atk-s0510a:1345_7": "pānīyampi dullabhaṃ,",
  "atk-s0510a:1345_8": "vātātapaḍaṃsasarīsapāpi bādhenti.",
  "atk-s0510a:1345_9": "Tassa etadahosi –",
  "atk-s0510a:1345_10": "“ito aḍḍhayojanamatte sampanno padeso,",
  "atk-s0510a:1345_11": "tattha sabbepi ete parissayā natthi,",
  "atk-s0510a:1345_12": "yaṃnūnāhaṃ tattha gaccheyyaṃ,",
  "atk-s0510a:1345_13": "phāsukaṃ viharantena sakkā sukhamadhigantu”nti?",
  "atk-s0510a:1345_14": "Tassa puna ahosi –",
  "atk-s0510a:1345_15": "“pabbajitā nāma na paccayagiddhā honti,",
  "atk-s0510a:1345_16": "evarūpañca cittaṃ attano vase vattāpenti,",
  "atk-s0510a:1345_17": "na cittassa vase vattanti,",
  "atk-s0510a:1345_18": "nāhaṃ gamissāmī”ti evaṃ paccavekkhitvā na agamāsi.",
  "atk-s0510a:1345_19": "Evaṃ yāvatatiyakaṃ uppannacittaṃ paccavekkhitvā nivattesi.",
  "atk-s0510a:1345_20": "Tato tattheva satta vassāni vasitvā sammā paṭipajjamāno paccekabodhiṃ sacchikatvā imaṃ udānagāthaṃ bhāsitvā nandamūlakapabbhāraṃ agamāsi.",
  "atk-s0510a:1346_0": "Tattha sītañcāti sītaṃ duvidhaṃ abbhantaradhātukkhobhapaccayañca bāhiradhātukkhobhapaccayañca,",
  "atk-s0510a:1346_1": "tathā uṇhampi.",
  "atk-s0510a:1346_2": "Ḍaṃsāti piṅgalamakkhikā.",
  "atk-s0510a:1346_3": "Sarīsapāti ye keci dīghajātikā sarantā gacchanti.",
  "atk-s0510a:1346_4": "Sesaṃ pākaṭameva.",
  "atk-s0510a:1346_5": "Nigamanampi vuttanayeneva veditabbanti.",
  "atk-s0510a:1347_0": "Sītālukagāthāvaṇṇanā niṭṭhitā.",
  "atk-s0510a:1348_0": "109.",
  "atk-s0510a:1348_1": "Nāgovāti kā uppatti?",
  "atk-s0510a:1348_2": "Bārāṇasiyaṃ kira aññataro rājā vīsati vassāni rajjaṃ kāretvā kālaṅkato niraye vīsati vassāni eva paccitvā,",
  "atk-s0510a:1348_3": "himavantappadese hatthiyoniyaṃ uppajjitvā sañjātakkhandho padumavaṇṇasakalasarīro uḷāro yūthapati mahānāgo ahosi.",
  "atk-s0510a:1348_4": "Tassa obhaggobhaggasākhābhaṅgāni hatthichāpāva khādanti,",
  "atk-s0510a:1348_5": "ogāhepi naṃ hatthiniyo kaddamena vilimpiṃsu,",
  "atk-s0510a:1348_6": "sabbaṃ pālileyyakanāgasseva ahosi.",
  "atk-s0510a:1348_7": "So yūthā nibbijjitvā pakkāmi.",
  "atk-s0510a:1348_8": "Tato naṃ padānusārena yūthā anubandhanti,",
  "atk-s0510a:1348_9": "evaṃ yāvatatiyaṃ pakkantampi anubandhiṃsuyeva.",
  "atk-s0510a:1348_10": "Tato cintesi “idāni mayhaṃ nattako bārāṇasiyaṃ rajjaṃ kāreti,",
  "atk-s0510a:1348_11": "yaṃnūnāhaṃ attano purimajātiyā uyyānaṃ gaccheyyaṃ.",
  "atk-s0510a:1348_12": "Tatra so maṃ rakkhissatī”ti.",
  "atk-s0510a:1348_13": "Tato rattiyaṃ niddupagate yūthe yūthaṃ pahāya tameva uyyānaṃ pāvisi.",
  "atk-s0510a:1348_14": "Uyyānapālo disvā rañño ārocesi.",
  "atk-s0510a:1348_15": "Rājā “hatthiṃ gahessāmī”ti senāya parivāresi.",
  "atk-s0510a:1348_16": "Hatthī rājānameva abhimukho gacchati.",
  "atk-s0510a:1348_17": "Rājā “maṃ abhimukho etī”ti khurappaṃ sannayhitvā aṭṭhāsi.",
  "atk-s0510a:1348_18": "Tato hatthī “vijjheyyāpi maṃ eso”ti mānusikāya vācāya “brahmadatta,",
  "atk-s0510a:1348_19": "mā maṃ vijjha,",
  "atk-s0510a:1348_20": "ahaṃ te ayyako”ti āha.",
  "atk-s0510a:1348_21": "Rājā “kiṃ bhaṇasī”ti sabbaṃ pucchi.",
  "atk-s0510a:1348_22": "Hatthīpi rajje ca narake ca hatthiyoniyañca pavattiṃ sabbaṃ ārocesi.",
  "atk-s0510a:1348_23": "Rājā “sundaraṃ mā bhāyi,",
  "atk-s0510a:1348_24": "mā kañci bhiṃsāpehī”ti hatthino vaṭṭañca ārakkhake ca hatthibhaṇḍe ca upaṭṭhāpesi.",
  "atk-s0510a:1349_0": "Athekadivasaṃ rājā hatthikkhandhavaragato “ayaṃ vīsati vassāni rajjaṃ kāretvā niraye paccitvā pakkāvasesena tiracchānayoniyaṃ uppanno,",
  "atk-s0510a:1349_1": "tatthāpi gaṇasaṃvāsasaṅghaṭṭanaṃ asahanto idhāgatosi,",
  "atk-s0510a:1349_2": "aho dukkhova gaṇasaṃvāso,",
  "atk-s0510a:1349_3": "ekībhāvo eva pana sukho”ti cintetvā tattheva vipassanaṃ ārabhitvā paccekabodhiṃ sacchākāsi.",
  "atk-s0510a:1349_4": "Taṃ lokuttarasukhena sukhitaṃ amaccā upasaṅkamitvā paṇipātaṃ katvā “yānakālo,",
  "atk-s0510a:1349_5": "mahārājā”ti āhaṃsu.",
  "atk-s0510a:1349_6": "Tato “nāhaṃ,",
  "atk-s0510a:1349_7": "rājā”ti vatvā purimanayeneva imaṃ gāthamabhāsi.",
  "atk-s0510a:1349_8": "Sā padatthato pākaṭā eva.",
  "atk-s0510a:1350_0": "Ayaṃ panettha adhippāyayojanā –",
  "atk-s0510a:1350_1": "sā ca kho yuttivaseneva,",
  "atk-s0510a:1350_2": "na anussavavasena.",
  "atk-s0510a:1350_3": "Yathā ayaṃ hatthī ariyakantesu sīlesu dantattā adantabhūmiṃ nāgacchatīti vā,",
  "atk-s0510a:1350_4": "sarīramahantatāya vā nāgo,",
  "atk-s0510a:1350_5": "evaṃ kudāssu nāmāhampi ariyakantesu sīlesu dantattā adantabhūmiṃ nāgamanena,",
  "atk-s0510a:1350_6": "āgumakaraṇena,",
  "atk-s0510a:1350_7": "puna itthattaṃ anāgamanena ca guṇasarīramahantatāya vā nāgo bhaveyyaṃ.",
  "atk-s0510a:1350_8": "Yathā cesa yūthāni vivajjayitvā ekacariyasukhena yathābhirantaṃ viharaṃ araññe eko care khaggavisāṇakappo,",
  "atk-s0510a:1350_9": "kudāssu nāmāhampi evaṃ gaṇaṃ vivajjetvā ekavihārasukhena yathābhirantaṃ viharaṃ araññe attano yathā yathā sukhaṃ,",
  "atk-s0510a:1350_10": "tathā tathā yattakaṃ vā icchāmi,",
  "atk-s0510a:1350_11": "tattakaṃ araññe nivāsaṃ eko care khaggavisāṇakappo eko careyyanti attho.",
  "atk-s0510a:1350_12": "Yathā cesa susaṇṭhitakkhandhamahantatāya sañjātakkhandho,",
  "atk-s0510a:1350_13": "kudāssu nāmāhampi evaṃ asekhasīlakkhandhamahantatāya sañjātakkhandho bhaveyyaṃ.",
  "atk-s0510a:1350_14": "Yathā cesa padumasadisagattatāya vā,",
  "atk-s0510a:1350_15": "padumakule uppannatāya vā padumī,",
  "atk-s0510a:1350_16": "kudāssu nāmāhampi evaṃ padumasadisaujukatāya vā,",
  "atk-s0510a:1350_17": "ariyajātipadume uppannatāya vā padumī bhaveyyaṃ.",
  "atk-s0510a:1350_18": "Yathā cesa thāmabalādīhi uḷāro,",
  "atk-s0510a:1350_19": "kudāssu nāmāhampi evaṃ parisuddhakāyasamācāratādīhi sīlasamādhinibbedhikapaññādīhi vā uḷāro bhaveyyanti.",
  "atk-s0510a:1350_20": "Evaṃ cintento vipassanaṃ ārabhitvā paccekabodhiṃ adhigatomhīti.",
  "atk-s0510a:1351_0": "Nāgagāthāvaṇṇanā niṭṭhitā.",
  "atk-s0510a:1352_0": "110.",
  "atk-s0510a:1352_1": "Aṭṭhānatanti kā uppatti?",
  "atk-s0510a:1352_2": "Bārāṇasirañño kira putto daharo eva samāno pabbajitukāmo mātāpitaro yāci.",
  "atk-s0510a:1352_3": "Mātāpitaro naṃ nivārenti.",
  "atk-s0510a:1352_4": "So nivāriyamānopi nibandhatiyeva “pabbajissāmī”ti.",
  "atk-s0510a:1352_5": "Tato pubbe vuttaseṭṭhiputtaṃ viya sabbaṃ vatvā anujāniṃsu.",
  "atk-s0510a:1352_6": "“Pabbajitvā ca uyyāneyeva vasitabba”nti paṭijānāpesuṃ,",
  "atk-s0510a:1352_7": "so tathā akāsi.",
  "atk-s0510a:1352_8": "Tassa mātā pātova vīsatisahassanāṭakitthiparivutā uyyānaṃ gantvā puttaṃ yāguṃ pāyetvā antarā khajjakādīni",
  "atk-s0510a:1352_9": "ca khādāpetvā yāva majjhanhikasamayā tena saddhiṃ samullapitvā nagaraṃ pavisati.",
  "atk-s0510a:1352_10": "Pitāpi majjhanhike āgantvā taṃ bhojetvā attanāpi bhuñjitvā divasaṃ tena saddhiṃ samullapitvā sāyanhasamayaṃ",
  "atk-s0510a:1352_11": "paṭijagganakapurise ṭhapetvā nagaraṃ pavisati.",
  "atk-s0510a:1352_12": "So evaṃ rattindivaṃ avivitto viharati.",
  "atk-s0510a:1353_0": "Tena kho pana samayena ādiccabandhu nāma paccekabuddho nandamūlakapabbhāre viharati.",
  "atk-s0510a:1353_1": "So āvajjento taṃ addasa –",
  "atk-s0510a:1353_2": "“ayaṃ kumāro pabbajituṃ asakkhi,",
  "atk-s0510a:1353_3": "jaṭaṃ chindituṃ na sakkotī”ti.",
  "atk-s0510a:1353_4": "Tato paraṃ āvajji –",
  "atk-s0510a:1353_5": "“attano dhammatāya nibbijjissati nu kho, no”ti.",
  "atk-s0510a:1353_6": "Atha “dhammatāya nibbindanto aticiraṃ bhavissatī”ti ñatvā “tassa ārammaṇaṃ dassessāmī”ti purimanayeneva manosilātalato āgantvā uyyāne aṭṭhāsi.",
  "atk-s0510a:1353_7": "Rājaparisā disvā “paccekabuddho āgato,",
  "atk-s0510a:1353_8": "mahārājā”ti ārocesi.",
  "atk-s0510a:1353_9": "Rājā “idāni me putto paccekabuddhena saddhiṃ anukkaṇṭhito vasissatī”ti pamuditamano hutvā paccekabuddhaṃ",
  "atk-s0510a:1353_10": "sakkaccaṃ upaṭṭhahitvā tattheva vāsaṃ yācitvā paṇṇasālādivāvihāracaṅkamādisabbaṃ kāretvā vāsesi.",
  "atk-s0510a:1353_11": "So tattha vasanto ekadivasaṃ okāsaṃ labhitvā kumāraṃ pucchi –",
  "atk-s0510a:1353_12": "“kosi tva”nti?",
  "atk-s0510a:1353_13": "“Ahaṃ pabbajito”ti.",
  "atk-s0510a:1353_14": "“Pabbajitā nāma na īdisā hontī”ti.",
  "atk-s0510a:1353_15": "Atha “bhante,",
  "atk-s0510a:1353_16": "kīdisā honti,",
  "atk-s0510a:1353_17": "kiṃ mayhaṃ ananucchavika”nti vutte “tvaṃ attano ananucchavikaṃ na pekkhasi,",
  "atk-s0510a:1353_18": "nanu te mātā vīsatisahassitthīti saddhiṃ pubbaṇhasamaye āgacchantī uyyānaṃ avivittaṃ karoti,",
  "atk-s0510a:1353_19": "pitā cassa mahatā balakāyena sāyanhasamaye jagganakaparisā sakalaṃ rattiṃ,",
  "atk-s0510a:1353_20": "pabbajitā nāma tava sadisā na honti,",
  "atk-s0510a:1353_21": "īdisā pana hontī”ti tattha ṭhitasseva iddhiyā himavante aññataraṃ vihāraṃ dassesi.",
  "atk-s0510a:1353_22": "So tattha paccekabuddhe ālambanaphalakaṃ nissāya ṭhite ca caṅkamante ca rajanakakammasūcikammādīni karonte ca disvā āha –",
  "atk-s0510a:1353_23": "“tumhe idha nāgacchatha,",
  "atk-s0510a:1353_24": "pabbajjā ca tumhehi anuññātā”ti? “Āma,",
  "atk-s0510a:1353_25": "pabbajjā anuññātā,",
  "atk-s0510a:1353_26": "pabbajitakālato paṭṭhāya samaṇā nāma attano nissaraṇaṃ kātuṃ,",
  "atk-s0510a:1353_27": "padesañca icchitaṃ patthitaṃ gantuṃ labhanti,",
  "atk-s0510a:1353_28": "ettakaṃva vaṭṭatī”ti vatvā ākāse ṭhatvā aṭṭhāna taṃ saṅgaṇikāratassa,",
  "atk-s0510a:1353_29": "yaṃ phassaye sāmayikaṃ vimuttinti imaṃ upaḍḍhugāthaṃ vatvā dissamānoyeva ākāsena nandamūlakapabbhāraṃ agamāsi.",
  "atk-s0510a:1353_30": "Evaṃ gate paccekabuddhe so attano paṇṇasālaṃ pavisitvā nipajji.",
  "atk-s0510a:1353_31": "Ārakkhapurisopi “sayito kumāro,",
  "atk-s0510a:1353_32": "idāni kuhiṃ gamissatī”ti pamatto niddaṃ okkami.",
  "atk-s0510a:1353_33": "So tassa pamattabhāvaṃ ñatvā pattacīvaramādāya araññaṃ pāvisi.",
  "atk-s0510a:1353_34": "Tatra ca ṭhito vipassanaṃ ārabhitvā paccekabodhiṃ sacchikatvā paccekabuddhaṭṭhānaṃ gato.",
  "atk-s0510a:1353_35": "Tatra ca “kathamadhigata”nti pucchito ādiccabandhunā vuttaṃ upaḍḍhagāthaṃ paripuṇṇaṃ katvā abhāsi.",
  "atk-s0510a:1354_0": "Tassattho –",
  "atk-s0510a:1354_1": "aṭṭhāna tanti aṭṭhānaṃ taṃ,",
  "atk-s0510a:1354_2": "akāraṇaṃ tanti vuttaṃ hoti.",
  "atk-s0510a:1354_3": "Anunāsikalopo kato “ariyasaccāna dassana”ntiādīsu viya.",
  "atk-s0510a:1354_4": "Saṅgaṇikāratassāti gaṇābhiratassa.",
  "atk-s0510a:1354_5": "Yanti kāraṇavacanametaṃ “yaṃ hirīyati hirīyitabbenā”tiādīsu viya.",
  "atk-s0510a:1354_6": "Phassayeti adhigacche.",
  "atk-s0510a:1354_7": "Sāmayikaṃ vimuttinti lokiyasamāpattiṃ.",
  "atk-s0510a:1354_8": "Sā hi appitappitasamaye eva paccatthikehi vimuccanato “sāmayikā vimuttī”ti vuccati.",
  "atk-s0510a:1354_9": "Taṃ sāmayikaṃ vimuttiṃ.",
  "atk-s0510a:1354_10": "Aṭṭhānaṃ taṃ,",
  "atk-s0510a:1354_11": "na taṃ kāraṇaṃ vijjati saṅgaṇikāratassa,",
  "atk-s0510a:1354_12": "yena kāraṇena vimuttiṃ phassaye iti etaṃ ādiccabandhussa paccekabuddhassa vaco nisamma saṅgaṇikāratiṃ pahāya yoniso paṭipajjanto adhigatomhīti āha.",
  "atk-s0510a:1354_13": "Sesaṃ vuttanayamevāti.",
  "atk-s0510a:1355_0": "Aṭṭhānagāthāvaṇṇanā niṭṭhitā.",
  "atk-s0510a:1356_0": "Dutiyavaggo niṭṭhito.",
  "atk-s0510a:1357_0": "111.",
  "atk-s0510a:1357_1": "Diṭṭhīvisūkānīti kā uppatti?",
  "atk-s0510a:1357_2": "Aññataro kira bārāṇasirājā rahogato cintesi –",
  "atk-s0510a:1357_3": "“yathā sītādīnaṃ paṭighātakāni uṇhādīni atthi,",
  "atk-s0510a:1357_4": "atthi nu kho evaṃ vaṭṭapaṭighātakaṃ vivaṭṭaṃ, no”ti?",
  "atk-s0510a:1357_5": "So amacce pucchi –",
  "atk-s0510a:1357_6": "“vivaṭṭaṃ jānāthā”ti?",
  "atk-s0510a:1357_7": "Te “jānāma,",
  "atk-s0510a:1357_8": "mahārājā”ti āhaṃsu.",
  "atk-s0510a:1357_9": "Rājā “kiṃ ta”nti?",
  "atk-s0510a:1357_10": "Tato “antavā loko”tiādinā nayena sassatucchedaṃ kathesuṃ.",
  "atk-s0510a:1357_11": "Rājā “ime na jānanti,",
  "atk-s0510a:1357_12": "sabbepime diṭṭhigatikā”ti sayameva tesaṃ vilomatañca ayuttatañca disvā “vaṭṭapaṭighātakaṃ vivaṭṭaṃ atthi,",
  "atk-s0510a:1357_13": "taṃ gavesitabba”nti cintetvā rajjaṃ pahāya pabbajitvā vipassanto paccekabodhiṃ sacchākāsi.",
  "atk-s0510a:1357_14": "Imañca udānagāthaṃ abhāsi paccekabuddhānaṃ majjhe byākaraṇagāthañca.",
  "atk-s0510a:1358_0": "Tassattho –",
  "atk-s0510a:1358_1": "diṭṭhīvisūkānīti dvāsaṭṭhidiṭṭhigatāni.",
  "atk-s0510a:1358_2": "Tāni hi maggasammādiṭṭhiyā visūkaṭṭhena vijjhanaṭṭhena vilomaṭṭhena ca visūkāni,",
  "atk-s0510a:1358_3": "evaṃ diṭṭhiyā visūkāni,",
  "atk-s0510a:1358_4": "diṭṭhi eva vā visūkāni diṭṭhivisūkāni.",
  "atk-s0510a:1358_5": "Upātivattoti dassanamaggena atikkanto.",
  "atk-s0510a:1358_6": "Patto niyāmanti avinipātadhammatāya sambodhiparāyaṇatāya ca niyatabhāvaṃ adhigato,",
  "atk-s0510a:1358_7": "sammattaniyāmasaṅkhātaṃ vā paṭhamamagganti.",
  "atk-s0510a:1358_8": "Ettāvatā paṭhamamaggakiccanipphatti ca tassa paṭilābho ca vutto.",
  "atk-s0510a:1358_9": "Idāni paṭiladdhamaggoti iminā sesamaggapaṭilābhaṃ dasseti.",
  "atk-s0510a:1358_10": "Uppannañāṇomhīti uppannapaccekabodhiñāṇo amhi.",
  "atk-s0510a:1358_11": "Etena phalaṃ dasseti.",
  "atk-s0510a:1358_12": "Anaññaneyyoti aññehi idaṃ saccanti na netabbo.",
  "atk-s0510a:1358_13": "Etena sayambhutaṃ dasseti,",
  "atk-s0510a:1358_14": "patte vā paccekabodhiñāṇe aññaneyyatāya abhāvā sayaṃvasitaṃ.",
  "atk-s0510a:1358_15": "Samathavipassanāya vā diṭṭhivisūkāni upātivatto,",
  "atk-s0510a:1358_16": "ādimaggena niyāmaṃ patto,",
  "atk-s0510a:1358_17": "sesehi paṭiladdhamaggo,",
  "atk-s0510a:1358_18": "phalañāṇena uppannañāṇo,",
  "atk-s0510a:1358_19": "taṃ sabbaṃ attanāva adhigatoti anaññaneyyoti.",
  "atk-s0510a:1358_20": "Sesaṃ vuttanayeneva veditabbanti.",
  "atk-s0510a:1359_0": "Diṭṭhīvisūkagāthāvaṇṇanā niṭṭhitā.",
  "atk-s0510a:1360_0": "112.",
  "atk-s0510a:1360_1": "Nillolupoti kā uppatti?",
  "atk-s0510a:1360_2": "Bārāṇasirañño kira sūdo antarabhattaṃ pacitvā upanāmesi manuññadassanaṃ sādurasaṃ “appeva nāma me rājā dhanamanuppādeyyā”ti.",
  "atk-s0510a:1360_3": "Taṃ rañño gandheneva bhottukamyataṃ janesi,",
  "atk-s0510a:1360_4": "mukhe kheḷaṃ uppādeti.",
  "atk-s0510a:1360_5": "Paṭhamakabaḷe pana mukhe pakkhittamatte sattarasaharaṇisahassāni amateneva phusitāni ahesuṃ.",
  "atk-s0510a:1360_6": "Sūdo “idāni me dassati,",
  "atk-s0510a:1360_7": "idāni me dassatī”ti cintesi.",
  "atk-s0510a:1360_8": "Rājāpi “sakkārāraho sūdo”ti cintesi,",
  "atk-s0510a:1360_9": "“rasaṃ sāyitvā pana sakkarontaṃ maṃ pāpako kittisaddo abbhuggaccheyya ‘lolo ayaṃ rājā rasagaruko”’ti na kiñci abhaṇi.",
  "atk-s0510a:1360_10": "Evaṃ yāva bhojanapariyosānaṃ,",
  "atk-s0510a:1360_11": "tāva sūdo “idāni dassati,",
  "atk-s0510a:1360_12": "idāni dassatī”ti cintesi.",
  "atk-s0510a:1360_13": "Rājāpi avaṇṇabhayena na kiñci abhaṇi.",
  "atk-s0510a:1360_14": "Tato sūdo “natthi maññe imassa rañño jivhāviññāṇa”nti.",
  "atk-s0510a:1360_15": "Dutiyadivase asādurasaṃ upanāmesi.",
  "atk-s0510a:1360_16": "Rājā bhuñjanto “niggahāraho vata, bho,",
  "atk-s0510a:1360_17": "ajja sūdo”ti jānantopi pubbe viya paccavekkhitvā avaṇṇabhayena na kiñci abhaṇi.",
  "atk-s0510a:1360_18": "Tato sūdo “rājā neva sundaraṃ nāsundaraṃ jānātī”ti cintetvā sabbaṃ paribbayaṃ attanāva gahetvā kiñcideva pacitvā rañño deti.",
  "atk-s0510a:1360_19": "Rājā “aho vata lobho,",
  "atk-s0510a:1360_20": "ahaṃ nāma vīsati nagarasahassāni bhuñjanto imassa lobhena bhattamattampi na labhāmī”ti nibbijjitvā rajjaṃ",
  "atk-s0510a:1360_21": "pahāya pabbajitvā vipassanto paccekabodhiṃ sacchākāsi.",
  "atk-s0510a:1360_22": "Purimanayeneva imaṃ gāthaṃ abhāsi.",
  "atk-s0510a:1361_0": "Tattha nillolupoti alolupo.",
  "atk-s0510a:1361_1": "Yo hi rasataṇhābhibhūto hoti,",
  "atk-s0510a:1361_2": "so bhusaṃ luppati punappunaṃ luppati,",
  "atk-s0510a:1361_3": "tena “lolupo”ti vuccati.",
  "atk-s0510a:1361_4": "Tasmā esa taṃ paṭikkhipanto “nillolupo”ti āha.",
  "atk-s0510a:1361_5": "Nikkuhoti ettha kiñcāpi yassa tividhaṃ kuhanavatthu natthi,",
  "atk-s0510a:1361_6": "so “nikkuho”ti vuccati.",
  "atk-s0510a:1361_7": "Imissā pana gāthāya manuññabhojanādīsu vimhayamanāpajjanato nikkuhoti ayamadhippāyo.",
  "atk-s0510a:1361_8": "Nippipāsoti ettha pātumicchā pipāsā,",
  "atk-s0510a:1361_9": "tassā abhāvena nippipāso,",
  "atk-s0510a:1361_10": "sādurasalobhena bhottukamyatāvirahitoti attho.",
  "atk-s0510a:1361_11": "Nimmakkhoti ettha paraguṇavināsanalakkhaṇo makkho,",
  "atk-s0510a:1361_12": "tassa abhāvena nimmakkho.",
  "atk-s0510a:1361_13": "Attano gihikāle sūdassa guṇamakkhanābhāvaṃ sandhāyāha.",
  "atk-s0510a:1361_14": "Niddhantakasāvamohoti ettha rāgādayo tayo kāyaduccaritādīni ca tīṇīti cha dhammā yathāsambhavaṃ appasannaṭṭhena",
  "atk-s0510a:1361_15": "sakabhāvaṃ vijahāpetvā parabhāvaṃ gaṇhāpanaṭṭhena kasaṭaṭṭhena ca “kasāvā”ti veditabbā. Yathāha –",
  "atk-s0510a:1362_0": "“Tattha katame tayo kasāvā?",
  "atk-s0510a:1362_1": "Rāgakasāvo,",
  "atk-s0510a:1362_2": "dosakasāvo,",
  "atk-s0510a:1362_3": "mohakasāvo.",
  "atk-s0510a:1362_4": "Ime tayo kasāvā.",
  "atk-s0510a:1362_5": "Tattha katame aparepi tayo kasāvā?",
  "atk-s0510a:1362_6": "Kāyakasāvo,",
  "atk-s0510a:1362_7": "vacīkasāvo,",
  "atk-s0510a:1362_8": "manokasāvo”ti.",
  "atk-s0510a:1363_0": "Tesu mohaṃ ṭhapetvā pañcannaṃ kasāvānaṃ tesañca sabbesaṃ mūlabhūtassa mohassa niddhantattā niddhantakasāvamoho.",
  "atk-s0510a:1363_1": "Tiṇṇaṃ eva vā kāyavacīmanokasāvānaṃ mohassa ca niddhantattā niddhantakasāvamoho.",
  "atk-s0510a:1363_2": "Itaresu nillolupatādīhi rāgakasāvassa,",
  "atk-s0510a:1363_3": "nimmakkhatāya dosakasāvassa niddhantabhāvo siddho eva.",
  "atk-s0510a:1363_4": "Nirāsayoti nittaṇho.",
  "atk-s0510a:1363_5": "Sabbaloke bhavitvāti sakalaloke,",
  "atk-s0510a:1363_6": "tīsu bhavesu dvādasasu vā āyatanesu bhavavibhavataṇhāvirahito hutvāti attho.",
  "atk-s0510a:1363_7": "Sesaṃ vuttanayeneva veditabbaṃ.",
  "atk-s0510a:1363_8": "Atha vā tayopi pāde vatvā eko careti eko carituṃ sakkuṇeyyāti evampettha sambandho kātabbo.",
  "atk-s0510a:1364_0": "Nillolupagāthāvaṇṇanā niṭṭhitā.",
  "atk-s0510a:1365_0": "113.",
  "atk-s0510a:1365_1": "Pāpaṃ sahāyanti kā uppatti?",
  "atk-s0510a:1365_2": "Bārāṇasiyaṃ kira aññataro rājā mahaccarājānubhāvena nagaraṃ padakkhiṇaṃ karonto manusse koṭṭhāgārato purāṇadhaññādīni bahiddhā nīharante disvā “kiṃ, bhaṇe,",
  "atk-s0510a:1365_3": "ida”nti amacce pucchi.",
  "atk-s0510a:1365_4": "Amaccā “idāni, mahārāja,",
  "atk-s0510a:1365_5": "navadhaññādīni uppajjissanti,",
  "atk-s0510a:1365_6": "tesaṃ okāsaṃ kātuṃ ime manussā purāṇadhaññādīni chaḍḍentī”ti āhaṃsu.",
  "atk-s0510a:1365_7": "Rājā “kiṃ, bhaṇe,",
  "atk-s0510a:1365_8": "itthāgārabalakāyādīnaṃ vattaṃ paripuṇṇa”nti āha. “Āma, mahārāja,",
  "atk-s0510a:1365_9": "paripuṇṇa”nti. “Tena hi, bhaṇe,",
  "atk-s0510a:1365_10": "dānasālaṃ kāretha,",
  "atk-s0510a:1365_11": "dānaṃ dassāmi,",
  "atk-s0510a:1365_12": "mā imāni dhaññāni anupakārāni vinassantū”ti.",
  "atk-s0510a:1365_13": "Tato naṃ aññataro diṭṭhigatiko amacco “mahārāja,",
  "atk-s0510a:1365_14": "natthi dinna”nti ārabbha yāva “bāle ca paṇḍite ca sandhāvitvā saṃsaritvā dukkhassantaṃ karissantī”ti vatvā nivāresi.",
  "atk-s0510a:1365_15": "Rājā dutiyampi tatiyampi koṭṭhāgāre vilumpante disvā tatheva āṇāpesi.",
  "atk-s0510a:1365_16": "Sopi tatiyampi naṃ “mahārāja,",
  "atk-s0510a:1365_17": "dattupaññattaṃ yadidaṃ dāna”ntiādīni vatvā nivāresi. So “are,",
  "atk-s0510a:1365_18": "ahaṃ attano santakampi na labhāmi dātuṃ,",
  "atk-s0510a:1365_19": "kiṃ me imehi pāpasahāyehī”ti nibbinno rajjaṃ pahāya pabbajitvā vipassanto paccekabodhiṃ sacchākāsi.",
  "atk-s0510a:1365_20": "Tañca pāpasahāyaṃ garahanto imaṃ udānagāthamāha.",
  "atk-s0510a:1366_0": "Tassāyaṃ saṅkhepattho –",
  "atk-s0510a:1366_1": "yvāyaṃ dasavatthukāya pāpadiṭṭhiyā samannāgatattā pāpo,",
  "atk-s0510a:1366_2": "paresampi anatthaṃ passatīti anatthadassī,",
  "atk-s0510a:1366_3": "kāyaduccaritādimhi ca visame niviṭṭho,",
  "atk-s0510a:1366_4": "taṃ atthakāmo kulaputto pāpaṃ sahāyaṃ parivajjayetha,",
  "atk-s0510a:1366_5": "anatthadassiṃ visame niviṭṭhaṃ.",
  "atk-s0510a:1366_6": "Sayaṃ na seveti attano vasena taṃ na seveyya.",
  "atk-s0510a:1366_7": "Yadi pana parassa vaso hoti,",
  "atk-s0510a:1366_8": "kiṃ sakkā kātunti vuttaṃ hoti.",
  "atk-s0510a:1366_9": "Pasutanti pasaṭaṃ,",
  "atk-s0510a:1366_10": "diṭṭhivasena tattha tattha lagganti attho.",
  "atk-s0510a:1366_11": "Pamattanti kāmaguṇesu vossaṭṭhacittaṃ,",
  "atk-s0510a:1366_12": "kusalabhāvanārahitaṃ vā.",
  "atk-s0510a:1366_13": "Taṃ evarūpaṃ sahāyaṃ na seve na bhaje na payirupāse,",
  "atk-s0510a:1366_14": "aññadatthu eko care khaggavisāṇakappoti.",
  "atk-s0510a:1367_0": "Pāpasahāyagāthāvaṇṇanā niṭṭhitā.",
  "atk-s0510a:1368_0": "114.",
  "atk-s0510a:1368_1": "Bahussutanti kā uppatti?",
  "atk-s0510a:1368_2": "Pubbe kira kassapassa bhagavato sāsane aṭṭha paccekabodhisattā pabbajitvā gatapaccāgatavattaṃ pūretvā",
  "atk-s0510a:1368_3": "devaloke uppannātiādi sabbaṃ anavajjabhojīgāthāya vuttasadisameva.",
  "atk-s0510a:1368_4": "Ayaṃ pana viseso –",
  "atk-s0510a:1368_5": "paccekabuddhe nisīdāpetvā rājā āha –",
  "atk-s0510a:1368_6": "“ke tumhe”ti?",
  "atk-s0510a:1368_7": "Te āhaṃsu – “mayaṃ, mahārāja,",
  "atk-s0510a:1368_8": "bahussutā nāmā”ti.",
  "atk-s0510a:1368_9": "Rājā “ahaṃ sutabrahmadatto nāma,",
  "atk-s0510a:1368_10": "sutena tittiṃ na gacchāmi, handa,",
  "atk-s0510a:1368_11": "nesaṃ santike vicitranayadhammadesanaṃ sossāmī”ti attamano dakkhiṇodakaṃ datvā parivisitvā bhattakiccapariyosāne",
  "atk-s0510a:1368_12": "saṅghattherassa santike nisīditvā “dhammakathaṃ, bhante,",
  "atk-s0510a:1368_13": "kathethā”ti āha.",
  "atk-s0510a:1368_14": "So “sukhito hotu, mahārāja,",
  "atk-s0510a:1368_15": "rāgakkhayo hotū”ti vatvā uṭṭhito.",
  "atk-s0510a:1368_16": "Rājā “ayaṃ na bahussuto,",
  "atk-s0510a:1368_17": "dutiyo bahussuto bhavissati,",
  "atk-s0510a:1368_18": "sve tassa vicitradhammadesanaṃ sossāmī”ti svātanāya nimantesi.",
  "atk-s0510a:1368_19": "Evaṃ yāva sabbesaṃ paṭipāṭi gacchati,",
  "atk-s0510a:1368_20": "tāva nimantesi,",
  "atk-s0510a:1368_21": "te sabbepi “dosakkhayo hotu,",
  "atk-s0510a:1368_22": "mohakkhayo,",
  "atk-s0510a:1368_23": "gatikkhayo,",
  "atk-s0510a:1368_24": "bhavakkhayo,",
  "atk-s0510a:1368_25": "vaṭṭakkhayo,",
  "atk-s0510a:1368_26": "upadhikkhayo,",
  "atk-s0510a:1368_27": "taṇhakkhayo hotū”ti evaṃ ekekapadaṃ visesetvā sesaṃ paṭhamasadisameva vatvā uṭṭhahiṃsu.",
  "atk-s0510a:1369_0": "Tato rājā –",
  "atk-s0510a:1369_1": "“ime ‘bahussutā maya’nti bhaṇanti,",
  "atk-s0510a:1369_2": "na ca tesaṃ vicitrakathā,",
  "atk-s0510a:1369_3": "kimetehi vutta”nti tesaṃ vacanatthaṃ upaparikkhitumāraddho.",
  "atk-s0510a:1369_4": "Atha “rāgakkhayo hotū”ti upaparikkhanto “rāge khīṇe dosopi mohopi aññataraññatarepi kilesā khīṇā hontī”ti",
  "atk-s0510a:1369_5": "ñatvā attamano ahosi “nippariyāyabahussutā ime samaṇā.",
  "atk-s0510a:1369_6": "Yathāpi hi purisena mahāpathaviṃ vā ākāsaṃ vā aṅguliyā niddisantena na aṅgulimattova padeso niddiṭṭho hoti.",
  "atk-s0510a:1369_7": "Api ca kho pana sakalapathavī ākāsā eva niddiṭṭhā honti.",
  "atk-s0510a:1369_8": "Evaṃ imehi ekekaṃ atthaṃ niddisantehi aparimāṇā atthā niddiṭṭhā hontī”ti.",
  "atk-s0510a:1369_9": "Tato so “kudāssu nāmāhampi evaṃ bahussuto bhavissāmī”ti tathārūpaṃ bahussutabhāvaṃ patthento rajjaṃ pahāya",
  "atk-s0510a:1369_10": "pabbajitvā vipassanto paccekabodhiṃ sacchikatvā imaṃ udānagāthamabhāsi.",
  "atk-s0510a:1370_0": "Tatthāyaṃ saṅkhepattho –",
  "atk-s0510a:1370_1": "bahussutanti duvidho bahussuto tīsu piṭakesu atthato nikhilo pariyattibahussuto ca,",
  "atk-s0510a:1370_2": "maggaphalavijjābhiññāpaṭivedhako paṭivedhabahussuto ca.",
  "atk-s0510a:1370_3": "Āgatāgamo dhammadharo.",
  "atk-s0510a:1370_4": "Uḷārehi pana kāyavacīmanokammehi samannāgato uḷāro.",
  "atk-s0510a:1370_5": "Yuttapaṭibhāno ca muttapaṭibhāno ca yuttamuttapaṭibhāno ca paṭibhānavā.",
  "atk-s0510a:1370_6": "Pariyattiparipucchādhigamavasena vā tividho paṭibhānavā veditabbo.",
  "atk-s0510a:1370_7": "Yassa hi pariyatti paṭibhāti,",
  "atk-s0510a:1370_8": "so pariyattipaṭibhānavā.",
  "atk-s0510a:1370_9": "Yassa atthañca ñāṇañca lakkhaṇañca ṭhānāṭṭhānañca paripucchantassa paripucchā paṭibhāti,",
  "atk-s0510a:1370_10": "so paripucchāpaṭibhānavā.",
  "atk-s0510a:1370_11": "Yassa maggādayo paṭividdhā honti,",
  "atk-s0510a:1370_12": "so adhigamapaṭibhānavā.",
  "atk-s0510a:1370_13": "Taṃ evarūpaṃ bahussutaṃ dhammadharaṃ bhajetha mittaṃ uḷāraṃ paṭibhānavantaṃ.",
  "atk-s0510a:1370_14": "Tato tassānubhāvena attatthaparatthaubhayatthabhedato vā diṭṭhadhammikasamparāyikaparamatthabhedato vā anekappakārāni aññāya atthāni,",
  "atk-s0510a:1370_15": "tato “ahosiṃ nu kho ahaṃ atītamaddhāna”ntiādīsu kaṅkhāṭṭhāniyesu vineyya kaṅkhaṃ vicikicchaṃ vinetvā",
  "atk-s0510a:1370_16": "vināsetvā evaṃ katasabbakicco eko care khaggavisāṇakappoti.",
  "atk-s0510a:1371_0": "Bahussutagāthāvaṇṇanā niṭṭhitā.",
  "atk-s0510a:1372_0": "115.",
  "atk-s0510a:1372_1": "Khiḍḍaṃ ratinti kā uppatti?",
  "atk-s0510a:1372_2": "Bārāṇasiyaṃ kira vibhūsakabrahmadatto nāma rājā pātova yāguṃ vā bhattaṃ vā bhuñjitvā nānāvidhavibhūsanehi",
  "atk-s0510a:1372_3": "attānaṃ vibhūsāpetvā mahāādāse sakalaṃ sarīraṃ disvā yaṃ na icchati,",
  "atk-s0510a:1372_4": "taṃ apanetvā aññena vibhūsanena vibhūsāpeti.",
  "atk-s0510a:1372_5": "Tassa ekadivasaṃ evaṃ karontassa bhattavelā majjhanhikā sampattā.",
  "atk-s0510a:1372_6": "Vippakatavibhūsitova dussapaṭṭena sīsaṃ veṭhetvā bhuñjitvā divāseyyaṃ upagañchi.",
  "atk-s0510a:1372_7": "Punapi uṭṭhahitvā tatheva karoto sūriyo oggato.",
  "atk-s0510a:1372_8": "Evaṃ dutiyadivasepi tatiyadivasepi.",
  "atk-s0510a:1372_9": "Athassa evaṃ maṇḍanappasutassa piṭṭhirogo udapādi.",
  "atk-s0510a:1372_10": "Tassa etadahosi – “aho re,",
  "atk-s0510a:1372_11": "ahaṃ sabbathāmena vibhūsantopi imasmiṃ kappake vibhūsane asantuṭṭho lobhaṃ uppādesiṃ,",
  "atk-s0510a:1372_12": "lobho ca nāmesa apāyagamanīyo dhammo,",
  "atk-s0510a:1372_13": "handāhaṃ lobhaṃ niggaṇhāmī”ti rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthamabhāsi.",
  "atk-s0510a:1373_0": "Tattha khiḍḍā ca rati ca pubbe vuttāva.",
  "atk-s0510a:1373_1": "Kāmasukhanti vatthukāmasukhaṃ.",
  "atk-s0510a:1373_2": "Vatthukāmāpi hi sukhassa visayādibhāvena “sukha”nti vuccanti. Yathāha –",
  "atk-s0510a:1373_3": "“atthi rūpaṃ sukhaṃ sukhānupatita”nti.",
  "atk-s0510a:1373_4": "Evametaṃ khiḍḍaṃ ratiṃ kāmasukhañca imasmiṃ okāsaloke analaṅkaritvā alanti akatvā,",
  "atk-s0510a:1373_5": "etaṃ tappakanti vā sārabhūtanti vā evaṃ aggahetvā.",
  "atk-s0510a:1373_6": "Anapekkhamānoti tena analaṅkaraṇena anapekkhaṇasīlo apihāluko nittaṇho.",
  "atk-s0510a:1373_7": "Vibhūsaṭṭhānā virato saccavādīti tattha vibhūtā duvidhā –",
  "atk-s0510a:1373_8": "agārikavibhūsā ca anagārikavibhūsā ca.",
  "atk-s0510a:1373_9": "Sāṭakaveṭhanamālāgandhādivibhūsā agārikavibhūsā nāma.",
  "atk-s0510a:1373_10": "Pattamaṇḍanādivibhūsā anagārikavibhūsā.",
  "atk-s0510a:1373_11": "Vibhūsā eva vibhūsaṭṭhānaṃ,",
  "atk-s0510a:1373_12": "tasmā vibhūsaṭṭhānā tividhāya viratiyā virato.",
  "atk-s0510a:1373_13": "Avitathavacanato saccavādīti evamattho daṭṭhabbo.",
  "atk-s0510a:1374_0": "Vibhūsaṭṭhānagāthāvaṇṇanā niṭṭhitā.",
  "atk-s0510a:1375_0": "116.",
  "atk-s0510a:1375_1": "Puttañca dāranti kā uppatti?",
  "atk-s0510a:1375_2": "Bārāṇasiyaṃ kira rañño putto daharakāleyeva abhisitto rajjaṃ kāresi.",
  "atk-s0510a:1375_3": "So paṭhamagāthāya vuttapaccekabodhisatto viya rajjasiriṃ anubhavanto ekadivasaṃ cintesi –",
  "atk-s0510a:1375_4": "“ahaṃ rajjaṃ kārento bahūnaṃ dukkhaṃ karomi,",
  "atk-s0510a:1375_5": "kiṃ me ekabhattatthāya iminā pāpena, handa,",
  "atk-s0510a:1375_6": "sukhamuppādemī”ti rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.",
  "atk-s0510a:1376_0": "Tattha dhanānīti muttāmaṇiveḷuriyasaṅkhasilāpavāḷarajatajātarūpādīni ratanāni.",
  "atk-s0510a:1376_1": "Dhaññānīti sālivīhiyavagodhumakaṅguvarakakudrūsakappabhedāni satta sesāparaṇṇāni ca.",
  "atk-s0510a:1376_2": "Bandhavānīti ñātibandhugottabandhumittabandhusippabandhuvasena catubbidhabandhave.",
  "atk-s0510a:1376_3": "Yathodhikānīti sakasakaodhivasena ṭhitāniyeva.",
  "atk-s0510a:1376_4": "Sesaṃ vuttanayamevāti.",
  "atk-s0510a:1377_0": "Puttadāragāthāvaṇṇanā niṭṭhitā.",
  "atk-s0510a:1378_0": "117.",
  "atk-s0510a:1378_1": "Saṅgo esoti kā uppatti?",
  "atk-s0510a:1378_2": "Bārāṇasiyaṃ kira pādalolabrahmadatto nāma rājā ahosi.",
  "atk-s0510a:1378_3": "So pātova yāguṃ vā bhattaṃ vā bhuñjitvā tīsu pāsādesu tividhāni nāṭakāni passati.",
  "atk-s0510a:1378_4": "Tividhā nāma nāṭakā pubbarājato āgataṃ,",
  "atk-s0510a:1378_5": "anantararājato āgataṃ,",
  "atk-s0510a:1378_6": "attano kāle uṭṭhitanti.",
  "atk-s0510a:1378_7": "So ekadivasaṃ pātova daharanāṭakapāsādaṃ gato.",
  "atk-s0510a:1378_8": "Tā nāṭakitthiyo “rājānaṃ ramāpessāmā”ti sakkassa devānamindassa accharāyo viya atimanoharaṃ naccagītavāditaṃ payojesuṃ.",
  "atk-s0510a:1378_9": "Rājā “anacchariyametaṃ daharāna”nti asantuṭṭho hutvā majjhimanāṭakapāsādaṃ gato,",
  "atk-s0510a:1378_10": "tāpi nāṭakitthiyo tatheva akaṃsu.",
  "atk-s0510a:1378_11": "So tatthapi tatheva asantuṭṭho hutvā mahallakanāṭakapāsādaṃ gato,",
  "atk-s0510a:1378_12": "tāpi tatheva akaṃsu.",
  "atk-s0510a:1378_13": "Rājā dve tayo rājaparivaṭṭe atītānaṃ tāsaṃ mahallakabhāvena aṭṭhikīḷanasadisaṃ naccaṃ disvā gītañca amadhuraṃ sutvā punadeva daharanāṭakapāsādaṃ,",
  "atk-s0510a:1378_14": "puna majjhimanāṭakapāsādanti evampi vicaritvā katthaci asantuṭṭho cintesi –",
  "atk-s0510a:1378_15": "“imā nāṭakitthiyo sakkaṃ devānamindaṃ accharāyo viya maṃ ramāpetukāmā sabbathāmena naccagītavāditaṃ payojesuṃ.",
  "atk-s0510a:1378_16": "Svāhaṃ katthaci asantuṭṭho lobhaṃ vaḍḍhemi.",
  "atk-s0510a:1378_17": "Lobho ca nāmesa apāyagamanīyo dhammo,",
  "atk-s0510a:1378_18": "handāhaṃ lobhaṃ niggaṇhāmī”ti rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.",
  "atk-s0510a:1379_0": "Tassattho –",
  "atk-s0510a:1379_1": "saṅgo esoti attano upabhogaṃ niddisati.",
  "atk-s0510a:1379_2": "So hi sajjanti tattha pāṇino kaddame paviṭṭho hatthī viyāti saṅgo.",
  "atk-s0510a:1379_3": "Parittamettha sokhyanti ettha pañcakāmaguṇūpabhogakāle viparītasaññāya uppādetabbato kāmāvacaradhammapariyāpannato vā lāmakaṭṭhena sokhyaṃ parittaṃ,",
  "atk-s0510a:1379_4": "vijjuppabhāya obhāsitanaccadassanasukhaṃ iva ittaraṃ,",
  "atk-s0510a:1379_5": "tāvakālikanti vuttaṃ hoti.",
  "atk-s0510a:1379_6": "Appassādo dukkhamevettha bhiyyoti ettha ca yvāyaṃ “yaṃ kho,",
  "atk-s0510a:1379_7": "bhikkhave,",
  "atk-s0510a:1379_8": "ime pañca kāmaguṇe paṭicca uppajjati sukhaṃ somanassaṃ,",
  "atk-s0510a:1379_9": "ayaṃ kāmānaṃ assādo”ti vutto,",
  "atk-s0510a:1379_10": "so yamidaṃ “ko ca,",
  "atk-s0510a:1379_11": "bhikkhave,",
  "atk-s0510a:1379_12": "kāmānaṃ ādīnavo, idha,",
  "atk-s0510a:1379_13": "bhikkhave,",
  "atk-s0510a:1379_14": "kulaputto yena sippaṭṭhānena jīvikaṃ kappeti,",
  "atk-s0510a:1379_15": "yadi muddāya yadi gaṇanāyā”ti evamādinā nayenettha dukkhaṃ vuttaṃ,",
  "atk-s0510a:1379_16": "taṃ upanidhāya appo udakabindumatto hoti,",
  "atk-s0510a:1379_17": "atha kho dukkhameva bhiyyo bahu,",
  "atk-s0510a:1379_18": "catūsu samuddesu udakasadisaṃ hoti.",
  "atk-s0510a:1379_19": "Tena vuttaṃ “appassādo dukkhamevettha bhiyyo”ti.",
  "atk-s0510a:1379_20": "Gaḷo esoti assādaṃ dassetvā ākaḍḍhanavasena baḷiso viya eso,",
  "atk-s0510a:1379_21": "yadidaṃ pañcakāmaguṇā.",
  "atk-s0510a:1379_22": "Iti ñatvā matimāti evaṃ jānitvā buddhimā paṇḍito puriso sabbametaṃ pahāya eko care khaggavisāṇakappoti.",
  "atk-s0510a:1380_0": "Saṅgagāthāvaṇṇanā niṭṭhitā.",
  "atk-s0510a:1381_0": "118.",
  "atk-s0510a:1381_1": "Sandālayitvānāti kā uppatti?",
  "atk-s0510a:1381_2": "Bārāṇasiyaṃ kira anivattabrahmadatto nāma rājā ahosi.",
  "atk-s0510a:1381_3": "So saṅgāmaṃ otiṇṇo ajinitvā aññaṃ vā kiccaṃ āraddho aniṭṭhapetvā na nivattati,",
  "atk-s0510a:1381_4": "tasmā naṃ evaṃ sañjāniṃsu.",
  "atk-s0510a:1381_5": "So ekadivasaṃ uyyānaṃ gacchati.",
  "atk-s0510a:1381_6": "Tena ca samayena davaḍāho uṭṭhāsi.",
  "atk-s0510a:1381_7": "So aggi sukkhāni ceva haritāni ca tiṇādīni dahanto anivattamāno eva gacchati.",
  "atk-s0510a:1381_8": "Rājā taṃ disvā tappaṭibhāganimittaṃ uppādesi.",
  "atk-s0510a:1381_9": "“Yathāyaṃ davaḍāho,",
  "atk-s0510a:1381_10": "evameva ekādasavidho aggi sabbe satte dahanto anivattamāno gacchati mahādukkhaṃ uppādento,",
  "atk-s0510a:1381_11": "kudāssu nāmāhampi imassa dukkhassa nivattanatthaṃ ayaṃ aggi viya ariyamaggañāṇagginā kilese dahanto anivattamāno gaccheyya”nti?",
  "atk-s0510a:1381_12": "Tato muhuttaṃ gantvā kevaṭṭe addasa nadiyaṃ macche gaṇhante.",
  "atk-s0510a:1381_13": "Tesaṃ jālantare paviṭṭho eko mahāmaccho jālaṃ bhetvā palāyi.",
  "atk-s0510a:1381_14": "Te “maccho jālaṃ bhetvā gato”ti saddamakaṃsu.",
  "atk-s0510a:1381_15": "Rājā tampi vacanaṃ sutvā tappaṭibhāganimittaṃ uppādesi –",
  "atk-s0510a:1381_16": "“kudāssu nāmāhampi ariyamaggañāṇena taṇhādiṭṭhijālaṃ bhetvā asajjamāno gaccheyya”nti?",
  "atk-s0510a:1381_17": "So rajjaṃ pahāya pabbajitvā vipassanaṃ ārabhitvā paccekabodhiṃ sacchākāsi,",
  "atk-s0510a:1381_18": "imañca udānagāthamabhāsi.",
  "atk-s0510a:1382_0": "Tassā dutiyapāde jālanti suttamayaṃ vuccati.",
  "atk-s0510a:1382_1": "Ambūti udakaṃ,",
  "atk-s0510a:1382_2": "tattha caratīti ambucārī,",
  "atk-s0510a:1382_3": "macchassetaṃ adhivacanaṃ.",
  "atk-s0510a:1382_4": "Salile ambucārī salilambucārī.",
  "atk-s0510a:1382_5": "Tasmiṃ nadīsalile jālaṃ bhetvā gataambucārīvāti vuttaṃ hoti.",
  "atk-s0510a:1382_6": "Tatiyapāde daḍḍhanti daḍḍhaṭṭhānaṃ vuccati.",
  "atk-s0510a:1382_7": "Yathā aggi daḍḍhaṭṭhānaṃ puna na nivattati,",
  "atk-s0510a:1382_8": "na tattha bhiyyo āgacchati,",
  "atk-s0510a:1382_9": "evaṃ maggañāṇagginā daḍḍhakāmaguṇaṭṭhānaṃ anivattamāno tattha bhiyyo anāgacchantoti vuttaṃ hoti.",
  "atk-s0510a:1382_10": "Sesaṃ vuttanayamevāti.",
  "atk-s0510a:1383_0": "Sandālagāthāvaṇṇanā niṭṭhitā.",
  "atk-s0510a:1384_0": "119.",
  "atk-s0510a:1384_1": "Okkhittacakkhūti kā uppatti?",
  "atk-s0510a:1384_2": "Bārāṇasiyaṃ kira cakkhulolabrahmadatto nāma rājā pādalolabrahmadatto viya nāṭakadassanaṃ anuyutto hoti.",
  "atk-s0510a:1384_3": "Ayaṃ pana viseso –",
  "atk-s0510a:1384_4": "so asantuṭṭho tattha tattha gacchati.",
  "atk-s0510a:1384_5": "Ayaṃ taṃ taṃ nāṭakaṃ disvā atīva abhinanditvā nāṭakadassanaparivattanena taṇhaṃ vaḍḍhento vicarati.",
  "atk-s0510a:1384_6": "So kira nāṭakadassanatthaṃ āgataṃ aññataraṃ kuṭumbiyabhariyaṃ disvā rāgaṃ uppādesi.",
  "atk-s0510a:1384_7": "Tato saṃvegaṃ āpajjitvā puna “are,",
  "atk-s0510a:1384_8": "ahaṃ imaṃ taṇhaṃ vaḍḍhento apāyaparipūrako bhavissāmi, handa,",
  "atk-s0510a:1384_9": "naṃ niggaṇhāmī”ti pabbajitvā vipassanto paccekabodhiṃ sacchikatvā attano purimapaṭipattiṃ garahanto tappaṭipakkhaguṇadīpikaṃ imaṃ udānagāthaṃ abhāsi.",
  "atk-s0510a:1385_0": "Tattha okkhittacakkhūti heṭṭhākhittacakkhu,",
  "atk-s0510a:1385_1": "sattagīvaṭṭhikāni paṭipāṭiyā ṭhapetvā parivajjanagahetabbadassanatthaṃ yugamattaṃ pekkhamānoti vuttaṃ hoti.",
  "atk-s0510a:1385_2": "Na tu hanukaṭṭhinā hadayaṭṭhiṃ saṅghaṭṭento.",
  "atk-s0510a:1385_3": "Evañhi okkhittacakkhutā na samaṇasāruppā hoti.",
  "atk-s0510a:1385_4": "Na ca pādaloloti ekassa dutiyo,",
  "atk-s0510a:1385_5": "dvinnaṃ tatiyoti evaṃ gaṇamajjhaṃ pavisitukāmatāya kaṇḍūyamānapādo viya abhavanto,",
  "atk-s0510a:1385_6": "dīghacārikaanivattacārikavirato.",
  "atk-s0510a:1385_7": "Guttindriyoti chasu indriyesu idha manindriyassa visuṃ vuttattā vuttāvasesavasena ca gopitindriyo.",
  "atk-s0510a:1385_8": "Rakkhitamānasānoti mānasaṃ eva mānasānaṃ,",
  "atk-s0510a:1385_9": "taṃ rakkhitamassāti rakkhitamānasāno.",
  "atk-s0510a:1385_10": "Yathā kilesehi na viluppati,",
  "atk-s0510a:1385_11": "evaṃ rakkhitacittoti vuttaṃ hoti.",
  "atk-s0510a:1385_12": "Anavassutoti imāya paṭipattiyā tesu tesu ārammaṇesu kilesaanvassavavirahito.",
  "atk-s0510a:1385_13": "Apariḍayhamānoti kilesaggīhi apariḍayhamāno.",
  "atk-s0510a:1385_14": "Bahiddhā vā anavassuto,",
  "atk-s0510a:1385_15": "ajjhattaṃ apariḍayhamāno.",
  "atk-s0510a:1385_16": "Sesaṃ vuttanayamevāti.",
  "atk-s0510a:1386_0": "Okkhittacakkhugāthāvaṇṇanā niṭṭhitā.",
  "atk-s0510a:1387_0": "120.",
  "atk-s0510a:1387_1": "Ohārayitvāti kā uppatti?",
  "atk-s0510a:1387_2": "Bārāṇasiyaṃ kira aññopi cātumāsikabrahmadatto nāma rājā catumāse catumāse uyyānakīḷaṃ gacchati.",
  "atk-s0510a:1387_3": "So ekadivasaṃ gimhānaṃ majjhimamāse uyyānaṃ pavisanto uyyānadvāre pattasañchannaṃ pupphālaṅkatasākhāviṭapaṃ",
  "atk-s0510a:1387_4": "pāricchattakakoviḷāraṃ disvā ekaṃ pupphaṃ gahetvā uyyānaṃ pāvisi.",
  "atk-s0510a:1387_5": "Tato “raññā aggapupphaṃ gahita”nti aññataropi amacco hatthikkhandhe ṭhito ekameva pupphaṃ aggahesi.",
  "atk-s0510a:1387_6": "Etenevupāyena sabbo balakāyo aggahesi.",
  "atk-s0510a:1387_7": "Pupphehi anassādentā pattampi gaṇhiṃsu.",
  "atk-s0510a:1387_8": "So rukkho nippattapuppho khandhamattova ahosi.",
  "atk-s0510a:1387_9": "Rājā sāyanhasamaye uyyānā nikkhamanto taṃ disvā “kiṃ kato ayaṃ rukkho,",
  "atk-s0510a:1387_10": "mamāgamanavelāya maṇivaṇṇasākhantaresu pavāḷasadisapupphālaṅkato ahosi,",
  "atk-s0510a:1387_11": "idāni nippattapuppho jāto”ti cintento tasseva avidūre apupphitarukkhaṃ sañchannapalāsaṃ addasa.",
  "atk-s0510a:1387_12": "Disvā cassa etadahosi –",
  "atk-s0510a:1387_13": "“ayaṃ rukkho pupphabharitasākhattā bahujanassa lobhanīyo ahosi,",
  "atk-s0510a:1387_14": "tena muhutteneva byasanaṃ patto.",
  "atk-s0510a:1387_15": "Ayaṃ panañño alobhanīyattā tatheva ṭhito.",
  "atk-s0510a:1387_16": "Idañcāpi rajjaṃ pupphitarukkho viya lobhanīyaṃ,",
  "atk-s0510a:1387_17": "bhikkhubhāvo pana apupphitarukkho viya alobhanīyo.",
  "atk-s0510a:1387_18": "Tasmā yāva idampi ayaṃ rukkho viya na viluppati,",
  "atk-s0510a:1387_19": "tāva ayamañño sañchannapatto yathā pāricchattako,",
  "atk-s0510a:1387_20": "evaṃ kāsāvena sañchanno hutvā pabbajeyya”nti.",
  "atk-s0510a:1387_21": "So rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.",
  "atk-s0510a:1388_0": "Tattha kāsāyavattho abhinikkhamitvāti imassa pādassa gehā nikkhamitvā kāsāyavatthanivattho hutvāti evamattho veditabbo.",
  "atk-s0510a:1388_1": "Sesaṃ vuttanayeneva sakkā viññātunti na vitthāritanti.",
  "atk-s0510a:1389_0": "Pāricchattakagāthāvaṇṇanā niṭṭhitā.",
  "atk-s0510a:1390_0": "Tatiyavaggo niṭṭhito.",
  "atk-s0510a:1391_0": "121.",
  "atk-s0510a:1391_1": "Rasesūti kā uppatti?",
  "atk-s0510a:1391_2": "Aññataro kira bārāṇasirājā uyyāne amaccaputtehi parivuto silāpaṭṭapokkharaṇiyaṃ kīḷati.",
  "atk-s0510a:1391_3": "Tassa sūdo sabbamaṃsānaṃ rasaṃ gahetvā atīva susaṅkhataṃ amatakappaṃ antarabhattaṃ pacitvā upanāmesi.",
  "atk-s0510a:1391_4": "So tattha gedhamāpanno kassaci kiñci adatvā attanāva bhuñji.",
  "atk-s0510a:1391_5": "Udakaṃ kīḷanto ativikāle nikkhanto sīghaṃ sīghaṃ bhuñji.",
  "atk-s0510a:1391_6": "Yehi saddhiṃ pubbe bhuñjati,",
  "atk-s0510a:1391_7": "na tesaṃ kañci sari.",
  "atk-s0510a:1391_8": "Atha pacchā paṭisaṅkhānaṃ uppādetvā “aho! Mayā pāpaṃ kataṃ,",
  "atk-s0510a:1391_9": "yvāyaṃ rasataṇhābhibhūto sabbajanaṃ vissaritvā ekakova bhuñjiṃ, handa,",
  "atk-s0510a:1391_10": "naṃ rasataṇhaṃ niggaṇhāmī”ti rajjaṃ pahāya pabbajitvā vipassanto paccekabodhiṃ sacchikatvā attano purimapaṭipattiṃ",
  "atk-s0510a:1391_11": "garahanto tappaṭipakkhaguṇadīpikaṃ imaṃ udānagāthaṃ abhāsi.",
  "atk-s0510a:1392_0": "Tattha rasesūti ambilamadhuratittakakaṭukaloṇakhārikakasāvādibhedesu sāyanīyesu.",
  "atk-s0510a:1392_1": "Gedhaṃ akaranti giddhiṃ akaronto,",
  "atk-s0510a:1392_2": "taṇhaṃ anuppādentoti vuttaṃ hoti.",
  "atk-s0510a:1392_3": "Aloloti “idaṃ sāyissāmi,",
  "atk-s0510a:1392_4": "idaṃ sāyissāmī”ti evaṃ rasavisesesu anākulo.",
  "atk-s0510a:1392_5": "Anaññaposīti posetabbakasaddhivihārikādivirahito.",
  "atk-s0510a:1392_6": "Kāyasandhāraṇamattena santuṭṭhoti vuttaṃ hoti.",
  "atk-s0510a:1392_7": "Yathā vā pubbe uyyāne rasesu gedhakaraṇasīlo aññaposī āsiṃ,",
  "atk-s0510a:1392_8": "evaṃ ahutvā yāya taṇhāya lolo hutvā rasesu gedhaṃ karoti,",
  "atk-s0510a:1392_9": "taṃ taṇhaṃ hitvā āyatiṃ taṇhāmūlakassa aññassa attabhāvassānibbattāpanena anaññaposīti vuttaṃ hoti.",
  "atk-s0510a:1392_10": "Atha vā atthabhañjanakaṭṭhena kilesā “aññe”ti vuccanti,",
  "atk-s0510a:1392_11": "tesaṃ aposanena anaññaposīti ayamettha attho.",
  "atk-s0510a:1392_12": "Sapadānacārīti avokkammacārī anupubbacārī,",
  "atk-s0510a:1392_13": "gharapaṭipāṭiṃ achaḍḍetvā aḍḍhakulañca daliddakulañca nirantaraṃ piṇḍāya pavisamānoti attho.",
  "atk-s0510a:1392_14": "Kule kule appaṭibaddhacittoti khattiyakulādīsu yattha katthaci kilesavasena alaggacitto,",
  "atk-s0510a:1392_15": "candopamo niccanavako hutvāti attho.",
  "atk-s0510a:1392_16": "Sesaṃ vuttanayamevāti.",
  "atk-s0510a:1393_0": "Rasagedhagāthāvaṇṇanā niṭṭhitā.",
  "atk-s0510a:1394_0": "122.",
  "atk-s0510a:1394_1": "Pahāya pañcāvaraṇānīti kā uppatti?",
  "atk-s0510a:1394_2": "Bārāṇasiyaṃ kira aññataro rājā paṭhamajjhānalābhī ahosi.",
  "atk-s0510a:1394_3": "So jhānānurakkhaṇatthaṃ rajjaṃ pahāya pabbajitvā vipassanto paccekabodhiṃ patvā attano paṭipattisampadaṃ dīpento imaṃ udānagāthaṃ abhāsi.",
  "atk-s0510a:1395_0": "Tattha pañcāvaraṇānīti pañca nīvaraṇāni eva,",
  "atk-s0510a:1395_1": "tāni uragasutte atthato vuttāni.",
  "atk-s0510a:1395_2": "Tāni pana yasmā abbhādayo viya candasūriye ceto āvaranti,",
  "atk-s0510a:1395_3": "tasmā “āvaraṇāni cetaso”ti vuttāni.",
  "atk-s0510a:1395_4": "Tāni upacārena vā appanāya vā pahāya vijahitvāti attho.",
  "atk-s0510a:1395_5": "Upakkileseti upagamma cittaṃ vibādhente akusaladhamme,",
  "atk-s0510a:1395_6": "vatthopamādīsu vutte abhijjhādayo vā.",
  "atk-s0510a:1395_7": "Byapanujjāti panuditvā,",
  "atk-s0510a:1395_8": "vipassanāmaggena pajahitvāti attho.",
  "atk-s0510a:1395_9": "Sabbeti anavasese.",
  "atk-s0510a:1395_10": "Evaṃ samathavipassanāsampanno paṭhamamaggena diṭṭhinissayassa pahīnattā anissito,",
  "atk-s0510a:1395_11": "sesamaggehi chetvā tedhātukaṃ sinehadosaṃ,",
  "atk-s0510a:1395_12": "taṇhārāganti vuttaṃ hoti.",
  "atk-s0510a:1395_13": "Sineho eva hi guṇapaṭipakkhato sinehadosoti vutto.",
  "atk-s0510a:1395_14": "Sesaṃ vuttanayamevāti.",
  "atk-s0510a:1396_0": "Āvaraṇagāthāvaṇṇanā niṭṭhitā.",
  "atk-s0510a:1397_0": "123.",
  "atk-s0510a:1397_1": "Vipiṭṭhikatvānāti kā uppatti?",
  "atk-s0510a:1397_2": "Bārāṇasiyaṃ kira aññataro rājā catutthajjhānalābhī ahosi.",
  "atk-s0510a:1397_3": "Sopi jhānānurakkhaṇatthaṃ rajjaṃ pahāya pabbajitvā vipassanto paccekabodhiṃ sacchikatvā attano paṭipattisampadaṃ dīpento imaṃ udānagāthaṃ abhāsi.",
  "atk-s0510a:1398_0": "Tattha vipiṭṭhikatvānāti piṭṭhito katvā,",
  "atk-s0510a:1398_1": "chaḍḍetvā vijahitvāti attho.",
  "atk-s0510a:1398_2": "Sukhañca dukkhanti kāyikaṃ sātāsātaṃ.",
  "atk-s0510a:1398_3": "Somanassadomanassanti cetasikaṃ sātāsātaṃ.",
  "atk-s0510a:1398_4": "Upekkhanti catutthajjhānupekkhaṃ.",
  "atk-s0510a:1398_5": "Samathanti catutthajjhānasamādhiṃ eva.",
  "atk-s0510a:1398_6": "Visuddhanti pañcanīvaraṇavitakkavicārapītisukhasaṅkhātehi navahi paccanīkadhammehi vimuttattā atisuddhaṃ,",
  "atk-s0510a:1398_7": "niddhantasuvaṇṇamiva vigatūpakkilesanti attho.",
  "atk-s0510a:1399_0": "Ayaṃ pana yojanā –",
  "atk-s0510a:1399_1": "vipiṭṭhikatvāna sukhañca dukkhañca pubbeva,",
  "atk-s0510a:1399_2": "paṭhamajjhānūpacāreyeva dukkhaṃ tatiyajjhānūpacāreyeva sukhanti adhippāyo.",
  "atk-s0510a:1399_3": "Puna ādito vuttaṃ ca-",
  "atk-s0510a:1399_4": "kāraṃ parato netvā “somanassaṃ domanassañca vipiṭṭhikatvāna pubbevā”ti adhikāro.",
  "atk-s0510a:1399_5": "Tena somanassaṃ catutthajjhānūpacāre,",
  "atk-s0510a:1399_6": "domanassañca dutiyajjhānūpacāreyevāti dīpeti.",
  "atk-s0510a:1399_7": "Etāni hi etesaṃ pariyāyato pahānaṭṭhānāni.",
  "atk-s0510a:1399_8": "Nippariyāyato pana dukkhassa paṭhamajjhānaṃ,",
  "atk-s0510a:1399_9": "domanassassa dutiyajjhānaṃ,",
  "atk-s0510a:1399_10": "sukhassa tatiyajjhānaṃ,",
  "atk-s0510a:1399_11": "somanassassa catutthajjhānaṃ pahānaṭṭhānaṃ. Yathāha –",
  "atk-s0510a:1399_12": "“paṭhamaṃ jhānaṃ upasampajja viharati etthuppannaṃ dukkhindriyaṃ aparisesaṃ nirujjhatī”tiādikaṃ sabbaṃ aṭṭhasāliniyā dhammasaṅgahaṭṭhakathāyaṃ vuttaṃ.",
  "atk-s0510a:1399_13": "Yathā pubbevāti tīsu paṭhamajjhānādīsu dukkhadomanassasukhāni vipiṭṭhikatvā evamettha catutthajjhāne",
  "atk-s0510a:1399_14": "somanassaṃ vipiṭṭhikatvā imāya paṭipadāya laddhānupekkhaṃ samathaṃ visuddhaṃ eko careti.",
  "atk-s0510a:1399_15": "Sesaṃ vuttanayamevāti.",
  "atk-s0510a:1400_0": "Vipiṭṭhigāthāvaṇṇanā niṭṭhitā.",
  "atk-s0510a:1401_0": "124.",
  "atk-s0510a:1401_1": "Āraddhavīriyoti kā uppatti?",
  "atk-s0510a:1401_2": "Aññataro kira paccantarājā sahassayodhabalakāyo rajjena khuddako,",
  "atk-s0510a:1401_3": "paññāya mahanto ahosi.",
  "atk-s0510a:1401_4": "So ekadivasaṃ “kiñcāpi ahaṃ khuddako rajjena,",
  "atk-s0510a:1401_5": "paññavatā pana sakkā sakalajambudīpaṃ gahetu”nti cintetvā sāmantarañño dūtaṃ pāhesi –",
  "atk-s0510a:1401_6": "“sattāhabbhantare me rajjaṃ vā detu yuddhaṃ vā”ti.",
  "atk-s0510a:1401_7": "Tato so attano amacce sannipātāpetvā āha –",
  "atk-s0510a:1401_8": "“mayā tumhe anāpucchāyeva sāhasaṃ kammaṃ kataṃ,",
  "atk-s0510a:1401_9": "amukassa rañño evaṃ pesitaṃ,",
  "atk-s0510a:1401_10": "kiṃ kātabba”nti?",
  "atk-s0510a:1401_11": "Te āhaṃsu – “sakkā, mahārāja,",
  "atk-s0510a:1401_12": "so dūto nivattetu”nti.",
  "atk-s0510a:1401_13": "“Na sakkā,",
  "atk-s0510a:1401_14": "gato bhavissatī”ti.",
  "atk-s0510a:1401_15": "“Yadi evaṃ vināsitamhā tayā,",
  "atk-s0510a:1401_16": "tena hi dukkhaṃ aññassa satthena marituṃ, handa,",
  "atk-s0510a:1401_17": "mayaṃ aññamaññaṃ paharitvā marāma,",
  "atk-s0510a:1401_18": "attānaṃ paharitvā marāma,",
  "atk-s0510a:1401_19": "ubbandhāma,",
  "atk-s0510a:1401_20": "visaṃ khādāmā”ti.",
  "atk-s0510a:1401_21": "Evaṃ etesu ekameko maraṇameva saṃvaṇṇeti.",
  "atk-s0510a:1401_22": "Tato rājā “kiṃ me imehi, atthi, bhaṇe,",
  "atk-s0510a:1401_23": "mayhaṃ yodhā”ti āha.",
  "atk-s0510a:1401_24": "Atha “ahaṃ mahārāja yodho,",
  "atk-s0510a:1401_25": "ahaṃ mahārāja yodho”ti yodhasahassaṃ uṭṭhahi.",
  "atk-s0510a:1402_0": "Rājā “ete upaparikkhissāmī”ti mahantaṃ citakaṃ sajjāpetvā āha – “mayā, bhaṇe,",
  "atk-s0510a:1402_1": "idaṃ sāhasaṃ kataṃ,",
  "atk-s0510a:1402_2": "taṃ me amaccā paṭikkosanti,",
  "atk-s0510a:1402_3": "svāhaṃ citakaṃ pavisissāmi.",
  "atk-s0510a:1402_4": "Ko mayā saddhiṃ pavisissati,",
  "atk-s0510a:1402_5": "kena mayhaṃ jīvitaṃ pariccatta”nti?",
  "atk-s0510a:1402_6": "Evaṃ vutte pañcasatā yodhā uṭṭhahiṃsu “mayaṃ, mahārāja,",
  "atk-s0510a:1402_7": "pavisissāmā”ti.",
  "atk-s0510a:1402_8": "Tato rājā itare pañcasate āha –",
  "atk-s0510a:1402_9": "“tumhe dāni, tātā,",
  "atk-s0510a:1402_10": "kiṃ karissathā”ti?",
  "atk-s0510a:1402_11": "Te āhaṃsu – “nāyaṃ, mahārāja,",
  "atk-s0510a:1402_12": "purisakāro,",
  "atk-s0510a:1402_13": "itthicariyā esā,",
  "atk-s0510a:1402_14": "apica mahārājena paṭirañño dūto pesito,",
  "atk-s0510a:1402_15": "te mayaṃ tena raññā saddhiṃ yujjhitvā marissāmā”ti.",
  "atk-s0510a:1402_16": "Tato rājā “pariccattaṃ tumhehi mama jīvita”nti caturaṅginiṃ senaṃ sannayhitvā tena yodhasahassena parivuto gantvā rajjasīmāya nisīdi.",
  "atk-s0510a:1403_0": "Sopi paṭirājā taṃ pavattiṃ sutvā “are,",
  "atk-s0510a:1403_1": "so khuddakarājā mama dāsassāpi nappahotī”ti dussitvā sabbaṃ balakāyaṃ ādāya yujjhituṃ nikkhami.",
  "atk-s0510a:1403_2": "Khuddakarājā taṃ abbhuyyātaṃ disvā balakāyaṃ āha – “tātā,",
  "atk-s0510a:1403_3": "tumhe na bahukā,",
  "atk-s0510a:1403_4": "sabbe sampiṇḍitvā asicammaṃ gahetvā sīghaṃ imassa rañño purato ujukaṃ eva gacchathā”ti.",
  "atk-s0510a:1403_5": "Te tathā akaṃsu.",
  "atk-s0510a:1403_6": "Athassa sā senā dvidhā bhinditvā antaramadāsi.",
  "atk-s0510a:1403_7": "Te taṃ rājānaṃ jīvaggāhaṃ gahetvā attano rañño “taṃ māressāmī”ti āgacchantassa adaṃsu.",
  "atk-s0510a:1403_8": "Paṭirājā taṃ abhayaṃ yāci.",
  "atk-s0510a:1403_9": "Rājā tassa abhayaṃ datvā sapathaṃ kārāpetvā attano vase katvā tena saha aññaṃ rājānaṃ abbhuggantvā tassa rajjasīmāya ṭhatvā pesesi –",
  "atk-s0510a:1403_10": "“rajjaṃ vā me detu yuddhaṃ vā”ti.",
  "atk-s0510a:1403_11": "So “ahaṃ ekayuddhampi na sahāmī”ti rajjaṃ niyyādesi.",
  "atk-s0510a:1403_12": "Etenupāyena sabbe rājāno gahetvā ante bārāṇasirājānampi aggahesi.",
  "atk-s0510a:1404_0": "So ekasatarājaparivuto sakalajambudīparajjaṃ anusāsanto cintesi –",
  "atk-s0510a:1404_1": "“ahaṃ pubbe khuddako ahosiṃ,",
  "atk-s0510a:1404_2": "somhi idāni attano ñāṇasampattiyā sakalajambudīpamaṇḍalassa issaro rājā jāto.",
  "atk-s0510a:1404_3": "Taṃ kho pana me ñāṇaṃ lokiyavīriyasampayuttaṃ,",
  "atk-s0510a:1404_4": "neva nibbidāya na virāgāya saṃvattati,",
  "atk-s0510a:1404_5": "yaṃnūnāhaṃ iminā ñāṇena lokuttaradhammaṃ gaveseyya”nti.",
  "atk-s0510a:1404_6": "Tato bārāṇasirañño rajjaṃ datvā puttadārañca sakajanapadeyeva ṭhapetvā sabbaṃ pahāya pabbajitvā vipassanaṃ",
  "atk-s0510a:1404_7": "ārabhitvā paccekabodhiṃ sacchikatvā attano vīriyasampattiṃ dīpento imaṃ udānagāthaṃ abhāsi.",
  "atk-s0510a:1405_0": "Tattha āraddhaṃ vīriyaṃ assāti āraddhavīriyo.",
  "atk-s0510a:1405_1": "Etena attano mahāvīriyataṃ dasseti.",
  "atk-s0510a:1405_2": "Paramattho vuccati nibbānaṃ,",
  "atk-s0510a:1405_3": "paramatthassa patti paramatthapatti,",
  "atk-s0510a:1405_4": "tassā paramatthapattiyā.",
  "atk-s0510a:1405_5": "Etena vīriyārambhena pattabbaṃ phalaṃ dasseti.",
  "atk-s0510a:1405_6": "Alīnacittoti etena vīriyūpatthambhānaṃ cittacetasikānaṃ alīnataṃ dasseti.",
  "atk-s0510a:1405_7": "Akusītavuttīti etena ṭhānacaṅkamādīsu kāyassa anavasīdanaṃ dasseti.",
  "atk-s0510a:1405_8": "Daḷhanikkamoti etena “kāmaṃ taco ca nhāru cā”ti evaṃ pavattaṃ padahanavīriyaṃ dasseti,",
  "atk-s0510a:1405_9": "yaṃ taṃ anupubbasikkhādīsu padahanto “kāyena ceva paramatthasaccaṃ sacchikarotī”ti vuccati.",
  "atk-s0510a:1405_10": "Atha vā etena maggasampayuttaṃ vīriyaṃ dasseti.",
  "atk-s0510a:1405_11": "Tampi daḷhañca bhāvanāpāripūrigatattā,",
  "atk-s0510a:1405_12": "nikkamo ca sabbaso paṭipakkhā nikkhantattā,",
  "atk-s0510a:1405_13": "tasmā taṃsamaṅgīpuggalopi daḷho nikkamo assāti “daḷhanikkamo”ti vuccati.",
  "atk-s0510a:1405_14": "Thāmabalūpapannoti maggakkhaṇe kāyathāmena ca ñāṇabalena ca upapanno.",
  "atk-s0510a:1405_15": "Atha vā thāmabhūtena balena upapanno,",
  "atk-s0510a:1405_16": "thirañāṇabalūpapannoti vuttaṃ hoti.",
  "atk-s0510a:1405_17": "Etena tassa vīriyassa vipassanāñāṇasampayogaṃ dīpento yogapadhānabhāvaṃ sādheti.",
  "atk-s0510a:1405_18": "Pubbabhāgamajjhimaukkaṭṭhavīriyavasena vā tayopi pādā yojetabbā.",
  "atk-s0510a:1405_19": "Sesaṃ vuttanayamevāti.",
  "atk-s0510a:1406_0": "Āraddhavīriyagāthāvaṇṇanā niṭṭhitā.",
  "atk-s0510a:1407_0": "125.",
  "atk-s0510a:1407_1": "Paṭisallānanti kā uppatti?",
  "atk-s0510a:1407_2": "Imissā gāthāya āvaraṇagāthāya viya uppatti,",
  "atk-s0510a:1407_3": "natthi koci viseso.",
  "atk-s0510a:1407_4": "Atthavaṇṇanāya panassā paṭisallānanti tehi tehi sattasaṅkhārehi paṭinivattitvā sallānaṃ,",
  "atk-s0510a:1407_5": "ekamantasevitā ekībhāvo kāyavivekoti attho.",
  "atk-s0510a:1407_6": "Jhānanti paccanīkajhāpanato ārammaṇalakkhaṇūpanijjhānato ca cittaviveko vuccati.",
  "atk-s0510a:1407_7": "Tattha aṭṭha samāpattiyo nīvaraṇādipaccanīkajhāpanato kasiṇādiārammaṇūpanijjhānato ca “jhāna”nti vuccati.",
  "atk-s0510a:1407_8": "Vipassanāmaggaphalāni sattasaññādipaccanīkajhāpanato lakkhaṇūpanijjhānato ca “jhāna”ni vuccati.",
  "atk-s0510a:1407_9": "Idha pana ārammaṇūpanijjhānameva adhippetaṃ.",
  "atk-s0510a:1407_10": "Evametaṃ paṭisallānañca jhānañca ariñcamāno ajahamāno anissajjamāno.",
  "atk-s0510a:1407_11": "Dhammesūti vipassanūpagesu pañcakkhandhādidhammesu.",
  "atk-s0510a:1407_12": "Niccanti satataṃ samitaṃ abbokiṇṇaṃ.",
  "atk-s0510a:1407_13": "Anudhammacārīti te dhamme ārabbha pavattanena anugataṃ vipassanādhammaṃ caramāno.",
  "atk-s0510a:1407_14": "Atha vā dhammesūti ettha dhammāti navalokuttaradhammā,",
  "atk-s0510a:1407_15": "tesaṃ dhammānaṃ anulomo dhammoti anudhammo,",
  "atk-s0510a:1407_16": "vipassanāyetaṃ adhivacanaṃ.",
  "atk-s0510a:1407_17": "Tattha “dhammānaṃ niccaṃ anudhammacārī”ti vattabbe gāthābandhasukhatthaṃ vibhattibyattayena “dhammesū”ti vuttaṃ siyā.",
  "atk-s0510a:1407_18": "Ādīnavaṃ sammasitā bhavesūti tāya anudhammacāritāsaṅkhātāya vipassanāya aniccākārādidosaṃ tīsu bhavesu",
  "atk-s0510a:1407_19": "samanupassanto evaṃ imāya kāyacittavivekasikhāpattavipassanāsaṅkhātāya paṭipadāya adhigatoti vattabbo",
  "atk-s0510a:1407_20": "eko careti evaṃ yojanā veditabbā.",
  "atk-s0510a:1408_0": "Paṭisallānagāthāvaṇṇanā niṭṭhitā.",
  "atk-s0510a:1409_0": "126.",
  "atk-s0510a:1409_1": "Taṇhakkhayanti kā uppatti?",
  "atk-s0510a:1409_2": "Aññataro kira bārāṇasirājā mahaccarājānubhāvena nagaraṃ padakkhiṇaṃ karoti.",
  "atk-s0510a:1409_3": "Tassa sarīrasobhāya āvajjitahadayā sattā purato gacchantāpi nivattitvā tameva ullokenti,",
  "atk-s0510a:1409_4": "pacchato gacchantāpi,",
  "atk-s0510a:1409_5": "ubhohi passehi gacchantāpi.",
  "atk-s0510a:1409_6": "Pakatiyā eva hi buddhadassane puṇṇacandasamuddarājadassane ca atitto loko.",
  "atk-s0510a:1409_7": "Atha aññatarā kuṭumbiyabhariyāpi uparipāsādagatā sīhapañjaraṃ vivaritvā olokayamānā aṭṭhāsi.",
  "atk-s0510a:1409_8": "Rājā taṃ disvā paṭibaddhacitto hutvā amaccaṃ āṇāpesi –",
  "atk-s0510a:1409_9": "“jānāhi tāva, bhaṇe,",
  "atk-s0510a:1409_10": "‘ayaṃ itthī sasāmikā vā asāmikā vā”’ti?",
  "atk-s0510a:1409_11": "So ñatvā “sasāmikā,",
  "atk-s0510a:1409_12": "devā”ti ārocesi.",
  "atk-s0510a:1409_13": "Atha rājā cintesi –",
  "atk-s0510a:1409_14": "“imā vīsatisahassanāṭakitthiyo devaccharāyo viya maṃ eva ekaṃ abhiramāpenti,",
  "atk-s0510a:1409_15": "so dānāhaṃ etāpi atussitvā parassa itthiyā taṇhaṃ uppādesiṃ.",
  "atk-s0510a:1409_16": "Sā uppannā apāyameva ākaḍḍhatī”ti taṇhāya ādīnavaṃ disvā “handa,",
  "atk-s0510a:1409_17": "naṃ niggaṇhāmī”ti rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.",
  "atk-s0510a:1410_0": "Tattha taṇhakkhayanti nibbānaṃ,",
  "atk-s0510a:1410_1": "evaṃ diṭṭhādīnavāya vā taṇhāya appavattiṃ.",
  "atk-s0510a:1410_2": "Appamattoti sātaccakārī,",
  "atk-s0510a:1410_3": "sakkaccakārī.",
  "atk-s0510a:1410_4": "Aneḷamūgoti alālāmukho.",
  "atk-s0510a:1410_5": "Atha vā aneḷo ca amūgo ca,",
  "atk-s0510a:1410_6": "paṇḍito byattoti vuttaṃ hoti.",
  "atk-s0510a:1410_7": "Hitasukhasampāpakaṃ sutamassa atthīti sutavā,",
  "atk-s0510a:1410_8": "āgamasampannoti vuttaṃ hoti.",
  "atk-s0510a:1410_9": "Satīmāti cirakatādīnaṃ anussaritā.",
  "atk-s0510a:1410_10": "Saṅkhātadhammoti dhammūpaparikkhāya pariññātadhammo.",
  "atk-s0510a:1410_11": "Niyatoti ariyamaggena niyatabhāvappatto.",
  "atk-s0510a:1410_12": "Padhānavāti sammappadhānavīriyasampanno.",
  "atk-s0510a:1410_13": "Uppaṭipāṭiyā esa pāṭho yojetabbo.",
  "atk-s0510a:1410_14": "Evameva tehi appamādādīhi samannāgato niyāmasampāpakena padhānena padhānavā,",
  "atk-s0510a:1410_15": "tena padhānena sampattaniyāmato niyato,",
  "atk-s0510a:1410_16": "tato arahattappattiyā saṅkhātadhammo.",
  "atk-s0510a:1410_17": "Arahā hi puna saṅkhātabbābhāvato “saṅkhātadhammo”ti vuccati. Yathāha –",
  "atk-s0510a:1410_18": "“ye ca saṅkhātadhammāse,",
  "atk-s0510a:1410_19": "ye ca sekhā puthū idhā”ti.",
  "atk-s0510a:1410_20": "Sesaṃ vuttanayamevāti.",
  "atk-s0510a:1411_0": "Taṇhakkhayagāthāvaṇṇanā niṭṭhitā.",
  "atk-s0510a:1412_0": "127.",
  "atk-s0510a:1412_1": "Sīhovāti kā uppatti?",
  "atk-s0510a:1412_2": "Aññatarassa kira bārāṇasirañño dūre uyyānaṃ hoti,",
  "atk-s0510a:1412_3": "so pageva uṭṭhāya uyyānaṃ gacchanto antarāmagge yānā oruyha udakaṭṭhānaṃ upagato “mukhaṃ dhovissāmī”ti.",
  "atk-s0510a:1412_4": "Tasmiñca padese sīhī sīhapotakaṃ janetvā gocarāya gatā.",
  "atk-s0510a:1412_5": "Rājapuriso taṃ disvā “sīhapotako,",
  "atk-s0510a:1412_6": "devā”ti ārocesi.",
  "atk-s0510a:1412_7": "Rājā “sīho kira kassaci na bhāyatī”ti taṃ upaparikkhituṃ bheriādīni ākoṭāpesi,",
  "atk-s0510a:1412_8": "sīhapotako taṃ saddaṃ sutvāpi tatheva sayi.",
  "atk-s0510a:1412_9": "Atha yāvatatiyaṃ ākoṭāpesi.",
  "atk-s0510a:1412_10": "So tatiyavāre sīsaṃ ukkhipitvā sabbaṃ parisaṃ oloketvā tatheva sayi.",
  "atk-s0510a:1412_11": "Atha rājā “yāvassa mātā nāgacchati,",
  "atk-s0510a:1412_12": "tāva gacchāmā”ti vatvā gacchanto cintesi –",
  "atk-s0510a:1412_13": "“tadahujātopi sīhapotako na santasati na bhāyati,",
  "atk-s0510a:1412_14": "kudāssu nāmāhampi taṇhādiṭṭhiparitāsaṃ chaḍḍetvā na santaseyyaṃ na bhāyeyya”nti?",
  "atk-s0510a:1412_15": "So taṃ ārammaṇaṃ gahetvā gacchanto puna kevaṭṭehi macche gahetvā sākhāsu bandhitvā pasārite jāle vātaṃ",
  "atk-s0510a:1412_16": "asaṅgaṃyeva gacchamānaṃ disvā tasmiṃ nimittaṃ aggahesi –",
  "atk-s0510a:1412_17": "“kudāssu nāmāhampi taṇhādiṭṭhimohajālaṃ phāletvā evaṃ asajjamāno gaccheyya”nti?",
  "atk-s0510a:1413_0": "Atha uyyānaṃ gantvā silāpaṭṭapokkharaṇiyā tīre nisinno vātabbhāhatāni padumāni onamitvā udakaṃ phusitvā",
  "atk-s0510a:1413_1": "vātavigame puna yathāṭhāne ṭhitāni udakena anupalittāni disvā tasmiṃ nimittaṃ aggahesi –",
  "atk-s0510a:1413_2": "“kudāssu nāmāhampi yathā etāni udake jātāni udakena anupalittāni tiṭṭhanti.",
  "atk-s0510a:1413_3": "Evaṃ loke jāto lokena anupalitto tiṭṭheyya”nti.",
  "atk-s0510a:1413_4": "So punappunaṃ “yathā sīho vāto padumāni,",
  "atk-s0510a:1413_5": "evaṃ asantasantena asajjamānena anupalittena bhavitabba”nti cintetvā rajjaṃ pahāya pabbajitvā vipassanto",
  "atk-s0510a:1413_6": "paccekabodhiṃ sacchikatvā imaṃ udānagāthaṃ abhāsi.",
  "atk-s0510a:1414_0": "Tattha sīhoti cattāro sīhā – tiṇasīho,",
  "atk-s0510a:1414_1": "paṇḍusīho, kāḷasīho,",
  "atk-s0510a:1414_2": "kesarasīhoti.",
  "atk-s0510a:1414_3": "Tesaṃ kesarasīho aggamakkhāyati.",
  "atk-s0510a:1414_4": "So idha adhippeto.",
  "atk-s0510a:1414_5": "Vāto puratthimādivasena anekavidho.",
  "atk-s0510a:1414_6": "Padumaṃ rattasetādivasena.",
  "atk-s0510a:1414_7": "Tesu yo koci vāto yaṃ kiñci padumañca vaṭṭatiyeva.",
  "atk-s0510a:1414_8": "Tattha yasmā santāso nāma attasinehena hoti,",
  "atk-s0510a:1414_9": "attasineho ca nāma taṇhālepo,",
  "atk-s0510a:1414_10": "sopi diṭṭhisampayuttena vā diṭṭhivippayuttena vā lobhena hoti,",
  "atk-s0510a:1414_11": "sopi ca taṇhāyeva.",
  "atk-s0510a:1414_12": "Sajjanaṃ pana tattha upaparikkhādivirahitassa mohena hoti,",
  "atk-s0510a:1414_13": "moho ca avijjā.",
  "atk-s0510a:1414_14": "Tattha samathena taṇhāya pahānaṃ,",
  "atk-s0510a:1414_15": "vipassanāya avijjāya.",
  "atk-s0510a:1414_16": "Tasmā samathena attasinehaṃ pahāya sīhova saddesu aniccadukkhādīsu asantasanto,",
  "atk-s0510a:1414_17": "vipassanāya mohaṃ pahāya vātova jālamhi khandhāyatanādīsu asajjamāno,",
  "atk-s0510a:1414_18": "samatheneva lobhaṃ lobhasampayuttadiṭṭhiñca pahāya,",
  "atk-s0510a:1414_19": "padumaṃva toyena sabbabhavabhogalobhena alippamāno.",
  "atk-s0510a:1414_20": "Ettha ca samathassa sīlaṃ padaṭṭhānaṃ,",
  "atk-s0510a:1414_21": "samatho samādhissa,",
  "atk-s0510a:1414_22": "samādhi vipassanāyāti evaṃ dvīsu dhammesu siddhesu tayo khandhā siddhāva honti.",
  "atk-s0510a:1414_23": "Tattha sīlakkhandhena sūro hoti.",
  "atk-s0510a:1414_24": "So sīhova saddesu āghātavatthūsu kujjhitukāmatāya na santasati,",
  "atk-s0510a:1414_25": "paññākkhandhena paṭividdhasabhāvo vātova jālamhi khandhādidhammabhede na sajjati,",
  "atk-s0510a:1414_26": "samādhikkhandhena vītarāgo padumaṃva toyena rāgena na lippati.",
  "atk-s0510a:1414_27": "Evaṃ samathavipassanāhi sīlasamādhipaññākkhandhehi ca yathāsambhavaṃ taṇhāvijjānaṃ tiṇṇañca akusalamūlānaṃ",
  "atk-s0510a:1414_28": "pahānavasena asantasanto asajjamāno alippamāno ca veditabbo.",
  "atk-s0510a:1414_29": "Sesaṃ vuttanayamevāti.",
  "atk-s0510a:1415_0": "Sīhādigāthāvaṇṇanā niṭṭhitā.",
  "atk-s0510a:1416_0": "128.",
  "atk-s0510a:1416_1": "Sīho yathāti kā uppatti?",
  "atk-s0510a:1416_2": "Aññataro kira bārāṇasirājā paccantaṃ kupitaṃ vūpasametuṃ gāmānugāmimaggaṃ chaḍḍetvā ujuṃ aṭavimaggaṃ gahetvā mahatiyā senāya gacchati.",
  "atk-s0510a:1416_3": "Tena ca samayena aññatarasmiṃ pabbatapāde sīho bālasūriyātapaṃ tappamāno nipanno hoti.",
  "atk-s0510a:1416_4": "Taṃ disvā rājapurisā rañño ārocesuṃ.",
  "atk-s0510a:1416_5": "Rājā “sīho kira na santasatī”ti bheripaṇavādisaddaṃ kārāpesi,",
  "atk-s0510a:1416_6": "sīho tatheva nipajji.",
  "atk-s0510a:1416_7": "Dutiyampi kārāpesi,",
  "atk-s0510a:1416_8": "sīho tatheva nipajji.",
  "atk-s0510a:1416_9": "Tatiyampi kārāpesi,",
  "atk-s0510a:1416_10": "tadā “sīho mama paṭisattu atthī”ti catūhi pādehi suppatiṭṭhitaṃ patiṭṭhahitvā sīhanādaṃ nadi.",
  "atk-s0510a:1416_11": "Taṃ sutvā hatthārohādayo hatthiādīhi orohitvā tiṇagahanāni paviṭṭhā,",
  "atk-s0510a:1416_12": "hatthiassagaṇā disāvidisā palātā.",
  "atk-s0510a:1416_13": "Rañño hatthīpi rājānaṃ gahetvā vanagahanāni pothayamāno palāyi.",
  "atk-s0510a:1416_14": "Rājā taṃ sandhāretuṃ asakkonto rukkhasākhāya olambitvā pathaviṃ patitvā ekapadikamaggena gacchanto paccekabuddhānaṃ vasanaṭṭhānaṃ pāpuṇi.",
  "atk-s0510a:1416_15": "Tattha paccekabuddhe pucchi – “api, bhante,",
  "atk-s0510a:1416_16": "saddamassutthā”ti? “Āma,",
  "atk-s0510a:1416_17": "mahārājā”ti.",
  "atk-s0510a:1416_18": "“Kassa saddaṃ,",
  "atk-s0510a:1416_19": "bhante”ti?",
  "atk-s0510a:1416_20": "“Paṭhamaṃ bherisaṅkhādīnaṃ,",
  "atk-s0510a:1416_21": "pacchā sīhassā”ti.",
  "atk-s0510a:1416_22": "“Na bhāyittha,",
  "atk-s0510a:1416_23": "bhante”ti.",
  "atk-s0510a:1416_24": "“Na mayaṃ, mahārāja,",
  "atk-s0510a:1416_25": "kassaci saddassa bhāyāmā”ti.",
  "atk-s0510a:1416_26": "“Sakkā pana, bhante,",
  "atk-s0510a:1416_27": "mayhampi edisaṃ kātu”nti? “Sakkā, mahārāja,",
  "atk-s0510a:1416_28": "sace pabbajissasī”ti.",
  "atk-s0510a:1416_29": "“Pabbajāmi,",
  "atk-s0510a:1416_30": "bhante”ti.",
  "atk-s0510a:1416_31": "Tato naṃ pabbājetvā pubbe vuttanayeneva ābhisamācārikaṃ sikkhāpesuṃ.",
  "atk-s0510a:1416_32": "Sopi pubbe vuttanayeneva vipassanto paccekabodhiṃ sacchikatvā imaṃ udānagāthaṃ abhāsi.",
  "atk-s0510a:1417_0": "Tattha sahanā ca hananā ca sīghajavattā ca sīho.",
  "atk-s0510a:1417_1": "Kesarasīhova idha adhippeto.",
  "atk-s0510a:1417_2": "Dāṭhā balamassa atthīti dāṭhabalī.",
  "atk-s0510a:1417_3": "Pasayha abhibhuyyāti ubhayaṃ cārī-",
  "atk-s0510a:1417_4": "saddena saha yojetabbaṃ pasayhacārī abhibhuyyacārīti.",
  "atk-s0510a:1417_5": "Tattha pasayha niggahetvā caraṇena pasayhacārī,",
  "atk-s0510a:1417_6": "abhibhavitvā santāsetvā vasīkatvā caraṇena abhibhuyyacārī.",
  "atk-s0510a:1417_7": "Svāyaṃ kāyabalena pasayhacārī,",
  "atk-s0510a:1417_8": "tejasā abhibhuyyacārī,",
  "atk-s0510a:1417_9": "tattha sace koci vadeyya –",
  "atk-s0510a:1417_10": "“kiṃ pasayha abhibhuyya cārī”ti,",
  "atk-s0510a:1417_11": "tato migānanti sāmivacanaṃ upayogatthe katvā “mige pasayha abhibhuyya cārī”ti paṭivattabbaṃ.",
  "atk-s0510a:1417_12": "Pantānīti dūrāni.",
  "atk-s0510a:1417_13": "Senāsanānīti vasanaṭṭhānāni.",
  "atk-s0510a:1417_14": "Sesaṃ vuttanayeneva sakkā jānitunti na vitthāritanti.",
  "atk-s0510a:1418_0": "Dāṭhabalīgāthāvaṇṇanā niṭṭhitā.",
  "atk-s0510a:1419_0": "129.",
  "atk-s0510a:1419_1": "Mettaṃ upekkhanti kā uppatti?",
  "atk-s0510a:1419_2": "Aññataro kira rājā mettādijhānalābhī ahosi.",
  "atk-s0510a:1419_3": "So “jhānasukhantarāyo rajja”nti jhānānurakkhaṇatthaṃ rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.",
  "atk-s0510a:1420_0": "Tattha “sabbe sattā sukhitā bhavantū”tiādinā nayena hitasukhūpanayanakāmatā mettā.",
  "atk-s0510a:1420_1": "“Aho vata imamhā dukkhā mucceyyu”ntiādinā nayena ahitadukkhāpanayanakāmatā karuṇā.",
  "atk-s0510a:1420_2": "“Modanti vata bhonto sattā,",
  "atk-s0510a:1420_3": "modanti sādhu suṭṭhū”tiādinā nayena hitasukhāvippayogakāmatā muditā.",
  "atk-s0510a:1420_4": "“Paññāyissanti sakena kammenā”ti sukhadukkhaajjhupekkhanatā upekkhā.",
  "atk-s0510a:1420_5": "Gāthābandhasukhatthaṃ pana uppaṭipāṭiyā mettaṃ vatvā upekkhā vuttā,",
  "atk-s0510a:1420_6": "muditā ca pacchā.",
  "atk-s0510a:1420_7": "Vimuttinti catassopi etā attano paccanīkadhammehi vimuttattā vimuttiyo.",
  "atk-s0510a:1420_8": "Tena vuttaṃ –",
  "atk-s0510a:1420_9": "“mettaṃ upekkhaṃ karuṇaṃ vimuttiṃ,",
  "atk-s0510a:1420_10": "āsevamāno muditañca kāle”ti.",
  "atk-s0510a:1421_0": "Tattha āsevamānoti tisso tikacatukkajjhānavasena,",
  "atk-s0510a:1421_1": "upekkhaṃ catutthajjhānavasena bhāvayamāno.",
  "atk-s0510a:1421_2": "Kāleti mettaṃ āsevitvā tato vuṭṭhāya karuṇaṃ,",
  "atk-s0510a:1421_3": "tato vuṭṭhāya muditaṃ,",
  "atk-s0510a:1421_4": "tato itarato vā nippītikajjhānato vuṭṭhāya upekkhaṃ āsevamāno eva “kāle āsevamāno”ti vuccati,",
  "atk-s0510a:1421_5": "āsevituṃ vā phāsukakāle.",
  "atk-s0510a:1421_6": "Sabbena lokena avirujjhamānoti dasasu disāsu sabbena sattalokena avirujjhamāno.",
  "atk-s0510a:1421_7": "Mettādīnañhi bhāvitattā sattā appaṭikūlā honti,",
  "atk-s0510a:1421_8": "sattesu ca virodhibhūto paṭigho vūpasammati.",
  "atk-s0510a:1421_9": "Tena vuttaṃ –",
  "atk-s0510a:1421_10": "“sabbena lokena avirujjhamāno”ti.",
  "atk-s0510a:1421_11": "Ayamettha saṅkhepo,",
  "atk-s0510a:1421_12": "vitthāro pana mettādikathā aṭṭhasāliniyā dhammasaṅgahaṭṭhakathāyaṃ vuttā.",
  "atk-s0510a:1421_13": "Sesaṃ vuttasadisamevāti.",
  "atk-s0510a:1422_0": "Appamaññāgāthāvaṇṇanā niṭṭhitā.",
  "atk-s0510a:1423_0": "130.",
  "atk-s0510a:1423_1": "Rāgañca dosañcāti kā uppatti?",
  "atk-s0510a:1423_2": "Rājagahaṃ kira nissāya mātaṅgo nāma paccekabuddho viharati sabbapacchimo paccekabuddhānaṃ.",
  "atk-s0510a:1423_3": "Atha amhākaṃ bodhisatte uppanne devatāyo bodhisattassa pūjanatthāya āgacchantiyo taṃ disvā “mārisā, mārisā,",
  "atk-s0510a:1423_4": "buddho loke uppanno”ti bhaṇiṃsu.",
  "atk-s0510a:1423_5": "So nirodhā vuṭṭhahanto taṃ sutvā attano jīvitakkhayaṃ disvā himavante mahāpapāto nāma pabbato paccekabuddhānaṃ parinibbānaṭṭhānaṃ.",
  "atk-s0510a:1423_6": "Tattha ākāsena gantvā pubbe parinibbutapaccekabuddhassa aṭṭhisaṅghātaṃ papāte pakkhipitvā silātale nisīditvā imaṃ udānagāthaṃ abhāsi.",
  "atk-s0510a:1424_0": "Tattha rāgadosamohā uragasutte vuttāva.",
  "atk-s0510a:1424_1": "Saṃyojanānīti dasa saṃyojanāni,",
  "atk-s0510a:1424_2": "tāni ca tena tena maggena sandālayitvā.",
  "atk-s0510a:1424_3": "Asantasaṃ jīvitasaṅkhayamhīti jīvitasaṅkhayo vuccati cuticittassa paribhedo.",
  "atk-s0510a:1424_4": "Tasmiñca jīvitasaṅkhaye jīvitanikantiyā pahīnattā asantasanti.",
  "atk-s0510a:1424_5": "Ettāvatā sopādisesaṃ nibbānadhātuṃ attano dassetvā gāthāpariyosāne anupādisesāya nibbānadhātuyā parinibbāyīti.",
  "atk-s0510a:1425_0": "Jīvitasaṅkhayagāthāvaṇṇanā niṭṭhitā.",
  "atk-s0510a:1426_0": "131.",
  "atk-s0510a:1426_1": "Bhajantīti kā uppatti?",
  "atk-s0510a:1426_2": "Bārāṇasiyaṃ kira aññataro rājā ādigāthāya vuttappakārameva phītaṃ rajjaṃ samanusāsati.",
  "atk-s0510a:1426_3": "Tassa kharo ābādho uppajji,",
  "atk-s0510a:1426_4": "dukkhā vedanā pavattanti.",
  "atk-s0510a:1426_5": "Vīsatisahassitthiyo taṃ parivāretvā hatthapādasambāhanādīni karonti.",
  "atk-s0510a:1426_6": "Amaccā “na dānāyaṃ rājā jīvissati, handa,",
  "atk-s0510a:1426_7": "mayaṃ attano saraṇaṃ gavesāmā”ti cintetvā aññatarassa rañño santikaṃ gantvā upaṭṭhānaṃ yāciṃsu.",
  "atk-s0510a:1426_8": "Te tattha upaṭṭhahantiyeva,",
  "atk-s0510a:1426_9": "na kiñci labhanti.",
  "atk-s0510a:1426_10": "Rājā ābādhā vuṭṭhahitvā pucchi –",
  "atk-s0510a:1426_11": "“itthannāmo ca itthannāmo ca kuhi”nti?",
  "atk-s0510a:1426_12": "Tato taṃ pavattiṃ sutvāva sīsaṃ cāletvā tuṇhī ahosi.",
  "atk-s0510a:1426_13": "Tepi amaccā “rājā vuṭṭhito”ti sutvā tattha kiñci alabhamānā paramena pārijuññena pīḷitā punadeva āgantvā rājānaṃ vanditvā ekamantaṃ aṭṭhaṃsu.",
  "atk-s0510a:1426_14": "Tena ca raññā “kuhiṃ, tātā,",
  "atk-s0510a:1426_15": "tumhe gatā”ti vuttā āhaṃsu –",
  "atk-s0510a:1426_16": "“devaṃ dubbalaṃ disvā ājīvikabhayenamhā asukaṃ nāma janapadaṃ gatā”ti.",
  "atk-s0510a:1426_17": "Rājā sīsaṃ cāletvā cintesi –",
  "atk-s0510a:1426_18": "“yaṃnūnāhaṃ tameva ābādhaṃ dassessaṃ,",
  "atk-s0510a:1426_19": "kiṃ punapi evaṃ kareyyuṃ, no”ti?",
  "atk-s0510a:1426_20": "So pubbe rogena phuṭṭho viya bāḷhaṃ vedanaṃ dassento gilānālayaṃ akāsi.",
  "atk-s0510a:1426_21": "Itthiyo samparivāretvā pubbasadisameva sabbaṃ akaṃsu.",
  "atk-s0510a:1426_22": "Tepi amaccā tatheva puna bahutaraṃ janaṃ gahetvā pakkamiṃsu.",
  "atk-s0510a:1426_23": "Evaṃ rājā yāvatatiyaṃ sabbaṃ pubbasadisaṃ akāsi,",
  "atk-s0510a:1426_24": "tepi tatheva pakkamiṃsu.",
  "atk-s0510a:1426_25": "Tato catutthampi te āgate disvā rājā –",
  "atk-s0510a:1426_26": "“aho! Ime dukkaraṃ akaṃsu,",
  "atk-s0510a:1426_27": "ye maṃ byādhitaṃ pahāya anapekkhā pakkamiṃsū”ti nibbinno rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.",
  "atk-s0510a:1427_0": "Tattha bhajantīti sarīrena allīyantā payirupāsanti.",
  "atk-s0510a:1427_1": "Sevantīti añjalikammādīhi kiṃkārapaṭissāvitāya ca paricaranti.",
  "atk-s0510a:1427_2": "Kāraṇaṃ attho etesanti kāraṇatthā,",
  "atk-s0510a:1427_3": "bhajanāya ca sevanāya ca nāññaṃ kāraṇamatthi,",
  "atk-s0510a:1427_4": "attho eva nesaṃ kāraṇaṃ,",
  "atk-s0510a:1427_5": "atthahetu sevantīti vuttaṃ hoti.",
  "atk-s0510a:1427_6": "Nikkāraṇā dullabhā ajja mittāti “ito kiñci lacchāmā”ti evaṃ attapaṭilābhakāraṇena nikkāraṇā, kevalaṃ –",
  "atk-s0510a:1428_0": "“Upakāro ca yo mitto, yo mitto sukhadukkhako;",
  "atk-s0510a:1429_0": "Atthakkhāyī ca yo mitto, yo mitto anukampako”ti. –",
  "atk-s0510a:1430_0": "Evaṃ vuttena ariyena mittabhāvena samannāgatā dullabhā ajja mittā.",
  "atk-s0510a:1430_1": "Attaṭṭhapaññāti attani ṭhitā etesaṃ paññā.",
  "atk-s0510a:1430_2": "Attānameva oloketi,",
  "atk-s0510a:1430_3": "na aññanti attho.",
  "atk-s0510a:1430_4": "“Attatthapaññā”tipi pāṭho,",
  "atk-s0510a:1430_5": "tassa attano atthameva oloketi,",
  "atk-s0510a:1430_6": "na paratthanti attho.",
  "atk-s0510a:1430_7": "“Diṭṭhatthapaññā”ti ayampi kira porāṇapāṭho,",
  "atk-s0510a:1430_8": "tassa sampati diṭṭheyeva atthe etesaṃ paññā,",
  "atk-s0510a:1430_9": "na āyatinti attho.",
  "atk-s0510a:1430_10": "Diṭṭhadhammikatthaṃyeva oloketi,",
  "atk-s0510a:1430_11": "na samparāyikatthanti vuttaṃ hoti.",
  "atk-s0510a:1430_12": "Asucīti asucinā anariyena kāyavacīmanokammena samannāgatā.",
  "atk-s0510a:1431_0": "Khaggavisāṇakappoti khaggena rukkhādayo chindanto viya sakasiṅgena pabbatādayo cuṇṇavicuṇṇaṃ kurumāno vicaratīti khaggavisāṇo.",
  "atk-s0510a:1431_1": "Visasadisā āṇāti visāṇā.",
  "atk-s0510a:1431_2": "Khaggaṃ viyāti khaggaṃ.",
  "atk-s0510a:1431_3": "Khaggaṃ visāṇaṃ yassa migassa soyaṃ migo khaggavisāṇo,",
  "atk-s0510a:1431_4": "tassa khaggavisāṇassa kappo khaggavisāṇakappo.",
  "atk-s0510a:1431_5": "Khaggavisāṇasadiso paccekabuddho eko adutiyo asahāyo careyya vihareyya vatteyya yapeyya yāpeyyāti attho.",
  "atk-s0510a:1432_0": "132.",
  "atk-s0510a:1432_1": "Visuddhasīlāti visesena suddhasīlā,",
  "atk-s0510a:1432_2": "catupārisuddhiyā suddhasīlā.",
  "atk-s0510a:1432_3": "Suvisuddhapaññāti suṭṭhu visuddhapaññā,",
  "atk-s0510a:1432_4": "rāgādivirahitattā parisuddhamaggaphalapaṭisambhidādipaññā.",
  "atk-s0510a:1432_5": "Samāhitāti saṃ suṭṭhu āhitā,",
  "atk-s0510a:1432_6": "santike ṭhapitacittā.",
  "atk-s0510a:1432_7": "Jāgariyānuyuttāti jāgaraṇaṃ jāgaro,",
  "atk-s0510a:1432_8": "niddātikkamoti attho.",
  "atk-s0510a:1432_9": "Jāgarassa bhāvo jāgariyaṃ,",
  "atk-s0510a:1432_10": "jāgariye anuyuttā jāgariyānuyuttā.",
  "atk-s0510a:1432_11": "Vipassakāti “aniccaṃ dukkhaṃ anattā”ti visesena passanasīlā,",
  "atk-s0510a:1432_12": "vipassanaṃ paṭṭhapetvā viharantīti attho.",
  "atk-s0510a:1432_13": "Dhammavisesadassīti dasakusaladhammānaṃ catusaccadhammassa navalokuttaradhammassa vā visesena passanasīlā.",
  "atk-s0510a:1432_14": "Maggaṅgabojjhaṅgagateti sammādiṭṭhādīhi maggaṅgehi satisambojjhaṅgādīhi bojjhaṅgehi gate sampayutte ariyadhamme.",
  "atk-s0510a:1432_15": "Vijaññāti visesena jaññā,",
  "atk-s0510a:1432_16": "jānantāti attho.",
  "atk-s0510a:1433_0": "133.",
  "atk-s0510a:1433_1": "Suññatāppaṇihitañcānimittanti anattānupassanāvasena suññatavimokkhañca dukkhānupassanāvasena appaṇihitavimokkhañca,",
  "atk-s0510a:1433_2": "aniccānupassanāvasena animittavimokkhañca.",
  "atk-s0510a:1433_3": "Āsevayitvāti vaḍḍhetvā.",
  "atk-s0510a:1433_4": "Ye katasambhārā dhīrā janā jinasāsanamhi sāvakattaṃ sāvakabhāvaṃ na vajanti na pāpuṇanti,",
  "atk-s0510a:1433_5": "te dhīrā katasambhārā sayambhū sayameva bhūtā paccekajinā paccekabuddhā bhavanti.",
  "atk-s0510a:1434_0": "134.",
  "atk-s0510a:1434_1": "Kiṃ bhūtā?",
  "atk-s0510a:1434_2": "Mahantadhammā pūritamahāsambhārā bahudhammakāyā anekadhammasabhāvasarīrā.",
  "atk-s0510a:1434_3": "Punapi kiṃ bhūtā?",
  "atk-s0510a:1434_4": "Cittissarā cittagatikā jhānasampannāti attho.",
  "atk-s0510a:1434_5": "Sabbadukkhoghatiṇṇā sakalasaṃsāraoghaṃ tiṇṇā atikkantā udaggacittā kodhamānādikilesavirahitattā somanassacittā santamanāti attho.",
  "atk-s0510a:1434_6": "Paramatthadassī pañcakkhandhadvādasāyatanadvattiṃsākārasaccapaṭiccasamuppādādivasena paramatthaṃ uttamatthaṃ dassanasīlā.",
  "atk-s0510a:1434_7": "Acalābhītaṭṭhena sīhopamā sīhasadisāti attho.",
  "atk-s0510a:1434_8": "Khaggavisāṇakappā khaggavisāṇamigasiṅgasadisā gaṇasaṅgaṇikābhāvenāti attho.",
  "atk-s0510a:1435_0": "135.",
  "atk-s0510a:1435_1": "Santindriyāti cakkhundriyādīnaṃ sakasakārammaṇe appavattanato santasabhāvaindriyā.",
  "atk-s0510a:1435_2": "Santamanāti santacittā,",
  "atk-s0510a:1435_3": "nikkilesabhāvena santasabhāvacittasaṅkappāti attho.",
  "atk-s0510a:1435_4": "Samādhīti suṭṭhu ekaggacittā.",
  "atk-s0510a:1435_5": "Paccantasattesu patippacārāti paccantajanapadesu sattesu dayākaruṇādīhi paticaraṇasīlā.",
  "atk-s0510a:1435_6": "Dīpā parattha idha vijjalantāti sakalalokānuggahakaraṇena paraloke ca idhaloke ca vijjalantā dīpā padīpasadisāti attho.",
  "atk-s0510a:1435_7": "Paccekabuddhā satataṃ hitāmeti ime paccekabuddhā satataṃ sabbakālaṃ sakalalokahitāya paṭipannāti attho.",
  "atk-s0510a:1436_0": "136.",
  "atk-s0510a:1436_1": "Pahīnasabbāvaraṇā janindāti te paccekabuddhā janānaṃ indā uttamā kāmacchandanīvaraṇādīnaṃ sabbesaṃ pañcāvaraṇānaṃ pahīnattā pahīnasabbāvaraṇā.",
  "atk-s0510a:1436_2": "Ghanakañcanābhāti rattasuvaṇṇajambonadasuvaṇṇapabhā sadisaābhāvantāti attho.",
  "atk-s0510a:1436_3": "Nissaṃsayaṃ lokasudakkhiṇeyyāti ekantena lokassa sudakkhiṇāya aggadānassa paṭiggahetuṃ arahā yuttā,",
  "atk-s0510a:1436_4": "nikkilesattā sundaradānapaṭiggahaṇārahāti attho.",
  "atk-s0510a:1436_5": "Paccekabuddhā satatappitāmeti ime paccekañāṇādhigamā buddhā satataṃ niccakālaṃ appitā suhitā paripuṇṇā,",
  "atk-s0510a:1436_6": "sattāhaṃ nirāhārāpi nirodhasamāpattiphalasamāpattivasena paripuṇṇāti attho.",
  "atk-s0510a:1437_0": "137. Patiekā visuṃ sammāsambuddhato visadisā aññe asādhāraṇabuddhā paccekabuddhā. Atha vā –",
  "atk-s0510a:1438_0": "“Upasaggā nipātā ca, paccayā ca ime tayo;",
  "atk-s0510a:1439_0": "Nekenekatthavisayā, iti neruttikābravu”nti. –",
  "atk-s0510a:1440_0": "Vuttattā patisaddassa ekaupasaggatā pati padhāno hutvā sāmibhūto anekesaṃ dāyakānaṃ appamattakampi āhāraṃ paṭiggahetvā saggamokkhassa pāpuṇanato.",
  "atk-s0510a:1440_1": "Tathā hi annabhārassa bhattabhāgaṃ paṭiggahetvāpassantasseva bhuñjitvā devatāhi sādhukāraṃ dāpetvā tadaheva",
  "atk-s0510a:1440_2": "taṃ duggataṃ seṭṭhiṭṭhānaṃ pāpetvā koṭisaṅkhadhanuppādanena ca,",
  "atk-s0510a:1440_3": "khadiraṅgārajātake mārena nimmitakhadiraṅgārakūpopariuṭṭhitapadumakaṇṇikaṃ madditvā bodhisattena dinnaṃ",
  "atk-s0510a:1440_4": "piṇḍapātaṃ paṭiggahetvā tassa passantasseva ākāsagamanena somanassuppādanena ca,",
  "atk-s0510a:1440_5": "padumavatīaggamahesīputtānaṃ mahājanakarañño deviyā ārādhanena gandhamādanato ākāsena āgamma dānapaṭiggahaṇena",
  "atk-s0510a:1440_6": "mahājanakabodhisattassa ca deviyā ca somanassuppādanena ca,",
  "atk-s0510a:1440_7": "tathā abuddhuppāde chātakabhaye sakalajambudīpe uppanne bārāṇasiseṭṭhino chātakabhayaṃ paṭicca pūretvā",
  "atk-s0510a:1440_8": "rakkhite saṭṭhisahassakoṭṭhāgāre vīhayo khepetvā bhūmiyaṃ nikhātadhaññāni ca cāṭisahassesu pūritadhaññāni",
  "atk-s0510a:1440_9": "ca khepetvā sakalapāsādabhittīsu mattikāhi madditvā limpitadhaññāni ca khepetvā tadā nāḷimattamevāvasiṭṭhaṃ",
  "atk-s0510a:1440_10": "“idaṃ bhuñjitvā ajja marissāmā”ti cittaṃ uppādetvā sayantassa gandhamādanato eko paccekabuddho āgantvā",
  "atk-s0510a:1440_11": "gehadvāre aṭṭhāsi.",
  "atk-s0510a:1440_12": "Seṭṭhi taṃ disvā pasādaṃ uppādetvā jīvitaṃ pariccajamāno paccekabuddhassa patte okiri.",
  "atk-s0510a:1440_13": "Paccekabuddho vasanaṭṭhānaṃ gantvā attano ānubhāvena passantasseva seṭṭhissa pañcapaccekabuddhasatehi saha paribhuñji.",
  "atk-s0510a:1440_14": "Tadā bhattapacitaukkhaliṃ,",
  "atk-s0510a:1440_15": "pidahitvā ṭhapesuṃ.",
  "atk-s0510a:1441_0": "Niddamokkantassa seṭṭhino chātatte uppanne so vuṭṭhahitvā bhariyaṃ āha –",
  "atk-s0510a:1441_1": "“bhatte ācāmakabhattamattaṃ olokehī”ti.",
  "atk-s0510a:1441_2": "Susikkhitā sā “sabbaṃ dinnaṃ nanū”ti avatvā ukkhaliyā pidhānaṃ vivari.",
  "atk-s0510a:1441_3": "Sā ukkhali taṅkhaṇeva sumanapupphamakuḷasadisassa sugandhasālibhattassa pūritā ahosi.",
  "atk-s0510a:1441_4": "Sā ca seṭṭhi ca santuṭṭhā sayañca sakalagehavāsino ca sakalanagaravāsino ca bhuñjiṃsu.",
  "atk-s0510a:1441_5": "Dabbiyā gahitagahitaṭṭhānaṃ puna pūritaṃ.",
  "atk-s0510a:1441_6": "Sakalasaṭṭhisahassakoṭṭhāgāresu sugandhasāliyo pūresuṃ.",
  "atk-s0510a:1441_7": "Sakalajambudīpavāsino seṭṭhissa gehatoyeva dhaññabījāni gahetvā sukhitā jātā.",
  "atk-s0510a:1441_8": "Evamādīsu anekasattanikāyesu sukhotaraṇaparipālanasaggamokkhapāpanesu pati sāmibhūto buddhoti paccekabuddho.",
  "atk-s0510a:1441_9": "Paccekabuddhānaṃ subhāsitānīti paccekabuddhehi ovādānusāsanīvasena suṭṭhu bhāsitāni kathitāni vacanāni.",
  "atk-s0510a:1441_10": "Caranti lokamhi sadevakamhīti devalokasahite sattaloke caranti pavattantīti attho.",
  "atk-s0510a:1441_11": "Sutvā tathā ye na karonti bālāti tathārūpaṃ paccekabuddhānaṃ subhāsitavacanaṃ ye bālā janā na karonti na manasi karonti,",
  "atk-s0510a:1441_12": "te bālā dukkhesu saṃsāradukkhesu punappunaṃ uppattivasena caranti pavattanti,",
  "atk-s0510a:1441_13": "dhāvantīti attho.",
  "atk-s0510a:1442_0": "138.",
  "atk-s0510a:1442_1": "Paccekabuddhānaṃ subhāsitānīti suṭṭhu bhāsitāni caturāpāyato muccanatthāya bhāsitāni vacanāni.",
  "atk-s0510a:1442_2": "Kiṃ bhūtāni?",
  "atk-s0510a:1442_3": "Avassavantaṃ pagghantaṃ khuddaṃ madhuṃ yathā madhuravacanānīti attho.",
  "atk-s0510a:1442_4": "Ye paṭipattiyuttā paṇḍitajanāpi paṭipattīsu vuttānusārena pavattantā tathārūpaṃ madhuravacanaṃ sutvā vacanakarā bhavanti,",
  "atk-s0510a:1442_5": "te paṇḍitajanā saccadasā catusaccadassino sapaññā paññāsahitā bhavantīti attho.",
  "atk-s0510a:1443_0": "139.",
  "atk-s0510a:1443_1": "Paccekabuddhehi jinehi bhāsitāti kilese jinanti jiniṃsūti jinā,",
  "atk-s0510a:1443_2": "tehi jinehi paccekabuddhehi vuttā bhāsitā kathitā.",
  "atk-s0510a:1443_3": "Kathā uḷārā ojavantā pākaṭā santi pavattanti. Tā,",
  "atk-s0510a:1443_4": "kathā sakyasīhena sakyarājavaṃsasīhena gotamena tathāgatena abhinikkhamitvā buddhabhūtena naruttamena",
  "atk-s0510a:1443_5": "narānaṃ uttamena seṭṭhena pakāsitā pākaṭīkatā desitāti sambandho.",
  "atk-s0510a:1443_6": "Kimatthanti āha “dhammavijānanattha”nti.",
  "atk-s0510a:1443_7": "Navalokuttaradhammaṃ visesena jānāpanatthanti attho.",
  "atk-s0510a:1444_0": "140.",
  "atk-s0510a:1444_1": "Lokānukampāya imāni tesanti lokānukampatāya lokassa anukampaṃ paṭicca imāni vacanāni imā gāthāyo.",
  "atk-s0510a:1444_2": "Tesaṃ paccekabuddhānaṃ vikubbitāni visesena kubbitāni bhāsitānīti attho.",
  "atk-s0510a:1444_3": "Saṃvegasaṅgamativaḍḍhanatthanti paṇḍitānaṃ saṃvegavaḍḍhanatthañca asaṅgavaḍḍhanatthaṃ ekībhāvavaḍḍhanatthañca",
  "atk-s0510a:1444_4": "mativaḍḍhanatthaṃ paññāvaḍḍhanatthañca sayambhusīhena anācariyakena hutvā sayameva bhūtena jātena paṭividdhena",
  "atk-s0510a:1444_5": "sīhena abhītena gotamena sammāsambuddhena imāni vacanāni pakāsitāni,",
  "atk-s0510a:1444_6": "imā gāthāyo pakāsitā vivaritā uttānīkatāti attho.",
  "atk-s0510a:1444_7": "Itīti parisamāpanatthe nipāto.",
  "atk-s0510a:1445_0": "Iti visuddhajanavilāsiniyā apadāna-aṭṭhakathāya",
  "atk-s0510a:1446_0": "Paccekabuddhāpadānasaṃvaṇṇanā samattā.",
  "atk-s0510a:1447_0": "3-1. Sāriputtattheraapadānavaṇṇanā",
  "atk-s0510a:1448_0": "Tadanantaraṃ therāpadānasaṅgahagāthāyo saṃvaṇṇetuṃ “atha therāpadānaṃ suṇāthā”ti āha. Atha- apadāna-",
  "atk-s0510a:1448_1": "saddānamattho heṭṭhā vuttova.",
  "atk-s0510a:1448_2": "Ettha thera-",
  "atk-s0510a:1448_3": "saddo panāyaṃ kālathirapaññattināmadheyyajeṭṭhādīsu anekesu atthesu vattati.",
  "atk-s0510a:1448_4": "Tathā hi “therovassikāni pūtīni cuṇṇakajātānī”tiādīsu kāle,",
  "atk-s0510a:1448_5": "therovassikāni cirakālaṃ ovassikānīti attho.",
  "atk-s0510a:1448_6": "“Theropi tāva mahā”iccādīsu thire thirasīloti attho.",
  "atk-s0510a:1448_7": "“Therako ayamāyasmā mahallako”tiādīsu paññattiyaṃ,",
  "atk-s0510a:1448_8": "lokapaññattimattoti attho.",
  "atk-s0510a:1448_9": "“Cundatthero phussatthero”tiādīsu nāmadheyye,",
  "atk-s0510a:1448_10": "evaṃ katanāmoti attho.",
  "atk-s0510a:1448_11": "“Thero cāyaṃ kumāro mama puttesū”tiādīsu jeṭṭhe,",
  "atk-s0510a:1448_12": "jeṭṭho kumāroti attho.",
  "atk-s0510a:1448_13": "Idha panāyaṃ kāle ca thire ca vattati.",
  "atk-s0510a:1448_14": "Tasmā ciraṃ kālaṃ ṭhitoti thero,",
  "atk-s0510a:1448_15": "thiratarasīlācāramaddavādiguṇābhiyutto vā theroti vuccati.",
  "atk-s0510a:1448_16": "Thero ca thero ceti therā,",
  "atk-s0510a:1448_17": "therānaṃ apadānaṃ kāraṇaṃ therāpadānaṃ,",
  "atk-s0510a:1448_18": "taṃ therāpadānaṃ suṇāthāti sambandho.",
  "atk-s0510a:1448_19": "Himavantassa avidūre,",
  "atk-s0510a:1448_20": "lambako nāma pabbatotiādi āyasmato sāriputtattherassa apadānaṃ,",
  "atk-s0510a:1448_21": "tassāyasmato mahāmoggallānattherassa ca vatthu evaṃ veditabbaṃ –",
  "atk-s0510a:1449_0": "Atīte kira ito kappato satasahassakappādhike ekaasaṅkhyeyyamatthake āyasmā sāriputto brāhmaṇamahāsālakule nibbattitvā nāmena saradamāṇavo nāma ahosi.",
  "atk-s0510a:1449_1": "Mahāmoggallāno gahapatimahāsālakule nibbattitvā nāmena sirivaḍḍhanakuṭumbiko nāma ahosi.",
  "atk-s0510a:1449_2": "Te ubhopi sahapaṃsukīḷanasahāyā ahesuṃ.",
  "atk-s0510a:1449_3": "Tesu saradamāṇavo pitu accayena kulasantakaṃ dhanaṃ paṭipajjitvā ekadivasaṃ rahogato cintesi –",
  "atk-s0510a:1449_4": "“imesaṃ sattānaṃ maraṇaṃ nāma ekantikaṃ,",
  "atk-s0510a:1449_5": "tasmā mayā ekaṃ pabbajjaṃ upagantvā vimokkhamaggo gavesitabbo”ti sahāyaṃ upasaṅkamitvā “samma,",
  "atk-s0510a:1449_6": "ahaṃ pabbajitukāmo.",
  "atk-s0510a:1449_7": "Kiṃ tvaṃ pabbajituṃ sakkhissasī”ti vatvā tena “na sakkhissāmī”ti vutte “hotu ahameva pabbajissāmī”ti",
  "atk-s0510a:1449_8": "ratanakoṭṭhāgārāni vivarāpetvā kapaṇaddhikādīnaṃ mahādānaṃ datvā pabbatapādaṃ gantvā isipabbajjaṃ pabbaji.",
  "atk-s0510a:1449_9": "Tassa pabbajitassa anupabbajjaṃ pabbajitā catusattatisahassamattā brāhmaṇaputtā ahesuṃ.",
  "atk-s0510a:1449_10": "So pañca abhiññāyo aṭṭha ca samāpattiyo nibbattetvā tesampi jaṭilānaṃ kasiṇaparikammaṃ ācikkhi.",
  "atk-s0510a:1449_11": "Te sabbepi pañcābhiññā aṭṭha ca samāpattiyo nibbattisuṃ.",
  "atk-s0510a:1450_0": "Tena samayena anomadassī nāma sammāsambuddho loke uppajjitvā pavattitavaradhammacakko satte saṃsāramahoghato",
  "atk-s0510a:1450_1": "tāretvā ekadivasaṃ saradatāpasassa ca antevāsikānañca saṅgahaṃ kattukāmo eko adutiyo pattacīvaramādāya",
  "atk-s0510a:1450_2": "ākāsena gantvā “buddhabhāvaṃ me jānātū”ti tāpasassa passantasseva ākāsato otaritvā pathaviyaṃ patiṭṭhāsi.",
  "atk-s0510a:1450_3": "Saradatāpaso satthu sarīre mahāpurisalakkhaṇāni upadhāretvā “sabbaññubuddhoyevāya”nti niṭṭhaṃ gantvā paccuggamanaṃ katvā āsanaṃ paññāpetvā adāsi.",
  "atk-s0510a:1450_4": "Nisīdi bhagavā paññatte āsane.",
  "atk-s0510a:1450_5": "Saradatāpaso satthu santike ekamantaṃ nisīdi.",
  "atk-s0510a:1451_0": "Tasmiṃ samaye tassa antevāsikā catusattatisahassamattā jaṭilā paṇītapaṇītāni ojavantāni phalāphalāni",
  "atk-s0510a:1451_1": "gahetvā āgatā satthāraṃ disvā sañjātapasādā attano ācariyassa satthu ca nisinnākāraṃ oloketvā “ācariya,",
  "atk-s0510a:1451_2": "mayaṃ pubbe ‘tumhehi mahantataro koci natthī’ti maññāma,",
  "atk-s0510a:1451_3": "ayaṃ pana puriso tumhehi mahantataro maññe”ti āhaṃsu.",
  "atk-s0510a:1451_4": "Kiṃ vadetha, tātā,",
  "atk-s0510a:1451_5": "sāsapena saddhiṃ aṭṭhasaṭṭhiyojanasatasahassubbedhaṃ sineruṃ samaṃ kātuṃ icchatha,",
  "atk-s0510a:1451_6": "sabbaññubuddhena maṃ tulaṃ mā karitthāti.",
  "atk-s0510a:1451_7": "Atha te tāpasā ācariyassa vacanaṃ sutvā “yāva mahā vatāyaṃ purisuttamo”ti sabbeva pādesu nipatitvā satthāraṃ vandiṃsu.",
  "atk-s0510a:1452_0": "Atha te ācariyo āha – “tātā,",
  "atk-s0510a:1452_1": "satthu anucchaviko no deyyadhammo natthi,",
  "atk-s0510a:1452_2": "satthā ca bhikkhācaravelāya idhāgato, handa,",
  "atk-s0510a:1452_3": "mayaṃ deyyadhammaṃ yathābalaṃ dassāma.",
  "atk-s0510a:1452_4": "Tumhehi yaṃ yaṃ paṇītaṃ phalāphalaṃ ābhataṃ,",
  "atk-s0510a:1452_5": "taṃ taṃ āharathā”ti āharāpetvā hatthe dhovitvā sayaṃ tathāgatassa patte patiṭṭhāpesi.",
  "atk-s0510a:1452_6": "Satthārā phalāphale paṭiggahitamatte devatā dibbojaṃ pakkhipiṃsu.",
  "atk-s0510a:1452_7": "Tāpaso udakampi sayameva parissāvetvā adāsi.",
  "atk-s0510a:1452_8": "Tato bhojanakiccaṃ niṭṭhāpetvā satthari nisinne sabbe antevāsike pakkosāpetvā satthu santike sāraṇīyaṃ kathaṃ kathento nisīdi.",
  "atk-s0510a:1452_9": "Satthā “dve aggasāvakā bhikkhusaṅghena saddhiṃ āgacchantū”ti cintesi.",
  "atk-s0510a:1452_10": "Tāvadeva satasahassakhīṇāsavaparivārā aggasāvakā āgantvā bhagavantaṃ vanditvā ekamantaṃ aṭṭhaṃsu.",
  "atk-s0510a:1453_0": "Tato saradatāpaso antevāsike āmantesi – “tātā,",
  "atk-s0510a:1453_1": "satthu bhikkhusaṅghassa ca pupphāsanena pūjā kātabbā,",
  "atk-s0510a:1453_2": "tasmā pupphāni āharathā”ti.",
  "atk-s0510a:1453_3": "Te tāvadeva iddhiyā vaṇṇagandhasampannāni pupphāni āharitvā buddhassa yojanappamāṇaṃ pupphāsanaṃ paññāpesuṃ,",
  "atk-s0510a:1453_4": "ubhinnaṃ aggasāvakānaṃ tigāvutaṃ,",
  "atk-s0510a:1453_5": "sesabhikkhūnaṃ aḍḍhayojanikādibhedaṃ,",
  "atk-s0510a:1453_6": "saṅghanavakassa usabhamattaṃ paññāpesuṃ.",
  "atk-s0510a:1453_7": "Evaṃ paññattesu āsanesu saradatāpaso tathāgatassa purato añjaliṃ paggayha “bhante,",
  "atk-s0510a:1453_8": "mayhaṃ anuggahatthāya imaṃ pupphāsanaṃ atiruhathā”ti āha.",
  "atk-s0510a:1453_9": "Nisīdi bhagavā pupphāsane.",
  "atk-s0510a:1453_10": "Satthari nisinne dve aggasāvakā sesabhikkhū ca attano attano pattāsane nisīdiṃsu.",
  "atk-s0510a:1453_11": "Satthā “tesaṃ mahapphalaṃ hotū”ti nirodhaṃ samāpajji.",
  "atk-s0510a:1453_12": "Satthu samāpannabhāvaṃ ñatvā dve aggasāvakāpi sesabhikkhūpi nirodhaṃ samāpajjiṃsu.",
  "atk-s0510a:1453_13": "Tāpaso sattāhaṃ nirantaraṃ satthu pupphacchattaṃ dhārento aṭṭhāsi.",
  "atk-s0510a:1453_14": "Itare vanamūlaphalaṃ paribhuñjitvā sesakāle añjaliṃ paggayha aṭṭhaṃsu.",
  "atk-s0510a:1453_15": "Satthā sattāhassa accayena nirodhato vuṭṭhahitvā aggasāvakaṃ nisabhattheraṃ āmantesi –",
  "atk-s0510a:1453_16": "“tāpasānaṃ pupphāsanānumodanaṃ karohī”ti.",
  "atk-s0510a:1453_17": "Thero sāvakapāramīñāṇe ṭhatvā tesaṃ pupphāsanānumodanaṃ akāsi.",
  "atk-s0510a:1453_18": "Tassa desanāvasāne satthā dutiyaṃ aggasāvakaṃ anomattheraṃ āmantesi –",
  "atk-s0510a:1453_19": "“tvampi imesaṃ dhammaṃ desehī”ti.",
  "atk-s0510a:1453_20": "Sopi tepiṭakaṃ buddhavacanaṃ sammasitvā tesaṃ dhammaṃ kathesi.",
  "atk-s0510a:1453_21": "Dvinnampi desanāya dhammābhisamayo nāhosi.",
  "atk-s0510a:1453_22": "Atha satthā buddhavisaye ṭhatvā dhammadesanaṃ ārabhi.",
  "atk-s0510a:1453_23": "Desanāvasāne ṭhapetvā saradatāpasaṃ avasesā sabbepi catusattatisahassajaṭilā arahattaṃ pāpuṇiṃsu.",
  "atk-s0510a:1453_24": "Satthā te “etha bhikkhavo”ti hatthaṃ pasāresi.",
  "atk-s0510a:1453_25": "Te tāvadeva antarahitatāpasavesā aṭṭhaparikkhāradharā saṭṭhivassikatthero viya ahesuṃ.",
  "atk-s0510a:1454_0": "Saradatāpaso pana “aho vatāhampi ayaṃ nisabhatthero viya anāgate ekassa buddhassa sāvako bhaveyya”nti",
  "atk-s0510a:1454_1": "desanākāle uppannaparivitakkatāya aññavihito hutvā maggaphalāni paṭivijjhituṃ nāsakkhi.",
  "atk-s0510a:1454_2": "Atha satthāraṃ vanditvā tathā paṇidhānaṃ akāsi.",
  "atk-s0510a:1454_3": "Satthā anantarāyena samijjhanabhāvaṃ disvā “ito kappasatasahassādhikaṃ ekaṃ asaṅkhyeyyaṃ atikkamitvā",
  "atk-s0510a:1454_4": "gotamassa nāma sammāsambuddhassa aggasāvako sāriputto nāma bhavissatī”ti byākaritvā dhammakathaṃ vatvā",
  "atk-s0510a:1454_5": "bhikkhusaṅghaparivāro ākāsaṃ pakkhandi.",
  "atk-s0510a:1454_6": "Saradatāpasopi sahāyassa sirivaḍḍhassa santikaṃ gantvā “samma,",
  "atk-s0510a:1454_7": "mayā anomadassissa bhagavato pādamūle anāgate uppajjanakassa gotamasammāsambuddhassa aggasāvakaṭṭhānaṃ patthitaṃ,",
  "atk-s0510a:1454_8": "tvampi tassa dutiyasāvakaṭṭhānaṃ patthehī”ti.",
  "atk-s0510a:1454_9": "Sirivaḍḍho taṃ upadesaṃ sutvā attano nivesanadvāre aṭṭhakarīsamattaṃ ṭhānaṃ samatalaṃ kāretvā lājapañcamāni",
  "atk-s0510a:1454_10": "pupphāni vikiritvā nīluppalacchadanaṃ maṇḍapaṃ kāretvā buddhāsanaṃ paññāpetvā bhikkhūnampi āsanāni paññāpetvā",
  "atk-s0510a:1454_11": "mahantaṃ sakkārasammānaṃ sajjetvā saradatāpasena satthāraṃ nimantāpetvā sattāhaṃ mahādānaṃ pavattetvā",
  "atk-s0510a:1454_12": "buddhappamukhaṃ bhikkhusaṅghaṃ mahārahehi vatthehi acchādetvā dutiyasāvakabhāvāya paṇidhānaṃ akāsi.",
  "atk-s0510a:1454_13": "Satthā tassa anantarāyena samijjhanabhāvaṃ disvā vuttanayena byākaritvā bhattānumodanaṃ katvā pakkāmi.",
  "atk-s0510a:1454_14": "Sirivaḍḍho haṭṭhapahaṭṭho yāvajīvaṃ kusalakammaṃ katvā dutiyacittavāre kāmāvacaradevaloke nibbatti.",
  "atk-s0510a:1454_15": "Saradatāpaso cattāro brahmavihāre bhāvetvā brahmaloke nibbatti.",
  "atk-s0510a:1455_0": "Tato paṭṭhāya tesaṃ ubhinnampi antarā kammaṃ na kathitaṃ.",
  "atk-s0510a:1455_1": "Amhākaṃ pana bhagavato uppattito puretarameva saradatāpaso rājagahassa avidūre upatissāgāme rūpasāriyā brāhmaṇiyā kucchimhi paṭisandhiṃ gaṇhi.",
  "atk-s0510a:1455_2": "Taṃdivasamevassa sahāyopi rājagahasseva avidūre kolitagāme moggaliyā brāhmaṇiyā kucchimhi paṭisandhiṃ gaṇhi.",
  "atk-s0510a:1455_3": "Tasmā moggallāno moggaliyā brāhmaṇiyā puttoti moggallāno.",
  "atk-s0510a:1455_4": "Moggaligottena jātoti vā moggallāno.",
  "atk-s0510a:1455_5": "Atha vā mātukumārikakāle tassā mātāpitūhi vuttaṃ –",
  "atk-s0510a:1455_6": "“mā uggali mā uggalī”ti vacanamupādāya “muggalī”ti nāmaṃ.",
  "atk-s0510a:1455_7": "Tassā muggaliyā puttoti moggallāno.",
  "atk-s0510a:1455_8": "Atha vā sotāpattimaggādimaggassa lābhe ādāne paṭivijjhane alaṃ samatthoti moggallānoti.",
  "atk-s0510a:1455_9": "Tāni kira dve kulāni yāva sattamā kulaparivaṭṭā ābaddhasahāyāneva.",
  "atk-s0510a:1455_10": "Tesaṃ dvinnaṃ ekadivasameva gabbhaparihāramadaṃsu.",
  "atk-s0510a:1455_11": "Dasamāsaccayena jātānampi tesaṃ chasaṭṭhi dhātiyo paṭṭhapesuṃ.",
  "atk-s0510a:1455_12": "Nāmaggahaṇadivase rūpasārībrāhmaṇiyā puttassa upatissagāme jeṭṭhakulassa puttattā upatissoti nāmaṃ kariṃsu.",
  "atk-s0510a:1455_13": "Itarassa kolitagāme jeṭṭhakulassa puttattā kolitoti nāmaṃ kariṃsu.",
  "atk-s0510a:1455_14": "Te ubhopi mahatā parivārena vaḍḍhantā vuddhimanvāya sabbasippānaṃ pāraṃ agamaṃsu.",
  "atk-s0510a:1456_0": "Athekadivasaṃ te rājagahe giraggasamajjaṃ passantā mahājanaṃ sannipatitaṃ disvā ñāṇassa paripākaṃ gatattā",
  "atk-s0510a:1456_1": "yoniso ummujjantā “sabbepime oraṃ vassasatāva maccumukhaṃ pavisantī”ti saṃvegaṃ paṭilabhitvā “amhehi",
  "atk-s0510a:1456_2": "mokkhadhammo pariyesitabbo,",
  "atk-s0510a:1456_3": "tañca pariyesantehi ekā pabbajjā laddhuṃ vaṭṭatī”ti nicchayaṃ katvā pañcamāṇavakasatehi saddhiṃ sañcayassa paribbājakassa santike pabbajiṃsu.",
  "atk-s0510a:1456_4": "Tesaṃ pabbajitakālato paṭṭhāya sañcayo lābhaggayasaggappatto ahosi.",
  "atk-s0510a:1456_5": "Te katipāheneva sabbaṃ sañcayassa samayaṃ parimajjitvā tattha sāraṃ adisvā tato nibbijjitvā tattha tattha",
  "atk-s0510a:1456_6": "paṇḍitasammate samaṇabrāhmaṇe pañhaṃ pucchanti,",
  "atk-s0510a:1456_7": "te tehi puṭṭhā na sampādenti.",
  "atk-s0510a:1456_8": "Aññadatthu teyeva tesaṃ pañhaṃ vissajjenti.",
  "atk-s0510a:1456_9": "Evaṃ te mokkhaṃ pariyesantā katikaṃ akaṃsu –",
  "atk-s0510a:1456_10": "“amhesu yo paṭhamaṃ amataṃ adhigacchati,",
  "atk-s0510a:1456_11": "so itarassa ārocetū”ti.",
  "atk-s0510a:1457_0": "Tena ca samayena amhākaṃ satthari paṭhamābhisambodhiṃ patvā pavattitavaradhammacakke anupubbena uruvelakassapādike",
  "atk-s0510a:1457_1": "sahassajaṭile dametvā rājagahe viharante ekadivasaṃ upatisso paribbājako paribbājakārāmaṃ gacchanto āyasmantaṃ",
  "atk-s0510a:1457_2": "assajittheraṃ rājagahe piṇḍāya carantaṃ disvā “na mayā evarūpo ākappasampanno pabbajito diṭṭhapubbo,",
  "atk-s0510a:1457_3": "santadhammena nāma ettha bhavitabba”nti sañjātapasādo pañhaṃ pucchituṃ āyasmantaṃ udikkhanto piṭṭhito piṭṭhito anubandhi.",
  "atk-s0510a:1457_4": "Theropi laddhapiṇḍapāto paribhuñjituṃ patirūpaṃ okāsaṃ gato.",
  "atk-s0510a:1457_5": "Paribbājako attano paribbājakapīṭhaṃ paññāpetvā adāsi.",
  "atk-s0510a:1457_6": "Bhattakiccapariyosāne cassa attano kuṇḍikāya udakaṃ adāsi.",
  "atk-s0510a:1457_7": "Evaṃ so ācariyavattaṃ katvā katabhattakiccena therena saddhiṃ paṭisanthāraṃ katvā –",
  "atk-s0510a:1457_8": "“ko vā te satthā,",
  "atk-s0510a:1457_9": "kassa vā tvaṃ dhammaṃ rocesī”ti pucchi.",
  "atk-s0510a:1457_10": "Thero sammāsambuddhaṃ apadisi.",
  "atk-s0510a:1457_11": "Puna tena “kiṃ vādī panāyasmato satthā”ti puṭṭho “imassa sāsanassa gambhīrataṃ dassessāmī”ti attano navakabhāvaṃ",
  "atk-s0510a:1457_12": "pavedetvā saṅkhepavasena cassa sāsanadhammaṃ kathento “ye dhammā hetuppabhavā”ti gāthamāha.",
  "atk-s0510a:1457_13": "Paribbājako paṭhamapadadvayameva sutvā sahassanayasampanne sotāpattimaggaphale patiṭṭhahi.",
  "atk-s0510a:1457_14": "Itaraṃ padadvayaṃ sotāpannakāle niṭṭhāsi.",
  "atk-s0510a:1457_15": "Gāthāpariyosāne pana sotāpanno hutvā uparivisese apavattante “bhavissati ettha kāraṇa”nti sallakkhetvā theraṃ āha – “mā, bhante,",
  "atk-s0510a:1457_16": "upari dhammadesanaṃ vaḍḍhayittha,",
  "atk-s0510a:1457_17": "ettakameva alaṃ,",
  "atk-s0510a:1457_18": "kahaṃ amhākaṃ satthā vasatī”ti?",
  "atk-s0510a:1457_19": "“Veḷuvane”ti. “Bhante,",
  "atk-s0510a:1457_20": "tumhe purato gacchatha,",
  "atk-s0510a:1457_21": "ahaṃ mayhaṃ sahāyassa katapaṭiññaṃ mocetvā taṃ gahetvā āgamissāmī”ti pañcapatiṭṭhitena vanditvā padakkhiṇaṃ",
  "atk-s0510a:1457_22": "katvā theraṃ uyyojetvā paribbājakārāmaṃ agamāsi.",
  "atk-s0510a:1458_0": "Kolitaparibbājako taṃ dūratova āgacchantaṃ disvā “mukhavaṇṇo na aññadivasesu viya addhānena amataṃ adhigataṃ",
  "atk-s0510a:1458_1": "bhavissatī”ti tenevassa visesādhigamaṃ sambhāvetvā amatādhigamaṃ pucchi.",
  "atk-s0510a:1458_2": "Sopissa “āvuso,",
  "atk-s0510a:1458_3": "amatamadhigata”nti paṭijānitvā tameva gāthaṃ abhāsi.",
  "atk-s0510a:1458_4": "Gāthāpariyosāne kolito sotāpattiphale patiṭṭhahitvā āha –",
  "atk-s0510a:1458_5": "“kahaṃ no satthā”ti?",
  "atk-s0510a:1458_6": "“Veḷuvane”ti. “Tena hi, āvuso, āyāma,",
  "atk-s0510a:1458_7": "satthāraṃ passissāmā”ti.",
  "atk-s0510a:1458_8": "Upatisso sabbakālampi ācariyapūjakova,",
  "atk-s0510a:1458_9": "tasmā sañcayassa satthu guṇe pakāsetvā tampi satthu santikaṃ netukāmo ahosi.",
  "atk-s0510a:1458_10": "So lābhāsāpakato antevāsikabhāvaṃ anicchanto “na sakkomi cāṭi hutvā udakasiñcanaṃ hotu”nti paṭikkhipi.",
  "atk-s0510a:1458_11": "Te anekehi kāraṇehi taṃ saññāpetuṃ asakkontā attano ovāde vattamānehi aḍḍhuteyyasatehi antevāsikehi saddhiṃ veḷuvanaṃ agamaṃsu.",
  "atk-s0510a:1458_12": "Satthā te dūratova āgacchante disvā “etaṃ me sāvakayugaṃ bhavissati,",
  "atk-s0510a:1458_13": "aggaṃ bhaddayuga”nti vatvā tesaṃ parisāya cariyavasena dhammaṃ desetvā arahatte patiṭṭhāpetvā ehibhikkhubhāvena upasampadaṃ adāsi.",
  "atk-s0510a:1458_14": "Yathā tesaṃ evaṃ aggasāvakānampi iddhimayapattacīvaraṃ āgatameva.",
  "atk-s0510a:1458_15": "Uparimaggattayakiccaṃ pana na niṭṭhāsi. Kasmā?",
  "atk-s0510a:1458_16": "Sāvakapāramīñāṇassa mahantatāya.",
  "atk-s0510a:1459_0": "Tesu āyasmā mahāmoggallāno pabbajitato sattame divase magadharaṭṭhe kallavālagāme samaṇadhammaṃ karonto",
  "atk-s0510a:1459_1": "thinamiddhe okkamante satthārā saṃvejito thinamiddhaṃ vinodetvā dhātukammaṭṭhānaṃ suṇanto eva uparimaggattayaṃ",
  "atk-s0510a:1459_2": "adhigantvā sāvakapāramīñāṇassa matthakaṃ pāpuṇi.",
  "atk-s0510a:1459_3": "Āyasmā sāriputto pabbajjāya addhamāsaṃ atikkamitvā satthārā saddhiṃ rājagahe sūkarakhataleṇe viharanto",
  "atk-s0510a:1459_4": "attano bhāgineyyassa dīghanakhaparibbājakassa vedanāpariggahasuttante desiyamāne desanānusārena ñāṇaṃ",
  "atk-s0510a:1459_5": "pesetvā parassa vaḍḍhitaṃ bhattaṃ bhuñjanto viya sāvakapāramīñāṇassa matthakaṃ pāpuṇi.",
  "atk-s0510a:1459_6": "Iti dvinnaṃ aggasāvakānaṃ satthu samīpe eva sāvakapāramīñāṇaṃ matthakaṃ pattaṃ.",
  "atk-s0510a:1460_0": "Evaṃ pattasāvakapāramīñāṇo āyasmā sāriputto “kena kammena ayaṃ sampatti laddhā”ti āvajjento taṃ ñatvā",
  "atk-s0510a:1460_1": "pītisomanassavasena udānaṃ udānento “himavantassa avidūre”tiādimāha.",
  "atk-s0510a:1460_2": "Tena vuttaṃ –",
  "atk-s0510a:1461_0": "141.",
  "atk-s0510a:1462_0": "“Himavantassa avidūre, lambako nāma pabbato;",
  "atk-s0510a:1463_0": "Assamo sukato mayhaṃ, paṇṇasālā sumāpitā”ti.",
  "atk-s0510a:1464_0": "Tattha himavantassāti himo assa atthīti himavā,",
  "atk-s0510a:1464_1": "tassa himavantassa avidūre samīpe,",
  "atk-s0510a:1464_2": "himālayapaṭibaddhavanehi attho.",
  "atk-s0510a:1464_3": "Lambako nāma pabbatoti evaṃnāmako paṃsumissakapabbato.",
  "atk-s0510a:1464_4": "Assamo sukato mayhanti tasmiṃ lambake pabbate mayhaṃ mamatthāya kato assamo araññavāso āsamantato samoti assamo.",
  "atk-s0510a:1464_5": "Natthi paviṭṭhānaṃ samo parissamo etthāti vā assamo,",
  "atk-s0510a:1464_6": "so itthambhūto araññavāso suṭṭhu kato,",
  "atk-s0510a:1464_7": "rattiṭṭhānadivāṭṭhānakuṭimaṇḍapādivasena sundarenākārena katoti attho.",
  "atk-s0510a:1464_8": "Paṇṇasālāti usīrapabbajādīhi paṇṇehi chāditā nivasanapaṇṇasālāti attho.",
  "atk-s0510a:1465_0": "142.",
  "atk-s0510a:1466_0": "“Uttānakūlā nadikā, supatitthā manoramā;",
  "atk-s0510a:1467_0": "Susuddhapulinākiṇṇā, avidūre mamassamaṃ”.",
  "atk-s0510a:1468_0": "Tattha uttānakūlāti agambhīrā nadī.",
  "atk-s0510a:1468_1": "Supatitthāti sundarapatitthā.",
  "atk-s0510a:1468_2": "Manoramā manallīnā manāpā.",
  "atk-s0510a:1468_3": "Susuddhapulinākiṇṇāti suṭṭhu dhavalamuttādalasadisavālukākiṇṇā gahanībhūtāti attho.",
  "atk-s0510a:1468_4": "Sā itthambhūtā nadikā kunnadī mamassamaṃ mayhaṃ assamassa avidūre samīpe ahosīti attho.",
  "atk-s0510a:1468_5": "“Assama”nti ca sattamyatthe upayogavacananti veditabbaṃ.",
  "atk-s0510a:1469_0": "143.",
  "atk-s0510a:1470_0": "“Asakkharā apabbhārā, sādu appaṭigandhikā;",
  "atk-s0510a:1471_0": "Sandatī nadikā tattha, sobhayantā mamassamaṃ”.",
  "atk-s0510a:1472_0": "Tattha asakkharāti “pulinākiṇṇā”ti vuttattā asakkharā sakkharavirahitā.",
  "atk-s0510a:1472_1": "Apabbhārāti pabbhāravirahitā,",
  "atk-s0510a:1472_2": "agambhīrakūlāti attho.",
  "atk-s0510a:1472_3": "Sādu appaṭigandhikāti sādurasodakā duggandharahitā mayhaṃ assamapadaṃ sobhayantī nadikā khuddakanadī sandati pavattatīti attho.",
  "atk-s0510a:1473_0": "144.",
  "atk-s0510a:1474_0": "“Kumbhīlā makarā cettha, susumārā ca kacchapā;",
  "atk-s0510a:1475_0": "Sandati nadikā tattha, sobhayantā mamassamaṃ”.",
  "atk-s0510a:1476_0": "Tattha kumbhīlamacchā makaramacchā ca susumārā caṇḍamacchā ca kacchapamacchā ca ettha etissaṃ nadiyaṃ kīḷantā ahesunti sambandho.",
  "atk-s0510a:1476_1": "Mamassamaṃ sobhayantā nadikā khuddakanadī sandati pavattatīti sambandho.",
  "atk-s0510a:1477_0": "145.",
  "atk-s0510a:1478_0": "“Pāṭhīnā pāvusā macchā, balajā muñjarohitā;",
  "atk-s0510a:1479_0": "Vaggaḷā papatāyantā, sobhayanti mamassamaṃ”.",
  "atk-s0510a:1480_0": "Pāṭhīnamacchā ca pāvusā macchā ca balajamacchā ca muñjamacchā rohitamacchā ca vaggaḷamacchā ca ete sabbe",
  "atk-s0510a:1480_1": "macchajātikā ito cito ca papatāyantā nadiyā saddhiṃ pavattantā mama assamapadaṃ sobhayantīti attho.",
  "atk-s0510a:1481_0": "146.",
  "atk-s0510a:1482_0": "“Ubho kūlesu nadiyā, pupphino phalino dumā;",
  "atk-s0510a:1483_0": "Ubhato abhilambantā, sobhayanti mamassamaṃ”.",
  "atk-s0510a:1484_0": "Tattha ubho kūlesūti tassā nadiyā ubhosu passesu dhuvapupphino dhuvaphalino rukkhā ubhato abhilambantā",
  "atk-s0510a:1484_1": "nadiyā ubho tīre heṭṭhā onamantā mama assamaṃ sobhayantīti attho.",
  "atk-s0510a:1485_0": "147.",
  "atk-s0510a:1486_0": "“Ambā sālā ca tilakā, pāṭalī sinduvārakā;",
  "atk-s0510a:1487_0": "Dibbagandhā sampavanti, pupphitā mama assame”.",
  "atk-s0510a:1488_0": "Tattha ambāti madhupiṇḍiambā ca sālarukkhā ca tilakarukkhā ca pāṭalirukkhā ca sinduvārakarukkhā ca ete rukkhā niccakālaṃ pupphitā pupphantā.",
  "atk-s0510a:1488_1": "Dibbā gandhā iva mama assame sugandhā sampavanti samantato pavāyantīti attho.",
  "atk-s0510a:1489_0": "148.",
  "atk-s0510a:1490_0": "“Campakā saḷalā nīpā, nāgapunnāgaketakā;",
  "atk-s0510a:1491_0": "Dibbagandhā sampavanti, pupphitā mama assame”.",
  "atk-s0510a:1492_0": "Tattha campakarukkhā ca saḷalarukkhā ca suvaṇṇavaṭṭalasadisapupphā nīparukkhā ca nāgarukkhā ca punnāgarukkhā",
  "atk-s0510a:1492_1": "ca sugandhayantā ketakarukkhā ca ete sabbe rukkhā dibbā gandhāriva mama assame pupphitā phullitā sampavanti",
  "atk-s0510a:1492_2": "sugandhaṃ suṭṭhu pavāyantīti attho.",
  "atk-s0510a:1493_0": "149.",
  "atk-s0510a:1494_0": "Asokā ca“adhimuttā asokā ca, bhaginīmālā ca pupphitā;",
  "atk-s0510a:1495_0": "Aṅkolā bimbijālā ca, pupphitā mama assame”.",
  "atk-s0510a:1496_0": "Tattha pupphitā adhimuttakarukkhā ca pupphitā asokarukkhā ca pupphitā bhaginīmālā ca pupphitā aṅkolā",
  "atk-s0510a:1496_1": "ca pupphitā bimbijālā ca ete rukkhā mama assame phullitā sobhayantīti sambandho.",
  "atk-s0510a:1497_0": "150.",
  "atk-s0510a:1498_0": "“Ketakā kandali ceva, godhukā tiṇasūlikā;",
  "atk-s0510a:1499_0": "Dibbagandhaṃ sampavantā, sobhayanti mamassamaṃ”.",
  "atk-s0510a:1500_0": "Tattha ketakāti sugandhaketakagacchā ca.",
  "atk-s0510a:1500_1": "Kandalirukkhā ca godhukarukkhā ca tiṇasūlikagacchā ca ete sabbe rukkhajātikā dibbagandhaṃ pavāyamānā mama assamaṃ sakalaṃ sobhayantīti attho.",
  "atk-s0510a:1501_0": "151.",
  "atk-s0510a:1502_0": "“Kaṇikārā kaṇṇikā ca, asanā ajjunā bahū;",
  "atk-s0510a:1503_0": "Dibbagandhaṃ sampavantā, sobhayanti mamassamaṃ”.",
  "atk-s0510a:1504_0": "Ete kaṇikārādayo rukkhā mama assamaṃ sakalaṃ sobhayantā dibbagandhaṃ sampavāyantīti sambandho.",
  "atk-s0510a:1505_0": "152.",
  "atk-s0510a:1506_0": "“Punnāgā giripunnāgā, koviḷārā ca pupphitā;",
  "atk-s0510a:1507_0": "Dibbagandhaṃ sampavantā, sobhayanti mamassamaṃ”.",
  "atk-s0510a:1508_0": "Punnāgādayo rukkhā dibbagandhaṃ pavāyamānā mama assamaṃ sobhayantīti attho.",
  "atk-s0510a:1509_0": "153.",
  "atk-s0510a:1510_0": "“Uddālakā ca kuṭajā, kadambā vakulā bahū;",
  "atk-s0510a:1511_0": "Dibbagandhaṃ sampavantā, sobhayanti mamassamaṃ”.",
  "atk-s0510a:1512_0": "Uddālakādayo rukkhā dibbagandhaṃ vāyamānā mama assamaṃ sobhayantīti sambandho.",
  "atk-s0510a:1513_0": "154.",
  "atk-s0510a:1514_0": "“Āḷakā isimuggā ca, kadalimātuluṅgiyo;",
  "atk-s0510a:1515_0": "Gandhodakena saṃvaḍḍhā, phalāni dhārayanti te”.",
  "atk-s0510a:1516_0": "Tattha ete āḷakādayo gacchā candanādisugandhagandhodakena vaḍḍhitvā suvaṇṇaphalāni dhārentā mama assamaṃ sobhayantīti attho.",
  "atk-s0510a:1517_0": "155.",
  "atk-s0510a:1518_0": "“Aññe pupphanti padumā, aññe jāyanti kesarī;",
  "atk-s0510a:1519_0": "Aññe opupphā padumā, pupphitā taḷāke tadā”.",
  "atk-s0510a:1520_0": "Tattha aññe pupphanti padumāti mama assamassa avidūre taḷāke aññe ekacce padumā pupphanti,",
  "atk-s0510a:1520_1": "ekacce kesarī padumā jāyanti nibbattanti,",
  "atk-s0510a:1520_2": "ekacce padumā opupphā vigalitapattakesarāti attho.",
  "atk-s0510a:1521_0": "156.",
  "atk-s0510a:1522_0": "“Gabbhaṃ gaṇhanti padumā, niddhāvanti muḷāliyo;",
  "atk-s0510a:1523_0": "Siṅghāṭipattamākiṇṇā, sobhanti taḷāke tadā”.",
  "atk-s0510a:1524_0": "Tattha gabbhaṃ gaṇhanti padumāti tadā tāpasena hutvā mama vasanasamaye ekacce padumā taḷākabbhantare makuḷapupphādayo gaṇhanti.",
  "atk-s0510a:1524_1": "Muḷāliyo padumamūlā niddhāvanti ito kaddamabbhantarato hatthidāṭhā viya gacchantīti attho.",
  "atk-s0510a:1524_2": "Pattapupphamākiṇṇā gahanībhūtā siṅghāṭiyo sobhayantīti attho.",
  "atk-s0510a:1525_0": "157.",
  "atk-s0510a:1526_0": "“Nayitā ambagandhī ca, uttalī bandhujīvakā;",
  "atk-s0510a:1527_0": "Dibbagandhā sampavanti, pupphitā taḷāke tadā”.",
  "atk-s0510a:1528_0": "Tadā mama vasanasamaye taḷākassa samīpe nayitā ca gacchā ambagandhī ca gacchā uttalī nāma gacchā ca bandhujīvakā",
  "atk-s0510a:1528_1": "ca ete sabbe gacchā pupphitā pupphadhāritā sugandhavāhakā taḷākaṃ sobhayantīti attho.",
  "atk-s0510a:1529_0": "158.",
  "atk-s0510a:1530_0": "“Pāṭhīnā pāvusā macchā, balajā muñjarohitā;",
  "atk-s0510a:1531_0": "Saṃgulā maggurā ceva, vasanti taḷāke tadā”.",
  "atk-s0510a:1532_0": "Tadā mama vasanasamaye nibbhītā pāṭhīnādayo macchā taḷāke vasantīti sambandho.",
  "atk-s0510a:1533_0": "159.",
  "atk-s0510a:1534_0": "“Kumbhīlā susumārā ca, tantigāhā ca rakkhasā;",
  "atk-s0510a:1535_0": "Oguhā ajagarā ca, vasanti taḷāke tadā”.",
  "atk-s0510a:1536_0": "Tadā mama vasanasamaye mama assamasamīpe taḷāke ete kumbhīlādayo macchā nibbhītā nirūpaddavā vasantīti sambandho.",
  "atk-s0510a:1537_0": "160.",
  "atk-s0510a:1538_0": "“Pārevatā ravihaṃsā, cakkavākā nadīcarā;",
  "atk-s0510a:1539_0": "Kokilā sukasāḷikā, upajīvanti taṃ saraṃ”.",
  "atk-s0510a:1540_0": "Tattha mama assamasamīpe saraṃ nissāya pārevatāpakkhī ca ravihaṃsāpakkhī ca nadīcarā cakkavākapakkhī",
  "atk-s0510a:1540_1": "ca kokilāpakkhī ca sukapakkhī ca sāḷikāpakkhī ca taṃ saraṃ upanissāya jīvantīti sambandho.",
  "atk-s0510a:1541_0": "161.",
  "atk-s0510a:1542_0": "“Kukutthakā kuḷīrakā, vane pokkharasātakā;",
  "atk-s0510a:1543_0": "Dindibhā suvapotā ca, upajīvanti taṃ saraṃ”.",
  "atk-s0510a:1544_0": "Tattha kukutthakāti evaṃnāmikā pakkhī ca.",
  "atk-s0510a:1544_1": "Kuḷīrakāti evaṃnāmikā pakkhī ca.",
  "atk-s0510a:1544_2": "Vane pokkharasātakā pakkhī ca dindibhā pakkhī ca suvapotā pakkhī ca ete sabbe pakkhino taṃ mama assamasamīpe saraṃ nissāya jīvantīti sambandho.",
  "atk-s0510a:1545_0": "162.",
  "atk-s0510a:1546_0": "“Haṃsā koñcā mayūrā ca, kokilā tambacūḷakā;",
  "atk-s0510a:1547_0": "Pammakā jīvaṃjīvā ca, upajīvanti taṃ saraṃ”.",
  "atk-s0510a:1548_0": "Sabbe ete haṃsādayo pakkhino taṃ saraṃ upanissāya jīvanti jīvikaṃ pālentīti attho.",
  "atk-s0510a:1549_0": "163.",
  "atk-s0510a:1550_0": "“Kosikā poṭṭhasīsā ca, kurarā senakā bahū;",
  "atk-s0510a:1551_0": "Mahākāḷā ca sakuṇā, upajīvanti taṃ saraṃ”.",
  "atk-s0510a:1552_0": "Tattha kosikā ca pakkhī poṭṭhasīsā ca pakkhī kurarā ca pakkhī senakā ca pakkhī mahākāḷā ca pakkhī thale",
  "atk-s0510a:1552_1": "bahū pakkhino taṃ saraṃ tassa sarassa samīpe jīvanti jīvikaṃ kappentīti attho.",
  "atk-s0510a:1553_0": "164.",
  "atk-s0510a:1554_0": "“Pasadā ca varāhā ca, camarā gaṇḍakā bahū;",
  "atk-s0510a:1555_0": "Rohiccā sukapotā ca, upajīvanti taṃ saraṃ”.",
  "atk-s0510a:1556_0": "Tattha pasadādayo ete migā taṃ saraṃ tasmiṃ sarasamīpe,",
  "atk-s0510a:1556_1": "bhummatthe upayogavacanaṃ,",
  "atk-s0510a:1556_2": "jīvitaṃ paripālentā viharantīti attho.",
  "atk-s0510a:1557_0": "165.",
  "atk-s0510a:1558_0": "“Sīhabyagghā ca dīpī ca, acchakokataracchakā;",
  "atk-s0510a:1559_0": "Tidhā pabhinnamātaṅgā, upajīvanti taṃ saraṃ”.",
  "atk-s0510a:1560_0": "Ete sīhādayo catuppadā sarasamīpe upaddavarahitā jīvantīti sambandho.",
  "atk-s0510a:1561_0": "166.",
  "atk-s0510a:1562_0": "“Kinnarā vānarā ceva, athopi vanakammikā;",
  "atk-s0510a:1563_0": "Cetā ca luddakā ceva, upajīvanti taṃ saraṃ”.",
  "atk-s0510a:1564_0": "Ettha ete evaṃnāmikā kinnarādayo sattā tasmiṃ sarasamīpe vasantīti attho.",
  "atk-s0510a:1565_0": "167.",
  "atk-s0510a:1566_0": "“Tindukāni piyālāni, madhukekā sumāriyo;",
  "atk-s0510a:1567_0": "Dhuvaṃ phalāni dhārenti, avidūre mamassamaṃ”.",
  "atk-s0510a:1568_0": "Tattha ete tindukādayo rukkhā dhuvaṃ hemantagimhavassānasaṅkhāte kālattaye mama assamato avidūre ṭhāne madhuraphalāni dhārentīti sambandho.",
  "atk-s0510a:1569_0": "168.",
  "atk-s0510a:1570_0": "“Kosambā saḷalā nimbā, sāduphalasamāyutā;",
  "atk-s0510a:1571_0": "Dhuvaṃ phalāni dhārenti, avidūre mamassamaṃ”.",
  "atk-s0510a:1572_0": "Tattha ete kosambādayo rukkhā sāraphalā madhuraphalā uttamaphalā samāyutā saṃ suṭṭhu āyutā samaṅgībhūtā",
  "atk-s0510a:1572_1": "niccaṃ phaladhārino mama assamasamīpe sobhantīti attho.",
  "atk-s0510a:1573_0": "169.",
  "atk-s0510a:1574_0": "“Harītakā āmalakā, ambajambuvibhītakā;",
  "atk-s0510a:1575_0": "Kolā bhallātakā billā, phalāni dhārayanti te”.",
  "atk-s0510a:1576_0": "Te harītakādayo rukkhā mama assamasamīpe jātā niccaṃ phalāni dhārayantīti sambandho.",
  "atk-s0510a:1577_0": "170.",
  "atk-s0510a:1578_0": "“Āluvā ca kaḷambā ca, biḷālītakkaḷāni ca;",
  "atk-s0510a:1579_0": "Jīvakā sutakā ceva, bahūkā mama assame”.",
  "atk-s0510a:1580_0": "Ete āluvādayo mūlaphalā khuddā madhurasā mama assamasamīpe bahū santīti sambandho.",
  "atk-s0510a:1581_0": "171.",
  "atk-s0510a:1582_0": "“Assamassāvidūramhi, taḷākāsuṃ sunimmitā;",
  "atk-s0510a:1583_0": "Acchodakā sītajalā, supatitthā manoramā”.",
  "atk-s0510a:1584_0": "Tattha assamassāvidūramhi assamassa samīpe sunimmitā suṭṭhu ārohanaorohanakkhamaṃ katvā nimmitā acchodakā",
  "atk-s0510a:1584_1": "vippasannodakā sītajalā sītodakā supatitthā sundaratitthā manoramā somanassakarā taḷākā āsuṃ ahesunti attho.",
  "atk-s0510a:1585_0": "172.",
  "atk-s0510a:1586_0": "“Padumuppalasañchannā, puṇḍarīkasamāyutā;",
  "atk-s0510a:1587_0": "Mandālakehi sañchannā, dibbagandhopavāyati”.",
  "atk-s0510a:1588_0": "Tattha padumehi ca uppalehi ca sañchannā paripuṇṇā puṇḍarīkehi samāyutā samaṅgībhūtā mandālakehi ca sañchannā",
  "atk-s0510a:1588_1": "gahanībhūtā taḷākā dibbagandhāni upavāyanti samantato vāyantīti attho.",
  "atk-s0510a:1589_0": "173.",
  "atk-s0510a:1590_0": "“Evaṃ sabbaṅgasampanne, pupphite phalite vane;",
  "atk-s0510a:1591_0": "Sukate assame ramme, viharāmi ahaṃ tadā”.",
  "atk-s0510a:1592_0": "Tattha evaṃ sabbaṅgasampanneti abbehi nadikādiavayavehi sampanne paripuṇṇe pupphaphalarukkhehi gahanībhūte",
  "atk-s0510a:1592_1": "vane sukate ramaṇīye assame araññāvāse tadā tāpasabhūtakāle ahaṃ viharāmīti attho.",
  "atk-s0510a:1593_0": "Ettāvatā assamasampattiṃ dassetvā idāni attano sīlādiguṇasampattiṃ dassento –",
  "atk-s0510a:1594_0": "174.",
  "atk-s0510a:1595_0": "“Sīlavā vatasampanno, jhāyī jhānarato sadā;",
  "atk-s0510a:1596_0": "Pañcābhiññābalappatto, suruci nāma tāpaso”ti. – āha;",
  "atk-s0510a:1597_0": "Tattha sīlavāti jhānasampayuttacatupārisuddhisīlasadisehi pañcahi sīlehi sampuṇṇoti attho.",
  "atk-s0510a:1597_1": "Vatasampannoti “ito paṭṭhāya gharāvāsaṃ pañca kāmaguṇe vā na sevissāmī”ti vatasamādānena sampanno.",
  "atk-s0510a:1597_2": "Jhāyīti lakkhaṇūpanijjhānaārammaṇūpanijjhānehi jhāyī jhāyanasīlo.",
  "atk-s0510a:1597_3": "Jhānaratoti etesu jhānesu rato allīno sadā sampuṇṇo.",
  "atk-s0510a:1597_4": "Pañcābhiññābalappattoti iddhividhadibbasotaparacittavijānanapubbenivāsānussatidibbacakkhusaṅkhātāhi pañcahi abhiññāhi visesapaññāhi balasampanno,",
  "atk-s0510a:1597_5": "paripuṇṇoti attho.",
  "atk-s0510a:1597_6": "Nāmena suruci nāma tāpaso hutvā viharāmīti sambandho.",
  "atk-s0510a:1598_0": "Ettakena attano guṇasampattiṃ dassetvā parisasampattiṃ dassento –",
  "atk-s0510a:1599_0": "175.",
  "atk-s0510a:1600_0": "“Catuvīsasahassāni, sissā mayhaṃ upaṭṭhahuṃ;",
  "atk-s0510a:1601_0": "Sabbe maṃ brāhmaṇā ete, jātimanto yasassino”ti. – ādimāha;",
  "atk-s0510a:1602_0": "Tattha ete sabbe catuvīsatisahassabrāhmaṇā mayhaṃ sissā jātimanto jātisampannā yasassino parivārasampannā maṃ upaṭṭhahunti sambandho.",
  "atk-s0510a:1603_0": "176.",
  "atk-s0510a:1604_0": "“Lakkhaṇe itihāse ca, sanighaṇḍusakeṭubhe;",
  "atk-s0510a:1605_0": "Padakā veyyākaraṇā, sadhamme pāramiṃ gatā”.",
  "atk-s0510a:1606_0": "Tattha lakkhaṇeti lakkhaṇasatthe.",
  "atk-s0510a:1606_1": "Sabbalokiyānaṃ itthipurisānaṃ “imehi lakkhaṇehi samannāgatā dukkhitā bhavanti,",
  "atk-s0510a:1606_2": "imehi sukhitā bhavantī”ti lakkhaṇaṃ jānāti.",
  "atk-s0510a:1606_3": "Tappakāsako gantho lakkhaṇaṃ,",
  "atk-s0510a:1606_4": "tasmiṃ lakkhaṇe ca.",
  "atk-s0510a:1606_5": "Itihāseti “itiha āsa itiha āsā”ti vuttavacanapaṭidīpake ganthe.",
  "atk-s0510a:1606_6": "Lakkhaṇe ca itihāse ca pāramiṃ pariyosānaṃ gatāti sambandho.",
  "atk-s0510a:1606_7": "Rukkhapabbatādīnaṃ nāmappakāsakaganthaṃ “nighaṇḍū”ti vuccati.",
  "atk-s0510a:1606_8": "Keṭūbheti kiriyākappavikappānaṃ kavīnaṃ upakārako gantho.",
  "atk-s0510a:1606_9": "Nighaṇḍuyā saha vattatīti sanighaṇḍu,",
  "atk-s0510a:1606_10": "keṭubhena saha vattatīti sakeṭubhaṃ,",
  "atk-s0510a:1606_11": "tasmiṃ sanighaṇḍusakeṭubhe vedattaye pāramiṃ gatāti sambandho.",
  "atk-s0510a:1606_12": "Padakāti nāmapadasamāsataddhitākhyātakitakādipadesu chekā.",
  "atk-s0510a:1606_13": "Veyyākaraṇāni candapāṇinīyakalāpādibyākaraṇe chekā.",
  "atk-s0510a:1606_14": "Sadhamme pāramiṃ gatāti attano dhamme brāhmaṇadhamme vedattaye pāramiṃ pariyosānaṃ gatā pattāti attho.",
  "atk-s0510a:1607_0": "177.",
  "atk-s0510a:1608_0": "“Uppātesu nimittesu, lakkhaṇesu ca kovidā;",
  "atk-s0510a:1609_0": "Pathabyā bhūmantalikkhe, mama sissā susikkhitā”.",
  "atk-s0510a:1610_0": "Tattha ukkāpātabhūmikampādikesu uppātesu ca subhanimittāsubhanimittesu ca itthilakkhaṇapurisalakkhaṇamahāpurisalakkhaṇesu ca kovidā chekā.",
  "atk-s0510a:1610_1": "Pathaviyā ca bhūmiyā ca sakalaloke ca antalikkhe ākāse cāti sabbattha mama sissā susikkhitā.",
  "atk-s0510a:1611_0": "178.",
  "atk-s0510a:1612_0": "“Appicchā nipakā ete, appāhārā alolupā;",
  "atk-s0510a:1613_0": "Lābhālābhena santuṭṭhā, parivārenti maṃ sadā”.",
  "atk-s0510a:1614_0": "Tattha appicchāti appakenāpi yāpentā.",
  "atk-s0510a:1614_1": "Nipakāti nepakkasaṅkhātāya paññāya samannāgatā.",
  "atk-s0510a:1614_2": "Appāhārāti ekāhārā ekabhattikāti attho.",
  "atk-s0510a:1614_3": "Alolupāti lolupataṇhāya appavattanakā.",
  "atk-s0510a:1614_4": "Lābhālābhenāti lābhena alābhena ca santuṭṭhā somanassā ete mama sissā sadā niccakālaṃ maṃ parivārenti upaṭṭhahantīti attho.",
  "atk-s0510a:1615_0": "179.",
  "atk-s0510a:1616_0": "“Jhāyī jhānaratā dhīrā, santacittā samāhitā;",
  "atk-s0510a:1617_0": "Ākiñcaññaṃ patthayantā, parivārenti maṃ sadā”.",
  "atk-s0510a:1618_0": "Tattha jhāyīti lakkhaṇūpanijjhānaārammaṇūpanijjhānehi samannāgatā.",
  "atk-s0510a:1618_1": "Jhāyanasīlā vā.",
  "atk-s0510a:1618_2": "Jhānaratāti tesu ca jhānesu ratā allīnā.",
  "atk-s0510a:1618_3": "Dhīrāti dhitisampannā.",
  "atk-s0510a:1618_4": "Santacittāti vūpasantamanā.",
  "atk-s0510a:1618_5": "Samāhitāti ekaggacittā.",
  "atk-s0510a:1618_6": "Ākiñcaññanti nippalibodhabhāvaṃ.",
  "atk-s0510a:1618_7": "Patthayantāti icchantā.",
  "atk-s0510a:1618_8": "Itthambhūtā me sissā sadā maṃ parivārentīti sambandho.",
  "atk-s0510a:1619_0": "180.",
  "atk-s0510a:1620_0": "“Abhiññāpāramippattā, pettike gocare ratā;",
  "atk-s0510a:1621_0": "Antalikkhacarā dhīrā, parivārenti maṃ sadā”.",
  "atk-s0510a:1622_0": "Tattha abhiññāpāramippattāti pañcasu abhiññāsu pāramiṃ pariyosānaṃ pattā pūritāti attho.",
  "atk-s0510a:1622_1": "Pettike gocare ratāti buddhānuññātāya aviññattiyā laddhe āhāre ratāti attho.",
  "atk-s0510a:1622_2": "Antalikkhacarāti antalikkhena ākāsena gacchantā āgacchantā cāti attho.",
  "atk-s0510a:1622_3": "Dhīrāti thirabhūtā sīhabyagghādiparissaye acchambhitasabhāvāti attho.",
  "atk-s0510a:1622_4": "Evaṃbhūtā mama tāpasā sadā maṃ parivārentīti attho.",
  "atk-s0510a:1623_0": "181.",
  "atk-s0510a:1624_0": "“Saṃvutā chasu dvāresu, anejā rakkhitindriyā;",
  "atk-s0510a:1625_0": "Asaṃsaṭṭhā ca te dhīrā, mama sissā durāsadā”.",
  "atk-s0510a:1626_0": "Tattha cakkhādīsu chasu dvāresu rūpādīsu chasu ārammaṇesu saṃvutā pihitā paṭicchannā,",
  "atk-s0510a:1626_1": "rakkhitagopitadvārāti attho.",
  "atk-s0510a:1626_2": "Anejā nittaṇhā rakkhitindriyā gopitacakkhādiindriyā asaṃsaṭṭhā ñātīhi gahaṭṭhehi amissībhūtāti attho.",
  "atk-s0510a:1626_3": "Durāsadāti duṭṭhu āsadā,",
  "atk-s0510a:1626_4": "āsādetuṃ ghaṭṭetuṃ asakkuṇeyyā ayoggāti attho.",
  "atk-s0510a:1627_0": "182.",
  "atk-s0510a:1628_0": "“Pallaṅkena nisajjāya, ṭhānacaṅkamanena ca;",
  "atk-s0510a:1629_0": "Vītināmenti te rattiṃ, mama sissā durāsadā”.",
  "atk-s0510a:1630_0": "Tattha mama sissā pallaṅkena ūrubaddhāsanena seyyaṃ vihāya nisajjāya ca ṭhānena ca caṅkamena ca sakalaṃ",
  "atk-s0510a:1630_1": "rattiṃ visesena atināmenti atikkāmentīti sambandho.",
  "atk-s0510a:1631_0": "183.",
  "atk-s0510a:1632_0": "“Rajanīye na rajjanti, dussanīye na dussare;",
  "atk-s0510a:1633_0": "Mohanīye na muyhanti, mama sissā durāsadā”.",
  "atk-s0510a:1634_0": "Te itthambhūtā mama sissā tāpasā rajanīye rajjitabbe vatthusmiṃ na rajjanti rajjaṃ na uppādenti.",
  "atk-s0510a:1634_1": "Dussanīye dussitabbe dosaṃ uppādetuṃ yutte vatthumhi na dussare dosaṃ na karonti.",
  "atk-s0510a:1634_2": "Mohanīye mohituṃ yutte vatthumhi na muyhanti mohaṃ na karonti,",
  "atk-s0510a:1634_3": "paññāsampayuttā bhavantīti attho.",
  "atk-s0510a:1635_0": "184.",
  "atk-s0510a:1636_0": "“Iddhiṃ vīmaṃsamānā te, vattanti niccakālikaṃ;",
  "atk-s0510a:1637_0": "Pathaviṃ te pakampenti, sārambhena durāsadā”.",
  "atk-s0510a:1638_0": "Te mama sissā “ekopi hutvā bahudhā hoti,",
  "atk-s0510a:1638_1": "bahudhāpi hutvā eko hotī”tiādikaṃ iddhivikubbanaṃ niccakālikaṃ vīmaṃsamānā vattantīti sambandho.",
  "atk-s0510a:1638_2": "Te mama sissā ākāsepi udakepi pathaviṃ nimminitvā iriyāpathaṃ pakampentīti attho.",
  "atk-s0510a:1638_3": "Sārambhena yugaggāhena kalahakaraṇena na āsādetabbāti attho.",
  "atk-s0510a:1639_0": "185.",
  "atk-s0510a:1640_0": "“Kīḷamānā ca te sissā, kīḷanti jhānakīḷitaṃ;",
  "atk-s0510a:1641_0": "Jambuto phalamānenti, mama sissā durāsadā”.",
  "atk-s0510a:1642_0": "Te mama sissā kīḷamānā paṭhamajjhānādikīḷaṃ kīḷanti laḷanti ramantīti attho.",
  "atk-s0510a:1642_1": "Jambuto phalamānentīti himavantamhi satayojanubbedhajamburukkhato ghaṭappamāṇaṃ jambuphalaṃ iddhiyā gantvā ānentīti attho.",
  "atk-s0510a:1643_0": "186.",
  "atk-s0510a:1644_0": "“Aññe gacchanti goyānaṃ, aññe pubbavidehakaṃ;",
  "atk-s0510a:1645_0": "Aññe ca uttarakuruṃ, esanāya durāsadā”.",
  "atk-s0510a:1646_0": "Tesaṃ mama sissānaṃ antare aññe ekacce goyānaṃ aparagoyānaṃ dīpaṃ gacchanti,",
  "atk-s0510a:1646_1": "ekacce pubbavidehakaṃ dīpaṃ gacchanti,",
  "atk-s0510a:1646_2": "ekacce uttarakuruṃ dīpaṃ gacchanti,",
  "atk-s0510a:1646_3": "te durāsadā etesu ṭhānesu esanāya gavesanāya paccayapariyesanāya gacchantīti sambandho.",
  "atk-s0510a:1647_0": "187.",
  "atk-s0510a:1648_0": "“Purato pesenti khāriṃ, pacchato ca vajanti te;",
  "atk-s0510a:1649_0": "Catuvīsasahassehi, chāditaṃ hoti ambaraṃ”.",
  "atk-s0510a:1650_0": "Te mama sissā ākāsena gacchamānā khāriṃ tāpasaparikkhārabharitaṃ kājaṃ purato pesenti paṭhamaṃ abhimukhañca",
  "atk-s0510a:1650_1": "taṃ pesetvā sayaṃ tassa pacchato gacchantīti attho.",
  "atk-s0510a:1650_2": "Evaṃ gacchamānehi catuvīsasahassehi tāpasehi ambaraṃ ākāsatalaṃ chāditaṃ paṭicchannaṃ hotīti sambandho.",
  "atk-s0510a:1651_0": "188.",
  "atk-s0510a:1652_0": "“Aggipākī anaggī ca, dantodukkhalikāpi ca;",
  "atk-s0510a:1653_0": "Asmena koṭṭitā keci, pavattaphalabhojanā”.",
  "atk-s0510a:1654_0": "Tattha keci ekacce mama sissā aggipākī phalāphalapaṇṇādayo pacitvā khādanti,",
  "atk-s0510a:1654_1": "ekacce anaggī aggīhi apacitvā āmakameva khādanti,",
  "atk-s0510a:1654_2": "ekacce dantikā dantehiyeva tacaṃ uppāṭetvā khādanti.",
  "atk-s0510a:1654_3": "Ekacce udukkhalikā udukkhalehi koṭṭetvā khādanti.",
  "atk-s0510a:1654_4": "Ekacce asmena koṭṭitā pāsāṇena koṭṭetvā khādanti.",
  "atk-s0510a:1654_5": "Ekacce sayaṃpatitaphalāhārāti sambandho.",
  "atk-s0510a:1655_0": "189.",
  "atk-s0510a:1656_0": "“Udakorohaṇā keci, sāyaṃ pāto sucīratā;",
  "atk-s0510a:1657_0": "Toyābhisecanakarā, mama sissā durāsadā”.",
  "atk-s0510a:1658_0": "Durāsadā mama sissā keci sucīratā suddhikāmā sāyaṃ pāto ca udakorohaṇā udakapavesakāti attho.",
  "atk-s0510a:1658_1": "Keci toyābhisecanakarā udakena attani abhisiñcanakarāti attho.",
  "atk-s0510a:1659_0": "190.",
  "atk-s0510a:1660_0": "“Parūḷhakacchanakhalomā, paṅkadantā rajassirā;",
  "atk-s0510a:1661_0": "Gandhitā sīlagandhena, mama sissā durāsadā”.",
  "atk-s0510a:1662_0": "Tattha te durāsadā mama sissā kacchesu ubhayakacchesu ca hatthapādesu ca parūḷhā sañjātā,",
  "atk-s0510a:1662_1": "dīghanakhalomāti attho.",
  "atk-s0510a:1662_2": "Khurakammarahitattā amaṇḍitā apasādhitāti adhippāyo.",
  "atk-s0510a:1662_3": "Paṅkadantāti iṭṭhakacuṇṇakhīrapāsāṇacuṇṇādīhi dhavalamakatattā malaggahitadantāti attho.",
  "atk-s0510a:1662_4": "Rajassirāti telamakkhanādirahitattā dhūlīhi makkhitasīsāti attho.",
  "atk-s0510a:1662_5": "Gandhitā sīlagandhenāti jhānasamādhisamāpattīhi sampayuttasīlena samaṅgībhūtattā lokiyasīlagandhena sabbattha sugandhībhūtāti attho.",
  "atk-s0510a:1662_6": "Mama sissā durāsadāti imehi vuttappakāraguṇehi samannāgatattā āsādetuṃ ghaṭṭetuṃ asakkuṇeyyā mama sissāti sambandho.",
  "atk-s0510a:1663_0": "191.",
  "atk-s0510a:1664_0": "“Pātova sannipatitvā, jaṭilā uggatāpanā;",
  "atk-s0510a:1665_0": "Lābhālābhaṃ pakittetvā, gacchanti ambare tadā”.",
  "atk-s0510a:1666_0": "Tattha pātova sannipatitvāti sattamyatthe topaccayo,",
  "atk-s0510a:1666_1": "pātarāsakāleyeva mama santike rāsibhūtāti attho.",
  "atk-s0510a:1666_2": "Uggatāpanā pākaṭatapā patthaṭatapā jaṭilā jaṭādhārino tāpasā.",
  "atk-s0510a:1666_3": "Lābhālābhaṃ pakittetvā khuddake ca mahante ca lābhe pākaṭe katvā tadā tasmiṃ kāle ambare ākāsatale gacchantīti sambandho.",
  "atk-s0510a:1667_0": "192.",
  "atk-s0510a:1667_1": "Puna tesaṃyeva guṇe pakāsento etesaṃ pakkamantānantiādimāha.",
  "atk-s0510a:1667_2": "Tattha ākāse vā thale vā pakkamantānaṃ gacchantānaṃ etesaṃ tāpasānaṃ vākacīrajanito mahāsaddo pavattatīti attho.",
  "atk-s0510a:1667_3": "Muditā honti devatāti evaṃ mahāsaddaṃ pavattetvā gacchantānaṃ ajinacammasaddena santuṭṭhā “sādhu sādhu,",
  "atk-s0510a:1667_4": "ayyā”ti somanassajātā devatā muditā santuṭṭhā hontīti sambandho.",
  "atk-s0510a:1668_0": "193.",
  "atk-s0510a:1668_1": "Disodisanti te isayo antalikkhacarā ākāsacārino dakkhiṇādisānudisaṃ pakkamanti gacchantīti sambandho.",
  "atk-s0510a:1668_2": "Sake balenupatthaddhāti attano sarīrabalena vā jhānabalena vā samannāgatā yadicchakaṃ yattha yattha gantukāmā,",
  "atk-s0510a:1668_3": "tattha tattheva gacchantīti sambandho.",
  "atk-s0510a:1669_0": "194.",
  "atk-s0510a:1669_1": "Puna tesamevānubhāvaṃ pakāsento pathavīkampakā etetiādimāha.",
  "atk-s0510a:1669_2": "Tadā ete sabbattha icchācārā pathavīkampakā medanīsañcalanajātikā nabhacārino ākāsacārino.",
  "atk-s0510a:1669_3": "Uggatejāti uggatatejā patthaṭatejā duppasahā pasayha abhibhavitvā pavattituṃ asakkuṇeyyāti duppasahā.",
  "atk-s0510a:1669_4": "Sāgarova akhobhiyāti aññehi akhobhiyo anāluḷito sāgaro iva samuddo viya aññehi akhobhiyā kampetuṃ asakkuṇeyyā hontīti sambandho.",
  "atk-s0510a:1670_0": "195.",
  "atk-s0510a:1670_1": "Ṭhānacaṅkamino kecīti tesaṃ mama sissānaṃ antare ekacce isayo ṭhāniriyāpathacaṅkamaniriyāpathasampannā,",
  "atk-s0510a:1670_2": "ekacce isayo nesajjikā nisajjiriyāpathasampannā,",
  "atk-s0510a:1670_3": "ekacce isayo pavattabhojanā sayaṃpatitapaṇṇāhārā evarūpehi guṇehi yuttattā durāsadāti sambandho.",
  "atk-s0510a:1671_0": "196.",
  "atk-s0510a:1671_1": "Te sabbe thomento mettāvihārinotiādimāha.",
  "atk-s0510a:1671_2": "Tattha “aparimāṇesu cakkavāḷesu aparimāṇā sattā sukhī hontū”tiādinā sinehalakkhaṇāya mettāya pharitvā viharanti,",
  "atk-s0510a:1671_3": "attabhāvaṃ pavattentīti mettāvihārino ete mama sissāti attho.",
  "atk-s0510a:1671_4": "Sabbe te isayo sabbapāṇinaṃ sabbesaṃ sattānaṃ hitesī hitagavesakā.",
  "atk-s0510a:1671_5": "Anattukkaṃsakā attānaṃ na ukkaṃsakā amānino kassaci kañci puggalaṃ na vambhenti nīcaṃ katvā na maññantīti attho.",
  "atk-s0510a:1672_0": "197.",
  "atk-s0510a:1672_1": "Te mama sissā sīlasamādhisamāpattiguṇayuttattā sīharājā iva acchambhītā nibbhayā,",
  "atk-s0510a:1672_2": "gajarājā iva hatthirājā viya thāmavā sarīrabalajhānabalasampannā byaggharājā iva,",
  "atk-s0510a:1672_3": "durāsadā ghaṭṭetumasakkuṇeyyā mama santike āgacchantīti sambandho.",
  "atk-s0510a:1673_0": "198.",
  "atk-s0510a:1673_1": "Tato attano ānubhāvassa dassanalesena pakāsento vijjādharātiādimāha.",
  "atk-s0510a:1673_2": "Tattha mantasajjhāyādivijjādharā ca rukkhapabbatādīsu vasantā bhummadevatā ca bhūmaṭṭhathalaṭṭhā nāgā",
  "atk-s0510a:1673_3": "ca gandhabbadevā ca caṇḍā rakkhasā ca kumbhaṇḍā devā ca dānavā devā ca icchiticchitanimmānasamatthā garuḷā",
  "atk-s0510a:1673_4": "ca taṃ saraṃ upajīvantīti sambandho,",
  "atk-s0510a:1673_5": "tasmiṃ sare sarassa samīpe vasantīti attho.",
  "atk-s0510a:1674_0": "199.",
  "atk-s0510a:1674_1": "Punapi tesaṃyeva attano sissatāpasānaṃ guṇe vaṇṇento te jaṭā khāribharitātiādimāha.",
  "atk-s0510a:1674_2": "Taṃ sabbaṃ uttānatthameva.",
  "atk-s0510a:1674_3": "Khāribhāranti udañcanakamaṇḍaluādikaṃ tāpasaparikkhāraṃ.",
  "atk-s0510a:1675_0": "207.",
  "atk-s0510a:1675_1": "Punapi attano guṇe pakāsento uppāte supine cāpītiādimāha.",
  "atk-s0510a:1675_2": "Tattha brāhmaṇasippesu nipphattiṃ gatattā nakkhattapāṭhe ca chekattā “imassa rājakumārassa uppannanakkhattaṃ",
  "atk-s0510a:1675_3": "subhaṃ asubha”nti uppātalakkhaṇe ca supine ca pavattiṃ pucchitena “idaṃ supinaṃ subhaṃ,",
  "atk-s0510a:1675_4": "idaṃ asubha”nti supinanipphattikathane ca sabbesaṃ itthipurisānaṃ hatthapādalakkhaṇakathane ca suṭṭhu",
  "atk-s0510a:1675_5": "sikkhito sakalajambudīpe pavattamānaṃ mantapadaṃ lakkhaṇamantakoṭṭhāsaṃ sabbaṃ ahaṃ tadā mama tāpasakāle",
  "atk-s0510a:1675_6": "dhāremīti sambandho.",
  "atk-s0510a:1676_0": "208.",
  "atk-s0510a:1676_1": "Attano byākaraṇaṃ buddhaguṇapubbaṅgamaṃ pakāsento anomadassītiādimāha.",
  "atk-s0510a:1676_2": "Tattha na omakanti anomaṃ.",
  "atk-s0510a:1676_3": "Maṃsacakkhudibbacakkhusamantacakkhudhammacakkhubuddhacakkhūhi sabbasattānaṃ passanaṃ dassanaṃ nāma,",
  "atk-s0510a:1676_4": "anomaṃ dassanaṃ yassa bhagavato so bhagavā anomadassī.",
  "atk-s0510a:1676_5": "Bhāgyavantatādīhi kāraṇehi bhagavā lokassa jeṭṭhaseṭṭhattā lokajeṭṭho usabho nisabho āsabhoti tayo gavajeṭṭhakā.",
  "atk-s0510a:1676_6": "Tattha gavasatajeṭṭhako usabho,",
  "atk-s0510a:1676_7": "gavasahassajeṭṭhako nisabho,",
  "atk-s0510a:1676_8": "gavasatasahassajeṭṭhako āsabho,",
  "atk-s0510a:1676_9": "narānaṃ āsabho narāsabho paṭividdhasabbadhammo,",
  "atk-s0510a:1676_10": "sambuddho vivekakāmo ekībhāvaṃ icchanto himavantaṃ himālayapabbataṃ upāgamīti sambandho.",
  "atk-s0510a:1677_0": "209. Ajjhogāhetvā himavantanti himavantasamīpaṃ ogāhetvā pavisitvāti attho. Sesaṃ uttānatthameva.",
  "atk-s0510a:1678_0": "210- 1.",
  "atk-s0510a:1678_1": "Jalitaṃ jalamānaṃ indīvarapupphaṃ iva,",
  "atk-s0510a:1678_2": "hutāsanaṃ homassa āsanaṃ,",
  "atk-s0510a:1678_3": "ādittaṃ ābhāyutaṃ aggikkhandhaṃ iva,",
  "atk-s0510a:1678_4": "gagane ākāse jotamānaṃ vijju iva,",
  "atk-s0510a:1678_5": "suṭṭhu phullaṃ sālarājaṃ iva,",
  "atk-s0510a:1678_6": "nisinnaṃ lokanāyakaṃ addasanti sambandho.",
  "atk-s0510a:1679_0": "213.",
  "atk-s0510a:1679_1": "Devānaṃ devo devadevo,",
  "atk-s0510a:1679_2": "taṃ devadevaṃ disvāna tassa lakkhaṇaṃ dvattiṃsamahāpurisalakkhaṇasañjānanakāraṇaṃ.",
  "atk-s0510a:1679_3": "“Buddho nu kho na vā buddho”ti upadhārayiṃ vicāresiṃ.",
  "atk-s0510a:1679_4": "Cakkhumaṃ pañcahi cakkhūhi cakkhumantaṃ jinaṃ kena kāraṇena passāmīti sambandho.",
  "atk-s0510a:1680_0": "214.",
  "atk-s0510a:1680_1": "Caraṇuttame uttamapādatale sahassārāni cakkalakkhaṇāni dissanti,",
  "atk-s0510a:1680_2": "ahaṃ tassa bhagavato tāni lakkhaṇāni disvā tathāgate niṭṭhaṃ gacchiṃ sanniṭṭhānaṃ agamāsi,",
  "atk-s0510a:1680_3": "nissandeho āsinti attho.",
  "atk-s0510a:1680_4": "Sesaṃ uttānatthameva.",
  "atk-s0510a:1681_0": "218.",
  "atk-s0510a:1681_1": "Sayambhū sayameva bhūtā.",
  "atk-s0510a:1681_2": "Amitodaya amitānaṃ aparimāṇānaṃ guṇānaṃ udaya uṭṭhānaṭṭhāna,",
  "atk-s0510a:1681_3": "idaṃ padadvayaṃ ālapanameva.",
  "atk-s0510a:1681_4": "Imaṃ lokaṃ imaṃ sattalokaṃ saṃ suṭṭhu uddharasi saṃsārato uddharitvā nibbānathalaṃ pāpesīti attho.",
  "atk-s0510a:1681_5": "Te sabbe sattā tava dassanaṃ āgamma āgantvā kaṅkhāsotaṃ vicikicchāmahoghaṃ taranti atikkamantīti sambandho.",
  "atk-s0510a:1682_0": "219.",
  "atk-s0510a:1682_1": "Bhagavantaṃ thomento tāpaso tuvaṃ satthātiādimāha. Tattha, bhante,",
  "atk-s0510a:1682_2": "sabbaññu tuvaṃ sadevakassa lokassa satthā ācariyo uttamaṭṭhena tvameva ketu ucco,",
  "atk-s0510a:1682_3": "sakalaloke pakāsanaṭṭhena tvameva dhajo,",
  "atk-s0510a:1682_4": "lokattaye uggatattā tvameva yūpo ussāpitathambhasadiso,",
  "atk-s0510a:1682_5": "pāṇinaṃ sabbasattānaṃ tvameva parāyaṇo uttamagamanīyaṭṭhānaṃ tvameva patiṭṭhā patiṭṭhaṭṭhānaṃ lokassa",
  "atk-s0510a:1682_6": "mohandhakāravidhamanato tvameva dīpo telapadīpo viya,",
  "atk-s0510a:1682_7": "dvipaduttamo dvipadānaṃ devabrahmamanussānaṃ uttamo seṭṭhoti sambandho.",
  "atk-s0510a:1683_0": "220.",
  "atk-s0510a:1683_1": "Puna bhagavantaṃyeva thomento sakkā samudde udakantiādimāha.",
  "atk-s0510a:1683_2": "Tattha caturāsītiyojanasahassagambhīre samudde udakaṃ āḷhakena pametuṃ minituṃ sakkā bhaveyya, bhante,",
  "atk-s0510a:1683_3": "sabbaññu tava ñāṇaṃ “ettakaṃ pamāṇa”nti pametave minituṃ na tveva sakkāti attho.",
  "atk-s0510a:1684_0": "221.",
  "atk-s0510a:1684_1": "Tulamaṇḍale tulapañjare ṭhapetvā pathaviṃ medaniṃ dhāretuṃ sakkā, bhante,",
  "atk-s0510a:1684_2": "sabbaññu tava ñāṇaṃ dhāretuṃ na tu eva sakkāti sambandho.",
  "atk-s0510a:1685_0": "222. Bhante,",
  "atk-s0510a:1685_1": "sabbaññu ākāso sakalantalikkhaṃ rajjuyā vā aṅgulena vā minituṃ sakkā bhaveyya,",
  "atk-s0510a:1685_2": "tava pana ñāṇaṃ ñāṇākāsaṃ na tu eva pametave minituṃ sakkāti attho.",
  "atk-s0510a:1686_0": "223.",
  "atk-s0510a:1686_1": "Mahāsamudde udakanti caturāsītiyojanasahassagambhīre sāgare akhilaṃ udakañca,",
  "atk-s0510a:1686_2": "catunahutādhikadviyojanasatasahassabahalaṃ akhilaṃ pathaviñca jahe jaheyya atikkameyya samaṃ kareyya",
  "atk-s0510a:1686_3": "buddhassa ñāṇaṃ upādāya gahetvā tuleyya samaṃ kareyya.",
  "atk-s0510a:1686_4": "Upamāto upamāvasena na yujjare na yojeyyuṃ.",
  "atk-s0510a:1686_5": "Ñāṇameva adhikanti attho.",
  "atk-s0510a:1687_0": "224.",
  "atk-s0510a:1687_1": "Cakkhuma pañcahi cakkhūhi cakkhumanta,",
  "atk-s0510a:1687_2": "ālapanametaṃ.",
  "atk-s0510a:1687_3": "Saha devehi pavattassa lokassa,",
  "atk-s0510a:1687_4": "bhummatthe sāmivacanaṃ.",
  "atk-s0510a:1687_5": "Sadevake lokasmiṃ antare yesaṃ yattakānaṃ sattānaṃ cittaṃ pavattati.",
  "atk-s0510a:1687_6": "Ete tattakā sacittakā sattā tava ñāṇamhi antojālagatā ñāṇajālasmiṃ anto paviṭṭhāti sambandho,",
  "atk-s0510a:1687_7": "ñāṇajālena sabbasatte passasīti attho.",
  "atk-s0510a:1688_0": "225. Bhante,",
  "atk-s0510a:1688_1": "sabbaññu sabbadhammajānanaka,",
  "atk-s0510a:1688_2": "tvaṃ yena ñāṇena catumaggasampayuttena sakalaṃ uttamaṃ bodhiṃ nibbānaṃ patto adhigato asi bhavasi,",
  "atk-s0510a:1688_3": "tena ñāṇena paratitthiye aññatitthiye maddasī abhibhavasīti sambandho.",
  "atk-s0510a:1689_0": "226.",
  "atk-s0510a:1689_1": "Tena tāpasena thomitākāraṃ pakāsentā dhammasaṅgāhakā therā imā gāthā thavitvānāti āhaṃsu.",
  "atk-s0510a:1689_2": "Tattha imā gāthāti ettakāhi gāthāhi thavitvāna thomanaṃ katvāna nāmena suruci nāma tāpaso sesaṭṭhakathāsu pana “saradamāṇavo”ti āgato.",
  "atk-s0510a:1689_3": "So aṭṭhakathānayato pāṭhoyeva pamāṇaṃ,",
  "atk-s0510a:1689_4": "atha vā sundarā ruci ajjhāsayo nibbānālayo assāti suruci.",
  "atk-s0510a:1689_5": "Sarati gacchati indriyadamanāya pavattatīti sarado,",
  "atk-s0510a:1689_6": "iti dvayampi tasseva nāmaṃ.",
  "atk-s0510a:1689_7": "So surucitāpaso ajinacammaṃ pattharitvāna pathaviyaṃ nisīdi,",
  "atk-s0510a:1689_8": "accāsannādayo cha nisajjadose vajjetvā sarado nisīdīti attho.",
  "atk-s0510a:1690_0": "227.",
  "atk-s0510a:1690_1": "Tattha nisinno tāpaso tassa bhagavato ñāṇameva thomento cullāsītisahassānītiādimāha.",
  "atk-s0510a:1690_2": "Tattha cullāsītisahassānīti caturāsītisahassāni,",
  "atk-s0510a:1690_3": "girirājā merupabbatarājā,",
  "atk-s0510a:1690_4": "mahaṇṇave sāgare ajjhogāḷho adhiogāḷho paviṭṭho,",
  "atk-s0510a:1690_5": "tāvadeva tattakāni caturāsītisahassāni accuggato atiuggato idāni pavuccatīti sambandho.",
  "atk-s0510a:1691_0": "228.",
  "atk-s0510a:1691_1": "Tāva accuggato tathā atiuggato neru,",
  "atk-s0510a:1691_2": "so mahāneru āyato uccato ca vitthārato ca evaṃ mahanto nerurājā koṭisatasahassiyo saṅkhāṇubhedena cuṇṇito cuṇṇavicuṇṇaṃ kato asi.",
  "atk-s0510a:1692_0": "229. Bhante,",
  "atk-s0510a:1692_1": "sabbaññu tava ñāṇaṃ lakkhe ṭhapiyamānamhi ñāṇe sataṃ vā sahassaṃ vā satasahassaṃ vā ekekaṃ binduṃ katvā",
  "atk-s0510a:1692_2": "ṭhapite tadeva mahānerussa cuṇṇaṃ khayaṃ gaccheyya,",
  "atk-s0510a:1692_3": "tava ñāṇaṃ pametave pamāṇaṃ kātuṃ eva na sakkāti sambandho.",
  "atk-s0510a:1693_0": "230.",
  "atk-s0510a:1693_1": "Sukhumacchikena sukhumacchiddena jālena yo sakalamahāsamudde udakaṃ parikkhipe samantato parikkhaṃ kareyya,",
  "atk-s0510a:1693_2": "evaṃ parikkhite ye keci pāṇā udake jātā sabbe te antojālagatā siyuṃ bhaveyyunti attho.",
  "atk-s0510a:1694_0": "231.",
  "atk-s0510a:1694_1": "Tamupameyyaṃ dassento tatheva hītiādimāha.",
  "atk-s0510a:1694_2": "Tattha yathā udajā pāṇā antojālagatā honti,",
  "atk-s0510a:1694_3": "tatheva mahāvīra mahābodhiadhigamāya vīriyakara.",
  "atk-s0510a:1694_4": "Ye keci puthu anekā titthiyā micchā titthakarā diṭṭhigahanapakkhandā diṭṭhisaṅkhātagahanaṃ paviṭṭhā parāmāsena",
  "atk-s0510a:1694_5": "sabhāvato parato āmasanalakkhaṇāya diṭṭhiyā mohitā pihitā santi.",
  "atk-s0510a:1695_0": "232.",
  "atk-s0510a:1695_1": "Tava suddhena nikkilesena ñāṇena anāvaraṇadassinā sabbadhammānaṃ āvaraṇarahitadassanasīlena ete sabbe",
  "atk-s0510a:1695_2": "titthiyā antojālagatā ñāṇajālassanto pavesitā vā tathevāti sambandho.",
  "atk-s0510a:1695_3": "Ñāṇaṃ te nātivattareti tava ñāṇaṃ te titthiyā nātikkamantīti attho.",
  "atk-s0510a:1696_0": "233.",
  "atk-s0510a:1696_1": "Evaṃ vuttathomanāvasāne bhagavato attano byākaraṇārabbhaṃ dassetuṃ bhagavā tamhi samayetiādimāha.",
  "atk-s0510a:1696_2": "Tattha yasmiṃ samaye tāpaso bhagavantaṃ thomesi,",
  "atk-s0510a:1696_3": "tasmiṃ thomanāya pariyosānakāle saṅkhyātikkantaparivāratāya mahāyaso anomadassī bhagavā kilesamārādīnaṃ jitattā jino.",
  "atk-s0510a:1696_4": "Samādhimhā appitasamādhito vuṭṭhahitvā sakalajambudīpaṃ dibbacakkhunā olokesīti sambandho.",
  "atk-s0510a:1697_0": "234- 5.",
  "atk-s0510a:1697_1": "Tassa anomadassissa bhagavato munino monasaṅkhātena ñāṇena samannāgatassa nisabho nāma sāvako santacittehi",
  "atk-s0510a:1697_2": "vūpasantakilesamānasehi tādīhi iṭṭhāniṭṭhesu akampiyasabhāvattā,",
  "atk-s0510a:1697_3": "tādibhi khīṇāsavehi suddhehi parisuddhakāyakammādiyuttehi chaḷabhiññehi tādīhi aṭṭhahi lokadhammehi akampanasabhāvehi",
  "atk-s0510a:1697_4": "satasahassehi parivuto buddhassa cittaṃ,",
  "atk-s0510a:1697_5": "aññāya jānitvā lokanāyakaṃ upesi,",
  "atk-s0510a:1697_6": "tāvadeva samīpaṃ agamāsīti sambandho.",
  "atk-s0510a:1698_0": "236.",
  "atk-s0510a:1698_1": "Te tathā āgatā samānā tattha bhagavato samīpe.",
  "atk-s0510a:1698_2": "Antalikkhe ākāse ṭhitā bhagavantaṃ padakkhiṇaṃ akaṃsu.",
  "atk-s0510a:1698_3": "Te sabbe pañjalikā namassamānā ākāsato buddhassa santike otaruṃ orohiṃsūti sambandho.",
  "atk-s0510a:1699_0": "237.",
  "atk-s0510a:1699_1": "Puna byākaraṇadānassa pubbabhāgakāraṇaṃ pakāsento sitaṃ pātukarītiādimāha.",
  "atk-s0510a:1699_2": "Taṃ sabbaṃ uttānatthameva.",
  "atk-s0510a:1700_0": "241.",
  "atk-s0510a:1700_1": "Yo maṃ pupphenāti yo tāpaso mayi cittaṃ pasādetvā anekapupphena maṃ pūjesi,",
  "atk-s0510a:1700_2": "ñāṇañca me anu punappunaṃ thavi thomesi,",
  "atk-s0510a:1700_3": "tamahanti taṃ tāpasaṃ ahaṃ kittayissāmi pākaṭaṃ karissāmi,",
  "atk-s0510a:1700_4": "mama bhāsato bhāsantassa vacanaṃ suṇotha savanavisayaṃ karotha manasi karotha.",
  "atk-s0510a:1701_0": "250.",
  "atk-s0510a:1701_1": "Pacchime bhavasampatteti byākaraṇaṃ dadamāno bhagavā āha.",
  "atk-s0510a:1701_2": "Tattha pacchime pariyosānabhūte bhave sampatte sati.",
  "atk-s0510a:1701_3": "Manussattaṃ manussajātiṃ gamissati,",
  "atk-s0510a:1701_4": "manussaloke uppajjissatīti attho.",
  "atk-s0510a:1701_5": "Rūpasāradhanasāravayasārakulasārabhogasārapuññasārādīhi sārehi sāravantatāya sārī nāma brāhmaṇī kucchinā dhārayissati.",
  "atk-s0510a:1702_0": "253.",
  "atk-s0510a:1702_1": "Byākaraṇamūlamārabhi aparimeyye ito kappeti.",
  "atk-s0510a:1702_2": "Ettha dvinnaṃ aggasāvakānaṃ ekaṃ asaṅkhyeyyaṃ kappasatasahassañca pāramī pūritā,",
  "atk-s0510a:1702_3": "tathāpi gāthābandhasukhatthaṃ antarakappāni upādāya evaṃ vuttanti daṭṭhabbaṃ.",
  "atk-s0510a:1703_0": "254.",
  "atk-s0510a:1703_1": "“Sāriputtoti nāmena,",
  "atk-s0510a:1703_2": "hessati aggasāvako”ti byākaraṇamadāsi,",
  "atk-s0510a:1703_3": "byākaraṇaṃ datvā taṃ thomento so bhagavā ayaṃ bhāgīrathītiādimāha. Gaṅgā, yamunā, sarabhū, mahī,",
  "atk-s0510a:1703_4": "aciravatīti imāsaṃ pañcannaṃ gaṅgānaṃ antare ayaṃ bhāgīrathī nāma paṭhamamahāgaṅgā himavantā pabhāvitā himavantato āgatā anotattadahato pabhavā,",
  "atk-s0510a:1703_5": "mahodadhiṃ mahāudakakkhandhaṃ appayanti pāpuṇanti,",
  "atk-s0510a:1703_6": "mahāsamuddaṃ mahāsāgaraṃ appeti upagacchati yathā,",
  "atk-s0510a:1703_7": "tathā eva ayaṃ sāriputto sake tīsu visārado attano kule pavattamānesu tīsu vedesu visārado apakkhalitañāṇo patthaṭañāṇo.",
  "atk-s0510a:1703_8": "Paññāya pāramiṃ gantvā attano sāvakañāṇassa pariyosānaṃ gantvā,",
  "atk-s0510a:1703_9": "pāṇine sabbasatte tappayissati santappessati suhittabhāvaṃ karissatīti attho.",
  "atk-s0510a:1704_0": "257.",
  "atk-s0510a:1704_1": "Himavantamupādāyāti himālayapabbataṃ ādiṃ katvā mahodadhiṃ mahāsamuddaṃ udakabhāraṃ sāgaraṃ pariyosānaṃ",
  "atk-s0510a:1704_2": "katvā etthantare etesaṃ dvinnaṃ pabbatasāgarānaṃ majjhe yaṃ pulinaṃ yattakā vālukarāsi atthi,",
  "atk-s0510a:1704_3": "gaṇanāto gaṇanavasena asaṅkhiyaṃ saṅkhyātikkantaṃ.",
  "atk-s0510a:1705_0": "258.",
  "atk-s0510a:1705_1": "Tampi sakkā asesenāti taṃ pulinampi nisesena saṅkhātuṃ sakkā sakkuṇeyya bhaveyya,",
  "atk-s0510a:1705_2": "sā gaṇanā yathā hotīti sambandho.",
  "atk-s0510a:1705_3": "Tathā sāriputtassa paññāya anto pariyosānaṃ na tveva bhavissatīti attho.",
  "atk-s0510a:1706_0": "259.",
  "atk-s0510a:1706_1": "Lakkhe…pe…",
  "atk-s0510a:1706_2": "bhavissatīti lakkhe ñāṇalakkhe ñāṇassa ekasmiṃ kale ṭhapiyamānamhi ṭhapite sati gaṅgāya vālukā khīye parikkhayaṃ gaccheyyāti attho.",
  "atk-s0510a:1707_0": "260.",
  "atk-s0510a:1707_1": "Mahāsamuddeti caturāsītiyojanasahassagambhīre catumahāsāgare ūmiyo gāvutādibhedā taraṅgarāsayo gaṇanāto asaṅkhiyā saṅkhyāvirahitā yathā honti,",
  "atk-s0510a:1707_2": "tatheva sāriputtassa paññāya anto pariyosānaṃ na hessati na bhavissatīti sambandho.",
  "atk-s0510a:1708_0": "261.",
  "atk-s0510a:1708_1": "So evaṃ paññavā sāriputto gotamagottattā gotamaṃ sakyakule jeṭṭhakaṃ sakyapuṅgavaṃ sambuddhaṃ ārādhayitvā",
  "atk-s0510a:1708_2": "vattapaṭipattisīlācārādīhi cittārādhanaṃ katvā paññāya sāvakañāṇassa pāramiṃ pariyosānaṃ gantvā tassa",
  "atk-s0510a:1708_3": "bhagavato aggasāvako hessatīti sambandho.",
  "atk-s0510a:1709_0": "262.",
  "atk-s0510a:1709_1": "So evaṃ aggasāvakaṭṭhānaṃ patto sakyaputtena bhagavatā iṭṭhāniṭṭhesu akampiyasabhāvena pavattitaṃ pākaṭaṃ",
  "atk-s0510a:1709_2": "kataṃ dhammacakkaṃ saddhammaṃ anuvattessati avinassamānaṃ dhāressati.",
  "atk-s0510a:1709_3": "Dhammavuṭṭhiyo dhammadesanāsaṅkhātā vuṭṭhiyo vassento desento pakāsento vivaranto vibhajanto uttānīkaronto pavattissatīti attho.",
  "atk-s0510a:1710_0": "263.",
  "atk-s0510a:1710_1": "Gotamo sakyapuṅgavo bhagavā etaṃ sabbaṃ abhiññāya visesena ñāṇena jānitvā bhikkhusaṅghe ariyapuggalamajjhe",
  "atk-s0510a:1710_2": "nisīditvā aggaṭṭhāne sakalapaññādiguṇagaṇābhirame uccaṭṭhāne ṭhapessatīti sambandho.",
  "atk-s0510a:1711_0": "264.",
  "atk-s0510a:1711_1": "Evaṃ so laddhabyākaraṇo somanassappatto pītisomanassavasena udānaṃ udānento aho me sukataṃ kammantiādimāha.",
  "atk-s0510a:1711_2": "Tattha ahoti vimhayatthe nipāto.",
  "atk-s0510a:1711_3": "Anomadassissa bhagavato satthuno garuno sukataṃ suṭṭhu kataṃ saddahitvā kataṃ kammaṃ puññakoṭṭhāsaṃ aho vimhayaṃ acinteyyānubhāvanti attho.",
  "atk-s0510a:1711_4": "Yassa bhagavato ahaṃ kāraṃ puññasambhāraṃ katvā sabbattha sakalaguṇagaṇe pāramiṃ pariyosānaṃ gato paramaṃ koṭiṃ sampatto,",
  "atk-s0510a:1711_5": "so bhagavā aho vimhayoti sambandho.",
  "atk-s0510a:1712_0": "265.",
  "atk-s0510a:1712_1": "Aparimeyyeti saṅkhyātikkantakālasmiṃ kataṃ kusalakammaṃ,",
  "atk-s0510a:1712_2": "me mayhaṃ idha imasmiṃ pacchimattabhāve phalaṃ vipākaṃ dassesi.",
  "atk-s0510a:1712_3": "Sumutto suṭṭhu vimutto chekena dhanuggahena khitto saravego iva ahaṃ tena puññaphalena kilese jhāpayiṃ jhāpesinti attho.",
  "atk-s0510a:1713_0": "266.",
  "atk-s0510a:1713_1": "Attano eva vīriyaṃ pakāsento asaṅkhatantiādimāha.",
  "atk-s0510a:1713_2": "Tattha asaṅkhatanti na saṅkhataṃ,",
  "atk-s0510a:1713_3": "paccayehi samāgamma na katanti attho.",
  "atk-s0510a:1713_4": "Taṃ asaṅkhataṃ nibbānaṃ kilesakālussiyābhāvena acalaṃ katasambhārānaṃ patiṭṭhaṭṭhena padaṃ gavesanto",
  "atk-s0510a:1713_5": "pariyesanto sabbe titthiye sakale titthakare diṭṭhuppādake puggale vicinaṃ upaparikkhanto esāhaṃ eso",
  "atk-s0510a:1713_6": "ahaṃ bhave kāmabhavādike bhave saṃsariṃ paribbhaminti sambandho.",
  "atk-s0510a:1714_0": "267- 8.",
  "atk-s0510a:1714_1": "Attano adhippāyaṃ pakāsento yathāpi byādhito posotiādimāha.",
  "atk-s0510a:1714_2": "Tattha byādhitoti byādhinā pīḷito poso puriso osadhaṃ pariyeseyya yathā,",
  "atk-s0510a:1714_3": "tathā ahaṃ asaṅkhataṃ amataṃ padaṃ nibbānaṃ gavesanto abbokiṇṇaṃ avicchinnaṃ nirantaraṃ,",
  "atk-s0510a:1714_4": "pañcasataṃ jātipañcasatesu attabhāvesu isipabbajjaṃ pabbajinti sambandho.",
  "atk-s0510a:1715_0": "271. Kutitthe sañcariṃ ahanti lāmake titthe gamanamagge ahaṃ sañcariṃ.",
  "atk-s0510a:1716_0": "272.",
  "atk-s0510a:1716_1": "Sāratthiko poso sāragavesī puriso.",
  "atk-s0510a:1716_2": "Kadaliṃ chetvāna phālayeti kadalikkhandhaṃ chetvā dvedhā phāleyya.",
  "atk-s0510a:1716_3": "Na tattha sāraṃ vindeyyāti phāletvā ca pana tattha kadalikkhandhe sāraṃ na vindeyya na labheyya,",
  "atk-s0510a:1716_4": "so puriso sārena rittako tucchoti sambandho.",
  "atk-s0510a:1717_0": "273.",
  "atk-s0510a:1717_1": "Yathā kadalikkhandho sārena ritto tuccho,",
  "atk-s0510a:1717_2": "tatheva tathā eva loke titthiyā nānādiṭṭhigatikā bahujjanā asaṅkhatena nibbānena rittā tucchāti sambandho.",
  "atk-s0510a:1717_3": "Seti nipātamattaṃ.",
  "atk-s0510a:1718_0": "274.",
  "atk-s0510a:1718_1": "Pacchimabhave pariyosānajātiyaṃ brahmabandhu brāhmaṇakule jāto ahaṃ ahosinti attho.",
  "atk-s0510a:1718_2": "Mahābhogaṃ chaḍḍetvānāti mahantaṃ bhogakkhandhaṃ kheḷapiṇḍaṃ iva chaḍḍetvā,",
  "atk-s0510a:1718_3": "anagāriyaṃ kasivāṇijjādikammavirahitaṃ tāpasapabbajjaṃ pabbajiṃ paṭipajjinti attho.",
  "atk-s0510a:1719_0": "Paṭhamabhāṇavāravaṇṇanā samattā.",
  "atk-s0510a:1720_0": "275- 7.",
  "atk-s0510a:1720_1": "Ajjhāyako…pe…",
  "atk-s0510a:1720_2": "muniṃ mone samāhitanti monaṃ vuccati ñāṇaṃ,",
  "atk-s0510a:1720_3": "tena monena samannāgato muni,",
  "atk-s0510a:1720_4": "tasmiṃ mone sammā āhitaṃ ṭhapitaṃ samāhitaṃ cittanti attho.",
  "atk-s0510a:1720_5": "Āgusaṅkhātaṃ pāpaṃ na karotīti nāgo,",
  "atk-s0510a:1720_6": "assajitthero,",
  "atk-s0510a:1720_7": "taṃ mahānāgaṃ suṭṭhu phullaṃ vikasitapadumaṃ yathā virocamānanti attho.",
  "atk-s0510a:1721_0": "278-281. Disvā me…pe… pucchituṃ amataṃ padanti uttānatthameva.",
  "atk-s0510a:1722_0": "282.",
  "atk-s0510a:1722_1": "Vīthintareti vīthiantare anuppattaṃ sampattaṃ upagataṃ taṃ theraṃ upagantvāna samīpaṃ gantvā ahaṃ pucchinti sambandho.",
  "atk-s0510a:1723_0": "284.",
  "atk-s0510a:1723_1": "Kīdisaṃ te mahāvīrāti sakaladhitipurisasāsane arahantānamantare paṭhamaṃ dhammacakkapavattane,",
  "atk-s0510a:1723_2": "arahattappattamahāvīra,",
  "atk-s0510a:1723_3": "anujātaparivārabahulatāya mahāyasa te tava buddhassa kīdisaṃ sāsanaṃ dhammaṃ dhammadesanāsaṅkhātaṃ sāsananti sambandho.",
  "atk-s0510a:1723_4": "So bhadramukha,",
  "atk-s0510a:1723_5": "me mayhaṃ sādhu bhaddakaṃ sāsanaṃ kathayassu kathehīti attho.",
  "atk-s0510a:1724_0": "285.",
  "atk-s0510a:1724_1": "Tato kathitākāraṃ dassento so me puṭṭhotiādimāha.",
  "atk-s0510a:1724_2": "Tattha soti assajitthero,",
  "atk-s0510a:1724_3": "me mayā puṭṭho “sāsanaṃ kīdisa”nti kathito sabbaṃ kathaṃ kathesi.",
  "atk-s0510a:1724_4": "Sabbaṃ sāsanaṃ satthagambhīratāya gambhīraṃ desanādhammapaṭivedhagambhīratāya gambhīraṃ paramatthasaccavibhāvitādivasena",
  "atk-s0510a:1724_5": "nipuṇaṃ padaṃ nibbānaṃ taṇhāsallassa hantāraṃ vināsakaraṃ sabbassa saṃsāradukkhassa apanudanaṃ khepanakaraṃ",
  "atk-s0510a:1724_6": "dhammanti sambandho.",
  "atk-s0510a:1725_0": "286.",
  "atk-s0510a:1725_1": "Tena kathitākāraṃ dassento ye dhammātiādimāha.",
  "atk-s0510a:1725_2": "Hetuppabhavā hetuto kāraṇato uppannā jātā bhūtā sañjātā nibbattā abhinibbattā,",
  "atk-s0510a:1725_3": "ye dhammā ye sappaccayā sabhāvadhammā santi saṃvijjanti upalabhantīti sambandho.",
  "atk-s0510a:1725_4": "Tesaṃ dhammānaṃ hetuṃ kāraṇaṃ tathāgato āha kathesi.",
  "atk-s0510a:1725_5": "Tesañca yo nirodhoti tesaṃ hetudhammānaṃ yo nirodho nirujjhanasabhāvo,",
  "atk-s0510a:1725_6": "evaṃvādī mahāsamaṇoti sīlasamādhipaññādiguṇaparivāramahantatāya samitapāpattā viddhaṃsitapāpattā ca mahāsamaṇo",
  "atk-s0510a:1725_7": "bhagavā evaṃvādī hetuvūpasamanādivadanasīlo kathetāti attho.",
  "atk-s0510a:1726_0": "287. Tato vuttadhammaṃ sutvā attanā paccakkhakatappakāraṃ dassento sohantiādimāha. Taṃ uttānameva.",
  "atk-s0510a:1727_0": "289.",
  "atk-s0510a:1727_1": "Eseva dhammo yaditāvadevāti sacepi ito uttariṃ natthi,",
  "atk-s0510a:1727_2": "ettakameva idaṃ sotāpattiphalameva pattabbaṃ.",
  "atk-s0510a:1727_3": "Tathā eso eva dhammoti attho.",
  "atk-s0510a:1727_4": "Paccabyatha paṭividdhatha tumhe asokaṃ padaṃ nibbānaṃ.",
  "atk-s0510a:1727_5": "Amhehi nāma idaṃ padaṃ bahukehi kappanahutehi adiṭṭhameva abbhatītaṃ.",
  "atk-s0510a:1728_0": "290.",
  "atk-s0510a:1728_1": "Yvāhaṃ dhammaṃ gavesantoti yo ahaṃ dhammaṃ santipadaṃ gavesanto pariyesanto kutitthe kucchitatitthe ninditabbatitthe sañcariṃ paribbhaminti attho.",
  "atk-s0510a:1728_2": "So me attho anuppattoti so pariyesitabbo attho mayā anuppatto sampatto,",
  "atk-s0510a:1728_3": "idāni pana me mayhaṃ nappamajjituṃ appamādena bhavituṃ kāloti attho.",
  "atk-s0510a:1729_0": "291.",
  "atk-s0510a:1729_1": "Ahaṃ assajinā therena tosito katasomanasso,",
  "atk-s0510a:1729_2": "acalaṃ niccalaṃ nibbānapadaṃ,",
  "atk-s0510a:1729_3": "patvāna pāpuṇitvā sahāyakaṃ kolitamāṇavaṃ gavesanto pariyesanto assamapadaṃ agamāsinti attho.",
  "atk-s0510a:1730_0": "292.",
  "atk-s0510a:1730_1": "Dūratova mamaṃ disvāti assamapadato dūratova āgacchantaṃ mamaṃ disvā susikkhito me mama sahāyo ṭhānanisajjādiiriyāpathehi",
  "atk-s0510a:1730_2": "sampanno samaṅgībhūto idaṃ upari vuccamānavacanaṃ abravi kathesīti attho.",
  "atk-s0510a:1731_0": "293.",
  "atk-s0510a:1731_1": "Bho sahāya,",
  "atk-s0510a:1731_2": "pasannamukhanettāsi pasannehi sobhanehi daddallamānehi mukhanettehi samannāgato asi.",
  "atk-s0510a:1731_3": "Munibhāvo iva te dissati paññāyati.",
  "atk-s0510a:1731_4": "Itthambhūto tvaṃ amatādhigato amataṃ nibbānaṃ adhigato asi,",
  "atk-s0510a:1731_5": "kacci accutaṃ nibbānapadaṃ adhigato adhigacchīti pucchāmīti attho.",
  "atk-s0510a:1732_0": "294.",
  "atk-s0510a:1732_1": "Subhānurūpo āyāsīti subhassa pasannavaṇṇassa anurūpo hutvā āyāsi āgacchasi.",
  "atk-s0510a:1732_2": "Āneñjakārito viyāti tomarādīhi kārito āneñjo hatthī viya dantova tīhi māsehi susikkhito iva bāhitapāpattā,",
  "atk-s0510a:1732_3": "brāhmaṇa dantadamatho sikkhitasikkho nibbānapade upasanto asīti pucchi.",
  "atk-s0510a:1733_0": "295. Tena puṭṭho amataṃ mayātiādimāha. Taṃ uttānatthameva.",
  "atk-s0510a:1734_0": "299.",
  "atk-s0510a:1734_1": "Apariyositasaṅkappoti “anāgate ekassa buddhassa aggasāvako bhaveyya”nti patthitapatthanāya koṭiṃ appattasaṅkappoti attho.",
  "atk-s0510a:1734_2": "Kutitthe agantabbamagge ahaṃ sañcariṃ paribbhamiṃ.",
  "atk-s0510a:1734_3": "Bhante gotama,",
  "atk-s0510a:1734_4": "lokajeṭṭha tava dassanaṃ āgamma patvā,",
  "atk-s0510a:1734_5": "mama saṅkappo mayhaṃ patthanā pūrito arahattamaggādhigamena sāvakapāramīñāṇassa pāpuṇanena paripuṇṇoti adhippāyo.",
  "atk-s0510a:1735_0": "300.",
  "atk-s0510a:1735_1": "Pathaviyaṃ patiṭṭhāyāti pathaviyaṃ nibbattā samaye hemantakāle pupphanti vikasanti,",
  "atk-s0510a:1735_2": "dibbagandhā sugandhā suṭṭhu pavanti pavāyanti,",
  "atk-s0510a:1735_3": "sabbapāṇinaṃ sabbe devamanusse tosenti somanassayutte karonti yathā.",
  "atk-s0510a:1736_0": "301.",
  "atk-s0510a:1736_1": "Tathevāhaṃ mahāvīrāti mahāvīriyavantasakyakulapasutamahāparivāra te tava sāsane patiṭṭhāya ahaṃ patiṭṭhahitvā",
  "atk-s0510a:1736_2": "pupphituṃ arahattamaggañāṇena vikasituṃ samayaṃ kālaṃ esāmi gavesāmi tathevāti sambandho.",
  "atk-s0510a:1737_0": "302.",
  "atk-s0510a:1737_1": "Vimuttipupphanti sabbakilesehi vimuccanato vimocanato vā vimutti arahattaphalavimuttisaṅkhātaṃ pupphaṃ esanto gavesento,",
  "atk-s0510a:1737_2": "tañca kho bhavasaṃsāramocanaṃ kāmabhavādibhavesu saṃsaraṇaṃ gamanaṃ bhavasaṃsāraṃ,",
  "atk-s0510a:1737_3": "tato mocanaṃ bhavasaṃsāramocanaṃ.",
  "atk-s0510a:1737_4": "Vimuttipupphalābhenāti vimuccanaṃ vimuccanti vā katasambhārā etāyāti vimutti,",
  "atk-s0510a:1737_5": "aggaphalaṃ.",
  "atk-s0510a:1737_6": "Pupphanti vikasanti veneyyā etenāti pupphaṃ.",
  "atk-s0510a:1737_7": "Vimutti eva pupphaṃ vimuttipupphaṃ.",
  "atk-s0510a:1737_8": "Labhanaṃ lābho,",
  "atk-s0510a:1737_9": "vimuttipupphassa lābho vimuttipupphalābho.",
  "atk-s0510a:1737_10": "Tena vimuttipupphalābhena adhigamanena sabbapāṇinaṃ sabbasatte tosemi somanassaṃ pāpemīti attho.",
  "atk-s0510a:1738_0": "303.",
  "atk-s0510a:1738_1": "“Yāvatā buddhakhettamhī”tiādīsu cakkhuma pañcahi cakkhūhi cakkhumanta yattake ṭhāne ratanasuttādīnaṃ parittānaṃ āṇā ānubhāvo pavattati,",
  "atk-s0510a:1738_2": "tattake satasahassakoṭicakkavāḷasaṅkhāte buddhakhette ṭhapetvāna mahāmuniṃ sammāsambuddhaṃ vajjetvā avasesesu",
  "atk-s0510a:1738_3": "sattesu añño koci tava puttassa tuyhaṃ puttena mayā paññāya sadiso samo natthīti sambandho.",
  "atk-s0510a:1738_4": "Sesaṃ uttānameva.",
  "atk-s0510a:1739_0": "308.",
  "atk-s0510a:1739_1": "Paṭipannāti catumaggasamaṅgino ca phalaṭṭhā arahattaphale ṭhitā ca sekhā phalasamaṅgino heṭṭhimehi tīhi",
  "atk-s0510a:1739_2": "phalehi samannāgatā ca ete aṭṭha ariyabhikkhū,",
  "atk-s0510a:1739_3": "uttamatthaṃ nibbānaṃ āsīsakā gavesakā,",
  "atk-s0510a:1739_4": "taṃ paññavantaṃ parivārenti sadā sabbakālaṃ sevanti bhajanti payirupāsantīti attho.",
  "atk-s0510a:1740_0": "310.",
  "atk-s0510a:1740_1": "Kāyavedanācittadhammānupassanāsaṅkhātānaṃ catunnaṃ satipaṭṭhānānaṃ kusalā chekā satisambojjhaṅgādīnaṃ",
  "atk-s0510a:1740_2": "sattannaṃ sambojjhaṅgānaṃ bhāvanāyavaḍḍhanāya ratā allīnā.",
  "atk-s0510a:1741_0": "314",
  "atk-s0510a:1742_0": ". Uḷurājāva tārakarājā iva ca sobhasi.",
  "atk-s0510a:1743_0": "315.",
  "atk-s0510a:1743_1": "Rukkhapabbataratanasattādayo dhāretīti dharaṇī,",
  "atk-s0510a:1743_2": "dharaṇiyaṃ ruhā sañjātā vaḍḍhitā cāti dharaṇīruhā rukkhā.",
  "atk-s0510a:1743_3": "Pathaviyaṃ patiṭṭhāya ruhanti vaḍḍhanti vuddhiṃ virūḷhiṃ āpajjanti.",
  "atk-s0510a:1743_4": "Vepullataṃ vipulabhāvaṃ paripūrabhāvaṃ pāpuṇanti,",
  "atk-s0510a:1743_5": "te rukkhā kamena phalaṃ dassayanti phaladhārino honti.",
  "atk-s0510a:1744_0": "317- 9.",
  "atk-s0510a:1744_1": "Punapi bhagavantameva thomento sindhu sarassatītiādimāha.",
  "atk-s0510a:1744_2": "Tattha sindhuvādi nāma gaṅgā ca sarassatī nāma gaṅgā ca nandiyagaṅgā ca candabhāgāgaṅgā ca gaṅgā nāma",
  "atk-s0510a:1744_3": "gaṅgā ca yamunā nāma gaṅgā ca sarabhū nāma gaṅgā ca mahī nāma gaṅgā ca.",
  "atk-s0510a:1744_4": "Sandamānānaṃ gacchantīnaṃ etāsaṃ gaṅgānaṃ sāgarova samuddo eva sampaṭicchati paṭiggaṇhāti dhāreti.",
  "atk-s0510a:1744_5": "Tadā etā sabbagaṅgā purimaṃ nāmaṃ sindhuvādigaṅgātyādikaṃ purimaṃ nāmapaññattivohāraṃ jahanti chaḍḍenti",
  "atk-s0510a:1744_6": "sāgaroteva sāgaro iti eva ñāyati pākaṭā bhavati yathā.",
  "atk-s0510a:1744_7": "Tatheva tathā eva ime catubbaṇṇā khattiyabrāhmaṇavessasuddasaṅkhātā cattāro kulā tavantike tava antike",
  "atk-s0510a:1744_8": "samīpe pabbajitvā pattakāsāyacīvaradhārino paricarantā purimaṃ nāmaṃ khattiyādināmadheyyaṃ paññattivohāraṃ",
  "atk-s0510a:1744_9": "jahanti cajanti,",
  "atk-s0510a:1744_10": "buddhaputtāti buddhassa orasāti ñāyare pākaṭā bhaveyyuṃ.",
  "atk-s0510a:1745_0": "320- 4.",
  "atk-s0510a:1745_1": "Cando candamaṇḍalo abbhā mahikā rajo dhumo rāhūti pañcahi upakkilesehi virahitattā vimalo vigatamalo nimmalo,",
  "atk-s0510a:1745_2": "ākāsadhātuyā ākāsagabbhe gacchaṃ gacchanto,",
  "atk-s0510a:1745_3": "sabbe tārakasamūhe ābhāya maddamāno loke atirocati daddallati yathā.",
  "atk-s0510a:1745_4": "Tatheva tathā eva tvaṃ…pe….",
  "atk-s0510a:1746_0": "325- 7.",
  "atk-s0510a:1746_1": "Udake jātā udake saṃvaḍḍhā kumudā mandālakā ca bahū saṅkhātikkantā,",
  "atk-s0510a:1746_2": "toyena udakena kaddamakalalena ca upalimpanti allīyanti yathā,",
  "atk-s0510a:1746_3": "tatheva bahukā sattā aparimāṇā sattā loke jātā saṃvaḍḍhā rāgena ca dosena ca aṭṭitā bandhitā virūhare viruhanti.",
  "atk-s0510a:1746_4": "Kaddame kumudaṃ yathā viruhati sañjāyati.",
  "atk-s0510a:1746_5": "Kesarīti padumaṃ.",
  "atk-s0510a:1747_0": "329- 30.",
  "atk-s0510a:1747_1": "Rammake māseti kattikamāse “komudiyā cātumāsiniyā”ti vuttattā.",
  "atk-s0510a:1747_2": "Vārijā padumapupphādayo bahū pupphā pupphanti vikasanti,",
  "atk-s0510a:1747_3": "taṃ māsaṃ taṃ kattikamāsaṃ nātivattanti vārijāti sambandho.",
  "atk-s0510a:1747_4": "Samayo pupphanāya soti so kattikamāso pupphanāya vikasanāya samayo kāloti attho.",
  "atk-s0510a:1747_5": "Yathā pupphanti tatheva tvaṃ,",
  "atk-s0510a:1747_6": "sakyaputta,",
  "atk-s0510a:1747_7": "pupphito vikasito asi.",
  "atk-s0510a:1747_8": "Pupphito te vimuttiyāti te tuyhaṃ sissā katasambhārā bhikkhū vimuttiyā arahattaphalañāṇena pupphito vikasito.",
  "atk-s0510a:1747_9": "Yathā vārijaṃ padumaṃ pupphanasamayaṃ nātikkamati,",
  "atk-s0510a:1747_10": "tathā te sāsanaṃ ovādānusāsaniṃ nātivattanti nātikkamantīti attho.",
  "atk-s0510a:1748_0": "333- 4.",
  "atk-s0510a:1748_1": "Yathāpi selo himavāti himavā nāma selamayapabbato.",
  "atk-s0510a:1748_2": "Sabbapāṇinaṃ sabbesaṃ byādhitānaṃ sattānaṃ osadho osadhavanto sabbanāgānaṃ sabbaasurānaṃ sabbadevānañca ālayo agārabhūto yathā,",
  "atk-s0510a:1748_3": "tatheva tvaṃ, mahāvīra,",
  "atk-s0510a:1748_4": "sabbapāṇinaṃ jarābyādhimaraṇādīhi pamocanato osadho viya.",
  "atk-s0510a:1748_5": "Yathā so himavā nāgādīnaṃ ālayo,",
  "atk-s0510a:1748_6": "tathā tevijjāya ca chaḷabhiññāya ca iddhiyā ca pāramiṃ pariyosānaṃ gatā pattā tuvaṃ nissāya vasantīti sambandho.",
  "atk-s0510a:1748_7": "Heṭṭhā vā upari vā upamāupameyyavasena gāthānaṃ sambandhanayā suviññeyyāva.",
  "atk-s0510a:1749_0": "342.",
  "atk-s0510a:1749_1": "Āsayānusayaṃ ñatvāti ettha āsayoti ajjhāsayo cariyā,",
  "atk-s0510a:1749_2": "anusayoti thāmagatakileso.",
  "atk-s0510a:1749_3": "“Ayaṃ rāgacarito,",
  "atk-s0510a:1749_4": "ayaṃ dosacarito,",
  "atk-s0510a:1749_5": "ayaṃ mohacarito”tiādinā āsayañca anusayaṃ kilesapavattiñca jānitvāti attho.",
  "atk-s0510a:1749_6": "Indriyānaṃ balābalanti saddhindriyādīnaṃ pañcannaṃ indriyānaṃ tikkhindriyo mudindriyo svākāro dvākāro",
  "atk-s0510a:1749_7": "suviññāpayo duviññāpayoti evaṃ balābalaṃ jānitvā.",
  "atk-s0510a:1749_8": "Bhabbābhabbe viditvānāti “mayā desitaṃ dhammaṃ paṭivijjhituṃ ayaṃ puggalo bhabbo samattho,",
  "atk-s0510a:1749_9": "ayaṃ puggalo abhabbo”ti viditvā paccakkhaṃ katvā, bhante,",
  "atk-s0510a:1749_10": "sabbaññu tvaṃ cātuddīpikamahāmegho viya dhammadesanāsīhanādena abhītanādena gajjasi sakalaṃ cakkavāḷaṃ ekaninnādaṃ karosi.",
  "atk-s0510a:1750_0": "343- 4.",
  "atk-s0510a:1750_1": "Cakkavāḷapariyantāti samantā cakkavāḷagabbhaṃ pūretvā parisā nisinnā bhaveyya.",
  "atk-s0510a:1750_2": "Te evaṃ nisinnā nānādiṭṭhī anekadassanagāhino vivadamānā dveḷhakajātā vivadanti,",
  "atk-s0510a:1750_3": "taṃ tesaṃ vimaticchedanāya dubuddhichindanatthāya sabbesaṃ sattānaṃ cittamaññāya cittācāraṃ ñatvā opammakusalo upamāupameyyesu dakkho tvaṃ, muni,",
  "atk-s0510a:1750_4": "ekaṃ pañhaṃ kathentova ekeneva pañhakathanena sakalacakkavāḷagabbhe nisinnānaṃ pāṇīnaṃ vimatiṃ saṃsayaṃ chindasi nikkaṅkhaṃ karotīti attho.",
  "atk-s0510a:1751_0": "345.",
  "atk-s0510a:1751_1": "Upadisasadisehevāti ettha udakassa upari dissanti pākaṭā hontīti upadisā, sevālā.",
  "atk-s0510a:1751_2": "Upadisehi sadisā upadisasadisā, manussā.",
  "atk-s0510a:1751_3": "Yathā hi upadisā sevālā udakaṃ adissamānaṃ katvā tassupari pattharitvā ṭhitā honti,",
  "atk-s0510a:1751_4": "tathā vasudhā pathavī tehi upadisasadisehi eva manussehi nirantaraṃ pattharitvā ṭhitehi pūritā bhaveyya.",
  "atk-s0510a:1751_5": "Te sabbeva pathaviṃ pūretvā ṭhitā manussā pañjalikā sirasi añjaliṃ paggahitā kittayuṃ lokanāyakaṃ lokanāyakassa buddhassa guṇaṃ katheyyuṃ.",
  "atk-s0510a:1752_0": "346.",
  "atk-s0510a:1752_1": "Te sabbe devamanussā kappaṃ vā sakalaṃ kappaṃ kittayantā guṇaṃ kathentāpi nānāvaṇṇehi nānappakārehi guṇehi kittayuṃ.",
  "atk-s0510a:1752_2": "Tathāpi te sabbe parimetuṃ guṇapamāṇaṃ kathetuṃ na pappeyyuṃ na sampāpuṇeyyuṃ na sakkuṇeyyuṃ.",
  "atk-s0510a:1752_3": "Appameyyo tathāgato sammāsambuddho aparimeyyo guṇātireko.",
  "atk-s0510a:1752_4": "Etena guṇamahantataṃ dīpeti.",
  "atk-s0510a:1753_0": "347.",
  "atk-s0510a:1753_1": "Sakena thāmena attano balena heṭṭhā upamāupameyyavasena jino jitakileso buddho mayā kittito thomito yathā ahosi,",
  "atk-s0510a:1753_2": "evameva sabbe devamanussā kappakoṭīpi kappakoṭisatepi kittentā pakittayuṃ katheyyunti attho.",
  "atk-s0510a:1754_0": "348.",
  "atk-s0510a:1754_1": "Punapi guṇānaṃ appamāṇataṃ dīpetuṃ sace hi koci devo vātiādimāha.",
  "atk-s0510a:1754_2": "Pūritaṃ parikaḍḍheyyāti mahāsamudde pūritaudakaṃ samantato ākaḍḍheyya.",
  "atk-s0510a:1754_3": "So puggalo vighātaṃ dukkhameva labheyya pāpuṇeyyāti attho.",
  "atk-s0510a:1755_0": "350.",
  "atk-s0510a:1755_1": "Vattemi jinasāsananti jinena bhāsitaṃ sakalaṃ piṭakattayaṃ vattemi pavattemi rakkhāmīti attho.",
  "atk-s0510a:1755_2": "Dhammasenāpatīti dhammena paññāya bhagavato catuparisasaṅkhātāya parisāya pati padhānoti dhammasenāpati.",
  "atk-s0510a:1755_3": "Sakyaputtassa bhagavato sāsane ajja imasmiṃ vattamānakāle cakkavattirañño jeṭṭhaputto viya sakalaṃ buddhasāsanaṃ pālemīti attho.",
  "atk-s0510a:1756_0": "352- 3.",
  "atk-s0510a:1756_1": "Attano saṃsāraparibbhamaṃ dassento yo koci manujo bhārantiādimāha.",
  "atk-s0510a:1756_2": "Yo koci manujo mānuso bhāraṃ sīsabhāraṃ matthake sīse ṭhapetvā dhāreyya vaheyya,",
  "atk-s0510a:1756_3": "sadā sabbakālaṃ so manujo tena bhārena dukkhito pīḷito atibhūto assa bhaveyya.",
  "atk-s0510a:1756_4": "Bhāro bharitabhāro bharito atīva bhārito.",
  "atk-s0510a:1756_5": "Tathā tena pakārena ahaṃ rāgaggidosaggimohaggisaṅkhātehi tīhi aggīhi ḍayhamāno,",
  "atk-s0510a:1756_6": "giriṃ uddharito yathā mahāmerupabbataṃ uddharitvā ukkhipitvā sīse ṭhapito bhavabhārena bhavasaṃsāruppattibhārena,",
  "atk-s0510a:1756_7": "bharito dukkhito bhavesu saṃsariṃ paribbhaminti sambandho.",
  "atk-s0510a:1757_0": "354.",
  "atk-s0510a:1757_1": "Oropito ca me bhāroti idāni pabbajitakālato paṭṭhāya so bhavabhāro mayā oropito nikkhitto.",
  "atk-s0510a:1757_2": "Bhavā ugghāṭitā mayāti sabbe nava bhavā mayā viddhaṃsitā.",
  "atk-s0510a:1757_3": "Sakyaputtassa bhagavato sāsane yaṃ karaṇīyaṃ kattabbaṃ maggapaṭipāṭiyā kilesaviddhaṃsanakammaṃ atthi,",
  "atk-s0510a:1757_4": "taṃ sabbaṃ mayā katanti attho.",
  "atk-s0510a:1758_0": "355.",
  "atk-s0510a:1758_1": "Puna attano visesaṃ dassento yāvatā buddhakhettamhītiādimāha.",
  "atk-s0510a:1758_2": "Tattha yāvatā yattake dasasahassacakkavāḷasaṅkhāte buddhakhette sakyapuṅgavaṃ sakyakulajeṭṭhakaṃ bhagavantaṃ",
  "atk-s0510a:1758_3": "ṭhapetvā avasesasattesu kocipi paññāya me mayā samo natthīti dīpeti. Tenāha –",
  "atk-s0510a:1758_4": "“ahaṃ aggomhi paññāya,",
  "atk-s0510a:1758_5": "sadiso me na vijjatī”ti.",
  "atk-s0510a:1759_0": "356. Puna attano ānubhāvaṃ pakāsento samādhimhītyādimāha. Taṃ suviññeyyameva.",
  "atk-s0510a:1760_0": "360.",
  "atk-s0510a:1760_1": "Jhānavimokkhānakhippapaṭilābhīti paṭhamajjhānādīnaṃ jhānānaṃ lokato vimuccanato “vimokkha”nti saṅkhaṃ",
  "atk-s0510a:1760_2": "gatānaṃ aṭṭhannaṃ lokuttaravimokkhānañca khippalābhī sīghaṃ pāpuṇātīti attho.",
  "atk-s0510a:1761_0": "362.",
  "atk-s0510a:1761_1": "Evaṃ mahānubhāvassāpi attano sabrahmacārīsu gāravabahumānataṃ pakāsento uddhatavisovātiādimāha.",
  "atk-s0510a:1761_2": "Tattha uddhataviso uppāṭitaghoraviso sappo iva chinnavisāṇova chinditasiṅgo usabho iva ahaṃ idāni nikkhittamānadappova",
  "atk-s0510a:1761_3": "chaḍḍitagottamadādimānadappova gaṇaṃ saṅghassa santikaṃ garugāravena ādarabahumānena upemi upagacchāmi.",
  "atk-s0510a:1762_0": "363.",
  "atk-s0510a:1762_1": "Idāni attano paññāya mahattataṃ pakāsento yadirūpinītiādimāha.",
  "atk-s0510a:1762_2": "Evarūpā me mahatī paññā arūpinī samānā yadi rūpinī bhaveyya,",
  "atk-s0510a:1762_3": "tadā me mama paññā vasupatīnaṃ pathavissarānaṃ rājūnaṃ sameyya samā bhaveyyāti adhippāyo.",
  "atk-s0510a:1762_4": "Evaṃ attano paññāya mahattabhāvaṃ dassetvā tato pubbenivāsānussatiñāṇena pubbe kammaṃ saritvā anomadassissātiādimāha.",
  "atk-s0510a:1762_5": "Tattha anomadassissa bhagavato mayā katāya ñāṇathomanāya phalaṃ etaṃ mama paññāmahattanti attho.",
  "atk-s0510a:1763_0": "364.",
  "atk-s0510a:1763_1": "Pavattitaṃ dhammacakkanti ettha cakka-",
  "atk-s0510a:1763_2": "saddo panāyaṃ “catucakkayāna”ntiādīsu vāhane vattati.",
  "atk-s0510a:1763_3": "“Pavattite ca pana bhagavatā dhammacakke”tiādīsu desanāyaṃ.",
  "atk-s0510a:1763_4": "“Cakkaṃ vattaya sabbapāṇina”ntiādīsu dānamayapuññakiriyāyaṃ.",
  "atk-s0510a:1763_5": "“Cakkaṃ vatteti ahoratta”ntiādīsu iriyāpathe.",
  "atk-s0510a:1763_6": "“Icchāhatassa posassa,",
  "atk-s0510a:1763_7": "cakkaṃ bhamati matthake”tiādīsu khuracakke “rājā cakkavattī cakkānubhāvena vattanako”tiādīsu ratanacakke.",
  "atk-s0510a:1763_8": "Idha panāyaṃ desanāyaṃ.",
  "atk-s0510a:1763_9": "Tādinā tādiguṇasamannāgatena sakyaputtena gotamasambuddhena pavattitaṃ desitaṃ piṭakattayasaṅkhātaṃ dhammacakkaṃ",
  "atk-s0510a:1763_10": "ahaṃ sammā aviparītena anuvattemi anugantvā vattemi,",
  "atk-s0510a:1763_11": "desemi desanaṃ karomi.",
  "atk-s0510a:1763_12": "Idaṃ anuvattanaṃ desitassa anugantvā pacchā desanaṃ purimabuddhānaṃ katāya ñāṇathomanāya phalanti sambandho.",
  "atk-s0510a:1764_0": "365.",
  "atk-s0510a:1764_1": "Tato sappurisūpanissayayonisomanasikārādipuññaphalaṃ dassento mā me kadāci pāpicchotiādimāha.",
  "atk-s0510a:1764_2": "Tattha pāpiccho lāmakāya icchāya samannāgato pāpacārī puggalo ca ṭhānanisajjādīsu vattapaṭivattakaraṇe",
  "atk-s0510a:1764_3": "kusīto ca jhānasamādhimaggabhāvanādīsu hīnavīriyo ca ganthadhuravipassanādhuravirahitattā appassuto ca",
  "atk-s0510a:1764_4": "ācariyupajjhāyādīsu ācāravirahitattā anācāro ca puggalo kadāci kāle katthaci ṭhāne me mayā saha sameto",
  "atk-s0510a:1764_5": "samāgato mā ahu mā bhavatūti sambandho.",
  "atk-s0510a:1765_0": "366.",
  "atk-s0510a:1765_1": "Bahussutoti pariyattipaṭivedhavasena duvidho bahussuto ca puggalo.",
  "atk-s0510a:1765_2": "Medhāvīti medhāya paññāya samannāgato ca.",
  "atk-s0510a:1765_3": "Sīlesu susamāhitoti catupārisuddhisīlamaggasampayuttasīlaaṭṭhaṅguposathasīlādīsu suṭṭhu āhito ṭhapitacitto ca.",
  "atk-s0510a:1765_4": "Cetosamathānuyuttoti cittassa ekībhāvamanuyutto ca puggalo.",
  "atk-s0510a:1765_5": "Api muddhani tiṭṭhatu evarūpo puggalo mayhaṃ muddhani sirasi api tiṭṭhatūti attho.",
  "atk-s0510a:1766_0": "367.",
  "atk-s0510a:1766_1": "Attano laddhaphalānisaṃsaṃ vatvā tatthaññe niyojento taṃ vo vadāmi bhaddantetiādimāha.",
  "atk-s0510a:1766_2": "Taṃ suviññeyyameva.",
  "atk-s0510a:1767_0": "368- 9.",
  "atk-s0510a:1767_1": "Yamahanti yaṃ assajittheraṃ ahaṃ paṭhamaṃ ādimhi disvā sotāpattimaggapaṭilābhena sakkāyadiṭṭhādīnaṃ kilesānaṃ pahīnattā vimalo malarahito ahuṃ ahosi,",
  "atk-s0510a:1767_2": "so assajitthero me mayhaṃ ācariyo lokuttaradhammasikkhāpako ahuṃ.",
  "atk-s0510a:1767_3": "Ahaṃ tassa savanāya anusāsanena ajja dhammasenāpati ahuṃ.",
  "atk-s0510a:1767_4": "Sabbattha sabbesu guṇesu pāramiṃ patto pariyosānaṃ patto anāsavo nikkileso viharāmi.",
  "atk-s0510a:1768_0": "370.",
  "atk-s0510a:1768_1": "Attano ācariye sagāravaṃ dassento yo me ācariyotiādimāha.",
  "atk-s0510a:1768_2": "Yo assaji nāma thero satthu sāvako me mayhaṃ ācariyo āsi ahosi,",
  "atk-s0510a:1768_3": "so thero yassaṃ disāyaṃ yasmiṃ disābhāge vasati,",
  "atk-s0510a:1768_4": "ahaṃ taṃ disābhāgaṃ ussīsamhi sīsuparibhāge karomīti sambandho.",
  "atk-s0510a:1769_0": "371.",
  "atk-s0510a:1769_1": "Tato attano ṭhānantarappattabhāvaṃ dassento mama kammantiādimāha.",
  "atk-s0510a:1769_2": "Gotamo bhagavā sakyapuṅgavo sakyakulaketu sabbaññutaññāṇena mama pubbe katakammaṃ saritvāna ñatvā bhikkhusaṅghamajjhe",
  "atk-s0510a:1769_3": "nisinno aggaṭṭhāne aggasāvakaṭṭhāne maṃ ṭhapesīti sambandho.",
  "atk-s0510a:1770_0": "374.",
  "atk-s0510a:1770_1": "Atthapaṭisambhidā,",
  "atk-s0510a:1770_2": "dhammapaṭisambhidā,",
  "atk-s0510a:1770_3": "niruttipaṭisambhidā,",
  "atk-s0510a:1770_4": "paṭibhānapaṭisambhidāti imā catasso paṭisambhidā ca,",
  "atk-s0510a:1770_5": "tāsaṃ bhedo paṭisambhidāmagge vuttoyeva.",
  "atk-s0510a:1770_6": "Catumaggacatuphalavasena vā rūpārūpajhānavasena vā aṭṭha vimokkhā saṃsāravimuccanadhammā ca iddhividhādayo",
  "atk-s0510a:1770_7": "cha abhiññāyo ca sacchikatā paccakkhaṃ katā.",
  "atk-s0510a:1770_8": "Kataṃ buddhassa sāsananti buddhassa anusiṭṭhi ovādasaṅkhātaṃ sāsanaṃ kataṃ arahattamaggañāṇena nipphāditanti attho.",
  "atk-s0510a:1771_0": "Itthaṃ sudanti ettha itthanti nidassanatthe nipāto,",
  "atk-s0510a:1771_1": "iminā pakārenāti attho.",
  "atk-s0510a:1771_2": "Tena sakalasāriputtāpadānaṃ nidasseti.",
  "atk-s0510a:1771_3": "Sudanti padapūraṇe nipāto.",
  "atk-s0510a:1771_4": "Āyasmāti garugāravādhivacanaṃ.",
  "atk-s0510a:1771_5": "Sāriputtoti mātu nāmavasena katanāmadheyyo thero.",
  "atk-s0510a:1771_6": "Imā gāthāyoti imā sakalā sāriputtattherāpadānagāthāyo abhāsi kathesi.",
  "atk-s0510a:1771_7": "Itisaddo parisamāpanatthe nipāto,",
  "atk-s0510a:1771_8": "sakalaṃ sāriputtāpadānaṃ niṭṭhitanti attho.",
  "atk-s0510a:1772_0": "Sāriputtattheraapadānavaṇṇanā samattā.",
  "atk-s0510a:1773_0": "3-2. Mahāmoggallānattheraapadānavaṇṇanā",
  "atk-s0510a:1774_0": "Anomadassī bhagavātyādikaṃ āyasmato moggallānattherassa apadānaṃ.",
  "atk-s0510a:1774_1": "Ayañca thero purimabuddhesu katādhikāro tattha tattha bhave vivaṭṭūpanissayāni puññāni upacinanto anomadassissa",
  "atk-s0510a:1774_2": "bhagavato kāletiādi sāriputtattherassa dhammasenāpatino vatthumhi vuttameva.",
  "atk-s0510a:1774_3": "Thero hi pabbajitadivasato paṭṭhāya sattame divase magadharaṭṭhe kallavālagāmakaṃ upanissāya samaṇadhammaṃ",
  "atk-s0510a:1774_4": "karonto thinamiddhe okkamante satthārā “moggallāna,",
  "atk-s0510a:1774_5": "mā tuccho tava vāyāmo”tiādinā saṃvejito thinamiddhaṃ vinodetvā bhagavatā vuccamānaṃ dhātukammaṭṭhānaṃ",
  "atk-s0510a:1774_6": "suṇanto eva vipassanāpaṭipāṭiyā uparimaggattayaṃ adhigantvā aggaphalakkhaṇe sāvakañāṇassa matthakaṃ pāpuṇi.",
  "atk-s0510a:1775_0": "375.",
  "atk-s0510a:1775_1": "Evaṃ dutiyasāvakabhāvaṃ patvā āyasmā mahāmoggallānatthero attano pubbakammaṃ saritvā somanassavasena",
  "atk-s0510a:1775_2": "pubbacariyaṃ apadānaṃ pakāsento anomadassī bhagavātiādimāha.",
  "atk-s0510a:1775_3": "Tattha na omaṃ alāmakaṃ dassanaṃ passanaṃ assāti anomadassī.",
  "atk-s0510a:1775_4": "Tassa hi dvattiṃsamahāpurisalakkhaṇapaṭimaṇḍitasarīrattā sakalaṃ divasaṃ sakalaṃ māsaṃ sakalaṃ saṃvaccharaṃ",
  "atk-s0510a:1775_5": "saṃvaccharasatasahassampi passantānaṃ devamanussānaṃ atittikaraṃ dassananti,",
  "atk-s0510a:1775_6": "anomaṃ alāmakaṃ nibbānaṃ dassanasīloti vā “anomadassī”ti laddhanāmo bhāgyavantatādīhi kāraṇehi bhagavā.",
  "atk-s0510a:1775_7": "Lokajeṭṭhoti sakalasattalokassa jeṭṭho padhāno.",
  "atk-s0510a:1775_8": "Āsabhasadisattā āsabho,",
  "atk-s0510a:1775_9": "narānaṃ āsabho narāsabho.",
  "atk-s0510a:1775_10": "So lokajeṭṭho narāsabho anomadassī bhagavā devasaṅghapurakkhato devasamūhehi parivārito.",
  "atk-s0510a:1775_11": "Himavantamhi vihāsīti sambandho.",
  "atk-s0510a:1776_0": "376.",
  "atk-s0510a:1776_1": "Yadā dutiyasāvakabhāvāya dutiyavāre patthanaṃ akāsi,",
  "atk-s0510a:1776_2": "tadā nāmena varuṇo nāma ahaṃ nāgarājā hutvā nibbatto ahosinti attho.",
  "atk-s0510a:1776_3": "Tena vuttaṃ –",
  "atk-s0510a:1776_4": "“varuṇo nāma nāmena,",
  "atk-s0510a:1776_5": "nāgarājā ahaṃ tadā”ti.",
  "atk-s0510a:1776_6": "Kāmarūpīti yadicchitakāmanimmānasīlo.",
  "atk-s0510a:1776_7": "Vikubbāmīti vividhaṃ iddhivikubbanaṃ karomi.",
  "atk-s0510a:1776_8": "Mahodadhinivāsahanti mañjerikā nāgā,",
  "atk-s0510a:1776_9": "bhūmigatā nāgā,",
  "atk-s0510a:1776_10": "pabbataṭṭhā nāgā,",
  "atk-s0510a:1776_11": "gaṅgāvaheyyā nāgā,",
  "atk-s0510a:1776_12": "sāmuddikā nāgāti imesaṃ nāgānaṃ antare sāmuddikanāgo ahaṃ mahodadhimhi samudde nivāsiṃ,",
  "atk-s0510a:1776_13": "vāsaṃ kappesinti attho.",
  "atk-s0510a:1777_0": "377.",
  "atk-s0510a:1777_1": "Saṅgaṇiyaṃ gaṇaṃ hitvāti niccaparivārabhūtaṃ sakaparivāraṃ nāgasamūhaṃ hitvā vinā hutvā.",
  "atk-s0510a:1777_2": "Tūriyaṃ paṭṭhapesahanti ahaṃ tūriyaṃ paṭṭhapesiṃ,",
  "atk-s0510a:1777_3": "vajjāpesinti attho.",
  "atk-s0510a:1777_4": "Sambuddhaṃ parivāretvāti anomadassisambuddhaṃ samantato sevamānā accharā nāgamāṇavikā vādesuṃ dibbavādehi",
  "atk-s0510a:1777_5": "gītā vākyādīhi vādesuṃ laddhānurūpato vajjesuṃ tadāti attho.",
  "atk-s0510a:1778_0": "378.",
  "atk-s0510a:1778_1": "Vajjamānesu tūresūti manussanāgatūriyesu pañcaṅgikesu vajjamānesu.",
  "atk-s0510a:1778_2": "Devā tūrāni vajjayunti cātumahārājikā devā dibbatūriyāni vajjiṃsu vādesunti attho.",
  "atk-s0510a:1778_3": "Ubhinnaṃ saddaṃ sutvānāti ubhinnaṃ devamanussānaṃ bherisaddaṃ sutvā.",
  "atk-s0510a:1778_4": "Tilokagarusamānopi buddho sampabujjhatha jānāti suṇātīti attho.",
  "atk-s0510a:1779_0": "379.",
  "atk-s0510a:1779_1": "Nimantetvāna sambuddhanti sasāvakasaṅghaṃ sambuddhaṃ svātanāya nimantetvā parivāretvā.",
  "atk-s0510a:1779_2": "Sakabhavananti attano nāgabhavanaṃ upāgamiṃ.",
  "atk-s0510a:1779_3": "Gantvā ca āsanaṃ paññapetvānāti rattiṭṭhānadivāṭṭhānakuṭimaṇḍapasayananisīdanaṭṭhānāni paññāpetvā sajjetvāti attho.",
  "atk-s0510a:1779_4": "Kālamārocayiṃ ahanti evaṃ katapubbavidhāno ahaṃ “kālo, bhante,",
  "atk-s0510a:1779_5": "niṭṭhitaṃ bhatta”nti kālaṃ ārocayiṃ viññāpesiṃ.",
  "atk-s0510a:1780_0": "380.",
  "atk-s0510a:1780_1": "Khīṇāsavasahassehīti tadā so bhagavā arahantasahassehi parivuto lokanāyako sabbā disā obhāsento me bhavanaṃ upāgami sampattoti attho.",
  "atk-s0510a:1781_0": "381.",
  "atk-s0510a:1781_1": "Attano bhavanaṃ paviṭṭhaṃ bhagavantaṃ bhojanākāraṃ dassento upaviṭṭhaṃ mahāvīrantiādimāha.",
  "atk-s0510a:1781_2": "Taṃ suviññeyyameva.",
  "atk-s0510a:1782_0": "386.",
  "atk-s0510a:1782_1": "Okkākakulasambhavoti okkākarañño paramparāgatarājakule uppanno sakalajambudīpe pākaṭarājakule uppanno",
  "atk-s0510a:1782_2": "vā gottena gottavasena gotamo nāma satthā manussaloke bhavissati.",
  "atk-s0510a:1783_0": "388.",
  "atk-s0510a:1783_1": "So pacchā pabbajitvānāti so nāgarājā pacchā pacchimabhave kusalamūlena puññasambhārena codito uyyojito",
  "atk-s0510a:1783_2": "sāsane pabbajitvā gotamassa bhagavato dutiyo aggasāvako hessatīti byākaraṇamakāsi.",
  "atk-s0510a:1784_0": "389.",
  "atk-s0510a:1784_1": "Āraddhavīriyoti ṭhānanisajjādīsu iriyāpathesu vīriyavā.",
  "atk-s0510a:1784_2": "Pahitattoti nibbāne pesitacitto.",
  "atk-s0510a:1784_3": "Iddhiyā pāramiṃ gatoti “etadaggaṃ,",
  "atk-s0510a:1784_4": "bhikkhave,",
  "atk-s0510a:1784_5": "mama sāvakānaṃ bhikkhūnaṃ iddhimantānaṃ yadidaṃ mahāmoggallāno”ti adhiṭṭhāniddhivikubbaniddhikammavipākajiddhiādīsu pāramiṃ pariyosānaṃ gato patto.",
  "atk-s0510a:1784_6": "Sabbāsaveti ā samantato savanato pavattanato “āsavā”ti laddhanāme kāmabhavadiṭṭhiavijjādhamme sabbe pariññāya",
  "atk-s0510a:1784_7": "samantato aññāya jānitvā pajahitvā anāsavo nikkileso.",
  "atk-s0510a:1784_8": "Nibbāyissatīti kilesakhandhaparinibbānena nibbāyissatīti sambandho.",
  "atk-s0510a:1785_0": "390.",
  "atk-s0510a:1785_1": "Evaṃ thero attano puññavasena laddhabyākaraṇaṃ vatvā puna pāpacariyaṃ pakāsento pāpamittopanissāyātiādimāha.",
  "atk-s0510a:1785_2": "Tattha pāpamitte pāpake lāmake mitte upanissāya nissaye katvā tehi saṃsaggo hutvāti attho.",
  "atk-s0510a:1786_0": "Tatrāyamanupubbī kathā –",
  "atk-s0510a:1786_1": "ekasmiṃ samaye titthiyā sannipatitvā mantesuṃ –",
  "atk-s0510a:1786_2": "“jānāthāvuso,",
  "atk-s0510a:1786_3": "kena kāraṇena samaṇassa gotamassa lābhasakkāro mahā hutvā nibbatto”ti?",
  "atk-s0510a:1786_4": "“Na jānāma”.",
  "atk-s0510a:1786_5": "“Tumhe pana na jānāthā”ti? “Āma, jānāma” –",
  "atk-s0510a:1786_6": "moggallānaṃ nāma ekaṃ bhikkhuṃ nissāya uppanno.",
  "atk-s0510a:1786_7": "So hi devalokaṃ gantvā devatāhi katakammaṃ pucchitvā āgantvā manussānaṃ kathesi –",
  "atk-s0510a:1786_8": "“idaṃ nāma katvā evarūpaṃ sampattiṃ labhantī”ti.",
  "atk-s0510a:1786_9": "Niraye nibbattānampi kammaṃ pucchitvā āgantvā manussānaṃ kathesi –",
  "atk-s0510a:1786_10": "“idaṃ nāma katvā evarūpaṃ dukkhaṃ anubhavantī”ti.",
  "atk-s0510a:1786_11": "Manussā tassa kathaṃ sutvā mahantaṃ lābhasakkāraṃ abhiharanti.",
  "atk-s0510a:1786_12": "Sace taṃ māretuṃ sakkhissāma,",
  "atk-s0510a:1786_13": "so lābhasakkāro amhākaṃ nibbattissati,",
  "atk-s0510a:1786_14": "attheso upāyoti sabbe ekacchandā hutvā “yaṃkiñci katvā taṃ māressāmā”ti attano upaṭṭhāke samādapetvā",
  "atk-s0510a:1786_15": "kahāpaṇasahassaṃ labhitvā purisaghātake core pakkosāpetvā “mahāmoggallānatthero nāma samaṇassa gotamassa",
  "atk-s0510a:1786_16": "sāvako kāḷasilāyaṃ vasati,",
  "atk-s0510a:1786_17": "tumhe tattha gantvā taṃ mārethā”ti tesaṃ taṃ sahassaṃ adaṃsu.",
  "atk-s0510a:1786_18": "Corā dhanalābhena sampaṭicchitvā “theraṃ māressāmā”ti gantvā tassa vasanaṭṭhānaṃ parivāresuṃ.",
  "atk-s0510a:1786_19": "Thero tehi parikkhittabhāvaṃ ñatvā kuñcikacchiddena nikkhamitvā pakkāmi.",
  "atk-s0510a:1786_20": "Corā taṃ divasaṃ theraṃ adisvā punekadivasaṃ tassa vasanaṭṭhānaṃ parikkhipiṃsu.",
  "atk-s0510a:1786_21": "Thero ñatvā kaṇṇikāmaṇḍalaṃ bhinditvā ākāsaṃ pakkhandi.",
  "atk-s0510a:1786_22": "Evaṃ te paṭhamamāsepi,",
  "atk-s0510a:1786_23": "majjhimamāsepi theraṃ gahetuṃ nāsakkhiṃsu.",
  "atk-s0510a:1786_24": "Pacchimamāse pana sampatte thero attanā katakammassa ākaḍḍhanabhāvaṃ ñatvā na apagacchi.",
  "atk-s0510a:1786_25": "Corā taṃ paharantā taṇḍulakamattāni aṭṭhīni karontā bhindiṃsu.",
  "atk-s0510a:1786_26": "Atha naṃ “mato”ti saññāya ekasmiṃ gumbapiṭṭhe khipitvā pakkamiṃsu.",
  "atk-s0510a:1787_0": "Thero,",
  "atk-s0510a:1787_1": "“satthāraṃ passitvā vanditvāva parinibbāyissāmī”ti attabhāvaṃ jhānaveṭhanena veṭhetvā ākāsena satthu santikaṃ gantvā satthāraṃ vanditvā “bhante,",
  "atk-s0510a:1787_2": "parinibbāyissāmī”ti āha.",
  "atk-s0510a:1787_3": "“Parinibbāyissasi,",
  "atk-s0510a:1787_4": "moggallānā”ti? “Āma,",
  "atk-s0510a:1787_5": "bhante”ti.",
  "atk-s0510a:1787_6": "“Kattha gantvā parinibbāyissasī”ti?",
  "atk-s0510a:1787_7": "“Kāḷasilāpadesaṃ,",
  "atk-s0510a:1787_8": "bhante”ti. “Tena hi,",
  "atk-s0510a:1787_9": "moggallāna,",
  "atk-s0510a:1787_10": "mayhaṃ dhammaṃ kathetvā yāhi.",
  "atk-s0510a:1787_11": "Tādisassa hi me sāvakassa na dāni dassanaṃ atthī”ti.",
  "atk-s0510a:1787_12": "So “evaṃ karissāmi,",
  "atk-s0510a:1787_13": "bhante”ti satthāraṃ vanditvā ākāsaṃ uppatitvā sāriputtatthero viya parinibbānadivase nānappakārā iddhiyo",
  "atk-s0510a:1787_14": "katvā dhammaṃ kathetvā satthāraṃ vanditvā kāḷasilāpadesaṃ gantvā parinibbāyi.",
  "atk-s0510a:1787_15": "“Theraṃ kira corā māresu”nti ayaṃ kathā sakalajambudīpe patthari.",
  "atk-s0510a:1788_0": "Rājā ajātasattu core pariyesanatthāya carapurise payojesi.",
  "atk-s0510a:1788_1": "Tesu coresu surāpāne suraṃ pivantesu maddesu eko ekassa piṭṭhiṃ paharitvā pātesi.",
  "atk-s0510a:1788_2": "So taṃ santajjento “ambho dubbinīta tvaṃ,",
  "atk-s0510a:1788_3": "kasmā me piṭṭhiṃ paharitvā pātesi, kiṃ pana,",
  "atk-s0510a:1788_4": "are duṭṭhacora,",
  "atk-s0510a:1788_5": "tayā mahāmoggallānatthero paṭhamaṃ pahato”ti āha.",
  "atk-s0510a:1788_6": "“Kiṃ pana tvaṃ mayā paṭhamaṃ pahatabhāvaṃ na jānāsī”ti?",
  "atk-s0510a:1788_7": "Evaṃ etesaṃ “mayā pahato,",
  "atk-s0510a:1788_8": "mayā pahato”ti vadantānaṃ sutvā te carapurisā sabbe te core gahetvā rañño ārocesuṃ.",
  "atk-s0510a:1788_9": "Rājā te core pakkosāpetvā pucchi –",
  "atk-s0510a:1788_10": "“tumhehi thero mārito”ti? “Āma, devā”ti.",
  "atk-s0510a:1788_11": "“Kehi tumhe uyyojitā”ti?",
  "atk-s0510a:1788_12": "“Naggasamaṇehi, devā”ti.",
  "atk-s0510a:1788_13": "Rājā pañcasate naggasamaṇe gāhāpetvā pañcasatehi corehi saddhiṃ rājaṅgaṇe nābhipamāṇesu āvāṭesu nikhaṇāpetvā palālehi paṭicchādetvā aggiṃ dāpesi.",
  "atk-s0510a:1788_14": "Atha nesaṃ jhāmabhāvaṃ jānitvā ayanaṅgalehi kasāpetvā sabbe khaṇḍākhaṇḍaṃ kārāpesi.",
  "atk-s0510a:1788_15": "Tadā bhikkhū dhammasabhāyaṃ kathaṃ samuṭṭhāpesuṃ –",
  "atk-s0510a:1788_16": "“mahāmoggallānatthero attano ananurūpamaraṇaṃ patto”ti.",
  "atk-s0510a:1788_17": "Satthā āgantvā “kāya nuttha,",
  "atk-s0510a:1788_18": "bhikkhave,",
  "atk-s0510a:1788_19": "etarahi kathāya sannisinnā”ti pucchitvā “imāya nāma,",
  "atk-s0510a:1788_20": "bhante”ti vutte “moggallānassa,",
  "atk-s0510a:1788_21": "bhikkhave,",
  "atk-s0510a:1788_22": "imasseva attabhāvassa ananurūpaṃ maraṇaṃ,",
  "atk-s0510a:1788_23": "pubbe pana tena katakammassa anurūpamevā”ti vatvā “kiṃ panassa, bhante,",
  "atk-s0510a:1788_24": "pubbakamma”nti puṭṭho taṃ vitthāretvā kathesi.",
  "atk-s0510a:1789_0": "Atīte,",
  "atk-s0510a:1789_1": "bhikkhave,",
  "atk-s0510a:1789_2": "bārāṇasiyaṃ eko kulaputto sayameva koṭṭanapacanādīni karonto mātāpitaro paṭijaggi.",
  "atk-s0510a:1789_3": "Athassa mātāpitaro “tāta,",
  "atk-s0510a:1789_4": "tvaṃ ekakova gehe ca araññe ca kammaṃ karonto kilamasi,",
  "atk-s0510a:1789_5": "ekaṃ te kumārikaṃ ānessāmā”ti vatvā “ammatātā,",
  "atk-s0510a:1789_6": "yāva tumhe jīvatha,",
  "atk-s0510a:1789_7": "tāva vo sahatthā upaṭṭhahissāmī”ti tena paṭikkhittāpi punappunaṃ yācitvā kumārikaṃ ānesuṃ.",
  "atk-s0510a:1789_8": "Sā katipāhameva te upaṭṭhahitvā pacchā tesaṃ dassanamapi anicchantī –",
  "atk-s0510a:1789_9": "“na sakkā tava mātāpitūhi saddhiṃ ekaṭṭhāne vasitu”nti ujjhāyitvā tasmiṃ attano kathaṃ aggaṇhante tassa",
  "atk-s0510a:1789_10": "bahigatakāle makacivākakhaṇḍāni ca yāgupheṇake ca gahetvā tattha tattha ākiritvā tenāgantvā “kiṃ ida”nti",
  "atk-s0510a:1789_11": "puṭṭhā “imesaṃ mahallakaandhānaṃ etaṃ kammaṃ,",
  "atk-s0510a:1789_12": "sabbaṃ gehaṃ kiliṭṭhā karontā vicaranti,",
  "atk-s0510a:1789_13": "na sakkā etehi saddhiṃ ekaṭṭhāne vasitu”nti evaṃ tāya punappunaṃ kathiyamānāya evarūpopi pūritapāramī satto mātāpitūhi saddhiṃ bhijji. So “hotu,",
  "atk-s0510a:1789_14": "jānissāmi nesaṃ kattabbakamma”nti te bhojetvā “ammatātā,",
  "atk-s0510a:1789_15": "asukaṭṭhāne nāma tumhākaṃ ñātakā āgamanaṃ paccāsīsanti,",
  "atk-s0510a:1789_16": "tattha gamissāmā”ti te yānakaṃ āropetvā ādāya gacchanto aṭavimajjhaṃ pattakāle “tāta,",
  "atk-s0510a:1789_17": "rasmiyo gaṇhatha,",
  "atk-s0510a:1789_18": "goṇā daṇḍasaññāya gamissanti,",
  "atk-s0510a:1789_19": "imasmiṃ ṭhāne corā vasanti,",
  "atk-s0510a:1789_20": "ahaṃ otaritvā carāmī”ti pitu hatthe rasmiyo datvā otaritvā gacchanto saddaṃ parivattetvā corānaṃ uṭṭhitasaddamakāsi.",
  "atk-s0510a:1789_21": "Mātāpitaro saddaṃ sutvā “corā uṭṭhitā”ti saññāya “tāta,",
  "atk-s0510a:1789_22": "corā uṭṭhitā,",
  "atk-s0510a:1789_23": "mahallakā mayaṃ,",
  "atk-s0510a:1789_24": "tvaṃ attānameva rakkhāhī”ti āhaṃsu.",
  "atk-s0510a:1789_25": "So mātāpitaro viravantepi corasaddaṃ karonto koṭṭetvā māretvā aṭaviyaṃ khipitvā paccāgami.",
  "atk-s0510a:1790_0": "Satthā idaṃ tassa pubbakammaṃ kathetvā “bhikkhave,",
  "atk-s0510a:1790_1": "moggallāno ettakaṃ kammaṃ katvā anekavassasatasahassāni niraye paccitvā tāva pakkāvasesena attabhāvasate evameva koṭṭetvā saṃcuṇṇo maraṇaṃ patto,",
  "atk-s0510a:1790_2": "evaṃ moggallānena attano kammānurūpameva maraṇaṃ laddhaṃ.",
  "atk-s0510a:1790_3": "Pañcahi corasatehi saddhiṃ pañcatitthiyasatānipi mama puttaṃ appaduṭṭhaṃ dussetvā anurūpameva maraṇaṃ labhiṃsu.",
  "atk-s0510a:1790_4": "Appaduṭṭhesu hi padussanto dasahi kāraṇehi anayabyasanaṃ pāpuṇātiyevā”ti anusandhiṃ ghaṭetvā dhammaṃ desento imā gāthā abhāsi –",
  "atk-s0510a:1791_0": "“Yo daṇḍena adaṇḍesu, appaduṭṭhesu dussati;",
  "atk-s0510a:1792_0": "Dasannamaññataraṃ ṭhānaṃ, khippameva nigacchati.",
  "atk-s0510a:1793_0": "“Vedanaṃ pharusaṃ jāniṃ, sarīrassa va bhedanaṃ;",
  "atk-s0510a:1794_0": "Garukaṃ vāpi ābādhaṃ, cittakkhepaṃ va pāpuṇe.",
  "atk-s0510a:1795_0": "“Rājato vā upasaggaṃ, abbhakkhānaṃ va dāruṇaṃ;",
  "atk-s0510a:1796_0": "Parikkhayaṃ va ñātīnaṃ, bhogānaṃ va pabhaṅgunaṃ.",
  "atk-s0510a:1797_0": "“Athavassa agārāni, aggi ḍahati pāvako;",
  "atk-s0510a:1798_0": "Kāyassa bhedā duppañño, nirayaṃ sopapajjatī”ti. ;",
  "atk-s0510a:1799_0": "393.",
  "atk-s0510a:1799_1": "Pavivekamanuyuttoti pakārena vivekaṃ ekībhāvaṃ anuyutto yojito yuttappayutto.",
  "atk-s0510a:1799_2": "Samādhibhāvanāratoti paṭhamajjhānādibhāvanāya rato allīno ca.",
  "atk-s0510a:1799_3": "Sabbāsave sakalakilese,",
  "atk-s0510a:1799_4": "pariññāya jānitvā pajahitvā,",
  "atk-s0510a:1799_5": "anāsavo nikkileso viharāmīti sambandho.",
  "atk-s0510a:1800_0": "394.",
  "atk-s0510a:1800_1": "Idāni attano puññasambhāravasena pubbacaritassa phalaṃ dassento dharaṇimpi sugambhīrantiādimāha.",
  "atk-s0510a:1801_0": "Tatrāyamanupubbīkathā –",
  "atk-s0510a:1801_1": "buddhena coditoti sammāsambuddhena codito uyyojito.",
  "atk-s0510a:1801_2": "Bhikkhusaṅghassa pekkhatoti mahato bhikkhusaṅghassa passantassa.",
  "atk-s0510a:1801_3": "Migāramātupāsādaṃ,",
  "atk-s0510a:1801_4": "pādaṅguṭṭhena kampayīti pubbārāme visākhāya mahāupāsikāya kāritaṃ sahassatthambhapaṭimaṇḍitaṃ mahāpāsādaṃ attano pādaṅguṭṭhena kampesiṃ.",
  "atk-s0510a:1801_5": "Ekasmiñhi samaye pubbārāme yathāvuttapāsāde bhagavati viharante sambahulā navakatarā bhikkhū uparipāsāde",
  "atk-s0510a:1801_6": "nisinnā satthārampi acintetvā tiracchānakathaṃ kathetumāraddhā.",
  "atk-s0510a:1801_7": "Taṃ sutvā bhagavā te saṃvejetvā attano dhammadesanāya bhājanabhūte kātukāmo āyasmantaṃ mahāmoggallānattheraṃ āmantesi –",
  "atk-s0510a:1801_8": "“passasi tvaṃ,",
  "atk-s0510a:1801_9": "moggallāna,",
  "atk-s0510a:1801_10": "nave bhikkhū tiracchānakathamanuyutte”ti taṃ sutvā thero satthu ajjhāsayaṃ ñatvā abhiññāpādakaṃ āpokasiṇārammaṇaṃ",
  "atk-s0510a:1801_11": "catutthajjhānaṃ samāpajjitvā vuṭṭhāya “pāsādassa patiṭṭhitokāsaṃ udakaṃ hotū”ti adhiṭṭhāya pāsādamatthake",
  "atk-s0510a:1801_12": "thupikaṃ pādaṅguṭṭhena pahari,",
  "atk-s0510a:1801_13": "pāsādo onamitvā ekena passena aṭṭhāsi.",
  "atk-s0510a:1801_14": "Punapi pahari,",
  "atk-s0510a:1801_15": "aparenapi passena aṭṭhāsi.",
  "atk-s0510a:1801_16": "Te bhikkhū bhītā saṃviggā pāsādassa patanabhayena tato nikkhamitvā bhagavato samīpe aṭṭhaṃsu.",
  "atk-s0510a:1801_17": "Satthā tesaṃ ajjhāsayaṃ oloketvā dhammaṃ desesi.",
  "atk-s0510a:1801_18": "Taṃ sutvā tesu keci sotāpattiphale patiṭṭhahiṃsu,",
  "atk-s0510a:1801_19": "keci sakadāgāmiphale,",
  "atk-s0510a:1801_20": "keci anāgāmiphale,",
  "atk-s0510a:1801_21": "keci arahattaphale patiṭṭhahiṃsu.",
  "atk-s0510a:1801_22": "Svāyamattho pāsādakampanasuttena dīpetabbo.",
  "atk-s0510a:1802_0": "Vejayantapāsādanti so vejayantapāsādo tāvatiṃsabhavane yojanasahassubbedho anekasahassaniyyūhakūṭāgārapaṭimaṇḍito",
  "atk-s0510a:1802_1": "devāsurasaṅgāme asure jinitvā sakke devānaminde nagaramajjhe ṭhite uṭṭhito vijayantena nibbattattā “vejayanto”ti",
  "atk-s0510a:1802_2": "laddhanāmo pāsādo,",
  "atk-s0510a:1802_3": "taṃ sandhāyāha –",
  "atk-s0510a:1802_4": "“vejayantapāsāda”nti,",
  "atk-s0510a:1802_5": "tampi ayaṃ thero pādaṅguṭṭhena kampeti.",
  "atk-s0510a:1802_6": "Ekasmiñhi samaye bhagavantaṃ pubbārāme viharantaṃ sakko devarājā upasaṅkamitvā taṇhāsaṅkhayavimuttiṃ pucchi.",
  "atk-s0510a:1802_7": "Tassa bhagavā vissajjesi.",
  "atk-s0510a:1802_8": "So taṃ sutvā attamano pamudito abhivādetvā padakkhiṇaṃ katvā attano devalokameva gato.",
  "atk-s0510a:1802_9": "Athāyasmā mahāmoggallāno evaṃ cintesi –",
  "atk-s0510a:1802_10": "“ayaṃ sakko bhagavantaṃ upasaṅkamitvā evarūpaṃ gambhīranibbānapaṭisaṃyuttaṃ pañhaṃ pucchi,",
  "atk-s0510a:1802_11": "bhagavatā ca pañho vissajjito,",
  "atk-s0510a:1802_12": "kiṃ nu kho jānitvā gato,",
  "atk-s0510a:1802_13": "udāhu ajānitvā.",
  "atk-s0510a:1802_14": "Yaṃnūnāhaṃ devalokaṃ gantvā tamatthaṃ jāneyya”nti?",
  "atk-s0510a:1802_15": "So tāvadeva tāvatiṃsabhavanaṃ gantvā sakkaṃ devānamindaṃ tamatthaṃ pucchi.",
  "atk-s0510a:1802_16": "Sakko dibbasampattiyā pamatto hutvā vikkhepaṃ akāsi.",
  "atk-s0510a:1802_17": "Thero tassa saṃvegajananatthaṃ vejayantapāsādaṃ pādaṅguṭṭhena kampesi.",
  "atk-s0510a:1802_18": "Tena vuttaṃ –",
  "atk-s0510a:1803_0": "“Yo vejayantapāsādaṃ, pādaṅguṭṭhena kampayi;",
  "atk-s0510a:1804_0": "Iddhibalenupatthaddho, saṃvejesi ca devatā”ti. ;",
  "atk-s0510a:1805_0": "Ayaṃ panattho –",
  "atk-s0510a:1805_1": "cūḷataṇhāsaṅkhayavimuttisuttena dīpetabbo.",
  "atk-s0510a:1805_2": "Kampitākāro heṭṭhā vuttoyeva.",
  "atk-s0510a:1805_3": "“Sakkaṃ so paripucchatī”ti yathāvuttameva therassa taṇhāsaṅkhayavimuttipucchaṃ sandhāya vuttaṃ. Tenāha – “apāvuso, jānāsi,",
  "atk-s0510a:1805_4": "taṇhakkhayavimuttiyo”ti?",
  "atk-s0510a:1805_5": "Tassa sakko viyākāsi.",
  "atk-s0510a:1805_6": "Idaṃ therena pāsādakampane kate saṃviggahadayena pamādaṃ pahāya yoniso manasi karitvā pañhassa byākatabhāvaṃ sandhāya vuttaṃ.",
  "atk-s0510a:1805_7": "Satthārā desitaniyāmeneva hi so tadā kathesi. Tenāha –",
  "atk-s0510a:1805_8": "“pañhaṃ puṭṭho yathātatha”nti.",
  "atk-s0510a:1805_9": "Tattha sakkaṃ so paripucchatīti sakkaṃ devarājaṃ mahāmoggallānatthero satthārā desitāya taṇhāsaṅkhayavimuttiyā sammadeva gahitabhāvaṃ pucchi.",
  "atk-s0510a:1805_10": "Atītatthe hi idaṃ vattamānavacanaṃ. Apāvuso,",
  "atk-s0510a:1805_11": "jānāsīti āvuso,",
  "atk-s0510a:1805_12": "api jānāsi,",
  "atk-s0510a:1805_13": "kiṃ jānāsi?",
  "atk-s0510a:1805_14": "Taṇhakkhayavimuttiyoti taṇhāsaṅkhayavimuttiyo satthārā tuyhaṃ desitā,",
  "atk-s0510a:1805_15": "tathā “kiṃ jānāsī”ti pucchati.",
  "atk-s0510a:1805_16": "Taṇhakkhayavimuttiyoti vā taṇhāsaṅkhayavimuttisuttassa desanaṃ pucchati.",
  "atk-s0510a:1806_0": "Brahmānanti mahābrahmānaṃ.",
  "atk-s0510a:1806_1": "Sudhammāyābhito sabhanti sudhammāya sabhāya.",
  "atk-s0510a:1806_2": "Ayaṃ pana brahmaloke sudhammā sabhā,",
  "atk-s0510a:1806_3": "na tāvatiṃsabhavane.",
  "atk-s0510a:1806_4": "Sudhammāsabhāvirahito devaloko nāma natthi.",
  "atk-s0510a:1806_5": "“Ajjāpi te, āvuso,",
  "atk-s0510a:1806_6": "sā diṭṭhi,",
  "atk-s0510a:1806_7": "yā te diṭṭhi pure ahū”ti imaṃ brahmalokaṃ upagantuṃ samattho natthi koci samaṇo vā brāhmaṇo vā.",
  "atk-s0510a:1806_8": "Satthu idhāgamanato pubbe yā tuyhaṃ diṭṭhi ahosi,",
  "atk-s0510a:1806_9": "kiṃ ajjāpi idānipi sā diṭṭhi na vigatāti?",
  "atk-s0510a:1806_10": "Passasi vītivattantaṃ brahmaloke pabhassaranti brahmaloke vītipatantaṃ mahākappinamahākassapādīhi sāvakehi",
  "atk-s0510a:1806_11": "parivāritassa tejodhātuṃ samāpajjitvā nisinnassa sasāvakassa bhagavato okāsaṃ passasīti attho.",
  "atk-s0510a:1806_12": "Ekasmiñhi samaye bhagavā brahmaloke sudhammāya sabhāya sannipatitvā sannisinnassa “atthi nu kho koci samaṇo vā brāhmaṇo vā evaṃmahiddhiko,",
  "atk-s0510a:1806_13": "so idha āgantuṃ sakkuṇeyyā”ti cintentassa brahmuno cittamaññāya tattha gantvā brahmuno matthake ākāse",
  "atk-s0510a:1806_14": "nisinno tejodhātuṃ samāpajjitvā obhāsaṃ muñcanto mahāmoggallānādīnaṃ āgamanaṃ cintesi.",
  "atk-s0510a:1806_15": "Saha cintanena tepi tattha gantvā satthāraṃ vanditvā satthu ajjhāsayaṃ ñatvā tejodhātuṃ samāpajjitvā paccekadisāsu nisīditvā obhāsaṃ vissajjesuṃ.",
  "atk-s0510a:1806_16": "Sakalabrahmaloko ekobhāso ahosi.",
  "atk-s0510a:1806_17": "Satthā brahmuno kallacittataṃ ñatvā catusaccapakāsanaṃ dhammaṃ desesi.",
  "atk-s0510a:1806_18": "Desanāpariyosāne anekāni brahmasahassāni maggaphalesu patiṭṭhahiṃsu.",
  "atk-s0510a:1806_19": "Taṃ sandhāya codento ajjāpi te, āvuso,",
  "atk-s0510a:1806_20": "sā diṭṭhīti gāthamāha.",
  "atk-s0510a:1806_21": "Ayaṃ panattho bakabrahmasuttena dīpetabbo.",
  "atk-s0510a:1806_22": "Vuttaṃ hetaṃ –",
  "atk-s0510a:1807_0": "“Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme.",
  "atk-s0510a:1807_1": "Tena kho pana samayena aññatarassa brahmuno evarūpaṃ pāpakaṃ diṭṭhigataṃ uppannaṃ hoti –",
  "atk-s0510a:1807_2": "‘natthi samaṇo vā brāhmaṇo vā yo idha āgaccheyyā’ti.",
  "atk-s0510a:1807_3": "Atha kho bhagavā tassa brahmuno cetasā cetoparivitakkamaññāya seyyathāpi nāma balavā puriso samiñjitaṃ vā bāhaṃ pasāreyya,",
  "atk-s0510a:1807_4": "pasāritaṃ vā bāhaṃ samiñjeyya;",
  "atk-s0510a:1807_5": "evameva jetavane antarahito tasmiṃ brahmaloke pāturahosi.",
  "atk-s0510a:1807_6": "Atha kho bhagavā tassa brahmuno uparivehāsaṃ pallaṅkena nisīdi tejodhātuṃ samāpajjitvā.",
  "atk-s0510a:1808_0": "“Atha kho āyasmato mahāmoggallānassa etadahosi ‘kahaṃ nu kho bhagavā etarahi viharatī’ti?",
  "atk-s0510a:1808_1": "Addasa kho āyasmā mahāmoggallāno bhagavantaṃ dibbena cakkhunā visuddhena atikkantamānusakena tassa brahmuno",
  "atk-s0510a:1808_2": "uparivehāsaṃ pallaṅkena nisinnaṃ tejodhātuṃ samāpannaṃ.",
  "atk-s0510a:1808_3": "Disvāna seyyathāpi nāma balavā puriso samiñjitaṃ vā bāhaṃ pasāreyya,",
  "atk-s0510a:1808_4": "pasāritaṃ vā bāhaṃ samiñjeyya;",
  "atk-s0510a:1808_5": "evameva jetavane antarahito tasmiṃ brahmaloke pāturahosi.",
  "atk-s0510a:1808_6": "Atha kho āyasmā mahāmoggallāno puratthimaṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.",
  "atk-s0510a:1809_0": "“Atha kho āyasmato mahākassapassa etadahosi –",
  "atk-s0510a:1809_1": "‘kahaṃ nu kho bhagavā etarahi viharatī’ti?",
  "atk-s0510a:1809_2": "Addasa kho āyasmā mahākassapo bhagavantaṃ dibbena cakkhunā visuddhena atikkantamānusakena tassa brahmuno",
  "atk-s0510a:1809_3": "uparivehāsaṃ pallaṅkena nisinnaṃ tejodhātuṃ samāpannaṃ.",
  "atk-s0510a:1809_4": "Disvāna seyyathāpi nāma balavā puriso…pe…",
  "atk-s0510a:1809_5": "evameva jetavane antarahito tasmiṃ brahmaloke pāturahosi.",
  "atk-s0510a:1809_6": "Atha kho āyasmā mahākassapo dakkhiṇaṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.",
  "atk-s0510a:1810_0": "“Atha kho āyasmato mahākappinassa etadahosi –",
  "atk-s0510a:1810_1": "‘kahaṃ nu kho bhagavā etarahi viharatī’ti?",
  "atk-s0510a:1810_2": "Addasa kho āyasmā mahākappino bhagavantaṃ dibbena cakkhunā visuddhena atikkantamānusakena tassa brahmuno",
  "atk-s0510a:1810_3": "uparivehāsaṃ pallaṅkena nisinnaṃ tejodhātuṃ samāpannaṃ.",
  "atk-s0510a:1810_4": "Disvāna seyyathāpi nāma balavā puriso…pe…",
  "atk-s0510a:1810_5": "evameva jetavane antarahito tasmiṃ brahmaloke pāturahosi.",
  "atk-s0510a:1810_6": "Atha kho āyasmā mahākappino pacchimaṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.",
  "atk-s0510a:1811_0": "“Atha kho āyasmato anuruddhassa etadahosi –",
  "atk-s0510a:1811_1": "‘kahaṃ nu kho bhagavā etarahi viharatī’ti?",
  "atk-s0510a:1811_2": "Addasa kho āyasmā anuruddho bhagavantaṃ dibbena cakkhunā visuddhena atikkantamānusakena tassa brahmuno",
  "atk-s0510a:1811_3": "uparivehāsaṃ pallaṅkena nisinnaṃ tejodhātuṃ samāpannaṃ.",
  "atk-s0510a:1811_4": "Disvāna seyyathāpi nāma balavā puriso…pe…",
  "atk-s0510a:1811_5": "evameva jetavane antarahito tasmiṃ brahmaloke pāturahosi.",
  "atk-s0510a:1811_6": "Atha kho āyasmā anuruddho uttaraṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato”.",
  "atk-s0510a:1812_0": "Atha kho āyasmā mahāmoggallāno taṃ brahmānaṃ gāthāya ajjhabhāsi –",
  "atk-s0510a:1813_0": "“Ajjāpi te āvuso sā diṭṭhi, yā te diṭṭhi pure ahu;",
  "atk-s0510a:1814_0": "Passasi vītivattantaṃ, brahmaloke pabhassara”nti.",
  "atk-s0510a:1815_0": "“Na me mārisa sā diṭṭhi, yā me diṭṭhi pure ahu;",
  "atk-s0510a:1816_0": "Passāmi vītivattantaṃ, brahmaloke pabhassaraṃ;",
  "atk-s0510a:1817_0": "Svāhaṃ ajja kathaṃ vajjaṃ, ahaṃ niccomhi sassato”ti.",
  "atk-s0510a:1818_0": "“Atha kho bhagavā taṃ brahmānaṃ saṃvejetvā seyyathāpi nāma balavā puriso…pe…",
  "atk-s0510a:1818_1": "evameva tasmiṃ brahmaloke antarahito jetavane pāturahosi.",
  "atk-s0510a:1818_2": "Atha kho so brahmā aññataraṃ brahmapārisajjaṃ āmantesi –",
  "atk-s0510a:1818_3": "‘ehi tvaṃ, mārisa,",
  "atk-s0510a:1818_4": "yenāyasmā mahāmoggallāno tenupasaṅkama,",
  "atk-s0510a:1818_5": "upasaṅkamitvā āyasmantaṃ mahāmoggallānaṃ evaṃ vadehi –",
  "atk-s0510a:1818_6": "“atthi nu kho,",
  "atk-s0510a:1818_7": "mārisa moggallāna,",
  "atk-s0510a:1818_8": "aññepi tassa bhagavato sāvakā evaṃmahiddhikā evaṃmahānubhāvā seyyathāpi bhavaṃ moggallāno kassapo kappino anuruddho”ti? ‘Evaṃ,",
  "atk-s0510a:1818_9": "mārisā’ti kho so brahmapārisajjo tassa brahmuno paṭissutvā yenāyasmā mahāmoggallāno tenupasaṅkami,",
  "atk-s0510a:1818_10": "upasaṅkamitvā āyasmantaṃ mahāmoggallānaṃ etadavoca –",
  "atk-s0510a:1818_11": "‘atthi nu kho,",
  "atk-s0510a:1818_12": "mārisa moggallāna,",
  "atk-s0510a:1818_13": "aññepi tassa bhagavato sāvakā evaṃmahiddhikā evaṃmahānubhāvā seyyathāpi bhavaṃ moggallāno kassapo kappino anuruddho’ti?",
  "atk-s0510a:1818_14": "Atha kho āyasmā mahāmoggallāno taṃ brahmapārisajjaṃ gāthāya ajjhabhāsi –",
  "atk-s0510a:1819_0": "“Tevijjā iddhipattā ca, cetopariyāyakovidā;",
  "atk-s0510a:1820_0": "Khīṇāsavā arahanto, bahū buddhassa sāvakā”ti.",
  "atk-s0510a:1821_0": "“Atha kho so brahmapārisajjo āyasmato mahāmoggallānassa bhāsitaṃ abhinanditvā anumoditvā yena so brahmā tenupasaṅkami,",
  "atk-s0510a:1821_1": "upasaṅkamitvā taṃ brahmānaṃ etadavoca –",
  "atk-s0510a:1821_2": "‘āyasmā mārisa mahāmoggallāno evamāha –",
  "atk-s0510a:1822_0": "“‘Tevijjā iddhipattā ca, cetopariyāyakovidā;",
  "atk-s0510a:1823_0": "Khīṇāsavā arahanto, bahū buddhassa sāvakā”’ti. –",
  "atk-s0510a:1824_0": "Idamavoca so brahmapārisajjo. Attamano ca so brahmā tassa brahmapārisajjassa bhāsitaṃ abhinandīti.",
  "atk-s0510a:1825_0": "Idaṃ sandhāya vuttaṃ – “ayaṃ panattho bakabrahmasuttena dīpetabbo”ti.",
  "atk-s0510a:1826_0": "Mahāneruno kūṭanti kūṭasīsena sakalameva sinerupabbatarājaṃ vadasi.",
  "atk-s0510a:1826_1": "Vimokkhena apassayīti jhānavimokkhena nissayena abhiññāyena passayīti adhippāyo.",
  "atk-s0510a:1826_2": "Vananti jambudīpaṃ.",
  "atk-s0510a:1826_3": "So hi vanabāhullatāya “vana”nti vutto.",
  "atk-s0510a:1826_4": "Tenāha “jambumaṇḍassa issaro”ti.",
  "atk-s0510a:1826_5": "Pubbavidehānanti pubbavidehaṭṭhānañca pubbavidehanti attho.",
  "atk-s0510a:1826_6": "Ye ca bhūmisayā narāti bhūmisayā narā nāma aparagoyānauttarakurukā ca manussā.",
  "atk-s0510a:1826_7": "Te hi gehābhāvato “bhūmisayā”ti vuttā.",
  "atk-s0510a:1826_8": "Tepi sabbe apassayīti sambandho.",
  "atk-s0510a:1826_9": "Ayaṃ panattho nandopanandadamanena dīpetabbo –",
  "atk-s0510a:1826_10": "ekasmiṃ kira samaye anāthapiṇḍiko gahapati bhagavato dhammadesanaṃ sutvā “sve, bhante,",
  "atk-s0510a:1826_11": "pañcahi bhikkhusatehi saddhiṃ mayhaṃ gehe bhikkhaṃ gaṇhathā”ti nimantetvā pakkāmi.",
  "atk-s0510a:1826_12": "Taṃdivasañca bhagavato paccūsasamaye dasasahassilokadhātuṃ olokentassa nandopanando nāma nāgarājā ñāṇamukhe āpāthaṃ āgacchi.",
  "atk-s0510a:1826_13": "Bhagavā “ayaṃ nāgarājā mayhaṃ ñāṇamukhe āpāthaṃ āgacchati,",
  "atk-s0510a:1826_14": "kiṃ nu kho bhavissatī”ti āvajjento saraṇagamanassa upanissayaṃ disvā “ayaṃ micchādiṭṭhiko tīsu ratanesu appasanno,",
  "atk-s0510a:1826_15": "ko nu kho imaṃ micchādiṭṭhiko vimoceyyā”ti āvajjento mahāmoggallānattheraṃ addasa.",
  "atk-s0510a:1826_16": "Tato pabhātāya rattiyā sarīrapaṭijagganaṃ katvā āyasmantaṃ ānandaṃ āmantesi – “ānanda,",
  "atk-s0510a:1826_17": "pañcannaṃ bhikkhusatānaṃ ārocehi –",
  "atk-s0510a:1826_18": "‘tathāgato devacārikaṃ gacchatī”’ti.",
  "atk-s0510a:1826_19": "Taṃdivasañca nandopanandassa āpānabhūmiṃ sajjayiṃsu.",
  "atk-s0510a:1826_20": "So dibbaratanapallaṅke dibbena setacchattena dhāriyamāno tividhanāṭakehi ceva nāgaparisāya ca parivuto",
  "atk-s0510a:1826_21": "dibbabhājanesu upaṭṭhāpitaannapānaṃ olokayamāno nisinno hoti.",
  "atk-s0510a:1826_22": "Atha kho bhagavā yathā nāgarājā passati,",
  "atk-s0510a:1826_23": "tathā katvā tassa vimānamatthakeneva pañcahi bhikkhusatehi saddhiṃ tāvatiṃsadevalokābhimukho pāyāsi.",
  "atk-s0510a:1827_0": "Tena kho pana samayena nandopanandassa nāgarājassa evarūpaṃ pāpakaṃ diṭṭhigataṃ uppannaṃ hoti “ime hi",
  "atk-s0510a:1827_1": "nāma muṇḍasamaṇakā amhākaṃ uparibhavanena devānaṃ tāvatiṃsānaṃ bhavanaṃ pavisantipi nikkhamantipi,",
  "atk-s0510a:1827_2": "na dāni ito paṭṭhāya imesaṃ amhākaṃ matthake pādapaṃsuṃ okirantānaṃ gantuṃ dassāmī”ti uṭṭhāya sinerupādaṃ",
  "atk-s0510a:1827_3": "gantvā taṃ attabhāvaṃ vijahitvā sineruṃ sattakkhattuṃ bhogehi parikkhipitvā upari phaṇaṃ katvā tāvatiṃsabhavanaṃ",
  "atk-s0510a:1827_4": "avakujjena phaṇena pariggahetvā adassanaṃ gamesi.",
  "atk-s0510a:1828_0": "Atha kho āyasmā raṭṭhapālo bhagavantaṃ etadavoca – “pubbe, bhante,",
  "atk-s0510a:1828_1": "imasmiṃ padese ṭhito sineruṃ passāmi,",
  "atk-s0510a:1828_2": "sineruparibhaṇḍaṃ passāmi,",
  "atk-s0510a:1828_3": "tāvatiṃsaṃ passāmi,",
  "atk-s0510a:1828_4": "vejayantaṃ passāmi,",
  "atk-s0510a:1828_5": "vejayantassa pāsādassa uparidhajaṃ passāmi.",
  "atk-s0510a:1828_6": "Ko nu kho, bhante,",
  "atk-s0510a:1828_7": "hetu ko paccayo,",
  "atk-s0510a:1828_8": "yaṃ etarahi neva sineruṃ passāmi…pe…",
  "atk-s0510a:1828_9": "na vejayantassa pāsādassa uparidhajaṃ passāmī”ti. “Ayaṃ,",
  "atk-s0510a:1828_10": "raṭṭhapāla,",
  "atk-s0510a:1828_11": "nandopanando nāma nāgarājā tumhākaṃ kupito sineruṃ sattakkhattuṃ bhogehi parikkhipitvā upari phaṇena paṭicchādetvā andhakāraṃ katvā ṭhito”ti.",
  "atk-s0510a:1828_12": "“Damemi naṃ,",
  "atk-s0510a:1828_13": "bhante”ti.",
  "atk-s0510a:1828_14": "Na bhagavā naṃ anujāni.",
  "atk-s0510a:1828_15": "Atha kho āyasmā bhaddiyo,",
  "atk-s0510a:1828_16": "āyasmā rāhuloti anukkamena sabbepi bhikkhū uṭṭhahiṃsu.",
  "atk-s0510a:1828_17": "Bhagavā anujāni.",
  "atk-s0510a:1829_0": "Avasāne mahāmoggallānatthero – “ahaṃ, bhante,",
  "atk-s0510a:1829_1": "damemi na”nti āha. “Damehi,",
  "atk-s0510a:1829_2": "moggallānā”ti bhagavā anujāni.",
  "atk-s0510a:1829_3": "Thero attabhāvaṃ vijahitvā mahantaṃ nāgarājavaṇṇaṃ abhinimminitvā nandopanandaṃ cuddasakkhattuṃ bhogehi",
  "atk-s0510a:1829_4": "parikkhipitvā tassa phaṇamatthake attano phaṇaṃ ṭhapetvā sinerunā saddhiṃ abhinippīḷesi.",
  "atk-s0510a:1829_5": "Nāgarājā dhūmāyi.",
  "atk-s0510a:1829_6": "Theropi “na tuyhaṃyeva sarīre dhūmo atthi,",
  "atk-s0510a:1829_7": "mayhampi atthī”ti dhūmāyi.",
  "atk-s0510a:1829_8": "Nāgarājassa dhūmo theraṃ na bādhati,",
  "atk-s0510a:1829_9": "therassa pana dhūmo nāgarājaṃ bādhati.",
  "atk-s0510a:1829_10": "Tato nāgarājā pajjali,",
  "atk-s0510a:1829_11": "theropi “na tuyhaṃyeva sarīre aggi atthi,",
  "atk-s0510a:1829_12": "mayhampi atthī”ti pajjali.",
  "atk-s0510a:1829_13": "Nāgarājassa tejo theraṃ na bādhati,",
  "atk-s0510a:1829_14": "therassa pana tejo nāgarājānaṃ bādhati.",
  "atk-s0510a:1829_15": "Nāgarājā –",
  "atk-s0510a:1829_16": "“ayaṃ maṃ sinerunā abhinippīḷetvā dhūmāyati ceva pajjalati cā”ti cintetvā “bho,",
  "atk-s0510a:1829_17": "tuvaṃ kosī”ti paṭipucchi.",
  "atk-s0510a:1829_18": "“Ahaṃ kho, nanda,",
  "atk-s0510a:1829_19": "moggallāno”ti. “Bhante,",
  "atk-s0510a:1829_20": "attano bhikkhubhāvena tiṭṭhāhī”ti.",
  "atk-s0510a:1830_0": "Thero taṃ attabhāvaṃ vijahitvā tassa dakkhiṇakaṇṇasotena pavisitvā vāmakaṇṇasotena nikkhami,",
  "atk-s0510a:1830_1": "vāmakaṇṇasotena pavisitvā dakkhiṇakaṇṇasotena nikkhami.",
  "atk-s0510a:1830_2": "Tathā dakkhiṇanāsasotena pavisitvā vāmanāsasotena nikkhami,",
  "atk-s0510a:1830_3": "vāmanāsasotena pavisitvā dakkhiṇanāsasotena nikkhami.",
  "atk-s0510a:1830_4": "Tato nāgarājā mukhaṃ vivari,",
  "atk-s0510a:1830_5": "thero mukhena pavisitvā antokucchiyaṃ pācīnena ca pacchimena ca caṅkamati. Bhagavā –",
  "atk-s0510a:1830_6": "“moggallāna,",
  "atk-s0510a:1830_7": "manasi karohi,",
  "atk-s0510a:1830_8": "mahiddhiko nāgo”ti āha.",
  "atk-s0510a:1830_9": "Thero “mayhaṃ kho, bhante,",
  "atk-s0510a:1830_10": "cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, tiṭṭhatu, bhante,",
  "atk-s0510a:1830_11": "nandopanando,",
  "atk-s0510a:1830_12": "ahaṃ nandopanandasadisānaṃ nāgarājānaṃ satampi sahassampi dameyya”ntiādimāha.",
  "atk-s0510a:1831_0": "Nāgarājā cintesi –",
  "atk-s0510a:1831_1": "“pavisanto tāva me na diṭṭho,",
  "atk-s0510a:1831_2": "nikkhamanakāle dāni naṃ dāṭhantare pakkhipitvā khādissāmī”ti cintetvā “nikkhamatha, bhante,",
  "atk-s0510a:1831_3": "mā maṃ antokucchiyaṃ aparāparaṃ caṅkamanto bādhayitthā”ti āha.",
  "atk-s0510a:1831_4": "Thero nikkhamitvā bahi aṭṭhāsi.",
  "atk-s0510a:1831_5": "Nāgarājā “ayaṃ so”ti disvā nāsavātaṃ vissajji,",
  "atk-s0510a:1831_6": "thero catutthajjhānaṃ samāpajji,",
  "atk-s0510a:1831_7": "lomakūpampissa vāto cāletuṃ nāsakkhi.",
  "atk-s0510a:1831_8": "Avasesā bhikkhū kira ādito paṭṭhāya sabbapāṭihāriyāni kātuṃ sakkuṇeyyuṃ,",
  "atk-s0510a:1831_9": "imaṃ pana ṭhānaṃ patvā evaṃ khippanisantino hutvā samāpajjituṃ na sakkhissantīti nesaṃ bhagavā nāgarājadamanaṃ nānujāni.",
  "atk-s0510a:1832_0": "Nāgarājā “ahaṃ imassa samaṇassa nāsavātena lomakūpampi cāletuṃ nāsakkhi,",
  "atk-s0510a:1832_1": "mahiddhiko so samaṇo”ti cintesi.",
  "atk-s0510a:1832_2": "Thero attabhāvaṃ vijahitvā supaṇṇarūpaṃ abhinimminitvā supaṇṇavātaṃ dassento nāgarājānaṃ anubandhi.",
  "atk-s0510a:1832_3": "Nāgarājā taṃ attabhāvaṃ vijahitvā māṇavakavaṇṇaṃ abhinimminitvā “bhante,",
  "atk-s0510a:1832_4": "tumhākaṃ saraṇaṃ gacchāmī”ti vadanto therassa pāde vandi.",
  "atk-s0510a:1832_5": "Thero “satthā, nanda, āgato,",
  "atk-s0510a:1832_6": "ehi gamissāmā”ti nāgarājānaṃ dametvā nibbisaṃ katvā gahetvā bhagavato santikaṃ agamāsi.",
  "atk-s0510a:1832_7": "Nāgarājā bhagavantaṃ vanditvā “bhante,",
  "atk-s0510a:1832_8": "tumhākaṃ saraṇaṃ gacchāmī”ti āha.",
  "atk-s0510a:1832_9": "Bhagavā “sukhī hohi,",
  "atk-s0510a:1832_10": "nāgarājā”ti vatvā bhikkhusaṅghaparivuto anāthapiṇḍikassa nivesanaṃ agamāsi.",
  "atk-s0510a:1833_0": "Anāthapiṇḍiko “kiṃ, bhante,",
  "atk-s0510a:1833_1": "atidivā āgatatthā”ti āha.",
  "atk-s0510a:1833_2": "“Moggallānassa ca nandopanandassa ca saṅgāmo ahosī”ti.",
  "atk-s0510a:1833_3": "“Kassa pana, bhante, jayo,",
  "atk-s0510a:1833_4": "kassa parājayo”ti?",
  "atk-s0510a:1833_5": "“Moggallānassa jayo,",
  "atk-s0510a:1833_6": "nandassa parājayo”ti.",
  "atk-s0510a:1833_7": "Anāthapiṇḍiko “adhivāsetu me, bhante,",
  "atk-s0510a:1833_8": "bhagavā sattāhaṃ ekapaṭipāṭiyā bhattaṃ sattāhaṃ therassa sakkāraṃ karissāmī”ti vatvā sattāhaṃ buddhappamukhānaṃ",
  "atk-s0510a:1833_9": "pañcannaṃ bhikkhusatānaṃ mahāsakkāraṃ akāsi.",
  "atk-s0510a:1833_10": "Tena vuttaṃ –",
  "atk-s0510a:1833_11": "“nandopanandadamanena dīpetabbo”ti.",
  "atk-s0510a:1834_0": "Ekasmiñhi samaye pubbārāme visākhāya mahāupāsikāya kāritasahassagabbhapaṭimaṇḍite pāsāde bhagavati viharante…pe…",
  "atk-s0510a:1834_1": "saṃvejesi ca devatāti.",
  "atk-s0510a:1834_2": "Tena vuttaṃ –",
  "atk-s0510a:1835_0": "“Dharaṇimpi sugambhīraṃ, bahalaṃ duppadhaṃsiyaṃ;",
  "atk-s0510a:1836_0": "Vāmaṅguṭṭhena khobheyyaṃ, iddhiyā pāramiṃ gato”ti.",
  "atk-s0510a:1837_0": "Tattha iddhiyā pāramiṃ gatoti vikubbaniddhiādiiddhiyā pariyosānaṃ gato patto.",
  "atk-s0510a:1838_0": "395.",
  "atk-s0510a:1838_1": "Asmimānanti ahamasmi paññāsīlasamādhisampannotiādi asmimānaṃ na passāmi na akkhāmīti attho.",
  "atk-s0510a:1838_2": "Tadeva dīpento māno mayhaṃ na vijjatīti āha.",
  "atk-s0510a:1838_3": "Sāmaṇere upādāyāti sāmaṇere ādiṃ katvā sakale bhikkhusaṅghe garucittaṃ gāravacittaṃ ādarabahumānaṃ ahaṃ karomīti attho.",
  "atk-s0510a:1839_0": "396.",
  "atk-s0510a:1839_1": "Aparimeyye ito kappeti ito amhākaṃ uppannakappato antarakappādīhi aparimeyye ekaasaṅkhyeyyassa upari satasahassakappamatthaketi attho.",
  "atk-s0510a:1839_2": "Yaṃ kammamabhinīharinti aggasāvakabhāvassa padaṃ puññasampattiṃ pūresiṃ.",
  "atk-s0510a:1839_3": "Tāhaṃ bhūmimanuppattoti ahaṃ taṃ sāvakabhūmiṃ anuppatto āsavakkhayasaṅkhātaṃ nibbānaṃ patto asmi amhīti attho.",
  "atk-s0510a:1840_0": "397.",
  "atk-s0510a:1840_1": "Atthapaṭisambhidādayo catasso paṭisambhidā sotāpattimaggādayo aṭṭha vimokkhā iddhividhādayo cha abhiññāyo me mayā sacchikatā paccakkhaṃ katā.",
  "atk-s0510a:1840_2": "Buddhassa bhagavato ovādānusāsanīsaṅkhātaṃ sāsanaṃ mayā kataṃ sīlapaṭipattinipphādanavasena pariyosāpitanti attho.",
  "atk-s0510a:1841_0": "Itthanti iminā pakārena heṭṭhā vuttakkamena.",
  "atk-s0510a:1841_1": "Evaṃ so ekasseva anomadassībuddhassa santike dvikkhattuṃ byākaraṇaṃ labhi. Kathaṃ?",
  "atk-s0510a:1841_2": "Heṭṭhā vuttanayena seṭṭhi hutvā tassa bhagavato santike laddhabyākaraṇo tato cuto sāmuddike nāgabhavane",
  "atk-s0510a:1841_3": "nibbatto tasseva bhagavato santike dīghāyukabhāvena upahāraṃ katvā nimantetvā bhojetvā mahāpūjaṃ akāsi.",
  "atk-s0510a:1841_4": "Tadāpi bhagavā byākaraṇaṃ kathesi.",
  "atk-s0510a:1841_5": "Sudanti padapūraṇe nipāto.",
  "atk-s0510a:1841_6": "Āyasmāti piyavacanaṃ garugāravādhivacanaṃ.",
  "atk-s0510a:1841_7": "Mahāmoggallānatthero imā apadānagāthāyo abhāsittha kathesi.",
  "atk-s0510a:1841_8": "Itīti parisamāpanatthe nipāto.",
  "atk-s0510a:1842_0": "Mahāmoggallānattheraapadānavaṇṇanā samattā.",
  "atk-s0510a:1843_0": "3-3. Mahākassapattheraapadānavaṇṇanā",
  "atk-s0510a:1844_0": "Padumuttarassa bhagavatotyādikaṃ āyasmato mahākassapattherassa apadānaṃ.",
  "atk-s0510a:1844_1": "Ayampi purimabuddhesu katādhikāro tattha tattha bhave vivaṭṭūpanissayāni puññasambhārāni upacinanto padumuttarabhagavato",
  "atk-s0510a:1844_2": "kāle haṃsavatīnagare vedeho nāma asītikoṭivibhavo kuṭumbiko ahosi.",
  "atk-s0510a:1844_3": "So buddhamāmako,",
  "atk-s0510a:1844_4": "dhammamāmako,",
  "atk-s0510a:1844_5": "saṅghamāmako,",
  "atk-s0510a:1844_6": "upāsako hutvā viharanto ekasmiṃ uposathadivase pātova subhojanaṃ bhuñjitvā uposathaṅgāni adhiṭṭhāya gandhapupphādīni",
  "atk-s0510a:1844_7": "gahetvā vihāraṃ gantvā satthāraṃ pūjetvā vanditvā ekamantaṃ nisīdi.",
  "atk-s0510a:1845_0": "Tasmiñca khaṇe satthā mahānisabhattheraṃ nāma tatiyasāvakaṃ “etadaggaṃ,",
  "atk-s0510a:1845_1": "bhikkhave,",
  "atk-s0510a:1845_2": "mama sāvakānaṃ bhikkhūnaṃ dhutavādānaṃ yadidaṃ nisabho”ti etadagge ṭhapesi.",
  "atk-s0510a:1845_3": "Upāsako taṃ sutvā pasanno dhammakathāvasāne mahājane uṭṭhāya gate satthāraṃ vanditvā “sve, bhante,",
  "atk-s0510a:1845_4": "mayhaṃ bhikkhaṃ adhivāsethā”ti nimantesi.",
  "atk-s0510a:1845_5": "“Mahā kho, upāsaka,",
  "atk-s0510a:1845_6": "bhikkhusaṅgho”ti. “Kittako,",
  "atk-s0510a:1845_7": "bhante”ti?",
  "atk-s0510a:1845_8": "“Aṭṭhasaṭṭhibhikkhusatasahassa”nti. “Bhante,",
  "atk-s0510a:1845_9": "ekaṃ sāmaṇerampi vihāre asesetvā mayhaṃ bhikkhaṃ gaṇhathā”ti.",
  "atk-s0510a:1845_10": "Satthā adhivāsesi.",
  "atk-s0510a:1845_11": "Upāsako satthu adhivāsanaṃ ñatvā gehaṃ gantvā mahādānaṃ sajjetvā punadivase satthu kālaṃ ārocāpesi.",
  "atk-s0510a:1845_12": "Satthā pattacīvaramādāya bhikkhusaṅghaparivuto upāsakassa gharaṃ gantvā paññattāsane nisinno dakkhiṇodakāvasāne",
  "atk-s0510a:1845_13": "yāguādīni sampaṭicchanto bhattavissaggaṃ akāsi.",
  "atk-s0510a:1845_14": "Upāsakopi satthu santike nisīdi.",
  "atk-s0510a:1846_0": "Tasmiṃ antare mahānisabhatthero piṇḍāya caranto tameva vīthiṃ paṭipajji.",
  "atk-s0510a:1846_1": "Upāsako disvā uṭṭhāya gantvā theraṃ vanditvā “pattaṃ, bhante,",
  "atk-s0510a:1846_2": "dethā”ti āha.",
  "atk-s0510a:1846_3": "Thero pattaṃ adāsi. “Bhante,",
  "atk-s0510a:1846_4": "idheva pavisatha,",
  "atk-s0510a:1846_5": "satthāpi gehe nisinno”ti.",
  "atk-s0510a:1846_6": "“Na vaṭṭissati,",
  "atk-s0510a:1846_7": "upāsakā”ti.",
  "atk-s0510a:1846_8": "So therassa pattaṃ gahetvā piṇḍapātassa pūretvā adāsi.",
  "atk-s0510a:1846_9": "Tato theraṃ anugantvā nivatto satthu santike nisīditvā evamāha –",
  "atk-s0510a:1846_10": "“mahānisabhatthero, bhante,",
  "atk-s0510a:1846_11": "‘satthāpi gehe nisinno’ti vuttepi pavisituṃ na icchi.",
  "atk-s0510a:1846_12": "Atthi nu kho etassa tumhākaṃ guṇehi atirekaguṇo”ti?",
  "atk-s0510a:1846_13": "Buddhānañca vaṇṇamaccheraṃ nāma natthi,",
  "atk-s0510a:1846_14": "tasmā satthā evamāha – “upāsaka,",
  "atk-s0510a:1846_15": "mayaṃ bhikkhaṃ āgamayamānā gehe nisīdāma,",
  "atk-s0510a:1846_16": "so bhikkhu na evaṃ nisīditvā bhikkhaṃ udikkhati.",
  "atk-s0510a:1846_17": "Mayaṃ gāmantasenāsane vasāma,",
  "atk-s0510a:1846_18": "so araññeyeva vasati.",
  "atk-s0510a:1846_19": "Mayaṃ channe vasāma,",
  "atk-s0510a:1846_20": "so abbhokāseyeva vasatī”ti bhagavā “ayañca ayañcetassa guṇo”ti mahāsamuddaṃ pūrayamāno viya tassa guṇaṃ kathesi.",
  "atk-s0510a:1847_0": "Upāsakopi pakatiyā jalamānadīpo telena āsitto viya suṭṭhutaraṃ pasanno hutvā cintesi –",
  "atk-s0510a:1847_1": "“kiṃ mayhaṃ aññāya sampattiyā,",
  "atk-s0510a:1847_2": "yaṃnūnāhaṃ anāgate ekassa buddhassa santike dhutavādānaṃ aggabhāvatthāya patthanaṃ karissāmī”ti.",
  "atk-s0510a:1847_3": "So punapi satthāraṃ nimantetvā teneva niyāmena satta divase mahādānaṃ datvā sattame divase buddhappamukhassa",
  "atk-s0510a:1847_4": "mahābhikkhusaṅghassa ticīvarāni datvā satthu pādamūle nipajjitvā evamāha – “yaṃ me, bhante,",
  "atk-s0510a:1847_5": "satta divase dānaṃ dentassa mettaṃ kāyakammaṃ mettaṃ vacīkammaṃ mettaṃ manokammaṃ paccupaṭṭhitaṃ,",
  "atk-s0510a:1847_6": "imināhaṃ na aññaṃ devasampattiṃ vā sakkamārabrahmasampattiṃ vā patthemi,",
  "atk-s0510a:1847_7": "idaṃ pana me kammaṃ anāgate ekassa buddhassa santike mahānisabhattherena pattaṭṭhānantaraṃ pāpuṇanatthāya",
  "atk-s0510a:1847_8": "terasadhutaṅgadharānaṃ aggabhāvassa adhikāro hotū”ti.",
  "atk-s0510a:1847_9": "Satthā “mahantaṃ ṭhānaṃ iminā patthitaṃ,",
  "atk-s0510a:1847_10": "samijjhissati nu kho,",
  "atk-s0510a:1847_11": "no”ti olokento samijjhanabhāvaṃ disvā āha –",
  "atk-s0510a:1847_12": "“manāpaṃ te ṭhānaṃ patthitaṃ,",
  "atk-s0510a:1847_13": "anāgate satasahassakappāvasāne gotamo nāma buddho uppajjissati,",
  "atk-s0510a:1847_14": "tassa tvaṃ tatiyasāvako mahākassapatthero nāma bhavissasī”ti byākāsi.",
  "atk-s0510a:1847_15": "Taṃ sutvā upāsako “buddhānaṃ dve kathā nāma natthī”ti punadivase pattabbaṃ viya taṃ sampattiṃ amaññittha.",
  "atk-s0510a:1847_16": "So yāvatāyukaṃ dānaṃ datvā sīlaṃ samādāya rakkhitvā nānappakāraṃ puññakammaṃ katvā kālaṃkatvā sagge nibbatti.",
  "atk-s0510a:1848_0": "Tato paṭṭhāya devamanussesu sampattiṃ anubhavanto ito ekanavutikappe vipassisammāsambuddhe bandhumatīnagaraṃ",
  "atk-s0510a:1848_1": "upanissāya kheme migadāye viharante devalokā cavitvā aññatarasmiṃ parijiṇṇabrāhmaṇakule nibbatti.",
  "atk-s0510a:1848_2": "Tasmiñca kāle vipassī bhagavā sattame saṃvacchare dhammaṃ kathesi,",
  "atk-s0510a:1848_3": "mahantaṃ kolāhalaṃ ahosi.",
  "atk-s0510a:1848_4": "Sakalajambudīpe devatā “satthā dhammaṃ kathessatī”ti ārocesuṃ.",
  "atk-s0510a:1848_5": "Brāhmaṇo taṃ sāsanaṃ assosi.",
  "atk-s0510a:1848_6": "Tassa nivāsanasāṭako ekoyeva,",
  "atk-s0510a:1848_7": "tathā brāhmaṇiyā.",
  "atk-s0510a:1848_8": "Pārupanaṃ pana dvinnampi ekameva.",
  "atk-s0510a:1848_9": "So sakalanagare “ekasāṭakabrāhmaṇo”ti paññāyi.",
  "atk-s0510a:1848_10": "So brāhmaṇo kenacideva kiccena brāhmaṇānaṃ sannipāte sati brāhmaṇiṃ gehe ṭhapetvā sayaṃ taṃ vatthaṃ pārupitvā gacchati,",
  "atk-s0510a:1848_11": "brāhmaṇīnaṃ sannipāte sati sayaṃ gehe acchati,",
  "atk-s0510a:1848_12": "brāhmaṇī taṃ vatthaṃ pārupitvā gacchati.",
  "atk-s0510a:1848_13": "Tasmiṃ pana divase so brāhmaṇiṃ āha – “bhoti,",
  "atk-s0510a:1848_14": "kiṃ tvaṃ rattiṃ dhammaṃ suṇissasi,",
  "atk-s0510a:1848_15": "udāhu divā”ti? “Sāmi,",
  "atk-s0510a:1848_16": "ahaṃ mātugāmo bhīrukajātikā rattiṃ sotuṃ na sakkomi,",
  "atk-s0510a:1848_17": "divā sossāmī”ti taṃ brāhmaṇaṃ gehe ṭhapetvā taṃ vatthaṃ pārupitvā upāsikāhi saddhiṃ vihāraṃ gantvā satthāraṃ",
  "atk-s0510a:1848_18": "vanditvā ekamantaṃ nisinnā dhammaṃ sutvā upāsikāhi saddhiṃ agamāsi.",
  "atk-s0510a:1848_19": "Atha brāhmaṇo taṃ gehe ṭhapetvā taṃ vatthaṃ pārupitvā vihāraṃ gato.",
  "atk-s0510a:1849_0": "Tasmiñca samaye satthā parisamajjhe alaṅkatadhammāsane nisinno cittabījaniṃ gahetvā ākāsagaṅgaṃ otārento",
  "atk-s0510a:1849_1": "viya sineruṃ manthaṃ katvā sāgaraṃ nimmanthento viya ca dhammakathaṃ kathesi.",
  "atk-s0510a:1849_2": "Brāhmaṇassa parisapariyantena nisinnassa dhammaṃ suṇantassa paṭhamayāmeyeva sakalasarīraṃ pūrayamānā pañcavaṇṇā pīti uppajji.",
  "atk-s0510a:1849_3": "So pārutavatthaṃ saṅgharitvā “dasabalassa dassāmī”ti cintesi.",
  "atk-s0510a:1849_4": "Athassa ādīnavasahassaṃ dassayamānaṃ maccheraṃ uppajji.",
  "atk-s0510a:1849_5": "So “brāhmaṇiyā tuyhañca ekameva vatthaṃ,",
  "atk-s0510a:1849_6": "aññaṃ kiñci pārupanaṃ nāma natthi,",
  "atk-s0510a:1849_7": "apārupitvā bahi vicarituṃ na sakkomī”ti sabbathāpi adātukāmo ahosi.",
  "atk-s0510a:1849_8": "Athassa nikkhante paṭhame majjhimayāmeti tatheva pīti uppajji.",
  "atk-s0510a:1849_9": "So tatheva cintetvā tatheva adātukāmo ahosi.",
  "atk-s0510a:1849_10": "Athassa majjhime yāme nikkhante pacchimayāmepi tatheva pīti uppajji.",
  "atk-s0510a:1849_11": "Tadā so maccheraṃ jinitvā vatthaṃ saṅgharitvā satthu pādamūle ṭhapesi.",
  "atk-s0510a:1849_12": "Tato vāmahatthaṃ ābhujitvā dakkhiṇena hatthena apphoṭetvā “jitaṃ me,",
  "atk-s0510a:1849_13": "jitaṃ me”ti tikkhattuṃ nadi.",
  "atk-s0510a:1850_0": "Tasmiṃ samaye bandhumā rājā dhammāsanassa pacchato antosāṇiyaṃ nisinno dhammaṃ suṇāti.",
  "atk-s0510a:1850_1": "Rañño ca nāma “jitaṃ me”ti saddo amanāpo hoti.",
  "atk-s0510a:1850_2": "Rājā purisaṃ āṇāpesi “gaccha, bhaṇe,",
  "atk-s0510a:1850_3": "etaṃ puccha –",
  "atk-s0510a:1850_4": "‘kiṃ so vadatī”’ti?",
  "atk-s0510a:1850_5": "Brāhmaṇo tenāgantvā pucchito “avasesā hatthiyānādīni āruyha asicammādīni gahetvā parasenaṃ jinanti,",
  "atk-s0510a:1850_6": "na taṃ acchariyaṃ.",
  "atk-s0510a:1850_7": "Ahaṃ pana pacchato āgacchantassa kūṭagoṇassa muggarena sīsaṃ bhinditvā taṃ palāpento viya maccheracittaṃ jinitvā pārutavatthaṃ dasabalassa adāsiṃ,",
  "atk-s0510a:1850_8": "taṃ me jitaṃ maccheraṃ acchariya”nti āha.",
  "atk-s0510a:1850_9": "So āgantvā taṃ pavattiṃ rañño ārocesi.",
  "atk-s0510a:1850_10": "Rājā “amhe, bhaṇe,",
  "atk-s0510a:1850_11": "dasabalassa anurūpaṃ na jānāma,",
  "atk-s0510a:1850_12": "brāhmaṇo jānātī”ti tassa pasīditvā vatthayugaṃ pesesi.",
  "atk-s0510a:1850_13": "Taṃ disvā brāhmaṇo cintesi –",
  "atk-s0510a:1850_14": "“rājā mayhaṃ tuṇhī nisinnassa paṭhamaṃ kiñci adatvā satthu guṇe kathentassa adāsi,",
  "atk-s0510a:1850_15": "satthu guṇe paṭicca idaṃ uppannaṃ,",
  "atk-s0510a:1850_16": "satthuyeva anucchavika”nti tampi vatthayugaṃ dasabalassa adāsi.",
  "atk-s0510a:1850_17": "Rājā “kiṃ brāhmaṇena kata”nti pucchitvā “tampi tena vatthayugaṃ tathāgatasseva dinna”nti sutvā aññānipi dve vatthayugāni pesesi,",
  "atk-s0510a:1850_18": "so tānipi satthu adāsi.",
  "atk-s0510a:1850_19": "Puna rājā ‘aññānipi cattārī’ti evaṃ vatvā yāva evaṃ dvattiṃsa vatthayugāni pesesi.",
  "atk-s0510a:1850_20": "Atha brāhmaṇo “idaṃ vaḍḍhetvā vaḍḍhetvā gahaṇaṃ viya hotī”ti attano atthāya ekaṃ,",
  "atk-s0510a:1850_21": "brāhmaṇiyā ekanti dve vatthayugāni gahetvā,",
  "atk-s0510a:1850_22": "tiṃsa yugāni tathāgatasseva adāsi.",
  "atk-s0510a:1850_23": "Tato paṭṭhāya ca so satthu vissāsiko jāto.",
  "atk-s0510a:1851_0": "Atha taṃ rājā ekadivasaṃ sītasamaye satthu santike dhammaṃ suṇantaṃ disvā satasahassagghanakaṃ attano pārutaṃ rattakambalaṃ datvā āha –",
  "atk-s0510a:1851_1": "“ito paṭṭhāya imaṃ pārupitvā dhammaṃ suṇāhī”ti.",
  "atk-s0510a:1851_2": "So “kiṃ me iminā kambalena imasmiṃ pūtikāye upanītenā”ti cintetvā antogandhakuṭiyaṃ tathāgatassa mañcassa upari vitānaṃ katvā agamāsi.",
  "atk-s0510a:1851_3": "Athekadivasaṃ rājā pātova vihāraṃ gantvā antogandhakuṭiyaṃ satthu santike nisīdi.",
  "atk-s0510a:1851_4": "Tasmiṃ khaṇe chabbaṇṇā buddharasmiyo kambale paṭihaññanti,",
  "atk-s0510a:1851_5": "kambalo ativiya virocittha.",
  "atk-s0510a:1851_6": "Rājā ullokento sañjānitvā āha – “amhākaṃ, bhante,",
  "atk-s0510a:1851_7": "esa kambalo,",
  "atk-s0510a:1851_8": "amhehi ekasāṭakabrāhmaṇassa dinno”ti. “Tumhehi, mahārāja,",
  "atk-s0510a:1851_9": "brāhmaṇo pūjito,",
  "atk-s0510a:1851_10": "brāhmaṇena mayaṃ pūjitā”ti.",
  "atk-s0510a:1851_11": "Rājā “brāhmaṇo yuttaṃ aññāsi,",
  "atk-s0510a:1851_12": "na maya”nti pasīditvā yaṃ manussānaṃ upakārabhūtaṃ,",
  "atk-s0510a:1851_13": "taṃ sabbaṃ aṭṭhaṭṭhakaṃ katvā sabbaṭṭhakaṃ nāma dānaṃ datvā purohitaṭṭhāne ṭhapesi.",
  "atk-s0510a:1851_14": "Sopi “aṭṭhaṭṭhakaṃ nāma catusaṭṭhi hotī”ti catusaṭṭhisalākabhattāni upaṭṭhapetvā yāvajīvaṃ dānaṃ datvā sīlaṃ rakkhitvā tato cuto sagge nibbatti.",
  "atk-s0510a:1852_0": "Puna tato cuto imasmiṃ kappe bhagavato koṇāgamanassa bhagavato kassapassa cāti dvinnaṃ antare bārāṇasiyaṃ kuṭumbiyakule nibbatto.",
  "atk-s0510a:1852_1": "So vaḍḍhimanvāya gharāvāsaṃ vasanto ekadivasaṃ araññe jaṅghavihāraṃ vicarati.",
  "atk-s0510a:1852_2": "Tasmiñca samaye paccekabuddho nadītīre cīvarakammaṃ karonto anuvāte appahonte saṅgharitvā ṭhapetumāraddho.",
  "atk-s0510a:1852_3": "So taṃ disvā “kasmā, bhante,",
  "atk-s0510a:1852_4": "saṅgharitvā ṭhapethā”ti āha.",
  "atk-s0510a:1852_5": "“Anuvāto nappahotī”ti. “Iminā, bhante,",
  "atk-s0510a:1852_6": "karothā”ti uttarisāṭakaṃ datvā “nibbattanibbattaṭṭhāne me kāci hāni mā hotū”ti patthanaṃ akāsi.",
  "atk-s0510a:1853_0": "Gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya pāvisi.",
  "atk-s0510a:1853_1": "Athassa bhaginī paccekabuddhassa piṇḍapātaṃ datvā tassa bhariyaṃ sandhāya –",
  "atk-s0510a:1853_2": "“evarūpaṃ bālaṃ yojanasate parivajjeyya”nti patthanaṃ ṭhapesi.",
  "atk-s0510a:1853_3": "Sā gehaṅgaṇe ṭhitā sutvā “imāya dinnabhattaṃ esa mā bhuñjatū”ti pattaṃ gahetvā bhattaṃ chaḍḍetvā kalalassa pūretvā adāsi.",
  "atk-s0510a:1853_4": "Itarā disvā “bāle,",
  "atk-s0510a:1853_5": "maṃ tāva akkosa vā pahara vā,",
  "atk-s0510a:1853_6": "evarūpassa pana dve asaṅkhyeyyāni pūritapāramissa paccekabuddhassa pattato bhattaṃ chaḍḍetvā kalalaṃ dātuṃ na yutta”nti āha.",
  "atk-s0510a:1853_7": "Athassa bhariyāya paṭisaṅkhānaṃ uppajji.",
  "atk-s0510a:1853_8": "Sā “tiṭṭhatha,",
  "atk-s0510a:1853_9": "bhante”ti kalalaṃ chaḍḍetvā pattaṃ dhovitvā gandhacuṇṇena ubbaṭṭetvā paṇītabhattassa catumadhurassa ca",
  "atk-s0510a:1853_10": "pūretvā upari āsittena padumagabbhavaṇṇena sappinā vijjotamānaṃ pattaṃ paccekabuddhassa hatthe ṭhapetvā",
  "atk-s0510a:1853_11": "“yathā ayaṃ piṇḍapāto obhāsajāto,",
  "atk-s0510a:1853_12": "evaṃ obhāsajātaṃ me sarīraṃ hotū”ti patthanaṃ akāsi.",
  "atk-s0510a:1853_13": "Paccekabuddho anumoditvā ākāsaṃ pakkhandi.",
  "atk-s0510a:1853_14": "Tepi dve jāyampatikā yāvatāyukaṃ ṭhatvā tato cutā sagge nibbattiṃsu.",
  "atk-s0510a:1853_15": "Puna tato cavitvā upāsako kassapasammāsambuddhakāle bārāṇasiyaṃ asītikoṭivibhavasampanne kule nibbatti,",
  "atk-s0510a:1853_16": "itarāpi tādisasseva seṭṭhino dhītā hutvā nibbatti,",
  "atk-s0510a:1853_17": "tassa vayappattassa tameva seṭṭhidhītaraṃ ānayiṃsu.",
  "atk-s0510a:1853_18": "Tassā pubbe aniṭṭhavipākassa pāpakammassa ānubhāvena patikulaṃ paviṭṭhamattāya ummārantarato paṭṭhāya",
  "atk-s0510a:1853_19": "sakalaṃ gehaṃ ugghāṭitavaccakūpo viya duggandhaṃ jātaṃ.",
  "atk-s0510a:1853_20": "Kumāro “kassāyaṃ gandho”ti pucchitvā “seṭṭhikaññāyā”ti sutvā “nīharatha na”nti tassāyeva kulagharaṃ pesesi.",
  "atk-s0510a:1853_21": "Sā teneva nīhārena sattasu ṭhānesu paṭinivatti.",
  "atk-s0510a:1854_0": "Tena samayena kassapadasabalo parinibbāyi.",
  "atk-s0510a:1854_1": "Tassa satasahasagghanikāhi suvaṇṇiṭṭhakāhi yojanubbedhaṃ cetiyaṃ ārabhiṃsu.",
  "atk-s0510a:1854_2": "Tasmiṃ cetiye kariyamāne sā seṭṭhidhītā cintesi –",
  "atk-s0510a:1854_3": "“ahaṃ sattasu ṭhānesu paṭinivattā,",
  "atk-s0510a:1854_4": "kiṃ me jīvitenā”ti attano ābharaṇabhaṇḍaṃ bhañjāpetvā suvaṇṇiṭṭhakaṃ kāresi ratanāyataṃ vidatthivitthiṇṇaṃ caturaṅgulubbedhaṃ.",
  "atk-s0510a:1854_5": "Tato haritālamanosilāpiṇḍaṃ gahetvā aṭṭha uppalapupphahatthake ādāya cetiyakaraṇaṭṭhānaṃ gatā.",
  "atk-s0510a:1854_6": "Tasmiñca khaṇe ekā iṭṭhakāpanti parikkhipitvā āgacchamānā ghaṭaniṭṭhakāya ūnā hoti.",
  "atk-s0510a:1854_7": "Seṭṭhidhītā vaḍḍhakiṃ āha “imaṃ me iṭṭhakaṃ ettha ṭhapethā”ti.",
  "atk-s0510a:1854_8": "“Amma bhaddake,",
  "atk-s0510a:1854_9": "kāle āgatāsi,",
  "atk-s0510a:1854_10": "sayameva ṭhapehī”ti.",
  "atk-s0510a:1854_11": "Sā āruyha telena haritālamanosilāpiṇḍaṃ yojetvā tena bandhanena iṭṭhakaṃ patiṭṭhapetvā upari aṭṭhahi",
  "atk-s0510a:1854_12": "uppalapupphahatthakehi pūjaṃ katvā vanditvā “nibbattanibbattaṭṭhāne me kāyato candanagandho vāyatu,",
  "atk-s0510a:1854_13": "mukhato uppalagandho”ti patthanaṃ katvā cetiyaṃ vanditvā padakkhiṇaṃ katvā gehaṃ agamāsi.",
  "atk-s0510a:1855_0": "Tasmiṃyeva khaṇe sā yassa seṭṭhiputtassa paṭhamaṃ gehaṃ nītā,",
  "atk-s0510a:1855_1": "tassa taṃ ārabbha sati udapādi.",
  "atk-s0510a:1855_2": "Nagarepi nakkhattaṃ saṅghuṭṭhaṃ hoti.",
  "atk-s0510a:1855_3": "So upaṭṭhāke āha “idha ānītā seṭṭhidhītā kuhi”nti?",
  "atk-s0510a:1855_4": "“Kulagehe, sāmī”ti.",
  "atk-s0510a:1855_5": "“Ānetha naṃ,",
  "atk-s0510a:1855_6": "nakkhattaṃ kīḷissāmī”ti.",
  "atk-s0510a:1855_7": "Te gantvā taṃ vanditvā ṭhitā. “Kiṃ, tātā,",
  "atk-s0510a:1855_8": "āgatatthā”ti tāya puṭṭhā tassā taṃ pavattiṃ ācikkhiṃsu. “Tātā,",
  "atk-s0510a:1855_9": "mayā ābharaṇabhaṇḍehi cetiyaṃ pūjitaṃ,",
  "atk-s0510a:1855_10": "ābharaṇaṃ me natthī”ti.",
  "atk-s0510a:1855_11": "Te gantvā seṭṭhiputtassa ārocesuṃ.",
  "atk-s0510a:1855_12": "“Ānetha naṃ,",
  "atk-s0510a:1855_13": "piḷandhanaṃ labhissatī”ti.",
  "atk-s0510a:1855_14": "Te taṃ ānayiṃsu.",
  "atk-s0510a:1855_15": "Tassā saha gehapavesanena sakalagehaṃ candanagandho ceva uppalagandho ca vāyi.",
  "atk-s0510a:1855_16": "Seṭṭhiputto taṃ pucchi – “bhadde,",
  "atk-s0510a:1855_17": "tava sarīrato paṭhamaṃ duggandho vāyi,",
  "atk-s0510a:1855_18": "idāni pana te sarīrato candanagandho,",
  "atk-s0510a:1855_19": "mukhato uppalagandho vāyati,",
  "atk-s0510a:1855_20": "kimeta”nti?",
  "atk-s0510a:1855_21": "Sā ādito paṭṭhāya attanā katakammaṃ ārocesi.",
  "atk-s0510a:1855_22": "Seṭṭhiputto “niyyānikaṃ vata buddhasāsana”nti pasīditvā yojanikaṃ suvaṇṇacetiyaṃ kambalakañcukena paṭicchādetvā",
  "atk-s0510a:1855_23": "tattha tattha rathacakkapamāṇehi suvaṇṇapadumehi alaṅkari.",
  "atk-s0510a:1855_24": "Tesaṃ dvādasahatthā olambakā honti.",
  "atk-s0510a:1856_0": "So tattha yāvatāyukaṃ ṭhatvā tato cuto sagge nibbattitvā,",
  "atk-s0510a:1856_1": "puna tato cavitvā bārāṇasito yojanamatte ṭhāne aññatarasmiṃ amaccakule nibbatti.",
  "atk-s0510a:1856_2": "Bhariyā panassa devalokato cavitvā rājakule jeṭṭharājadhītā hutvā nibbatti.",
  "atk-s0510a:1856_3": "Tesu vayappattesu kumārassa vasanagāme nakkhattaṃ saṅghuṭṭhaṃ.",
  "atk-s0510a:1856_4": "So mātaraṃ āha – “amma,",
  "atk-s0510a:1856_5": "sāṭakaṃ me dehi,",
  "atk-s0510a:1856_6": "nakkhattaṃ kīḷissāmī”ti.",
  "atk-s0510a:1856_7": "Sā dhotavatthaṃ nīharitvā adāsi. “Amma,",
  "atk-s0510a:1856_8": "thūlamida”nti āha.",
  "atk-s0510a:1856_9": "Sā aññaṃ nīharitvā adāsi.",
  "atk-s0510a:1856_10": "So tampi paṭikkhipi.",
  "atk-s0510a:1856_11": "Atha naṃ mātā āha – “tāta,",
  "atk-s0510a:1856_12": "yādise gehe mayaṃ jātā,",
  "atk-s0510a:1856_13": "natthi no ito sukhumatarassa paṭilābhāya puñña”nti.",
  "atk-s0510a:1856_14": "“Tena hi labhanaṭṭhānaṃ gacchāmi, ammā”ti. “Putta,",
  "atk-s0510a:1856_15": "ahaṃ ajjeva tuyhaṃ bārāṇasinagararajjapaṭilābhaṃ icchāmī”ti.",
  "atk-s0510a:1856_16": "So mātaraṃ vanditvā “gacchāmi, ammā”ti. “Gaccha, tātā”ti.",
  "atk-s0510a:1856_17": "So pana puññaniyāmena nikkhamitvā bārāṇasiṃ gantvā uyyāne maṅgalasilāpaṭṭe sasīsaṃ pārupitvā nipajji.",
  "atk-s0510a:1856_18": "So ca bārāṇasirañño kālaṅkatassa sattamo divaso hoti.",
  "atk-s0510a:1857_0": "Amaccā rañño sarīrakiccaṃ katvā rājaṅgaṇe nisīditvā mantayiṃsu –",
  "atk-s0510a:1857_1": "“rañño ekā dhītāva atthi,",
  "atk-s0510a:1857_2": "putto natthi,",
  "atk-s0510a:1857_3": "arājakaṃ rajjaṃ nassissati,",
  "atk-s0510a:1857_4": "ko rājā bhavituṃ arahatī”ti?",
  "atk-s0510a:1857_5": "“Tvaṃ hohi,",
  "atk-s0510a:1857_6": "tvaṃ hohī”ti.",
  "atk-s0510a:1857_7": "Purohito āha –",
  "atk-s0510a:1857_8": "“bahuṃ oloketuṃ na vaṭṭati,",
  "atk-s0510a:1857_9": "phussarathaṃ vissajjessāmā”ti.",
  "atk-s0510a:1857_10": "Te kumudavaṇṇe cattāro sindhave yojetvā pañcavidharājakakudhabhaṇḍaṃ setacchattañca tasmiṃ ṭhapetvā rathaṃ",
  "atk-s0510a:1857_11": "vissajjetvā pacchato tūriyāni paggaṇhāpesuṃ.",
  "atk-s0510a:1857_12": "Ratho pācīnadvārena nikkhamitvā uyyānābhimukho agamāsi.",
  "atk-s0510a:1857_13": "“Paricayena uyyānābhimukho gacchati,",
  "atk-s0510a:1857_14": "nivattemā”ti keci āhaṃsu.",
  "atk-s0510a:1857_15": "Purohito “mā nivattayitthā”ti āha.",
  "atk-s0510a:1857_16": "Ratho gantvā kumāraṃ padakkhiṇaṃ katvā āruhanasajjo hutvā aṭṭhāsi.",
  "atk-s0510a:1857_17": "Purohito pārupanakaṇṇaṃ apanetvā pādatalāni olokento “tiṭṭhatu ayaṃ dīpo,",
  "atk-s0510a:1857_18": "dvisahassaparittadīpavāresu catūsu mahādīpesu esa rajjaṃ kāretuṃ yutto”ti vatvā “tūriyāni paggaṇhathā”ti tikkhattuṃ tūriyāni paggaṇhāpeti.",
  "atk-s0510a:1858_0": "Atha kumāro mukhaṃ vivaritvā olokento “kena kammena āgatatthā”ti āha. “Deva,",
  "atk-s0510a:1858_1": "tumhākaṃ rajjaṃ pāpuṇātī”ti.",
  "atk-s0510a:1858_2": "“Rājā vo kaha”nti?",
  "atk-s0510a:1858_3": "“Devattaṃ gato, sāmī”ti.",
  "atk-s0510a:1858_4": "“Kati divasā atikkantā”ti?",
  "atk-s0510a:1858_5": "“Ajja sattamo divaso”ti.",
  "atk-s0510a:1858_6": "“Putto vā dhītā vā natthī”ti?",
  "atk-s0510a:1858_7": "“Dhītā atthi, deva,",
  "atk-s0510a:1858_8": "putto natthī”ti.",
  "atk-s0510a:1858_9": "“Tena hi karissāmi rajja”nti.",
  "atk-s0510a:1858_10": "Te tāvadeva abhisekamaṇḍapaṃ kāretvā rājadhītaraṃ sabbālaṅkārehi alaṅkaritvā uyyānaṃ ānetvā kumārassa abhisekaṃ akaṃsu.",
  "atk-s0510a:1858_11": "Athassa katābhisekassa satasahassagghanakaṃ vatthaṃ upanayiṃsu.",
  "atk-s0510a:1858_12": "So “kimidaṃ,",
  "atk-s0510a:1858_13": "tātā”ti āha.",
  "atk-s0510a:1858_14": "“Nivāsanavatthaṃ, devā”ti. “Nanu, tātā,",
  "atk-s0510a:1858_15": "thūla”nti?",
  "atk-s0510a:1858_16": "“Manussaparibhogavatthesu ito mudutaraṃ natthi, devā”ti.",
  "atk-s0510a:1858_17": "“Tumhākaṃ rājā evarūpaṃ nivāsesī”ti? “Āma, devā”ti.",
  "atk-s0510a:1858_18": "“Na maññe puññavā tumhākaṃ rājā”ti “suvaṇṇabhiṅgāraṃ āharatha,",
  "atk-s0510a:1858_19": "labhissāmi vattha”nti suvaṇṇabhiṅgāraṃ āharāpetvā uṭṭhāya hatthe dhovitvā mukhaṃ vikkhāletvā hatthena udakaṃ gahetvā puratthimadisāyaṃ abbhukkiri.",
  "atk-s0510a:1858_20": "Ghanapathaviṃ bhinditvā aṭṭha kapparukkhā uṭṭhahiṃsu.",
  "atk-s0510a:1858_21": "Puna udakaṃ gahetvā dakkhiṇapacchimauttaradisāyanti evaṃ catūsu disāsu abbhukkiri.",
  "atk-s0510a:1858_22": "Sabbadisāsu aṭṭhaaṭṭhakaṃ katvā dvattiṃsa kapparukkhā uṭṭhahiṃsu.",
  "atk-s0510a:1858_23": "So ekaṃ dibbadussaṃ nivāsetvā ekaṃ pārupitvā “nandarañño vijite suttakantikā itthiyo ‘mā suttaṃ kantiṃsū’ti",
  "atk-s0510a:1858_24": "evaṃ bheriṃ carāpethā”ti vatvā chattaṃ ussāpetvā alaṅkatapaṭiyatto hatthikkhandhavaragato nagaraṃ pavisitvā",
  "atk-s0510a:1858_25": "pāsādaṃ abhiruyha mahāsampattiṃ anubhavi.",
  "atk-s0510a:1859_0": "Evaṃ gacchante kāle devī rañño sampattiṃ disvā “aho vata tapassī”ti kāruññākāraṃ dassesi. “Kimidaṃ,",
  "atk-s0510a:1859_1": "devī”ti puṭṭhā “atimahatī, deva,",
  "atk-s0510a:1859_2": "te sampatti,",
  "atk-s0510a:1859_3": "atīte buddhānaṃ saddahitvā katakalyāṇassa phalaṃ,",
  "atk-s0510a:1859_4": "idāni anāgatassa paccayaṃ puññaṃ na karothā”ti āha.",
  "atk-s0510a:1859_5": "Kassa dassāma,",
  "atk-s0510a:1859_6": "sīlavanto natthīti. “Asuñño, deva,",
  "atk-s0510a:1859_7": "jambudīpo arahantehi; tumhe, deva,",
  "atk-s0510a:1859_8": "dānaṃ sajjetha,",
  "atk-s0510a:1859_9": "ahaṃ arahante lacchāmī”ti āha.",
  "atk-s0510a:1859_10": "Punadivase rājā pācīnadvāre dānaṃ sajjāpesi.",
  "atk-s0510a:1859_11": "Devī pātova uposathaṅgāni adhiṭṭhāya uparipāsāde puratthābhimukhā urena nipajjitvā “sace etissāya disāya arahanto atthi,",
  "atk-s0510a:1859_12": "sve āgantvā amhākaṃ bhikkhaṃ gaṇhantū”ti āha.",
  "atk-s0510a:1859_13": "Tassaṃ disāyaṃ arahanto nāhesuṃ,",
  "atk-s0510a:1859_14": "taṃ sakkāraṃ kapaṇayācakānaṃ adaṃsu.",
  "atk-s0510a:1860_0": "Punadivase dakkhiṇadvāre sajjetvā tatheva dakkhiṇeyyaṃ nālattha,",
  "atk-s0510a:1860_1": "punadivasepi pacchimadvāre tatheva.",
  "atk-s0510a:1860_2": "Uttaradvāre sajjitadivasena pana deviyā tatheva nimantentiyā himavante vasantānaṃ padumavatiyā puttānaṃ",
  "atk-s0510a:1860_3": "pañcasatānaṃ paccekabuddhānaṃ jeṭṭhako mahāpadumapaccekabuddho bhātike āmantesi – “mārisā,",
  "atk-s0510a:1860_4": "nandarājā tumhe nimanteti,",
  "atk-s0510a:1860_5": "adhivāsetha tassā”ti.",
  "atk-s0510a:1860_6": "Te adhivāsetvā punadivase anotattadahe mukhaṃ dhovitvā ākāsenāgantvā uttaradvāre otariṃsu.",
  "atk-s0510a:1860_7": "Manussā disvā gantvā “pañcasatā, deva,",
  "atk-s0510a:1860_8": "paccekabuddhā āgatā”ti rañño ārocesuṃ.",
  "atk-s0510a:1860_9": "Rājā saddhiṃ deviyā gantvā vanditvā paccekabuddhe pāsādaṃ āropetvā tatra nesaṃ dānaṃ datvā bhattakiccāvasāne rājā saṅghattherassa,",
  "atk-s0510a:1860_10": "devī saṅghanavakassa pādamūle nipatitvā “ayyā, bhante,",
  "atk-s0510a:1860_11": "paccayehi na kilamissanti,",
  "atk-s0510a:1860_12": "mayañca puññena na parihāyissāmī,",
  "atk-s0510a:1860_13": "amhākaṃ yāvajīvaṃ idha nivāsāya paṭiññaṃ dethā”ti paṭiññaṃ kāretvā uyyāne pañca paṇṇasālāsatāni,",
  "atk-s0510a:1860_14": "pañca caṅkamanasatānīti sabbākārena nivāsanaṭṭhānāni sampādetvā tattha vasāpesuṃ.",
  "atk-s0510a:1861_0": "Evaṃ kāle gacchante rañño paccante kupite rājā “ahaṃ paccantaṃ vūpasametuṃ gacchāmi,",
  "atk-s0510a:1861_1": "tvaṃ paccekabuddhesu mā pamajjā”ti deviṃ ovaditvā gato.",
  "atk-s0510a:1861_2": "Tasmiṃ anāgateyeva paccekabuddhānaṃ āyusaṅkhārā khīṇā.",
  "atk-s0510a:1861_3": "Mahāpadumapaccekabuddho tiyāmarattiṃ jhānakīḷaṃ kīḷitvā aruṇuggamanasamaye ālambanaphalakaṃ ālambitvā",
  "atk-s0510a:1861_4": "ṭhitakova anupādisesāya nibbānadhātuyā parinibbāyi.",
  "atk-s0510a:1861_5": "Etenupāyena sesāpīti sabbeva parinibbutā.",
  "atk-s0510a:1861_6": "Punadivase devī paccekabuddhānaṃ nisīdanaṭṭhānāni sajjetvā pupphāni vikiritvā dhūpaṃ vāsetvā tesaṃ āgamanaṃ",
  "atk-s0510a:1861_7": "olokentī nisinnā āgamanaṃ adisvā purise pesesi –",
  "atk-s0510a:1861_8": "“gacchatha, tātā,",
  "atk-s0510a:1861_9": "jānātha kiṃ ayyānaṃ aphāsuka”nti?",
  "atk-s0510a:1861_10": "Te gantvā mahāpadumassa paṇṇasālāya dvāraṃ vivaritvā tattha taṃ apassantā caṅkamanaṃ gantvā ālambanaphalakaṃ nissāya ṭhitaṃ disvā vanditvā “kālo,",
  "atk-s0510a:1861_11": "bhante”ti āhaṃsu.",
  "atk-s0510a:1861_12": "Parinibbutasarīraṃ kiṃ kathessati,",
  "atk-s0510a:1861_13": "te “niddāyati maññe”ti vatvā piṭṭhipāde hatthena parāmasitvā pādānaṃ sītalatāya ceva thaddhatāya ca parinibbutabhāvaṃ",
  "atk-s0510a:1861_14": "ñatvā dutiyassa santikaṃ gantvā tatheva ñatvā puna tatiyassāti evaṃ sabbepi parinibbutabhāvaṃ ñatvā rājakulaṃ āgamiṃsu. “Kahaṃ, tātā,",
  "atk-s0510a:1861_15": "paccekabuddhā”ti puṭṭhā “parinibbutā,",
  "atk-s0510a:1861_16": "devī”ti āhaṃsu.",
  "atk-s0510a:1861_17": "Devī kandantī rodantī nikkhamitvā nāgarehi saddhiṃ tattha gantvā sādhukīḷitaṃ kāretvā paccekabuddhānaṃ",
  "atk-s0510a:1861_18": "sarīrakiccaṃ kāretvā dhātuyo gāhāpetvā cetiyaṃ patiṭṭhāpesi.",
  "atk-s0510a:1862_0": "Rājā paccantaṃ vūpasametvā āgato paccuggamanaṃ āgataṃ deviṃ pucchi – “kiṃ, bhadde,",
  "atk-s0510a:1862_1": "tvaṃ paccekabuddhesu na pamajjasi,",
  "atk-s0510a:1862_2": "nirogā ca ayyā”ti?",
  "atk-s0510a:1862_3": "“Parinibbutā, devā”ti.",
  "atk-s0510a:1862_4": "Taṃ sutvā rājā cintesi –",
  "atk-s0510a:1862_5": "“evarūpānampi paṇḍitānaṃ maraṇaṃ uppajjati,",
  "atk-s0510a:1862_6": "amhākaṃ kuto mokkhā”ti?",
  "atk-s0510a:1862_7": "So nagaraṃ apavisitvā uyyānameva gantvā jeṭṭhaputtaṃ pakkosāpetvā tassa rajjaṃ niyyātetvā sayaṃ samaṇapabbajjaṃ pabbaji.",
  "atk-s0510a:1862_8": "Devīpi “raññe pabbajite ahaṃ kiṃ karissāmī”ti tatheva uyyāne pabbaji.",
  "atk-s0510a:1862_9": "Dvepi jhānaṃ bhāvetvā tato cutā brahmaloke nibbattiṃsu.",
  "atk-s0510a:1863_0": "Tesu tattheva vasantesu amhākaṃ satthā loke uppajjitvā pavattitavaradhammacakko anupubbena rājagahaṃ pāpuṇi.",
  "atk-s0510a:1863_1": "Satthari tattha paṭivasante ayaṃ pippalimāṇavo magadharaṭṭhe mahātitthabrāhmaṇagāme kapilabrāhmaṇassa bhariyāya kucchimhi nibbatto.",
  "atk-s0510a:1863_2": "Ayaṃ bhaddakāpilānī maddaraṭṭhe sāgalanagare kosiyagottabrāhmaṇassa bhariyāya kucchimhi nibbattā.",
  "atk-s0510a:1863_3": "Tesaṃ anukkamena vaḍḍhamānānaṃ pippalimāṇavassa vīsatime,",
  "atk-s0510a:1863_4": "bhaddāya soḷasame vaye sampatte mātāpitaro puttaṃ oloketvā “tāta,",
  "atk-s0510a:1863_5": "tvaṃ vayappatto,",
  "atk-s0510a:1863_6": "kulavaṃsaṃ patiṭṭhapetuṃ yutto”ti ativiya nippīḷiyiṃsu.",
  "atk-s0510a:1863_7": "Māṇavo āha –",
  "atk-s0510a:1863_8": "“mayhaṃ sotapathe evarūpaṃ kathaṃ mā kathayittha,",
  "atk-s0510a:1863_9": "ahaṃ yāva tumhe dharatha,",
  "atk-s0510a:1863_10": "tāva paṭijaggissāmi,",
  "atk-s0510a:1863_11": "tumhākaṃ accayena nikkhamitvā pabbajissāmī”ti.",
  "atk-s0510a:1863_12": "Te katipāhaṃ atikkamitvā puna kathayiṃsu.",
  "atk-s0510a:1863_13": "Sopi puna paṭikkhipi.",
  "atk-s0510a:1863_14": "Tato paṭṭhāya mātā nirantaraṃ kathetiyeva.",
  "atk-s0510a:1864_0": "Māṇavo “mātaraṃ saññāpessāmī”ti rattasuvaṇṇassa nikkhasahassaṃ datvā suvaṇṇakārehi itthirūpakaṃ kāretvā",
  "atk-s0510a:1864_1": "tassa majjanaghaṭṭanādikammapariyosāne taṃ rattavatthaṃ nivāsetvā suvaṇṇasampannehi pupphehi ceva nānālaṅkārehi",
  "atk-s0510a:1864_2": "ca alaṅkārāpetvā “amma,",
  "atk-s0510a:1864_3": "evarūpaṃ ārammaṇaṃ labhanto gehe vasissāmi,",
  "atk-s0510a:1864_4": "alabhanto na vasissāmī”ti.",
  "atk-s0510a:1864_5": "Paṇḍitā brāhmaṇī cintesi –",
  "atk-s0510a:1864_6": "“mayhaṃ putto puññavā dinnadāno katābhinīhāro pubbe puññāni karonto na ekakova akāsi,",
  "atk-s0510a:1864_7": "addhā etena saha katapuññā suvaṇṇarūpakapaṭibhāgā bhavissatī”ti.",
  "atk-s0510a:1864_8": "Aṭṭha brāhmaṇe pakkosāpetvā sabbabhogehi santappetvā suvaṇṇarūpakaṃ rathe āropetvā “gacchatha, tātā,",
  "atk-s0510a:1864_9": "yattha amhehi jātigottabhogādisamānakule evarūpaṃ dārikaṃ passatha,",
  "atk-s0510a:1864_10": "tattha idameva suvaṇṇarūpakaṃ saccākāraṃ katvā dethā”ti uyyojesi.",
  "atk-s0510a:1865_0": "Te “amhākaṃ nāma etaṃ kamma”nti nikkhamitvā “kattha labhissāma,",
  "atk-s0510a:1865_1": "maddaraṭṭhaṃ nāma itthāgāraṃ,",
  "atk-s0510a:1865_2": "maddaraṭṭhaṃ gamissāmā”ti maddaraṭṭhe sāgalanagaraṃ agamaṃsu.",
  "atk-s0510a:1865_3": "Attha taṃ suvaṇṇarūpakaṃ nhānatitthe ṭhapetvā ekamantaṃ nisīdiṃsu.",
  "atk-s0510a:1865_4": "Atha bhaddāya dhātī bhaddaṃ nhāpetvā alaṅkaritvā sayaṃ nhāyituṃ udakatitthaṃ gantvā suvaṇṇarūpakaṃ disvā",
  "atk-s0510a:1865_5": "“kissāyaṃ avinītā idhāgantvā ṭhitā”ti piṭṭhipasse paharitvā suvaṇṇarūpakaṃ ñatvā “ayyadhītā meti saññaṃ uppādesi,",
  "atk-s0510a:1865_6": "ayaṃ pana ayyadhītāya nivāsanapaṭiggahitāyapi asadisā”ti āha.",
  "atk-s0510a:1865_7": "Atha naṃ te brāhmaṇā “evarūpā kira te sāmidhītā”ti pucchiṃsu.",
  "atk-s0510a:1865_8": "Sā “imāya suvaṇṇapaṭimāya sataguṇena sahassaguṇena mayhaṃ ayyadhītā abhirūpatarā”,",
  "atk-s0510a:1865_9": "tathā hi “appadīpepi dvādasahatthe gabbhe nisinnā sarīrobhāsena tamaṃ vidhamatī”ti āha.",
  "atk-s0510a:1865_10": "“Tena hi tassā mātāpitūnaṃ santikaṃ gacchāmā”ti suvaṇṇarūpakaṃ rathe āropetvā taṃ dhātiṃ anugantvā kosiyagottassa",
  "atk-s0510a:1865_11": "gharadvāre ṭhatvā āgamanaṃ ārocayiṃsu.",
  "atk-s0510a:1866_0": "Brāhmaṇo paṭisanthāraṃ katvā “kuto āgatatthā”ti pucchi.",
  "atk-s0510a:1866_1": "Te “magadharaṭṭhe mahātitthagāme kapilabrāhmaṇassa gharato iminā nāma kāraṇena āgatamhā”ti āhaṃsu. “Sādhu, tātā,",
  "atk-s0510a:1866_2": "amhehi samajātigottavibhavo so brāhmaṇo,",
  "atk-s0510a:1866_3": "dassāma dārika”nti paṇṇākāraṃ gaṇhi.",
  "atk-s0510a:1866_4": "Te kapilabrāhmaṇassa sāsanaṃ pahiṇiṃsu –",
  "atk-s0510a:1866_5": "“laddhā no bhaddā nāma dārikā,",
  "atk-s0510a:1866_6": "kattabbaṃ jānāthā”ti.",
  "atk-s0510a:1866_7": "Taṃ sāsanaṃ sutvā pippalimāṇavassa ārocayiṃsu “laddhā dārikā”ti.",
  "atk-s0510a:1866_8": "Pippalimāṇavo “ahaṃ ‘na labhissantī’ti cintesiṃ,",
  "atk-s0510a:1866_9": "ime ‘laddhā’ti pesenti,",
  "atk-s0510a:1866_10": "anatthiko hutvā paṇṇaṃ pesessāmī”ti rahogato paṇṇaṃ likhi “bhaddā attano jātigottabhogānurūpaṃ patiṃ labhatu,",
  "atk-s0510a:1866_11": "ahaṃ nikkhamitvā pabbajissāmi,",
  "atk-s0510a:1866_12": "mā pacchā vippaṭisārinī ahosī”ti.",
  "atk-s0510a:1866_13": "Bhaddāpi “asukassa kira maṃ dātukāmā”ti sutvā rahogatā paṇṇaṃ likhi –",
  "atk-s0510a:1866_14": "“ayyaputto attano jātigottabhogānurūpaṃ dārikaṃ labhatu,",
  "atk-s0510a:1866_15": "ahaṃ pabbajissāmi,",
  "atk-s0510a:1866_16": "mā pacchā vippaṭisārī bhavāhī”ti.",
  "atk-s0510a:1866_17": "Dvepi paṇṇāni antarāmagge samāgacchiṃsu.",
  "atk-s0510a:1866_18": "“Idaṃ kassa paṇṇa”nti?",
  "atk-s0510a:1866_19": "“Pippalimāṇavena bhaddāya pahita”nti.",
  "atk-s0510a:1866_20": "“Idaṃ kassā”ti?",
  "atk-s0510a:1866_21": "“Bhaddāya pippalimāṇavassa pahita”nti ca vutte te dvepi vācetvā “passatha dārakānaṃ kamma”nti phāletvā",
  "atk-s0510a:1866_22": "araññe chaḍḍetvā aññaṃ taṃsamānaṃ paṇṇaṃ likhitvā ito etto ca pesesuṃ.",
  "atk-s0510a:1866_23": "Iti kumārassa kumārikāya ca sadisaṃ paṇṇaṃ lokassādarahitamevāti anicchamānānampi tesaṃ dvinnaṃ samāgamo ahosi.",
  "atk-s0510a:1867_0": "Taṃdivasameva pippalimāṇavopi bhaddaṃ ekaṃ pupphadāmaṃ gaṇhāpesi.",
  "atk-s0510a:1867_1": "Bhaddāpi tāni sayanamajjhe ṭhapesi.",
  "atk-s0510a:1867_2": "Ubhopi bhuttasāyamāsā sayanaṃ āruhituṃ ārabhiṃsu.",
  "atk-s0510a:1867_3": "Tesu māṇavo dakkhiṇapassena sayanaṃ āruhi,",
  "atk-s0510a:1867_4": "bhaddā vāmapassena abhiruhitvā āha –",
  "atk-s0510a:1867_5": "“yassa passe pupphāni milāyanti,",
  "atk-s0510a:1867_6": "tassa rāgacittaṃ uppannanti vijānissāma,",
  "atk-s0510a:1867_7": "imaṃ pupphadāmaṃ na allīyitabba”nti.",
  "atk-s0510a:1867_8": "Te pana aññamaññaṃ sarīrasamphassabhayena sakalarattiṃ niddaṃ anokkamantāva vītināmesuṃ.",
  "atk-s0510a:1867_9": "Divā pana hasitamattampi nākaṃsu.",
  "atk-s0510a:1867_10": "Te lokāmisena asaṃsaṭṭhā yāva mātāpitaro dharanti,",
  "atk-s0510a:1867_11": "tāva kuṭumbaṃ avicāretvā tesu kālaṅkatesu vicārayiṃsu.",
  "atk-s0510a:1867_12": "Mahatī māṇavassa sampatti.",
  "atk-s0510a:1867_13": "Ekadivasaṃ sarīraṃ ubbaṭṭetvā chaḍḍetabbaṃ suvaṇṇacuṇṇaṃ eva magadhanāḷiyā dvādasanāḷimattaṃ laddhuṃ vaṭṭati.",
  "atk-s0510a:1867_14": "Yantabaddhāni saṭṭhi mahātaḷākāni,",
  "atk-s0510a:1867_15": "kammanto dvādasayojaniko,",
  "atk-s0510a:1867_16": "anurādhapurappamāṇā cuddasagāmā,",
  "atk-s0510a:1867_17": "cuddasa hatthānīkāni,",
  "atk-s0510a:1867_18": "cuddasa assānīkāni,",
  "atk-s0510a:1867_19": "cuddasa rathānīkāni.",
  "atk-s0510a:1868_0": "So ekadivasaṃ alaṅkataassaṃ āruyha mahājanaparivuto kammantaṭṭhānaṃ gantvā khettakoṭiyaṃ ṭhito naṅgalehi",
  "atk-s0510a:1868_1": "chinnaṭṭhānato kākādayo sakuṇe gaṇḍuppādādike pāṇake uddharitvā khādante disvā “tātā,",
  "atk-s0510a:1868_2": "ime kiṃ khādantī”ti pucchi.",
  "atk-s0510a:1868_3": "“Gaṇḍuppāde, ayyā”ti.",
  "atk-s0510a:1868_4": "“Etehi katapāpaṃ kassa hotī”ti?",
  "atk-s0510a:1868_5": "“Tumhākaṃ, ayyā”ti.",
  "atk-s0510a:1868_6": "So cintesi –",
  "atk-s0510a:1868_7": "“sace etehi katapāpaṃ mayhaṃ hoti,",
  "atk-s0510a:1868_8": "kiṃ me karissati sattaasītikoṭidhanaṃ,",
  "atk-s0510a:1868_9": "dvādasayojanakammanto kiṃ karissati,",
  "atk-s0510a:1868_10": "kiṃ yantabaddhāni taḷākāni,",
  "atk-s0510a:1868_11": "kiṃ cuddasa gāmāni,",
  "atk-s0510a:1868_12": "sabbametaṃ bhaddāya kāpilāniyā niyyātetvā nikkhamma pabbajissāmī”ti.",
  "atk-s0510a:1869_0": "Bhaddā kāpilānī tasmiṃ khaṇe antaravatthusmiṃ tayo tilakumbhe pattharitvā dhātīhi parivutā nisinnā kāke tilapāṇake khādamāne disvā “ammā,",
  "atk-s0510a:1869_1": "kiṃ ime khādantī”ti pucchi. “Pāṇake, ayye”ti.",
  "atk-s0510a:1869_2": "“Akusalaṃ kassa hotī”ti?",
  "atk-s0510a:1869_3": "“Tumhākaṃ, ayye”ti.",
  "atk-s0510a:1869_4": "Sā cintesi –",
  "atk-s0510a:1869_5": "“mayhaṃ catuhatthaṃ vatthaṃ nāḷikodanamattañca laddhuṃ vaṭṭati,",
  "atk-s0510a:1869_6": "yadi panetaṃ etehi kataṃ akusalaṃ mayhaṃ hoti,",
  "atk-s0510a:1869_7": "bhavasahassenapi vaṭṭato sīsaṃ ukkhipituṃ na sakkā,",
  "atk-s0510a:1869_8": "ayyaputte āgatamatteyeva sabbaṃ tassa niyyātetvā nikkhamma pabbajissāmī”ti.",
  "atk-s0510a:1870_0": "Māṇavo āgantvā nhatvā pāsādaṃ āruyha mahārahe pallaṅke nisīdi,",
  "atk-s0510a:1870_1": "athassa cakkavattino anucchavikabhojanaṃ upanayiṃsu.",
  "atk-s0510a:1870_2": "Dvepi bhuñjitvā parijane nikkhante rahogatā phāsukaṭṭhāne nisīdiṃsu.",
  "atk-s0510a:1870_3": "Tato māṇavo bhaddaṃ āha – “bhadde,",
  "atk-s0510a:1870_4": "imaṃ gharaṃ āgacchantī kittakaṃ dhanamāharasī”ti?",
  "atk-s0510a:1870_5": "“Pañcapaṇṇāsa sakaṭasahassāni, ayyā”ti.",
  "atk-s0510a:1870_6": "“Sabbaṃ taṃ,",
  "atk-s0510a:1870_7": "yā ca imasmiṃ ghare sattāsīti koṭiyo yantabaddhāni saṭṭhi taḷākānīti evamādibhedā sampatti atthi,",
  "atk-s0510a:1870_8": "taṃ sabbaṃ tuyheva niyyātemī”ti.",
  "atk-s0510a:1870_9": "“Tumhe pana kuhiṃ gacchatha, ayyā”ti?",
  "atk-s0510a:1870_10": "“Ahaṃ pabbajissāmī”ti. “Ayya,",
  "atk-s0510a:1870_11": "ahampi tumhākaṃ āgamanaṃ olokayamānā nisinnā,",
  "atk-s0510a:1870_12": "ahampi pabbajissāmī”ti.",
  "atk-s0510a:1870_13": "Tesaṃ ādittapaṇṇakuṭi viya tayo bhavā upaṭṭhahanti.",
  "atk-s0510a:1870_14": "Te “pabbajissāmā”ti vatvā antarāpaṇato kāsāyarasapītāni cīvarāni mattikāpatte ca āharāpetvā aññamaññaṃ kese ohāretvā “ye loke arahanto atthi,",
  "atk-s0510a:1870_15": "te uddissa amhākaṃ pabbajjā”ti pabbajitvā thavikāsu patte pakkhipitvā aṃse laggetvā pāsādato otariṃsu.",
  "atk-s0510a:1870_16": "Gehe dāsesu ca kammakāresu ca na koci sañjāni.",
  "atk-s0510a:1871_0": "Atha ne brāhmaṇagāmato nikkhamitvā dāsagāmadvārena gacchante ākappakutavasena dāsagāmavāsino sañjāniṃsu.",
  "atk-s0510a:1871_1": "Te rodantā pādesu patitvā “kiṃ amhe anāthe karotha,",
  "atk-s0510a:1871_2": "ayyā”ti āhaṃsu. “Mayaṃ, bhaṇe,",
  "atk-s0510a:1871_3": "‘tayo bhavā ādittapaṇṇasālā viyā’ti pabbajimha,",
  "atk-s0510a:1871_4": "sace tumhesu ekekaṃ bhujissaṃ karoma,",
  "atk-s0510a:1871_5": "vassasatampi nappahoti.",
  "atk-s0510a:1871_6": "Tumheva tumhākaṃ sīsaṃ dhovitvā bhujissā hutvā jīvathā”ti vatvā tesaṃ rodantānaṃyeva pakkamiṃsu.",
  "atk-s0510a:1872_0": "Thero purato gacchanto nivattitvā olokento cintesi –",
  "atk-s0510a:1872_1": "“ayaṃ bhaddā kāpilānī sakalajambudīpagghanikā itthī mayhaṃ pacchato āgacchati,",
  "atk-s0510a:1872_2": "ṭhānaṃ kho panetaṃ vijjati,",
  "atk-s0510a:1872_3": "yaṃ kocideva evaṃ cinteyya ‘ime pabbajitāpi vinā bhavituṃ na sakkonti,",
  "atk-s0510a:1872_4": "ananucchavikaṃ karontī’ti.",
  "atk-s0510a:1872_5": "Evaṃ koci pāpakena manasā padūsetvā apāyapūrako bhaveyya,",
  "atk-s0510a:1872_6": "imaṃ pahāya mayā gantuṃ vaṭṭatī”ti cittaṃ uppādetvā purato gacchanto dvedhāpathaṃ disvā tassa matthake aṭṭhāsi.",
  "atk-s0510a:1872_7": "Bhaddāpi āgantvā vanditvā aṭṭhāsi.",
  "atk-s0510a:1872_8": "Atha naṃ āha – “bhadde,",
  "atk-s0510a:1872_9": "tādisiṃ itthiṃ mama pacchato āgacchantiṃ disvā ‘ime pabbajitāpi vinā bhavituṃ na sakkontī’ti amhesu paduṭṭhacitto mahājano apāyapūrako bhaveyya.",
  "atk-s0510a:1872_10": "Imasmiṃ dvedhāpathe tvaṃ etaṃ gaṇha,",
  "atk-s0510a:1872_11": "ahaṃ ekena gamissāmī”ti. “Āma, ayya,",
  "atk-s0510a:1872_12": "mātugāmo ‘pabbajitānaṃ palibodho,",
  "atk-s0510a:1872_13": "pabbajitāpi vinā na bhavantī’ti amhākaṃ dosaṃ dasseyyu”nti tikkhattuṃ padakkhiṇaṃ katvā catūsu ṭhānesu",
  "atk-s0510a:1872_14": "pañcapatiṭṭhitena vanditvā dasanakhasamodhānasamujjalaṃ añjaliṃ paggayha “satasahassakappapamāṇe addhāne",
  "atk-s0510a:1872_15": "kato mittasanthavo ajja bhijjati,",
  "atk-s0510a:1872_16": "tumheva dakkhiṇā nāma,",
  "atk-s0510a:1872_17": "tumhākaṃ dakkhiṇamaggo vaṭṭati,",
  "atk-s0510a:1872_18": "mayaṃ mātugāmā nāma vāmajātikā,",
  "atk-s0510a:1872_19": "amhākaṃ vāmamaggo vaṭṭatī”ti vanditvā maggaṃ paṭipajji.",
  "atk-s0510a:1872_20": "Tesaṃ dvedhābhūtakāle ayaṃ mahāpathavī “ahaṃ cakkavāḷasinerupabbatādayo dhāretuṃ sakkontīpi tumhākaṃ",
  "atk-s0510a:1872_21": "guṇe dhāretuṃ na sakkomī”ti vadantī viya viravamānā akampittha.",
  "atk-s0510a:1872_22": "Ākāse asanisaddo viya pavatti,",
  "atk-s0510a:1872_23": "cakkavāḷapabbato unnādi.",
  "atk-s0510a:1873_0": "Sammāsambuddhopi veḷuvanamahāvihāre kuṭiyaṃ nisinno pathavīkampanasaddaṃ sutvā “kissa nu kho pathavī",
  "atk-s0510a:1873_1": "kampatī”ti āvajjento “pippalimāṇavo ca bhaddā ca kāpilānī maṃ uddissa appameyyaṃ sampattiṃ pahāya pabbajitā,",
  "atk-s0510a:1873_2": "tesaṃ viyogaṭṭhāne ubhinnaṃ guṇabalena ayaṃ pathavīkampo jāto,",
  "atk-s0510a:1873_3": "mayāpi etesaṃ saṅgahaṃ kātuṃ vaṭṭatī”ti gandhakuṭito nikkhamma sayameva pattacīvaramādāya asītimahātheresu",
  "atk-s0510a:1873_4": "kañci anāpucchā tigāvutamaggaṃ paccuggamanaṃ katvā rājagahassa ca nālandāya ca antare bahuputtanigrodhamūle",
  "atk-s0510a:1873_5": "pallaṅkaṃ ābhujitvā nisīdi.",
  "atk-s0510a:1873_6": "Nisinno pana aññatarapaṃsukūliko viya anisīditvā buddhavesaṃ gahetvā asītihatthā buddharaṃsiyo vissajjento nisīdi.",
  "atk-s0510a:1873_7": "Iti tasmiṃ khaṇe paṇṇacchattasakaṭacakkakūṭāgārādippamāṇā buddharaṃsiyo ito cito ca vippharantiyo vidhāvantiyo",
  "atk-s0510a:1873_8": "candasahassasūriyasahassauggamanakālaṃ viya kurumānā taṃ vanantaraṃ ekobhāsaṃ akaṃsu.",
  "atk-s0510a:1873_9": "Dvattiṃsamahāpurisalakkhaṇasiriyā samujjalatārāgaṇena viya gaganaṃ,",
  "atk-s0510a:1873_10": "supupphitakamalakuvalayena viya salilaṃ vanantaraṃ virocittha.",
  "atk-s0510a:1873_11": "Nigrodharukkhassa khandho pakatiyā seto hoti,",
  "atk-s0510a:1873_12": "pattāni nīlāni pakkāni rattāni.",
  "atk-s0510a:1873_13": "Tasmiṃ pana divase sabbo nigrodho suvaṇṇavaṇṇova ahosi.",
  "atk-s0510a:1874_0": "Mahākassapatthero taṃ disvā “ayaṃ amhākaṃ satthā bhavissati,",
  "atk-s0510a:1874_1": "imaṃ ahaṃ uddissa pabbajito”ti diṭṭhaṭṭhānato paṭṭhāya onato gantvā tīsu ṭhānesu vanditvā “satthā me, bhante, bhagavā,",
  "atk-s0510a:1874_2": "sāvakohamasmi,",
  "atk-s0510a:1874_3": "satthā me, bhante, bhagavā,",
  "atk-s0510a:1874_4": "sāvakohamasmī”ti āha.",
  "atk-s0510a:1874_5": "Atha naṃ bhagavā āha – “kassapa,",
  "atk-s0510a:1874_6": "sace tvaṃ imaṃ nipaccakāraṃ mahāpathaviyā kareyyāsi,",
  "atk-s0510a:1874_7": "sāpi dhāretuṃ na sakkuṇeyya.",
  "atk-s0510a:1874_8": "Tathāgatassa pana evaṃ guṇamahantataṃ jānatā tayā kato nipaccakāro mayhaṃ lomampi cāletuṃ na sakkoti. Nisīda, kassapa,",
  "atk-s0510a:1874_9": "dāyajjaṃ te dassāmī”ti.",
  "atk-s0510a:1874_10": "Athassa bhagavā tīhi ovādehi upasampadaṃ adāsi.",
  "atk-s0510a:1874_11": "Datvā ca bahuputtanigrodhamūlato nikkhamitvā theraṃ pacchāsamaṇaṃ katvā maggaṃ paṭipajji.",
  "atk-s0510a:1874_12": "Satthu sarīraṃ dvattiṃsamahāpurisalakkhaṇavicittaṃ,",
  "atk-s0510a:1874_13": "mahākassapassa sattamahāpurisalakkhaṇapaṭimaṇḍitaṃ,",
  "atk-s0510a:1874_14": "so kañcananāvāya pacchābaddho viya satthu padānupadikaṃ anugañchi.",
  "atk-s0510a:1874_15": "Satthā thokaṃ maggaṃ gantvā maggā okkamma aññatarasmiṃ rukkhamūle nisajjākāraṃ dassesi.",
  "atk-s0510a:1874_16": "Thero “satthā nisīditukāmo”ti ñatvā attano paṭapilotikaṃ saṅghāṭiṃ catugguṇaṃ katvā paññapesi.",
  "atk-s0510a:1875_0": "Satthā tattha nisīditvā hatthena cīvaraṃ parimajjanto “mudukā kho tyāyaṃ, kassapa,",
  "atk-s0510a:1875_1": "paṭapilotikā saṅghāṭī”ti āha.",
  "atk-s0510a:1875_2": "So “satthā me saṅghāṭiyā mudubhāvaṃ kathesi,",
  "atk-s0510a:1875_3": "pārupitukāmo bhavissatī”ti ñatvā “pārupatu, bhante,",
  "atk-s0510a:1875_4": "bhagavā saṅghāṭi”nti āha.",
  "atk-s0510a:1875_5": "“Kiṃ tvaṃ pārupissasi,",
  "atk-s0510a:1875_6": "kassapā”ti?",
  "atk-s0510a:1875_7": "“Tumhākaṃ nivāsanaṃ labhanto pārupissāmi,",
  "atk-s0510a:1875_8": "bhante”ti.",
  "atk-s0510a:1875_9": "“Kiṃ pana tvaṃ, kassapa,",
  "atk-s0510a:1875_10": "imaṃ paribhogajiṇṇaṃ paṃsukūlaṃ dhāretuṃ sakkhissasi,",
  "atk-s0510a:1875_11": "mayā hi imassa paṃsukūlassa gahitadivase udakapariyantaṃ katvā mahāpathavī kampi,",
  "atk-s0510a:1875_12": "imaṃ buddhaparibhogajiṇṇacīvaraṃ nāma na sakkā parittaguṇena dhāretuṃ,",
  "atk-s0510a:1875_13": "paṭibalenevidaṃ paṭipattipūraṇasamatthena jātipaṃsukūlikena dhāretuṃ vaṭṭatī”ti vatvā therena saddhiṃ cīvaraṃ parivattesi.",
  "atk-s0510a:1876_0": "Evaṃ cīvaraṃ parivattetvā therassa cīvaraṃ bhagavā pārupi,",
  "atk-s0510a:1876_1": "satthu cīvaraṃ thero.",
  "atk-s0510a:1876_2": "Tasmiṃ khaṇe acetanāpi ayaṃ mahāpathavī “dukkaraṃ, bhante, akattha,",
  "atk-s0510a:1876_3": "attano pārutacīvaraṃ sāvakena parivattitapubbaṃ nāma nāhosi,",
  "atk-s0510a:1876_4": "ahaṃ tumhākaṃ guṇaṃ dhāretuṃ na sakkomī”ti vadantī viya udakapariyantaṃ katvā kampi.",
  "atk-s0510a:1876_5": "Theropi “laddhaṃ me buddhānaṃ paribhogacīvaraṃ,",
  "atk-s0510a:1876_6": "kiṃ me idāni uttari kattabba”nti unnatiṃ akatvā satthu santikeyeva terasa dhutaguṇe samādāya sattadivasamattaṃ puthujjano ahosi.",
  "atk-s0510a:1876_7": "Aṭṭhame divase saha paṭisambhidāhi arahattaṃ pāpuṇi.",
  "atk-s0510a:1876_8": "Atha naṃ satthā “kassapo,",
  "atk-s0510a:1876_9": "bhikkhave,",
  "atk-s0510a:1876_10": "candūpamo kulāni upasaṅkamati,",
  "atk-s0510a:1876_11": "apakasseva kāyaṃ apakassa cittaṃ niccanavako kulesu appagabbho”ti evamādinā pasaṃsitvā aparabhāge ariyagaṇamajjhe nisinno “etadaggaṃ,",
  "atk-s0510a:1876_12": "bhikkhave,",
  "atk-s0510a:1876_13": "mama sāvakānaṃ bhikkhūnaṃ dhutavādānaṃ yadidaṃ mahākassapo”ti dhutavādānaṃ aggaṭṭhāne ṭhapesi.",
  "atk-s0510a:1877_0": "398.",
  "atk-s0510a:1877_1": "Evaṃ bhagavatā etadaggaṭṭhāne ṭhapito āyasmā mahākassapo mahāsāvakabhāvaṃ patto attano pubbakammaṃ saritvā",
  "atk-s0510a:1877_2": "somanassavasenaṃ pubbacaritāpadānaṃ pakāsento padumuttarassa bhagavatotiādimāha.",
  "atk-s0510a:1877_3": "Tattha padumuttarassāti tassa kira bhagavato mātukucchito nikkhamanakālato paṭṭhāya pādānaṃ nikkhepanasamaye",
  "atk-s0510a:1877_4": "akkantakkantapāde satasahassapattā padumā pathaviṃ bhinditvā uṭṭhahiṃsu.",
  "atk-s0510a:1877_5": "Tasmāssa taṃ nāmaṃ ahosi.",
  "atk-s0510a:1877_6": "Sakalasattanikāyesu ekekena satasatapuññe kate tassa puññassa sataguṇapuññānaṃ katattā bhagavatoti attho.",
  "atk-s0510a:1877_7": "Lokajeṭṭhassa tādinoti sattalokassa padhānabhūtassa iṭṭhāniṭṭhesu akampiyabhāvaṃ pattattā tādino.",
  "atk-s0510a:1877_8": "Nibbute lokanāthamhīti sattalokassa paṭisaraṇabhūte bhagavati khandhaparinibbānena parinibbute,",
  "atk-s0510a:1877_9": "adassanaṃ gateti attho.",
  "atk-s0510a:1877_10": "Pūjaṃ kubbanti santhunoti sadevakassa lokassa sāsanato “satthā”ti laddhanāmassa bhagavato sādhukīḷaṃ kīḷantā pūjaṃ karontīti sambandho.",
  "atk-s0510a:1878_0": "399.",
  "atk-s0510a:1878_1": "Aggiṃ cinantī janatāti janasamūhā āḷāhanatthāya aggiṃ cinantā rāsiṃ karontā āsamantato moditā santuṭṭhā",
  "atk-s0510a:1878_2": "pakārena moditā santuṭṭhā pūjaṃ karontīti sambandho.",
  "atk-s0510a:1878_3": "Tesu saṃvegajātesūti tesu janasamūhesu saṃvegappattesu utrāsaṃ labhantesu me mayhaṃ pīti hāso udapajjatha pātubhavīti attho.",
  "atk-s0510a:1879_0": "400.",
  "atk-s0510a:1879_1": "Ñātimitte samānetvāti mama bandhusahāye samānetvā rāsiṃ katvā.",
  "atk-s0510a:1879_2": "Mahāvīro bhagavā parinibbuto adassanaṃ agamāsīti idaṃ vacanaṃ abraviṃ kathesinti sambandho.",
  "atk-s0510a:1879_3": "Handa pūjaṃ karomaseti handāti vossaggatthe nipāto,",
  "atk-s0510a:1879_4": "tena kāraṇena mayaṃ sabbe samāgatā pūjaṃ karomāti attho.",
  "atk-s0510a:1879_5": "Seti nipāto.",
  "atk-s0510a:1880_0": "401.",
  "atk-s0510a:1880_1": "Sādhūti te paṭissutvāti te mama ñātimittā sādhu iti sundaraṃ bhaddakaṃ iti paṭisuṇitvā mama vacanaṃ sampaṭichitvā",
  "atk-s0510a:1880_2": "me mayhaṃ bhiyyo atirekaṃ hāsaṃ pītiṃ janiṃsu uppādesunti attho.",
  "atk-s0510a:1881_0": "402.",
  "atk-s0510a:1881_1": "Tato attano katapuññasañcayaṃ dassento buddhasmiṃ lokanāthamhītiādimāha.",
  "atk-s0510a:1881_2": "Satahatthaṃ uggataṃ ubbiddhaṃ diyaḍḍhahatthasataṃ vitthataṃ,",
  "atk-s0510a:1881_3": "vimānaṃ nabhasi ākāse uggataṃ agghiyaṃ,",
  "atk-s0510a:1881_4": "sukataṃ sundarākārena kataṃ,",
  "atk-s0510a:1881_5": "katvā kāretvā ca puññasañcayaṃ puññarāsiṃ kāhāsiṃ akāsinti sambandho.",
  "atk-s0510a:1882_0": "403.",
  "atk-s0510a:1882_1": "Katvāna agghiyaṃ tatthāti tasmiṃ cetiyapūjanaṭṭhāne tālapantīhi tālapāḷīhi cittitaṃ sobhitaṃ agghiyaṃ",
  "atk-s0510a:1882_2": "katvāna kāretvā ca sakaṃ cittaṃ attano cittaṃ pasādetvā cetiyaṃ pūjayuttamanti uttamaṃ buddhadhātunidhāpitaṃ",
  "atk-s0510a:1882_3": "cetiyaṃ pūjayinti sambandho.",
  "atk-s0510a:1883_0": "404.",
  "atk-s0510a:1883_1": "Tassa cetiyassa mahimaṃ dassento aggikkhandhovātiādimāha.",
  "atk-s0510a:1883_2": "Tattha aggikkhandhovāti ākāse jalamāno aggikkhandhova aggirāsi iva taṃ cetiyaṃ sattahi ratanehi jalati",
  "atk-s0510a:1883_3": "phullito vikasitapuppho sālarukkharājā iva ākāse indalaṭṭhīva indadhanu iva ca catuddisā catūsu disāsu",
  "atk-s0510a:1883_4": "obhāsati vijjotatīti sambandho.",
  "atk-s0510a:1884_0": "405.",
  "atk-s0510a:1884_1": "Tattha cittaṃ pasādetvāti tasmiṃ jotamānadhātugabbhamhi cittaṃ manaṃ pasādetvā somanassaṃ katvā tena",
  "atk-s0510a:1884_2": "cittappasādena bahuṃ anekappakāraṃ kusalaṃ puññaṃ katvāna “dhātugabbhe ca sāsane ca ettakāni puññāni",
  "atk-s0510a:1884_3": "mayā katānī”ti evaṃ puññakammaṃ saritvāna kālaṃkatvā tidasaṃ tāvatiṃsabhavanaṃ suttappabuddho viya ahaṃ",
  "atk-s0510a:1884_4": "upapajjiṃ jātoti sambandho.",
  "atk-s0510a:1885_0": "406.",
  "atk-s0510a:1885_1": "Attano uppannadevaloke laddhasampattiṃ dassento sahassayuttantiādimāha.",
  "atk-s0510a:1885_2": "Tattha hayavāhiṃ sindhavasahassayojitaṃ dibbarathaṃ adhiṭṭhito.",
  "atk-s0510a:1885_3": "Sattahi bhūmīhi saṃ suṭṭhu uggataṃ ubbiddhaṃ uccaṃ mayhaṃ bhavanaṃ vimānaṃ ahosīti attho.",
  "atk-s0510a:1886_0": "407.",
  "atk-s0510a:1886_1": "Tasmiṃ vimāne sabbasovaṇṇamayā sakalasovaṇṇamayāni kūṭāgārasahassāni ahuṃ ahesunti attho.",
  "atk-s0510a:1886_2": "Sakatejena attano ānubhāvena sabbā dasa disā pabhāsayaṃ obhāsentāni jalanti vijjotantīti sambandho.",
  "atk-s0510a:1887_0": "408.",
  "atk-s0510a:1887_1": "Tasmiṃ mayhaṃ pātubhūtavimāne aññepi niyyūhā pamukhasālāyo santi vijjanti.",
  "atk-s0510a:1887_2": "Kiṃ bhūtā?",
  "atk-s0510a:1887_3": "Lohitaṅgamayā rattamaṇimayā tadā tepi niyyūhā catasso disā ābhāya pabhāya jotantīti sambandho.",
  "atk-s0510a:1888_0": "410.",
  "atk-s0510a:1888_1": "Sabbe deve sakalachadevaloke deve abhibhomi abhibhavāmi.",
  "atk-s0510a:1888_2": "Kassa phalanti ce?",
  "atk-s0510a:1888_3": "Mayā katassa puññakammassa idaṃ phalanti attho.",
  "atk-s0510a:1889_0": "411.",
  "atk-s0510a:1889_1": "Tato manussasampattiṃ dassento saṭṭhikappasahassamhītiādimāha.",
  "atk-s0510a:1889_2": "Tattha ito kappato heṭṭhā saṭṭhisahassakappamatthake cāturanto catumahādīpavanto vijitāvī sabbaṃ paccatthikaṃ",
  "atk-s0510a:1889_3": "vijitavanto ahaṃ ubbiddho nāma cakkavattī rājā hutvā pathaviṃ āvasiṃ rajjaṃ kāresinti sambandho.",
  "atk-s0510a:1890_0": "412- 4.",
  "atk-s0510a:1890_1": "Tatheva bhaddake kappeti pañcabuddhapaṭimaṇḍitattā bhaddake nāma kappe.",
  "atk-s0510a:1890_2": "Tiṃsakkhattuṃ tiṃsajātiyā catudīpamhi issaro padhāno cakkaratanādīhi sattahi ratanehi sampanno samaṅgībhūto",
  "atk-s0510a:1890_3": "sakakammābhiraddho attano kamme dasa rājadhamme abhiraddho allīno cakkavattī rājā amhī ahosinti sambandho.",
  "atk-s0510a:1890_4": "Attano cakkavattikāle anubhūtasampattiṃ dassento “tatthāpi bhavanaṃ mayha”ntiādimāha.",
  "atk-s0510a:1890_5": "Tattha tasmiṃ cakkavattirajjamhi mayhaṃ bhavanaṃ mama pāsādaṃ indalaṭṭhīva uggataṃ ākāse ṭhitavijjotamānā",
  "atk-s0510a:1890_6": "vijjullatā iva uggataṃ sattabhūmikādibhedehi uccaṃ āyāmato dīghato ca uccato ca catuvīsatiyojanaṃ vitthārato",
  "atk-s0510a:1890_7": "dvādasayojanaṃ ahosīti sambandho.",
  "atk-s0510a:1890_8": "Sabbesaṃ janānaṃ manaṃ allīnabhāvena rammaṇaṃ nāma nagaraṃ ahosīti attho.",
  "atk-s0510a:1890_9": "Daḷhehi dvādasahatthehi vā tiṃsahatthehi vā uccehi pākāratoraṇehi sampannanti dasseti.",
  "atk-s0510a:1891_0": "415- 20.",
  "atk-s0510a:1891_1": "Tadaḍḍhakaṃ tato aḍḍhakaṃ aḍḍhatiyasatayojananti attho.",
  "atk-s0510a:1891_2": "Pakkhittā paṇṇavīsatīti vīsatiāpaṇapakkhittaṃ nirantaraṃ vīthiparicchedanti attho.",
  "atk-s0510a:1891_3": "Brāhmaññakulasambhūtoti brāhmaṇakule sujāto.",
  "atk-s0510a:1891_4": "Sesaṃ vuttanayattā suviññeyyamevāti.",
  "atk-s0510a:1892_0": "Mahākassapattheraapadānavaṇṇanā samattā.",
  "atk-s0510a:1893_0": "3-4. Anuruddhattheraapadānavaṇṇanā",
  "atk-s0510a:1894_0": "Sumedhaṃ bhagavantāhantiādikaṃ āyasmato anuruddhattherassa apadānaṃ.",
  "atk-s0510a:1894_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:1894_2": "bhagavato kāle vibhavasampanne kuṭumbikakule nibbatti.",
  "atk-s0510a:1894_3": "Vayappatto ekadivasaṃ vihāraṃ gantvā satthu santike dhammaṃ suṇanto satthārā ekaṃ bhikkhuṃ dibbacakkhukānaṃ",
  "atk-s0510a:1894_4": "aggaṭṭhāne ṭhapentaṃ disvā sayampi taṃ dānaṃ patthetvā satasahassabhikkhuparivārassa bhagavato sattāhaṃ",
  "atk-s0510a:1894_5": "mahādānaṃ pavattetvā sattame divase bhagavato bhikkhusaṅghassa ca uttamāni vatthāni datvā paṇidhānaṃ akāsi.",
  "atk-s0510a:1894_6": "Satthāpissa anantarāyena samijjhanabhāvaṃ disvā “anāgate gotamassa sammāsambuddhassa sāsane dibbacakkhukānaṃ aggo bhavissatī”ti byākāsi.",
  "atk-s0510a:1894_7": "Sopi tattha puññāni karonto satthari parinibbute sattayojanike kanakathūpe bahukaṃsapātiyo dīparukkhehi",
  "atk-s0510a:1894_8": "dīpakapallikāhi ca “dibbacakkhuñāṇassa upanissayo hotū”ti uḷāraṃ dīpapūjaṃ akāsi.",
  "atk-s0510a:1894_9": "Evaṃ yāvajīvaṃ puññāni katvā devamanussesu saṃsaranto kassapassa bhagavato kāle bārāṇasiyaṃ kuṭumbikagehe",
  "atk-s0510a:1894_10": "nibbattitvā viññutaṃ patto satthari parinibbute niṭṭhite yojanike kanakathūpe bahukaṃsapātiyo sappimaṇḍassa",
  "atk-s0510a:1894_11": "pūretvā majjhe ca ekekaṃ guḷapiṇḍaṃ ṭhapetvā mukhavaṭṭiyā mukhavaṭṭiṃ phusāpento cetiyaṃ parikkhipāpesi.",
  "atk-s0510a:1894_12": "Attanā gahitakaṃsapātiṃ sappimaṇḍassa pūretvā sahassavaṭṭiyo jālāpetvā sīse ṭhapetvā sabbarattiṃ cetiyaṃ anupariyāyi.",
  "atk-s0510a:1895_0": "Evaṃ tasmimpi attabhāve yāvajīvaṃ kusalaṃ katvā devaloke nibbattitvā tattha yāvatāyukaṃ ṭhatvā tato cuto",
  "atk-s0510a:1895_1": "anuppanne buddhe bārāṇasiyaṃyeva duggatakule nibbatti,",
  "atk-s0510a:1895_2": "“annabhāro”tissa nāmaṃ ahosi.",
  "atk-s0510a:1895_3": "So sumanaseṭṭhissa nāma gehe kammaṃ karonto jīvati.",
  "atk-s0510a:1895_4": "Ekadivasaṃ so upariṭṭhaṃ nāma paccekabuddhaṃ nirodhasamāpattito vuṭṭhāya gandhamādanapabbatato ākāsenāgantvā",
  "atk-s0510a:1895_5": "bārāṇasīnagaradvāre otaritvā cīvaraṃ pārupitvā nagare piṇḍāya carantaṃ disvā pasannamānaso pattaṃ gahetvā",
  "atk-s0510a:1895_6": "attano atthāya ṭhapitaṃ bhāgabhattaṃ patte pakkhipitvā paccekabuddhassa dātukāmo ārabhi.",
  "atk-s0510a:1895_7": "Bhariyāpissa attano bhāgabhattañca tattheva pakkhipi.",
  "atk-s0510a:1895_8": "So taṃ netvā paccekabuddhassa hatthe ṭhapesi.",
  "atk-s0510a:1895_9": "Paccekabuddho taṃ gahetvā anumodanaṃ katvā pakkāmi.",
  "atk-s0510a:1895_10": "Taṃ divasaṃ sumanaseṭṭhissa chatte adhivatthā devatā –",
  "atk-s0510a:1895_11": "“aho dānaṃ,",
  "atk-s0510a:1895_12": "paramadānaṃ,",
  "atk-s0510a:1895_13": "upariṭṭhe suppatiṭṭhita”nti mahāsaddena anumodi.",
  "atk-s0510a:1895_14": "Taṃ sutvā sumanaseṭṭhi –",
  "atk-s0510a:1895_15": "“evaṃ devatāya anumoditaṃ idameva uttamadāna”nti cintetvā tattha pattiṃ yāci.",
  "atk-s0510a:1895_16": "Annabhāro pana tassa pattiṃ adāsi.",
  "atk-s0510a:1895_17": "Tena pasannacitto sumanaseṭṭhi tassa sahassaṃ datvā “ito paṭṭhāya tuyhaṃ sahatthena kammakaraṇakiccaṃ natthi,",
  "atk-s0510a:1895_18": "patirūpaṃ gehaṃ katvā niccaṃ vasāhī”ti āha.",
  "atk-s0510a:1896_0": "Yasmā nirodhasamāpattito vuṭṭhitassa paccekabuddhassa dinnapiṇḍapāto taṃ divasameva uḷāravipāko hoti,",
  "atk-s0510a:1896_1": "tasmā sumanaseṭṭhi rañño santikaṃ gacchanto taṃ gahetvā agamāsi.",
  "atk-s0510a:1896_2": "Rājā pana taṃ ādaravasena olokesi. Seṭṭhi –",
  "atk-s0510a:1896_3": "“mahārāja,",
  "atk-s0510a:1896_4": "ayaṃ oloketabbayuttoyevā”ti vatvā tadā tena katakammaṃ attanāpissa sahassadinnabhāvañca kathesi.",
  "atk-s0510a:1896_5": "Taṃ sutvā rājā tassa tussitvā sahassaṃ datvā “asukasmiṃ ṭhāne gehaṃ katvā vasāhī”ti gehaṭṭhānamassa āṇāpesi.",
  "atk-s0510a:1896_6": "Tassa taṃ ṭhānaṃ sodhāpentassa mahantā mahantā nidhikumbhiyo uṭṭhahiṃsu.",
  "atk-s0510a:1896_7": "So tā disvā rañño ārocesi.",
  "atk-s0510a:1896_8": "Rājā sabbaṃ dhanaṃ uddharāpetvā rāsikataṃ disvā –",
  "atk-s0510a:1896_9": "“ettakaṃ dhanaṃ imasmiṃ nagare kassa gehe atthī”ti pucchi.",
  "atk-s0510a:1896_10": "“Na kassaci, devā”ti.",
  "atk-s0510a:1896_11": "“Tena hi ayaṃ annabhāro imasmiṃ nagare mahādhanaseṭṭhi nāma hotū”ti taṃ divasameva tassa seṭṭhichattaṃ ussāpesi.",
  "atk-s0510a:1897_0": "So seṭṭhi hutvā yāvajīvaṃ kalyāṇakammaṃ katvā devaloke nibbatto,",
  "atk-s0510a:1897_1": "dīgharattaṃ devamanussesu saṃsaritvā amhākaṃ bhagavato uppajjanakakāle kapilavatthunagare sukkodanasakkassa gehe paṭisandhiṃ gaṇhi.",
  "atk-s0510a:1897_2": "Tassa jātassa anuruddhoti nāmaṃ akaṃsu.",
  "atk-s0510a:1897_3": "So mahānāmasakkassa kaniṭṭhabhātā bhagavato cūḷapitu putto paramasukhumālo mahāpuñño ahosi.",
  "atk-s0510a:1897_4": "Suvaṇṇapātiyaṃyeva cassa bhattaṃ uppajji.",
  "atk-s0510a:1897_5": "Athassa mātā ekadivasaṃ “mama putto natthīti padaṃ na jānāti,",
  "atk-s0510a:1897_6": "taṃ jānāpessāmī”ti cintetvā ekaṃ suvaṇṇapātiṃ tucchakaṃyeva aññāya suvaṇṇapātiyā pidahitvā tassa pesesi,",
  "atk-s0510a:1897_7": "antarāmagge devatā taṃ,",
  "atk-s0510a:1897_8": "dibbapūvehi pūresuṃ.",
  "atk-s0510a:1897_9": "Evaṃ mahāpuñño tiṇṇaṃ utūnaṃ anucchavikesu tīsu pāsādesu alaṅkatanāṭakitthīhi parivuto devo viya mahāsampattiṃ anubhavi.",
  "atk-s0510a:1898_0": "Amhākampi bodhisatto tasmiṃ samaye tusitapurā cavitvā suddhodanamahārājassa aggamahesiyā kucchimhi nibbattitvā",
  "atk-s0510a:1898_1": "anukkamena vuddhippatto ekūnatiṃsa vassāni agāramajjhe vasitvā mahābhinikkhamanaṃ nikkhamitvā anukkamena",
  "atk-s0510a:1898_2": "paṭividdhasabbaññutaññāṇo bodhimaṇḍe sattasattāhaṃ vītināmetvā isipatane migadāye dhammacakkaṃ pavattetvā",
  "atk-s0510a:1898_3": "lokānuggahaṃ karonto rājagahaṃ gantvā veḷuvane vihāsi.",
  "atk-s0510a:1898_4": "Tadā suddhodanamahārājā –",
  "atk-s0510a:1898_5": "“putto kira me rājagahaṃ anuppatto;",
  "atk-s0510a:1898_6": "gacchatha, bhaṇe,",
  "atk-s0510a:1898_7": "mama puttaṃ ānethā”ti sahassasahassaparivāre dasa amacce pesesi.",
  "atk-s0510a:1898_8": "Te sabbe ehibhikkhupabbajjāya pabbajiṃsu.",
  "atk-s0510a:1898_9": "Tesu udāyittherena cārikāgamanaṃ āyācito bhagavā vīsatisahassakhīṇāsavaparivuto rājagahato nikkhamitvā",
  "atk-s0510a:1898_10": "kapilavatthupuraṃ gantvā ñātisamāgame anekāni pāṭihāriyāni dassetvā pāṭihāriyavicittaṃ dhammadesanaṃ",
  "atk-s0510a:1898_11": "kathetvā mahājanaṃ amatapānaṃ pāyetvā dutiyadivase pattacīvaramādāya nagaradvāre ṭhatvā “kiṃ nu kho kulanagaraṃ",
  "atk-s0510a:1898_12": "āgatānaṃ sabbabuddhānaṃ āciṇṇa”nti āvajjamāno “sapadānaṃ piṇḍāya caraṇaṃ āciṇṇa”nti ñatvā sapadānaṃ piṇḍāya carati.",
  "atk-s0510a:1898_13": "Rājā “putto te piṇḍāya caratī”ti sutvā turitaturito āgantvā antaravīthiyaṃ dhammaṃ sutvā attano nivesanaṃ pavesetvā mahantaṃ sakkārasammānaṃ akāsi.",
  "atk-s0510a:1898_14": "Bhagavā tattha kattabbaṃ ñātisaṅgahaṃ katvā rāhulakumāraṃ pabbājetvā nacirasseva kapilavatthunagarato",
  "atk-s0510a:1898_15": "mallaraṭṭhe cārikaṃ caramāno anupiyambavanaṃ pāpuṇi.",
  "atk-s0510a:1899_0": "Tasmiṃ samaye suddhodanamahārājā sākiyagaṇaṃ sannipātetvā āha –",
  "atk-s0510a:1899_1": "“sace mama putto agāraṃ ajjhāvasissa,",
  "atk-s0510a:1899_2": "rājā abhavissa cakkavattī sattaratanasampanno khattiyagaṇaparivāro,",
  "atk-s0510a:1899_3": "nattāpi me rāhulakumāro khattiyagaṇena saddhiṃ taṃ parivāretvā acarissa,",
  "atk-s0510a:1899_4": "tumhepi etamatthaṃ jānātha.",
  "atk-s0510a:1899_5": "Idāni pana mama putto buddho jāto,",
  "atk-s0510a:1899_6": "khattiyāvāssa parivārā hontu,",
  "atk-s0510a:1899_7": "tumhe ekekakulato ekekaṃ dārakaṃ dethā”ti.",
  "atk-s0510a:1899_8": "Evaṃ vutte ekappahāreneva dveasītisahassakhattiyakumārā pabbajiṃsu.",
  "atk-s0510a:1900_0": "Tasmiṃ samaye mahānāmo sakko kuṭumbasāmiko,",
  "atk-s0510a:1900_1": "so attano kaniṭṭhaṃ anuruddhaṃ sakkaṃ upasaṅkamitvā etadavoca – “etarahi,",
  "atk-s0510a:1900_2": "tāta anuruddha,",
  "atk-s0510a:1900_3": "abhiññātā abhiññātā sakyakumārā bhagavantaṃ pabbajitaṃ anupabbajanti,",
  "atk-s0510a:1900_4": "amhākañca kulā natthi koci agārasmā anagāriyaṃ pabbajito,",
  "atk-s0510a:1900_5": "tena hi tvaṃ vā pabbajāhi,",
  "atk-s0510a:1900_6": "ahaṃ vā pabbajissāmī”ti.",
  "atk-s0510a:1900_7": "Taṃ sutvā anuruddho gharāvāse ruciṃ akatvā attasattamo agārasmā anagāriyaṃ pabbajito.",
  "atk-s0510a:1900_8": "Tassa pabbajjānukkamo saṅghabhedakakkhandhake āgatoyeva.",
  "atk-s0510a:1900_9": "Evaṃ anupiyaṃ gantvā pabbajitesu pana tesu tasmiṃyeva antovasse bhaddiyatthero arahattaṃ pāpuṇi,",
  "atk-s0510a:1900_10": "anuruddhatthero dibbacakkhuṃ nibbattesi,",
  "atk-s0510a:1900_11": "devadatto aṭṭha samāpattiyo nibbattesi,",
  "atk-s0510a:1900_12": "ānandatthero sotāpattiphale patiṭṭhāsi,",
  "atk-s0510a:1900_13": "bhagutthero ca kimilatthero ca pacchā arahattaṃ pāpuṇiṃsu.",
  "atk-s0510a:1900_14": "Tesaṃ sabbesampi therānaṃ attano attano āgataṭṭhānesu pubbapatthanābhinīhāro āvi bhavissati.",
  "atk-s0510a:1900_15": "Ayaṃ anuruddhatthero dhammasenāpatissa santike kammaṭṭhānaṃ gahetvā cetiyaraṭṭhe pācīnavaṃsadāyaṃ gantvā",
  "atk-s0510a:1900_16": "samaṇadhammaṃ karonto satta mahāpurisavitakke vitakkesi,",
  "atk-s0510a:1900_17": "aṭṭhame kilamati.",
  "atk-s0510a:1900_18": "Satthā “anuruddho aṭṭhame mahāpurisavitakke kilamatī”ti ñatvā “tassa saṅkappaṃ pūressāmī”ti tattha gantvā",
  "atk-s0510a:1900_19": "paññattavarabuddhāsane nisinno aṭṭhamaṃ mahāpurisavitakkaṃ pūretvā catupaccayasantosabhāvanārāmapaṭimaṇḍitaṃ",
  "atk-s0510a:1900_20": "mahāariyavaṃsapaṭipadaṃ kathetvā ākāse uppatitvā bhesakalāvanameva gato.",
  "atk-s0510a:1901_0": "Thero tathāgate gatamatteyeva tevijjo mahākhīṇāsavo hutvā “satthā mayhaṃ manaṃ jānitvā āgantvā aṭṭhamaṃ mahāpurisavitakkaṃ pūretvā adāsi,",
  "atk-s0510a:1901_1": "so ca me manoratho matthakaṃ patto”ti buddhānaṃ dhammadesanaṃ attano ca paṭivedhadhammaṃ ārabbha imā udānagāthā abhāsi –",
  "atk-s0510a:1902_0": "“Mama saṅkappamaññāya, satthā loke anuttaro;",
  "atk-s0510a:1903_0": "Manomayena kāyena, iddhiyā upasaṅkami.",
  "atk-s0510a:1904_0": "“Yadā me ahu saṅkappo, tato uttari desayi;",
  "atk-s0510a:1905_0": "Nippapañcarato buddho, nippapañcamadesayi.",
  "atk-s0510a:1906_0": "“Tassāhaṃ dhammamaññāya, vihāsiṃ sāsane rato;",
  "atk-s0510a:1907_0": "Tisso vijjā anuppattā, kataṃ buddhassa sāsana”nti. ;",
  "atk-s0510a:1908_0": "Atha naṃ aparabhāge satthā jetavane mahāvihāre viharanto “dibbacakkhukānaṃ bhikkhūnaṃ anuruddho aggo”ti aggaṭṭhāne ṭhapesi.",
  "atk-s0510a:1909_0": "421.",
  "atk-s0510a:1909_1": "Evaṃ so bhagavato santikā dibbacakkhukānaṃ aggaṭṭhānaṃ labhitvā attano pubbakammaṃ saritvā somanassavasena",
  "atk-s0510a:1909_2": "pubbacaritāpadānaṃ pakāsento sumedhaṃ bhagavantāhantiādimāha.",
  "atk-s0510a:1909_3": "Tattha sundarā upaṭṭhāpanapaññā maggaphalapaññā vipassanāpaññā catupaṭisambhidādisaṅkhātā medhā yassa bhagavato so sumedho,",
  "atk-s0510a:1909_4": "taṃ sumedhaṃ bhāgyasampannattā bhagavantaṃ lokassa jeṭṭhaṃ seṭṭhaṃ padhānabhūtaṃ saṃsārato paṭhamaṃ niggataṃ",
  "atk-s0510a:1909_5": "narānaṃ āsabhaṃ purecārikaṃ vūpakaṭṭhaṃ vivekabhūtaṃ gaṇasaṅgaṇikārāmato apagataṃ viharantaṃ ahaṃ addasanti",
  "atk-s0510a:1909_6": "sambandho.",
  "atk-s0510a:1910_0": "422.",
  "atk-s0510a:1910_1": "Sabbadhammānaṃ sayameva buddhattā sambuddhaṃ,",
  "atk-s0510a:1910_2": "upagantvāna samīpaṃ gantvāti attho.",
  "atk-s0510a:1910_3": "Añjaliṃ paggahetvānāti dasaṅgulipuṭaṃ muddhani katvāti attho.",
  "atk-s0510a:1910_4": "Sesaṃ uttānatthameva.",
  "atk-s0510a:1911_0": "430.",
  "atk-s0510a:1911_1": "Divā rattiñca passāmīti tadā devaloke ca manussaloke ca uppannakāle maṃsacakkhunā samantato yojanaṃ passāmīti attho.",
  "atk-s0510a:1912_0": "431.",
  "atk-s0510a:1912_1": "Sahassalokaṃ ñāṇenāti paññācakkhunā sahassacakkavāḷaṃ passāmīti attho.",
  "atk-s0510a:1912_2": "Satthu sāsaneti idāni gotamassa bhagavato sāsane.",
  "atk-s0510a:1912_3": "Dīpadānassa dīpapūjāya idaṃ phalaṃ,",
  "atk-s0510a:1912_4": "iminā phalena dibbacakkhuṃ anuppatto paṭiladdho uppādesinti attho.",
  "atk-s0510a:1913_0": "Anuruddhattheraapadānavaṇṇanā samattā.",
  "atk-s0510a:1914_0": "3-5. Puṇṇamantāṇiputtattheraapadānavaṇṇanā",
  "atk-s0510a:1915_0": "Ajjhāyako mantadharotiādikaṃ āyasmato puṇṇassa mantāṇiputtattherassa apadānaṃ.",
  "atk-s0510a:1915_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:1915_2": "bhagavato uppattito puretarameva haṃsavatīnagare brāhmaṇamahāsālakule nibbattitvā anukkamena viññutaṃ patto.",
  "atk-s0510a:1915_3": "Aparabhāge padumuttare bhagavati uppajjitvā bodhaneyyānaṃ dhammaṃ desente heṭṭhā vuttanayena mahājanena",
  "atk-s0510a:1915_4": "saddhiṃ vihāraṃ gantvā parisapariyante nisīditvā dhammaṃ suṇanto satthāraṃ ekaṃ bhikkhuṃ dhammakathikānaṃ",
  "atk-s0510a:1915_5": "aggaṭṭhāne ṭhapentaṃ disvā “mayāpi anāgate evarūpena bhavituṃ vaṭṭatī”ti cintetvā desanāvasāne uṭṭhitāya",
  "atk-s0510a:1915_6": "parisāya satthāraṃ upasaṅkamitvā nimantetvā heṭṭhā vuttanayena mahāsakkāraṃ katvā bhagavantaṃ evamāha – “bhante,",
  "atk-s0510a:1915_7": "ahaṃ iminā adhikārena na aññaṃ sampattiṃ patthemi,",
  "atk-s0510a:1915_8": "yathā paneso bhikkhu sattamadivasamatthake tumhehi dhammakathikānaṃ aggaṭṭhāne ṭhapito,",
  "atk-s0510a:1915_9": "evaṃ ahampi anāgate ekassa buddhassa sāsane dhammakathikānaṃ aggo bhaveyya”nti patthanaṃ akāsi.",
  "atk-s0510a:1915_10": "Satthā anāgataṃ oloketvā tassa patthanāya samijjhanabhāvaṃ disvā “anāgate kappasatasahassamatthake gotamo nāma buddho uppajjissati,",
  "atk-s0510a:1915_11": "tassa sāsane pabbajitvā tvaṃ dhammakathikānaṃ aggo bhavissasī”ti byākāsi.",
  "atk-s0510a:1916_0": "So yāvatāyukaṃ kalyāṇakammaṃ katvā tato cuto kappasatasahassaṃ puññasambhāraṃ sambharanto devamanussesu",
  "atk-s0510a:1916_1": "saṃsaritvā amhākaṃ bhagavato kāle kapilavatthunagarassa avidūre doṇavatthunāmake brāhmaṇagāme brāhmaṇamahāsālakule",
  "atk-s0510a:1916_2": "aññāsikoṇḍaññattherassa bhāgineyyo hutvā nibbatti.",
  "atk-s0510a:1916_3": "Tassa puṇṇoti nāmaṃ akaṃsu.",
  "atk-s0510a:1916_4": "So satthari abhisambodhiṃ patvā pavattitavaradhammacakke anukkamena rājagahaṃ upanissāya viharante aññāsikoṇḍaññassa",
  "atk-s0510a:1916_5": "santike pabbajitvā laddhūpasampado padhānamanuyuñjanto sabbaṃ pabbajitakiccaṃ matthakaṃ pāpetvā “dasabalassa",
  "atk-s0510a:1916_6": "santikaṃ gamissāmī”ti mātulattherena saddhiṃ satthu santikaṃ āgantvā kapilavatthusāmantāyeva ohiyitvā",
  "atk-s0510a:1916_7": "yoniso manasikāre kammaṃ karonto nacirasseva vipassanaṃ ussukkāpetvā arahattaṃ pāpuṇi.",
  "atk-s0510a:1917_0": "Tassa pana puṇṇattherassa santike pabbajitā kulaputtā pañcasatā ahesuṃ.",
  "atk-s0510a:1917_1": "Thero te dasakathāvatthūhi ovadi.",
  "atk-s0510a:1917_2": "Tepi sabbe dasakathāvatthūhi ovaditā tassa ovāde ṭhatvā arahattaṃ pāpuṇitvā attano pabbajitakiccaṃ matthakappattaṃ",
  "atk-s0510a:1917_3": "ñatvā upajjhāyaṃ upasaṅkamitvā āhaṃsu – “bhante,",
  "atk-s0510a:1917_4": "mayaṃ pabbajitakiccassa matthakaṃ pattā,",
  "atk-s0510a:1917_5": "dasannañca kathāvatthūnaṃ lābhino,",
  "atk-s0510a:1917_6": "samayo dāni no dasabalaṃ passitu”nti,",
  "atk-s0510a:1917_7": "thero tesaṃ vacanaṃ sutvā cintesi –",
  "atk-s0510a:1917_8": "“mayhaṃ dasakathāvatthulābhitaṃ satthā jānāti.",
  "atk-s0510a:1917_9": "Ahaṃ dhammaṃ desento dasakathāvatthūni amuñcitvāva desemi,",
  "atk-s0510a:1917_10": "mayi ca gacchante sabbepime bhikkhū maṃ parivāretvā gacchissanti,",
  "atk-s0510a:1917_11": "evaṃ me gaṇena saddhiṃ gantvā ayuttaṃ dasabalaṃ passituṃ,",
  "atk-s0510a:1917_12": "ime tāva dasabalaṃ passituṃ gacchantū”ti.",
  "atk-s0510a:1917_13": "Atha te evamāha – “āvuso,",
  "atk-s0510a:1917_14": "tumhe purato gantvā dasabalaṃ passatha,",
  "atk-s0510a:1917_15": "mama vacanena tathāgatassa pāde vandatha,",
  "atk-s0510a:1917_16": "ahampi tumhākaṃ gatamaggena āgacchissāmī”ti.",
  "atk-s0510a:1917_17": "Tepi therā sabbe dasabalassa jātibhūmiraṭṭhavāsino sabbe khīṇāsavā sabbe dasakathāvatthulābhino upajjhāyassa",
  "atk-s0510a:1917_18": "ovādaṃ acchinditvā theraṃ vanditvā anupubbena cārikaṃ carantā saṭṭhiyojanamaggaṃ atikkamma rājagahe veḷuvanamahāvihāraṃ",
  "atk-s0510a:1917_19": "gantvā dasabalassa pāde vanditvā ekamantaṃ nisīdiṃsu.",
  "atk-s0510a:1917_20": "Āciṇṇaṃ kho panetaṃ buddhānaṃ bhagavantānaṃ āgantukehi bhikkhūhi saddhiṃ paṭisammoditunti bhagavā tehi saddhiṃ “kacci,",
  "atk-s0510a:1917_21": "bhikkhave,",
  "atk-s0510a:1917_22": "khamanīya”ntiādinā nayena madhurapaṭisanthāraṃ katvā “kuto ca tumhe,",
  "atk-s0510a:1917_23": "bhikkhave,",
  "atk-s0510a:1917_24": "āgatatthā”ti pucchitvā puna tehi “jātibhūmito”ti vutte “ko nu kho,",
  "atk-s0510a:1917_25": "bhikkhave,",
  "atk-s0510a:1917_26": "jātibhūmiyaṃ jātibhūmakānaṃ bhikkhūnaṃ sabrahmacārīnaṃ evaṃ sambhāvito ‘attanā ca appiccho appicchakathañca",
  "atk-s0510a:1917_27": "bhikkhūnaṃ kattā”’ti dasakathāvatthulābhiṃ bhikkhuṃ pucchi.",
  "atk-s0510a:1917_28": "Tepi “puṇṇo nāma, bhante,",
  "atk-s0510a:1917_29": "āyasmā mantāṇiputto”ti ārocayiṃsu.",
  "atk-s0510a:1918_0": "Tesaṃ kathaṃ sutvā āyasmā sāriputto theraṃ dassanakāmo ahosi.",
  "atk-s0510a:1918_1": "Atha satthā rājagahato sāvatthiṃ agamāsi.",
  "atk-s0510a:1918_2": "Puṇṇattheropi dasabalassa tattha āgatabhāvaṃ sutvā “satthāraṃ passissāmī”ti gantvā antogandhakuṭiyaṃyeva tathāgataṃ sampāpuṇi.",
  "atk-s0510a:1918_3": "Satthā tassa dhammaṃ desesi.",
  "atk-s0510a:1918_4": "Thero dhammaṃ sutvā dasabalaṃ vanditvā paṭisallānatthāya andhavanaṃ gantvā aññatarasmiṃ rukkhamūle divāvihāraṃ nisīdi.",
  "atk-s0510a:1918_5": "Sāriputtattheropi tassāgamanaṃ sutvā sīsānulokiko gantvā okāsaṃ sallakkhetvā tasmiṃ rukkhamūle nisinnakaṃ",
  "atk-s0510a:1918_6": "upasaṅkamitvā therena saddhiṃ sammoditvā taṃ visuddhikkamaṃ pucchi.",
  "atk-s0510a:1918_7": "Sopissa pucchitapucchitaṃ byākaronto rathavinītūpamāya ativiya cittaṃ ārādhesi.",
  "atk-s0510a:1918_8": "Te aññamaññassa subhāsitaṃ samanumodiṃsu.",
  "atk-s0510a:1919_0": "434.",
  "atk-s0510a:1919_1": "Atha naṃ satthā aparabhāge bhikkhusaṅghassa majjhe nisinno theraṃ “etadaggaṃ,",
  "atk-s0510a:1919_2": "bhikkhave,",
  "atk-s0510a:1919_3": "mama sāvakānaṃ bhikkhūnaṃ dhammakathikānaṃ yadidaṃ puṇṇo”ti etadagge ṭhapesi.",
  "atk-s0510a:1919_4": "So pubbakammaṃ saritvā somanassavasena pubbacaritāpadānaṃ vibhāvento ajjhāyakotiādimāha.",
  "atk-s0510a:1919_5": "Tattha ajjhāyakoti anekabrāhmaṇānaṃ vācetā sikkhāpetā.",
  "atk-s0510a:1919_6": "Mantadharoti mantānaṃ dhāretāti attho,",
  "atk-s0510a:1919_7": "vedasaṅkhātassa catutthavedassa sajjhāyanasavanadānānaṃ vasena dhāretāti vuttaṃ hoti.",
  "atk-s0510a:1919_8": "Tiṇṇaṃ vedānanti iruvedayajuvedasāmavedasaṅkhātānaṃ tiṇṇaṃ vedānaṃ ñāṇena dhāretabbatā “vedo”ti laddhanāmesu",
  "atk-s0510a:1919_9": "tīsu vedaganthesu pāraṃ pariyosānaṃ gatoti attho.",
  "atk-s0510a:1919_10": "Purakkhatomhi sissehīti mama niccaparivārabhūtehi sissehi parivuto ahaṃ amhi.",
  "atk-s0510a:1919_11": "Upagacchiṃ naruttamanti narānaṃ uttamaṃ bhagavantaṃ upasaṅkamiṃ,",
  "atk-s0510a:1919_12": "samīpaṃ gatoti attho.",
  "atk-s0510a:1919_13": "Sesaṃ suviññeyyameva.",
  "atk-s0510a:1920_0": "438.",
  "atk-s0510a:1920_1": "Abhidhammanayaññūhanti ahaṃ tadā tassa buddhassa kāle abhidhammanayakovidoti attho.",
  "atk-s0510a:1920_2": "Kathāvatthuvisuddhiyāti kathāvatthuppakaraṇe visuddhiyā cheko,",
  "atk-s0510a:1920_3": "appicchasantuṭṭhikathādīsu dasasu kathāvatthūsu vā cheko,",
  "atk-s0510a:1920_4": "tāya kathāvatthuvisuddhiyā sabbesaṃ yatijanānaṃ paṇḍitānaṃ viññāpetvāna bodhetvāna anāsavo nikkileso viharāmi vāsaṃ kappemi.",
  "atk-s0510a:1921_0": "439.",
  "atk-s0510a:1921_1": "Ito pañcasate kappeti ito pañcabuddhapaṭimaṇḍitato bhaddakappato pañcasate kappe suppakāsakā suṭṭhu pākaṭā",
  "atk-s0510a:1921_2": "cakkaratanādi sattahi ratanehi sampannā jambudīpādicatudīpamhi issarā padhānā caturo cattāro cakkavattirājāno",
  "atk-s0510a:1921_3": "ahesunti attho.",
  "atk-s0510a:1921_4": "Sesaṃ vuttanayamevāti.",
  "atk-s0510a:1922_0": "Puṇṇamantāṇiputtattheraapadānavaṇṇanā samattā.",
  "atk-s0510a:1923_0": "3-6. Upālittheraapadānavaṇṇanā",
  "atk-s0510a:1924_0": "Nagare haṃsavatiyātiādikaṃ āyasmato upālittherassa apadānaṃ.",
  "atk-s0510a:1924_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:1924_2": "bhagavato kāle haṃsavatīnagare vibhavasampanne brāhmaṇakule nibbatto.",
  "atk-s0510a:1924_3": "Ekadivasaṃ satthu santike dhammakathaṃ suṇanto satthāraṃ ekaṃ bhikkhuṃ vinayadharānaṃ aggaṭṭhāne ṭhapentaṃ",
  "atk-s0510a:1924_4": "disvā satthu adhikārakammaṃ katvā taṃ ṭhānantaraṃ patthesi.",
  "atk-s0510a:1925_0": "So yāvajīvaṃ kusalaṃ katvā devamanussesu saṃsaranto imasmiṃ buddhuppāde kappakagehe nibbatto.",
  "atk-s0510a:1925_1": "Upālītissa nāmaṃ akaṃsu.",
  "atk-s0510a:1925_2": "So vayappatto anuruddhādīnaṃ channaṃ khattiyānaṃ piyasahāyo hutvā tathāgate anupiyambavane viharante",
  "atk-s0510a:1925_3": "pabbajjāya nikkhamantehi chahi khattiyehi saddhiṃ nikkhamitvā pabbaji.",
  "atk-s0510a:1925_4": "Tassa pabbajjāvidhānaṃ pāḷiyaṃ āgatameva.",
  "atk-s0510a:1925_5": "So pabbajitvā upasampanno hutvā satthu santike kammaṭṭhānaṃ gahetvā “mayhaṃ, bhante,",
  "atk-s0510a:1925_6": "araññavāsaṃ anujānāthā”ti āha.",
  "atk-s0510a:1925_7": "“Bhikkhu araññe vasantassa ekameva dhuraṃ vaḍḍhissati,",
  "atk-s0510a:1925_8": "mayhaṃ pana santike vasantassa vipassanādhurañca ganthadhurañca paripūressatī”ti.",
  "atk-s0510a:1925_9": "So satthu vacanaṃ sampaṭicchitvā vipassanāya kammaṃ karonto nacirasseva arahattaṃ pāpuṇi.",
  "atk-s0510a:1925_10": "Satthāpi naṃ sayameva sakalaṃ vinayapiṭakaṃ uggaṇhāpesi.",
  "atk-s0510a:1925_11": "So aparabhāge bhārukacchavatthuṃ ajjukavatthuṃ kumārakassapavatthunti imāni tīṇi vatthūni vinicchini.",
  "atk-s0510a:1925_12": "Satthā ekekasmiṃ vinicchaye sādhukāraṃ datvā tayo vinicchaye aṭṭhuppattiṃ katvā theraṃ vinayadharānaṃ aggaṭṭhāne ṭhapesi.",
  "atk-s0510a:1926_0": "441.",
  "atk-s0510a:1926_1": "Evaṃ so etadaggaṭṭhānaṃ patvā attano pubbakammaṃ saritvā somanassappatto taṃ pubbacaritāpadānaṃ pakāsento nagare haṃsavatiyātiādimāha.",
  "atk-s0510a:1926_2": "Tattha haṃsavatiyāti haṃsāvaṭṭaākārena vati pākāraparikkhepo yasmiṃ nagare,",
  "atk-s0510a:1926_3": "taṃ nagaraṃ haṃsavatī.",
  "atk-s0510a:1926_4": "Atha vā anekasaṅkhā haṃsā taḷākapokkharaṇīsarapallalādīsu nivasantā ito cito ca vidhāvamānā vasanti etthāti haṃsavatī,",
  "atk-s0510a:1926_5": "tassā haṃsavatiyā.",
  "atk-s0510a:1926_6": "Sujāto nāma brāhmaṇoti suṭṭhu jātoti sujāto,",
  "atk-s0510a:1926_7": "“akkhitto anupakuṭṭho”ti vacanato agarahito hutvā jātoti attho.",
  "atk-s0510a:1926_8": "Asītikoṭinicayoti asītikoṭidhanarāsiko pahūtadhanadhaññavā asaṅkhyeyyadhanadhaññavā brāhmaṇo sujāto nāma ahosinti sambandho.",
  "atk-s0510a:1927_0": "442.",
  "atk-s0510a:1927_1": "Punapi tasseva mahantabhāvaṃ dassento ajjhāyakotiādimāha.",
  "atk-s0510a:1927_2": "Tattha ajjhāyakoti paresaṃ vedattayādiṃ vācetā.",
  "atk-s0510a:1927_3": "Mantadharoti mantā vuccati paññā,",
  "atk-s0510a:1927_4": "athabbanavedabyākaraṇādijānanapaññavāti attho.",
  "atk-s0510a:1927_5": "Tiṇṇaṃ vedāna pāragūti iruvedayajuvedasāmavedasaṅkhātānaṃ tiṇṇaṃ vedānaṃ pariyosānaṃ pattoti attho.",
  "atk-s0510a:1927_6": "Lakkhaṇeti lakkhaṇasatthe,",
  "atk-s0510a:1927_7": "buddhapaccekabuddhacakkavattiitthipurisānaṃ hatthapādādīsu dissamānalakkhaṇapakāsanakaganthe cāti attho.",
  "atk-s0510a:1927_8": "Itihāseti “itiha āsa itiha āsā”ti porāṇakathāppakāsake ganthe.",
  "atk-s0510a:1927_9": "Sadhammeti sakadhamme brāhmaṇadhamme pāramiṃ gato pariyosānaṃ koṭiṃ gato pattoti attho.",
  "atk-s0510a:1928_0": "443.",
  "atk-s0510a:1928_1": "Paribbājāti ye nigaṇṭhasāvakā,",
  "atk-s0510a:1928_2": "te sabbe nānādiṭṭhikā tadā mahiyā pathavītale carantīti sambandho.",
  "atk-s0510a:1929_0": "445. Yāva yattakaṃ kālaṃ jino nuppajjati, tāva tattakaṃ kālaṃ buddhoti vacanaṃ natthīti attho.",
  "atk-s0510a:1930_0": "446.",
  "atk-s0510a:1930_1": "Accayena ahorattanti aho ca ratti ca ahorattaṃ,",
  "atk-s0510a:1930_2": "bahūnaṃ saṃvaccharānaṃ atikkamenāti attho.",
  "atk-s0510a:1930_3": "Sesaṃ suviññeyyameva.",
  "atk-s0510a:1931_0": "454.",
  "atk-s0510a:1931_1": "Mantāṇiputtoti mantāṇīnāmāya kappakadhītuyā putto,",
  "atk-s0510a:1931_2": "māsapuṇṇatāya divasapuṇṇatāya puṇṇoti laddhanāmoti attho.",
  "atk-s0510a:1931_3": "Tassa satthussa sāvako hessati bhavissatīti sambandho.",
  "atk-s0510a:1932_0": "455.",
  "atk-s0510a:1932_1": "Evaṃ kittayi so buddhoti so padumuttaro bhagavā evaṃ iminā pakārena sunandaṃ sundarākārena somanassadāyakaṃ kittayi byākaraṇamadāsīti attho.",
  "atk-s0510a:1932_2": "Sabbaṃ janaṃ sakalajanasamūhaṃ sādhukaṃ hāsayanto somanassaṃ karonto sakaṃ balaṃ attano balaṃ dassayanto pākaṭaṃ karontoti sambandho.",
  "atk-s0510a:1933_0": "456.",
  "atk-s0510a:1933_1": "Tato anantaraṃ attano ānubhāvaṃ aññāpadesena dassento katañjalītiādimāha.",
  "atk-s0510a:1933_2": "Tadā tasmiṃ buddhuppādato purimakāle sunandaṃ tāpasaṃ katañjalipuṭā sabbe janā namassantīti sambandho.",
  "atk-s0510a:1933_3": "Buddhe kāraṃ karitvānāti evaṃ so sabbajanapūjitopi samāno “pūjitomhī”ti mānaṃ akatvā buddhasāsane adhikaṃ",
  "atk-s0510a:1933_4": "kiccaṃ katvā attano gatiṃ jātiṃ sodhesi parisuddhamakāsīti attho.",
  "atk-s0510a:1934_0": "457.",
  "atk-s0510a:1934_1": "Sutvāna munino vacanti tassa sammāsambuddhassa vācaṃ,",
  "atk-s0510a:1934_2": "gāthābandhasukhatthaṃ ā-",
  "atk-s0510a:1934_3": "kārassa rassaṃ katvā “vaca”nti vuttaṃ.",
  "atk-s0510a:1934_4": "“Anāgatamhi addhāne gotamo nāma nāmena satthā loke bhavissatī”ti imaṃ munino vacanaṃ sutvā yathā yena pakārena gotamaṃ bhagavantaṃ passāmi,",
  "atk-s0510a:1934_5": "tathā tena pakārena kāraṃ adhikakiccaṃ puññasambhāraṃ kassāmi karissāmīti me mayhaṃ saṅkappo cetanāmanasikāro ahu ahosīti sambandho.",
  "atk-s0510a:1935_0": "458.",
  "atk-s0510a:1935_1": "Evāhaṃ cintayitvānāti “ahaṃ kāraṃ karissāmī”ti evaṃ cintetvā.",
  "atk-s0510a:1935_2": "Kiriyaṃ cintayiṃ mamāti “mayā kīdisaṃ puññaṃ kattabbaṃ nu kho”ti kiriyaṃ kattabbakiccaṃ cintayinti attho.",
  "atk-s0510a:1935_3": "Kyāhaṃ kammaṃ ācarāmīti ahaṃ kīdisaṃ puññakammaṃ ācarāmi pūremi nu khoti attho.",
  "atk-s0510a:1935_4": "Puññakkhette anuttareti uttaravirahite sakalapuññassa bhājanabhūte ratanattayeti attho.",
  "atk-s0510a:1936_0": "459.",
  "atk-s0510a:1936_1": "Ayañca pāṭhiko bhikkhūti ayaṃ bhikkhu sarabhaññavasena ganthapāṭhapaṭhanato vācanato “pāṭhiko”ti laddhanāmo bhikkhu.",
  "atk-s0510a:1936_2": "Buddhasāsane sabbesaṃ pāṭhīnaṃ pāṭhakavācakānaṃ antare vinaye ca agganikkhitto aggo iti ṭhapito.",
  "atk-s0510a:1936_3": "Taṃ ṭhānaṃ tena bhikkhunā pattaṭṭhānantaraṃ ahaṃ patthaye patthemīti attho.",
  "atk-s0510a:1937_0": "460.",
  "atk-s0510a:1937_1": "Tato paraṃ attano puññakaraṇūpāyaṃ dassento idaṃ me amitaṃ bhogantiādimāha.",
  "atk-s0510a:1937_2": "Me mayhaṃ amitaṃ pamāṇavirahitaṃ bhogarāsiṃ akkhobhaṃ khobhetuṃ asakkuṇeyyaṃ sāgarūpamaṃ sāgarasadisaṃ",
  "atk-s0510a:1937_3": "tena bhogena tādisena dhanena buddhassa ārāmaṃ māpayeti sambandho.",
  "atk-s0510a:1937_4": "Sesaṃ uttānatthameva.",
  "atk-s0510a:1938_0": "474.",
  "atk-s0510a:1938_1": "Bhikkhusaṅghe nisīditvā sambuddho tena suṭṭhu māpitaṃ kāritaṃ saṅghārāmaṃ paṭiggahetvā tassārāmassānisaṃsadīpakaṃ",
  "atk-s0510a:1938_2": "idaṃ vacanaṃ abravi kathesīti sambandho.",
  "atk-s0510a:1939_0": "475. Kathaṃ?",
  "atk-s0510a:1939_1": "Yo soti yo saṅghārāmadāyako tāpaso sumāpitaṃ kuṭileṇamaṇḍapapāsādahammiyapākārādinā suṭṭhu sajjitaṃ saṅghārāmaṃ buddhassa pādāsi pa-",
  "atk-s0510a:1939_2": "kārena somanassasampayuttacittena adāsi.",
  "atk-s0510a:1939_3": "Tamahaṃ kittayissāmīti taṃ tāpasaṃ ahaṃ pākaṭaṃ karissāmi,",
  "atk-s0510a:1939_4": "uttāniṃ karissāmīti attho.",
  "atk-s0510a:1939_5": "Suṇātha mama bhāsatoti bhāsantassa mayhaṃ vacanaṃ suṇātha,",
  "atk-s0510a:1939_6": "ohitasotā avikkhittacittā manasi karothāti attho.",
  "atk-s0510a:1940_0": "476. Tena dinnārāmassa phalaṃ dassento hatthī assā rathā pattītiādimāha. Taṃ suviññeyyameva.",
  "atk-s0510a:1941_0": "477.",
  "atk-s0510a:1941_1": "Saṅghārāmassidaṃ phalanti idaṃ āyatiṃ anubhavitabbasampattisaṅkhātaṃ iṭṭhaphalaṃ saṅghārāmadānassa phalaṃ vipākanti attho.",
  "atk-s0510a:1942_0": "478.",
  "atk-s0510a:1942_1": "Chaḷāsītisahassānīti chasahassāni asītisahassāni samalaṅkatā suṭṭhu alaṅkatā sajjitā nāriyo itthiyo vicittavatthābharaṇāti",
  "atk-s0510a:1942_2": "vicittehi anekarūpehi vatthehi ābharaṇehi ca samannāgatā.",
  "atk-s0510a:1942_3": "Āmuttamaṇikuṇḍalāti olambitamuttāhāramaṇikañcitakaṇṇāti attho.",
  "atk-s0510a:1943_0": "479.",
  "atk-s0510a:1943_1": "Tāsaṃ itthīnaṃ rūpasobhātisayaṃ vaṇṇento āḷārapamhātiādimāha.",
  "atk-s0510a:1943_2": "Tattha āḷārāni mahantāni akkhīni maṇiguḷasadisāni yāsaṃ itthīnaṃ tā āḷārapamhā bhamarānamiva mandalocanāti attho.",
  "atk-s0510a:1943_3": "Hasulā hāsapakati,",
  "atk-s0510a:1943_4": "līlāvilāsāti attho.",
  "atk-s0510a:1943_5": "Susaññāti sundarasaññitabbasarīrāvayavā.",
  "atk-s0510a:1943_6": "Tanumajjhimāti khuddakaudarapadesā.",
  "atk-s0510a:1943_7": "Sesaṃ uttānameva.",
  "atk-s0510a:1944_0": "484.",
  "atk-s0510a:1944_1": "Tassa dhammesu dāyādoti tassa gotamassa bhagavato dhammesu dāyādo dhammakoṭṭhāsabhāgī.",
  "atk-s0510a:1944_2": "Orasoti urasi jāto,",
  "atk-s0510a:1944_3": "sithiladhanitādidasavidhabyañjanabuddhisampannaṃ kaṇṭhatāluoṭṭhādipañcaṭṭhāne ghaṭṭetvā desitadhammaṃ",
  "atk-s0510a:1944_4": "sutvā sotāpattimaggādimaggapaṭipāṭiyā sabbakilese khepetvā arahatte ṭhitabhāvena urasi jātaputtoti attho.",
  "atk-s0510a:1944_5": "Dhammanimmitoti dhammena samena adaṇḍena asatthena nimmito pākaṭo bhavissasīti attho.",
  "atk-s0510a:1944_6": "Upāli nāma nāmenāti kiñcāpi so mātu nāmena mantāṇiputtanāmo,",
  "atk-s0510a:1944_7": "anuruddhādīhi pana saha gantvā pabbajitattā khattiyānaṃ upasamīpe allīno yutto kāyacittehi samaṅgībhūtoti",
  "atk-s0510a:1944_8": "upālīti nāmena satthu sāvako hessati bhavissatīti attho.",
  "atk-s0510a:1945_0": "485.",
  "atk-s0510a:1945_1": "Vinaye pāramiṃ patvāti vinayapiṭake koṭiṃ pariyosānaṃ patvā pāpuṇitvā.",
  "atk-s0510a:1945_2": "Ṭhānāṭṭhāne ca kovidoti kāraṇākāraṇe ca dakkho chekoti attho.",
  "atk-s0510a:1945_3": "Jinasāsanaṃ dhārentoti jinena vuttānusāsaniṃ jinassa piṭakattayaṃ vācanasavanacintanadhāraṇādivasena dhārento,",
  "atk-s0510a:1945_4": "sallakkhentoti attho.",
  "atk-s0510a:1945_5": "Viharissatināsavoti nikkileso catūhi iriyāpathehi aparipatantaṃ attabhāvaṃ harissati pavattessatīti attho.",
  "atk-s0510a:1946_0": "487.",
  "atk-s0510a:1946_1": "Aparimeyyupādāyāti anekasatasahasse ādiṃ katvā.",
  "atk-s0510a:1946_2": "Patthemi tava sāsananti “gotamassa bhagavato sāsane vinayadharānaṃ aggo bhaveyya”nti tuyhaṃ sāsanaṃ patthemi icchāmīti attho.",
  "atk-s0510a:1946_3": "So me atthoti so etadaggaṭṭhānantarasaṅkhāto attho me mayā anuppattoti attho.",
  "atk-s0510a:1946_4": "Sabbasaṃyojanakkhayoti sabbesaṃ saṃyojanānaṃ khayo mayā anuppattoti sambandho,",
  "atk-s0510a:1946_5": "nibbānaṃ adhigatanti attho.",
  "atk-s0510a:1947_0": "488.",
  "atk-s0510a:1947_1": "Rājadaṇḍena tajjito pīḷito sūlāvuto sūle āvuto āvuṇito poso puriso sūle sātaṃ madhurasukhaṃ avindanto",
  "atk-s0510a:1947_2": "nānubhavanto parimuttiṃva parimocanameva icchati yathāti sambandho.",
  "atk-s0510a:1948_0": "489- 90.",
  "atk-s0510a:1948_1": "Mahāvīra vīrānamantare vīruttama ahaṃ bhavadaṇḍena jātidaṇḍena,",
  "atk-s0510a:1948_2": "tajjito pīḷito kammasūlāvuto kusalākusalakammasūlasmiṃ āvuto santo saṃvijjamāno,",
  "atk-s0510a:1948_3": "pipāsāvedanāya pipāsāturabhāvena aṭṭito abhibhūto dukkhāpito bhave sātaṃ saṃsāre madhuraṃ sukhaṃ na vindāmi na labhāmi.",
  "atk-s0510a:1948_4": "Rāgaggidosaggimohaggisaṅkhātehi,",
  "atk-s0510a:1948_5": "narakaggikappuṭṭhānaggidukkhaggisaṅkhātehi vā tīhi aggīhi ḍayhanto parimuttiṃ parimuccanupāyaṃ gavesāmi pariyesāmi tathevāti sambandho.",
  "atk-s0510a:1948_6": "Yathā rājadaṇḍaṃ ito gato patto parimuttiṃ gavesati,",
  "atk-s0510a:1948_7": "tathā ahaṃ bhavadaṇḍappatto parimuttiṃ gavesāmīti sambandho.",
  "atk-s0510a:1949_0": "491- 2.",
  "atk-s0510a:1949_1": "Puna saṃsārato mocanaṃ upamopameyyavasena dassento yathā visādotiādimāha.",
  "atk-s0510a:1949_2": "Tattha visena sappavisena ā samantato daṃsīyittha daṭṭho hotīti visādo,",
  "atk-s0510a:1949_3": "sappadaṭṭhoti attho.",
  "atk-s0510a:1949_4": "Atha vā visaṃ halāhalavisaṃ adati gilatīti visādo,",
  "atk-s0510a:1949_5": "visakhādakoti attho.",
  "atk-s0510a:1949_6": "Yo puriso visādo,",
  "atk-s0510a:1949_7": "tena tādisena visena paripīḷito,",
  "atk-s0510a:1949_8": "tassa visassa vighātāya vināsāya upāyanaṃ upāyabhūtaṃ agadaṃ osadhaṃ gaveseyya pariyeseyya,",
  "atk-s0510a:1949_9": "taṃ gavesamāno visaghātakaṃ visanāsakaṃ agadaṃ osadhaṃ passeyya dakkheyya.",
  "atk-s0510a:1949_10": "So taṃ attano diṭṭhaṃ osadhaṃ pivitvā visamhā visato parimuttiyā parimocanakāraṇā sukhī assa bhaveyya yathāti sambandho.",
  "atk-s0510a:1950_0": "493.",
  "atk-s0510a:1950_1": "Tathevāhanti yathā yena pakārena so naro visahato,",
  "atk-s0510a:1950_2": "savisena sappena daṭṭho visakhādako vā osadhaṃ pivitvā sukhī bhaveyya,",
  "atk-s0510a:1950_3": "tatheva tena pakārena ahaṃ avijjāya mohena saṃ suṭṭhu pīḷito.",
  "atk-s0510a:1950_4": "Saddhammāgadamesahanti ahaṃ saddhammasaṅkhātaṃ osadhaṃ esaṃ pariyesantoti attho.",
  "atk-s0510a:1951_0": "494- 5.",
  "atk-s0510a:1951_1": "Dhammāgadaṃ gavesantoti saṃsāradukkhavisassa vināsāya dhammosadhaṃ gavesanto.",
  "atk-s0510a:1951_2": "Addakkhiṃ sakyasāsananti sakyavaṃsapabhavassa gotamassa sāsanaṃ saddakkhinti attho.",
  "atk-s0510a:1951_3": "Aggaṃ sabbosadhānaṃ tanti sabbesaṃ osadhānaṃ antare taṃ sakyasāsanasaṅkhātaṃ dhammosadhaṃ aggaṃ uttamanti attho.",
  "atk-s0510a:1951_4": "Sabbasallavinodananti rāgasallādīnaṃ sabbesaṃ sallānaṃ vinodanaṃ vūpasamakaraṃ dhammosadhaṃ dhammasaṅkhātaṃ",
  "atk-s0510a:1951_5": "osadhaṃ pivitvā sabbaṃ visaṃ sakalasaṃsāradukkhavisaṃ samūhaniṃ nāsesinti sambandho.",
  "atk-s0510a:1951_6": "Ajarāmaranti taṃ dukkhavisaṃ samūhanitvā ajaraṃ jarāvirahitaṃ amaraṃ maraṇavirahitaṃ sītibhāvaṃ rāgapariḷāhādivirahitattā",
  "atk-s0510a:1951_7": "sītalabhūtaṃ nibbānaṃ ahaṃ phassayiṃ paccakkhamakāsinti sambandho.",
  "atk-s0510a:1952_0": "496.",
  "atk-s0510a:1952_1": "Puna kilesatamassa upamaṃ dassento yathā bhūtaṭṭitotiādimāha.",
  "atk-s0510a:1952_2": "Tattha yathā yena pakārena bhūtaṭṭito bhūtena yakkhena aṭṭito pīḷito poso puriso bhūtaggāhena yakkhaggāhena",
  "atk-s0510a:1952_3": "pīḷito dukkhito bhūtasmā yakkhaggāhato parimuttiyā mocanatthāya bhūtavejjaṃ gaveseyya.",
  "atk-s0510a:1953_0": "497.",
  "atk-s0510a:1953_1": "Taṃ gavesamāno ca bhūtavijjāya suṭṭhu kovidaṃ chekaṃ bhūtavejjaṃ passeyya,",
  "atk-s0510a:1953_2": "so bhūtavejjo tassa yakkhaggahitassa purisassa āvesabhūtaṃ vihane vināseyya,",
  "atk-s0510a:1953_3": "samūlañca mūlena saha āyatiṃ anāsevakaṃ katvā vināsaye viddhaṃseyyāti sambandho.",
  "atk-s0510a:1954_0": "498.",
  "atk-s0510a:1954_1": "Mahāvīra vīruttama tamaggāhena kilesandhakāraggāhena pīḷito ahaṃ tatheva tena pakāreneva tamato kilesandhakārato",
  "atk-s0510a:1954_2": "parimuttiyā mocanatthāya ñāṇālokaṃ paññāālokaṃ gavesāmīti sambandho.",
  "atk-s0510a:1955_0": "499.",
  "atk-s0510a:1955_1": "Atha tadanantaraṃ kilesatamasodhanaṃ kilesandhakāranāsakaṃ sakyamuniṃ addasanti attho.",
  "atk-s0510a:1955_2": "So sakyamuni me mayhaṃ tamaṃ andhakāraṃ kilesatimiraṃ bhūtavejjova bhūtakaṃ yakkhaggahitaṃ iva vinodesi dūrī akāsīti sambandho.",
  "atk-s0510a:1956_0": "500.",
  "atk-s0510a:1956_1": "So ahaṃ evaṃ vimutto saṃsārasotaṃ saṃsārapavāhaṃ saṃ suṭṭhu chindiṃ chedesiṃ,",
  "atk-s0510a:1956_2": "taṇhāsotaṃ taṇhāmahoghaṃ nivārayiṃ niravasesaṃ appavattiṃ akāsinti attho.",
  "atk-s0510a:1956_3": "Bhavaṃ ugghāṭayiṃ sabbanti kāmabhavādikaṃ sabbaṃ navabhavaṃ ugghāṭayiṃ vināsesinti attho.",
  "atk-s0510a:1956_4": "Mūlato vināsento bhūtavejjo iva mūlato ugghāṭayinti sambandho.",
  "atk-s0510a:1957_0": "501.",
  "atk-s0510a:1957_1": "Tato nibbānapariyesanāya upamaṃ dassento yathātiādimāha.",
  "atk-s0510a:1957_2": "Tattha garuṃ bhāriyaṃ nāgaṃ gilatīti garuḷo.",
  "atk-s0510a:1957_3": "Garuṃ vā nāgaṃ lāti ādadātīti garuḷo,",
  "atk-s0510a:1957_4": "garuḷarājā.",
  "atk-s0510a:1957_5": "Attano bhakkhaṃ sakagocaraṃ pannagaṃ pakārena parahatthaṃ na gacchatīti pannagoti laddhanāmaṃ nāgaṃ gahaṇatthāya opatati avapatati,",
  "atk-s0510a:1957_6": "samantā samantato yojanasataṃ satayojanappamāṇaṃ mahāsaraṃ mahāsamuddaṃ attano pakkhavātehi vikkhobheti āloḷeti yathāti sambandho.",
  "atk-s0510a:1958_0": "502.",
  "atk-s0510a:1958_1": "So supaṇṇo vihaṅgamo vehāsagamanasīlo pannagaṃ nāmaṃ gahetvā adhosīsaṃ olambetvā viheṭhayaṃ tattha tattha",
  "atk-s0510a:1958_2": "vividhena heṭhanena heṭhento ādāya daḷhaṃ gahetvā yena kāmaṃ yattha gantukāmo,",
  "atk-s0510a:1958_3": "tattha pakkamati gacchatīti sambandho.",
  "atk-s0510a:1959_0": "503.",
  "atk-s0510a:1959_1": "Bhante mahāvīra,",
  "atk-s0510a:1959_2": "yathā garuḷo balī balavā pannagaṃ gahetvā pakkamati,",
  "atk-s0510a:1959_3": "tathā eva ahaṃ asaṅkhataṃ paccayehi akataṃ nibbānaṃ gavesanto paṭipattipūraṇavasena pariyesanto dose",
  "atk-s0510a:1959_4": "sakaladiyaḍḍhakilesasahasse vikkhālayiṃ visesena samucchedappahānena sodhesiṃ ahanti sambandho.",
  "atk-s0510a:1960_0": "504.",
  "atk-s0510a:1960_1": "Yathā garuḷo pannagaṃ gahetvā bhuñjitvā viharati,",
  "atk-s0510a:1960_2": "tathā ahaṃ dhammavaraṃ uttamadhammaṃ diṭṭho passanto etaṃ santipadaṃ nibbānapadaṃ anuttaraṃ uttaravirahitaṃ",
  "atk-s0510a:1960_3": "maggaphalehi ādāya gahetvā vaḷañjetvā viharāmīti sambandho.",
  "atk-s0510a:1961_0": "505.",
  "atk-s0510a:1961_1": "Idāni nibbānassa dullabhabhāvaṃ dassento āsāvatī nāma latātiādimāha.",
  "atk-s0510a:1961_2": "Tattha sabbesaṃ devānaṃ āsā icchā etissaṃ latāyaṃ atthīti āsāvatī nāma latā,",
  "atk-s0510a:1961_3": "cittalatāvane anekavicittāhi latāhi gahanībhūte vane uyyāne jātā nibbattāti attho.",
  "atk-s0510a:1961_4": "Tassā latāya vassasahassena vassasahassaccayena ekaṃ phalaṃ nibbattate ekaṃ phalaṃ gaṇhāti.",
  "atk-s0510a:1962_0": "506.",
  "atk-s0510a:1962_1": "Taṃ devāti taṃ āsāvatiṃ lataṃ tāva dūraphalaṃ tattakaṃ cirakālaṃ atikkamitvā phalaṃ gaṇhantaṃ saṃvijjamānaṃ",
  "atk-s0510a:1962_2": "devā tāvatiṃsadevatā payirupāsanti bhajanti,",
  "atk-s0510a:1962_3": "sā āsāvatī nāma latuttamā latānaṃ antare uttamalatā evaṃ devānaṃ piyā ahosīti sambandho.",
  "atk-s0510a:1963_0": "507.",
  "atk-s0510a:1963_1": "Satasahassupādāyāti satasahassasaṃvaccharaṃ ādiṃ katvā.",
  "atk-s0510a:1963_2": "Tāhaṃ paricare munīti monaṃ vuccati ñāṇaṃ, bhante,",
  "atk-s0510a:1963_3": "muni ñāṇavanta sabbaññu,",
  "atk-s0510a:1963_4": "ahaṃ taṃ bhagavantaṃ paricare payirupāsāmi.",
  "atk-s0510a:1963_5": "Sāyaṃpātaṃ namassāmīti sāyanhasamayañca pubbaṇhasamayañcāti dvikkhattuṃ namassāmi paṇāmaṃ karomi.",
  "atk-s0510a:1963_6": "Yathā devā tāvatiṃsā devā viya āsāvatīlataṃ sāyaṃpātañca payirupāsantīti sambandho.",
  "atk-s0510a:1964_0": "508.",
  "atk-s0510a:1964_1": "Avañjhā pāricariyāti yasmā buddhadassanahetu nibbānappatti ahosi,",
  "atk-s0510a:1964_2": "tasmā buddhapāricariyā vattapaṭipattikiriyā avañjhā atucchā namassanā paṇāmakiriyā ca amoghā atucchā.",
  "atk-s0510a:1964_3": "Tathā hi dūrāgataṃ dūrato saṃsāraddhānato āgatampi,",
  "atk-s0510a:1964_4": "santaṃ saṃvijjamānaṃ khaṇoyaṃ ayaṃ buddhuppādakkhaṇo na virādhayi nātikkami,",
  "atk-s0510a:1964_5": "maṃ atikkamitvā na gatoti attho.",
  "atk-s0510a:1965_0": "509.",
  "atk-s0510a:1965_1": "Buddhadassanahetu nibbānappatto ahaṃ āyatiṃ uppajjanakabhave mama paṭisandhiṃ vicinanto upaparikkhanto na passāmīti sambandho.",
  "atk-s0510a:1965_2": "Nirūpadhi khandhūpadhikilesūpadhīhi virahito vippamutto sabbakilesehi vinābhūto upasanto kilesapariḷāhābhāvena santamānaso carāmi ahanti sambandho.",
  "atk-s0510a:1966_0": "510.",
  "atk-s0510a:1966_1": "Puna attano buddhadassanāya upamaṃ dassento yathāpi padumaṃ nāmātiādimāha.",
  "atk-s0510a:1966_2": "Sūriyaraṃsena sūriyaraṃsisamphassena yathā padumaṃ nāma api pupphati vikasati mahāvīra vīruttama ahaṃ",
  "atk-s0510a:1966_3": "tathā eva buddharaṃsena buddhena bhagavatā desitadhammaraṃsippabhāvena pupphitoti attho.",
  "atk-s0510a:1967_0": "511- 12.",
  "atk-s0510a:1967_1": "Puna buddhadassanena nibbānadassanaṃ dīpento yathā balākātiādimāha.",
  "atk-s0510a:1967_2": "Tattha balākayonimhi balākajātiyaṃ sadā sabbasmiṃ kāle pumā puriso yathā na vijjati.",
  "atk-s0510a:1967_3": "Pume avijjamāne kathaṃ balākānaṃ gabbhaggahaṇaṃ hotīti ce?",
  "atk-s0510a:1967_4": "Meghesu gajjamānesu saddaṃ karontesu meghagajjanaṃ sutvā tā balākiniyo sadā sabbakāle gabbhaṃ gaṇhanti aṇḍaṃ dhārentīti attho.",
  "atk-s0510a:1967_5": "Yāva yattakaṃ kālaṃ megho na gajjati megho saddaṃ na karoti,",
  "atk-s0510a:1967_6": "tāva tattakaṃ kālaṃ ciraṃ cirakālena gabbhaṃ aṇḍaṃ dhārenti.",
  "atk-s0510a:1967_7": "Yadā yasmiṃ kāle megho pavassati pakārena gajjitvā vassati vuṭṭhidhāraṃ paggharati,",
  "atk-s0510a:1967_8": "tadā tasmiṃ kāle bhārato gabbhadhāraṇato parimuccanti aṇḍaṃ pātentīti attho.",
  "atk-s0510a:1968_0": "513.",
  "atk-s0510a:1968_1": "Tato paraṃ upameyyasampadaṃ dassento padumuttarabuddhassātiādimāha.",
  "atk-s0510a:1968_2": "Padumuttarassa buddhassa dhammameghena vohāraparamatthadesanāsaṅkhātameghena gajjato gajjantassa desentassa",
  "atk-s0510a:1968_3": "dhammameghassa saddena ghosānusārena ahaṃ tadā dhammagabbhaṃ vivaṭṭūpanissayaṃ dānasīlādipuññasambhāragabbhaṃ",
  "atk-s0510a:1968_4": "agaṇhiṃ gahesiṃ tathāti sambandho.",
  "atk-s0510a:1969_0": "514.",
  "atk-s0510a:1969_1": "Satasahassupādāya kappasatasahassaṃ ādiṃ katvā puññagabbhaṃ dānasīlādipuññasambhāraṃ ahaṃ dharemi pūremi.",
  "atk-s0510a:1969_2": "Yāva dhammamegho dhammadesanā na gajjati buddhena na desīyati,",
  "atk-s0510a:1969_3": "tāva ahaṃ bhārato saṃsāragabbhabhārato nappamuccāmi na mocemi na visuṃ bhavāmīti sambandho.",
  "atk-s0510a:1970_0": "515. Bhante,",
  "atk-s0510a:1970_1": "sakyamuni sakyavaṃsappabhava yadā yasmiṃ kāle suddhodanamahārājassa tava pitu ramme ramaṇīye kapilavatthave",
  "atk-s0510a:1970_2": "kapilavatthunāmake nagare tuvaṃ dhammameghena gajjati ghoseti,",
  "atk-s0510a:1970_3": "tadā tasmiṃ kāle ahaṃ bhārato saṃsāragabbhabhārato parimucciṃ mutto ahosinti sambandho.",
  "atk-s0510a:1971_0": "516.",
  "atk-s0510a:1971_1": "Tato paraṃ attanā adhigate maggaphale dassento suññatantiādimāha.",
  "atk-s0510a:1971_2": "Tattha attaattaniyādīnaṃ abhāvato suññataṃ vimokkhañca rāgadosamohasabbakilesanimittānaṃ abhāvato,",
  "atk-s0510a:1971_3": "animittaṃ vimokkhañca taṇhāpaṇidhissa abhāvato,",
  "atk-s0510a:1971_4": "appaṇihitaṃ vimokkhañca ariyamaggaṃ adhigañchiṃ bhāvesinti sambandho.",
  "atk-s0510a:1971_5": "Caturo ca phale sabbeti cattāri sāmaññaphalāni sabbāni sacchi akāsinti attho.",
  "atk-s0510a:1971_6": "Dhammevaṃ vijaṭayiṃ ahanti ahaṃ evaṃ sabbadhamme jaṭaṃ gahanaṃ vijaṭayiṃ viddhaṃsesinti attho.",
  "atk-s0510a:1972_0": "Dutiyabhāṇavāravaṇṇanā samattā.",
  "atk-s0510a:1973_0": "517.",
  "atk-s0510a:1973_1": "Tato paraṃ attanā adhigatavisesameva dassento aparimeyyupādāyātiādimāha.",
  "atk-s0510a:1973_2": "Tattha na parimeyyoti aparimeyyo,",
  "atk-s0510a:1973_3": "saṃvaccharagaṇanavasena pametuṃ saṅkhātuṃ asakkuṇeyyoti attho.",
  "atk-s0510a:1973_4": "Taṃ aparimeyyaṃ kappaṃ upādāya ādiṃ katvā tava sāsanaṃ tuyhaṃ sāsanaṃ “anāgate gotamassa bhagavato sāsane",
  "atk-s0510a:1973_5": "vinayadharānaṃ aggo bhaveyya”nti evaṃ patthemi.",
  "atk-s0510a:1973_6": "Atītatthe vattamānavacanaṃ,",
  "atk-s0510a:1973_7": "patthesinti attho.",
  "atk-s0510a:1973_8": "So me atthoti so patthanāsaṅkhāto attho me mayā anuppatto nipphāditoti attho.",
  "atk-s0510a:1973_9": "Anuttaraṃ santipadaṃ nibbānaṃ anuppattaṃ adhigatanti sambandho.",
  "atk-s0510a:1974_0": "518.",
  "atk-s0510a:1974_1": "So ahaṃ adhigatattā vinaye vinayapiṭake pāramiṃ patto pariyosānappatto.",
  "atk-s0510a:1974_2": "Yathāpi pāṭhiko isīti yathā padumuttarassa bhagavato sāsane vinayadharānaṃ aggo isi bhikkhu pāṭhiko pākaṭo ahosi,",
  "atk-s0510a:1974_3": "tathevāhanti attho.",
  "atk-s0510a:1974_4": "Na me samasamo atthīti vinayadhāritāya me mayā samasamo samāno añño na atthīti attho.",
  "atk-s0510a:1974_5": "Sāsanaṃ ovādānusāsanīsaṅkhātaṃ sāsanaṃ dhāremi pūremīti attho.",
  "atk-s0510a:1975_0": "519.",
  "atk-s0510a:1975_1": "Punapi attano visesaṃ dassento vinaye khandhake cāpītiādimāha.",
  "atk-s0510a:1975_2": "Tattha vinayeti ubhatovibhaṅge.",
  "atk-s0510a:1975_3": "Khandhaketi mahāvaggacūḷavagge.",
  "atk-s0510a:1975_4": "Tikacchede cāti tikasaṅghādisesatikapācittiyādike ca.",
  "atk-s0510a:1975_5": "Pañcameti parivāre ca.",
  "atk-s0510a:1975_6": "Ettha etasmiṃ sakale vinayapiṭake mayhaṃ vimati dveḷhakaṃ natthi na saṃvijjati.",
  "atk-s0510a:1975_7": "Akkhareti vinayapiṭakapariyāpanne a-",
  "atk-s0510a:1975_8": "kārādike akkhare.",
  "atk-s0510a:1975_9": "Byañjaneti ka-",
  "atk-s0510a:1975_10": "kārādike byañjane vā me vimati saṃsayo natthīti sambandho.",
  "atk-s0510a:1976_0": "520.",
  "atk-s0510a:1976_1": "Niggahe paṭikamme cāti pāpabhikkhūnaṃ niggahe ca sāpattikānaṃ bhikkhūnaṃ parivāsadānādike paṭikamme ca",
  "atk-s0510a:1976_2": "ṭhānāṭṭhāne ca kāraṇe ca akāraṇe ca kovido chekoti attho.",
  "atk-s0510a:1976_3": "Osāraṇe ca tajjanīyādikammassa paṭippassaddhivasena osāraṇe pavesane ca.",
  "atk-s0510a:1976_4": "Vuṭṭhāpane ca āpattito vuṭṭhāpane nirāpattikaraṇe ca chekoti sambandho.",
  "atk-s0510a:1976_5": "Sabbattha pāramiṃ gatoti sabbasmiṃ vinayakamme pariyosānaṃ patto,",
  "atk-s0510a:1976_6": "dakkho chekoti attho.",
  "atk-s0510a:1977_0": "521.",
  "atk-s0510a:1977_1": "Vinaye khandhake cāpīti vuttappakāre vinaye ca khandhake ca,",
  "atk-s0510a:1977_2": "padaṃ suttapadaṃ nikkhipitvā paṭṭhapetvā.",
  "atk-s0510a:1977_3": "Ubhato viniveṭhetvāti vinayato khandhakato cāti ubhayato nibbattetvā vijaṭetvā nayaṃ āharitvā.",
  "atk-s0510a:1977_4": "Rasatoti kiccato.",
  "atk-s0510a:1977_5": "Osareyyaṃ osāraṇaṃ karomīti attho.",
  "atk-s0510a:1978_0": "522.",
  "atk-s0510a:1978_1": "Niruttiyā ca kusaloti “rukkho paṭo kumbho mālā citta”ntiādīsu vohāresu cheko.",
  "atk-s0510a:1978_2": "Atthānatthe ca kovidoti atthe vaḍḍhiyaṃ anatthe hāniyañca kovido dakkhoti attho.",
  "atk-s0510a:1978_3": "Anaññātaṃ mayā natthīti vinayapiṭake sakale vā piṭakattaye mayā anaññātaṃ aviditaṃ apākaṭaṃ kiñci natthīti attho.",
  "atk-s0510a:1978_4": "Ekaggo satthu sāsaneti buddhasāsane ahameva eko vinayadharānaṃ aggo seṭṭho uttamoti attho.",
  "atk-s0510a:1979_0": "523.",
  "atk-s0510a:1979_1": "Rūpadakkhe ahaṃ ajjāti ajja etarahi kāle sakyaputtassa bhagavato sāsane pāvacane ahaṃ rūpadakkhe rūpadassane",
  "atk-s0510a:1979_2": "vinayavinicchayadassane sabbaṃ kaṅkhaṃ sakalaṃ saṃsayaṃ vinodemi vināsemīti sambandho.",
  "atk-s0510a:1979_3": "Chindāmi sabbasaṃsayanti “ahosiṃ nu kho ahamatītamaddhāna”ntiādikaṃ kālattayaṃ ārabbha uppannaṃ sabbaṃ",
  "atk-s0510a:1979_4": "soḷasavidhaṃ kaṅkhaṃ chindāmi vūpasamemi sabbaso viddhaṃsemīti attho.",
  "atk-s0510a:1980_0": "524.",
  "atk-s0510a:1980_1": "Padaṃ anupadañcāpīti padaṃ pubbapadañca anupadaṃ parapadañca akkharaṃ ekekamakkharañca byañjanaṃ sithiladhanitādidasavidhaṃ byañjanavidhānañca.",
  "atk-s0510a:1980_2": "Nidāneti tena samayenātiādike nidāne ca.",
  "atk-s0510a:1980_3": "Pariyosāneti nigamane.",
  "atk-s0510a:1980_4": "Sabbattha kovidoti sabbesu chasu ṭhānesu chekoti attho.",
  "atk-s0510a:1981_0": "525.",
  "atk-s0510a:1981_1": "Tato paraṃ bhagavatoyeva guṇe pakāsento yathāpi rājā balavātiādimāha.",
  "atk-s0510a:1981_2": "Tattha yathā balavā thāmabalasampanno senābalasampanno vā rājā,",
  "atk-s0510a:1981_3": "paraṃ paresaṃ paṭirājūnaṃ senaṃ niggaṇhitvā nissesato gahetvā palāpetvā vā,",
  "atk-s0510a:1981_4": "tape tapeyya santapeyya dukkhāpeyya.",
  "atk-s0510a:1981_5": "Vijinitvāna saṅgāmanti saṅgāmaṃ parasenāya samāgamaṃ yuddhaṃ vijinitvā visesena jinitvā jayaṃ patvā.",
  "atk-s0510a:1981_6": "Nagaraṃ tattha māpayeti tattha tasmiṃ vijitaṭṭhāne nagaraṃ pāsādahammiyādivibhūsitaṃ vasanaṭṭhānaṃ māpaye kārāpeyyāti attho.",
  "atk-s0510a:1982_0": "526.",
  "atk-s0510a:1982_1": "Pākāraṃ parikhañcāpīti tattha māpitanagare pākāraṃ sudhādhavalaiṭṭhakāmayapākārañca kārayeti sambandho.",
  "atk-s0510a:1982_2": "Parikhañcāpi kaddamaparikhaṃ,",
  "atk-s0510a:1982_3": "udakaparikhaṃ,",
  "atk-s0510a:1982_4": "sukkhaparikhañca api kāraye.",
  "atk-s0510a:1982_5": "Esikaṃ dvārakoṭṭhakanti nagarasobhanatthaṃ ussāpitaesikāthambhañca mahantaṃ koṭṭhakañca catubhūmakādidvārakoṭṭhakañca kāraye.",
  "atk-s0510a:1982_6": "Aṭṭālake ca vividheti catubhūmakādibhede atiuccaaṭṭālake ca vividhe nānappakārake bahū kāraye kārāpeyyāti sambandho.",
  "atk-s0510a:1983_0": "527.",
  "atk-s0510a:1983_1": "Siṅghāṭakaṃ caccarañcāti na kevalaṃ pākārādayo kāraye,",
  "atk-s0510a:1983_2": "siṅghāṭakaṃ catumaggasandhiñca caccaraṃ antarāvīthiñca kārayeti sambandho.",
  "atk-s0510a:1983_3": "Suvibhattantarāpaṇanti suṭṭhu vibhattaṃ vibhāgato koṭṭhāsavantaṃ antarāpaṇaṃ anekāpaṇasahassaṃ kārāpeyyāti attho.",
  "atk-s0510a:1983_4": "Kārayeyya sabhaṃ tatthāti tasmiṃ māpitanagare sabhaṃ dhammādhikaraṇasālaṃ kāraye.",
  "atk-s0510a:1983_5": "Atthānatthavinicchayaṃ vaḍḍhiñca avaḍḍhiñca vinicchayakaraṇatthaṃ vinicchayasālaṃ kārayeti sambandho.",
  "atk-s0510a:1984_0": "528.",
  "atk-s0510a:1984_1": "Nigghātatthaṃ amittānanti paṭirājūnaṃ paṭibāhanatthaṃ.",
  "atk-s0510a:1984_2": "Chiddāchiddañca jānitunti dosañca adosañca jānituṃ.",
  "atk-s0510a:1984_3": "Balakāyassa rakkhāyāti hatthiassarathapattisaṅkhātassa balakāyassa senāsamūhassa ārakkhaṇatthāya so nagarasāmiko rājā,",
  "atk-s0510a:1984_4": "senāpaccaṃ senāpatiṃ senānāyakaṃ mahāmattaṃ ṭhapeti ṭhānantare patiṭṭhapetīti attho.",
  "atk-s0510a:1985_0": "529.",
  "atk-s0510a:1985_1": "Ārakkhatthāya bhaṇḍassāti jātarūparajatamuttāmaṇiādirājabhaṇḍassa ārakkhaṇatthāya samantato gopanatthāya",
  "atk-s0510a:1985_2": "me mayhaṃ bhaṇḍaṃ mā vinassīti nidhānakusalaṃ rakkhaṇe kusalaṃ chekaṃ naraṃ purisaṃ bhaṇḍarakkhaṃ bhaṇḍarakkhantaṃ",
  "atk-s0510a:1985_3": "so rājā bhaṇḍāgāre ṭhapetīti sambandho.",
  "atk-s0510a:1986_0": "530.",
  "atk-s0510a:1986_1": "Mamatto hoti yo raññoti yo paṇḍito rañño mamatto māmako pakkhapāto hoti.",
  "atk-s0510a:1986_2": "Vuddhiṃ yassa ca icchatīti assa rañño vuddhiñca virūḷhiṃ yo icchati kāmeti,",
  "atk-s0510a:1986_3": "tassa itthambhūtassa paṇḍitassa rājā adhikaraṇaṃ vinicchayādhipaccaṃ deti mittassa mittabhāvassa paṭipajjitunti sambandho.",
  "atk-s0510a:1987_0": "531.",
  "atk-s0510a:1987_1": "Uppātesūti ukkāpātadisāḍāhādiuppātesu ca.",
  "atk-s0510a:1987_2": "Nimittesūti mūsikacchinnādīsu “idaṃ nimittaṃ subhaṃ,",
  "atk-s0510a:1987_3": "idaṃ nimittaṃ asubha”nti evaṃ nimittajānanasatthesu ca.",
  "atk-s0510a:1987_4": "Lakkhaṇesu cāti itthipurisānaṃ hatthapādalakkhaṇajānanasatthesu ca kovidaṃ chekaṃ ajjhāyakaṃ anekesaṃ",
  "atk-s0510a:1987_5": "sissānaṃ byākaraṇavācakaṃ mantadharaṃ vedattayasaṅkhātamantadhārakaṃ paṇḍitaṃ so rājā porohicce purohitaṭṭhānantare",
  "atk-s0510a:1987_6": "ṭhapetīti sambandho.",
  "atk-s0510a:1988_0": "532.",
  "atk-s0510a:1988_1": "Etehaṅgehi sampannoti etehi vuttappakārehi aṅgehi avayavehi sampanno samaṅgībhūto so rājā “khattiyo”ti pavuccati kathīyatīti sambandho.",
  "atk-s0510a:1988_2": "Sadā rakkhanti rājānanti ete senāpaccādayo amaccā sadā sabbakālaṃ taṃ rājānaṃ rakkhanti gopenti. Kimiva?",
  "atk-s0510a:1988_3": "Cakkavākova dukkhitaṃ dukkhappattaṃ sakañātiṃ rakkhanto cakkavāko pakkhī ivāti attho.",
  "atk-s0510a:1989_0": "533.",
  "atk-s0510a:1989_1": "Tatheva tvaṃ mahāvīrāti vīruttama,",
  "atk-s0510a:1989_2": "yathā so rājā senāpaccādiaṅgasampanno nagaradvāraṃ thaketvā paṭivasati,",
  "atk-s0510a:1989_3": "tatheva tuvaṃ hatāmitto nihatapaccatthiko khattiyo iva sadevakassa lokassa saha devehi pavattamānassa",
  "atk-s0510a:1989_4": "lokassa dhammarājā dhammena samena rājā dasapāramitādhammaparipūraṇena rājabhūtattā “dhammarājā”ti pavuccati",
  "atk-s0510a:1989_5": "kathīyatīti sambandho.",
  "atk-s0510a:1990_0": "534.",
  "atk-s0510a:1990_1": "Titthiye nīharitvānāti dhammarājabhāvena paṭipakkhabhūte sakalatitthiye nīharitvā nissesena haritvā nibbisevanaṃ",
  "atk-s0510a:1990_2": "katvā sasenakaṃ dhārañcāpi senāya saha vasavattimārampi nīharitvā.",
  "atk-s0510a:1990_3": "Tamandhakāraṃ vidhamitvāti tamasaṅkhātaṃ mohandhakāraṃ vidhamitvā viddhaṃsetvā.",
  "atk-s0510a:1990_4": "Dhammanagaraṃ sattatiṃsabodhipakkhiyadhammasaṅkhātaṃ,",
  "atk-s0510a:1990_5": "khandhāyatanadhātupaṭiccasamuppādabalabojjhaṅgagambhīranayasamantapaṭṭhānadhammasaṅkhātaṃ vā nagaraṃ amāpayi nimmini patiṭṭhāpesīti attho.",
  "atk-s0510a:1991_0": "535.",
  "atk-s0510a:1991_1": "Sīlaṃ pākārakaṃ tatthāti tasmiṃ patiṭṭhāpite dhammanagare catupārisuddhisīlaṃ pākāraṃ.",
  "atk-s0510a:1991_2": "Ñāṇaṃ te dvārakoṭṭhakanti te tuyhaṃ sabbaññutaññāṇaāsayānusayañāṇaanāgataṃsañāṇaatītaṃsañāṇādikameva ñāṇaṃ dvārakoṭṭhakanti attho.",
  "atk-s0510a:1991_3": "Saddhā te esikā vīrāti, bhante,",
  "atk-s0510a:1991_4": "asithilaparakkama te tuyhaṃ dīpaṅkarapādamūlato pabhuti sabbaññutaññāṇakāraṇā saddahanasaddhā ussāpitaalaṅkāraalaṅkatathambhoti attho.",
  "atk-s0510a:1991_5": "Dvārapālo ca saṃvaroti te tuyhaṃ chadvārikasaṃvaro rakkhāvaraṇagutti dvārapālo dvārarakkhakoti attho.",
  "atk-s0510a:1992_0": "536.",
  "atk-s0510a:1992_1": "Satipaṭṭhānamaṭṭālanti te tuyhaṃ catusatipaṭṭhānaaṭṭālamuṇḍacchadanaṃ.",
  "atk-s0510a:1992_2": "Paññā te caccaraṃ muneti, bhante,",
  "atk-s0510a:1992_3": "mune ñāṇavanta te tuyhaṃ pāṭihāriyādianekavidhā paññā caccaraṃ maggasamodhānaṃ nagaravīthīti attho.",
  "atk-s0510a:1992_4": "Iddhipādañca siṅghāṭanti tuyhaṃ chandavīriyacittavīmaṃsasaṅkhātā cattāro iddhipādā siṅghāṭaṃ catumaggasanti.",
  "atk-s0510a:1992_5": "Dhammavīthi sumāpitanti sattatiṃsabodhipakkhiyadhammasaṅkhātāya vīthiyā suṭṭhu māpitaṃ sajjitaṃ,",
  "atk-s0510a:1992_6": "taṃ dhammanagaranti attho.",
  "atk-s0510a:1993_0": "537.",
  "atk-s0510a:1993_1": "Suttantaṃ abhidhammañcāti tava tuyhaṃ ettha dhammanagare suttantaṃ abhidhammaṃ vinayañca kevalaṃ sakalaṃ",
  "atk-s0510a:1993_2": "suttageyyādikaṃ navaṅgaṃ buddhavacanaṃ dhammasabhā dhammādhikaraṇasālāti attho.",
  "atk-s0510a:1994_0": "538.",
  "atk-s0510a:1994_1": "Suññataṃ animittañcāti anattānupassanāvasena paṭiladdhaṃ suññatavihārañca,",
  "atk-s0510a:1994_2": "aniccānupassanāvasena paṭiladdhaṃ animittavihārañca.",
  "atk-s0510a:1994_3": "Vihārañcappaṇihitanti dukkhānupassanāvasena paṭiladdhaṃ appaṇihitavihārañca.",
  "atk-s0510a:1994_4": "Āneñjañcāti acalaṃ aphanditaṃ catusāmaññaphalasaṅkhātaṃ āneñjavihārañca.",
  "atk-s0510a:1994_5": "Nirodho cāti sabbadukkhanirodhaṃ nibbānañca.",
  "atk-s0510a:1994_6": "Esā dhammakuṭī tavāti esā sabbanavalokuttaradhammasaṅkhātā tava tuyhaṃ dhammakuṭi vasanagehanti attho.",
  "atk-s0510a:1995_0": "539.",
  "atk-s0510a:1995_1": "Paññāya aggo nikkhittoti paññāvasena paññavantānaṃ aggo.",
  "atk-s0510a:1995_2": "Iti bhagavatā nikkhitto ṭhapito thero paṭibhāne ca paññāya kattabbe kicce,",
  "atk-s0510a:1995_3": "yuttamuttapaṭibhāne vā kovido cheko nāmena sāriputtoti pākaṭo tava tuyhaṃ dhammasenāpati tayā desitassa",
  "atk-s0510a:1995_4": "piṭakattayadhammasamūhassa dhāraṇato pati padhāno hutvā senākiccaṃ karotīti attho.",
  "atk-s0510a:1996_0": "540.",
  "atk-s0510a:1996_1": "Cutūpapātakusaloti bhante muni,",
  "atk-s0510a:1996_2": "cutūpapāte cutiyā upapattiyā ca kusalo cheko.",
  "atk-s0510a:1996_3": "Iddhiyā pāramiṃ gatoti “ekopi hutvā bahudhā hoti,",
  "atk-s0510a:1996_4": "bahudhāpi hutvā eko hotī”tiādinā vuttāya iddhippabhedāya pāramiṃ pariyosānaṃ gato patto nāmena kolito",
  "atk-s0510a:1996_5": "nāma moggallānatthero porohicco tava tuyhaṃ purohitoti sambandho.",
  "atk-s0510a:1997_0": "541.",
  "atk-s0510a:1997_1": "Porāṇakavaṃsadharoti bhante mune,",
  "atk-s0510a:1997_2": "ñāṇavantaṃ porāṇassa vaṃsassa dhārako,",
  "atk-s0510a:1997_3": "paramparajānanako vā uggatejo pākaṭatejo,",
  "atk-s0510a:1997_4": "durāsado āsādetuṃ ghaṭṭetuṃ dukkho asakkuṇeyyoti attho.",
  "atk-s0510a:1997_5": "Dhutavādiguṇenaggoti tecīvarikaṅgādīni terasa dhutaṅgāni vadati ovadatīti dhutavādīguṇena dhutaṅgaguṇena",
  "atk-s0510a:1997_6": "aggo seṭṭho mahākassapatthero tava tuyhaṃ akkhadasso vohārakaraṇe padhānoti attho.",
  "atk-s0510a:1998_0": "542.",
  "atk-s0510a:1998_1": "Bahussuto dhammadharoti bhante mune,",
  "atk-s0510a:1998_2": "bahūnaṃ caturāsītidhammakkhandhasahassānaṃ sutattā bhagavatā bhikkhusaṅghato ca uggahitattā bahussuto",
  "atk-s0510a:1998_3": "anekesaṃ chasatasahassasaṅkhyānaṃ āgamadhammānaṃ satipaṭṭhānādīnañca paramatthadhammānaṃ dhāraṇato dhammadharo ānando.",
  "atk-s0510a:1998_4": "Sabbapāṭhī ca sāsaneti buddhasāsane sabbesaṃ pāṭhīnaṃ paṭhantānaṃ sajjhāyantānaṃ bhikkhūnaṃ aggo seṭṭhoti sabbapāṭhī nāmena ānando nāma thero.",
  "atk-s0510a:1998_5": "Dhammārakkho tavāti tava tuyhaṃ dhammassa piṭakattayadhammabhaṇḍassa ārakkho rakkhako pālako,",
  "atk-s0510a:1998_6": "dhammabhaṇḍāgārikoti attho.",
  "atk-s0510a:1999_0": "543.",
  "atk-s0510a:1999_1": "Ete sabbe atikkammāti bhagavā bhagyavā sammāsambuddho ete sāriputtādayo mahānubhāvepi there atikkamma vajjetvā mamaṃyeva pamesi pamāṇaṃ akāsi,",
  "atk-s0510a:1999_2": "manasi akāsīti attho.",
  "atk-s0510a:1999_3": "Vinicchayaṃ me pādāsīti vinayaññūhi paṇḍitehi desitaṃ pakāsitaṃ vinaye vinicchayaṃ dosavicāraṇaṃ me mayhaṃ bhagavā pādāsi pakārena adāsi,",
  "atk-s0510a:1999_4": "mayhameva bhāraṃ akāsīti sambandho.",
  "atk-s0510a:2000_0": "544.",
  "atk-s0510a:2000_1": "Yo koci vinaye pañhanti yo koci bhikkhu buddhasāvako vinayanissitaṃ pañhaṃ maṃ pucchati,",
  "atk-s0510a:2000_2": "tattha tasmiṃ pucchitapañhe me mayhaṃ cintanā vimati kaṅkhā natthi.",
  "atk-s0510a:2000_3": "Tañhevatthaṃ taṃ eva pucchitaṃ atthaṃ ahaṃ kathemīti sambandho.",
  "atk-s0510a:2001_0": "545.",
  "atk-s0510a:2001_1": "Yāvatā buddhakhettamhīti yāvatā yattake ṭhāne buddhassa āṇākhette taṃ mahāmuniṃ sammāsambuddhaṃ ṭhapetvā",
  "atk-s0510a:2001_2": "vinaye vinayapiṭake vinayavinicchayakaraṇe vā mādiso mayā sadiso natthi,",
  "atk-s0510a:2001_3": "ahameva aggo,",
  "atk-s0510a:2001_4": "bhiyyo mamādhiko kuto bhavissatīti sambandho.",
  "atk-s0510a:2002_0": "546.",
  "atk-s0510a:2002_1": "Bhikkhusaṅghe nisīditvā bhikkhusaṅghamajjhe nisinno gotamo bhagavā evaṃ gajjati sīhanādaṃ karoti. Kathaṃ?",
  "atk-s0510a:2002_2": "Vinaye ubhatovibhaṅge,",
  "atk-s0510a:2002_3": "khandhakesu mahāvaggacūḷavaggesu, ca-",
  "atk-s0510a:2002_4": "saddena parivāre,",
  "atk-s0510a:2002_5": "upālissa upālinā samo sadiso natthīti evaṃ gajjati.",
  "atk-s0510a:2003_0": "547.",
  "atk-s0510a:2003_1": "Yāvatāti yattakaṃ buddhabhaṇitaṃ buddhena desitaṃ navaṅgaṃ suttageyyādisatthusāsanaṃ satthunā pakāsitaṃ",
  "atk-s0510a:2003_2": "sabbaṃ vinayogadhaṃ taṃ vinaye antopaviṭṭhaṃ vinayamūlakaṃ iccevaṃ passino passantassa.",
  "atk-s0510a:2004_0": "548.",
  "atk-s0510a:2004_1": "Mama kammaṃ saritvānāti gotamo sakyapuṅgavo sakyavaṃsappadhāno,",
  "atk-s0510a:2004_2": "mama kammaṃ mayhaṃ pubbapatthanākammaṃ atītaṃsañāṇena saritvāna paccakkhato ñatvā bhikkhusaṅghamajjhe gato “etadaggaṃ,",
  "atk-s0510a:2004_3": "bhikkhave,",
  "atk-s0510a:2004_4": "mama sāvakānaṃ bhikkhūnaṃ vinayadharānaṃ yadidaṃ upālī”ti maṃ etadagge ṭhāne ṭhapesīti sambandho.",
  "atk-s0510a:2005_0": "549.",
  "atk-s0510a:2005_1": "Satasahassupādāyāti satasahassakappe ādiṃ katvā yaṃ imaṃ ṭhānaṃ apatthayiṃ patthesiṃ,",
  "atk-s0510a:2005_2": "so me attho mayā anuppatto adhigato paṭiladdho vinaye pāramiṃ gato koṭiṃ pattoti attho.",
  "atk-s0510a:2006_0": "550.",
  "atk-s0510a:2006_1": "Sakyānaṃ sakyavaṃsarājūnaṃ nandijanano somanassakārako ahaṃ pure pubbe kappako āsiṃ ahosiṃ,",
  "atk-s0510a:2006_2": "taṃ jātiṃ taṃ kulaṃ taṃ yoniṃ vijahitvā visesena jahitvā chaḍḍetvā mahesino sammāsambuddhassa putto jāto",
  "atk-s0510a:2006_3": "sakyaputtoti saṅkhyaṃ gato sāsanadhāraṇatoti attho.",
  "atk-s0510a:2007_0": "551.",
  "atk-s0510a:2007_1": "Tato paraṃ attano dāsakule nibbattanāpadānaṃ dassento ito dutiyake kappetiādimāha.",
  "atk-s0510a:2007_2": "Tattha ito bhaddakappato heṭṭhā dutiye kappe nāmena añjaso nāma khattiyo eko rājā anantatejo saṅkhyātikkantatejo",
  "atk-s0510a:2007_3": "amitayaso pamāṇātikkantaparivāro mahaddhano anekakoṭisatasahassadhanavā bhūmipālo pathavīpālako rakkhako",
  "atk-s0510a:2007_4": "ahosīti sambandho.",
  "atk-s0510a:2008_0": "552.",
  "atk-s0510a:2008_1": "Tassa raññoti tassa tādisassa rājino putto ahaṃ candano nāma khattiyo khattiyakumāro ahosinti sambandho.",
  "atk-s0510a:2008_2": "So ahaṃ jātimadena ca yasamadena ca bhogamadena ca upatthaddho thambhito unnatoti attho.",
  "atk-s0510a:2009_0": "553.",
  "atk-s0510a:2009_1": "Nāgasatasahassānīti satasahassahatthino mātaṅgā mātaṅgakule jātā tidhā pabhinnā akkhikaṇṇakosasaṅkhātehi",
  "atk-s0510a:2009_2": "tīhi ṭhānehi pabhinnā madagaḷitā sabbālaṅkārabhūsitā sabbehi hatthālaṅkārehi alaṅkatā sadā sabbakālaṃ",
  "atk-s0510a:2009_3": "maṃ parivārentīti sambandho.",
  "atk-s0510a:2010_0": "554.",
  "atk-s0510a:2010_1": "Sabalehi paretohanti tadā tasmiṃ kāle ahaṃ sabalehi attano senābalehi pareto parivārito uyyānaṃ gantukāmako",
  "atk-s0510a:2010_2": "icchanto sirikaṃ nāma nāgaṃ hatthiṃ āruyha abhiruhitvā nagarato nikkhaminti sambandho.",
  "atk-s0510a:2011_0": "555.",
  "atk-s0510a:2011_1": "Caraṇena ca sampannoti sīlasaṃvarādipannarasacaraṇadhammena samannāgato guttadvāro pihitacakkhādichadvāro",
  "atk-s0510a:2011_2": "susaṃvuto suṭṭhu rakkhitakāyacitto devalo nāma sambuddho paccekasambuddho,",
  "atk-s0510a:2011_3": "mama mayhaṃ purato sammukhe āgacchi pāpuṇīti attho.",
  "atk-s0510a:2012_0": "556.",
  "atk-s0510a:2012_1": "Pesetvā sirikaṃ nāganti taṃ āgataṃ paccekabuddhaṃ disvā ahaṃ sirikaṃ nāma nāgaṃ abhimukhaṃ pesetvā buddhaṃ āsādayiṃ ghaṭṭesiṃ padussesinti attho.",
  "atk-s0510a:2012_2": "Tato sañjātakopo soti tato tasmā mayā atīva pīḷetvā pesitattā so hatthināgo mayi sañjātakopo padaṃ attano pādaṃ nuddharate na uddharati,",
  "atk-s0510a:2012_3": "niccalova hotīti attho.",
  "atk-s0510a:2013_0": "557.",
  "atk-s0510a:2013_1": "Nāgaṃ duṭṭhamanaṃ disvāti duṭṭhamanaṃ kuddhacittaṃ nādaṃ disvā ahaṃ buddhe paccekabuddhe kopaṃ akāsiṃ dosaṃ uppādesinti attho.",
  "atk-s0510a:2013_2": "Vihesayitvā sambuddhanti devalaṃ paccekasambuddhaṃ vihesayitvā viheṭhetvā ahaṃ uyyānaṃ agamāsinti sambandho.",
  "atk-s0510a:2014_0": "558.",
  "atk-s0510a:2014_1": "Sātaṃ tattha na vindāmīti tasmiṃ āsādane sātaṃ na vindāmi.",
  "atk-s0510a:2014_2": "Āsādananimittaṃ madhuraṃ sukhaṃ na labhāmīti attho.",
  "atk-s0510a:2014_3": "Siro pajjalito yathāti siro mama sīsaṃ pajjalito yathā pajjalamānaṃ viya hotīti attho.",
  "atk-s0510a:2014_4": "Pariḷāhena ḍayhāmīti paccekabuddhe kopassa katattā pacchānutāpapariḷāhena ḍayhāmi uṇhacitto homīti attho.",
  "atk-s0510a:2015_0": "559.",
  "atk-s0510a:2015_1": "Sasāgarantāti teneva pāpakammabalena sasāgarantā sāgarapariyosānā sakalamahāpathavī me mayhaṃ ādittā viya jalitā viya hoti khāyatīti attho.",
  "atk-s0510a:2015_2": "Pitu santikupāgammāti evaṃ bhaye uppanne ahaṃ attano pitu rañño santikaṃ upāgamma upagantvā idaṃ vacanaṃ abraviṃ kathesinti attho.",
  "atk-s0510a:2016_0": "560.",
  "atk-s0510a:2016_1": "Āsīvisaṃva kupitanti āsīvisaṃ sabbaṃ kupitaṃ kuddhaṃ iva jalamānaṃ aggikkhandhaṃ iva mattaṃ tidhā pabhinnaṃ",
  "atk-s0510a:2016_2": "dantiṃ dantavantaṃ kuñjaraṃ uttamaṃ hatthiṃ iva ca āgataṃ yaṃ paccekabuddhaṃ sayambhuṃ sayameva buddhabhūtaṃ",
  "atk-s0510a:2016_3": "ahaṃ āsādayiṃ ghaṭṭesinti sambandho.",
  "atk-s0510a:2017_0": "561.",
  "atk-s0510a:2017_1": "Āsādito mayā buddhoti so paccekabuddho mayā āsādito ghaṭṭito ghoro aññehi ghaṭṭetuṃ asakkuṇeyyattā ghoro,",
  "atk-s0510a:2017_2": "uggatapo pākaṭatapo jino pañca māre jitavā evaṃguṇasampanno paccekabuddho mayā ghaṭṭitoti attho.",
  "atk-s0510a:2017_3": "Purā sabbe vinassāmāti tasmiṃ paccekabuddhe kataanādarena sabbe mayaṃ vinassāma vividhenākārena nassāma,",
  "atk-s0510a:2017_4": "bhasmā viya bhavāmāti attho.",
  "atk-s0510a:2017_5": "Khamāpessāma taṃ muninti taṃ paccekabuddhaṃ muniṃ yāva na vinassāma,",
  "atk-s0510a:2017_6": "tāva khamāpessāmāti sambandho.",
  "atk-s0510a:2018_0": "562.",
  "atk-s0510a:2018_1": "No ce taṃ nijjhāpessāmāti attadantaṃ damitacittaṃ samāhitaṃ ekaggacittaṃ taṃ paccekabuddhaṃ no ce nijjhāpessāma khamāpessāma.",
  "atk-s0510a:2018_2": "Orena sattadivasā sattadivasato orabhāge sattadivase anatikkamitvā sampuṇṇaṃ raṭṭhaṃ me sabbaṃ vidhamissati vinassissati.",
  "atk-s0510a:2019_0": "563.",
  "atk-s0510a:2019_1": "Sumekhalo kosiyo cāti ete sumekhalādayo cattāro rājāno isayo āsādayitvā ghaṭṭetvā anādaraṃ katvā saraṭṭhakā",
  "atk-s0510a:2019_2": "saha raṭṭhajanapadavāsīhi duggatā vināsaṃ gatāti attho.",
  "atk-s0510a:2020_0": "564.",
  "atk-s0510a:2020_1": "Yadā kuppanti isayoti yadā yasmiṃ kāle saññatā kāyasaññamādīhi saññatā santā brahmacārino uttamacārino",
  "atk-s0510a:2020_2": "seṭṭhacārino isayo kuppanti domanassā bhavanti,",
  "atk-s0510a:2020_3": "tadā sasāgaraṃ sapabbataṃ sadevakaṃ lokaṃ vināsentīti sambandho.",
  "atk-s0510a:2021_0": "565.",
  "atk-s0510a:2021_1": "Tiyojanasahassamhīti tesaṃ isīnaṃ ānubhāvaṃ ñatvā te khamāpetuṃ accayaṃ aparādhaṃ desanatthāya pakāsanatthāya",
  "atk-s0510a:2021_2": "tiyojanasahassappamāṇe padese purise sannipātayinti sambandho.",
  "atk-s0510a:2021_3": "Sayambhuṃ upasaṅkaminti sayambhuṃ paccekabuddhaṃ upasaṅkamiṃ samīpaṃ agamāsinti attho.",
  "atk-s0510a:2022_0": "566.",
  "atk-s0510a:2022_1": "Allavatthāti mayā saddhiṃ rāsibhūtā sabbe janā allavatthā udakena tintavatthauttarāsaṅgā allasirā tintakesā",
  "atk-s0510a:2022_2": "pañjalīkatā muddhani kataañjalipuṭā buddhassa paccekamunino pāde pādasamīpe nipatitvā nipajjitvā idaṃ",
  "atk-s0510a:2022_3": "vacanamabravunti “khamassu tvaṃ,",
  "atk-s0510a:2022_4": "mahāvīrā”tiādikaṃ vacanaṃ abravuṃ kathesunti attho.",
  "atk-s0510a:2023_0": "567.",
  "atk-s0510a:2023_1": "Mahāvīra vīruttama bhante paccekabuddha,",
  "atk-s0510a:2023_2": "mayā tumhesu aññāṇena kataṃ aparādhaṃ khamassu tvaṃ vinodehi,",
  "atk-s0510a:2023_3": "mā manasi karohīti attho.",
  "atk-s0510a:2023_4": "Jano janasamūho taṃ bhagavantaṃ abhi visesena yācati.",
  "atk-s0510a:2023_5": "Pariḷāhaṃ dosamohehi katacittadukkhapariḷāhaṃ amhākaṃ vinodehi tanuṃ karohi,",
  "atk-s0510a:2023_6": "no amhākaṃ raṭṭhaṃ sakalaraṭṭhajanapadavāsino mā vināsaya mā vināsehīti attho.",
  "atk-s0510a:2024_0": "568.",
  "atk-s0510a:2024_1": "Sadevamānusā sabbeti sabbe mānusā sadevā sadānavā pahārādādīhi asurehi saha sarakkhasā ayomayena kūṭena",
  "atk-s0510a:2024_2": "mahāmuggarena sadā sabbakālaṃ me siraṃ mayhaṃ matthakaṃ bhindeyyuṃ padāleyyuṃ.",
  "atk-s0510a:2025_0": "569.",
  "atk-s0510a:2025_1": "Tato paraṃ buddhānaṃ khamitabhāvañca kopābhāvañca pakāsento dake aggi na saṇṭhātītiādimāha.",
  "atk-s0510a:2025_2": "Tattha yathā udake aggi na saṇṭhāti na patiṭṭhāti,",
  "atk-s0510a:2025_3": "yathā bījaṃ sele silāmaye pabbate na viruhati,",
  "atk-s0510a:2025_4": "yathā agade osadhe kimi pāṇako na saṇṭhāti.",
  "atk-s0510a:2025_5": "Tathā kopo cittappakopo dummanatā buddhe paṭividdhasacce paccekabuddhe na jāyati na uppajjatīti attho.",
  "atk-s0510a:2026_0": "570.",
  "atk-s0510a:2026_1": "Punapi buddhānaṃ ānubhāvaṃ pakāsento yathā ca bhūmītiādimāha.",
  "atk-s0510a:2026_2": "Tattha yathā ca bhūmi pathavī acalā niccalā,",
  "atk-s0510a:2026_3": "tathā buddho acaloti attho.",
  "atk-s0510a:2026_4": "Yathā sāgaro mahāsamuddo appameyyo pametuṃ pamāṇaṃ gahetuṃ asakkuṇeyyo,",
  "atk-s0510a:2026_5": "tathā buddho appameyyoti attho.",
  "atk-s0510a:2026_6": "Yathā ākāso aphuṭṭhākāso anantako pariyosānarahito,",
  "atk-s0510a:2026_7": "evaṃ tathā buddho akkhobhiyo khobhetuṃ āloḷetuṃ asakkuṇeyyoti attho.",
  "atk-s0510a:2027_0": "571.",
  "atk-s0510a:2027_1": "Tato paraṃ paccekabuddhassa khamanavacanaṃ dassento sadā khantā mahāvīrātiādimāha.",
  "atk-s0510a:2027_2": "Tattha mahāvīrā uttamavīriyavantā buddhā tapassino pāpānaṃ tapanato “tapo”ti laddhanāmena vīriyena samannāgatā",
  "atk-s0510a:2027_3": "khantā ca khantiyā ca sampannā khamitā ca paresaṃ aparādhaṃ khamitā sahitā sadā sabbakālaṃ bhavantīti",
  "atk-s0510a:2027_4": "sambandho.",
  "atk-s0510a:2027_5": "Khantānaṃ khamitānañcāti tesaṃ buddhānaṃ khantānaṃ khantiyā yuttānaṃ khamitānaṃ parāparādhakhamitānaṃ",
  "atk-s0510a:2027_6": "sahitānañca gamanaṃ chandādīhi agatigamanaṃ na vijjatīti attho.",
  "atk-s0510a:2028_0": "572.",
  "atk-s0510a:2028_1": "Iti idaṃ vacanaṃ vatvā sambuddho paccekasambuddho pariḷāhaṃ sattānaṃ uppannadāhaṃ vinodayaṃ vinodayanto",
  "atk-s0510a:2028_2": "mahājanassa purato sannipatitassa sarājakassa mahato janakāyassa sammukhato tadā tasmiṃ kāle nabhaṃ ākāsaṃ",
  "atk-s0510a:2028_3": "abbhuggami uggañchīti attho.",
  "atk-s0510a:2029_0": "573.",
  "atk-s0510a:2029_1": "Tena kammenahaṃ dhīrāti dhīra dhitisampanna ahaṃ tena kammena paccekabuddhe katena anādarakammena imasmiṃ",
  "atk-s0510a:2029_2": "pacchimattabhave hīnattaṃ lāmakabhāvaṃ rājūnaṃ kappakakammakaraṇajātiṃ ajjhupāgato sampattoti attho.",
  "atk-s0510a:2029_3": "Samatikkamma taṃ jātinti taṃ parāyattajātiṃ saṃ suṭṭhu atikkamma atikkamitvā.",
  "atk-s0510a:2029_4": "Pāvisiṃ abhayaṃ puranti bhayarahitaṃ nibbānapuraṃ nibbānamahānagaraṃ pāvisiṃ paviṭṭho āsinti attho.",
  "atk-s0510a:2030_0": "574.",
  "atk-s0510a:2030_1": "Tadāpi maṃ mahāvīrāti vīruttama tadāpi tasmiṃ paccekabuddhassa āsādanasamaye api sayambhū paccekabuddho",
  "atk-s0510a:2030_2": "pariḷāhaṃ āsādanahetu uppannaṃ kāyacittadarathaṃ vinodesi dūrīakāsi.",
  "atk-s0510a:2030_3": "Ḍayhamānaṃ tato eva pacchānutāpena kukkuccena ḍayhamānaṃ santapantaṃ maṃ susaṇṭhitaṃ dosaṃ dosato dassane",
  "atk-s0510a:2030_4": "suṭṭhu saṇṭhitaṃ disvā khamāpayi taṃ aparādhaṃ adhivāsesīti sambandho.",
  "atk-s0510a:2031_0": "575.",
  "atk-s0510a:2031_1": "Ajjāpi maṃ mahāvīrāti vīruttama,",
  "atk-s0510a:2031_2": "ajjāpi tuyhaṃ samāgamakāle api,",
  "atk-s0510a:2031_3": "tihaggībhi rāgaggidosaggimohaggisaṅkhātehi vā nirayaggipetaggisaṃsāraggisaṅkhātehi vā tīhi aggīhi ḍayhamānaṃ",
  "atk-s0510a:2031_4": "dukkhamanubhavantaṃ maṃ bhagavā sītibhāvaṃ domanassavināsena santakāyacittasaṅkhātaṃ sītibhāvaṃ nibbānameva",
  "atk-s0510a:2031_5": "vā apāpayi sampāpesi.",
  "atk-s0510a:2031_6": "Tayo aggī vuttappakāre te tayo aggī nibbāpesi vūpasamesīti sambandho.",
  "atk-s0510a:2032_0": "576.",
  "atk-s0510a:2032_1": "Evaṃ attano hīnāpadānaṃ bhagavato dassetvā idāni aññepi tassa savane niyojetvā ovadanto “yesaṃ sotāvadhānatthī”tiādimāha.",
  "atk-s0510a:2032_2": "Tattha yesaṃ tumhākaṃ sotāvadhānaṃ sotassa avadhānaṃ ṭhapanaṃ atthi vijjati,",
  "atk-s0510a:2032_3": "te tumhe bhāsato sāsantassa mama vacanaṃ suṇātha manasi karotha.",
  "atk-s0510a:2032_4": "Atthaṃ tumhaṃ pavakkhāmīti yathā yena pakārena mama mayā diṭṭhaṃ padaṃ nibbānaṃ,",
  "atk-s0510a:2032_5": "tathā tena pakārena nibbānasaṅkhātaṃ paramatthaṃ tumhākaṃ pavakkhāmīti sambandho.",
  "atk-s0510a:2033_0": "577.",
  "atk-s0510a:2033_1": "Taṃ dassento sayambhuṃ taṃ vimānetvātiādimāha.",
  "atk-s0510a:2033_2": "Tattha sayambhuṃ sayameva bhūtaṃ ariyāya jātiyā jātaṃ santacittaṃ samāhitaṃ paccekabuddhaṃ vimānetvā",
  "atk-s0510a:2033_3": "anādaraṃ katvā tena kammena katenākusalena ajja imasmiṃ vattamānakāle ahaṃ nīcayoniyaṃ parāyattajātiyaṃ",
  "atk-s0510a:2033_4": "kappakajātiyaṃ jāto nibbatto amhi bhavāmi.",
  "atk-s0510a:2034_0": "578.",
  "atk-s0510a:2034_1": "Mā vo khaṇaṃ virādhethāti buddhuppādakkhaṇaṃ vo tumhe mā virādhetha gaḷitaṃ mā karotha,",
  "atk-s0510a:2034_2": "hi saccaṃ khaṇātītā buddhuppādakkhaṇaṃ atītā atikkantā sattā socare socanti,",
  "atk-s0510a:2034_3": "“mayaṃ alakkhikā dummedhā bhavāmā”ti evaṃ socantīti attho.",
  "atk-s0510a:2034_4": "Sadatthe attano atthe vuḍḍhiyaṃ vāyameyyātha vīriyaṃ karotha.",
  "atk-s0510a:2034_5": "Vo tumhehi khaṇo buddhuppādakkhaṇo samayo paṭipādito nipphādito pattoti attho.",
  "atk-s0510a:2035_0": "579.",
  "atk-s0510a:2035_1": "Tato paraṃ saṃsāragatānaṃ ādīnavaṃ upamāupameyyavasena dassento ekaccānañca vamanantiādimāha.",
  "atk-s0510a:2035_2": "Ekaccānaṃ kesañci puggalānaṃ vamanaṃ uddhaṃ uggiraṇaṃ ekaccānaṃ virecanaṃ adhopaggharaṇaṃ eke ekaccānaṃ halāhalaṃ visaṃ mucchākaraṇavisaṃ,",
  "atk-s0510a:2035_3": "ekaccānaṃ puggalānaṃ osadhaṃ rakkhanupāyaṃ bhagavā evaṃ paṭipāṭiyā akkhāsīti sambandho.",
  "atk-s0510a:2036_0": "580.",
  "atk-s0510a:2036_1": "Vamanaṃ paṭipannānanti paṭipannānaṃ maggasamaṅgīnaṃ vamanaṃ saṃsārachaḍḍanaṃ saṃsāramocanaṃ bhagavā akkhāsīti sambandho.",
  "atk-s0510a:2036_2": "Phalaṭṭhānaṃ phale ṭhitānaṃ virecanaṃ saṃsārapaggharaṇaṃ akkhāsi.",
  "atk-s0510a:2036_3": "Phalalābhīnaṃ phalaṃ labhitvā ṭhitānaṃ nibbānaosadhaṃ akkhāsi.",
  "atk-s0510a:2036_4": "Gavesīnaṃ manussadevanibbānasampattiṃ gavesīnaṃ pariyesantānaṃ puññakhettabhūtaṃ saṅghaṃ akkhāsīti sambandho.",
  "atk-s0510a:2037_0": "581.",
  "atk-s0510a:2037_1": "Sāsanena viruddhānanti sāsanassa paṭipakkhānaṃ halāhalaṃ kutūhalaṃ pāpaṃ akusalaṃ akkhāsīti sambandho.",
  "atk-s0510a:2037_2": "Yathā āsīvisoti assaddhānaṃ katapāpānaṃ puggalānaṃ saṃsāre dukkhāvahanato āsīvisasadisaṃ yathā āsīviso",
  "atk-s0510a:2037_3": "diṭṭhamattena bhasmakaraṇato diṭṭhaviso sappo attanā daṭṭhaṃ naraṃ jhāpeti ḍayhati dukkhāpeti.",
  "atk-s0510a:2037_4": "Taṃ naraṃ taṃ assaddhaṃ katapāpaṃ naraṃ halāhalavisaṃ evaṃ jhāpeti catūsu apāyesu ḍayhati sosesīti sambandho.",
  "atk-s0510a:2038_0": "582.",
  "atk-s0510a:2038_1": "Sakiṃ pītaṃ halāhalanti visaṃ halāhalaṃ pītaṃ sakiṃ ekavāraṃ jīvitaṃ uparundhati nāseti.",
  "atk-s0510a:2038_2": "Sāsanena sāsanamhi virajjhitvā aparādhaṃ katvā puggalo kappakoṭimhi koṭisaṅkhye kappepi ḍayhati nijjhāyatīti attho.",
  "atk-s0510a:2039_0": "583.",
  "atk-s0510a:2039_1": "Evaṃ assaddhānaṃ puggalānaṃ phalavipākaṃ dassetvā idāni buddhānaṃ ānubhāvaṃ dassento khantiyātiādimāha.",
  "atk-s0510a:2039_2": "Tattha yo buddho vamanādīni akkhāsi,",
  "atk-s0510a:2039_3": "so buddho khantiyā khamanena ca avihiṃsāya sattānaṃ avihiṃsanena ca mettacittavatāya ca mettacittavantabhāvena",
  "atk-s0510a:2039_4": "ca sadevakaṃ saha devehi vattamānaṃ lokaṃ tāreti atikkamāpeti nibbāpeti,",
  "atk-s0510a:2039_5": "tasmā kāraṇā buddhā vo tumhehi avirādhiyā virujjhituṃ na sakkuṇeyyā,",
  "atk-s0510a:2039_6": "buddhasāsane paṭipajjeyyāthāti attho.",
  "atk-s0510a:2040_0": "584.",
  "atk-s0510a:2040_1": "Lābhe ca alābhe ca na sajjanti na bhajanti na lagganti.",
  "atk-s0510a:2040_2": "Sammānane ādarakaraṇe ca vimānane anādarakaraṇe ca acalā pathavīsadisā buddhā bhavanti,",
  "atk-s0510a:2040_3": "tasmā kāraṇā te buddhā tumhehi na virodhiyā na virodhetabbā virujjhituṃ asakkuṇeyyāti attho.",
  "atk-s0510a:2041_0": "585.",
  "atk-s0510a:2041_1": "Buddhānaṃ majjhattataṃ dassento devadattetiādimāha.",
  "atk-s0510a:2041_2": "Tattha vadhakāvadhakesu sabbesu sattesu samako samamānaso muni buddhamunīti attho.",
  "atk-s0510a:2042_0": "586.",
  "atk-s0510a:2042_1": "Etesaṃ paṭigho natthīti etesaṃ buddhānaṃ paṭigho caṇḍikkaṃ dosacittataṃ natthi na saṃvijjati.",
  "atk-s0510a:2042_2": "Rāgomesaṃ na vijjatīti imesaṃ buddhānaṃ rāgopi rajjanaṃ allīyanaṃ na vijjati,",
  "atk-s0510a:2042_3": "na upalabbhati,",
  "atk-s0510a:2042_4": "tasmā kāraṇā,",
  "atk-s0510a:2042_5": "vadhakassa ca orasassa cāti sabbesaṃ samako samacitto buddho hotīti sambandho.",
  "atk-s0510a:2043_0": "587.",
  "atk-s0510a:2043_1": "Punapi buddhānaṃyeva ānubhāvaṃ dassento panthe disvāna kāsāvantiādimāha.",
  "atk-s0510a:2043_2": "Tattha mīḷhamakkhitaṃ gūthasammissaṃ kāsāvaṃ kasāvena rajitaṃ cīvaraṃ isiddhajaṃ ariyānaṃ dhajaṃ parikkhāraṃ,",
  "atk-s0510a:2043_3": "panthe magge chaḍḍitaṃ disvāna passitvā añjaliṃ katvā dasaṅgulisamodhānaṃ añjalipuṭaṃ sirasi katvā sirasā",
  "atk-s0510a:2043_4": "sirena vanditabbaṃ isiddhajaṃ arahattaddhajaṃ buddhapaccekabuddhasāvakadīpakaṃ cīvaraṃ namassitabbaṃ",
  "atk-s0510a:2043_5": "mānetabbaṃ pūjetabbanti attho.",
  "atk-s0510a:2044_0": "588.",
  "atk-s0510a:2044_1": "Abbhatītāti abhi atthaṅgatā nibbutā.",
  "atk-s0510a:2044_2": "Ye ca buddhā vattamānā idāni jātā ca ye buddhā anāgatā ajātā abhūtā anibbattā apātubhūtā ca ye buddhā.",
  "atk-s0510a:2044_3": "Dhajenānena sujjhantīti anena isiddhajena cīvarena ete buddhā sujjhanti visuddhā bhavanti sobhanti.",
  "atk-s0510a:2044_4": "Tasmā tena kāraṇena ete buddhā namassiyā namassitabbā vanditabbāti attho.",
  "atk-s0510a:2044_5": "“Etaṃ namassiya”ntipi pāṭho,",
  "atk-s0510a:2044_6": "tassa etaṃ isiddhajaṃ namassitabbanti attho.",
  "atk-s0510a:2045_0": "589.",
  "atk-s0510a:2045_1": "Tato paraṃ attano guṇaṃ dassento satthukappantiādimāha.",
  "atk-s0510a:2045_2": "Tattha satthukappaṃ buddhasadisaṃ suvinayaṃ sundaravinayaṃ sundarākārena dvārattayadamanaṃ hadayena cittena",
  "atk-s0510a:2045_3": "ahaṃ dhāremi savanadhāraṇādinā paccavekkhāmīti attho.",
  "atk-s0510a:2045_4": "Vinayaṃ vinayapiṭakaṃ namassamāno vandamāno vinaye ādaraṃ kurumāno viharissāmi sabbadā sabbasmiṃ kāle vāsaṃ kappemīti attho.",
  "atk-s0510a:2046_0": "590.",
  "atk-s0510a:2046_1": "Vinayo āsayo mayhanti vinayapiṭakaṃ mayhaṃ okāsabhūtaṃ savanadhāraṇamanasikaraṇauggahaparipucchāpavattanavasena okāsabhūtaṃ gehabhūtanti attho.",
  "atk-s0510a:2046_2": "Vinayo ṭhānacaṅkamanti vinayo mayhaṃ savanādikiccakaraṇena ṭhitaṭṭhānañca caṅkamanaṭṭhānañca.",
  "atk-s0510a:2046_3": "Kappemi vinaye vāsanti vinayapiṭake vinayatantiyā savanadhāraṇapavattanavasena vāsaṃ sayanaṃ kappemi karomi.",
  "atk-s0510a:2046_4": "Vinayo mama gocaroti vinayapiṭakaṃ mayhaṃ gocaro āhāro bhojanaṃ niccaṃ dhāraṇamanasikaraṇavasenāti attho.",
  "atk-s0510a:2047_0": "591.",
  "atk-s0510a:2047_1": "Vinaye pāramippattoti sakale vinayapiṭake pāramiṃ pariyosānaṃ patto.",
  "atk-s0510a:2047_2": "Samathe cāpi kovidoti pārājikādisattāpattikkhandhānaṃ samathe vūpasame ca vuṭṭhāne ca kovido cheko,",
  "atk-s0510a:2047_3": "adhikaraṇasamathe vā –",
  "atk-s0510a:2048_0": "“Vivādaṃ anuvādañca, āpattādhikaraṇaṃ tathā;",
  "atk-s0510a:2049_0": "Kiccādhikaraṇañceva, caturādhikaraṇā matā”ti. –",
  "atk-s0510a:2050_0": "Vuttādhikaraṇesu ca –",
  "atk-s0510a:2051_0": "“Sammukhā sativinayo, amūḷhapaṭiññākaraṇaṃ;",
  "atk-s0510a:2052_0": "Yebhuyya tassapāpiyya, tiṇavatthārako tathā”ti. –",
  "atk-s0510a:2053_0": "Evaṃ vuttesu ca sattasu adhikaraṇasamathesu atikovido chekoti attho.",
  "atk-s0510a:2053_1": "Upāli taṃ mahāvīrāti bhante mahāvīra,",
  "atk-s0510a:2053_2": "catūsu asaṅkhyeyyesu kappasatasahassesu sabbaññutaññāṇādhigamāya vīriyavanta satthuno devamanussānaṃ",
  "atk-s0510a:2053_3": "anusāsakassa taṃ tava pāde pādayuge upāli bhikkhu vandati paṇāmaṃ karotīti attho.",
  "atk-s0510a:2054_0": "592.",
  "atk-s0510a:2054_1": "So ahaṃ pabbajitvā sambuddhaṃ namassamāno paṇāmaṃ kurumāno dhammassa ca tena bhagavatā desitassa navalokuttaradhammassa",
  "atk-s0510a:2054_2": "sudhammataṃ sundaradhammabhāvaṃ jānitvā dhammañca namassamāno gāmato gāmaṃ purato punaṃ nagarato nagaraṃ",
  "atk-s0510a:2054_3": "vicarissāmīti sambandho.",
  "atk-s0510a:2055_0": "593.",
  "atk-s0510a:2055_1": "Kilesā jhāpitā mayhanti mayā paṭividdhaarahattamaggañāṇena mayhaṃ cittasantānagatā sabbe diyaḍḍhasahassasaṅkhā",
  "atk-s0510a:2055_2": "kilesā jhāpitā sositā visositā viddhaṃsitā.",
  "atk-s0510a:2055_3": "Bhavā sabbe samūhatāti kāmabhavādayo sabbe nava bhavā mayā samūhatā saṃ suṭṭhu ūhatā khepitā viddhaṃsitā.",
  "atk-s0510a:2055_4": "Sabbāsavā parikkhīṇāti kāmāsavo,",
  "atk-s0510a:2055_5": "bhavāsavo,",
  "atk-s0510a:2055_6": "diṭṭhāsavo,",
  "atk-s0510a:2055_7": "avijjāsavoti sabbe cattāro āsavā parikkhīṇā parisamantato khayaṃ pāpitā.",
  "atk-s0510a:2055_8": "Idāni imasmiṃ arahattappattakāle punabbhavo punuppattisaṅkhāto bhavo bhavanaṃ jāti natthīti attho.",
  "atk-s0510a:2056_0": "594.",
  "atk-s0510a:2056_1": "Uttari somanassavasena udānaṃ udānento svāgatantiādimāha.",
  "atk-s0510a:2056_2": "Tattha buddhaseṭṭhassa uttamabuddhassa santike samīpe ekanagare vā mama āgamanaṃ svāgataṃ suṭṭhu āgamanaṃ",
  "atk-s0510a:2056_3": "sundarāgamanaṃ vata ekantena āsi ahosīti sambandho.",
  "atk-s0510a:2056_4": "Tisso vijjāti pubbenivāsadibbacakkhuāsavakkhayavijjā anuppattā sampattā,",
  "atk-s0510a:2056_5": "paccakkhaṃ katāti attho.",
  "atk-s0510a:2056_6": "Kataṃ buddhassa sāsananti buddhena bhagavatā desitaṃ anusiṭṭhi sāsanaṃ kataṃ nipphāditaṃ vattapaṭipattiṃ",
  "atk-s0510a:2056_7": "pūretvā kammaṭṭhānaṃ manasi karitvā arahattamaggañāṇādhigamena sampāditanti attho.",
  "atk-s0510a:2057_0": "595.",
  "atk-s0510a:2057_1": "Paṭisambhidā catassoti atthapaṭisambhidādayo catasso paññāyo sacchikatā paccakkhaṃ katā.",
  "atk-s0510a:2057_2": "Vimokkhāpi ca aṭṭhimeti cattāri maggañāṇāni cattāri phalañāṇānīti ime aṭṭha vimokkhā saṃsārato muccanūpāyā sacchikatāti sambandho.",
  "atk-s0510a:2057_3": "Chaḷabhiññā sacchikatāti –",
  "atk-s0510a:2058_0": "“Iddhividhaṃ dibbasotaṃ, cetopariyañāṇakaṃ;",
  "atk-s0510a:2059_0": "Pubbenivāsañāṇañca, dibbacakkhāsavakkhaya”nti. –",
  "atk-s0510a:2060_0": "Imā cha abhiññā sacchikatā paccakkhaṃ katā.",
  "atk-s0510a:2060_1": "Imesaṃ ñāṇānaṃ sacchikaraṇena buddhassa sāsanaṃ katanti attho.",
  "atk-s0510a:2061_0": "Itthanti iminā heṭṭhā vuttappakārena.",
  "atk-s0510a:2061_1": "Sudanti padapūraṇamatte nipāto.",
  "atk-s0510a:2061_2": "Āyasmā upāli theroti thirasīlādiguṇayutto sāvako imā pubbacaritāpadānadīpikā gāthāyo abhāsittha kathayitthāti attho.",
  "atk-s0510a:2062_0": "Upālittheraapadānavaṇṇanā samattā.",
  "atk-s0510a:2063_0": "3-7. Aññāsikoṇḍaññattheraapadānavaṇṇanā",
  "atk-s0510a:2064_0": "Padumuttarasambuddhantiādikaṃ āyasmato aññāsikoṇḍaññattherassa apadānaṃ.",
  "atk-s0510a:2064_1": "Ayaṃ kira purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2064_2": "bhagavato kāle haṃsavatīnagare gahapatimahāsālakule nibbattitvā viññutaṃ patvā ekadivasaṃ satthu santike",
  "atk-s0510a:2064_3": "dhammaṃ suṇanto satthāraṃ ekaṃ bhikkhuṃ attano sāsane paṭhamaṃ paṭividdhadhammarattaññūnaṃ aggaṭṭhāne",
  "atk-s0510a:2064_4": "ṭhapentaṃ disvā sayampi taṃ ṭhānantaraṃ patthento satasahassabhikkhuparivārassa bhagavato sattāhaṃ mahādānaṃ",
  "atk-s0510a:2064_5": "pavattetvā paṇidhānaṃ akāsi.",
  "atk-s0510a:2064_6": "Satthāpissa anantarāyataṃ disvā bhāviniṃ sampattiṃ byākāsi.",
  "atk-s0510a:2064_7": "So yāvajīvaṃ puññāni karonto satthari parinibbute cetiye patiṭṭhāpiyamāne antocetiye ratanagharaṃ kārāpesi,",
  "atk-s0510a:2064_8": "cetiyaṃ parivāretvā sahassaratanagghikāni ca kāresi.",
  "atk-s0510a:2065_0": "So evaṃ puññāni katvā tato cavitvā devamanussesu saṃsaranto vipassissa bhagavato kāle mahākālo nāma kuṭumbiko",
  "atk-s0510a:2065_1": "hutvā aṭṭhakarīsamatte khette sāligabbhaṃ phāletvā gahitasālitaṇḍulehi asambhinnakhīrapāyāsaṃ sampādetvā",
  "atk-s0510a:2065_2": "tattha madhusappisakkarādayo pakkhipitvā buddhappamukhassa saṅghassa adāsi.",
  "atk-s0510a:2065_3": "Sāligabbhaṃ phāletvā gahitagahitaṭṭhānaṃ puna pūrati.",
  "atk-s0510a:2065_4": "Puthukakāle puthukaggaṃ nāma adāsi.",
  "atk-s0510a:2065_5": "Lāyane lāyanaggaṃ,",
  "atk-s0510a:2065_6": "veṇikaraṇe veṇaggaṃ,",
  "atk-s0510a:2065_7": "kalāpādikaraṇe kalāpaggaṃ,",
  "atk-s0510a:2065_8": "khalaggaṃ,",
  "atk-s0510a:2065_9": "bhaṇḍaggaṃ,",
  "atk-s0510a:2065_10": "minaggaṃ koṭṭhagganti evaṃ ekasasse nava vāre aggadānaṃ adāsi,",
  "atk-s0510a:2065_11": "tampi sassaṃ atirekataraṃ sampannaṃ ahosi.",
  "atk-s0510a:2066_0": "Evaṃ yāvajīvaṃ puññāni katvā tato cuto devaloke nibbattitvā devesu ca manussesu ca saṃsaranto amhākaṃ",
  "atk-s0510a:2066_1": "bhagavato uppattito puretarameva kapilavatthunagarassa avidūre doṇavatthunāmake brāhmaṇagāme brāhmaṇamahāsālakule nibbatti.",
  "atk-s0510a:2066_2": "Tassa koṇḍaññoti gottato āgataṃ nāmaṃ ahosi.",
  "atk-s0510a:2066_3": "So vayappatto tayo vede uggahetvā lakkhaṇamantesu ca pāraṃ agamāsi.",
  "atk-s0510a:2066_4": "Tena samayena amhākaṃ bodhisatto tusitapurato cavitvā kapilavatthupure suddhodanamahārājassa gehe nibbatti.",
  "atk-s0510a:2066_5": "Tassa nāmaggahaṇadivase aṭṭhuttarasatesu brāhmaṇesu upanītesu ye aṭṭha brāhmaṇā lakkhaṇapariggahaṇatthaṃ mahātalaṃ upanītā.",
  "atk-s0510a:2066_6": "So tesu sabbanavako hutvā mahāpurisassa lakkhaṇanipphattiṃ disvā “ekaṃsena ayaṃ buddho bhavissatī”ti",
  "atk-s0510a:2066_7": "niṭṭhaṃ gantvā mahāsattassa abhinikkhamanaṃ udikkhanto vicarati.",
  "atk-s0510a:2067_0": "Bodhisattopi kho mahatā parivārena vaḍḍhamāno anukkamena vuddhippatto ñāṇaparipākaṃ gantvā ekūnatiṃsatime",
  "atk-s0510a:2067_1": "vasse mahābhinikkhamanaṃ nikkhamanto anomānadītīre pabbajitvā anukkamena uruvelaṃ gantvā padhānaṃ padahi.",
  "atk-s0510a:2067_2": "Tadā koṇḍañño māṇavo mahāsattassa pabbajitabhāvaṃ sutvā lakkhaṇapariggāhakabrāhmaṇānaṃ puttehi vappamāṇavādīhi",
  "atk-s0510a:2067_3": "saddhiṃ attapañcamo pabbajitvā anukkamena bodhisattassa santikaṃ upasaṅkamitvā chabbassāni taṃ upaṭṭhahanto",
  "atk-s0510a:2067_4": "tassa oḷārikāhāraparibhogena nibbinno apakkamitvā isipatanaṃ agamāsi.",
  "atk-s0510a:2067_5": "Atha kho bodhisatto oḷārikāhāraparibhogena laddhakāyabalo vesākhapuṇṇamāyaṃ bodhirukkhamūle aparājitapallaṅke",
  "atk-s0510a:2067_6": "nisinno tiṇṇaṃ mārānaṃ matthakaṃ madditvā abhisambuddho hutvā sattasattāhaṃ bodhimaṇḍeyeva vītināmetvā",
  "atk-s0510a:2067_7": "pañcavaggiyānaṃ ñāṇaparipākaṃ ñatvā āsāḷhīpuṇṇamāyaṃ isipatanaṃ gantvā tesaṃ dhammacakkapavattanasuttantaṃ kathesi.",
  "atk-s0510a:2067_8": "Desanāpariyosāne koṇḍaññatthero aṭṭhārasahi brahmakoṭīhi saddhiṃ sotāpattiphale patiṭṭhāsi.",
  "atk-s0510a:2067_9": "Atha pañcamiyaṃ pakkhassa anattalakkhaṇasuttantadesanāya arahattaṃ sacchākāsi.",
  "atk-s0510a:2068_0": "596.",
  "atk-s0510a:2068_1": "Evaṃ so arahattaṃ patvā “kiṃ kammaṃ katvā ahaṃ lokuttarasukhaṃ adhigatomhī”ti upadhārento attano pubbakammaṃ",
  "atk-s0510a:2068_2": "paccakkhato ñatvā somanassavasena pubbacaritāpadānaṃ udānavasena dassento padumuttarasambuddhantiādimāha.",
  "atk-s0510a:2068_3": "Tassattho heṭṭhā vuttoyeva.",
  "atk-s0510a:2068_4": "Lokajeṭṭhaṃ vināyakanti sakalassa sattalokassa jeṭṭhaṃ padhānanti attho.",
  "atk-s0510a:2068_5": "Visesena veneyyasatte saṃsārasāgarassa paratīraṃ amatamahānibbānaṃ neti sampāpetīti vināyako,",
  "atk-s0510a:2068_6": "taṃ vināyakaṃ.",
  "atk-s0510a:2068_7": "Buddhabhūmimanuppattanti buddhassa bhūmi patiṭṭhānaṭṭhānanti buddhabhūmi,",
  "atk-s0510a:2068_8": "sabbaññutaññāṇaṃ,",
  "atk-s0510a:2068_9": "taṃ anuppatto paṭividdhoti buddhabhūmimanuppatto,",
  "atk-s0510a:2068_10": "taṃ buddhabhūmimanuppattaṃ,",
  "atk-s0510a:2068_11": "sabbaññutappattaṃ buddhabhūtanti attho.",
  "atk-s0510a:2068_12": "Paṭhamaṃ addasaṃ ahanti paṭhamaṃ vesākhapuṇṇamiyā rattiyā paccūsasamaye buddhabhūtaṃ padumuttarasambuddhaṃ ahaṃ addakkhinti attho.",
  "atk-s0510a:2069_0": "597.",
  "atk-s0510a:2069_1": "Yāvatā bodhiyā mūleti yattakā bodhirukkhasamīpe yakkhā samāgatā rāsibhūtā sambuddhaṃ buddhabhūtaṃ taṃ",
  "atk-s0510a:2069_2": "buddhaṃ pañjalīkatā dasaṅgulisamodhānaṃ añjalipuṭaṃ sirasi ṭhapetvā vandanti namassantīti sambandho.",
  "atk-s0510a:2070_0": "598.",
  "atk-s0510a:2070_1": "Sabbe devā tuṭṭhamanāti buddhabhūtaṭṭhānaṃ āgatā te sabbe devā tuṭṭhacittā ākāse sañcarantīti sambandho.",
  "atk-s0510a:2070_2": "Andhakāratamonudoti ativiya andhakāraṃ mohaṃ nudo khepano ayaṃ buddho anuppattoti attho.",
  "atk-s0510a:2071_0": "599.",
  "atk-s0510a:2071_1": "Tesaṃ hāsaparetānanti hāsehi pītisomanassehi samannāgatānaṃ tesaṃ devānaṃ mahānādo mahāghoso avattatha pavattati,",
  "atk-s0510a:2071_2": "sammāsambuddhasāsane kilese saṃkilese dhamme jhāpayissāmāti sambandho.",
  "atk-s0510a:2072_0": "600.",
  "atk-s0510a:2072_1": "Devānaṃ giramaññāyāti vācāya thutivacanena saha udīritaṃ devānaṃ saddaṃ jānitvā haṭṭho haṭṭhena cittena",
  "atk-s0510a:2072_2": "somanassasahagatena cittena ādibhikkhaṃ paṭhamaṃ āhāraṃ buddhabhūtassa ahaṃ adāsinti sambandho.",
  "atk-s0510a:2073_0": "602.",
  "atk-s0510a:2073_1": "Sattāhaṃ abhinikkhammāti mahābhinikkhamanaṃ nikkhamitvā sattāhaṃ padhānaṃ katvā sabbaññutaññāṇapadaṭṭhānaṃ",
  "atk-s0510a:2073_2": "arahattamaggañāṇasaṅkhātaṃ bodhiṃ ajjhagamaṃ adhigañchiṃ ahanti attho.",
  "atk-s0510a:2073_3": "Idaṃ me paṭhamaṃ bhattanti idaṃ bhattaṃ sarīrayāpanaṃ brahmacārissa uttamacārissa me mayhaṃ iminā devaputtena paṭhamaṃ dinnaṃ ahosīti attho.",
  "atk-s0510a:2074_0": "603.",
  "atk-s0510a:2074_1": "Tusitā hi idhāgantvāti tusitabhavanato idha manussaloke āgantvā yo devaputto me mama bhikkhaṃ upānayi adāsi,",
  "atk-s0510a:2074_2": "taṃ devaputtaṃ kittayissāmi kathessāmi pākaṭaṃ karissāmi.",
  "atk-s0510a:2074_3": "Bhāsato bhāsantassa mama vacanaṃ suṇāthāti sambandho.",
  "atk-s0510a:2074_4": "Ito paraṃ anuttānapadameva vaṇṇayissāma.",
  "atk-s0510a:2075_0": "607.",
  "atk-s0510a:2075_1": "Tidasāti tāvatiṃsabhavanā.",
  "atk-s0510a:2075_2": "Agārāti attano uppannabrāhmaṇagehato nikkhamitvā pabbajitvā cha saṃvaccharāni dukkarakārikaṃ karontena bodhisattena saha vasissatīti sambandho.",
  "atk-s0510a:2076_0": "608.",
  "atk-s0510a:2076_1": "Tato sattamake vasseti tato pabbajitakālato paṭṭhāya sattame saṃvacchare.",
  "atk-s0510a:2076_2": "Buddho saccaṃ kathessatīti chabbassāni dukkarakārikaṃ katvā sattamasaṃvacchare buddho hutvā bārāṇasiyaṃ",
  "atk-s0510a:2076_3": "isipatane migadāye dhammacakkapavattanasuttantadesanāya dukkhasamudayanirodhamaggasaccasaṅkhātaṃ catusaccaṃ",
  "atk-s0510a:2076_4": "kathessatīti attho.",
  "atk-s0510a:2076_5": "Koṇḍañño nāma nāmenāti nāmena gottanāmavasena koṇḍañño nāma.",
  "atk-s0510a:2076_6": "Paṭhamaṃ sacchikāhitīti pañcavaggiyānamantare paṭhamaṃ ādito eva sotāpattimaggañāṇaṃ sacchikāhiti paccakkhaṃ karissatīti attho.",
  "atk-s0510a:2077_0": "609.",
  "atk-s0510a:2077_1": "Nikkhantenānupabbajinti nikkhantena bodhisattena saha nikkhamitvā anupabbajinti attho.",
  "atk-s0510a:2077_2": "Tathā anupabbajitvā mayā padhānaṃ vīriyaṃ sukataṃ suṭṭhu kataṃ daḷhaṃ katvā katanti attho.",
  "atk-s0510a:2077_3": "Kilese jhāpanatthāyāti kilese sosanatthāya viddhaṃsanatthāya anagāriyaṃ agārassa ahitaṃ kasivaṇijjādikammavirahitaṃ",
  "atk-s0510a:2077_4": "sāsanaṃ pabbajiṃ paṭipajjinti attho.",
  "atk-s0510a:2078_0": "610.",
  "atk-s0510a:2078_1": "Abhigantvāna sabbaññūti sabbaṃ atītānāgatapaccuppannaṃ vā saṅkhāravikāralakkhaṇanibbānapaññattisaṅkhātaṃ",
  "atk-s0510a:2078_2": "ñeyyaṃ vā jānanto devehi saha vattamāne satta loke buddho migāraññaṃ migadāya vihāraṃ abhigantvā upasaṅkamitvā",
  "atk-s0510a:2078_3": "me mayā sacchikatena iminā sotāpattimaggañāṇena amatabheriṃ amatamahānibbānabheriṃ ahari pahari dassesīti attho.",
  "atk-s0510a:2079_0": "611.",
  "atk-s0510a:2079_1": "So dānīti so ahaṃ paṭhamaṃ sotāpanno idāni arahattamaggañāṇena amataṃ santaṃ vūpasantasabhāvaṃ padaṃ pajjitabbaṃ pāpuṇitabbaṃ,",
  "atk-s0510a:2079_2": "anuttaraṃ uttaravirahitaṃ nibbānaṃ patto adhigatoti attho.",
  "atk-s0510a:2079_3": "Sabbāsave pariññāyāti kāmāsavādayo sabbe āsave pariññāya pahānapariññāya pajahitvā anāsavo nikkileso viharāmi iriyāpathavihārena vāsaṃ kappemi.",
  "atk-s0510a:2079_4": "Paṭisambhidā catassotyādayo gāthāyo vuttatthāyeva.",
  "atk-s0510a:2080_0": "Atha naṃ satthā aparabhāge jetavanamahāvihāre bhikkhusaṅghamajjhe paññattavarabuddhāsane nisinno paṭhamaṃ paṭividdhadhammabhāvaṃ dīpento “etadaggaṃ,",
  "atk-s0510a:2080_1": "bhikkhave,",
  "atk-s0510a:2080_2": "mama sāvakānaṃ bhikkhūnaṃ rattaññūnaṃ yadidaṃ aññāsikoṇḍañño”ti etadagge ṭhapesi.",
  "atk-s0510a:2080_3": "So dvīhi aggasāvakehi attani kariyamānaṃ paramanipaccakāraṃ,",
  "atk-s0510a:2080_4": "gāmantasenāsane ākiṇṇavihārañca pariharitukāmo,",
  "atk-s0510a:2080_5": "vivekābhiratiyā viharitukāmo ca attano santikaṃ upagatānaṃ gahaṭṭhapabbajitānaṃ paṭisanthārakaraṇampi",
  "atk-s0510a:2080_6": "papañcaṃ maññamāno satthāraṃ āpucchitvā himavantaṃ pavisitvā chaddantehi nāgehi upaṭṭhiyamāno chaddantadahatīre",
  "atk-s0510a:2080_7": "dvādasa vassāni vasi.",
  "atk-s0510a:2080_8": "Evaṃ tattha vasantaṃ theraṃ ekadivasaṃ sakko devarājā upasaṅkamitvā vanditvā ṭhito evamāha “sādhu me, bhante,",
  "atk-s0510a:2080_9": "ayyo dhammaṃ desetū”ti.",
  "atk-s0510a:2080_10": "Thero tassa catusaccagabbhaṃ tilakkhaṇāhataṃ suññatāpaṭisaṃyuttaṃ nānānayavicittaṃ amatogadhaṃ buddhalīlāya dhammaṃ desesi.",
  "atk-s0510a:2080_11": "Taṃ sutvā sakko attano pasādaṃ pavedento –",
  "atk-s0510a:2081_0": "“Esa bhiyyo pasīdāmi, sutvā dhammaṃ mahārasaṃ;",
  "atk-s0510a:2082_0": "Virāgo desito dhammo, anupādāya sabbaso”ti. –",
  "atk-s0510a:2083_0": "Thutiṃ akāsi.",
  "atk-s0510a:2083_1": "Thero chaddantadahatīre dvādasa vassāni vasitvā upakaṭṭhe parinibbāne satthāraṃ upasaṅkamitvā parinibbānaṃ anujānāpetvā tattheva gantvā parinibbāyīti.",
  "atk-s0510a:2084_0": "Aññāsikoṇḍaññattheraapadānavaṇṇanā samattā.",
  "atk-s0510a:2085_0": "3-8. Piṇḍolabhāradvājattheraapadānavaṇṇanā",
  "atk-s0510a:2086_0": "Padumuttaro nāma jinotiādikaṃ āyasmato piṇḍolabhāradvājassa apadānaṃ.",
  "atk-s0510a:2086_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2086_2": "bhagavato kāle sīhayoniyaṃ nibbattitvā pabbatapāde guhāyaṃ vihāsi.",
  "atk-s0510a:2086_3": "Bhagavā tassa anuggahaṃ kātuṃ gocarāya pakkantakāle tassa sayanaguhaṃ pavisitvā nirodhaṃ samāpajjitvā nisīdi.",
  "atk-s0510a:2086_4": "Sīho gocaraṃ gahetvā nivatto guhadvāre ṭhatvā bhagavantaṃ disvā haṭṭhatuṭṭho jalajathalajapupphehi pūjaṃ",
  "atk-s0510a:2086_5": "katvā cittaṃ pasādento bhagavato ārakkhaṇatthāya aññe vāḷamige apanetuṃ tīsu velāsu sīhanādaṃ nadanto",
  "atk-s0510a:2086_6": "buddhagatāya satiyā aṭṭhāsi.",
  "atk-s0510a:2086_7": "Yathā paṭhamadivase,",
  "atk-s0510a:2086_8": "evaṃ sattāhaṃ pūjesi.",
  "atk-s0510a:2086_9": "Bhagavā “sattāhaccayena nirodhā vuṭṭhahitvā vaṭṭissati imassa ettako upanissayo”ti tassa passantasseva ākāsaṃ pakkhanditvā vihārameva gato.",
  "atk-s0510a:2087_0": "Sīho buddhaviyogadukkhaṃ adhivāsetuṃ asakkonto kālaṃ katvā haṃsavatīnagare mahābhogakule nibbattitvā",
  "atk-s0510a:2087_1": "vayappatto nagaravāsīhi saddhiṃ vihāraṃ gantvā satthu dhammadesanaṃ sutvā pasanno sattāhaṃ buddhappamukhassa",
  "atk-s0510a:2087_2": "bhikkhusaṅghassa mahādānaṃ pavattetvā yāvajīvaṃ puññāni katvā aparāparaṃ devamanussesu saṃsaranto amhākaṃ",
  "atk-s0510a:2087_3": "bhagavato kāle kosambiyaṃ rañño udenassa purohitassa putto hutvā nibbatti.",
  "atk-s0510a:2087_4": "Bhāradvājotissa nāmaṃ ahosi.",
  "atk-s0510a:2087_5": "So vayappato tayo vede uggahetvā pañca māṇavakasatāni mante vācento mahagghasabhāvena ananurūpācārattā",
  "atk-s0510a:2087_6": "tehi pariccatto rājagahaṃ gantvā bhagavato bhikkhusaṅghassa ca lābhasakkāraṃ disvā sāsane pabbajitvā",
  "atk-s0510a:2087_7": "bhojane amattaññū hutvā viharati.",
  "atk-s0510a:2087_8": "Satthārā upāyena mattaññutāya patiṭṭhāpento vipassanaṃ paṭṭhapetvā nacirasseva chaḷabhiñño ahosi.",
  "atk-s0510a:2087_9": "Chaḷabhiñño pana hutvā bhagavato sammukhā “yaṃ sāvakehi pattabbaṃ,",
  "atk-s0510a:2087_10": "taṃ mayā anuppatta”nti,",
  "atk-s0510a:2087_11": "bhikkhusaṅghe ca “yassa magge vā phale vā kaṅkhā atthi,",
  "atk-s0510a:2087_12": "so maṃ pucchatū”ti sīhanādaṃ nadi.",
  "atk-s0510a:2087_13": "Tena taṃ bhagavā –",
  "atk-s0510a:2087_14": "“etadaggaṃ,",
  "atk-s0510a:2087_15": "bhikkhave,",
  "atk-s0510a:2087_16": "mama sāvakānaṃ bhikkhūnaṃ sīhanādikānaṃ yadidaṃ piṇḍolabhāradvājo”ti etadagge ṭhapesi.",
  "atk-s0510a:2088_0": "613.",
  "atk-s0510a:2088_1": "Evaṃ etadaggaṃ ṭhānaṃ patvā pubbe katapuññasambhāraṃ saritvā somanassavasena attano puññakammāpadānaṃ vibhāvento padumuttarotiādimāha.",
  "atk-s0510a:2088_2": "Tassattho heṭṭhā vuttova.",
  "atk-s0510a:2088_3": "Purato himavantassāti himālayapabbatato pubbadisābhāgeti attho.",
  "atk-s0510a:2088_4": "Cittakūṭe vasī tadāti yadā ahaṃ sīho migarājā hutvā himavantapabbatasamīpe vasāmi,",
  "atk-s0510a:2088_5": "tadā padumuttaro nāma satthā anekehi ca osadhehi,",
  "atk-s0510a:2088_6": "anekehi ca ratanehi cittavicittatāya cittakūṭe cittapabbatasikhare vasīti sambandho.",
  "atk-s0510a:2089_0": "614.",
  "atk-s0510a:2089_1": "Abhītarūpo tatthāsinti abhītasabhāvo nibbhayasabhāvo migarājā tattha āsiṃ ahosinti attho.",
  "atk-s0510a:2089_2": "Catukkamoti catūhi disāhi kamo gantuṃ samattho.",
  "atk-s0510a:2089_3": "Yassa saddaṃ suṇitvānāti yassa migarañño sīhanādaṃ sutvā bahujjanā bahusattā vikkhambhanti visesena khambhanti bhāyanti.",
  "atk-s0510a:2090_0": "615.",
  "atk-s0510a:2090_1": "Suphullaṃ padumaṃ gayhāti bhagavati pasādena supupphitapadumapupphaṃ ḍaṃsitvā.",
  "atk-s0510a:2090_2": "Narāsabhaṃ narānaṃ āsabhaṃ uttamaṃ seṭṭhaṃ sambuddhaṃ upagacchiṃ,",
  "atk-s0510a:2090_3": "samīpaṃ agaminti attho.",
  "atk-s0510a:2090_4": "Vuṭṭhitassa samādhimhāti nirodhasamāpattito vuṭṭhitassa buddhassa taṃ pupphaṃ abhiropayiṃ pūjesinti attho.",
  "atk-s0510a:2091_0": "616.",
  "atk-s0510a:2091_1": "Catuddisaṃ namassitvāti catūsu disāsu namassitvā sakaṃ cittaṃ attano cittaṃ pasādetvā ādarena patiṭṭhapetvā",
  "atk-s0510a:2091_2": "sīhanādaṃ abhītanādaṃ anadiṃ ghosesinti attho.",
  "atk-s0510a:2092_0": "617. Tato buddhena dinnabyākaraṇaṃ pakāsento padumuttarotiādimāha. Taṃ uttānatthameva.",
  "atk-s0510a:2093_0": "618.",
  "atk-s0510a:2093_1": "Vadataṃ seṭṭhoti “mayaṃ buddhā,",
  "atk-s0510a:2093_2": "mayaṃ buddhā”ti vadantānaṃ aññatitthiyānaṃ seṭṭho uttamo buddho āgatoti sambandho.",
  "atk-s0510a:2093_3": "Tassa āgatassa bhagavato taṃ dhammaṃ sossāma suṇissāmāti attho.",
  "atk-s0510a:2094_0": "619.",
  "atk-s0510a:2094_1": "Tesaṃ hāsaparetānanti hāsehi somanassehi paretānaṃ abhibhūtānaṃ samannāgatānaṃ tesaṃ devamanussānaṃ.",
  "atk-s0510a:2094_2": "Lokanāyakoti lokassa nāyako saggamokkhasampāpako mama saddaṃ mayhaṃ sīhanādaṃ pakittesi pakāsesi kathesi,",
  "atk-s0510a:2094_3": "dīghadassī anāgatakāladassī mahāmuni munīnamantare mahanto muni.",
  "atk-s0510a:2094_4": "Sesagāthā suviññeyyameva.",
  "atk-s0510a:2095_0": "622.",
  "atk-s0510a:2095_1": "Nāmena padumo nāma cakkavattī hutvā catusaṭṭhiyā jātiyā issariyaṃ issarabhāvaṃ rajjaṃ kārayissatīti attho.",
  "atk-s0510a:2096_0": "623. Kappasatasahassamhīti sāmyatthe bhummavacanaṃ, kappasatasahassānaṃ pariyosāneti attho.",
  "atk-s0510a:2097_0": "624.",
  "atk-s0510a:2097_1": "Pakāsite pāvacaneti tena gotamena bhagavatā piṭakattaye pakāsite desiteti attho.",
  "atk-s0510a:2097_2": "Brahmabandhu bhavissatīti tadā gotamassa bhagavato kāle ayaṃ sīho migarājā brāhmaṇakule nibbattissatīti attho.",
  "atk-s0510a:2097_3": "Brahmaññā abhinikkhammāti brāhmaṇakulato nikkhamitvā tassa bhagavato sāsane pabbajissatīti sambandho.",
  "atk-s0510a:2098_0": "625.",
  "atk-s0510a:2098_1": "Padhānapahitattoti vīriyakaraṇatthaṃ pesitacitto.",
  "atk-s0510a:2098_2": "Upadhisaṅkhātānaṃ kilesānaṃ abhāvena nirupadhi.",
  "atk-s0510a:2098_3": "Kilesadarathānaṃ abhāvena upasanto.",
  "atk-s0510a:2098_4": "Sabbāsave sakalāsave pariññāya pahāya anāsavo nikkileso nibbāyissati khandhaparinibbānena nibbuto bhavissatīti attho.",
  "atk-s0510a:2099_0": "626.",
  "atk-s0510a:2099_1": "Vijane pantaseyyamhīti janasambādharahite dūrāraññasenāsaneti attho.",
  "atk-s0510a:2099_2": "Vāḷamigasamākuleti kāḷasīhādīhi caṇḍamigasaṅgehi ākule saṃkiṇṇeti attho.",
  "atk-s0510a:2099_3": "Sesaṃ vuttatthamevāti.",
  "atk-s0510a:2100_0": "Piṇḍolabhāradvājattheraapadānavaṇṇanā samattā.",
  "atk-s0510a:2101_0": "3-9. Khadiravaniyattheraapadānavaṇṇanā",
  "atk-s0510a:2102_0": "Gaṅgā bhāgīrathī nāmātiādikaṃ āyasmato khadiravaniyattherassa apadānaṃ.",
  "atk-s0510a:2102_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2102_2": "bhagavato kāle haṃsavatīnagare titthanāvikakule nibbattitvā mahāgaṅgāya payāgatitthe titthanāvāya kammaṃ",
  "atk-s0510a:2102_3": "karonto ekadivasaṃ sasāvakasaṅghaṃ bhagavantaṃ gaṅgātīraṃ upagataṃ disvā pasannamānaso nāvāsaṅghāṭaṃ",
  "atk-s0510a:2102_4": "yojetvā mahantena pūjāsakkārena paratīraṃ pāpetvā aññataraṃ bhikkhuṃ satthārā āraññakānaṃ bhikkhūnaṃ",
  "atk-s0510a:2102_5": "aggaṭṭhāne ṭhapiyamānaṃ disvā taṃ ṭhānantaraṃ patthetvā bhagavato bhikkhusaṅghassa ca mahādānaṃ pavattetvā",
  "atk-s0510a:2102_6": "paṇidhānaṃ akāsi.",
  "atk-s0510a:2102_7": "Bhagavā tassa patthanāya avañjhabhāvaṃ byākāsi.",
  "atk-s0510a:2103_0": "So tato paṭṭhāya puññāni upacinanto devamanussesu saṃsaranto ubhayasampattiyo anubhavitvā imasmiṃ buddhuppāde",
  "atk-s0510a:2103_1": "magadharaṭṭhe nālakagāme rūpasāriyā nāma brāhmaṇiyā kucchimhi nibbatti.",
  "atk-s0510a:2103_2": "Taṃ vayappattaṃ mātāpitaro gharabandhanena bandhitukāmā hutvā tassa ārocesuṃ.",
  "atk-s0510a:2103_3": "So sāriputtattherassa pabbajitabhāvaṃ sutvā “mayhaṃ jeṭṭhabhātā ayyo upatisso imaṃ vibhavaṃ chaḍḍetvā pabbajito,",
  "atk-s0510a:2103_4": "tena vantaṃ kheḷapiṇḍaṃ kathāhaṃ anubhavissāmī”ti jātasaṃvego pāsaṃ anupagacchamānamigo viya ñātake vañcetvā",
  "atk-s0510a:2103_5": "hetusampattiyā codiyamāno bhikkhūnaṃ santikaṃ gantvā dhammasenāpatino kaniṭṭhabhāvaṃ nivedetvā attano",
  "atk-s0510a:2103_6": "pabbajjāya chandaṃ ārocesi.",
  "atk-s0510a:2103_7": "Bhikkhū taṃ pabbājetvā paripuṇṇavīsativassaṃ upasampādetvā kammaṭṭhāne niyojesuṃ.",
  "atk-s0510a:2103_8": "So kammaṭṭhānaṃ gahetvā khadiravanaṃ pavisitvā vissamanto ghaṭento vāyamanto ñāṇassa paripākaṃ gatattā nacirasseva chaḷabhiñño arahā ahosi.",
  "atk-s0510a:2103_9": "So arahā hutvā satthāraṃ dhammasenāpatiñca vandituṃ senāsanaṃ saṃsāmetvā pattacīvaramādāya nikkhamitvā",
  "atk-s0510a:2103_10": "anupubbena sāvatthiṃ patvā jetavanaṃ pavisitvā satthāraṃ dhammasenāpatiñca vanditvā katipāhaṃ jetavane vihāsi.",
  "atk-s0510a:2103_11": "Atha naṃ satthā ariyagaṇamajjhe nisinno āraññakānaṃ bhikkhūnaṃ aggaṭṭhāne ṭhapesi –",
  "atk-s0510a:2103_12": "“etadaggaṃ,",
  "atk-s0510a:2103_13": "bhikkhave,",
  "atk-s0510a:2103_14": "mama sāvakānaṃ bhikkhūnaṃ āraññakānaṃ yadidaṃ revato”ti.",
  "atk-s0510a:2104_0": "628.",
  "atk-s0510a:2104_1": "Evaṃ etadaggaṭṭhānaṃ patvā attano pubbakammaṃ saritvā pītisomanassavasena pubbacaritāpadānaṃ pakāsento gaṅgā bhāgīrathītiādimāha.",
  "atk-s0510a:2104_2": "Tattha gaṅgāti gāyamānā ghosaṃ kurumānā gacchatīti gaṅgā.",
  "atk-s0510a:2104_3": "Atha vā go vuccati pathavī,",
  "atk-s0510a:2104_4": "tasmiṃ gatā pavattāti gaṅgā.",
  "atk-s0510a:2104_5": "Anotattadahaṃ tikkhattuṃ padakkhiṇaṃ katvā gataṭṭhāne āvaṭṭagaṅgāti ca pabbatamatthakena gataṭṭhāne bahalagaṅgāti",
  "atk-s0510a:2104_6": "ca tiracchānapabbataṃ vijjhitvā gataṭṭhāne umaṅgagaṅgāti ca tato bahalapabbataṃ paharitvā pañcayojanaṃ",
  "atk-s0510a:2104_7": "ākāsena gataṭṭhāne ākāsagaṅgāti ca tassā patitaṭṭhānaṃ bhinditvā jātaṃ pañca yojanaṃ pokkharaṇīkūlaṃ",
  "atk-s0510a:2104_8": "bhinditvā tattha pana pañcaṅguli viya pañca dhārā hutvā gaṅgā yamunā sarabhū mahī aciravatīti pañca nāmā",
  "atk-s0510a:2104_9": "hutvā jambudīpaṃ pañca bhāgaṃ pañca koṭṭhāsaṃ katvā pañca bhāge pañca koṭṭhāse itā gatā pavattāti bhāgīrathī.",
  "atk-s0510a:2104_10": "Gaṅgā ca sā bhāgīrathī ceti gaṅgābhāgīrathī.",
  "atk-s0510a:2104_11": "“Bhāgīrathī gaṅgā”ti vattabbe gāthābandhasukhatthaṃ pubbacariyavasena vuttanti daṭṭhabbaṃ.",
  "atk-s0510a:2104_12": "Himavantā pabhāvitāti satte hiṃsati sītena hanati matheti āloḷetīti himo,",
  "atk-s0510a:2104_13": "himo assa atthīti himavā,",
  "atk-s0510a:2104_14": "tato himavantato paṭṭhāya pabhāvitā pavattā sandamānāti himavantapabhāvitā.",
  "atk-s0510a:2104_15": "Kutitthe nāviko āsinti tassā gaṅgāya caṇḍasotasamāpanne visamatitthe kevaṭṭakule uppanno nāviko āsiṃ ahosinti attho.",
  "atk-s0510a:2104_16": "Orime ca tariṃ ahanti sampattasampattamanusse pārimā tīrā orimaṃ tīraṃ ahaṃ tariṃ tāresinti attho.",
  "atk-s0510a:2105_0": "629.",
  "atk-s0510a:2105_1": "Padumuttaro nāyakoti dvipadānaṃ uttamo satte nibbānaṃ nāyako pāpanako padumuttarabuddho mama puññasampattiṃ nipphādento.",
  "atk-s0510a:2105_2": "Vasīsatasahassehi khīṇāsavasatasahassehi gaṅgāsotaṃ tarituṃ titthaṃ pattoti sambandho.",
  "atk-s0510a:2106_0": "630.",
  "atk-s0510a:2106_1": "Bahū nāvā samānetvāti sampattaṃ taṃ sammāsambuddhaṃ disvā vaḍḍhakīhi suṭṭhu saṅkhataṃ kataṃ nipphāditaṃ",
  "atk-s0510a:2106_2": "bahū nāvāyo samānetvā dve dve nāvāyo ekato katvā tassā nāvāya upari maṇḍapachadanaṃ katvā narāsabhaṃ",
  "atk-s0510a:2106_3": "padumuttarasambuddhaṃ paṭimāniṃ pūjesinti attho.",
  "atk-s0510a:2107_0": "631.",
  "atk-s0510a:2107_1": "Āgantvāna ca sambuddhoti evaṃ saṅghaṭitāya nāvāya tattha āgantvāna tañca nāvakaṃ nāvamuttamaṃ āruhīti sambandho.",
  "atk-s0510a:2107_2": "Vārimajjhe ṭhito satthāti nāvamārūḷho satthā gaṅgājalamajjhe ṭhito samāno imā somanassapaṭisaṃyuttagāthā abhāsatha kathesīti sambandho.",
  "atk-s0510a:2108_0": "632.",
  "atk-s0510a:2108_1": "Yo so tāresi sambuddhanti yo so nāviko gaṅgāsotāya sambuddhaṃ atāresi.",
  "atk-s0510a:2108_2": "Saṅghañcāpi anāsavanti na kevalameva sambuddhaṃ tāresi,",
  "atk-s0510a:2108_3": "anāsavaṃ nikkilesaṃ saṅghañcāpi tāresīti attho.",
  "atk-s0510a:2108_4": "Tena cittapasādenāti tena nāvāpājanakāle uppannena somanassasahagatacittapasādena devaloke chasu kāmasaggesu",
  "atk-s0510a:2108_5": "ramissati dibbasampattiṃ anubhavissatīti attho.",
  "atk-s0510a:2109_0": "633.",
  "atk-s0510a:2109_1": "Nibbattissati te byamhanti devaloke uppannassa te tuyhaṃ byamhaṃ vimānaṃ sukataṃ suṭṭhu nibbattaṃ nāvasaṇṭhitaṃ",
  "atk-s0510a:2109_2": "nāvāsaṇṭhānaṃ nibbattissati pātubhavissatīti attho.",
  "atk-s0510a:2109_3": "Ākāse pupphachadananti nāvāya uparimaṇḍapakatakammassa nissandena sabbadā gatagataṭṭhāne ākāse pupphachadanaṃ dhārayissatīti sambandho.",
  "atk-s0510a:2110_0": "634.",
  "atk-s0510a:2110_1": "Aṭṭhapaññāsakappamhīti ito puññakaraṇakālato paṭṭhāya aṭṭhapaṇṇāsakappaṃ atikkamitvā nāmena tārako nāma",
  "atk-s0510a:2110_2": "cakkavattī khattiyo cāturanto catūsu dīpesu issaro vijitāvī jitavanto bhavissatīti sambandho.",
  "atk-s0510a:2110_3": "Sesagāthā uttānatthāva.",
  "atk-s0510a:2111_0": "637.",
  "atk-s0510a:2111_1": "Revato nāma nāmenāti revatīnakkhattena jātattā “revato”ti laddhanāmo brahmabandhu brāhmaṇaputtabhūto bhavissati brāhmaṇakule uppajjissatīti attho.",
  "atk-s0510a:2112_0": "639. Nibbāyissatināsavoti nikkileso khandhaparinibbānena nibbāyissati.",
  "atk-s0510a:2113_0": "640.",
  "atk-s0510a:2113_1": "Vīriyaṃ me dhuradhorayhanti evaṃ padumuttarena bhagavatā byākato ahaṃ kamena pāramitākoṭiṃ patvā me mayhaṃ",
  "atk-s0510a:2113_2": "vīriyaṃ asithilavīriyaṃ dhuradhorayhaṃ dhuravāhaṃ dhurādhāraṃ yogehi khemassa nibbhayassa nibbānassa",
  "atk-s0510a:2113_3": "adhivāhanaṃ āvahanaṃ ahosīti attho.",
  "atk-s0510a:2113_4": "Dhāremi antimaṃ dehanti idānāhaṃ sammāsambuddhasāsane pariyosānasarīraṃ dhāremīti sambandho.",
  "atk-s0510a:2114_0": "So aparabhāge attano jātagāmaṃ gantvā “cālā, upacālā,",
  "atk-s0510a:2114_1": "sīsūpacālā”ti tissannaṃ bhaginīnaṃ putte “cālā, upacālā,",
  "atk-s0510a:2114_2": "sīsūpacālā”ti tayo bhāgineyye ānetvā pabbājetvā kammaṭṭhāne niyojesi.",
  "atk-s0510a:2114_3": "Te kammaṭṭhānaṃ anuyuttā vihariṃsu.",
  "atk-s0510a:2115_0": "Tasmiñca samaye therassa kocideva ābādho uppanno,",
  "atk-s0510a:2115_1": "taṃ sutvā sāriputtatthero –",
  "atk-s0510a:2115_2": "“revatassa gilānapucchanaṃ adhigamapucchanañca karissāmī”ti upagañchi.",
  "atk-s0510a:2115_3": "Revatatthero dhammasenāpatiṃ dūratova āgacchantaṃ disvā tesaṃ sāmaṇerānaṃ satuppādavasena ovadiyamāno cāletigāthaṃ abhāsittha.",
  "atk-s0510a:2115_4": "Tattha cāle upacāle sīsūpacāleti tesaṃ ālapanaṃ. Cālā, upacālā,",
  "atk-s0510a:2115_5": "sīsūpacālāti hi itthiliṅgavasena laddhanāmā tayo dārakā pabbajitāpi tathā vohariyyanti. “Cālī, upacālī,",
  "atk-s0510a:2115_6": "sīsūpacālīti tesaṃ nāmānī”ti ca vadanti.",
  "atk-s0510a:2115_7": "Yadatthaṃ “cāle”tiādinā āmantanaṃ kataṃ,",
  "atk-s0510a:2115_8": "taṃ dassento “patissatā nu kho viharathā”ti vatvā tattha kāraṇaṃ āha –",
  "atk-s0510a:2115_9": "“āgato vo vālaṃ viya vedhī”ti.",
  "atk-s0510a:2115_10": "Patissatāti patissatikā.",
  "atk-s0510a:2115_11": "Khoti avadhāraṇe.",
  "atk-s0510a:2115_12": "Āgatoti āgañchi.",
  "atk-s0510a:2115_13": "Voti tumhākaṃ.",
  "atk-s0510a:2115_14": "Vālaṃ viya vedhīti vālavedhi viya.",
  "atk-s0510a:2115_15": "Ayañhettha saṅkhepattho –",
  "atk-s0510a:2115_16": "tikkhajavananibbedhikapaññatāya vālavedhirūpo satthukappo tumhākaṃ mātulatthero āgato,",
  "atk-s0510a:2115_17": "tasmā samaṇasaññaṃ upaṭṭhapetvā satisampajaññayuttā eva hutvā viharatha,",
  "atk-s0510a:2115_18": "yathādhigate vihāre appamattā bhavathāti.",
  "atk-s0510a:2116_0": "Taṃ sutvā te sāmaṇerā dhammasenāpatissa paccuggamanādivattaṃ katvā ubhinnaṃ mātulattherānaṃ paṭisanthāravelāyaṃ",
  "atk-s0510a:2116_1": "nātidūre samādhiṃ samāpajjitvā nisīdiṃsu.",
  "atk-s0510a:2116_2": "Dhammasenāpati revatattherena saddhiṃ paṭisanthāraṃ katvā uṭṭhāyāsanā te sāmaṇere upasaṅkami.",
  "atk-s0510a:2116_3": "Te tathā kālaparicchedassa katattā there upasaṅkamante uṭṭhahitvā vanditvā aṭṭhaṃsu. Thero –",
  "atk-s0510a:2116_4": "“katarakataravihārena viharathā”ti pucchitvā tehi “imāya imāyā”ti vutte dārakepi evaṃ vinento –",
  "atk-s0510a:2116_5": "“mayhaṃ bhātiko saccavādī vata dhammassa anudhammacāri”nti theraṃ pasaṃsanto pakkāmi.",
  "atk-s0510a:2116_6": "Sesamettha uttānatthamevāti.",
  "atk-s0510a:2117_0": "Khadiravaniyattheraapadānavaṇṇanā samattā.",
  "atk-s0510a:2118_0": "3-10. Ānandattheraapadānavaṇṇanā",
  "atk-s0510a:2119_0": "Ārāmadvārā nikkhammātiādikaṃ āyasmato ānandattherassa apadānaṃ.",
  "atk-s0510a:2119_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2119_2": "bhagavato kāle haṃsavatīnagare satthu vemātikabhātā hutvā nibbatti.",
  "atk-s0510a:2119_3": "Sumanotissa nāmaṃ ahosi.",
  "atk-s0510a:2119_4": "Pitā panassa nandarājā nāma.",
  "atk-s0510a:2119_5": "So attano puttassa sumanakumārassa vayappattassa haṃsavatīnagarato vīsayojanasate ṭhāne bhoganagaraṃ adāsi.",
  "atk-s0510a:2119_6": "So kadāci kadāci āgantvā satthārañca pitarañca passati.",
  "atk-s0510a:2119_7": "Tadā rājā satthārañca satasahassaparimāṇaṃ bhikkhusaṅghañca sayameva sakkaccaṃ upaṭṭhahi,",
  "atk-s0510a:2119_8": "aññesaṃ upaṭṭhātuṃ na deti.",
  "atk-s0510a:2120_0": "Tena samayena paccanto kupito ahosi.",
  "atk-s0510a:2120_1": "Kumāro tassa kupitabhāvaṃ rañño anārocetvā sayameva taṃ vūpasamesi.",
  "atk-s0510a:2120_2": "Taṃ sutvā rājā tuṭṭhamānaso “varaṃ te tāva dammi,",
  "atk-s0510a:2120_3": "gaṇhāhī”ti āha.",
  "atk-s0510a:2120_4": "Kumāro “satthāraṃ bhikkhusaṅghañca temāsaṃ upaṭṭhahanto jīvitaṃ avañjhaṃ kātuṃ icchāmī”ti āha.",
  "atk-s0510a:2120_5": "“Etaṃ na sakkā,",
  "atk-s0510a:2120_6": "aññaṃ vadehī”ti. “Deva,",
  "atk-s0510a:2120_7": "khattiyānaṃ dve kathā nāma natthi,",
  "atk-s0510a:2120_8": "etaṃ me dehi,",
  "atk-s0510a:2120_9": "na mayhaṃ aññenattho,",
  "atk-s0510a:2120_10": "sace satthā anujānāti,",
  "atk-s0510a:2120_11": "dinnamevā”ti.",
  "atk-s0510a:2120_12": "So “satthu cittaṃ jānissāmī”ti vihāraṃ gato.",
  "atk-s0510a:2120_13": "Tena ca samayena bhagavā gandhakuṭiṃ paviṭṭho hoti.",
  "atk-s0510a:2120_14": "So bhikkhū upasaṅkamitvā “ahaṃ, bhante,",
  "atk-s0510a:2120_15": "bhagavantaṃ dassanāya āgato,",
  "atk-s0510a:2120_16": "dassetha ma”nti.",
  "atk-s0510a:2120_17": "Bhikkhū “sumano nāma thero satthu upaṭṭhāko,",
  "atk-s0510a:2120_18": "tassa santikaṃ gacchāhī”ti āhaṃsu.",
  "atk-s0510a:2120_19": "So therassa santikaṃ gantvā “satthāraṃ, bhante,",
  "atk-s0510a:2120_20": "dassethā”ti āha.",
  "atk-s0510a:2120_21": "Atha thero tassa passantasseva pathaviyaṃ nimujjitvā bhagavantaṃ upasaṅkamitvā “rājaputto, bhante,",
  "atk-s0510a:2120_22": "tumhākaṃ dassanāya āgato”ti āha.",
  "atk-s0510a:2120_23": "“Tena hi bhikkhu bahi āsanaṃ paññapehī”ti.",
  "atk-s0510a:2120_24": "Thero punapi buddhāsanaṃ gahetvā antogandhakuṭiyaṃ nimujjitvā tassa passantassa bahipariveṇe pātubhavitvā gandhakuṭipariveṇe āsanaṃ paññāpesi.",
  "atk-s0510a:2120_25": "Kumāro taṃ disvā “mahanto vatāyaṃ bhikkhū”ti cittaṃ uppādesi.",
  "atk-s0510a:2121_0": "Bhagavāpi gandhakuṭito nikkhamitvā paññattāsane nisīdi.",
  "atk-s0510a:2121_1": "Rājaputto satthāraṃ vanditvā paṭisanthāraṃ katvā “ayaṃ, bhante,",
  "atk-s0510a:2121_2": "thero tumhākaṃ sāsane vallabho maññe”ti? “Āma, kumāra,",
  "atk-s0510a:2121_3": "vallabho”ti.",
  "atk-s0510a:2121_4": "“Kiṃ katvā, bhante,",
  "atk-s0510a:2121_5": "esa vallabho”ti?",
  "atk-s0510a:2121_6": "“Dānādīni puññāni katvā”ti. “Bhagavā,",
  "atk-s0510a:2121_7": "ahampi ayaṃ thero viya anāgate buddhasāsane vallabho hotukāmo”ti so buddhappamukhassa saṅghassa sattāhaṃ khandhāvāre bhattaṃ datvā sattame divase, “bhante,",
  "atk-s0510a:2121_8": "mayā pitu santikā tumhākaṃ temāsaṃ paṭijagganavaro laddho,",
  "atk-s0510a:2121_9": "temāsaṃ me vassāvāsaṃ adhivāsethā”ti vatvā satthu adhivāsanaṃ viditvā saparivāraṃ bhagavantaṃ gahetvā",
  "atk-s0510a:2121_10": "yojane yojane satthu bhikkhusaṅghassa ca vasanānucchavike vihāre kāretvā tattha tattha vasāpento attano",
  "atk-s0510a:2121_11": "vasanaṭṭhānasamīpe satasahassena kīte sobhananāmake uyyāne satasahassena kāritaṃ vihāraṃ pavesāpetvā –",
  "atk-s0510a:2122_0": "“Satasahassena me kītaṃ, satasahassena kāritaṃ;",
  "atk-s0510a:2123_0": "Sobhanaṃ nāma uyyānaṃ, paṭiggaṇha mahāmunī”ti. –",
  "atk-s0510a:2124_0": "Udakaṃ pātesi.",
  "atk-s0510a:2124_1": "So vassūpanāyikadivase satthu mahādānaṃ pavattetvā “iminā nīhārena dānaṃ dadeyyāthā”ti puttadāre amacce",
  "atk-s0510a:2124_2": "ca dāne kiccakaraṇe ca niyojetvā sayaṃ sumanattherassa vasanaṭṭhānasamīpeyeva vasanto evaṃ attano vasanaṭṭhāne",
  "atk-s0510a:2124_3": "satthāraṃ temāsaṃ upaṭṭhahi.",
  "atk-s0510a:2124_4": "Upakaṭṭhāya pana pavāraṇāya gāmaṃ pavisitvā sattāhaṃ mahādānaṃ pavattetvā sattame divase satthu bhikkhusaṅghassa",
  "atk-s0510a:2124_5": "ca pādamūle ticīvare ṭhapetvā vanditvā “bhante,",
  "atk-s0510a:2124_6": "yadetaṃ mayā khandhāvārato paṭṭhāya puññaṃ kataṃ,",
  "atk-s0510a:2124_7": "na taṃ sakkasampattiādīnaṃ atthāya kataṃ,",
  "atk-s0510a:2124_8": "atha kho ahampi sumanatthero viya anāgate ekassa buddhassa upaṭṭhāko vallabho bhaveyya”nti patthanaṃ akāsi.",
  "atk-s0510a:2124_9": "Satthā tassa anantarāyataṃ disvā byākaritvā pakkāmi.",
  "atk-s0510a:2125_0": "So tasmiṃ buddhuppāde vassasatasahassaṃ puññāni katvā tato parampi tattha tattha bhave uḷārāni puññakammāni",
  "atk-s0510a:2125_1": "upacinitvā devamanussesu saṃsaranto kassapabhagavato kāle kulagehe nibbatto viññutaṃ patvā ekassa therassa",
  "atk-s0510a:2125_2": "piṇḍāya carato pattaggahaṇatthaṃ uttarasāṭakaṃ katvā pūjaṃ akāsi.",
  "atk-s0510a:2125_3": "Puna sagge nibbattitvā tato cuto bārāṇasirājā hutvā aṭṭha paccekabuddhe disvā te bhojetvā attano maṅgaluyyāne",
  "atk-s0510a:2125_4": "aṭṭha paṇṇasālāyo kāretvā tesaṃ nisīdanatthāya aṭṭha sabbaratanamayapīṭhe ceva maṇiādhārake ca paṭiyādetvā",
  "atk-s0510a:2125_5": "dasavassasahassāni upaṭṭhānaṃ akāsi,",
  "atk-s0510a:2125_6": "etāni pākaṭāni.",
  "atk-s0510a:2126_0": "Kappasatasahassaṃ pana tattha tattha bhave puññāni upacinanto amhākaṃ bodhisattena saddhiṃ tusitapure",
  "atk-s0510a:2126_1": "nibbattitvā tato cuto amitodanasakkassa gehe nibbattitvā sabbe ñātake ānandite karonto jātoti ānandotveva",
  "atk-s0510a:2126_2": "nāmaṃ labhi.",
  "atk-s0510a:2126_3": "So anukkamena vayappatto katābhinikkhamane sammāsambodhiṃ patvā pavattitavaradhammacakke paṭhamaṃ kapilavatthuṃ",
  "atk-s0510a:2126_4": "gantvā tato nikkhamante bhagavati tassa parivāratthaṃ pabbajituṃ nikkhamantehi bhaddiyādīhi saddhiṃ nikkhamitvā",
  "atk-s0510a:2126_5": "bhagavato santike pabbajitvā āyasmato puṇṇassa mantāṇiputtassa santike dhammakathaṃ sutvā sotāpattiphale",
  "atk-s0510a:2126_6": "patiṭṭhahi.",
  "atk-s0510a:2127_0": "Tena ca samayena bhagavato paṭhamabodhiyaṃ vīsativassāni anibaddhā upaṭṭhākā ahesuṃ.",
  "atk-s0510a:2127_1": "Ekadā nāgasamālo pattacīvaraṃ gahetvā vicarati,",
  "atk-s0510a:2127_2": "ekadā nāgito,",
  "atk-s0510a:2127_3": "ekadā upavāno,",
  "atk-s0510a:2127_4": "ekadā sunakkhatto,",
  "atk-s0510a:2127_5": "ekadā cundo samaṇuddeso,",
  "atk-s0510a:2127_6": "ekadā sāgato,",
  "atk-s0510a:2127_7": "ekadā meghiyo,",
  "atk-s0510a:2127_8": "te yebhuyyena satthu cittaṃ nārādhayiṃsu.",
  "atk-s0510a:2127_9": "Athekadivasaṃ bhagavā gandhakuṭipariveṇe paññattavarabuddhāsane bhikkhusaṅghaparivuto nisinno bhikkhū āmantesi – “ahaṃ,",
  "atk-s0510a:2127_10": "bhikkhave,",
  "atk-s0510a:2127_11": "idāni mahallako ekacce bhikkhū ‘iminā maggena gacchāmī’ti vutte aññena maggena gacchanti,",
  "atk-s0510a:2127_12": "ekacce mayhaṃ pattacīvaraṃ bhūmiyaṃ nikkhipanti,",
  "atk-s0510a:2127_13": "mayhaṃ nibaddhupaṭṭhākaṃ ekaṃ bhikkhuṃ vijānathā”ti.",
  "atk-s0510a:2127_14": "Taṃ sutvā bhikkhūnaṃ dhammasaṃvego udapādi.",
  "atk-s0510a:2127_15": "Athāyasmā sāriputto uṭṭhāya bhagavantaṃ vanditvā “ahaṃ, bhante,",
  "atk-s0510a:2127_16": "tumhe upaṭṭhahissāmī”ti āha.",
  "atk-s0510a:2127_17": "Taṃ bhagavā paṭikkhipi.",
  "atk-s0510a:2127_18": "Etenupāyena mahāmoggallānaṃ ādiṃ katvā sabbe mahāsāvakā “ahaṃ upaṭṭhahissāmi,",
  "atk-s0510a:2127_19": "ahaṃ upaṭṭhahissāmī”ti uṭṭhahiṃsu ṭhapetvā āyasmantaṃ ānandaṃ.",
  "atk-s0510a:2127_20": "Tepi bhagavā paṭikkhipi.",
  "atk-s0510a:2128_0": "Ānando pana tuṇhīyeva nisīdi.",
  "atk-s0510a:2128_1": "Atha naṃ bhikkhū āhaṃsu – “āvuso,",
  "atk-s0510a:2128_2": "tvampi satthu upaṭṭhākaṭṭhānaṃ yācāhī”ti.",
  "atk-s0510a:2128_3": "“Yācitvā laddhupaṭṭhānaṃ nāma kīdisaṃ hoti?",
  "atk-s0510a:2128_4": "Sace ruccati,",
  "atk-s0510a:2128_5": "satthā sayameva vakkhatī”ti.",
  "atk-s0510a:2128_6": "Atha bhagavā – “na,",
  "atk-s0510a:2128_7": "bhikkhave,",
  "atk-s0510a:2128_8": "ānando aññehi ussāhetabbo,",
  "atk-s0510a:2128_9": "sayameva jānitvā maṃ upaṭṭhahissatī”ti āha.",
  "atk-s0510a:2128_10": "Tato bhikkhū “uṭṭhehi,",
  "atk-s0510a:2128_11": "āvuso ānanda,",
  "atk-s0510a:2128_12": "satthāraṃ upaṭṭhākaṭṭhānaṃ yācāhī”ti āhaṃsu.",
  "atk-s0510a:2128_13": "Thero uṭṭhahitvā “sace me, bhante,",
  "atk-s0510a:2128_14": "bhagavā attanā laddhaṃ paṇītaṃ cīvaraṃ na dassati,",
  "atk-s0510a:2128_15": "paṇītaṃ piṇḍapātaṃ na dassati,",
  "atk-s0510a:2128_16": "ekagandhakuṭiyaṃ vasituṃ na dassati,",
  "atk-s0510a:2128_17": "nimantanaṃ gahetvā na gamissati,",
  "atk-s0510a:2128_18": "evāhaṃ bhagavantaṃ upaṭṭhahissāmī”ti āha.",
  "atk-s0510a:2128_19": "“Ettake guṇe labhato satthu upaṭṭhānaṃ ko bhāro”ti upavādamocanatthaṃ ime cattāro paṭikkhepā, “sace, bhante,",
  "atk-s0510a:2128_20": "bhagavā mayā gahitaṃ nimantanaṃ gamissati,",
  "atk-s0510a:2128_21": "sacāhaṃ desantarato āgatāgate tāvadeva dassetuṃ labhāmi,",
  "atk-s0510a:2128_22": "yadā me kaṅkhā uppajjati,",
  "atk-s0510a:2128_23": "tāvadeva bhagavantaṃ upasaṅkamitvā pucchituṃ labhāmi,",
  "atk-s0510a:2128_24": "sace bhagavā parammukhā desitaṃ dhammaṃ puna mayhaṃ byākarissasi,",
  "atk-s0510a:2128_25": "evāhaṃ bhagavantaṃ upaṭṭhahissāmi”.",
  "atk-s0510a:2128_26": "“Ettakampi satthu santike anuggahaṃ na labhatī”ti upavādamocanatthañceva dhammabhaṇḍāgārikabhāvaparipūraṇatthañca",
  "atk-s0510a:2128_27": "imā catasso yācanāti ime aṭṭha vare gahetvā nibaddhupaṭṭhāko ahosi.",
  "atk-s0510a:2128_28": "Tasseva ṭhānantarassa atthāya kappasatasahassaṃ pūritānaṃ pāramīnaṃ phalaṃ pāpuṇi.",
  "atk-s0510a:2129_0": "So upaṭṭhākaṭṭhānaṃ laddhadivasato paṭṭhāya dasabalaṃ duvidhena udakena tividhena dantakaṭṭhena hatthapādaparikammena",
  "atk-s0510a:2129_1": "piṭṭhiparikammena gandhakuṭipariveṇasammajjanenāti evamādīhi kiccehi upaṭṭhahanto –",
  "atk-s0510a:2129_2": "“imāya nāma velāya satthu idaṃ nāma laddhuṃ vaṭṭati,",
  "atk-s0510a:2129_3": "idaṃ nāma kātuṃ vaṭṭatī”ti divasabhāgaṃ santikāvacaro hutvā rattibhāge mahantaṃ daṇḍadīpikaṃ gahetvā",
  "atk-s0510a:2129_4": "gandhakuṭipariveṇaṃ navavāre anupariyāyati satthari pakkosante paṭivacanadānāya,",
  "atk-s0510a:2129_5": "thinamiddhavinodanatthaṃ.",
  "atk-s0510a:2129_6": "Atha naṃ satthā jetavane ariyagaṇamajjhe nisinno anekapariyāyena pasaṃsitvā bahussutānaṃ satimantānaṃ",
  "atk-s0510a:2129_7": "gatimantānaṃ dhitimantānaṃ upaṭṭhākānañca bhikkhūnaṃ aggaṭṭhāne ṭhapesi.",
  "atk-s0510a:2130_0": "Evaṃ satthārā pañcasu ṭhānesu etadagge ṭhapito catūhi acchariyabbhūtadhammehi samannāgato satthu dhammakosārakkho",
  "atk-s0510a:2130_1": "ayaṃ mahāthero sekhova samāno satthari parinibbute heṭṭhā vuttanayena bhikkhūhi samuttejito devatāya",
  "atk-s0510a:2130_2": "ca saṃvejito “sveyeva ca dāni dhammasaṅgīti kātabbā,",
  "atk-s0510a:2130_3": "na kho pana metaṃ patirūpaṃ,",
  "atk-s0510a:2130_4": "yvāyaṃ sekho sakaraṇīyo asekhehi therehi saddhiṃ dhammaṃ gāyituṃ sannipātaṃ gantu”nti sañjātussāho vipassanaṃ",
  "atk-s0510a:2130_5": "paṭṭhapetvā bahudeva rattiṃ vipassanāya kammaṃ karonto caṅkame vīriyasamataṃ alabhitvā tato vihāraṃ pavisitvā",
  "atk-s0510a:2130_6": "sayane nisīditvā sayitukāmo kāyaṃ āvaṭṭesi.",
  "atk-s0510a:2130_7": "Apattañca sīsaṃ bimbohanaṃ,",
  "atk-s0510a:2130_8": "pādā ca bhūmito muttamattā,",
  "atk-s0510a:2130_9": "ekasmiṃ antare anupādāya āsavehi cittaṃ vimucci,",
  "atk-s0510a:2130_10": "chaḷabhiñño ahosi.",
  "atk-s0510a:2131_0": "644.",
  "atk-s0510a:2131_1": "Evaṃ chaḷabhiññādiguṇapaṭimaṇḍito upaṭṭhākādiguṇehi etadaggaṭṭhānaṃ patto attano pubbakammaṃ saritvā",
  "atk-s0510a:2131_2": "somanassavasena pubbacaritāpadānaṃ dassento ārāmadvārā nikkhammātiādimāha.",
  "atk-s0510a:2131_3": "Tattha ārāmadvārāti sabbasattānaṃ dhammadesanatthāya vihāradvārato nikkhamitvā bahidvārasamīpe katamaṇḍapamajjhe",
  "atk-s0510a:2131_4": "supaññattavarabuddhāsane nisinno padumuttaro nāma mahāmuni sammāsambuddho.",
  "atk-s0510a:2131_5": "Vassanto amataṃ vuṭṭhinti dhammadesanāmahāamatadhārāhi dhammavassaṃ vassanto.",
  "atk-s0510a:2131_6": "Nibbāpesi mahājananti mahājanassa cittasantānagatakilesaggiṃ nibbāpesi vūpasamesi,",
  "atk-s0510a:2131_7": "mahājanaṃ nibbānāmatapānena santiṃ sītibhāvaṃ pāpesīti attho.",
  "atk-s0510a:2132_0": "645.",
  "atk-s0510a:2132_1": "Satasahassaṃ te dhīrāti parivārasampattiṃ dassento āha.",
  "atk-s0510a:2132_2": "Chahi abhiññāhi iddhividhādiñāṇakoṭṭhāsehi samannāgatā anekasatasahassacakkavāḷesu khaṇena gantuṃ samatthāhi",
  "atk-s0510a:2132_3": "iddhīhi samannāgatattā mahiddhikāte dhīrā satasahassakhīṇāsavā chāyāva anapāyinīti katthaci anapagatā",
  "atk-s0510a:2132_4": "chāyā iva taṃ sambuddhaṃ padumuttaraṃ bhagavantaṃ parivārenti parivāretvā dhammaṃ suṇantīti attho.",
  "atk-s0510a:2133_0": "646.",
  "atk-s0510a:2133_1": "Hatthikkhandhagato āsinti tadā bhagavato dhammadesanāsamaye ahaṃ hatthipiṭṭhe nisinno āsiṃ ahosinti attho.",
  "atk-s0510a:2133_2": "Setacchattaṃ varuttamanti patthetabbaṃ uttamaṃ setacchattaṃ mama matthake dhārayanto hatthipiṭṭhe nisinnoti sambandho.",
  "atk-s0510a:2133_3": "Sucārurūpaṃ disvānāti sundaraṃ cāruṃ manohararūpavantaṃ dhammaṃ desiyamānaṃ sambuddhaṃ disvā me mayhaṃ",
  "atk-s0510a:2133_4": "vitti santuṭṭhi somanassaṃ udapajjatha uppajjatīti attho.",
  "atk-s0510a:2134_0": "647.",
  "atk-s0510a:2134_1": "Oruyha hatthikkhandhamhāti taṃ bhagavantaṃ nisinnaṃ disvā hatthipiṭṭhito oruyha orohitvā narāsabhaṃ naravasabhaṃ upagacchiṃ samīpaṃ gatoti attho.",
  "atk-s0510a:2134_2": "Ratanamayachattaṃ meti ratanabhūsitaṃ me mayhaṃ chattaṃ buddhaseṭṭhassa matthake dhārayinti sambandho.",
  "atk-s0510a:2135_0": "648.",
  "atk-s0510a:2135_1": "Mama saṅkappamaññāyāti mayhaṃ pasādena uppannaṃ saṅkappaṃ ñatvā isīnaṃ antare mahantabhūto so padumuttaro bhagavā.",
  "atk-s0510a:2135_2": "Taṃ kathaṃ ṭhapayitvānāti taṃ attanā desiyamānaṃ dhammakathaṃ ṭhapetvā mama byākaraṇatthāya imā gāthā abhāsatha kathesīti attho.",
  "atk-s0510a:2136_0": "649.",
  "atk-s0510a:2136_1": "Kathanti ce?",
  "atk-s0510a:2136_2": "Yo sotiādimāha.",
  "atk-s0510a:2136_3": "Soṇṇālaṅkārabhūsitaṃ chattaṃ yo so rājakumāro me matthake dhāresīti sambandho.",
  "atk-s0510a:2136_4": "Tamahaṃ kittayissāmīti taṃ rājakumāraṃ ahaṃ kittayissāmi pākaṭaṃ karissāmi.",
  "atk-s0510a:2136_5": "Suṇotha mama bhāsatoti bhāsantassa mama vacanaṃ suṇotha ohitasotā manasi karothāti attho.",
  "atk-s0510a:2137_0": "650.",
  "atk-s0510a:2137_1": "Ito gantvā ayaṃ posoti ayaṃ rājakumāro ito manussalokato cuto tusitaṃ gantvā āvasissati tattha viharissati.",
  "atk-s0510a:2137_2": "Tattha accharāhi purakkhato parivārito tusitabhavanasampattiṃ anubhossatīti sambandho.",
  "atk-s0510a:2138_0": "651.",
  "atk-s0510a:2138_1": "Catuttiṃsakkhattunti tusitabhavanato cavitvā tāvatiṃsabhavane uppanno catuttiṃsavāre devindo devarajjaṃ karissatīti sambandho.",
  "atk-s0510a:2138_2": "Balādhipo aṭṭhasatanti tāvatiṃsabhavanato cuto manussaloke uppanno balādhipo caturaṅginiyā senāya adhipo",
  "atk-s0510a:2138_3": "padhāno aṭṭhasatajātīsu padesarājā hutvā vasudhaṃ anekaratanavaraṃ pathaviṃ āvasissati puthabyaṃ viharissatīti attho.",
  "atk-s0510a:2139_0": "652.",
  "atk-s0510a:2139_1": "Aṭṭhapaññāsakkhattunti aṭṭhapaññāsajātīsu cakkavattī rājā bhavissatīti attho.",
  "atk-s0510a:2139_2": "Mahiyā sakalajambudīpapathaviyā vipulaṃ asaṅkhyeyyaṃ padesarajjaṃ kārayissati.",
  "atk-s0510a:2140_0": "654. Sakyānaṃ kulaketussāti sakyarājūnaṃ kulassa dhajabhūtassa buddhassa ñātako bhavissatīti attho.",
  "atk-s0510a:2141_0": "655.",
  "atk-s0510a:2141_1": "Ātāpīti vīriyavā.",
  "atk-s0510a:2141_2": "Nipakoti nepakkasaṅkhātāya paññāya samannāgato.",
  "atk-s0510a:2141_3": "Bāhusaccesu bahussutabhāvesu piṭakattayadhāraṇesu kovido cheko.",
  "atk-s0510a:2141_4": "Nivātavutti anavaññattiko athaddho kāyapāgabbiyādithaddhabhāvavirahito sabbapāṭhī sakalapiṭakattayadhārī bhavissatīti sambandho.",
  "atk-s0510a:2142_0": "656.",
  "atk-s0510a:2142_1": "Padhānapahitatto soti so ānandatthero vīriyakaraṇāya pesitacitto.",
  "atk-s0510a:2142_2": "Upasanto nirūpadhīti rāgūpadhidosūpadhimohūpadhīhi virahito,",
  "atk-s0510a:2142_3": "sotāpattimaggena pahātabbakilesānaṃ pahīnattā upasanto santakāyacitto.",
  "atk-s0510a:2143_0": "657.",
  "atk-s0510a:2143_1": "Santi āraññakāti araññe bhavā mahāvane jātā.",
  "atk-s0510a:2143_2": "Saṭṭhihāyanāti saṭṭhivassakāle hāyanabalā.",
  "atk-s0510a:2143_3": "Tidhā pabhinnāti akkhikaṇṇakosasaṅkhātehi tīhi ṭhānehi bhinnamadā.",
  "atk-s0510a:2143_4": "Mātaṅgāti mātaṅgahatthikule jātā.",
  "atk-s0510a:2143_5": "Īsādantāti rathīsāsadisadantā.",
  "atk-s0510a:2143_6": "Urūḷhavā rājavāhanā.",
  "atk-s0510a:2143_7": "Kuñjarasaṅkhātā nāgā hatthirājāno santi saṃvijjanti yathā,",
  "atk-s0510a:2143_8": "tathā satasahassasaṅkhyā khīṇāsavasaṅkhātā paṇḍitā mahiddhikā arahantanāgā santi,",
  "atk-s0510a:2143_9": "sabbe te arahantanāgā buddhanāgarājassa.",
  "atk-s0510a:2143_10": "Na honti paṇidhimhi teti te paṇidhimhi tādisā na honti,",
  "atk-s0510a:2143_11": "kiṃ sabbe te bhayabhītā sakabhāvena saṇṭhātuṃ asamatthāti attho.",
  "atk-s0510a:2143_12": "Sesaṃ vuttanayattā uttānatthamevāti.",
  "atk-s0510a:2144_0": "Ānandattheraapadānavaṇṇanā samattā.",
  "atk-s0510a:2145_0": "Ettāvatā paṭhamā buddhavaggavaṇṇanā samattā.",
  "atk-s0510a:2146_0": "Paṭhamo bhāgo niṭṭhito.",
  "atk-s0510a:2147_0": "Namo tassa bhagavato arahato sammāsambuddhassa",
  "atk-s0510a:2148_0": "Khuddakanikāye",
  "atk-s0510a:2149_0": "Apadāna-aṭṭhakathā",
  "atk-s0510a:2150_0": "(Dutiyo bhāgo)",
  "atk-s0510a:2151_0": "Therāpadānaṃ",
  "atk-s0510a:2152_0": "2. Sīhāsaniyavaggo",
  "atk-s0510a:2153_0": "1. Sīhāsanadāyakattheraapadānavaṇṇanā",
  "atk-s0510a:2154_0": "Nibbute lokanāthamhītiādikaṃ āyasmato sīhāsanadāyakattherassa apadānaṃ.",
  "atk-s0510a:2154_1": "Ayampi purimabuddhesu katādhikāro tattha tattha bhave puññāni upacinanto siddhatthassa bhagavato kāle",
  "atk-s0510a:2154_2": "vibhavasampanne saddhāsampanne ekasmiṃ kule nibbatto,",
  "atk-s0510a:2154_3": "dharamāne bhagavati devaloke vasitvā nibbute bhagavati uppannattā viññutaṃ patto bhagavato sārīrikacetiyaṃ disvā “aho me alābhā,",
  "atk-s0510a:2154_4": "bhagavato dharamāne kāle asampatto”ti cintetvā cetiye cittaṃ pasādetvā somanassajāto sabbaratanamayaṃ",
  "atk-s0510a:2154_5": "devatānimmitasadisaṃ dhammāsane sīhāsanaṃ kāretvā jīvamānakabuddhassa viya pūjesi.",
  "atk-s0510a:2154_6": "Tassupari gehampi dibbavimānamiva kāresi,",
  "atk-s0510a:2154_7": "pādaṭṭhapanapādapīṭhampi kāresi.",
  "atk-s0510a:2154_8": "Evaṃ yāvajīvaṃ dīpadhūpapupphagandhādīhi anekavidhaṃ pūjaṃ katvā tato cuto devaloke nibbatto cha kāmasagge",
  "atk-s0510a:2154_9": "aparāparaṃ dibbasampattiṃ anubhavitvā manussesu cakkavattisampattiṃ anekakkhattuṃ anubhavitvā saṅkhyātikkantaṃ",
  "atk-s0510a:2154_10": "padesarajjasampattiñca anubhavitvā kassapassa bhagavato sāsane pabbajitvā samaṇadhammaṃ katvā etthantare",
  "atk-s0510a:2154_11": "devamanussesu saṃsaranto imasmiṃ buddhuppāde ekasmiṃ vibhavasampanne kule nibbattitvā viññutaṃ patto",
  "atk-s0510a:2154_12": "satthu dhammadesanaṃ sutvā paṭiladdhasaddho pabbajitvā laddhūpasampado kammaṭṭhānaṃ gahetvā ghaṭento",
  "atk-s0510a:2154_13": "vāyamanto nacirasseva arahattaṃ pāpuṇi.",
  "atk-s0510a:2155_0": "1.",
  "atk-s0510a:2155_1": "Evaṃ pattaarahattaphalo attano pubbakammaṃ saritvā somanassaṃ uppādetvā pubbacaritāpadānaṃ pakāsento nibbute lokanāthamhītiādimāha.",
  "atk-s0510a:2155_2": "Tattha lokassa nātho padhānoti lokanātho,",
  "atk-s0510a:2155_3": "lokattayasāmīti attho.",
  "atk-s0510a:2155_4": "Lokanāthe siddhatthamhi nibbuteti sambandho.",
  "atk-s0510a:2155_5": "Vitthārite pāvacaneti pāvacane piṭakattaye vitthārite patthaṭe pākaṭeti attho.",
  "atk-s0510a:2155_6": "Bāhujaññamhi sāsaneti sikkhattayasaṅgahite buddhasāsane anekasatasahassakoṭikhīṇāsavasaṅkhātehi bahujanehi ñāte adhigateti attho.",
  "atk-s0510a:2156_0": "2- 3.",
  "atk-s0510a:2156_1": "Pasannacitto sumanoti tadā ahaṃ buddhassa dharamānakāle asampatto nibbute tasmiṃ devalokā cavitvā manussalokaṃ",
  "atk-s0510a:2156_2": "upapanno tassa bhagavato sārīrikadhātucetiyaṃ disvā pasannacitto saddhāsampayuttamano sundaramano “aho",
  "atk-s0510a:2156_3": "mamāgamanaṃ svāgamana”nti sañjātapasādabahumāno “mayā nibbānādhigamāya ekaṃ puññaṃ kātuṃ vaṭṭatī”ti cintetvā",
  "atk-s0510a:2156_4": "bhagavato cetiyasamīpe bhagavantaṃ uddissa hiraññasuvaṇṇaratanādīhi alaṅkaritvāva sīhāsanaṃ akāsi.",
  "atk-s0510a:2156_5": "Tatra nisinnassa pādaṭṭhapanatthāya pādapīṭhañca kāresi.",
  "atk-s0510a:2156_6": "Sīhāsanassa atemanatthāya tassupari gharañca kāresi.",
  "atk-s0510a:2156_7": "Tena vuttaṃ –",
  "atk-s0510a:2156_8": "“sīhāsanamakāsahaṃ…pe…",
  "atk-s0510a:2156_9": "gharaṃ tattha akāsaha”nti.",
  "atk-s0510a:2156_10": "Tena cittappasādenāti dharamānassa viya bhagavato sīhāsanaṃ mayā kataṃ,",
  "atk-s0510a:2156_11": "tena cittappasādena.",
  "atk-s0510a:2156_12": "Tusitaṃ upapajjahanti tusitabhavane upapajjinti attho.",
  "atk-s0510a:2157_0": "4.",
  "atk-s0510a:2157_1": "Āyāmena catubbīsāti tatrupapannassa devabhūtassa sato mayhaṃ sukataṃ puññena nibbattitaṃ pātubhūtaṃ āyāmena",
  "atk-s0510a:2157_2": "uccato catubbīsayojanaṃ vitthārena tiriyato catuddasayojanaṃ tāvadeva nibbattikkhaṇeyeva āsi ahosīti attho.",
  "atk-s0510a:2157_3": "Sesaṃ suviññeyyameva.",
  "atk-s0510a:2158_0": "9.",
  "atk-s0510a:2158_1": "Catunnavute ito kappeti ito kappato catunavute kappe yaṃ kammaṃ akariṃ akāsiṃ,",
  "atk-s0510a:2158_2": "tadā tato paṭṭhāya puññabalena kañci duggatiṃ nābhijānāmi,",
  "atk-s0510a:2158_3": "na anubhūtapubbā kāci duggatīti attho.",
  "atk-s0510a:2159_0": "10.",
  "atk-s0510a:2159_1": "Tesattatimhito kappeti ito kappato tesattatikappe.",
  "atk-s0510a:2159_2": "Indanāmā tayo janāti indanāmakā tayo cakkavattirājāno ekasmiṃ kappe tīsu jātīsu indo nāma cakkavattī rājā ahosinti attho.",
  "atk-s0510a:2159_3": "Dvesattatimhito kappeti ito dvesattatikappe.",
  "atk-s0510a:2159_4": "Sumananāmakā tayo janā tikkhattuṃ cakkavattirājāno ahesuṃ.",
  "atk-s0510a:2160_0": "11.",
  "atk-s0510a:2160_1": "Samasattatito kappeti ito kappato anūnādhike sattatime kappe varuṇanāmakā varuṇo cakkavattīti evaṃnāmakā",
  "atk-s0510a:2160_2": "tayo cakkavattirājāno cakkaratanasampannā catudīpamhi issarā ahesunti attho.",
  "atk-s0510a:2160_3": "Sesaṃ suviññeyyamevāti.",
  "atk-s0510a:2161_0": "Sīhāsanadāyakattheraapadānavaṇṇanā samattā.",
  "atk-s0510a:2162_0": "2. Ekatthambhikattheraapadānavaṇṇanā",
  "atk-s0510a:2163_0": "Siddhatthassa bhagavatotiādikaṃ āyasmato ekatthambhadāyakatherassa apadānaṃ.",
  "atk-s0510a:2163_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2163_2": "bhagavato kāle vanakammiko hutvā ekasmiṃ vibhavasampanne kule nibbatto.",
  "atk-s0510a:2163_3": "Tasmiṃ samaye sabbe saddhā pasannā upāsakā ekacchandā “bhagavato upaṭṭhānasālaṃ karomā”ti dabbasambhāratthāya",
  "atk-s0510a:2163_4": "vanaṃ pavisitvā taṃ upāsakaṃ disvā “amhākaṃ ekaṃ thambhaṃ dethā”ti yāciṃsu.",
  "atk-s0510a:2163_5": "So taṃ pavattiṃ sutvā “tumhe mā cintayitthā”ti te sabbe uyyojetvā ekaṃ sāramayaṃ thambhaṃ gahetvā satthu dassetvā tesaṃyeva adāsi.",
  "atk-s0510a:2163_6": "So teneva somanassajāto tadeva mūlaṃ katvā aññāni dānādīni puññāni katvā tato cuto devaloke nibbatto",
  "atk-s0510a:2163_7": "aparāparaṃ chasu kāmāvacaresu dibbasampattiyo anubhavitvā manussesu ca aggacakkavattisampattiṃ anekavāraṃ",
  "atk-s0510a:2163_8": "anubhavitvā asaṅkhyeyyaṃ padesarajjasampattiñca anubhavitvā imasmiṃ buddhuppāde saddhāsampanne ekasmiṃ",
  "atk-s0510a:2163_9": "kule nibbatto mātāpitūhi saddhiṃ bhagavato santike dhammaṃ sutvā paṭiladdhasaddho pabbajitvā laddhūpasampado",
  "atk-s0510a:2163_10": "kammaṭṭhānaṃ gahetvā manasikaronto nacirasseva arahā ahosi.",
  "atk-s0510a:2164_0": "13.",
  "atk-s0510a:2164_1": "So evaṃ pattaarahatto attano pubbakammaṃ saritvā somanassajāto pubbacaritāpadānaṃ pakāsento siddhatthassātiādimāha.",
  "atk-s0510a:2164_2": "Tattha siddhatthassa bhagavato bhagyasampannassa sammāsambuddhassa.",
  "atk-s0510a:2164_3": "Mahāpūgagaṇoti mahāupāsakasamūho ahu ahosīti attho.",
  "atk-s0510a:2164_4": "Saraṇaṃ gatā ca te buddhanti “buddhaṃ saraṇa”nti gatā bhajiṃsu jāniṃsu vā te upāsakā.",
  "atk-s0510a:2164_5": "Tathāgataṃ saddahanti buddhaguṇaṃ attano cittasantāne ṭhapentīti attho.",
  "atk-s0510a:2165_0": "14.",
  "atk-s0510a:2165_1": "Sabbe saṅgamma mantetvāti sabbe samāgamma sannipatitvā mantetvā aññamaññaṃ saññāpetvā ekacchandā hutvā",
  "atk-s0510a:2165_2": "māḷaṃ upaṭṭhānasālaṃ satthuno atthāya kubbanti karontīti attho.",
  "atk-s0510a:2165_3": "Dabbasambhāresu ekatthambhaṃ alabhantā brahāvane mahāvane vicinantīti sambandho.",
  "atk-s0510a:2166_0": "15.",
  "atk-s0510a:2166_1": "Tehaṃ araññe disvānāti ahaṃ te upāsake araññe disvāna gaṇaṃ samūhaṃ upagamma samīpaṃ gantvā añjaliṃ paggahetvāna",
  "atk-s0510a:2166_2": "dasaṅgulisamodhānaṃ añjaliṃ sirasi katvā ahaṃ gaṇaṃ upāsakasamūhaṃ “tumhe imaṃ vanaṃ kimatthaṃ āgatatthā”ti",
  "atk-s0510a:2166_3": "tadā tasmiṃ kāle paripucchinti sambandho.",
  "atk-s0510a:2167_0": "16.",
  "atk-s0510a:2167_1": "Te sīlavanto upāsakā me mayā puṭṭhā “māḷaṃ mayaṃ kattukāmā hutvā ekatthambho amhehi na labbhatī”ti viyākaṃsu visesena kathayiṃsūti sambandho.",
  "atk-s0510a:2168_0": "17.",
  "atk-s0510a:2168_1": "Mamaṃ mayhaṃ ekatthambhaṃ detha,",
  "atk-s0510a:2168_2": "ahaṃ taṃ dassāmi satthuno santikaṃ ahaṃ thambhaṃ āharissāmi,",
  "atk-s0510a:2168_3": "te bhavanto thambhaharaṇe appossukkā ussāharahitā bhavantūti sambandho.",
  "atk-s0510a:2169_0": "24.",
  "atk-s0510a:2169_1": "Yaṃ yaṃ yonupapajjāmīti yaṃ yaṃ yoniṃ devattaṃ atha mānusaṃ upagacchāmīti attho.",
  "atk-s0510a:2169_2": "Bhummatthe vā upayogavacanaṃ,",
  "atk-s0510a:2169_3": "yasmiṃ yasmiṃ devaloke vā manussaloke vāti attho.",
  "atk-s0510a:2169_4": "Sesaṃ uttānatthamevāti.",
  "atk-s0510a:2170_0": "Ekatthambhikattheraapadānavaṇṇanā samattā.",
  "atk-s0510a:2171_0": "3. Nandattheraapadānavaṇṇanā",
  "atk-s0510a:2172_0": "Padumuttarassa bhagavatotiādikaṃ āyasmato nandattherassa apadānaṃ.",
  "atk-s0510a:2172_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2172_2": "bhagavato kāle haṃsavatīnagare ekasmiṃ kule nibbattitvā viññutaṃ patto bhagavato santike dhammaṃ suṇanto",
  "atk-s0510a:2172_3": "satthāraṃ ekaṃ bhikkhuṃ indriyesu guttadvārānaṃ aggaṭṭhāne ṭhapentaṃ disvā sayaṃ taṃ ṭhānantaraṃ patthento",
  "atk-s0510a:2172_4": "bhagavato bhikkhusaṅghassa ca pūjāsakkārabahulaṃ mahādānaṃ pavattetvā “ahaṃ, bhante,",
  "atk-s0510a:2172_5": "anāgate tumhādisassa buddhassa evarūpo sāvako bhaveyya”nti paṇidhānaṃ akāsi.",
  "atk-s0510a:2173_0": "So tato paṭṭhāya devamanussesu saṃsaranto atthadassissa bhagavato kāle dhammatāya nāma nadiyā mahanto",
  "atk-s0510a:2173_1": "kacchapo hutvā nibbatto ekadivasaṃ satthāraṃ nadiṃ tarituṃ tīre ṭhitaṃ disvā sayaṃ bhagavantaṃ tāretukāmo",
  "atk-s0510a:2173_2": "satthu pādamūle nipajji.",
  "atk-s0510a:2173_3": "Satthā tassa ajjhāsayaṃ ñatvā piṭṭhiṃ abhiruhi.",
  "atk-s0510a:2173_4": "So haṭṭhatuṭṭho vegena sotaṃ chindanto sīghataraṃ paratīraṃ pāpesi.",
  "atk-s0510a:2173_5": "Bhagavā tassa anumodanaṃ vadanto bhāviniṃ sampattiṃ kathetvā pakkāmi.",
  "atk-s0510a:2174_0": "So tena puññakammena sugatīsuyeva saṃsaranto imasmiṃ buddhuppāde kapilavatthusmiṃ suddhodanamahārājassa",
  "atk-s0510a:2174_1": "aggamahesiyā mahāpajāpatigotamiyā kucchimhi nibbatto,",
  "atk-s0510a:2174_2": "tassa nāmaggahaṇadivase ñātisaṅghaṃ nandayanto jātoti “nando”tveva nāmaṃ akaṃsu.",
  "atk-s0510a:2174_3": "Tassa vayappattakāle bhagavā pavattitavaradhammacakko lokānuggahaṃ karonto anukkamena kapilavatthuṃ gantvā",
  "atk-s0510a:2174_4": "ñātisamāgame pokkharavassaṃ aṭṭhuppattiṃ katvā vessantarajātakaṃ kathetvā dutiyadivase piṇḍāya paviṭṭho",
  "atk-s0510a:2174_5": "“uttiṭṭhe nappamajjeyyā”ti gāthāya pitaraṃ sotāpattiphale patiṭṭhāpetvā nivesanaṃ gantvā “dhammañcare",
  "atk-s0510a:2174_6": "sucarita”nti gāthāya mahāpajāpatiṃ sotāpattiphale rājānaṃ sakadāgāmiphale patiṭṭhāpetvā tatiyadivase",
  "atk-s0510a:2174_7": "nandakumārassa abhisekagehapavesanaāvāhamaṅgalesu vattamānesu piṇḍāya pāvisi.",
  "atk-s0510a:2174_8": "Satthā nandakumārassa hatthe pattaṃ datvā maṅgalaṃ vatvā tassa hatthato pattaṃ aggahetvāva vihāraṃ gato,",
  "atk-s0510a:2174_9": "taṃ pattahatthaṃ vihāraṃ āgataṃ anicchamānaṃyeva pabbājetvā tathāpabbājitattāyeva anabhiratiyā pīḷitaṃ ñatvā upāyena tassa taṃ anabhiratiṃ vinodesi.",
  "atk-s0510a:2174_10": "So yoniso paṭisaṅkhāya vipassanaṃ paṭṭhapetvā nacirasseva arahattaṃ pāpuṇi.",
  "atk-s0510a:2174_11": "Thero puna divase bhagavantaṃ upasaṅkamitvā evamāha – “yaṃ me, bhante,",
  "atk-s0510a:2174_12": "bhagavā pāṭibhogo pañcannaṃ accharāsatānaṃ paṭilābhāya kakuṭapādānaṃ,",
  "atk-s0510a:2174_13": "muñcāmahaṃ, bhante,",
  "atk-s0510a:2174_14": "bhagavantaṃ etasmā paṭissavā”ti.",
  "atk-s0510a:2174_15": "Bhagavāpi “yadeva te, nanda,",
  "atk-s0510a:2174_16": "anupādāya āsavehi cittaṃ vimuttaṃ,",
  "atk-s0510a:2174_17": "tadāhaṃ mutto etasmā paṭissavā”ti āha.",
  "atk-s0510a:2174_18": "Athassa bhagavā savisesaṃ indriyesu guttadvārataṃ ñatvā taṃ guṇaṃ vibhāvento “etadaggaṃ,",
  "atk-s0510a:2174_19": "bhikkhave,",
  "atk-s0510a:2174_20": "mama sāvakānaṃ bhikkhūnaṃ indriyesu guttadvārānaṃ yadidaṃ nando”ti indriyesu guttadvārabhāvena naṃ etadagge ṭhapesi.",
  "atk-s0510a:2174_21": "Thero hi “indriyāsaṃvaraṃ nissāya imaṃ vippakāraṃ patto,",
  "atk-s0510a:2174_22": "tamahaṃ suṭṭhu niggaṇhissāmī”ti ussāhajāto balavahirottappo tattha ca katādhikārattā indriyasaṃvare ukkaṃsapāramiṃ agamāsi.",
  "atk-s0510a:2175_0": "27.",
  "atk-s0510a:2175_1": "Evaṃ so etadaggaṭṭhānaṃ patvā attano pubbakammaṃ saritvā somanassappatto pubbacaritāpadānaṃ pakāsento padumuttarassa bhagavatotiādimāha.",
  "atk-s0510a:2175_2": "Vatthaṃ khomaṃ mayā dinnanti khomaraṭṭhe jātaṃ vatthaṃ bhagavati cittappasādena gāravabahumānena mayā paramasukhumaṃ khomavatthaṃ dinnanti attho.",
  "atk-s0510a:2175_3": "Sayambhussāti sayameva bhūtassa jātassa ariyāya jātiyā nibbattassa.",
  "atk-s0510a:2175_4": "Mahesinoti mahante sīlasamādhipaññāvimuttivimuttiñāṇadassanakkhandhe esi gavesīti mahesi,",
  "atk-s0510a:2175_5": "tassa mahesino sayambhussa cīvaratthāya khomavatthaṃ mayā dinnanti sambandho.",
  "atk-s0510a:2176_0": "28.",
  "atk-s0510a:2176_1": "Taṃ me buddho viyākāsīti ettha tanti sāmyatthe upayogavacanaṃ,",
  "atk-s0510a:2176_2": "tassa vatthadāyakassa me dānaphalaṃ visesena akāsi kathesi buddhoti attho.",
  "atk-s0510a:2176_3": "Jalajuttamanāmakoti padumuttaranāmako.",
  "atk-s0510a:2176_4": "“Jalaruttamanāyako”tipi pāṭho,",
  "atk-s0510a:2176_5": "tassa jalamānānaṃ devabrahmānaṃ uttamanāyako padhānoti attho.",
  "atk-s0510a:2176_6": "Iminā vatthadānenāti iminā vatthadānassa nissandena tvaṃ anāgate hemavaṇṇo suvaṇṇavaṇṇo bhavissasi.",
  "atk-s0510a:2177_0": "29.",
  "atk-s0510a:2177_1": "Dve sampattiṃ anubhotvāti dibbamanussasaṅkhātā dve sampattiyo anubhavitvā.",
  "atk-s0510a:2177_2": "Kusalamūlehi coditoti kusalāvayavehi kusalakoṭṭhāsehi codito pesito,",
  "atk-s0510a:2177_3": "“tvaṃ iminā puññena satthu kulaṃ pasavāhī”ti pesito viyāti attho.",
  "atk-s0510a:2177_4": "“Gotamassa bhagavato kaniṭṭho tvaṃ bhavissasī”ti byākāsīti sambandho.",
  "atk-s0510a:2178_0": "30.",
  "atk-s0510a:2178_1": "Rāgaratto sukhasīloti kilesakāmehi ratto allīno kāyasukhacittasukhānubhavanasabhāvo.",
  "atk-s0510a:2178_2": "Kāmesu gedhamāyutoti vatthukāmesu gedhasaṅkhātāya taṇhāya āyuto yojitoti attho.",
  "atk-s0510a:2178_3": "Buddhena codito santo,",
  "atk-s0510a:2178_4": "tadā tvanti yasmā kāmesu gedhito,",
  "atk-s0510a:2178_5": "tadā tasmā tvaṃ attano bhātukena gotamabuddhena codito pabbajjāya uyyojito tassa santike pabbajissasīti sambandho.",
  "atk-s0510a:2179_0": "31.",
  "atk-s0510a:2179_1": "Pabbajitvāna tvaṃ tatthāti tasmiṃ gotamassa bhagavato sāsane tvaṃ pabbajitvā kusalamūlena mūlabhūtena",
  "atk-s0510a:2179_2": "puññasambhārena codito bhāvanāyaṃ niyojito sabbāsave sakalāsave pariññāya jānitvā pajahitvā anāmayo niddukkho",
  "atk-s0510a:2179_3": "nibbāyissasi adassanaṃ pāpessasi,",
  "atk-s0510a:2179_4": "apaṇṇattikabhāvaṃ gamissasīti attho.",
  "atk-s0510a:2180_0": "32.",
  "atk-s0510a:2180_1": "Satakappasahassamhīti ito kappato pubbe satakappādhike sahassame kappamhi ceḷanāmakā cattāro cakkavattirājāno ahesunti attho.",
  "atk-s0510a:2180_2": "Saṭṭhi kappasahassānīti kappasahassāni saṭṭhi ca atikkamitvā heṭṭhā ekasmiṃ kappe cattāro janā upaceḷā",
  "atk-s0510a:2180_3": "nāma cakkavattirājāno catūsu jātīsu ahesunti attho.",
  "atk-s0510a:2181_0": "33.",
  "atk-s0510a:2181_1": "Pañcakappasahassamhīti pañcakappādhike sahassame kappamhi ceḷā nāma cattāro janā cakkavattirājāno sattahi",
  "atk-s0510a:2181_2": "ratanehi sampannā samaṅgībhūtā jambudīpaaparagoyānauttarakurupubbavidehadīpasaṅkhāte catudīpamhi issarā",
  "atk-s0510a:2181_3": "padhānā visuṃ ahesunti attho.",
  "atk-s0510a:2181_4": "Sesaṃ vuttanayamevāti.",
  "atk-s0510a:2182_0": "Nandattheraapadānavaṇṇanā samattā.",
  "atk-s0510a:2183_0": "4. Cūḷapanthakattheraapadānavaṇṇanā",
  "atk-s0510a:2184_0": "Padumuttaro nāma jinotiādikaṃ āyasmato cūḷapanthakattherassa apadānaṃ.",
  "atk-s0510a:2184_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2184_2": "bhagavato kāle yadettha aṭṭhuppattivasena vattabbaṃ,",
  "atk-s0510a:2184_3": "taṃ aṭṭhakanipāte mahāpanthakavatthusmiṃ vuttameva.",
  "atk-s0510a:2184_4": "Ayaṃ pana viseso –",
  "atk-s0510a:2184_5": "mahāpanthakatthero arahattaṃ patvā phalasamāpattisukhena vītināmento cintesi –",
  "atk-s0510a:2184_6": "“kathaṃ nu kho sakkā cūḷapanthakampi imasmiṃ sukhe patiṭṭhāpetu”nti.",
  "atk-s0510a:2184_7": "So attano ayyakaṃ dhanaseṭṭhiṃ upasaṅkamitvā āha – “sace,",
  "atk-s0510a:2184_8": "mahāseṭṭhi,",
  "atk-s0510a:2184_9": "anujānātha,",
  "atk-s0510a:2184_10": "ahaṃ cūḷapanthakaṃ pabbājeyya”nti.",
  "atk-s0510a:2184_11": "“Pabbājetha,",
  "atk-s0510a:2184_12": "bhante”ti.",
  "atk-s0510a:2184_13": "Thero taṃ pabbājesi.",
  "atk-s0510a:2184_14": "So dasasu sīlesu patiṭṭhito bhātu santike –",
  "atk-s0510a:2185_0": "“Padumaṃ yathā kokanadaṃ sugandhaṃ, pāto siyā phullamavītagandhaṃ;",
  "atk-s0510a:2186_0": "Aṅgīrasaṃ passa virocamānaṃ, tapantamādiccamivantalikkhe”ti. –",
  "atk-s0510a:2187_0": "Gāthaṃ uggaṇhanto catūhi māsehi uggahetuṃ nāsakkhi,",
  "atk-s0510a:2187_1": "gahitampi hadaye na tiṭṭhati.",
  "atk-s0510a:2187_2": "Atha naṃ mahāpanthako,",
  "atk-s0510a:2187_3": "“cūḷapanthaka,",
  "atk-s0510a:2187_4": "tvaṃ imasmiṃ sāsane abhabbo,",
  "atk-s0510a:2187_5": "catūhi māsehi ekaṃ gāthampi gahetuṃ na sakkosi,",
  "atk-s0510a:2187_6": "pabbajitakiccaṃ pana tvaṃ kathaṃ matthakaṃ pāpessasi,",
  "atk-s0510a:2187_7": "nikkhama ito”ti so therena paṇāmiko dvārakoṭṭhakasamīpe rodamāno aṭṭhāsi.",
  "atk-s0510a:2188_0": "Tena ca samayena satthā jīvakambavane viharati.",
  "atk-s0510a:2188_1": "Atha jīvako purisaṃ pesesi – “gaccha,",
  "atk-s0510a:2188_2": "pañcahi bhikkhusatehi saddhiṃ satthāraṃ nimantehī”ti.",
  "atk-s0510a:2188_3": "Tena ca samayena āyasmā mahāpanthako bhattuddesako hoti.",
  "atk-s0510a:2188_4": "So “pañcannaṃ bhikkhusatānaṃ bhikkhaṃ paṭicchathā”ti vutto “cūḷapanthakaṃ ṭhapetvā sesānaṃ paṭicchāmī”ti āha.",
  "atk-s0510a:2188_5": "Taṃ sutvā cūḷapanthako bhiyyosomattāya domanassappatto ahosi.",
  "atk-s0510a:2188_6": "Satthā tassa cittakkhedaṃ ñatvā “cūḷapanthako mayā katena upāyena bujjhissatī”ti tassa avidūraṭṭhāne attānaṃ dassetvā “kiṃ, panthaka,",
  "atk-s0510a:2188_7": "rodasī”ti pucchi.",
  "atk-s0510a:2188_8": "“Bhātā maṃ, bhante,",
  "atk-s0510a:2188_9": "paṇāmetī”ti āha.",
  "atk-s0510a:2188_10": "“Panthaka,",
  "atk-s0510a:2188_11": "mā cintayi,",
  "atk-s0510a:2188_12": "mama sāsane tuyhaṃ pabbajjā,",
  "atk-s0510a:2188_13": "ehi imaṃ gahetvā ‘rajoharaṇaṃ,",
  "atk-s0510a:2188_14": "rajoharaṇa’nti manasi karohī”ti iddhiyā suddhaṃ coḷakkhaṇḍaṃ abhisaṅkharitvā adāsi.",
  "atk-s0510a:2188_15": "So satthārā dinnaṃ coḷakkhaṇḍaṃ “rajoharaṇaṃ,",
  "atk-s0510a:2188_16": "rajoharaṇa”nti hatthena parimajjanto nisīdi.",
  "atk-s0510a:2188_17": "Tassa taṃ parimajjantassa kiliṭṭhadhātukaṃ jātaṃ,",
  "atk-s0510a:2188_18": "puna parimajjantassa ukkhaliparipuñchanasadisaṃ jātaṃ.",
  "atk-s0510a:2188_19": "So ñāṇaparipākattā evaṃ cintesi –",
  "atk-s0510a:2188_20": "“idaṃ coḷakkhaṇḍaṃ pakatiyā parisuddhaṃ,",
  "atk-s0510a:2188_21": "imaṃ upādiṇṇakasarīraṃ nissāya kiliṭṭhaṃ aññathā jātaṃ,",
  "atk-s0510a:2188_22": "tasmā aniccaṃ yathāpetaṃ,",
  "atk-s0510a:2188_23": "evaṃ cittampī”ti khayavayaṃ paṭṭhapetvā tasmiṃyeva nimitte jhānāni nibbattetvā jhānapādakaṃ katvā vipassanaṃ",
  "atk-s0510a:2188_24": "paṭṭhapetvā saha paṭisambhidāhi arahattaṃ pāpuṇi.",
  "atk-s0510a:2188_25": "Arahattapattassevassa tepiṭakaṃ pañcābhiññā ca āgamiṃsu.",
  "atk-s0510a:2189_0": "Satthā ekūnehi pañcabhikkhusatehi saddhiṃ gantvā jīvakassa nivesane paññatte āsane nisīdi.",
  "atk-s0510a:2189_1": "Cūḷapanthako pana attano bhikkhāya appaṭicchitattā eva na gato.",
  "atk-s0510a:2189_2": "Jīvako yāguṃ dātuṃ ārabhi.",
  "atk-s0510a:2189_3": "Satthā hatthena pattaṃ pidahi. “Kasmā, bhante,",
  "atk-s0510a:2189_4": "na gaṇhathā”ti vutte “vihāre eko bhikkhu atthi,",
  "atk-s0510a:2189_5": "jīvakā”ti.",
  "atk-s0510a:2189_6": "So purisaṃ pesesi – “gaccha, bhaṇe,",
  "atk-s0510a:2189_7": "vihāre nisinnaṃ ayyaṃ gahetvā ehī”ti.",
  "atk-s0510a:2189_8": "Cūḷapanthakattheropi rūpena kiriyāya ca ekampi ekena asadisaṃ bhikkhusahassaṃ nimminitvā nisīdi.",
  "atk-s0510a:2189_9": "So puriso vihāre bhikkhūnaṃ bahubhāvaṃ disvā gantvā jīvakassa kathesi –",
  "atk-s0510a:2189_10": "“imasmā bhikkhusaṅghā vihāre bhikkhusaṅgho bahutaro,",
  "atk-s0510a:2189_11": "pakkositabbaṃ ayyaṃ na jānāmī”ti.",
  "atk-s0510a:2189_12": "Jīvako satthāraṃ pucchi – “ko nāmo, bhante,",
  "atk-s0510a:2189_13": "vihāre nisinno bhikkhū”ti?",
  "atk-s0510a:2189_14": "“Cūḷapanthako nāma,",
  "atk-s0510a:2189_15": "jīvakā”ti. “Gaccha, bhaṇe,",
  "atk-s0510a:2189_16": "‘cūḷapanthako nāma kataro’ti pucchitvā taṃ ānehī”ti.",
  "atk-s0510a:2189_17": "So vihāraṃ gantvā “cūḷapanthako nāma kataro,",
  "atk-s0510a:2189_18": "bhante”ti pucchi.",
  "atk-s0510a:2189_19": "“Ahaṃ cūḷapanthako,",
  "atk-s0510a:2189_20": "ahaṃ cūḷapanthako”ti ekappahārena bhikkhusahassampi kathesi.",
  "atk-s0510a:2189_21": "So punāgantvā taṃ pavattiṃ jīvakassa ārocesi jīvako paṭividdhasaccattā “iddhimā maññe,",
  "atk-s0510a:2189_22": "ayyo”ti nayato ñatvā “gaccha, bhaṇe,",
  "atk-s0510a:2189_23": "paṭhamaṃ kathentaṃ ayyameva ‘tumhe satthā pakkosatī’ti vatvā cīvarakaṇṇe gaṇhāhī”ti āha.",
  "atk-s0510a:2189_24": "So vihāraṃ gantvā tathā akāsi.",
  "atk-s0510a:2189_25": "Tāvadeva nimmitabhikkhū antaradhāyiṃsu.",
  "atk-s0510a:2189_26": "So theraṃ gahetvā agamāsi.",
  "atk-s0510a:2190_0": "Satthā tasmiṃ khaṇe yāguñca khajjakādibhedañca paṭiggaṇhi.",
  "atk-s0510a:2190_1": "Katabhattakicco bhagavā āyasmantaṃ cūḷapanthakaṃ āṇāpesi “anumodanaṃ karohī”ti.",
  "atk-s0510a:2190_2": "So pabhinnapaṭisambhido sineruṃ gahetvā mahāsamuddaṃ manthento viya tepiṭakaṃ buddhavacanaṃ saṅkhobhento satthu ajjhāsayaṃ gaṇhanto anumodanaṃ akāsi.",
  "atk-s0510a:2190_3": "Dasabale bhattakiccaṃ katvā vihāraṃ gate dhammasabhāyaṃ kathā udapādi ‘aho buddhānaṃ ānubhāvo,",
  "atk-s0510a:2190_4": "yatra hi nāma cattāro māse ekagāthaṃ gahetuṃ asakkontampi lahukena khaṇeneva evaṃ mahiddhikaṃ akaṃsū’ti,",
  "atk-s0510a:2190_5": "tathā hi jīvakassa nivesane nisinno bhagavā ‘evaṃ cūḷapanthakassa cittaṃ samāhitaṃ,",
  "atk-s0510a:2190_6": "vīthipaṭipannā vipassanā’ti ñatvā yathānisinnoyeva attānaṃ dassetvā,",
  "atk-s0510a:2190_7": "‘panthaka,",
  "atk-s0510a:2190_8": "nevāyaṃ pilotikā kiliṭṭhā rajānukiṇṇā,",
  "atk-s0510a:2190_9": "ito pana aññopi ariyassa vinaye saṃkileso rajo’ti dassento –",
  "atk-s0510a:2191_0": "“Rāgo rajo na ca pana reṇu vuccati, rāgassetaṃ adhivacanaṃ rajoti;",
  "atk-s0510a:2192_0": "Etaṃ rajaṃ vippajahitvā bhikkhavo, viharanti te vigatarajassa sāsane.",
  "atk-s0510a:2193_0": "“Doso rajo…pe… vigatarajassa sāsane.",
  "atk-s0510a:2194_0": "“Moho rajo…pe… vigatarajassa sāsane”ti. –",
  "atk-s0510a:2195_0": "Imā tisso gāthāyo abhāsi.",
  "atk-s0510a:2195_1": "Gāthāpariyosāne cūḷapanthako sahapaṭisambhidāhi arahattaṃ pāpuṇīti.",
  "atk-s0510a:2195_2": "Satthā tesaṃ bhikkhūnaṃ kathāsallāpaṃ sutvā āgantvā buddhāsane nisīditvā “kiṃ vadetha,",
  "atk-s0510a:2195_3": "bhikkhave”ti pucchitvā “imaṃ nāma,",
  "atk-s0510a:2195_4": "bhante”ti vutte “bhikkhave,",
  "atk-s0510a:2195_5": "cūḷapanthakena idāni mayhaṃ ovāde ṭhatvā lokuttharadāyajjaṃ laddhaṃ,",
  "atk-s0510a:2195_6": "pubbe pana lokiyadāyajjaṃ laddha”nti vatvā tehi yācito cūḷaseṭṭhijātakaṃ kathesi.",
  "atk-s0510a:2195_7": "Aparabhāge naṃ satthā ariyagaṇaparivuto dhammāsane nisinno manomayaṃ kāyaṃ abhinimminantānaṃ bhikkhūnaṃ cetovivaṭṭakusalānañca aggaṭṭhāne ṭhapesi.",
  "atk-s0510a:2196_0": "35.",
  "atk-s0510a:2196_1": "Evaṃ so pattaetadaggaṭṭhāno attano pubbakammaṃ saritvā pītisomanassavasena pubbacaritāpadānaṃ pakāsento padumuttaro nāma jinotiādimāha.",
  "atk-s0510a:2196_2": "Tattha purimapadadvayaṃ vuttatthameva.",
  "atk-s0510a:2196_3": "Gaṇamhā vūpakaṭṭho soti so padumuttaro nāma satthā gaṇamhā mahatā bhikkhusamūhato vūpakaṭṭho visuṃ bhūto vivekaṃ upagato.",
  "atk-s0510a:2196_4": "Tadā mama tāpasakāle himavante himālayapabbatasamīpe vasi vāsaṃ kappesi,",
  "atk-s0510a:2196_5": "catūhi iriyāpathehi vihāsīti attho.",
  "atk-s0510a:2197_0": "36.",
  "atk-s0510a:2197_1": "Ahampi…pe…",
  "atk-s0510a:2197_2": "tadāti yadā so bhagavā himavantaṃ upagantvā vasi,",
  "atk-s0510a:2197_3": "tadā ahampi himavantasamīpe kataassame ā samantato kāyacittapīḷāsaṅkhātā parissayā samanti etthāti assamoti laddhanāme araññāvāse vasāmīti sambandho.",
  "atk-s0510a:2197_4": "Acirāgataṃ mahāvīranti aciraṃ āgataṃ mahāvīriyavantaṃ lokanāyakaṃ padhānaṃ taṃ bhagavantaṃ upesinti sambandho,",
  "atk-s0510a:2197_5": "āgatakkhaṇeyeva upāgaminti attho.",
  "atk-s0510a:2198_0": "37.",
  "atk-s0510a:2198_1": "Pupphacchattaṃ gahetvānāti evaṃ upagacchanto ca padumuppalapupphādīhi chāditaṃ pupphamayaṃ chattaṃ gahetvā",
  "atk-s0510a:2198_2": "narāsabhaṃ narānaṃ seṭṭhaṃ bhagavantaṃ chādento upagacchiṃ samīpaṃ gatosmīti attho.",
  "atk-s0510a:2198_3": "Samādhiṃ samāpajjantanti rūpāvacarasamādhijjhānaṃ samāpajjantaṃ appetvā nisinnassa antarāyaṃ ahaṃ akāsinti sambandho.",
  "atk-s0510a:2199_0": "38.",
  "atk-s0510a:2199_1": "Ubho hatthehi paggayhāti taṃ susajjitaṃ pupphacchattaṃ dvīhi hatthehi ukkhipitvā ahaṃ bhagavato adāsinti sambandho.",
  "atk-s0510a:2199_2": "Paṭiggahesīti taṃ mayā dinnaṃ pupphacchattaṃ padumuttaro bhagavā sampaṭicchi,",
  "atk-s0510a:2199_3": "sādaraṃ sādiyīti attho.",
  "atk-s0510a:2200_0": "41.",
  "atk-s0510a:2200_1": "Satapattachattaṃ paggayhāti ekekasmiṃ padumapupphe satasatapattānaṃ vasena satapattehi padumapupphehi",
  "atk-s0510a:2200_2": "chāditaṃ pupphacchattaṃ pakārena ādarena gahetvā tāpaso mama adāsīti attho.",
  "atk-s0510a:2200_3": "Tamahaṃ kittayissāmīti taṃ tāpasaṃ ahaṃ kittayissāmi pākaṭaṃ karissāmīti attho.",
  "atk-s0510a:2200_4": "Mama bhāsato bhāsamānassa vacanaṃ suṇotha manasi karotha.",
  "atk-s0510a:2201_0": "42.",
  "atk-s0510a:2201_1": "Pañcavīsatikappānīti iminā pupphacchattadānena pañcavīsativāre tāvatiṃsabhavane sakko hutvā devarajjaṃ karissatīti sambandho.",
  "atk-s0510a:2201_2": "Catuttiṃsatikkhattuñcāti catuttiṃsativāre manussaloke cakkavattī rājā bhavissati.",
  "atk-s0510a:2202_0": "43.",
  "atk-s0510a:2202_1": "Yaṃ yaṃ yoninti manussayoniādīsu yaṃ yaṃ jātiṃ saṃsarati gacchati upapajjati.",
  "atk-s0510a:2202_2": "Tattha tattha yoniyaṃ abbhokāse suññaṭṭhāne patiṭṭhantaṃ nisinnaṃ ṭhitaṃ vā padumaṃ dhārayissati upari chādayissatīti attho.",
  "atk-s0510a:2203_0": "45.",
  "atk-s0510a:2203_1": "Pakāsite pāvacaneti tena bhagavato sakalapiṭakattaye pakāsite dīpite manussattaṃ manussajātiṃ labhissati upapajjissati.",
  "atk-s0510a:2203_2": "Manomayamhi kāyamhīti manena jhānacittena nibbattoti manomayo,",
  "atk-s0510a:2203_3": "yathā cittaṃ pavattati,",
  "atk-s0510a:2203_4": "tathā kāyaṃ pavatteti cittagatikaṃ karotīti attho.",
  "atk-s0510a:2203_5": "Tamhi manomaye kāyamhi so tāpaso cūḷapanthako nāma hutvā uttamo aggo bhavissatīti attho.",
  "atk-s0510a:2203_6": "Sesaṃ heṭṭhā vuttattā uttānattā ca suviññeyyameva.",
  "atk-s0510a:2204_0": "52.",
  "atk-s0510a:2204_1": "Sariṃ kokanadaṃ ahanti ahaṃ bhagavato nimmitacoḷakaṃ parimajjanto kokanadaṃ padumaṃ sarinti attho.",
  "atk-s0510a:2204_2": "Tattha cittaṃ vimucci meti tasmiṃ kokanade padume mayhaṃ cittaṃ adhimucci allīno,",
  "atk-s0510a:2204_3": "tato ahaṃ arahattaṃ pāpuṇinti sambandho.",
  "atk-s0510a:2205_0": "53.",
  "atk-s0510a:2205_1": "Ahaṃ manomayesu cittagatikesu kāyesu sabbattha sabbesu pāramiṃ pariyosānaṃ gato pattoti sambandho.",
  "atk-s0510a:2205_2": "Sesaṃ vuttanayamevāti.",
  "atk-s0510a:2206_0": "Cūḷapanthakattheraapadānavaṇṇanā samattā.",
  "atk-s0510a:2207_0": "5. Pilindavacchattheraapadānavaṇṇanā",
  "atk-s0510a:2208_0": "Nibbute lokanāthamhītiādikaṃ āyasmato pilindavacchattherassa apadānaṃ.",
  "atk-s0510a:2208_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2208_2": "bhagavato kāle haṃsavatīnagare mahābhogakule nibbatto heṭṭhā vuttanayena satthu santike dhammaṃ suṇanto",
  "atk-s0510a:2208_3": "satthāraṃ ekaṃ bhikkhuṃ devatānaṃ piyamanāpabhāvena aggaṭṭhāne ṭhapentaṃ disvā taṃ ṭhānantaraṃ patthetvā",
  "atk-s0510a:2208_4": "yāvajīvaṃ kusalaṃ katvā tato cuto devamanussesu saṃsaranto sumedhassa bhagavato kāle kulagehe nibbatto.",
  "atk-s0510a:2208_5": "Parinibbute bhagavati tassa thūpaṃ pūjetvā saṅghassa mahādānaṃ pavattetvā tato cavitvā devamanussesu",
  "atk-s0510a:2208_6": "ubhayasampattiyo anubhavitvā anuppanne buddhe cakkavattī rājā hutvā mahājanaṃ pañcasīlesu patiṭṭhāpetvā",
  "atk-s0510a:2208_7": "saggaparāyanaṃ akāsi.",
  "atk-s0510a:2208_8": "So anuppanneyeva amhākaṃ bhagavati sāvatthiyaṃ brāhmaṇakule nibbatti,",
  "atk-s0510a:2208_9": "pilindotissa nāmaṃ akaṃsu.",
  "atk-s0510a:2208_10": "Vacchoti gottaṃ.",
  "atk-s0510a:2208_11": "So aparabhāge pilindavacchoti paññāyittha.",
  "atk-s0510a:2208_12": "Saṃsāre pana saṃvegabahulatāya paribbājakapabbajjaṃ pabbajitvā cūḷagandhāraṃ nāma vijjaṃ sādhetvā tāya",
  "atk-s0510a:2208_13": "vijjāya ākāsacārī paracittavidū ca hutvā rājagahe lābhaggayasaggapatto paṭivasati.",
  "atk-s0510a:2209_0": "Atha amhākaṃ bhagavā abhisambuddho hutvā anukkamena rājagahaṃ upagato.",
  "atk-s0510a:2209_1": "Tato paṭṭhāya buddhānubhāvena tassa sā vijjā na sampajjati,",
  "atk-s0510a:2209_2": "attano kiccaṃ na sādheti.",
  "atk-s0510a:2209_3": "So cintesi –",
  "atk-s0510a:2209_4": "“sutaṃ kho panetaṃ ācariyapācariyānaṃ bhāsamānānaṃ ‘yattha mahāgandhāravijjā dharati,",
  "atk-s0510a:2209_5": "tattha cūḷagandhāravijjā na sampajjatī’ti samaṇassa pana gotamassa āgatakālato paṭṭhāya nāyaṃ mama vijjā sampajjati,",
  "atk-s0510a:2209_6": "nissaṃsayaṃ samaṇo gotamo mahāgandhāravijjaṃ jānāti,",
  "atk-s0510a:2209_7": "yaṃnūnāhaṃ taṃ payirupāsitvā tassa santike taṃ vijjaṃ pariyāpuṇeyya”nti.",
  "atk-s0510a:2209_8": "So bhagavantaṃ upasaṅkamitvā etadavoca – “ahaṃ,",
  "atk-s0510a:2209_9": "mahāsamaṇa,",
  "atk-s0510a:2209_10": "tava santike ekaṃ vijjaṃ pariyāpuṇitukāmo,",
  "atk-s0510a:2209_11": "okāsaṃ me karohī”ti.",
  "atk-s0510a:2209_12": "“Tena hi mama santike pabbajāhī”ti āha.",
  "atk-s0510a:2209_13": "So “vijjāya parikammaṃ pabbajjā”ti maññamāno pabbaji.",
  "atk-s0510a:2209_14": "Tassa bhagavā dhammaṃ kathetvā caritānukūlaṃ kammaṭṭhānaṃ adāsi.",
  "atk-s0510a:2209_15": "So upanissayasampannatāya nacirasseva vipassanaṃ paṭṭhapetvā arahattaṃ pāpuṇi.",
  "atk-s0510a:2210_0": "55.",
  "atk-s0510a:2210_1": "Yā pana purimajātiyaṃ tassovāde ṭhatvā sagge nibbattā devatā,",
  "atk-s0510a:2210_2": "tā kataññutaṃ nissāya tasmiṃ sañjātabahumānā sāyaṃ pātaṃ theraṃ payirupāsitvā gacchanti.",
  "atk-s0510a:2210_3": "Tasmā naṃ bhagavā devatānaṃ ativiya piyamanāpabhāvena aggabhāve ṭhapesi “etadaggaṃ,",
  "atk-s0510a:2210_4": "bhikkhave,",
  "atk-s0510a:2210_5": "mama sāvakānaṃ bhikkhūnaṃ devatānaṃ piyamanāpānaṃ yadidaṃ pilindavaccho”ti.",
  "atk-s0510a:2210_6": "Evaṃ so pattaaggaṭṭhāno attano pubbakammaṃ anussaritvā pītisomanassavasena pubbacaritāpadānaṃ pakāsento nibbute lokanāthamhītiādimāha.",
  "atk-s0510a:2211_0": "Tattha kāmarūpārūpalokassa nātho padhānoti lokanātho.",
  "atk-s0510a:2211_1": "Medhā vuccanti sabbaññutaññāṇaanāvaraṇañāṇādayo, sundarā,",
  "atk-s0510a:2211_2": "pasaṭṭhā vā medhā yassa so sumedho,",
  "atk-s0510a:2211_3": "aggo ca so puggalo cāti aggapuggalo,",
  "atk-s0510a:2211_4": "tasmiṃ sumedhe lokanāyake aggapuggale khandhaparinibbānena nibbute satīti sambandho.",
  "atk-s0510a:2211_5": "Pasannacitto sumanoti saddhāya pasāditacitto somanassena sundaramano ahaṃ tassa sumedhassa bhagavato thūpapūjaṃ cetiyapūjaṃ akāsinti attho.",
  "atk-s0510a:2212_0": "56.",
  "atk-s0510a:2212_1": "Ye ca khīṇāsavā tatthāti tasmiṃ samāgame ye ca khīṇāsavā pahīnakilesā chaḷabhiññā chahi abhiññāhi samannāgatā",
  "atk-s0510a:2212_2": "mahiddhikā mahantehi iddhīhi samannāgatā santi,",
  "atk-s0510a:2212_3": "te sabbe khīṇāsave ahaṃ tattha samānetvā suṭṭhu ādarena ānetvā saṅghabhattaṃ sakalasaṅghassa dātabbabhattaṃ akāsiṃ tesaṃ bhojesinti attho.",
  "atk-s0510a:2213_0": "57.",
  "atk-s0510a:2213_1": "Upaṭṭhāko tadā ahūti tadā mama saṅghabhattadānakāle sumedhassa bhagavato nāmena sumedho nāma upaṭṭhākasāvako ahu ahosīti attho.",
  "atk-s0510a:2213_2": "So sāvako mayhaṃ pūjāsakkāraṃ anumodittha anumodito ānisaṃsaṃ kathesīti attho.",
  "atk-s0510a:2214_0": "58.",
  "atk-s0510a:2214_1": "Tena cittappasādenāti tena thūpapūjākaraṇavasena uppannena cittappasādena devaloke dibbavimānaṃ upapajjiṃ upagato asmīti attho,",
  "atk-s0510a:2214_2": "tattha nibbattomhīti vuttaṃ hoti.",
  "atk-s0510a:2214_3": "Chaḷāsītisahassānīti tasmiṃ vimāne cha asītisahassāni devaccharāyo me mayhaṃ cittaṃ ramiṃsu ramāpesunti sambandho.",
  "atk-s0510a:2215_0": "59.",
  "atk-s0510a:2215_1": "Mameva anuvattantīti tā accharāyo sabbakāmehi dibbehi rūpādivatthukāmehi upaṭṭhahantiyo mamaṃ eva anuvattanti",
  "atk-s0510a:2215_2": "mama vacanaṃ anukaronti sadā niccakālanti attho.",
  "atk-s0510a:2215_3": "Sesaṃ suviññeyyamevāti.",
  "atk-s0510a:2216_0": "Pilindavacchattheraapadānavaṇṇanā samattā.",
  "atk-s0510a:2217_0": "6. Rāhulattheraapadānavaṇṇanā",
  "atk-s0510a:2218_0": "Padumuttarassa bhagavatotiādikaṃ āyasmato rāhulattherassa apadānaṃ.",
  "atk-s0510a:2218_1": "Ayampi āyasmā purimajinavaresu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2218_2": "padumuttarassa bhagavato kāle kulagehe nibbatto viññutaṃ patvā satthu dhammadesanaṃ suṇanto satthāraṃ",
  "atk-s0510a:2218_3": "ekaṃ bhikkhuṃ sikkhākāmānaṃ aggaṭṭhāne ṭhapentaṃ disvā sayampi taṃ ṭhānantaraṃ patthento senāsanavisodhanavijjotanādikaṃ",
  "atk-s0510a:2218_4": "uḷāraṃ puññaṃ katvā paṇidhānaṃ akāsi.",
  "atk-s0510a:2218_5": "So tato cavitvā devamanussesu saṃsaranto ubhayasampattiyo anubhavitvā imasmiṃ buddhuppāde amhākaṃ bodhisattaṃ",
  "atk-s0510a:2218_6": "paṭicca yasodharāya deviyā kucchimhi nibbattitvā rāhuloti laddhanāmo mahatā khattiyaparivārena vaḍḍhi.",
  "atk-s0510a:2218_7": "Tassa pabbajjāvidhānaṃ khandhake āgatameva.",
  "atk-s0510a:2218_8": "So pabbajitvā satthu santike anekehi suttapadehi suladdhovādo paripakkañāṇo vipassanaṃ ussukkāpetvā arahattaṃ pāpuṇi.",
  "atk-s0510a:2218_9": "Arahā pana hutvā attano paṭipattiṃ paccavekkhitvā aññaṃ byākaronto –",
  "atk-s0510a:2219_0": "“Ubhayeneva sampanno, rāhulabhaddoti maṃ vidū;",
  "atk-s0510a:2220_0": "Yañcamhi putto buddhassa, yañca dhammesu cakkhumā.",
  "atk-s0510a:2221_0": "“Yañca me āsavā khīṇā, yañca natthi punabbhavo;",
  "atk-s0510a:2222_0": "Arahā dakkhiṇeyyomhi, tevijjo amataddaso.",
  "atk-s0510a:2223_0": "“Kāmandhā jālapacchannā, taṇhāchadanachāditā;",
  "atk-s0510a:2224_0": "Pamattabandhunā bandhā, macchāva kuminā mukhe.",
  "atk-s0510a:2225_0": "“Taṃ kāmaṃ ahamujjhitvā, chetvā mārassa bandhanaṃ;",
  "atk-s0510a:2226_0": "Samūlaṃ taṇhamabbuyha, sītibhūtosmi nibbuto”ti. ;",
  "atk-s0510a:2227_0": "Catasso gāthā abhāsi.",
  "atk-s0510a:2227_1": "Tattha ubhayeneva sampannoti jātisampadā paṭipattisampadāti ubhayasampattiyāpi sampanno samannāgato.",
  "atk-s0510a:2227_2": "Rāhulabhaddoti maṃ vidūti “rāhulabhaddo”ti maṃ sabrahmacārino sañjānanti.",
  "atk-s0510a:2227_3": "Tassa hi jātasāsanaṃ sutvā bodhisattena, “rāhu, jāto,",
  "atk-s0510a:2227_4": "bandhanaṃ jāta”nti vuttavacanaṃ upādāya suddhodanamahārājā “rāhulo”ti nāmaṃ gaṇhi.",
  "atk-s0510a:2227_5": "Tattha ādito pitarā vuttapariyāyameva gahetvā āha –",
  "atk-s0510a:2227_6": "“rāhulabhaddoti maṃ vidū”ti.",
  "atk-s0510a:2227_7": "Bhaddoti pasaṃsāvacanameva.",
  "atk-s0510a:2227_8": "Aparabhāge satthā taṃ sikkhākāmabhāvena aggaṭṭhāne ṭhapesi “etadaggaṃ,",
  "atk-s0510a:2227_9": "bhikkhave,",
  "atk-s0510a:2227_10": "mama sāvakānaṃ bhikkhūnaṃ sikkhākāmānaṃ yadidaṃ rāhulo”ti.",
  "atk-s0510a:2228_0": "68.",
  "atk-s0510a:2228_1": "Evaṃ so pattaetadaggaṭṭhāno attano pubbakammaṃ saritvā somanassajāto pubbacaritāpadānaṃ pakāsento padumuttarassa bhagavatotiādimāha.",
  "atk-s0510a:2228_2": "Sattabhūmimhi pāsādeti pasādaṃ somanassaṃ janetīti pāsādo.",
  "atk-s0510a:2228_3": "Uparūpari ṭhitā satta bhūmiyo yasmiṃ pāsāde soyaṃ sattabhūmi,",
  "atk-s0510a:2228_4": "tasmiṃ sattabhūmimhi pāsāde.",
  "atk-s0510a:2228_5": "Ādāsaṃ santhariṃ ahanti ādāsatalaṃ nipphādetvā lokajeṭṭhassa bhagavato tādino ahaṃ santharaṃ adāsiṃ,",
  "atk-s0510a:2228_6": "santharitvā pūjesinti attho.",
  "atk-s0510a:2229_0": "69.",
  "atk-s0510a:2229_1": "Khīṇāsavasahassehīti arahantasahassehi parikiṇṇo parivuto.",
  "atk-s0510a:2229_2": "Dvipadindo dvipadānaṃ indo sāmi narāsabho mahāmuni gandhakuṭiṃ tehi saha upāgami pāvisīti attho.",
  "atk-s0510a:2230_0": "70.",
  "atk-s0510a:2230_1": "Virocento gandhakuṭinti taṃ gandhakuṭiṃ sobhayamāno devānaṃ devo devadevo narānaṃ āsabho narāsabho jeṭṭho",
  "atk-s0510a:2230_2": "satthā bhikkhusaṅghamajjhe nisīditvā imā byākaraṇagāthāyo abhāsatha kathesīti sambandho.",
  "atk-s0510a:2231_0": "71.",
  "atk-s0510a:2231_1": "Yenāyaṃ jotitā seyyāti yena upāsakena ayaṃ pāsādasaṅkhātā seyyā jotitā pabhāsitā pajjalitā.",
  "atk-s0510a:2231_2": "Ādāsova kaṃsalohamayaṃ ādāsatalaṃ iva suṭṭhu samaṃ katvā santhatā.",
  "atk-s0510a:2231_3": "Taṃ upāsakaṃ kittayissāmi pākaṭaṃ karissāmīti attho.",
  "atk-s0510a:2231_4": "Sesaṃ suviññeyyameva.",
  "atk-s0510a:2232_0": "81.",
  "atk-s0510a:2232_1": "Aṭṭhānametaṃ yaṃ tādīti yaṃ yena kāraṇena tādī iṭṭhāniṭṭhesu akampiyasabhāvattā tādī agāre gharāvāse ratiṃ allīnabhāvaṃ ajjhagā pāpuṇi,",
  "atk-s0510a:2232_2": "etaṃ kāraṇaṃ aṭṭhānaṃ akāraṇanti attho.",
  "atk-s0510a:2233_0": "82.",
  "atk-s0510a:2233_1": "Nikkhamitvā agārasmāti gharāvāsato nikkhamitvā taṃ tiṇadalamiva pariccajitvā subbato susikkhito pabbajissati.",
  "atk-s0510a:2233_2": "Rāhulo nāma nāmenāti suddhodanamahārājena pesitaṃ kumārassa jātasāsanaṃ sutvā pitarā siddhatthena,",
  "atk-s0510a:2233_3": "“rāhu jāto,",
  "atk-s0510a:2233_4": "bandhanaṃ jāta”nti vuttanāmattā rāhulo nāmāti attho.",
  "atk-s0510a:2233_5": "“Yathā candasūriyānaṃ vimānapabhāya kiliṭṭhakaraṇena rāhu asurindo upeti gacchati,",
  "atk-s0510a:2233_6": "evamevāyaṃ mama abhinikkhamanapabbajjādīnaṃ antarāyaṃ karontoriva jāto”ti adhippāyena,",
  "atk-s0510a:2233_7": "“rāhu jātoti āhā”ti daṭṭhabbaṃ.",
  "atk-s0510a:2233_8": "Arahā so bhavissatīti so tādiso upanissayasampanno vipassanāyaṃ yuttappayutto arahā khīṇāsavo bhavissatīti attho.",
  "atk-s0510a:2234_0": "83.",
  "atk-s0510a:2234_1": "Kikīva aṇḍaṃ rakkheyyāti aṇḍaṃ bījaṃ rakkhamānā kikī sakuṇī iva appamatto sīlaṃ rakkheyya,",
  "atk-s0510a:2234_2": "cāmarī viya vāladhinti vālaṃ rakkhamānā kaṇḍakesu vāle laggante bhindanabhayena anākaḍḍhitvā maramānā",
  "atk-s0510a:2234_3": "cāmarī viya jīvitampi pariccajitvā sīlaṃ abhinditvā rakkheyya.",
  "atk-s0510a:2234_4": "Nipako sīlasampannoti nepakkaṃ vuccati paññā,",
  "atk-s0510a:2234_5": "tena nepakkena samannāgato nipako khaṇḍachiddādibhāvaṃ apāpetvā rakkhaṇato sīlasampanno bhavissatīti evaṃ so bhagavā byākaraṇamakāsi.",
  "atk-s0510a:2234_6": "So evaṃ pattaarahattaphalo ekadivasaṃ vivekaṭṭhāne nisinno somanassavasena evaṃ rakkhiṃ mahāmunītiādimāha.",
  "atk-s0510a:2234_7": "Taṃ suviññeyyamevāti.",
  "atk-s0510a:2235_0": "Rāhulattheraapadānavaṇṇanā samattā.",
  "atk-s0510a:2236_0": "7. Upasenavaṅgantaputtattheraapadānavaṇṇanā",
  "atk-s0510a:2237_0": "Padumuttaraṃ bhagavantantiādikaṃ āyasmato upasenavaṅgantaputtattherassa apadānaṃ.",
  "atk-s0510a:2237_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2237_2": "bhagavato kāle haṃsavatīnagare kulagehe nibbattitvā vayappatto satthu santikaṃ gantvā dhammaṃ suṇanto",
  "atk-s0510a:2237_3": "satthāraṃ ekaṃ bhikkhuṃ samantapāsādikānaṃ aggaṭṭhāne ṭhapentaṃ disvā satthu adhikārakammaṃ katvā taṃ",
  "atk-s0510a:2237_4": "ṭhānantaraṃ patthetvā yāvajīvaṃ kusalaṃ katvā devamanussesu saṃsaranto imasmiṃ buddhuppāde nālakagāme",
  "atk-s0510a:2237_5": "rūpasārī brāhmaṇiyā kucchimhi nibbatti,",
  "atk-s0510a:2237_6": "upasenotissa nāmaṃ ahosi.",
  "atk-s0510a:2237_7": "So vayappatto tayo vede uggaṇhitvā satthu santike dhammaṃ sutvā paṭiladdhasaddho pabbajitvā upasampadāya",
  "atk-s0510a:2237_8": "ekavassiko “ariyagabbhaṃ vaḍḍhemī”ti ekaṃ kulaputtaṃ attano santike upasampādetvā tena saddhiṃ satthu",
  "atk-s0510a:2237_9": "santikaṃ gato.",
  "atk-s0510a:2237_10": "Satthārā cassa tassa avassikassa bhikkhuno saddhivihārikabhāvaṃ sutvā “atilahuṃ kho tvaṃ,",
  "atk-s0510a:2237_11": "moghapurisa,",
  "atk-s0510a:2237_12": "bāhullāya āvatto”ti garahito “idānāhaṃ yadi parisaṃ nissāya satthārā garahito,",
  "atk-s0510a:2237_13": "parisaṃyeva pana nissāya satthu pasādaṃ karissāmī”ti vipassanāya kammaṃ karonto nacirasseva arahattaṃ pāpuṇi.",
  "atk-s0510a:2237_14": "Arahā pana hutvā sayampi sabbe dhutaṅgadhamme samādāya vattati,",
  "atk-s0510a:2237_15": "aññepi tadatthāya samādapesi,",
  "atk-s0510a:2237_16": "tena naṃ bhagavā samantapāsādikānaṃ aggaṭṭhāne ṭhapesi.",
  "atk-s0510a:2237_17": "So aparena samayena kosambiyaṃ kalahe uppanne bhikkhusaṅghe ca dvidhābhūte ekena bhikkhunā taṃ kalahaṃ parivajjitukāmena “etarahi kho kalaho uppanno,",
  "atk-s0510a:2237_18": "bhikkhusaṅgho ca dvidhābhūto,",
  "atk-s0510a:2237_19": "kathaṃ nu kho mayā paṭipajjitabba”nti puṭṭho vivekavāsato paṭṭhāya tassa paṭipattiṃ kathesi.",
  "atk-s0510a:2237_20": "Evaṃ thero tassa bhikkhuno ovādadānāpadesena attano tathā paṭipannabhāvaṃ dīpento aññaṃ byākāsi.",
  "atk-s0510a:2238_0": "86.",
  "atk-s0510a:2238_1": "So evaṃ pattaetadaggaṭṭhāno attano pubbakammaṃ saritvā somanassavasena pubbacaritāpadānaṃ pakāsento padumuttaraṃ bhagavantantiādimāha.",
  "atk-s0510a:2238_2": "Pabbhāramhi nisīdantanti purato bhāraṃ namitaṃ onamitanti pabbhāraṃ vivekakāmaṃ vanamajjhe sayaṃjātapabbatapabbhāre",
  "atk-s0510a:2238_3": "nisinnaṃ naruttamaṃ bhagavantaṃ ahaṃ upagacchiṃ samīpaṃ gatoti attho.",
  "atk-s0510a:2239_0": "87.",
  "atk-s0510a:2239_1": "Kaṇikārapuppha disvāti tathā upagacchanto tasmiṃ padese supupphitaṃ kaṇikāraṃ disvā.",
  "atk-s0510a:2239_2": "Vaṇṭe chetvānahaṃ tadāti tasmiṃ tathāgatassa diṭṭhakāle taṃ pupphaṃ vaṇṭe vaṇṭasmiṃ chetvāna chinditvāna.",
  "atk-s0510a:2239_3": "Alaṅkaritvā chattamhīti tena pupphena chattaṃ chādetvā.",
  "atk-s0510a:2239_4": "Buddhassa abhiropayinti pabbhāre nisinnassa buddhassa muddhani akāsinti attho.",
  "atk-s0510a:2240_0": "88.",
  "atk-s0510a:2240_1": "Piṇḍapātañca pādāsinti tasmiṃyeva nisinnassa bhagavato piṇḍapātaṃ pakārena adāsiṃ bhojesinti attho.",
  "atk-s0510a:2240_2": "Paramannaṃ subhojananti sundarabhojanasaṅkhātaṃ paramannaṃ uttamāhāraṃ.",
  "atk-s0510a:2240_3": "Buddhena navame tatthāti tasmiṃ vivekaṭṭhāne buddhena saha navame aṭṭha samaṇe samitapāpe khīṇāsavabhikkhū bhojesinti attho.",
  "atk-s0510a:2241_0": "Yaṃ vadanti sumedhoti yaṃ gotamasammāsambuddhaṃ bhūripaññaṃ pathavisamānaṃ paññaṃ sumedhaṃ sundaraṃ sabbaññutādipaññavantaṃ.",
  "atk-s0510a:2241_1": "Sumedho iti sundarapañño iti vadanti paṇḍitā ito kappato satasahasse kappe eso gotamo sammāsambuddho bhavissatīti sambandho.",
  "atk-s0510a:2241_2": "Sesaṃ suviññeyyamevāti.",
  "atk-s0510a:2242_0": "Upasenavaṅgantaputtattheraapadānavaṇṇanā samattā.",
  "atk-s0510a:2243_0": "8. Raṭṭhapālattheraapadānavaṇṇanā",
  "atk-s0510a:2244_0": "Padumuttarassa bhagavatotiādikaṃ āyasmato raṭṭhapālattherassa apadānaṃ.",
  "atk-s0510a:2244_1": "Ayampāyasmā purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2244_2": "bhagavato uppattito puretarameva haṃsavatīnagare gahapatimahāsālakule nibbattitvā vayappatto pitu accayena",
  "atk-s0510a:2244_3": "gharāvāse patiṭṭhito ratanakoṭṭhāgārakammikena dassitaṃ aparimāṇaṃ vaṃsānugataṃ dhanaṃ disvā “imaṃ ettakaṃ",
  "atk-s0510a:2244_4": "dhanarāsiṃ mayhaṃ pituayyakapayyakādayo attanā saddhiṃ gahetvā gantuṃ nāsakkhiṃsu,",
  "atk-s0510a:2244_5": "mayā pana gahetvā gantuṃ vaṭṭatī”ti cintetvā kapaṇaddhikādīnaṃ mahādānaṃ adāsi.",
  "atk-s0510a:2244_6": "So abhiññālābhiṃ ekaṃ tāpasaṃ upasaṅkamitvā tena devalokādhipacce niyojito yāvajīvaṃ puññāni katvā tato",
  "atk-s0510a:2244_7": "cuto devaloke nibbattitvā dibbasampattiṃ anubhavanto tattha yāvatāyukaṃ ṭhatvā tato cuto manussaloke",
  "atk-s0510a:2244_8": "bhinnaṃ raṭṭhaṃ sandhāretuṃ samatthassa kulassa ekaputtako hutvā nibbatti.",
  "atk-s0510a:2244_9": "Tena samayena padumuttaro bhagavā loke uppajjitvā pavattitavaradhammacakko veneyyasatte nibbānamahānagarasaṅkhātaṃ khemantabhūmiṃ sampāpesi.",
  "atk-s0510a:2244_10": "Atha so kulaputto anukkamena viññutaṃ patto ekadivasaṃ upāsakehi saddhiṃ vihāraṃ gantvā satthāraṃ dhammaṃ",
  "atk-s0510a:2244_11": "desentaṃ disvā pasannacitto parisapariyante nisīdi.",
  "atk-s0510a:2245_0": "Tena kho pana samayena satthā ekaṃ bhikkhuṃ saddhāpabbajitānaṃ aggaṭṭhāne ṭhapesi.",
  "atk-s0510a:2245_1": "So taṃ disvā pasannamānaso satasahassabhikkhuparivutassa bhagavato sattāhaṃ mahādānaṃ datvā taṃ ṭhānaṃ patthesi.",
  "atk-s0510a:2245_2": "Satthā anantarāyena samijjhanabhāvaṃ disvā “ayaṃ anāgate gotamassa nāma sammāsambuddhassa sāsane saddhāpabbajitānaṃ aggo bhavissatī”ti byākāsi.",
  "atk-s0510a:2245_3": "So satthāraṃ bhikkhusaṅghañca vanditvā uṭṭhāyāsanā pakkāmi.",
  "atk-s0510a:2245_4": "So yāvatāyukaṃ puññāni katvā tato cavitvā devamanussesu saṃsaranto ito dvenavute kappe phussassa bhagavato",
  "atk-s0510a:2245_5": "kāle satthu vemātikesu tīsu rājaputtesu satthāraṃ upaṭṭhahantesu tesaṃ puññakiriyāsu sahāyakiccaṃ akāsi.",
  "atk-s0510a:2245_6": "Evaṃ tattha tattha bhave bahuṃ kusalaṃ upacinitvā sugatīsuyeva saṃsaranto imasmiṃ buddhuppāde kururaṭṭhe",
  "atk-s0510a:2245_7": "thullakoṭṭhikanigame raṭṭhapālaseṭṭhino gehe nibbatti,",
  "atk-s0510a:2245_8": "tassa bhinnaṃ raṭṭhaṃ sandhāretuṃ samatthakule nibbattattā raṭṭhapāloti vaṃsānugatameva nāmaṃ ahosi.",
  "atk-s0510a:2245_9": "So mahatā parivārena vaḍḍhanto anukkamena yobbanappatto mātāpitūhi patirūpena dārena saṃyojito mahante",
  "atk-s0510a:2245_10": "ca yase patiṭṭhāpito dibbasampattisadisasampattiṃ paccanubhoti.",
  "atk-s0510a:2246_0": "Atha bhagavā kururaṭṭhe janapadacārikaṃ caranto thullakoṭṭhikaṃ anupāpuṇi.",
  "atk-s0510a:2246_1": "Taṃ sutvā raṭṭhapālo kulaputto satthāraṃ upasaṅkamitvā satthu santike dhammaṃ sutvā paṭiladdhasaddho",
  "atk-s0510a:2246_2": "pabbajitukāmo sattāhaṃ bhattacchedaṃ katvā kicchena kasirena mātāpitaro anujānāpetvā satthāraṃ upasaṅkamitvā",
  "atk-s0510a:2246_3": "pabbajjaṃ yācitvā satthu āṇattiyā aññatarassa santike pabbajitvā yonisomanasikārena kammaṃ karonto vipassanaṃ",
  "atk-s0510a:2246_4": "vaḍḍhetvā arahattaṃ pāpuṇi.",
  "atk-s0510a:2246_5": "Arahattaṃ pana patvā satthāraṃ anujānāpetvā mātāpitaro passituṃ thullakoṭṭhikaṃ gantvā tattha sapadānaṃ",
  "atk-s0510a:2246_6": "piṇḍāya caranto pitu nivesane ābhidosikaṃ kummāsaṃ labhitvā taṃ amataṃ viya paribhuñjanto pitarā nimantito",
  "atk-s0510a:2246_7": "svātanāya adhivāsetvā dutiyadivase pitu nivesane piṇḍapātaṃ paribhuñjitvā alaṅkatapaṭiyatte itthāgārajane",
  "atk-s0510a:2246_8": "upagantvā “kīdisā nāma tā,",
  "atk-s0510a:2246_9": "ayyaputta,",
  "atk-s0510a:2246_10": "accharāyo,",
  "atk-s0510a:2246_11": "yāsaṃ tvaṃ hetu brahmacariyaṃ carasī”tiādīni vatvā palobhanakammaṃ kātuṃ āraddhe tassādhippāyaṃ viparivattetvā",
  "atk-s0510a:2246_12": "aniccatādipaṭisaṃyuttaṃ dhammaṃ kathento –",
  "atk-s0510a:2247_0": "“Passa cittakataṃ bimbaṃ, arukāyaṃ samussitaṃ;",
  "atk-s0510a:2248_0": "Āturaṃ bahusaṅkappaṃ, yassa natthi dhuvaṃ ṭhiti.",
  "atk-s0510a:2249_0": "“Passa cittakataṃ rūpaṃ, maṇinā kuṇḍalena ca;",
  "atk-s0510a:2250_0": "Aṭṭhiṃ tacena onaddhaṃ, saha vatthehi sobhati.",
  "atk-s0510a:2251_0": "“Alattakakatā pādā, mukhaṃ cuṇṇakamakkhitaṃ;",
  "atk-s0510a:2252_0": "Alaṃ bālassa mohāya, no ca pāragavesino.",
  "atk-s0510a:2253_0": "“Aṭṭhāpadakatā kesā, nettā añjanamakkhitā;",
  "atk-s0510a:2254_0": "Alaṃ bālassa mohāya, no ca pāragavesino.",
  "atk-s0510a:2255_0": "“Añjanīva navā cittā, pūtikāyo alaṅkato;",
  "atk-s0510a:2256_0": "Alaṃ bālassa mohāya, no ca pāragavesino.",
  "atk-s0510a:2257_0": "“Odahi migavo pāsaṃ, nāsadā vāguraṃ migo;",
  "atk-s0510a:2258_0": "Bhutvā nivāpaṃ gacchāma, kandante migabandhake.",
  "atk-s0510a:2259_0": "“Chinno pāso migavassa, nāsadā vāguraṃ migo;",
  "atk-s0510a:2260_0": "Bhutvā nivāpaṃ gacchāma, socante migaluddake”ti. ;",
  "atk-s0510a:2261_0": "Imā gāthāyo abhāsi.",
  "atk-s0510a:2261_1": "Imā gāthā vatvā vehāsaṃ abbhuggantvā rañño korabyassa migājinavanuyyāne maṅgalasilāpaṭṭe nisīdi.",
  "atk-s0510a:2261_2": "Therassa kira pitā sattasu dvārakoṭṭhakesu aggaḷaṃ dāpetvā malle āṇāpesi “nikkhamituṃ mā detha,",
  "atk-s0510a:2261_3": "kāsāyāni apanetvā setakāni nivāsāpethā”ti.",
  "atk-s0510a:2261_4": "Tasmā thero ākāsena agamāsi.",
  "atk-s0510a:2261_5": "Atha rājā korabyo therassa tattha nisinnabhāvaṃ sutvā taṃ upasaṅkamitvā sammodanīyaṃ kathaṃ sāraṇīyaṃ vītisāretvā “idha,",
  "atk-s0510a:2261_6": "bho raṭṭhapāla,",
  "atk-s0510a:2261_7": "pabbajanto byādhipārijuññaṃ vā jarābhogañātipārijuññaṃ vā patto pabbajati,",
  "atk-s0510a:2261_8": "tvaṃ pana kiñcipi pārijuññaṃ anupagato eva kasmā pabbajasī”ti pucchi.",
  "atk-s0510a:2261_9": "Athassa thero “upaniyyati loko addhuvo,",
  "atk-s0510a:2261_10": "atāṇo loko anabhissaro,",
  "atk-s0510a:2261_11": "asaraṇo loko sabbaṃ pahāya gamanīyaṃ,",
  "atk-s0510a:2261_12": "ūno loko atitto taṇhādāso”ti imesaṃ catunnaṃ dhammuddesānaṃ attanā viditabhāvaṃ kathetvā tassā desanāya anugītiṃ kathento –",
  "atk-s0510a:2262_0": "“Passāmi loke sadhane manusse, laddhāna vittaṃ na dadanti mohā;",
  "atk-s0510a:2263_0": "Luddhā dhanaṃ sannicayaṃ karonti, bhiyyova kāme abhipatthayanti.",
  "atk-s0510a:2264_0": "“Rājā pasayhappathaviṃ vijetvā, sasāgarantaṃ mahimāvasanto;",
  "atk-s0510a:2265_0": "Oraṃ samuddassa atittarūpo, pāraṃ samuddassapi patthayetha.",
  "atk-s0510a:2266_0": "“Rājā ca aññe ca bahū manussā, avītataṇhā maraṇaṃ upenti;",
  "atk-s0510a:2267_0": "Ūnāva hutvāna jahanti dehaṃ, kāmehi lokamhi na hatthi titti.",
  "atk-s0510a:2268_0": "“Kandanti naṃ ñātī pakiriya kese, ‘aho vatā no amarā’ti cāhu;",
  "atk-s0510a:2269_0": "Vatthena naṃ pārutaṃ nīharitvā, citaṃ samodhāya tato ḍahanti.",
  "atk-s0510a:2270_0": "“So ḍayhati sūlehi tujjamāno, ekena vatthena pahāya bhoge;",
  "atk-s0510a:2271_0": "Na mīyamānassa bhavanti tāṇā, ñātī ca mittā atha vā sahāyā.",
  "atk-s0510a:2272_0": "“Dāyādakā tassa dhanaṃ haranti, satto pana gacchati yena kammaṃ;",
  "atk-s0510a:2273_0": "Na mīyamānaṃ dhanamanveti kiñci, puttā ca dārā ca dhanañca raṭṭhaṃ.",
  "atk-s0510a:2274_0": "“Na dīghamāyuṃ labhate dhanena, na cāpi vittena jaraṃ vihanti;",
  "atk-s0510a:2275_0": "Appaṃ hidaṃ jīvitamāhu dhīrā, asassataṃ vippariṇāmadhammaṃ.",
  "atk-s0510a:2276_0": "“Aḍḍhā daliddā ca phusanti phassaṃ, bālo ca dhīro ca tatheva phuṭṭho;",
  "atk-s0510a:2277_0": "Bālo hi bālyā vadhitova seti, dhīro ca no vedhati phassaphuṭṭho.",
  "atk-s0510a:2278_0": "“Tasmā hi paññāva dhanena seyyā, yāya vosānamidhādhigacchati;",
  "atk-s0510a:2279_0": "Abyositattā hi bhavābhavesu, pāpāni kammāni karoti mohā.",
  "atk-s0510a:2280_0": "“Upeti gabbhañca parañca lokaṃ, saṃsāramāpajjaparamparāya;",
  "atk-s0510a:2281_0": "Tassappapañño abhisaddahanto, upeti gabbhañca parañca lokaṃ.",
  "atk-s0510a:2282_0": "“Coro yathā sandhimukhe gahīto, sakammunā haññati pāpadhammo;",
  "atk-s0510a:2283_0": "Evaṃ pajā pecca paramhi loke, sakammunā haññati pāpadhammo.",
  "atk-s0510a:2284_0": "“Kāmā hi citrā madhurā manoramā, virūparūpena mathenti cittaṃ;",
  "atk-s0510a:2285_0": "Ādīnavaṃ kāmaguṇesu disvā, tasmā ahaṃ pabbajitomhi rāja.",
  "atk-s0510a:2286_0": "“Dumapphalānīva patanti māṇavā, daharā ca vuḍḍhā ca sarīrabhedā;",
  "atk-s0510a:2287_0": "Etampi disvāna pabbajitomhi rāja, apaṇṇakaṃ sāmaññameva seyyo.",
  "atk-s0510a:2288_0": "“Saddhāyāhaṃ pabbajito, upeto jinasāsane;",
  "atk-s0510a:2289_0": "Avañjhā mayhaṃ pabbajjā, anaṇo bhuñjāmi bhojanaṃ.",
  "atk-s0510a:2290_0": "“Kāme ādittato disvā, jātarūpāni satthato;",
  "atk-s0510a:2291_0": "Gabbhāvokkantito dukkhaṃ, nirayesu mahabbhayaṃ.",
  "atk-s0510a:2292_0": "“Etamādīnavaṃ ñatvā, saṃvegaṃ alabhiṃ tadā;",
  "atk-s0510a:2293_0": "Sohaṃ viddho tadā santo, sampatto āsavakkhayaṃ.",
  "atk-s0510a:2294_0": "“Pariciṇṇo mayā satthā, kataṃ buddhassa sāsanaṃ;",
  "atk-s0510a:2295_0": "Ohito garuko bhāro, bhavanetti samūhatā.",
  "atk-s0510a:2296_0": "“Yassatthāya pabbajito, agārasmānagāriyaṃ;",
  "atk-s0510a:2297_0": "So me attho anuppatto, sabbasaṃyojanakkhayo”ti. –",
  "atk-s0510a:2298_0": "Imā gāthā avoca.",
  "atk-s0510a:2298_1": "Evaṃ thero rañño korabyassa dhammaṃ desetvā satthu santikameva gato.",
  "atk-s0510a:2298_2": "Satthā ca aparabhāge ariyagaṇamajjhe nisinno theraṃ saddhāpabbajitānaṃ aggaṭṭhāne ṭhapesi.",
  "atk-s0510a:2299_0": "97- 8.",
  "atk-s0510a:2299_1": "Evaṃ so thero pattaetadaggaṭṭhāno pubbakammaṃ saritvā somanassajāto pubbacaritāpadānaṃ pakāsento padumuttarassa bhagavatotiādimāha.",
  "atk-s0510a:2299_2": "Varanāgo mayā dinnoti tassa bhagavato rūpakāye pasīditvā varo uttamo seṭṭho īsādanto rathīsāsadisadanto urūḷhavā bhāravaho rājāraho vā.",
  "atk-s0510a:2299_3": "Setacchattopasobhitoti hatthikkhandhe ussāpitasetacchattena upasevito sobhamāno.",
  "atk-s0510a:2299_4": "Punapi kiṃ visiṭṭho varanāgo?",
  "atk-s0510a:2299_5": "Sakappano hatthālaṅkārasahito.",
  "atk-s0510a:2299_6": "Saṅghārāmaṃ buddhappamukhassa bhikkhusaṅghassa vasanatthāya ārāmaṃ vihāraṃ akārayiṃ kāresiṃ.",
  "atk-s0510a:2300_0": "99.",
  "atk-s0510a:2300_1": "Catupaññāsasahassānīti tasmiṃ kārāpite vihārabbhantare catupaññāsasahassāni pāsādāni ca ahaṃ akārayiṃ kāresinti attho.",
  "atk-s0510a:2300_2": "Mahoghadānaṃ karitvānāti sabbaparikkhārasahitaṃ mahoghasadisaṃ mahādānaṃ sajjetvā mahesino munino niyyādesinti attho.",
  "atk-s0510a:2301_0": "100.",
  "atk-s0510a:2301_1": "Anumodi mahāvīroti caturāsaṅkhyeyyasatasahassesu kappesu abbocchinnaussāhasaṅkhātena vīriyena mahāvīro",
  "atk-s0510a:2301_2": "sayambhū sayameva bhūto jāto laddhasabbaññutaññāṇo aggo seṭṭho puggalo anumodi vihārānumodanaṃ akāsi.",
  "atk-s0510a:2301_3": "Sabbe jane hāsayantoti sakalānantāparimāṇe devamanusse hāsayanto santuṭṭhe kurumāno amatanibbānapaṭisaṃyuttaṃ",
  "atk-s0510a:2301_4": "catusaccadhammadesanaṃ desesi pakāsesi vivari vibhaji uttānī akāsīti attho.",
  "atk-s0510a:2302_0": "101.",
  "atk-s0510a:2302_1": "Taṃ me viyākāsīti taṃ mayhaṃ katapuññaṃ balaṃ visesena pākaṭaṃ akāsi.",
  "atk-s0510a:2302_2": "Jalajuttamanāmakoti jale jātaṃ jalajaṃ padumaṃ,",
  "atk-s0510a:2302_3": "padumuttaranāmakoti attho.",
  "atk-s0510a:2302_4": "“Jalanuttamanāyako”tipi pāṭho.",
  "atk-s0510a:2302_5": "Tattha attano pabhāya jalantīti jalanā,",
  "atk-s0510a:2302_6": "candimasūriyadevabrahmāno,",
  "atk-s0510a:2302_7": "tesaṃ jalanānaṃ uttamoti jalanuttamo.",
  "atk-s0510a:2302_8": "Sabbasattānaṃ nāyako uttamoti nāyako,",
  "atk-s0510a:2302_9": "sambhāravante satte nibbānaṃ neti pāpetīti vā nāyako,",
  "atk-s0510a:2302_10": "jalanuttamo ca so nāyako cāti jalanuttamanāyako.",
  "atk-s0510a:2302_11": "Bhikkhusaṅghe nisīditvāti bhikkhusaṅghassa majjhe nisinno imā gāthā abhāsatha pākaṭaṃ katvā kathesīti attho.",
  "atk-s0510a:2302_12": "Sesaṃ uttānatthamevāti.",
  "atk-s0510a:2303_0": "Raṭṭhapālattheraapadānavaṇṇanā samattā.",
  "atk-s0510a:2304_0": "9. Sopākattheraapadānavaṇṇanā",
  "atk-s0510a:2305_0": "Pabbhāraṃ sodhayantassātiādikaṃ āyasmato sopākattherassa apadānaṃ.",
  "atk-s0510a:2305_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2305_2": "bhagavato kāle aññatarassa kuṭumbikassa putto hutvā nibbatti.",
  "atk-s0510a:2305_3": "Ekadivasaṃ satthāraṃ disvā bījapūraphalāni satthu upanesi,",
  "atk-s0510a:2305_4": "paribhuñji bhagavā tassānukampaṃ upādāya.",
  "atk-s0510a:2305_5": "So bhikkhu satthari saṅghe ca abhippasanno salākabhattaṃ paṭṭhapetvā saṅghuddesavasena tiṇṇaṃ bhikkhūnaṃ yāvatāyukaṃ khīrabhattaṃ adāsi.",
  "atk-s0510a:2305_6": "So tehi puññehi aparāparaṃ devamanussesu sampattiyo anubhavanto ekadā manussayoniyaṃ nibbatto ekassa paccekabuddhassa khīrabhattaṃ adāsi.",
  "atk-s0510a:2306_0": "Evaṃ tattha tattha puññāni katvā sugatīsuyeva paribbhamanto imasmiṃ buddhuppāde purimakammanissandena",
  "atk-s0510a:2306_1": "sāvatthiyaṃ aññatarāya duggatitthiyā kucchimhi paṭisandhiṃ gaṇhi.",
  "atk-s0510a:2306_2": "Sā taṃ dasamāse kucchinā pariharitvā paripakke gabbhe vijāyanakāle vijāyituṃ asakkontī mucchaṃ āpajjitvā bahuvelaṃ matā viya nipajji.",
  "atk-s0510a:2306_3": "Ñātakā “matā”ti saññāya susānaṃ netvā citakaṃ āropetvā devatānubhāvena vātavuṭṭhiyā uṭṭhitāya aggiṃ adatvā pakkamiṃsu.",
  "atk-s0510a:2306_4": "Dārako pacchimabhavikattā devatānubhāveneva arogo hutvā mātukucchito nikkhami.",
  "atk-s0510a:2306_5": "Mātā pana kālamakāsi.",
  "atk-s0510a:2306_6": "Devatā manussarūpenupagamma taṃ gahetvā susānagopakassa gehe ṭhapetvā katipāhaṃ kālaṃ patirūpena āhārena posesi.",
  "atk-s0510a:2306_7": "Tato paraṃ susānagopako attano puttaṃ katvā vaḍḍhesi.",
  "atk-s0510a:2306_8": "So tathā vaḍḍhento tassa puttena suppiyena nāma dārakena saddhiṃ kīḷanto vicari.",
  "atk-s0510a:2306_9": "Tassa susāne jātasaṃvaḍḍhabhāvato sopākoti samaññā ahosi.",
  "atk-s0510a:2307_0": "Athekadivasaṃ sattavassikaṃ taṃ bhagavā paccūsavelāyaṃ ñāṇajālaṃ pattharitvā veneyyabandhave olokento",
  "atk-s0510a:2307_1": "ñāṇajālassa antogataṃ disvā susānaṭṭhānaṃ agamāsi.",
  "atk-s0510a:2307_2": "Dārako pubbahetunā codiyamāno pasannamānaso satthāraṃ upasaṅkamitvā vanditvā aṭṭhāsi.",
  "atk-s0510a:2307_3": "Satthā tassa dhammaṃ kathesi.",
  "atk-s0510a:2307_4": "So dhammaṃ sutvā pabbajjaṃ yācitvā pitarā “anuññātosī”ti vutto pitaraṃ satthu santikaṃ ānesi.",
  "atk-s0510a:2307_5": "Tassa pitā satthāraṃ vanditvā “imaṃ dārakaṃ pabbājetha,",
  "atk-s0510a:2307_6": "bhante”ti anujāni,",
  "atk-s0510a:2307_7": "taṃ pabbājetvā bhagavā mettābhāvanāya niyojesi.",
  "atk-s0510a:2307_8": "So mettākammaṭṭhānaṃ gahetvā susāne viharanto nacirasseva mettājhānaṃ pādakaṃ katvā vipassanaṃ vaḍḍhetvā arahattaṃ sacchākāsi.",
  "atk-s0510a:2307_9": "Arahā hutvāpi aññesaṃ sosānikabhikkhūnaṃ mettābhāvanāvidhiṃ dassento “yathāpi ekaputtasmi”nti gāthaṃ abhāsi.",
  "atk-s0510a:2307_10": "Idaṃ vuttaṃ hoti –",
  "atk-s0510a:2307_11": "yathā ekaputtake piye manāpe mātā pitā ca kusalī ekantahitesī bhaveyya,",
  "atk-s0510a:2307_12": "evaṃ puratthimādibhedāsu sabbāsu disāsu kāmabhavādibhedesu vā sabbesu bhavesu daharādibhedāsu sabbāsu",
  "atk-s0510a:2307_13": "avatthāsupi ṭhitesu sabbesu sattesu ekantahitesitāya kusalī bhaveyya “mitto, udāsino,",
  "atk-s0510a:2307_14": "paccatthiko”ti sīmaṃ akatvā sīmāya sambhedavasena sabbattha ekarasaṃ mettaṃ bhāveyyāti imaṃ pana gāthaṃ",
  "atk-s0510a:2307_15": "vatvā “sace tumhe āyasmanto evaṃ mettaṃ bhāveyyātha,",
  "atk-s0510a:2307_16": "ye te bhagavatā ‘sukhaṃ supatī’tiādinā ekādasa mettānisaṃsā ca vuttā,",
  "atk-s0510a:2307_17": "ekaṃsena tesaṃ bhāgino bhavathā”ti ovādaṃ adāsi.",
  "atk-s0510a:2308_0": "112.",
  "atk-s0510a:2308_1": "Evaṃ so pattaphalādhigamo attano katapuññaṃ paccavekkhitvā sañjātasomanasso pubbacaritāpadānaṃ dassento pabbhāraṃ sodhayantassātiādimāha.",
  "atk-s0510a:2308_2": "Tattha pabbhāranti silāpabbatassa vivekaṭṭhānaṃ,",
  "atk-s0510a:2308_3": "taṃ pabbajitānurūpattā iṭṭhakapākāraṃ katvā dvārakavāṭaṃ yojetvā bhikkhūnaṃ vasanatthāya adāsi,",
  "atk-s0510a:2308_4": "pakārena bharo patthetabboti pabbhāro,",
  "atk-s0510a:2308_5": "taṃ sodhayantassa mama santikaṃ siddhattho nāma bhagavā āgacchi pāpuṇi.",
  "atk-s0510a:2309_0": "113.",
  "atk-s0510a:2309_1": "Buddhaṃ upagataṃ disvāti evaṃ mama santikaṃ āgataṃ disvā tādino iṭṭhāniṭṭhesu akampiyasabhāvattā tādiguṇayuttassa",
  "atk-s0510a:2309_2": "lokajeṭṭhassa buddhassa santharaṃ tiṇapaṇṇādisantharaṃ kaṭṭhattharaṃ paññāpetvā niṭṭhāpetvā pupphāsanaṃ",
  "atk-s0510a:2309_3": "pupphamayaṃ āsanaṃ ahaṃ adāsiṃ.",
  "atk-s0510a:2310_0": "114.",
  "atk-s0510a:2310_1": "Pupphāsane nisīditvāti tasmiṃ paññatte pupphāsane nisīditvā lokanāyako siddhattho bhagavā.",
  "atk-s0510a:2310_2": "Mamañca gatimaññāyāti mayhaṃ gatiṃ āyatiṃ uppattiṭṭhānaṃ aññāya jānitvā aniccataṃ aniccabhāvaṃ udāhari kathesi.",
  "atk-s0510a:2311_0": "115.",
  "atk-s0510a:2311_1": "Aniccā vata saṅkhārāti vata ekantena saṅkhārā paccayehi samecca samāgantvā karīyamānā sabbe sappaccayadhammā hutvā abhāvaṭṭhena aniccā.",
  "atk-s0510a:2311_2": "Uppādavayadhamminoti uppajjitvā vinassanasabhāvā uppajjitvā pātubhavitvā ete saṅkhārā nirujjhanti vinassantīti attho.",
  "atk-s0510a:2311_3": "Tesaṃ vūpasamo sukhoti tesaṃ saṅkhārānaṃ visesena upasamo sukho,",
  "atk-s0510a:2311_4": "tesaṃ vūpasamakaraṃ nibbānameva ekantasukhanti attho.",
  "atk-s0510a:2312_0": "116.",
  "atk-s0510a:2312_1": "Idaṃ vatvāna sabbaññūti sabbadhammajānanako bhagavā lokānaṃ jeṭṭho vuḍḍho narānaṃ āsabho padhāno vīro",
  "atk-s0510a:2312_2": "idaṃ aniccapaṭisaṃyuttaṃ dhammadesanaṃ vatvāna kathetvā ambare ākāse haṃsarājā iva nabhaṃ ākāsaṃ abbhuggamīti",
  "atk-s0510a:2312_3": "sambandho.",
  "atk-s0510a:2313_0": "117.",
  "atk-s0510a:2313_1": "Sakaṃ diṭṭhiṃ attano laddhiṃ khantiṃ ruciṃ ajjhāsayaṃ jahitvāna pahāya.",
  "atk-s0510a:2313_2": "Bhāvayāniccasaññahanti anicce aniccanti pavattasaññaṃ ahaṃ bhāvayiṃ vaḍḍhesiṃ manasi akāsiṃ.",
  "atk-s0510a:2313_3": "Tattha kālaṃ kato ahanti tattha tissaṃ jātiyaṃ tato jātito ahaṃ kālaṃ kato mato.",
  "atk-s0510a:2314_0": "118.",
  "atk-s0510a:2314_1": "Dve sampattī anubhotvāti manussasampattidibbasampattisaṅkhātā dve sampattiyo anubhavitvā.",
  "atk-s0510a:2314_2": "Sukkamūlena coditoti purāṇakusalamūlena,",
  "atk-s0510a:2314_3": "mūlabhūtena kusalena vā codito sañcodito.",
  "atk-s0510a:2314_4": "Pacchime bhave sampatteti pariyosāne bhave sampatte pāpuṇite.",
  "atk-s0510a:2314_5": "Sapākayonupāgaminti sakaṃ pacitabhattaṃ sapākaṃ yoniṃ upāgamiṃ.",
  "atk-s0510a:2314_6": "Yassa kulassa attano pacitabhattaṃ aññehi abhuñjanīyaṃ,",
  "atk-s0510a:2314_7": "tasmiṃ caṇḍālakule nibbattosmīti attho.",
  "atk-s0510a:2314_8": "Atha vā sā vuccati sunakho,",
  "atk-s0510a:2314_9": "sunakhocchiṭṭhabhattabhuñjanakacaṇḍālakule jātoti attho.",
  "atk-s0510a:2314_10": "Sesaṃ uttānatthamevāti.",
  "atk-s0510a:2315_0": "Sopākattheraapadānavaṇṇanā samattā.",
  "atk-s0510a:2316_0": "10. Sumaṅgalattheraapadānavaṇṇanā",
  "atk-s0510a:2317_0": "Āhutiṃ yiṭṭhukāmotiādikaṃ āyasmato sumaṅgalattherassa apadānaṃ.",
  "atk-s0510a:2317_1": "Ayampāyasmā purimabuddhesu katādhikāro tattha tattha bhave vivaṭṭūpanissayāni puññāni upacinanto piyadassissa",
  "atk-s0510a:2317_2": "bhagavato kāle rukkhadevatā hutvā nibbatti.",
  "atk-s0510a:2317_3": "So ekadivasaṃ satthāraṃ nhatvā ekacīvaraṃ ṭhitaṃ disvā somanassappatto apphoṭesi.",
  "atk-s0510a:2317_4": "So tena puññena devamanussesu saṃsaranto imasmiṃ buddhuppāde sāvatthiyā avidūre aññatarasmiṃ gāmake tādisena kammanissandena daliddakule nibbatti,",
  "atk-s0510a:2317_5": "tassa sumaṅgaloti nāmaṃ ahosi.",
  "atk-s0510a:2317_6": "So vayappatto khujjakāsitanaṅgalakuddālaparikkhāro hutvā kasiyā jīvikaṃ kappesi.",
  "atk-s0510a:2317_7": "So ekadivasaṃ raññā pasenadinā kosalena bhagavato bhikkhusaṅghassa ca mahādāne pavattiyamāne dānūpakaraṇāni",
  "atk-s0510a:2317_8": "gahetvā āgacchantehi manussehi saddhiṃ dadhighaṭaṃ gahetvā āgato bhikkhūnaṃ sakkārasammānaṃ disvā “ime",
  "atk-s0510a:2317_9": "samaṇā sakyaputtiyā sukhumavatthanivatthā subhojanāni bhuñjitvā nivātesu senāsanesu viharanti,",
  "atk-s0510a:2317_10": "yaṃnūnāhampi pabbajeyya”nti cintetvā aññataraṃ mahātheraṃ upasaṅkamitvā attano pabbajādhippāyaṃ nivedesi.",
  "atk-s0510a:2317_11": "So taṃ karuṇāyanto pabbājetvā kammaṭṭhānaṃ ācikkhi.",
  "atk-s0510a:2317_12": "So araññe viharanto ekakavihāre nibbinno ukkaṇṭhito hutvā vibbhamitukāmo ñātigāmaṃ gacchanto antarāmagge",
  "atk-s0510a:2317_13": "kacchaṃ bandhitvā khettaṃ kasante kiliṭṭhavatthanivatthe samantato rajokiṇṇasarīre vātātapena sussante",
  "atk-s0510a:2317_14": "khettaṃ kassake manusse disvā “mahantaṃ vatime sattā jīvikanimittaṃ dukkhaṃ paccanubhavantī”ti saṃvegaṃ",
  "atk-s0510a:2317_15": "paṭilabhi.",
  "atk-s0510a:2317_16": "Ñāṇassa paripākagatattā cassa yathāgahitaṃ kammaṭṭhānaṃ upaṭṭhāsi.",
  "atk-s0510a:2317_17": "So aññataraṃ rukkhamūlaṃ upagantvā vivekaṃ labhitvā yonisomanasikaronto vipassanaṃ vaḍḍhetvā maggapaṭipāṭiyā arahattaṃ pāpuṇi.",
  "atk-s0510a:2318_0": "124.",
  "atk-s0510a:2318_1": "Evaṃ so pattaarahattaphalo attano pubbakammaṃ saritvā somanassavasena pubbacaritāpadānaṃ pakāsento āhutiṃ yiṭṭhukāmohantiādimāha.",
  "atk-s0510a:2318_2": "Tattha āhutinti annapānādianekavidhaṃ pūjāsakkārūpakaraṇaṃ.",
  "atk-s0510a:2318_3": "Yiṭṭhukāmoti yajitukāmo,",
  "atk-s0510a:2318_4": "dānaṃ dātukāmo ahaṃ.",
  "atk-s0510a:2318_5": "Paṭiyādetvāna bhojananti āhāraṃ paṭiyādetvā nipphādetvā.",
  "atk-s0510a:2318_6": "Brāhmaṇe paṭimānentoti paṭiggāhake suddhapabbajite pariyesanto.",
  "atk-s0510a:2318_7": "Visāle māḷake ṭhitoti parisuddhapaṇḍarapulinatalābhirāme vipule māḷake ṭhito.",
  "atk-s0510a:2319_0": "125- 7.",
  "atk-s0510a:2319_1": "Athaddasāsiṃ sambuddhantiādīsu mahāyasaṃ mahāparivāraṃ sabbalokaṃ sakalasattalokaṃ vinetānaṃ visesena",
  "atk-s0510a:2319_2": "netāraṃ nibbānasampāpakaṃ sayambhuṃ sayameva bhūtaṃ anācariyakaṃ aggapuggalaṃ seṭṭhapuggalaṃ bhagavantaṃ",
  "atk-s0510a:2319_3": "bhagyavantādiguṇayuttaṃ jutimantaṃ nīlapītādipabhāsampannaṃ sāvakehi purakkhataṃ parivāritaṃ ādiccamiva",
  "atk-s0510a:2319_4": "sūriyamiva rocantaṃ sobhamānaṃ rathiyaṃ vīthiyaṃ paṭipannakaṃ gacchantaṃ piyadassiṃ nāma sambuddhaṃ addasinti",
  "atk-s0510a:2319_5": "sambandho.",
  "atk-s0510a:2319_6": "Añjaliṃ paggahetvānāti bandhañjalipuṭaṃ sirasi katvā sakaṃ cittaṃ attano cittaṃ pasādayiṃ itthambhūtassa",
  "atk-s0510a:2319_7": "bhagavato guṇe pasādesiṃ pasannamakāsinti attho.",
  "atk-s0510a:2319_8": "Manasāva nimantesinti cittena pavāresiṃ.",
  "atk-s0510a:2319_9": "Āgacchatu mahāmunīti mahito pūjāraho muni bhagavā mama nivesanaṃ āgacchatu.",
  "atk-s0510a:2320_0": "128.",
  "atk-s0510a:2320_1": "Mama saṅkappamaññāyāti mayhaṃ cittasaṅkappaṃ ñatvā loke sattaloke anuttaro uttaravirahito satthā khīṇāsavasahassehi",
  "atk-s0510a:2320_2": "arahantasahassehi parivuto mama dvāraṃ mayhaṃ gehadvāraṃ upāgami sampāpuṇi.",
  "atk-s0510a:2321_0": "129.",
  "atk-s0510a:2321_1": "Tassa sampattassa satthuno evaṃ namakkāramakāsiṃ.",
  "atk-s0510a:2321_2": "Purisājañña purisānaṃ ājañña, seṭṭha,",
  "atk-s0510a:2321_3": "mama namakkāro te tuyhaṃ atthu bhavatu.",
  "atk-s0510a:2321_4": "Purisuttama purisānaṃ uttama adhikaguṇavisiṭṭha te tuyhaṃ mama namakkāro atthu.",
  "atk-s0510a:2321_5": "Pāsādaṃ pasādajanakaṃ mama nivesanaṃ abhiruhitvā sīhāsane uttamāsane nisīdatanti āyācinti attho.",
  "atk-s0510a:2322_0": "130.",
  "atk-s0510a:2322_1": "Danto dantaparivāroti sayaṃ dvārattayena danto tathā dantāhi bhikkhubhikkhunīupāsakaupāsikāsaṅkhātāhi catūhi parisāhi parivārito.",
  "atk-s0510a:2322_2": "Tiṇṇo tārayataṃ varoti sayaṃ tiṇṇo saṃsārato uttiṇṇo nikkhanto tārayataṃ tārayantānaṃ visiṭṭhapuggalānaṃ",
  "atk-s0510a:2322_3": "varo uttamo bhagavā mamārādhanena pāsādaṃ abhiruhitvā pavarāsane uttamāsane nisīdi nisajjaṃ kappesi.",
  "atk-s0510a:2323_0": "131.",
  "atk-s0510a:2323_1": "Yaṃ me atthi sake geheti attano gehe yaṃ āmisaṃ paccupaṭṭhitaṃ sampāditaṃ rāsikataṃ atthi.",
  "atk-s0510a:2323_2": "Tāhaṃ buddhassa pādāsinti buddhassa buddhappamukhassa saṅghassa taṃ āmisaṃ pādāsiṃ pa-",
  "atk-s0510a:2323_3": "kārena ādarena vā adāsinti attho.",
  "atk-s0510a:2323_4": "Pasanno sehi pāṇibhīti attano dvīhi hatthehi passannacitto gahetvā pādāsinti attho.",
  "atk-s0510a:2324_0": "132.",
  "atk-s0510a:2324_1": "Pasannacitto pasāditamanasaṅkappo sumano sundaramano.",
  "atk-s0510a:2324_2": "Vedajāto jātavedo uppannasomanasso katañjalī sirasi ṭhapitaañjalipuṭo buddhaseṭṭhaṃ namassāmi seṭṭhassa buddhassa paṇāmaṃ karomīti attho.",
  "atk-s0510a:2324_3": "Aho buddhassuḷāratāti paṭividdhacatusaccassa satthuno uḷāratā mahantabhāvo aho acchariyanti attho.",
  "atk-s0510a:2325_0": "133.",
  "atk-s0510a:2325_1": "Aṭṭhannaṃ payirūpāsatanti payirupāsantānaṃ bhuñjaṃ bhuñjantānaṃ aṭṭhannaṃ ariyapuggalānaṃ antare khīṇāsavā arahantova bahūti attho.",
  "atk-s0510a:2325_2": "Tuyheveso ānubhāvoti eso ākāsacaraṇaummujjananimujjanādiānubhāvo tuyheva tuyhaṃ eva ānubhāvo, nāññesaṃ.",
  "atk-s0510a:2325_3": "Saraṇaṃ taṃ upemahanti taṃ itthambhūtaṃ tuvaṃ saraṇaṃ tāṇaṃ leṇaṃ parāyananti upemi gacchāmi jānāmi vāti attho.",
  "atk-s0510a:2326_0": "134.",
  "atk-s0510a:2326_1": "Lokajeṭṭho narāsabho piyadassī bhagavā bhikkhusaṅghamajjhe nisīditvā imā byākaraṇagāthā abhāsatha kathesīti attho.",
  "atk-s0510a:2326_2": "Sesaṃ suviññeyyamevāti.",
  "atk-s0510a:2327_0": "Sumaṅgalattheraapadānavaṇṇanā samattā.",
  "atk-s0510a:2328_0": "Dutiyassa sīhāsanavaggassa vaṇṇanā samattā.",
  "atk-s0510a:2329_0": "3. Subhūtivaggo",
  "atk-s0510a:2330_0": "1. Subhūtittheraapadānavaṇṇanā",
  "atk-s0510a:2331_0": "Himavantassāvidūretiādikaṃ āyasmato subhūtittherassa apadānaṃ.",
  "atk-s0510a:2331_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto ito kappasatasahassamatthake",
  "atk-s0510a:2331_2": "anuppanneyeva padumuttare bhagavati lokanāthe haṃsavatīnagare aññatarassa brāhmaṇamahāsālassa ekaputtako",
  "atk-s0510a:2331_3": "hutvā nibbatti,",
  "atk-s0510a:2331_4": "tassa nandamāṇavoti nāmaṃ akaṃsu.",
  "atk-s0510a:2331_5": "So vayappatto tayo vede uggaṇhitvā tattha sāraṃ apassanto attano parivārabhūtehi catucattālīsāya māṇavasahassehi",
  "atk-s0510a:2331_6": "saddhiṃ pabbatapāde isipabbajjaṃ pabbajitvā aṭṭha samāpattiyo pañcābhiññāyo ca nibbattesi.",
  "atk-s0510a:2331_7": "Antevāsikānampi kammaṭṭhānaṃ ācikkhi.",
  "atk-s0510a:2331_8": "Tepi nacirasseva jhānalābhino ahesuṃ.",
  "atk-s0510a:2332_0": "Tena ca samayena padumuttaro bhagavā loke uppajjitvā haṃsavatīnagaraṃ upanissāya viharanto ekadivasaṃ",
  "atk-s0510a:2332_1": "paccūsasamaye lokaṃ volokento nandatāpasassa antevāsikajaṭilānaṃ arahattūpanissayaṃ,",
  "atk-s0510a:2332_2": "nandatāpasassa ca dvīhaṅgehi samannāgatassa sāvakaṭṭhānantarassa patthanaṃ disvā pātova sarīrapaṭijagganaṃ",
  "atk-s0510a:2332_3": "katvā pubbaṇhasamaye pattacīvaramādāya aññaṃ kañci anāmantetvā sīho viya ekacaro nandatāpasassa antevāsikesu",
  "atk-s0510a:2332_4": "phalāphalatthāya gatesu “buddhabhāvaṃ me jānātū”ti passantasseva nandatāpasassa ākāsato otaritvā pathaviyaṃ",
  "atk-s0510a:2332_5": "patiṭṭhāsi.",
  "atk-s0510a:2332_6": "Nandatāpaso buddhānubhāvañceva lakkhaṇapāripūriñca disvā lakkhaṇamante sammasitvā “imehi lakkhaṇehi samannāgato",
  "atk-s0510a:2332_7": "nāma agāraṃ ajjhāvasanto rājā hoti cakkavattī,",
  "atk-s0510a:2332_8": "pabbajanto loke vivaṭacchedo sabbaññū buddho hoti,",
  "atk-s0510a:2332_9": "ayaṃ purisājānīyo nissaṃsayaṃ buddho”ti ñatvā paccuggamanaṃ katvā pañcapatiṭṭhitena vanditvā āsanaṃ paññāpetvā adāsi.",
  "atk-s0510a:2332_10": "Nisīdi bhagavā paññatte āsane.",
  "atk-s0510a:2332_11": "Nandatāpasopi attano anucchavikaṃ āsanaṃ gahetvā ekamantaṃ nisīdi.",
  "atk-s0510a:2332_12": "Tasmiṃ samaye catucattālīsasahassajaṭilā paṇītapaṇītāni ojavantāni phalāphalāni gahetvā ācariyassa santikaṃ",
  "atk-s0510a:2332_13": "sampattā buddhānañceva ācariyassa ca nisinnākāraṃ oloketvā āhaṃsu – “ācariya,",
  "atk-s0510a:2332_14": "mayaṃ ‘imasmiṃ loke tumhehi mahantataro natthī’ti vicarāma,",
  "atk-s0510a:2332_15": "ayaṃ pana puriso tumhehi mahantataro maññe”ti.",
  "atk-s0510a:2332_16": "Nandatāpaso – “tātā,",
  "atk-s0510a:2332_17": "kiṃ vadetha,",
  "atk-s0510a:2332_18": "tumhe sāsapena saddhiṃ aṭṭhasaṭṭhiyojanasatasahassubbedhaṃ sineruṃ upametuṃ icchatha,",
  "atk-s0510a:2332_19": "sabbaññubuddhena saddhiṃ mā maṃ upamitthā”ti āha.",
  "atk-s0510a:2332_20": "Atha te tāpasā –",
  "atk-s0510a:2332_21": "“sace ayaṃ orako abhavissa,",
  "atk-s0510a:2332_22": "na amhākaṃ ācariyo evaṃ upamaṃ āhareyya.",
  "atk-s0510a:2332_23": "Yāva mahāvatāyaṃ purisājānīyo”ti pādesu nipatitvā sirasā vandiṃsu.",
  "atk-s0510a:2332_24": "Atha te ācariyo āha – “tātā,",
  "atk-s0510a:2332_25": "amhākaṃ buddhānaṃ anucchaviko deyyadhammo natthi,",
  "atk-s0510a:2332_26": "bhagavā ca bhikkhācāravelāyaṃ idhāgato,",
  "atk-s0510a:2332_27": "tasmā mayaṃ yathābalaṃ deyyadhammaṃ dassāma,",
  "atk-s0510a:2332_28": "tumhehi yaṃ yaṃ paṇītaṃ phalāphalaṃ ābhataṃ,",
  "atk-s0510a:2332_29": "taṃ taṃ āharathā”ti āharāpetvā sahattheneva dhovitvā sayaṃ tathāgatassa patte patiṭṭhāpesi.",
  "atk-s0510a:2332_30": "Satthārā phalāphale paṭiggahitamatte devatā dibbojaṃ pakkhipiṃsu.",
  "atk-s0510a:2332_31": "Tāpaso udakampi sayameva parissāvetvā adāsi.",
  "atk-s0510a:2332_32": "Tato bhojanakiccaṃ niṭṭhāpetvā nisinne satthari sabbe antevāsike pakkositvā satthu santike sāraṇīyaṃ kathaṃ kathento nisīdi.",
  "atk-s0510a:2332_33": "Satthā “bhikkhusaṅgho āgacchatū”ti cintesi.",
  "atk-s0510a:2332_34": "Satthu cittaṃ ñatvā satasahassamattā khīṇāsavā āgantvā satthāraṃ vanditvā aṭṭhaṃsu.",
  "atk-s0510a:2333_0": "Atha nandatāpaso antevāsike āmantesi – “tātā,",
  "atk-s0510a:2333_1": "buddhānaṃ nisinnāsanampi nīcaṃ,",
  "atk-s0510a:2333_2": "samaṇasatasahassassapi āsanaṃ natthi.",
  "atk-s0510a:2333_3": "Tumhehi ajja uḷāraṃ bhagavato bhikkhusaṅghassa ca sakkāraṃ kātuṃ vaṭṭati,",
  "atk-s0510a:2333_4": "pabbatapādato vaṇṇagandhasampannāni pupphāni āharathā”ti āha.",
  "atk-s0510a:2333_5": "Acinteyyattā iddhivisayassa te muhutteneva vaṇṇagandharasasampannāni pupphāni āharitvā buddhānaṃ yojanappamāṇaṃ pupphāsanaṃ paññāpesuṃ.",
  "atk-s0510a:2333_6": "Aggasāvakānaṃ tigāvutaṃ,",
  "atk-s0510a:2333_7": "sesabhikkhūnaṃ aḍḍhayojanādibhedaṃ,",
  "atk-s0510a:2333_8": "saṅghanavakassa usabhamattaṃ paññāpesuṃ.",
  "atk-s0510a:2333_9": "Evaṃ paññattesu āsanesu nandatāpaso tathāgatassa purato añjaliṃ paggayha ṭhito, “bhante,",
  "atk-s0510a:2333_10": "amhākaṃ dīgharattaṃ hitāya sukhāya imaṃ pupphāsanaṃ āruyha nisīdathā”ti āha.",
  "atk-s0510a:2333_11": "Nisīdi bhagavā pupphāsane.",
  "atk-s0510a:2333_12": "Evaṃ nisinne satthari satthu ākāraṃ ñatvā bhikkhū attano attano pattāsane nisīdiṃsu.",
  "atk-s0510a:2333_13": "Nandatāpaso mahantaṃ pupphacchattaṃ gahetvā tathāgatassa matthake dhārento aṭṭhāsi.",
  "atk-s0510a:2333_14": "Satthā “tāpasānaṃ ayaṃ sakkāro mahapphalo hotū”ti nirodhasamāpattiṃ samāpajji.",
  "atk-s0510a:2333_15": "Satthu samāpannabhāvaṃ ñatvā bhikkhūpi samāpattiṃ samāpajjiṃsu.",
  "atk-s0510a:2333_16": "Tathāgate sattāhaṃ nirodhaṃ samāpajjitvā nisinne antevāsikā bhikkhācārakāle sampatte vanamūlaphalāphalaṃ",
  "atk-s0510a:2333_17": "paribhuñjitvā sesakāle buddhānaṃ añjaliṃ paggayha aṭṭhaṃsu.",
  "atk-s0510a:2333_18": "Nandatāpaso pana bhikkhācārampi agantvā pupphacchattaṃ dhārentoyeva sattāhaṃ pītisukheneva vītināmesi.",
  "atk-s0510a:2334_0": "Satthā nirodhato vuṭṭhāya araṇavihāriaṅgena dakkhiṇeyyaṅgena cāti dvīhi aṅgehi samannāgataṃ ekaṃ sāvakaṃ",
  "atk-s0510a:2334_1": "“isigaṇassa pupphāsanānumodanaṃ karohī”ti āṇāpesi.",
  "atk-s0510a:2334_2": "So cakkavattirañño santikā paṭiladdhamahālābho mahāyodho viya tuṭṭhamānaso attano visaye ṭhatvā tepiṭakaṃ buddhavacanaṃ sammasitvā anumodanamakāsi.",
  "atk-s0510a:2334_3": "Tassa desanāvasāne satthā sayaṃ dhammaṃ desesi.",
  "atk-s0510a:2334_4": "Satthu desanāvasāne sabbepi catucattālīsasahassatāpasā arahattaṃ pāpuṇiṃsu. Satthā –",
  "atk-s0510a:2334_5": "“etha bhikkhavo”ti hatthaṃ pasāresi.",
  "atk-s0510a:2334_6": "Tesaṃ tāvadeva kesamassū antaradhāyiṃsu.",
  "atk-s0510a:2334_7": "Aṭṭha parikkhārā sarīre paṭimukkāva ahesuṃ.",
  "atk-s0510a:2334_8": "Te saṭṭhivassikattherā viya satthāraṃ parivārayiṃsu.",
  "atk-s0510a:2334_9": "Nandatāpaso pana vikkhittacittatāya visesaṃ nādhigañchi.",
  "atk-s0510a:2334_10": "Tassa kira araṇavihārittherassa dhammaṃ sotuṃ āraddhakālato paṭṭhāya –",
  "atk-s0510a:2334_11": "“aho vatāhampi anāgate ekassa buddhassa sāsane iminā sāvakena laddhaguṇaṃ labheyya”nti cittaṃ udapādi.",
  "atk-s0510a:2334_12": "So tena vitakkena maggaphalapaṭivedhaṃ kātuṃ nāsakkhi.",
  "atk-s0510a:2334_13": "Tathāgataṃ pana vanditvā añjaliṃ paggayha sammukhe ṭhito evamāha – “bhante,",
  "atk-s0510a:2334_14": "yena bhikkhunā isigaṇassa pupphāsanānumodanā katā,",
  "atk-s0510a:2334_15": "ko nāmāyaṃ tumhākaṃ sāsane”ti?",
  "atk-s0510a:2334_16": "“Araṇavihāriaṅgena ca dakkhiṇeyyaṅgena ca etadaggaṭṭhānaṃ patto eso bhikkhū”ti. “Bhante,",
  "atk-s0510a:2334_17": "yvāyaṃ mayā sattāhaṃ pupphacchattaṃ dhārentena sakkāro kato,",
  "atk-s0510a:2334_18": "tena adhikārena aññaṃ sampattiṃ na patthemi,",
  "atk-s0510a:2334_19": "anāgate pana ekassa buddhassa sāsane ayaṃ thero viya dvīhaṅgehi samannāgato sāvako bhaveyya”nti patthanaṃ akāsi.",
  "atk-s0510a:2335_0": "Satthā “samijjhissati nu kho imassa tāpasassa patthanā”ti anāgataṃsañāṇaṃ pesetvā olokento kappasatasahassaṃ atikkamitvā samijjhanakabhāvaṃ disvā, “tāpasa,",
  "atk-s0510a:2335_1": "na te ayaṃ patthanā moghaṃ bhavissati,",
  "atk-s0510a:2335_2": "anāgate kappasatasahassaṃ atikkamitvā gotamo nāma buddho uppajjissati,",
  "atk-s0510a:2335_3": "tassa santike samijjhissatī”ti dhammakathaṃ kathetvā bhikkhusaṅghaparivuto ākāsaṃ pakkhandi.",
  "atk-s0510a:2335_4": "Nandatāpaso yāva cakkhupathaṃ na samatikkamati,",
  "atk-s0510a:2335_5": "tāva satthu bhikkhusaṅghassa ca añjaliṃ paggahetvā aṭṭhāsi.",
  "atk-s0510a:2335_6": "So aparabhāge kālena kālaṃ satthāraṃ upasaṅkamitvā dhammaṃ suṇitvā aparihīnajjhānova kālaṃ katvā brahmaloke nibbatto.",
  "atk-s0510a:2335_7": "Tato pana cuto aparānipi pañca jātisatāni pabbajitvā āraññakova ahosi,",
  "atk-s0510a:2335_8": "kassapasammāsambuddhakālepi pabbajitvā āraññako hutvā gatapaccāgatavattaṃ pūresi.",
  "atk-s0510a:2335_9": "Etaṃ kira vattaṃ aparipūretvā mahāsāvakabhāvaṃ pāpuṇantā nāma natthi,",
  "atk-s0510a:2335_10": "gatapaccāgatavattaṃ pana āgamaṭṭhakathāsu vuttanayeneva veditabbaṃ.",
  "atk-s0510a:2335_11": "So vīsativassasahassāni gatapaccāgatavattaṃ pūretvā kālaṃ katvā tāvatiṃsadevaloke nibbatti.",
  "atk-s0510a:2336_0": "Evaṃ so tāvatiṃsabhavane aparāparaṃ uppajjanavasena dibbasampattiṃ anubhavitvā tato cuto manussaloke",
  "atk-s0510a:2336_1": "anekasatakkhattuṃ cakkavattirājā padesarājā ca hutvā uḷāraṃ manussasampattiṃ anubhavitvā amhākaṃ bhagavato",
  "atk-s0510a:2336_2": "uppannakāle sāvatthiyaṃ sumanaseṭṭhissa gehe anāthapiṇḍikassa kaniṭṭho hutvā nibbatti.",
  "atk-s0510a:2336_3": "Subhūtītissa nāmaṃ ahosi.",
  "atk-s0510a:2337_0": "Tena ca samayena amhākaṃ bhagavā loke uppajjitvā pavattitavaradhammacakko anupubbena rājagahaṃ gantvā",
  "atk-s0510a:2337_1": "tattha veḷuvanapaṭiggahaṇādinā lokānuggahaṃ karonto rājagahaṃ upanissāya sītavane vihāsi.",
  "atk-s0510a:2337_2": "Tadā anāthapiṇḍiko seṭṭhi sāvatthiyaṃ uṭṭhānakaṃ bhaṇḍaṃ gahetvā attano sahāyassa rājagahaseṭṭhino gehaṃ",
  "atk-s0510a:2337_3": "gantvā buddhuppādaṃ sutvā satthāraṃ sītavane viharantaṃ upasaṅkamitvā paṭhamadassaneneva sotāpattiphale",
  "atk-s0510a:2337_4": "patiṭṭhāya satthāraṃ sāvatthiṃ āgamanatthāya yācitvā tato pañcacattālīsayojane magge yojane yojane satasahassapariccāgena",
  "atk-s0510a:2337_5": "vihāre patiṭṭhāpetvā sāvatthiyaṃ aṭṭhakarīsappamāṇaṃ jetassa kumārassa uyyānabhūmiṃ koṭisanthārena kiṇitvā",
  "atk-s0510a:2337_6": "tattha bhagavato vihāraṃ kāretvā adāsi.",
  "atk-s0510a:2337_7": "Vihāramahadivase ayaṃ subhūtikuṭumbiko anāthapiṇḍikaseṭṭhinā saddhiṃ gantvā dhammaṃ suṇanto saddhaṃ paṭilabhitvā pabbaji.",
  "atk-s0510a:2337_8": "So upasampanno dve mātikā paguṇā katvā kammaṭṭhānaṃ kathāpetvā araññe samaṇadhammaṃ karonto mettājhānaṃ",
  "atk-s0510a:2337_9": "nibbattetvā taṃ pādakaṃ katvā vipassanaṃ vaḍḍhetvā arahattaṃ pāpuṇi.",
  "atk-s0510a:2338_0": "So dhammaṃ desento yasmā satthārā desitaniyāmena anodissakaṃ katvā deseti,",
  "atk-s0510a:2338_1": "tasmā araṇavihārīnaṃ aggo nāma jāto.",
  "atk-s0510a:2338_2": "Yasmā ca piṇḍāya caranto ghare ghare mettājhānaṃ samāpajjitvā vuṭṭhāya bhikkhaṃ paṭiggaṇhāti “evaṃ dāyakānaṃ mahapphalaṃ bhavissatī”ti,",
  "atk-s0510a:2338_3": "tasmā dakkhiṇeyyānaṃ aggo nāma jāto.",
  "atk-s0510a:2338_4": "Tena naṃ bhagavā “etadaggaṃ,",
  "atk-s0510a:2338_5": "bhikkhave,",
  "atk-s0510a:2338_6": "mama sāvakānaṃ bhikkhūnaṃ araṇavihārīnaṃ dakkhiṇeyyānañca yadidaṃ subhūtī”ti dvayaṅgasamannāgate aggaṭṭhāne ṭhapesi.",
  "atk-s0510a:2338_7": "Evamayaṃ mahāthero attanā pūritapāramīnaṃ phalassa matthakaṃ arahattaṃ patvā loke abhiññāto abhilakkhito",
  "atk-s0510a:2338_8": "hutvā bahujanahitāya janapadacārikaṃ caranto anupubbena rājagahaṃ agamāsi.",
  "atk-s0510a:2339_0": "Rājā bimbisāro therassa āgamanaṃ sutvā upasaṅkamitvā vanditvā “idheva, bhante, vasatha,",
  "atk-s0510a:2339_1": "vasanaṭṭhānaṃ vo karissāmī”ti vatvā pakkanto vissari.",
  "atk-s0510a:2339_2": "Thero senāsanaṃ alabhanto abbhokāse vītināmesi.",
  "atk-s0510a:2339_3": "Therassānubhāvena devo na vassati.",
  "atk-s0510a:2339_4": "Manussā avuṭṭhitāya upaddutā rañño nivesanadvāre ukkuṭṭhiṃ akaṃsu.",
  "atk-s0510a:2339_5": "Rājā “kena nu kho kāraṇena devo na vassatī”ti vīmaṃsanto “therassa abbhokāsavāsena maññe na vassatī”ti cintetvā tassa paṇṇakuṭiṃ kārāpetvā “imissaṃ, bhante,",
  "atk-s0510a:2339_6": "paṇṇakuṭiyaṃ vasathā”ti vatvā vanditvā pakkāmi.",
  "atk-s0510a:2339_7": "Thero kuṭiṃ pavisitvā tiṇasanthārake pallaṅkena nisīdi.",
  "atk-s0510a:2339_8": "Tadā devo thokaṃ thokaṃ phusāyati,",
  "atk-s0510a:2339_9": "na sammādhāraṃ anupavecchati.",
  "atk-s0510a:2339_10": "Atha thero lokassa avuṭṭhikabhayaṃ vidhamitukāmo attano ajjhattikabāhiravatthukassa parissayassa abhāvaṃ pavedento “channā me kuṭikā”ti gāthamāha.",
  "atk-s0510a:2339_11": "Tassattho theragāthāyaṃ vuttoyeva.",
  "atk-s0510a:2340_0": "Kasmā panete mahātherā attano guṇe pakāsentīti?",
  "atk-s0510a:2340_1": "Iminā dīghena addhunā anadhigatapubbaṃ paramagambhīraṃ ativiya santaṃ paṇītaṃ attanā adhigatalokuttaradhammaṃ",
  "atk-s0510a:2340_2": "paccavekkhitvā pītivegasamussāhitaudānadīpanatthaṃ sāsanassa niyyānikabhāvavibhāvanatthañca paramappicchā",
  "atk-s0510a:2340_3": "ariyā attano guṇe pakāsenti.",
  "atk-s0510a:2340_4": "Yathā taṃ lokanātho bodhaneyyānaṃ ajjhāsayavasena “dasabalasamannāgato,",
  "atk-s0510a:2340_5": "bhikkhave,",
  "atk-s0510a:2340_6": "tathāgato catuvesārajjavisārado”tiādinā attano guṇe pakāseti.",
  "atk-s0510a:2340_7": "Evamayaṃ therassa aññābyākaraṇagāthāpi ahosīti.",
  "atk-s0510a:2341_0": "1.",
  "atk-s0510a:2341_1": "Evaṃ so pattaarahattaphalo pattaetadaggaṭṭhāno ca attano pubbakammaṃ saritvā somanassajāto pubbacaritāpadānaṃ pakāsento himavantassāvidūretiādimāha.",
  "atk-s0510a:2341_2": "Tattha himavantassāti himālayapabbatassa avidūre āsanne samīpe pabbatapāde manussānaṃ gamanāgamanasampanne sañcaraṇaṭṭhāneti attho.",
  "atk-s0510a:2341_3": "Nisabho nāma pabbatoti pabbatānaṃ jeṭṭhattā nāmena nisabho nāma selamayapabbato ahosīti sambandho.",
  "atk-s0510a:2341_4": "Assamo sukato mayhanti tattha pabbate mayhaṃ vasanatthāya assamo araññāvāso suṭṭhu kato.",
  "atk-s0510a:2341_5": "Kuṭirattiṭṭhānadivāṭṭhānavatiparikkhepādivasena sundarākārena katoti attho.",
  "atk-s0510a:2341_6": "Paṇṇasālā sumāpitāti paṇṇehi chāditā sālā mayhaṃ nivāsanatthāya suṭṭhu māpitā niṭṭhāpitāti attho.",
  "atk-s0510a:2342_0": "2.",
  "atk-s0510a:2342_1": "Kosiyo nāma nāmenāti mātāpitūhi katanāmadheyyena kosiyo nāma.",
  "atk-s0510a:2342_2": "Uggatāpano pākaṭatapo ghoratapo.",
  "atk-s0510a:2342_3": "Ekākiyo aññesaṃ abhāvā ahaṃ eva eko.",
  "atk-s0510a:2342_4": "Adutiyo dutiyatāpasarahito jaṭilo jaṭādhārī tāpaso tadā tasmiṃ kāle nisabhe pabbate vasāmi viharāmīti sambandho.",
  "atk-s0510a:2343_0": "3.",
  "atk-s0510a:2343_1": "Phalaṃ mūlañca paṇṇañca,",
  "atk-s0510a:2343_2": "na bhuñjāmi ahaṃ tadāti tadā tasmiṃ nisabhapabbate vasanakāle tiṇḍukādiphalaṃ muḷālādimūlaṃ,",
  "atk-s0510a:2343_3": "kārapaṇṇādipaṇṇañca rukkhato ocinitvā na bhuñjāmīti attho.",
  "atk-s0510a:2343_4": "Evaṃ sati kathaṃ jīvatīti taṃ dassento pavattaṃva supātāhanti āha.",
  "atk-s0510a:2343_5": "Tattha pavattaṃ sayameva jātaṃ supātaṃ attano dhammatāya patitaṃ paṇṇādikaṃ nissāya āhāraṃ katvā ahaṃ",
  "atk-s0510a:2343_6": "tāvade tasmiṃ kāle jīvāmi jīvikaṃ kappemīti sambandho.",
  "atk-s0510a:2343_7": "“Pavattapaṇḍupaṇṇānī”ti vā pāṭho,",
  "atk-s0510a:2343_8": "tassa sayameva patitāni paṇḍupaṇṇāni rukkhapattāni upanissāya jīvāmīti attho.",
  "atk-s0510a:2344_0": "4.",
  "atk-s0510a:2344_1": "Nāhaṃ kopemi ājīvanti ahaṃ jīvitaṃ cajamānopi pariccāgaṃ kurumānopi taṇhāvasena phalamūlādiāhārapariyesanāya",
  "atk-s0510a:2344_2": "sammā ājīvaṃ na kopemi na nāsemīti sambandho.",
  "atk-s0510a:2344_3": "Ārādhemi sakaṃ cittanti sakaṃ cittaṃ attano manaṃ appicchatāya santuṭṭhiyā ca ārādhemi pasādemi.",
  "atk-s0510a:2344_4": "Vivajjemi anesananti vejjakammadūtakammādivasena anesanaṃ ayuttapariyesanaṃ vivajjemi dūraṃ karomi.",
  "atk-s0510a:2345_0": "5.",
  "atk-s0510a:2345_1": "Rāgūpasaṃhitaṃ cittanti yadā yasmiṃ kāle mama rāgena sampayuttaṃ cittaṃ uppajjati,",
  "atk-s0510a:2345_2": "tadā sayameva attanāyeva paccavekkhāmi ñāṇena paṭivekkhitvā vinodemi.",
  "atk-s0510a:2345_3": "Ekaggo taṃ damemahanti ahaṃ ekasmiṃ kammaṭṭhānārammaṇe aggo samāhito taṃ rāgacittaṃ damemi damanaṃ karomi.",
  "atk-s0510a:2346_0": "6.",
  "atk-s0510a:2346_1": "Rajjase rajjanīye cāti rajjanīye allīyitabbe rūpārammaṇādivatthusmiṃ rajjase allīno asi bhavasi.",
  "atk-s0510a:2346_2": "Dussanīye ca dussaseti dūsitabbe dosakaraṇavatthusmiṃ dūsako asi.",
  "atk-s0510a:2346_3": "Muyhase mohanīye cāti mohitabbe mohakaraṇavatthusmiṃ moyhasi mūḷho asi bhavasi.",
  "atk-s0510a:2346_4": "Tasmā tuvaṃ vanā vanato araññavāsato nikkhamassu apagacchāhīti evaṃ attānaṃ damemīti sambandho.",
  "atk-s0510a:2347_0": "24.",
  "atk-s0510a:2347_1": "Timbarūsakavaṇṇābhoti suvaṇṇatimbarūsakavaṇṇābho,",
  "atk-s0510a:2347_2": "jambonadasuvaṇṇavaṇṇoti attho.",
  "atk-s0510a:2347_3": "Sesaṃ suviññeyyamevāti.",
  "atk-s0510a:2348_0": "Subhūtittheraapadānavaṇṇanā samattā.",
  "atk-s0510a:2349_0": "2. Upavānattheraapadānavaṇṇanā",
  "atk-s0510a:2350_0": "Padumuttaro nāma jinotiādikaṃ āyasmato upavānattherassa apadānaṃ.",
  "atk-s0510a:2350_1": "Ayampāyasmā purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2350_2": "bhagavato kāle daliddakule nibbattitvā viññutaṃ patto bhagavati parinibbute tassa dhātuṃ gahetvā manussadevanāgagaruḷakumbhaṇḍayakkhagandhabbehi",
  "atk-s0510a:2350_3": "sattaratanamaye sattayojanike thūpe kate tattha sudhotaṃ attano uttarasāṭakaṃ veḷagge laggetvā ābandhitvā",
  "atk-s0510a:2350_4": "dhajaṃ katvā pūjaṃ akāsi.",
  "atk-s0510a:2350_5": "Taṃ gahetvā abhisammatako nāma yakkhasenāpati devehi cetiyapūjārakkhaṇatthaṃ ṭhapito adissamānakāyo taṃ",
  "atk-s0510a:2350_6": "ākāse dhārento cetiyaṃ tikkhattuṃ padakkhiṇaṃ akāsi.",
  "atk-s0510a:2350_7": "So taṃ disvā bhiyyosomattāya pasannamānaso hutvā tena puññakammena devamanussesu saṃsaranto imasmiṃ buddhuppāde",
  "atk-s0510a:2350_8": "sāvatthiyaṃ brāhmaṇakule nibbattitvā upavānoti laddhanāmo vayappatto jetavanapaṭiggahaṇe buddhānubhāvaṃ",
  "atk-s0510a:2350_9": "disvā paṭiladdhasaddho pabbajitvā vipassanāya kammaṃ karonto arahattaṃ patvā chaḷabhiñño ahosi.",
  "atk-s0510a:2350_10": "Yadā bhagavato aphāsu ahosi,",
  "atk-s0510a:2350_11": "tadā thero uṇhodakaṃ tathārūpaṃ pānakañca bhesajjaṃ bhagavato upanāmesi.",
  "atk-s0510a:2350_12": "Tenassa satthuno rogo vūpasami.",
  "atk-s0510a:2350_13": "Tassa bhagavā anumodanaṃ akāsi.",
  "atk-s0510a:2351_0": "52.",
  "atk-s0510a:2351_1": "Evaṃ so pattaarahattaphalo adhigataetadaggaṭṭhāno attano pubbakammaṃ saritvā somanassavasena pubbacaritāpadānaṃ",
  "atk-s0510a:2351_2": "pakāsento padumuttaro nāma jinotiādimāha.",
  "atk-s0510a:2351_3": "Tattha sabbesaṃ lokiyalokuttaradhammānaṃ pāragū pariyosānaṃ nibbānaṃ gato patto padumuttaro nāma jino",
  "atk-s0510a:2351_4": "jitapañcamāro bhagavā aggikkhandho iva chabbaṇṇā buddharaṃsiyo jalitvā sabbalokaṃ dhammapajjotena obhāsetvā",
  "atk-s0510a:2351_5": "sambuddho suṭṭhu buddho avijjāniddūpagatāya pajāya savāsanāya kilesaniddāya paṭibuddho vikasitanettapaṅkajo",
  "atk-s0510a:2351_6": "parinibbuto khandhaparinibbānena nibbuto adassanaṃ gatoti sambandho.",
  "atk-s0510a:2352_0": "57. Jaṅghāti cetiyakaraṇakāle upacinitabbānaṃ iṭṭhakānaṃ ṭhapanatthāya, nibandhiyamānasopānapanti.",
  "atk-s0510a:2353_0": "88.",
  "atk-s0510a:2353_1": "Sudhotaṃ rajakenāhanti vatthadhovakena purisena suṭṭhu dhovitaṃ suvisuddhakataṃ,",
  "atk-s0510a:2353_2": "uttareyyapaṭaṃ mama uttarasāṭakaṃ ahaṃ veḷagge laggitvā dhajaṃ katvā ukkhipiṃ,",
  "atk-s0510a:2353_3": "ambare ākāse ussāpesinti attho.",
  "atk-s0510a:2353_4": "Sesaṃ suviññeyyamevāti.",
  "atk-s0510a:2354_0": "Upavānattheraapadānavaṇṇanā samattā.",
  "atk-s0510a:2355_0": "3. Tisaraṇagamaniyattheraapadānavaṇṇanā",
  "atk-s0510a:2356_0": "Nagare bandhumatiyātiādikaṃ āyasmato tisaraṇagamaniyattherassa apadānaṃ.",
  "atk-s0510a:2356_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2356_2": "bhagavato kāle bandhumatīnagare kulagehe nibbattitvā andhamātāpitaro upaṭṭhāsi.",
  "atk-s0510a:2356_3": "So ekadivasaṃ cintesi –",
  "atk-s0510a:2356_4": "“ahaṃ mātāpitaro upaṭṭhahanto pabbajituṃ na labhāmi,",
  "atk-s0510a:2356_5": "yaṃnūnāhaṃ tīṇi saraṇāni gaṇhissāmi,",
  "atk-s0510a:2356_6": "evaṃ duggatito mocessāmī”ti nisabhaṃ nāma vipassissa bhagavato aggasāvakaṃ upasaṅkamitvā tīṇi saraṇāni gaṇhi.",
  "atk-s0510a:2356_7": "So tāni vassasatasahassāni rakkhitvā teneva kammena tāvatiṃsabhavane nibbatto,",
  "atk-s0510a:2356_8": "tato paraṃ devamanussesu saṃsaranto ubhayasampattiyo anubhavitvā imasmiṃ buddhuppāde sāvatthinagare mahāsālakule",
  "atk-s0510a:2356_9": "nibbatto viññutaṃ patto sattavassikova dārakehi parivuto ekaṃ saṅghārāmaṃ agamāsi.",
  "atk-s0510a:2356_10": "Tattha eko khīṇāsavatthero tassa dhammaṃ desetvā saraṇāni adāsi.",
  "atk-s0510a:2356_11": "So tāni gahetvā pubbe attano rakkhitāni saraṇāni saritvā vipassanaṃ vaḍḍhetvā arahattaṃ pāpuṇi.",
  "atk-s0510a:2356_12": "Taṃ arahattappattaṃ bhagavā upasampādesi.",
  "atk-s0510a:2357_0": "106.",
  "atk-s0510a:2357_1": "So arahattappatto upasampanno hutvā attano pubbakammaṃ saritvā somanassavasena pubbacaritāpadānaṃ pakāsento nagare bandhumatiyātiādimāha.",
  "atk-s0510a:2357_2": "Tattha mātu upaṭṭhāko ahunti ahaṃ mātāpitūnaṃ upaṭṭhāko bharako bandhumatīnagare ahosinti sambandho.",
  "atk-s0510a:2358_0": "108.",
  "atk-s0510a:2358_1": "Tamandhakārapihitāti mohandhakārena pihitā chāditā.",
  "atk-s0510a:2358_2": "Tividhaggīhi ḍayhareti rāgaggidosaggimohaggisaṅkhātehi tīhi aggīhi ḍayhare ḍayhanti sabbe sattāti sambandho.",
  "atk-s0510a:2359_0": "114.",
  "atk-s0510a:2359_1": "Aṭṭha hetū labhāmahanti aṭṭha kāraṇāni sukhassa paccayabhūtāni kāraṇāni labhāmi ahanti attho.",
  "atk-s0510a:2359_2": "Sesaṃ suviññeyyamevāti.",
  "atk-s0510a:2360_0": "Tisaraṇagamaniyattheraapadānavaṇṇanā samattā.",
  "atk-s0510a:2361_0": "4. Pañcasīlasamādāniyattheraapadānavaṇṇanā",
  "atk-s0510a:2362_0": "Nagare candavatiyātiādikaṃ āyasmato pañcasīlasamādāniyattherassa apadānaṃ.",
  "atk-s0510a:2362_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto anomadassissa",
  "atk-s0510a:2362_2": "bhagavato kāle ekasmiṃ kule nibbatto purimabhave katākusalakammānurūpena daliddo hutvā appannapānabhojano",
  "atk-s0510a:2362_3": "paresaṃ bhatiṃ katvā jīvanto saṃsāre ādīnavaṃ ñatvā pabbajitukāmopi pabbajjaṃ alabhamāno anomadassissa",
  "atk-s0510a:2362_4": "bhagavato sāvakassa nisabhattherassa santike pañca sikkhāpadāni samādiyi.",
  "atk-s0510a:2362_5": "Dīghāyukakāle uppannattā vassasatasahassāni sīlaṃ paripālesi.",
  "atk-s0510a:2362_6": "Tena kammena so devamanussesu saṃsaranto imasmiṃ buddhuppāde vesāliyaṃ mahābhogakule nibbatto.",
  "atk-s0510a:2362_7": "Mātāpitaro sīlaṃ samādiyante disvā attano sīlaṃ saritvā vipassanaṃ vaḍḍhetvā arahattaṃ patvā pabbaji.",
  "atk-s0510a:2363_0": "134.",
  "atk-s0510a:2363_1": "So attano pubbakammaṃ saritvā somanassajāto udānavasena pubbacaritāpadānaṃ pakāsento nagare candavatiyātiādimāha.",
  "atk-s0510a:2363_2": "Bhatako āsahaṃ tadāti tadā mama puññakaraṇakāle ahaṃ bhatako bhatiyā kammakārako āsiṃ ahosiṃ.",
  "atk-s0510a:2363_3": "Parakammāyane yuttoti bhatiyā paresaṃ kammakaraṇe āyutto yojito okāsābhāvena saṃsārato muccanatthāya ahaṃ pabbajjaṃ na labhāmi.",
  "atk-s0510a:2364_0": "135.",
  "atk-s0510a:2364_1": "Mahandhakārapihitāti mahantehi kilesandhakārehi pihitā saṃvutā thakitā.",
  "atk-s0510a:2364_2": "Tividhaggīhi ḍayhareti narakaggipetaggisaṃsāraggisaṅkhātehi tīhi aggīhi ḍayhanti.",
  "atk-s0510a:2364_3": "Ahaṃ pana kena upāyena kena kāraṇena visaṃyutto bhaveyyanti attho.",
  "atk-s0510a:2365_0": "136.",
  "atk-s0510a:2365_1": "Deyyadhammo annapānādidātabbayuttakaṃ vatthu mayhaṃ natthi,",
  "atk-s0510a:2365_2": "tassābhāvena ahaṃ varāko dukkhito bhatako bhatiyā jīvanako yaṃnūnāhaṃ pañcasīlaṃ rakkheyyaṃ paripūrayanti",
  "atk-s0510a:2365_3": "pañcasīlaṃ samādiyitvā paripūrento yaṃnūna rakkheyyaṃ sādhukaṃ bhaddakaṃ sundaraṃ katvā paripāleyyanti attho.",
  "atk-s0510a:2366_0": "148.",
  "atk-s0510a:2366_1": "Svāhaṃ yasamanubhavinti so ahaṃ devamanussesu mahantaṃ yasaṃ anubhaviṃ tesaṃ sīlānaṃ vāhasā ānubhāvenāti attho.",
  "atk-s0510a:2366_2": "Kappakoṭimpi tesaṃ sīlānaṃ phalaṃ kittento ekakoṭṭhāsameva kittaye pākaṭaṃ kareyyanti attho.",
  "atk-s0510a:2366_3": "Sesaṃ suviññeyyamevāti.",
  "atk-s0510a:2367_0": "Pañcasīlasamādāniyattheraapadānavaṇṇanā samattā.",
  "atk-s0510a:2368_0": "5. Annasaṃsāvakattheraapadānavaṇṇanā",
  "atk-s0510a:2369_0": "Suvaṇṇavaṇṇaṃ sambuddhantiādikaṃ āyasmato annasaṃsāvakattherassa apadānaṃ.",
  "atk-s0510a:2369_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2369_2": "bhagavato kāle ekasmiṃ kulagehe nibbatto piṇḍāya carantaṃ dvattiṃsamahāpurisalakkhaṇabyāmappabhāmaṇḍalopasobhitaṃ",
  "atk-s0510a:2369_3": "bhagavantaṃ disvā pasannamānaso bhagavantaṃ nimantetvā gehaṃ netvā varaannapānena santappetvā sampavāretvā bhojesi.",
  "atk-s0510a:2369_4": "So teneva cittappasādena tato cuto devaloke nibbattitvā dibbasampattiṃ anubhavitvā tato cavitvā manussaloke",
  "atk-s0510a:2369_5": "nibbattitvā manussasampattiṃ anubhavitvā tato aparāparaṃ devamanussasampattiyo anubhavitvā imasmiṃ buddhuppāde",
  "atk-s0510a:2369_6": "ekasmiṃ kule nibbatto sāsane pasīditvā pabbajitvā vipassanaṃ vaḍḍhetvā arahattaṃ pāpuṇi.",
  "atk-s0510a:2369_7": "So pubbe katapuññanāmavasena annasaṃsāvakattheroti pākaṭanāmo ahosi.",
  "atk-s0510a:2370_0": "155- 6.",
  "atk-s0510a:2370_1": "So aparabhāge attano pubbakammaṃ saritvā somanassajāto “evaṃ mayā iminā puññasambhārānubhāvena pattaṃ",
  "atk-s0510a:2370_2": "arahatta”nti attano pubbacaritāpadānaṃ udānavasena pakāsento suvaṇṇavaṇṇantiādimāha.",
  "atk-s0510a:2370_3": "Tattha suvaṇṇassa vaṇṇo viya vaṇṇo yassa bhagavato soyaṃ suvaṇṇavaṇṇo,",
  "atk-s0510a:2370_4": "taṃ suvaṇṇavaṇṇaṃ sambuddhaṃ siddhatthanti attho.",
  "atk-s0510a:2370_5": "Gacchantaṃ antarāpaṇeti vessānaṃ āpaṇapantīnaṃ antaravīthiyaṃ gacchamānaṃ.",
  "atk-s0510a:2370_6": "Kañcanagghiyasaṃkāsanti suvaṇṇatoraṇasadisaṃ bāttiṃsavaralakkhaṇaṃ dvattiṃsavaralakkhaṇehi sampannaṃ",
  "atk-s0510a:2370_7": "lokapajjotaṃ sakalalokadīpabhūtaṃ appameyyaṃ pamāṇavirahitaṃ anopamaṃ upamāvirahitaṃ jutindharaṃ pabhādhāraṃ",
  "atk-s0510a:2370_8": "nīlapītādichabbaṇṇabuddharaṃsiyo dhārakaṃ siddhatthaṃ disvā paramaṃ uttamaṃ pītiṃ alatthaṃ alabhinti",
  "atk-s0510a:2370_9": "sambandho.",
  "atk-s0510a:2370_10": "Sesaṃ suviññeyyamevāti.",
  "atk-s0510a:2371_0": "Annasaṃsāvakattheraapadānavaṇṇanā samattā.",
  "atk-s0510a:2372_0": "6. Dhūpadāyakattheraapadānavaṇṇanā",
  "atk-s0510a:2373_0": "Siddhatthassa bhagavatotiādikaṃ āyasmato dhūpadāyakattherassa apadānaṃ.",
  "atk-s0510a:2373_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2373_2": "bhagavato kāle kulagehe nibbatto siddhatthe bhagavati cittaṃ pasādetvā tassa bhagavato gandhakuṭiyaṃ",
  "atk-s0510a:2373_3": "candanāgarukāḷānusāriādinā katehi anekehi dhūpehi dhūpapūjaṃ akāsi.",
  "atk-s0510a:2373_4": "So tena puññena devesu ca manussesu ca ubhayasampattiyo anubhavanto nibbattanibbattabhave pūjanīyo hutvā",
  "atk-s0510a:2373_5": "imasmiṃ buddhuppāde ekasmiṃ kulagehe nibbatto puññasambhārānubhāvena sāsane pabbajitvā vipassanaṃ vaḍḍhetvā",
  "atk-s0510a:2373_6": "arahattaṃ patvā katadhūpapūjāpuññattā nāmena dhūpadāyakattheroti sabbattha pākaṭo.",
  "atk-s0510a:2373_7": "So pattaarahattaphalo attano pubbakammaṃ saritvā somanassajāto pubbacaritāpadānaṃ dassento siddhatthassa bhagavatotiādimāha.",
  "atk-s0510a:2373_8": "Siddho paripuṇṇo sabbaññutaññāṇādiguṇasaṅkhāto attho payojanaṃ yassa bhagavato soyaṃ siddhattho,",
  "atk-s0510a:2373_9": "tassa siddhatthassa bhagavato bhagyādiguṇavantassa lokajeṭṭhassa sakalalokuttamassa tādino iṭṭhāniṭṭhesu tādisassa acalasabhāvassāti attho.",
  "atk-s0510a:2373_10": "Sesaṃ uttānatthamevāti.",
  "atk-s0510a:2374_0": "Dhūpadāyakattheraapadānavaṇṇanā samattā.",
  "atk-s0510a:2375_0": "7. Pulinapūjakattheraapadānavaṇṇanā",
  "atk-s0510a:2376_0": "Vipassissa bhagavatotiādikaṃ āyasmato pulinapūjakattherassa apadānaṃ.",
  "atk-s0510a:2376_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2376_2": "bhagavato kāle ekasmiṃ kule nibbatto sāsane pasannacitto cetiyaṅgaṇabodhiyaṅgaṇesu purāṇavālukaṃ apanetvā",
  "atk-s0510a:2376_3": "navaṃ muttādalasadisapaṇḍarapulinaṃ okiritvā māḷakaṃ alaṅkari.",
  "atk-s0510a:2376_4": "Tena kammena so devaloke nibbatto tattha dibbehi ratanehi vijjotamāne anekayojane kanakavimāne dibbasampattiṃ",
  "atk-s0510a:2376_5": "anubhavitvā tato cuto manussaloke sattaratanasampanno cakkavattī rājā hutvā manussasampattiṃ anubhavitvā",
  "atk-s0510a:2376_6": "aparāparaṃ saṃsaranto imasmiṃ buddhuppāde vibhavasampanne ekasmiṃ kule nibbatto sāsane pasanno pabbajitvā",
  "atk-s0510a:2376_7": "vipassanaṃ vaḍḍhetvā arahattaṃ pāpuṇi.",
  "atk-s0510a:2376_8": "So attano katapuññanāmasadisena nāmena pulinapūjakattheroti pākaṭo.",
  "atk-s0510a:2377_0": "165.",
  "atk-s0510a:2377_1": "So attano pubbakammaṃ saritvā somanassajāto pubbacaritāpadānaṃ dassento vipassissa bhagavatotiādimāha.",
  "atk-s0510a:2377_2": "Tattha vividhaṃ passatīti vipassī,",
  "atk-s0510a:2377_3": "vivicca passatīti vā vipassī,",
  "atk-s0510a:2377_4": "vividhe attatthaparatthādibhede atthe passatīti vā vipassī,",
  "atk-s0510a:2377_5": "vividhe vohāraparamatthādibhede passatīti vā vipassī,",
  "atk-s0510a:2377_6": "tassa vipassissa bodhiyā pādaputtame uttame bodhirukkhamaṇḍalamāḷake purāṇapulinaṃ vālukaṃ chaḍḍetvā suddhaṃ paṇḍaraṃ pulinaṃ ākiriṃ santhariṃ.",
  "atk-s0510a:2377_7": "Sesaṃ suviññeyyamevāti.",
  "atk-s0510a:2378_0": "Pulinapūjakattheraapadānavaṇṇanā samattā.",
  "atk-s0510a:2379_0": "8. Uttiyattheraapadānavaṇṇanā",
  "atk-s0510a:2380_0": "Candabhāgānadītīretiādikaṃ āyasmato uttiyattherassa apadānaṃ.",
  "atk-s0510a:2380_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2380_2": "bhagavato kāle candabhāgānadiyaṃ susumāro hutvā nibbatto nadītīraṃ upagataṃ bhagavantaṃ disvā pasannacitto",
  "atk-s0510a:2380_3": "pāraṃ netukāmo tīrasamīpeyeva nipajji.",
  "atk-s0510a:2380_4": "Bhagavā tassa anukampāya piṭṭhiyaṃ pāde ṭhapesi.",
  "atk-s0510a:2380_5": "So tuṭṭho udaggo pītivegena mahussāho hutvā sotaṃ chindanto sīghena javena bhagavantaṃ paratīraṃ nesi.",
  "atk-s0510a:2380_6": "Bhagavā tassa cittappasādaṃ ñatvā “ayaṃ ito cuto devaloke nibbattissati,",
  "atk-s0510a:2380_7": "tato paṭṭhāya sugatīsuyeva saṃsaranto ito catunnavutikappe amataṃ pāpuṇissatī”ti byākaritvā pakkāmi.",
  "atk-s0510a:2381_0": "So tathā sugatīsuyeva saṃsaranto imasmiṃ buddhuppāde sāvatthiyaṃ aññatarassa brāhmaṇassa putto hutvā nibbatti,",
  "atk-s0510a:2381_1": "uttiyotissa nāmaṃ akaṃsu.",
  "atk-s0510a:2381_2": "So vayappatto “amataṃ pariyesissāmī”ti paribbājako hutvā ekadivasaṃ bhagavantaṃ disvā upasaṅkamitvā vanditvā",
  "atk-s0510a:2381_3": "dhammaṃ sutvā paṭiladdhasaddho hutvā sāsane pabbajitvā sīladiṭṭhīnaṃ avisodhitattā visesaṃ nibbattetuṃ",
  "atk-s0510a:2381_4": "asakkonto aññaṃ bhikkhuṃ visesaṃ nibbattetvā aññaṃ byākarontaṃ disvā satthāraṃ upasaṅkamitvā saṅkhepena",
  "atk-s0510a:2381_5": "ovādaṃ yāci.",
  "atk-s0510a:2381_6": "Satthāpi tassa,",
  "atk-s0510a:2381_7": "“tasmātiha tvaṃ, uttiya,",
  "atk-s0510a:2381_8": "ādimeva visodhehī”tiādinā saṅkhepeneva ovādaṃ adāsi.",
  "atk-s0510a:2381_9": "So satthu ovāde ṭhatvā vipassanaṃ ārabhi.",
  "atk-s0510a:2381_10": "Tassa āraddhavipassakassa ābādho uppajji.",
  "atk-s0510a:2381_11": "Uppanne ābādhe jātasaṃvego vīriyārambhavatthuṃ ñatvā vipassanaṃ vaḍḍhetvā arahattaṃ pāpuṇi.",
  "atk-s0510a:2382_0": "169.",
  "atk-s0510a:2382_1": "Evaṃ so katasambhārānurūpena pattaarahattaphalo attano pubbakammaṃ saritvā somanassajāto pubbacaritāpadānaṃ pakāsento candabhāgānadītīretiādimāha.",
  "atk-s0510a:2382_2": "Tattha candabhāgānadītīreti parisuddhapaṇḍarapulinatalehi ca pabhāsampannapasannamadhurodakaparipuṇṇatāya",
  "atk-s0510a:2382_3": "ca candappabhākiraṇasassirīkābhā nadamānā saddaṃ kurumānā gacchatīti candabhāgānadī,",
  "atk-s0510a:2382_4": "tassā candabhāgānadiyā tīre susumāro ahosinti sambandho.",
  "atk-s0510a:2382_5": "Tattha susumāroti khuddakamacchagumbe khaṇḍākhaṇḍikaṃ karonto māretīti susumāro,",
  "atk-s0510a:2382_6": "caṇḍamaccho kumbhīloti attho.",
  "atk-s0510a:2382_7": "Sabhojanapasutohanti ahaṃ sabhojane sakagocare pasuto byāvaṭo.",
  "atk-s0510a:2382_8": "Nadītitthaṃ agacchahanti bhagavato āgamanakāle ahaṃ nadītitthaṃ agacchiṃ pattomhi.",
  "atk-s0510a:2383_0": "170.",
  "atk-s0510a:2383_1": "Siddhattho tamhi samayeti tasmiṃ mama titthagamanakāle siddhattho bhagavā aggapuggalo sabbasattesu jeṭṭho",
  "atk-s0510a:2383_2": "seṭṭho sayambhū sayameva bhūto jāto buddhabhūto so bhagavā nadiṃ taritukāmo nadītīraṃ upāgami.",
  "atk-s0510a:2384_0": "172.",
  "atk-s0510a:2384_1": "Pettikaṃ visayaṃ mayhanti mayhaṃ pitupitāmahādīhi paramparānītaṃ,",
  "atk-s0510a:2384_2": "yadidaṃ sampattasampattamahānubhāvānaṃ taraṇanti attho.",
  "atk-s0510a:2385_0": "173.",
  "atk-s0510a:2385_1": "Mama uggajjanaṃ sutvāti mayhaṃ uggajjanaṃ ārādhanaṃ sutvā mahāmuni bhagavā abhiruhīti sambandho.",
  "atk-s0510a:2385_2": "Sesaṃ uttānatthamevāti.",
  "atk-s0510a:2386_0": "Uttiyattheraapadānavaṇṇanā samattā.",
  "atk-s0510a:2387_0": "9. Ekañjalikattheraapadānavaṇṇanā",
  "atk-s0510a:2388_0": "Suvaṇṇavaṇṇantiādikaṃ āyasmato ekañjalikattherassa apadānaṃ.",
  "atk-s0510a:2388_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2388_2": "bhagavato kāle ekasmiṃ kulagehe nibbatto viññutaṃ patto ratanattaye pasanno piṇḍāya carantaṃ vipassiṃ",
  "atk-s0510a:2388_3": "bhagavantaṃ disvā pasannamānaso añjaliṃ paggahetvā aṭṭhāsi.",
  "atk-s0510a:2388_4": "So tena puññakammena devamanussesu saṃsaranto sabbattha pūjanīyo hutvā ubhayasampattiyo anubhavitvā imasmiṃ",
  "atk-s0510a:2388_5": "buddhuppāde vibhavasampanne kule nibbattitvā sāsane pasīditvā pabbajitvā vipassanaṃ vaḍḍhetvā arahatte",
  "atk-s0510a:2388_6": "patiṭṭhāsi.",
  "atk-s0510a:2388_7": "Pubbe katapuññavasena ekañjalikattheroti pākaṭo.",
  "atk-s0510a:2389_0": "180.",
  "atk-s0510a:2389_1": "So attano pubbakammaṃ saritvā taṃ hatthatale āmalakaṃ viya disvā udānavasena pubbacaritāpadānaṃ pakāsento suvaṇṇavaṇṇantiādimāha.",
  "atk-s0510a:2389_2": "Vipassiṃ satthavāhagganti vāṇije kantārā vahati tāretīti satthavāho.",
  "atk-s0510a:2389_3": "Vāḷakantārā coḷakantārā dubbhikkhakantārā nirudakakantārā yakkhakantārā appabhakkhakantārā ca tāreti",
  "atk-s0510a:2389_4": "uttāreti patāreti nittāreti khemantabhūmiṃ pāpetīti attho. Ko so?",
  "atk-s0510a:2389_5": "Vāṇijajeṭṭhako.",
  "atk-s0510a:2389_6": "Satthavāhasadisattā ayampi bhagavā satthavāho.",
  "atk-s0510a:2389_7": "Tathā hi so tividhaṃ bodhiṃ patthayante katapuññasambhāre satte jātikantārā jarākantārā byādhikantārā",
  "atk-s0510a:2389_8": "maraṇakantārā sokaparidevadukkhadomanassupāyāsakantārā ca sabbasmā saṃsārakantārā ca tāreti uttāreti",
  "atk-s0510a:2389_9": "patāreti nittāreti nibbānathalaṃ pāpetīti attho.",
  "atk-s0510a:2389_10": "Satthavāho ca so aggo seṭṭho padhāno cāti satthavāhaggo,",
  "atk-s0510a:2389_11": "taṃ satthavāhaggaṃ vipassiṃ sambuddhanti sambandho.",
  "atk-s0510a:2389_12": "Naravaraṃ vināyakanti narānaṃ antare asithilaparakkamoti naravīro, taṃ.",
  "atk-s0510a:2389_13": "Visesena katapuññasambhāre satte neti nibbānapuraṃ pāpetīti vināyako, taṃ.",
  "atk-s0510a:2390_0": "181.",
  "atk-s0510a:2390_1": "Adantadamanaṃ tādinti rāgadosamohādikilesasampayuttattā kāyavacīmanodvārehi adante satte dametīti adantadamano, taṃ.",
  "atk-s0510a:2390_2": "Iṭṭhāniṭṭhesu akampiyatādiguṇayuttoti tādī, taṃ.",
  "atk-s0510a:2390_3": "Mahāvādiṃ mahāmatinti sakasamayaparasamayavādīnaṃ antare attanā samadhikapuggalavirahitattā mahāvādī,",
  "atk-s0510a:2390_4": "mahatī pathavisamānā merusamānā ca mati yassa so mahāmati,",
  "atk-s0510a:2390_5": "taṃ mahāvādiṃ mahāmatiṃ sambuddhanti iminā tulyādhikaraṇaṃ.",
  "atk-s0510a:2390_6": "Sesaṃ suviññeyyamevāti.",
  "atk-s0510a:2391_0": "Ekañjalikattheraapadānavaṇṇanā samattā.",
  "atk-s0510a:2392_0": "10. Khomadāyakattheraapadānavaṇṇanā",
  "atk-s0510a:2393_0": "Nagare bandhumatiyātiādikaṃ āyasmato khomadāyakattherassa apadānaṃ.",
  "atk-s0510a:2393_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2393_2": "bhagavato kāle ekasmiṃ kulagehe nibbatto vayappatto sāsane abhippasanno ratanattayamāmako vipassissa",
  "atk-s0510a:2393_3": "bhagavato santike dhammaṃ sutvā pasannamānaso khomadussena pūjaṃ akāsi.",
  "atk-s0510a:2393_4": "So tadeva mūlaṃ katvā yāvajīvaṃ puññāni katvā tato devaloke nibbatto.",
  "atk-s0510a:2393_5": "Chasu devesu aparāparaṃ dibbasukhaṃ anubhavitvā tato cavitvā manussaloke cakkavattiādianekavidhamanussasampattiṃ",
  "atk-s0510a:2393_6": "anubhavitvā paripākagate puññasambhāre imasmiṃ buddhuppāde kulagehe nibbatto vayappatto satthu santike",
  "atk-s0510a:2393_7": "dhammaṃ sutvā paṭiladdhasaddho pabbajitvā vipassanaṃ vaḍḍhetvā nacirasseva arahattaṃ pāpuṇi.",
  "atk-s0510a:2393_8": "Katapuññanāmena khomadāyakattheroti pākaṭo.",
  "atk-s0510a:2394_0": "184.",
  "atk-s0510a:2394_1": "So attano pubbakammaṃ saritvā somanassajāto pubbacaritāpadānaṃ dassento nagare bandhumatiyātiādimāha.",
  "atk-s0510a:2394_2": "Tattha bandhu vuccati ñātako,",
  "atk-s0510a:2394_3": "te bandhū yasmiṃ nagare aññamaññaṃ saṅghaṭitā vasanti,",
  "atk-s0510a:2394_4": "taṃ nagaraṃ “bandhumatī”ti vuccati.",
  "atk-s0510a:2394_5": "Ropemi bījasampadanti dānasīlādipuññabījasampattiṃ ropemi paṭṭhapemīti attho.",
  "atk-s0510a:2395_0": "Khomadāyakattheraapadānavaṇṇanā samattā.",
  "atk-s0510a:2396_0": "Tatiyassa subhūtivaggassa vaṇṇanā samattā.",
  "atk-s0510a:2397_0": "Catubhāṇavāravaṇṇanā niṭṭhitā.",
  "atk-s0510a:2398_0": "4. Kuṇḍadhānavaggo",
  "atk-s0510a:2399_0": "1. Kuṇḍadhānattheraapadānavaṇṇanā",
  "atk-s0510a:2400_0": "Sattāhaṃ paṭisallīnantiādikaṃ āyasmato kuṇḍadhānattherassa apadānaṃ.",
  "atk-s0510a:2400_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2400_2": "bhagavato kāle haṃsavatīnagare kulagehe nibbatto vuttanayena bhagavantaṃ upasaṅkamitvā dhammaṃ suṇanto",
  "atk-s0510a:2400_3": "satthāraṃ ekaṃ bhikkhuṃ paṭhamaṃ salākaṃ gaṇhantānaṃ aggaṭṭhāne ṭhapentaṃ disvā taṃ ṭhānantaraṃ patthetvā",
  "atk-s0510a:2400_4": "tadanurūpaṃ puññaṃ karonto vicari.",
  "atk-s0510a:2400_5": "So ekadivasaṃ padumuttarassa bhagavato nirodhasamāpattito vuṭṭhāya nisinnassa manosilācuṇṇapiñjaraṃ mahantaṃ kadaliphalakaṇṇikaṃ upanesi,",
  "atk-s0510a:2400_6": "taṃ bhagavā paṭiggahetvā paribhuñji.",
  "atk-s0510a:2400_7": "So tena puññakammena ekādasakkhattuṃ devesu devarajjaṃ kāresi.",
  "atk-s0510a:2400_8": "Catuvīsativāre ca rājā ahosi cakkavattī.",
  "atk-s0510a:2401_0": "So evaṃ aparāparaṃ puññāni katvā devamanussesu saṃsaranto kassapabuddhakāle bhummadevatā hutvā nibbatti.",
  "atk-s0510a:2401_1": "Dīghāyukabuddhānañca nāma na anvaddhamāsiko uposatho hoti.",
  "atk-s0510a:2401_2": "Tathā hi vipassissa bhagavato chabbassantare chabbassantare uposatho ahosi,",
  "atk-s0510a:2401_3": "kassapadasabalo pana chaṭṭhe chaṭṭhe māse pātimokkhaṃ osāresi,",
  "atk-s0510a:2401_4": "tassa pātimokkhassa osāraṇakāle disāvāsikā dve sahāyakā bhikkhū “uposathaṃ karissāmā”ti gacchanti.",
  "atk-s0510a:2401_5": "Ayaṃ bhummadevatā cintesi –",
  "atk-s0510a:2401_6": "“imesaṃ dvinnaṃ bhikkhūnaṃ metti ativiya daḷhā,",
  "atk-s0510a:2401_7": "kiṃ nu kho bhedake sati bhijjeyya,",
  "atk-s0510a:2401_8": "na bhijjeyyā”ti.",
  "atk-s0510a:2401_9": "Tesaṃ okāsaṃ olokayamānā tesaṃ avidūre gacchati.",
  "atk-s0510a:2402_0": "Atheko thero ekassa hatthe pattacīvaraṃ datvā sarīravaḷañjanatthaṃ udakaphāsukaṭṭhānaṃ gantvā dhotahatthapādo hutvā gumbasamīpato nikkhamati.",
  "atk-s0510a:2402_1": "Bhummadevatā tassa therassa pacchato pacchato uttamarūpā itthī hutvā kese vidhunitvā saṃvidhāya bandhantī",
  "atk-s0510a:2402_2": "viya piṭṭhiyaṃ paṃsuṃ puñchamānā viya sāṭakaṃ saṃvidhāya nivāsayamānā viya ca hutvā therassa padānupadikā",
  "atk-s0510a:2402_3": "hutvā gumbato nikkhantā.",
  "atk-s0510a:2402_4": "Ekamante ṭhito sahāyakatthero taṃ kāraṇaṃ disvāva domanassajāto “naṭṭho dāni me iminā bhikkhunā saddhiṃ dīgharattānugato sineho,",
  "atk-s0510a:2402_5": "sacāhaṃ evaṃvidhabhāvaṃ jāneyyaṃ,",
  "atk-s0510a:2402_6": "ettakaṃ kālaṃ iminā saddhiṃ vissāsaṃ na kareyya”nti cintetvā āgacchantaṃyeva naṃ “gaṇhāhāvuso,",
  "atk-s0510a:2402_7": "tuyhaṃ pattacīvaraṃ,",
  "atk-s0510a:2402_8": "tādisena pāpena saddhiṃ ekamaggena na gacchāmī”ti āha.",
  "atk-s0510a:2402_9": "Taṃ kathaṃ sutvā tassa lajjibhikkhuno hadayaṃ tikhiṇasattiṃ gahetvā viddhaṃ viya ahosi.",
  "atk-s0510a:2402_10": "Tato naṃ āha – “āvuso,",
  "atk-s0510a:2402_11": "kinnāmetaṃ vadasi,",
  "atk-s0510a:2402_12": "ahaṃ ettakaṃ kālaṃ dukkaṭamattampi āpattiṃ na jānāmi,",
  "atk-s0510a:2402_13": "tvaṃ pana maṃ ajja ‘pāpo’ti vadasi,",
  "atk-s0510a:2402_14": "kiṃ te diṭṭhanti,",
  "atk-s0510a:2402_15": "kiṃ aññena diṭṭhena,",
  "atk-s0510a:2402_16": "kiṃ tvaṃ evaṃvidhena alaṅkatapaṭiyattena mātugāmena saddhiṃ ekaṭṭhāne hutvā nikkhanto”ti?",
  "atk-s0510a:2402_17": "“Natthetaṃ, āvuso, mayhaṃ,",
  "atk-s0510a:2402_18": "nāhaṃ evarūpaṃ mātugāmaṃ passāmī”ti tassa yāvatatiyaṃ kathentassāpi itaro thero kathaṃ asaddahitvā attanā",
  "atk-s0510a:2402_19": "diṭṭhakāraṇaṃyeva bhūtattaṃ katvā gaṇhanto tena saddhiṃ ekamaggena agantvā aññena maggena satthu santikaṃ gato.",
  "atk-s0510a:2402_20": "Itaropi bhikkhu aññena maggena satthu santikaṃyeva gato.",
  "atk-s0510a:2403_0": "Tato bhikkhusaṅghassa uposathāgāraṃ pavisanavelāya so bhikkhu taṃ bhikkhuṃ uposathagge disvā sañjānitvā",
  "atk-s0510a:2403_1": "“imasmiṃ uposathagge evarūpo nāma pāpabhikkhu atthi,",
  "atk-s0510a:2403_2": "nāhaṃ tena saddhiṃ uposathaṃ karissāmī”ti nikkhamitvā bahi aṭṭhāsi.",
  "atk-s0510a:2403_3": "Atha bhummadevatā “bhāriyaṃ mayā kammaṃ kata”nti mahallakaupāsakavaṇṇena tassa santikaṃ gantvā – “kasmā, bhante,",
  "atk-s0510a:2403_4": "ayyo imasmiṃ ṭhāne ṭhito”ti āha. “Upāsaka,",
  "atk-s0510a:2403_5": "imaṃ uposathaggaṃ eko pāpabhikkhu paviṭṭho,",
  "atk-s0510a:2403_6": "‘ahaṃ tena saddhiṃ uposathaṃ na karomī’ti bahi ṭhitomhī”ti. “Bhante,",
  "atk-s0510a:2403_7": "mā evaṃ gaṇhatha,",
  "atk-s0510a:2403_8": "parisuddhasīlo esa bhikkhu,",
  "atk-s0510a:2403_9": "tumhehi diṭṭhamātugāmo nāma ahaṃ.",
  "atk-s0510a:2403_10": "Mayā tumhākaṃ vīmaṃsanatthāya ‘daḷhā nu kho imesaṃ therānaṃ metti,",
  "atk-s0510a:2403_11": "no daḷhā’ti bhijjanābhijjanabhāvaṃ olokentena taṃ kammaṃ kata”nti.",
  "atk-s0510a:2403_12": "“Ko pana tvaṃ,",
  "atk-s0510a:2403_13": "sappurisā”ti?",
  "atk-s0510a:2403_14": "“Ahaṃ ekā bhummadevatā,",
  "atk-s0510a:2403_15": "bhante”ti.",
  "atk-s0510a:2403_16": "Devaputto kathentoyeva dibbānubhāvena ṭhatvā therassa pādamūle patitvā “mayhaṃ, bhante, khamatha,",
  "atk-s0510a:2403_17": "therassa eso doso natthi,",
  "atk-s0510a:2403_18": "uposathaṃ karothā”ti theraṃ yācitvā uposathaggaṃ pavesesi.",
  "atk-s0510a:2403_19": "So thero uposathaṃ tāva ekaṭṭhāne akāsi.",
  "atk-s0510a:2403_20": "Mittasanthavavasena pana puna tena saddhiṃ na ekaṭṭhāne vasi.",
  "atk-s0510a:2403_21": "Imassa therassa dosaṃ na kathesi.",
  "atk-s0510a:2403_22": "Aparabhāge cuditakatthero pana vipassanāya kammaṃ karonto arahattaṃ pāpuṇi.",
  "atk-s0510a:2404_0": "Bhummadevatā tassa kammassa nissandena ekaṃ buddhantaraṃ apāyato na muccittha.",
  "atk-s0510a:2404_1": "Sace pana kālena kālaṃ manussattaṃ āgacchati,",
  "atk-s0510a:2404_2": "aññena yena kenaci kato doso tasseva upari patati.",
  "atk-s0510a:2404_3": "So amhākaṃ bhagavato uppannakāle sāvatthiyaṃ brāhmaṇakule nibbatti,",
  "atk-s0510a:2404_4": "dhānamāṇavotissa nāmaṃ akaṃsu.",
  "atk-s0510a:2404_5": "So vayappatto tayo vede uggaṇhitvā mahallakakāle satthu dhammadesanaṃ sutvā paṭiladdhasaddho sāsane pabbaji.",
  "atk-s0510a:2404_6": "Tassa upasampannadivasato paṭṭhāya ekā alaṅkatapaṭiyattā itthī tasmiṃ gāmaṃ pavisante saddhiṃyeva pavisati,",
  "atk-s0510a:2404_7": "nikkhamante nikkhamati,",
  "atk-s0510a:2404_8": "vihāraṃ pavisantepi saddhiṃ pavisati,",
  "atk-s0510a:2404_9": "tiṭṭhantepi tiṭṭhatīti evaṃ niccānubandhā paññāyati.",
  "atk-s0510a:2404_10": "Thero taṃ na passati.",
  "atk-s0510a:2404_11": "Tassa pana purimakammassa nissandena sā aññesaṃ upaṭṭhāsi.",
  "atk-s0510a:2405_0": "Gāme yāgubhikkhaṃ dadamānā itthiyo, “bhante,",
  "atk-s0510a:2405_1": "ayaṃ eko yāguuḷuṅko tumhākaṃ,",
  "atk-s0510a:2405_2": "eko imissā amhākaṃ sahāyikāyā”ti parihāsaṃ karonti.",
  "atk-s0510a:2405_3": "Therassa mahatī vihesā hoti.",
  "atk-s0510a:2405_4": "Vihāragatampi naṃ sāmaṇerā ceva daharabhikkhū ca parivāretvā “dhāno koṇḍo jāto”ti parihāsaṃ karonti.",
  "atk-s0510a:2405_5": "Athassa teneva kāraṇena kuṇḍadhāno theroti nāmaṃ jātaṃ.",
  "atk-s0510a:2405_6": "So uṭṭhāya samuṭṭhāya tehi kariyamānaṃ keḷiṃ sahituṃ asakkonto ummādaṃ gahetvā “tumhe koṇḍā,",
  "atk-s0510a:2405_7": "tumhākaṃ upajjhāyo koṇḍo,",
  "atk-s0510a:2405_8": "ācariyo koṇḍo”ti vadati.",
  "atk-s0510a:2405_9": "Atha naṃ satthu ārocesuṃ –",
  "atk-s0510a:2405_10": "“kuṇḍadhāno, bhante,",
  "atk-s0510a:2405_11": "daharasāmaṇerehi saddhiṃ evaṃ pharusavācaṃ vadatī”ti.",
  "atk-s0510a:2405_12": "Satthā taṃ pakkosāpetvā “saccaṃ kira tvaṃ, dhāna,",
  "atk-s0510a:2405_13": "daharasāmaṇerehi saddhiṃ pharusavācaṃ vadasī”ti pucchi.",
  "atk-s0510a:2405_14": "Tena “saccaṃ bhagavā”ti vutte –",
  "atk-s0510a:2405_15": "“kasmā evaṃ vadasī”ti āha. “Bhante,",
  "atk-s0510a:2405_16": "nibaddhaṃ vihesaṃ sahituṃ asakkonto evaṃ kathemī”ti.",
  "atk-s0510a:2405_17": "“Tvaṃ pubbe katakammaṃ yāvajjadivasā jīrāpetuṃ na sakkosi,",
  "atk-s0510a:2405_18": "puna evaṃ pharusavācaṃ mā vada bhikkhū”ti vatvā āha –",
  "atk-s0510a:2406_0": "“Māvoca pharusaṃ kañci, vuttā paṭivadeyyu taṃ;",
  "atk-s0510a:2407_0": "Dukkhā hi sārambhakathā, paṭidaṇḍā phuseyyu taṃ.",
  "atk-s0510a:2408_0": "“Sace neresi attānaṃ, kaṃso upahato yathā;",
  "atk-s0510a:2409_0": "Esa pattosi nibbānaṃ, sārambho te na vijjatī”ti. –",
  "atk-s0510a:2410_0": "Imañca pana tassa therassa mātugāmena saddhiṃ vicaraṇabhāvaṃ kosalaraññopi kathayiṃsu.",
  "atk-s0510a:2410_1": "Rājā “gacchatha, bhaṇe,",
  "atk-s0510a:2410_2": "naṃ vīmaṃsathā”ti pesetvā sayampi mandeneva parivārena saddhiṃ therassa santikaṃ gantvā ekamante olokento aṭṭhāsi.",
  "atk-s0510a:2410_3": "Tasmiṃ khaṇe thero sūcikammaṃ karonto nisinno hoti.",
  "atk-s0510a:2410_4": "Sāpi itthī avidūre ṭhāne ṭhitā viya paññāyati.",
  "atk-s0510a:2411_0": "Rājā taṃ disvā “atthi taṃ kāraṇa”nti tassā ṭhitaṭṭhānaṃ agamāsi.",
  "atk-s0510a:2411_1": "Sā tasmiṃ āgacchante therassa vasanapaṇṇasālaṃ paviṭṭhā viya ahosi.",
  "atk-s0510a:2411_2": "Rājāpi tāya saddhiṃ eva paṇṇasālāyaṃ pavisitvā sabbattha olokento adisvā “nāyaṃ mātugāmo,",
  "atk-s0510a:2411_3": "therassa eko kammavipāko”ti saññaṃ katvā paṭhamaṃ therassa samīpena gacchantopi theraṃ avanditvā tassa",
  "atk-s0510a:2411_4": "kāraṇassa abhūtabhāvaṃ ñatvā paṇṇasālato nikkhamitvā theraṃ vanditvā ekamante nisinno “kacci, bhante,",
  "atk-s0510a:2411_5": "piṇḍakena na kilamathā”ti pucchi.",
  "atk-s0510a:2411_6": "Thero “vaṭṭati,",
  "atk-s0510a:2411_7": "mahārājā”ti āha.",
  "atk-s0510a:2411_8": "“Jānāmahaṃ, bhante,",
  "atk-s0510a:2411_9": "ayyassa kathaṃ,",
  "atk-s0510a:2411_10": "evarūpenupakkilesena saddhiṃ carantānaṃ tumhākaṃ ke nāma pasīdissanti,",
  "atk-s0510a:2411_11": "ito paṭṭhāya vo katthaci gamanakiccaṃ natthi.",
  "atk-s0510a:2411_12": "Ahaṃ catūhi paccayehi upaṭṭhahissāmi,",
  "atk-s0510a:2411_13": "tumhe yonisomanasikāre mā pamajjitthā”ti vatvā nibaddhabhikkhaṃ paṭṭhapesi.",
  "atk-s0510a:2411_14": "Thero rājānaṃ upatthambhakaṃ labhitvā bhojanasappāyena ekaggacitto hutvā vipassanaṃ vaḍḍhetvā arahattaṃ pāpuṇi.",
  "atk-s0510a:2411_15": "Tato paṭṭhāya sā itthī antaradhāyi.",
  "atk-s0510a:2412_0": "Tadā mahāsubhaddā ugganagare micchādiṭṭhikule vasamānā “satthā maṃ anukampatū”ti uposathaṅgaṃ adhiṭṭhāya",
  "atk-s0510a:2412_1": "nirāmagandhā hutvā uparipāsādatale ṭhitā “imāni pupphāni antare aṭṭhatvā dasabalassa matthake vitānaṃ",
  "atk-s0510a:2412_2": "hutvā tiṭṭhantu,",
  "atk-s0510a:2412_3": "dasabalo imāya saññāya sve pañcahi bhikkhusatehi saddhiṃ mayhaṃ bhikkhaṃ gaṇhatū”ti saccakiriyaṃ katvā aṭṭha sumanapupphamuṭṭhiyo vissajjesi.",
  "atk-s0510a:2412_4": "Pupphāni gantvā dhammadesanāvelāya satthu matthake vitānaṃ hutvā aṭṭhaṃsu.",
  "atk-s0510a:2412_5": "Satthā taṃ sumanapupphavitānaṃ disvā citteneva subhaddāya bhikkhaṃ adhivāsetvā punadivase aruṇe uṭṭhite ānandattheraṃ āha – “ānanda,",
  "atk-s0510a:2412_6": "mayaṃ ajja dūraṃ bhikkhācāraṃ gamissāma,",
  "atk-s0510a:2412_7": "puthujjanānaṃ adatvā ariyānaṃyeva salākaṃ dehī”ti.",
  "atk-s0510a:2412_8": "Thero bhikkhūnaṃ ārocesi – “āvuso,",
  "atk-s0510a:2412_9": "satthā ajja dūraṃ bhikkhācāraṃ gamissati.",
  "atk-s0510a:2412_10": "Puthujjanā mā gaṇhantu,",
  "atk-s0510a:2412_11": "ariyāva salākaṃ gaṇhantū”ti.",
  "atk-s0510a:2412_12": "Kuṇḍadhānatthero –",
  "atk-s0510a:2412_13": "“āharāvuso,",
  "atk-s0510a:2412_14": "salāka”nti paṭhamaṃyeva hatthaṃ pasāresi.",
  "atk-s0510a:2412_15": "Ānando “satthā tādisānaṃ bhikkhūnaṃ salākaṃ na dāpeti,",
  "atk-s0510a:2412_16": "ariyānaṃyeva dāpetī”ti vitakkaṃ uppādetvā gantvā satthu ārocesi.",
  "atk-s0510a:2412_17": "Satthā “āharāpentassa salākaṃ dehī”ti āha.",
  "atk-s0510a:2412_18": "Thero cintesi –",
  "atk-s0510a:2412_19": "“sace kuṇḍadhānassa salākā dātuṃ na yuttā,",
  "atk-s0510a:2412_20": "atha satthā paṭibāheyya,",
  "atk-s0510a:2412_21": "bhavissati ettha kāraṇa”nti “kuṇḍadhānassa salākaṃ dassāmī”ti gamanaṃ abhinīhari.",
  "atk-s0510a:2412_22": "Kuṇḍadhāno tassa purāgamanā eva abhiññāpādakaṃ catutthajjhānaṃ samāpajjitvā iddhiyā ākāse ṭhatvā “āharāvuso ānanda,",
  "atk-s0510a:2412_23": "satthā maṃ jānāti,",
  "atk-s0510a:2412_24": "mādisaṃ bhikkhuṃ paṭhamaṃ salākaṃ gaṇhantaṃ na satthā vāretī”ti hatthaṃ pasāretvā salākaṃ gaṇhi.",
  "atk-s0510a:2412_25": "Satthā taṃ aṭṭhuppattiṃ katvā theraṃ imasmiṃ sāsane paṭhamaṃ salākaṃ gaṇhantānaṃ aggaṭṭhāne ṭhapesi.",
  "atk-s0510a:2412_26": "Yasmā ayaṃ thero rājānaṃ upatthambhaṃ labhitvā sappāyāhārapaṭilābhena samāhitacitto vipassanāya kammaṃ",
  "atk-s0510a:2412_27": "karonto upanissayasampannatāya chaḷabhiñño ahosi.",
  "atk-s0510a:2412_28": "Evaṃbhūtassāpi imassa therassa guṇe ajānantā ye puthujjanā bhikkhū “ayaṃ paṭhamaṃ salākaṃ gaṇhati,",
  "atk-s0510a:2412_29": "kiṃ nu kho eta”nti vimatiṃ uppādenti.",
  "atk-s0510a:2412_30": "Tesaṃ taṃ vimatividhamanatthaṃ thero ākāsaṃ abbhuggantvā iddhipāṭihāriyaṃ dassetvā aññāpadesena aññaṃ byākaronto “pañca chinde”ti gāthaṃ abhāsi.",
  "atk-s0510a:2413_0": "1.",
  "atk-s0510a:2413_1": "Evaṃ so pūritapuññasambhārānurūpena arahā hutvā pattaetadaggaṭṭhāno attano pubbakammaṃ saritvā somanassavasena",
  "atk-s0510a:2413_2": "pubbacaritāpadānaṃ pakāsento sattāhaṃ paṭisallīnantiādimāha.",
  "atk-s0510a:2413_3": "Tattha satthāhaṃ sattadivasaṃ nirodhasamāpattivihārena paṭisallīnaṃ vivekabhūtanti attho.",
  "atk-s0510a:2413_4": "Sesaṃ uttānatthamevāti.",
  "atk-s0510a:2414_0": "Kuṇḍadhānattheraapadānavaṇṇanā samattā.",
  "atk-s0510a:2415_0": "2. Sāgatattheraapadānavaṇṇanā",
  "atk-s0510a:2416_0": "Sobhito nāma nāmenātiādikaṃ āyasmato sāgatattherassa apadānaṃ.",
  "atk-s0510a:2416_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2416_2": "bhagavato kāle ekasmiṃ brāhmaṇakule nibbatto sabbasippesu nipphattiṃ patto nāmena sobhito nāma hutvā",
  "atk-s0510a:2416_3": "tiṇṇaṃ vedānaṃ pāragū sanighaṇḍukeṭubhānaṃ sākkharappabhedānaṃ itihāsapañcamānaṃ padako veyyākaraṇo lokāyatamahāpurisalakkhaṇesu anavayo.",
  "atk-s0510a:2416_4": "So ekadivasaṃ padumuttaraṃ bhagavantaṃ dvattiṃsamahāpurisalakkhaṇasiriyā sobhamānaṃ uyyānadvārena gacchantaṃ",
  "atk-s0510a:2416_5": "disvā atīva pasannamānaso anekehi upāyehi anekehi guṇavaṇṇehi thomanaṃ akāsi.",
  "atk-s0510a:2416_6": "Bhagavā tassa thomanaṃ sutvā “anāgate gotamassa bhagavato sāsane sāgato nāma sāvako bhavissatī”ti byākaraṇaṃ adāsi.",
  "atk-s0510a:2416_7": "So tato paṭṭhāya puññāni karonto yāvatāyukaṃ ṭhatvā tato cuto devaloke nibbatto.",
  "atk-s0510a:2416_8": "Kappasatasahassadevamanussesu ubhayasampattiyo anubhavitvā imasmiṃ buddhuppāde ekasmiṃ kulagehe nibbatto.",
  "atk-s0510a:2416_9": "Tassa mātāpitaro somanassaṃ vaḍḍhento sujāto āgatoti sāgatoti nāmaṃ kariṃsu.",
  "atk-s0510a:2416_10": "So sāsane pasīditvā pabbajitvā vipassanaṃ vaḍḍhetvā arahattaṃ patto.",
  "atk-s0510a:2417_0": "17.",
  "atk-s0510a:2417_1": "Evaṃ so puññasambhārānurūpena pattaarahattaphalo attano pubbakammaṃ saritvā somanassajāto pubbacaritāpadānaṃ pakāsento sobhito nāma nāmenātiādimāha.",
  "atk-s0510a:2417_2": "Tattha tadā puññasambhārassa paripūraṇasamaye nāmena sobhito nāma brāhmaṇo ahosinti sambandho.",
  "atk-s0510a:2418_0": "21.",
  "atk-s0510a:2418_1": "Vipathā uddharitvānāti viruddhapathā kumaggā,",
  "atk-s0510a:2418_2": "uppathā vā uddharitvā apanetvā.",
  "atk-s0510a:2418_3": "Pathaṃ ācikkhaseti, bhante,",
  "atk-s0510a:2418_4": "sabbaññu tuvaṃ pathaṃ sappurisamaggaṃ nibbānādhigamanupāyaṃ ācikkhase kathesi desesi vibhaji uttāniṃ akāsīti attho.",
  "atk-s0510a:2418_5": "Sesaṃ uttānatthamevāti.",
  "atk-s0510a:2419_0": "Sāgatattheraapadānavaṇṇanā samattā.",
  "atk-s0510a:2420_0": "3. Mahākaccānattheraapadānavaṇṇanā",
  "atk-s0510a:2421_0": "Padumuttaranāthassātiādikaṃ āyasmato kaccānattherassa apadānaṃ.",
  "atk-s0510a:2421_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2421_2": "bhagavato kāle gahapatimahāsālakulagehe nibbattetvā vuddhippatto ekadivasaṃ satthu santike dhammaṃ suṇanto",
  "atk-s0510a:2421_3": "satthāraṃ ekaṃ bhikkhuṃ saṃkhittena bhāsitassa vitthārena atthaṃ vibhajantānaṃ aggaṭṭhāne ṭhapentaṃ disvā",
  "atk-s0510a:2421_4": "sayampi taṃ ṭhānantaraṃ patthento dānādīni puññāni katvā devamanussesu saṃsaranto sumedhassa bhagavato",
  "atk-s0510a:2421_5": "kāle vijjādharo hutvā ākāsena gacchanto satthāraṃ ekasmiṃ vanasaṇḍe nisinnaṃ disvā pasannamānaso kaṇikārapupphehi",
  "atk-s0510a:2421_6": "pūjaṃ akāsi.",
  "atk-s0510a:2422_0": "So tena puññakammena aparāparaṃ sugatīsuyeva parivattetvā kassapadasabalassa kāle bārāṇasiyaṃ kulaghare",
  "atk-s0510a:2422_1": "nibbattitvā parinibbute bhagavati suvaṇṇacetiyakaraṇaṭṭhānaṃ dasasahassagghanikāya suvaṇṇiṭṭhakāya pūjaṃ",
  "atk-s0510a:2422_2": "katvā “bhagavā mayhaṃ nibbattanibbattaṭṭhāne sarīraṃ suvaṇṇavaṇṇaṃ hotū”ti pattharaṃ akāsi.",
  "atk-s0510a:2422_3": "Tato yāvajīvaṃ kusalaṃ katvā ekaṃ buddhantaraṃ devamanussesu saṃsaritvā imasmiṃ buddhuppāde ujjeniyaṃ",
  "atk-s0510a:2422_4": "rañño caṇḍapajjotassa purohitassa gehe nibbatti,",
  "atk-s0510a:2422_5": "tassa nāmaggahaṇadivase mātāpitaro “amhākaṃ putto suvaṇṇavaṇṇo attano nāmaṃ gahetvā āgato”ti kañcanamāṇavotveva nāmaṃ kariṃsu.",
  "atk-s0510a:2422_6": "So vuddhimanvāya tayo vede uggaṇhitvā pitu accayena purohitaṭṭhānaṃ labhi.",
  "atk-s0510a:2422_7": "So gottavasena kaccānoti paññāyittha.",
  "atk-s0510a:2423_0": "Rājā caṇḍapajjoto buddhuppādaṃ sutvā, “ācariya,",
  "atk-s0510a:2423_1": "tvaṃ tattha gantvā satthāraṃ idhānehī”ti pesesi.",
  "atk-s0510a:2423_2": "So attaṭṭhamo satthu santikaṃ upagato.",
  "atk-s0510a:2423_3": "Tassa satthā dhammaṃ desesi.",
  "atk-s0510a:2423_4": "Desanāpariyosāne so sattahi janehi saddhiṃ sahapaṭisambhidāhi arahatte patiṭṭhāsi.",
  "atk-s0510a:2423_5": "Atha satthā “etha,",
  "atk-s0510a:2423_6": "bhikkhavo”ti hatthaṃ pasāresi.",
  "atk-s0510a:2423_7": "Te tāvadeva dvaṅgulamattakesamassukā iddhimayapattacīvaradharā vassasaṭṭhikattherā viya ahesuṃ.",
  "atk-s0510a:2423_8": "Evaṃ thero sadatthaṃ nipphādetvā, “bhante,",
  "atk-s0510a:2423_9": "rājā pajjoto tumhākaṃ pāde vandituṃ dhammañca sotuṃ icchatī”ti satthu ārocesi.",
  "atk-s0510a:2423_10": "Satthā “tvaṃyeva bhikkhu tattha gaccha,",
  "atk-s0510a:2423_11": "tayi gatepi rājā pasīdissatī”ti āha.",
  "atk-s0510a:2423_12": "Thero attaṭṭhamo tattha gantvā rājānaṃ pasādetvā avantīsu sāsanaṃ patiṭṭhāpetvā puna satthu santikameva gato.",
  "atk-s0510a:2424_0": "31.",
  "atk-s0510a:2424_1": "Evaṃ so pattaarahattaphalo “etadaggaṃ,",
  "atk-s0510a:2424_2": "bhikkhave,",
  "atk-s0510a:2424_3": "mama sāvakānaṃ saṃkhittena bhāsitassa vitthārena atthaṃ vibhajantānaṃ yadidaṃ mahākaccāno”ti etadaggaṭṭhānaṃ",
  "atk-s0510a:2424_4": "patvā attano pubbakammaṃ saritvā pubbacaritāpadānaṃ pakāsento padumuttaranāthassātiādimāha.",
  "atk-s0510a:2424_5": "Tattha padumaṃ nāma cetiyanti padumehi chāditattā vā padumākārehi katattā vā bhagavato vasanagandhakuṭivihārova pūjanīyabhāvena cetiyaṃ,",
  "atk-s0510a:2424_6": "yathā “gotamakacetiyaṃ,",
  "atk-s0510a:2424_7": "āḷavakacetiya”nti vutte tesaṃ yakkhānaṃ nivasanaṭṭhānaṃ pūjanīyaṭṭhānattā cetiyanti vuccati,",
  "atk-s0510a:2424_8": "evamidaṃ bhagavato vasanaṭṭhānaṃ cetiyanti vuccati,",
  "atk-s0510a:2424_9": "na dhātunidhāyakacetiyanti veditabbaṃ.",
  "atk-s0510a:2424_10": "Na hi aparinibbutassa bhagavato sarīradhātūnaṃ abhāvā dhātucetiyaṃ akari.",
  "atk-s0510a:2424_11": "Silāsanaṃ kārayitvāti tassā padumanāmikāya gandhakuṭiyā pupphādhāratthāya heṭṭhā phalikamayaṃ silāsanaṃ kāretvā.",
  "atk-s0510a:2424_12": "Suvaṇṇenābhilepayinti taṃ silāsanaṃ jambonadasuvaṇṇena abhivisesena lepayiṃ chādesinti attho.",
  "atk-s0510a:2425_0": "32.",
  "atk-s0510a:2425_1": "Ratanāmayaṃ sattahi ratanehi kataṃ chattaṃ paggayha muddhani dhāretvā vāḷabījaniñca setapavaracāmariñca paggayha buddhassa abhiropayiṃ.",
  "atk-s0510a:2425_2": "Lokabandhussa tādinoti sakalalokabandhusadisassa tādiguṇasamaṅgissa buddhassa dhāresinti attho.",
  "atk-s0510a:2425_3": "Sesaṃ uttānatthamevāti.",
  "atk-s0510a:2426_0": "Mahākaccānattheraapadānavaṇṇanā samattā.",
  "atk-s0510a:2427_0": "4. Kāḷudāyittheraapadānavaṇṇanā",
  "atk-s0510a:2428_0": "Padumuttarabuddhassātiādikaṃ āyasmato kāḷudāyittherassa apadānaṃ.",
  "atk-s0510a:2428_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2428_2": "bhagavato kāle haṃsavatīnagare kulagehe nibbatto satthu dhammadesanaṃ suṇanto satthāraṃ ekaṃ bhikkhuṃ",
  "atk-s0510a:2428_3": "kulappasādakānaṃ bhikkhūnaṃ aggaṭṭhāne ṭhapentaṃ disvā tajjaṃ abhinīhāraṃ katvā taṃ ṭhānantaraṃ patthesi.",
  "atk-s0510a:2429_0": "So yāvajīvaṃ kusalaṃ katvā devamanussesu saṃsaranto amhākaṃ bodhisattassa mātukucchiyaṃ paṭisandhiggahaṇadivase",
  "atk-s0510a:2429_1": "kapilavatthusmiṃyeva amaccagehe paṭisandhiṃ gaṇhi,",
  "atk-s0510a:2429_2": "bodhisattena saddhiṃ ekadivasaṃyeva jātoti taṃ divasaṃyeva naṃ dukūlacumbaṭake nipajjāpetvā bodhisattassa upaṭṭhānatthāya nayiṃsu.",
  "atk-s0510a:2429_3": "Bodhisattena hi saddhiṃ bodhirukkho,",
  "atk-s0510a:2429_4": "rāhulamātā,",
  "atk-s0510a:2429_5": "cattāro nidhī,",
  "atk-s0510a:2429_6": "ārohanahatthī,",
  "atk-s0510a:2429_7": "assakaṇḍako, ānando, channo,",
  "atk-s0510a:2429_8": "kāḷudāyīti ime satta ekadivase jātattā sahajātā nāma ahesuṃ.",
  "atk-s0510a:2429_9": "Athassa nāmaggahaṇadivase sakalanagarassa udaggacittadivase jātattā udāyitveva nāmaṃ akaṃsu.",
  "atk-s0510a:2429_10": "Thokaṃ kāḷadhātukattā pana kāḷudāyīti paññāyittha.",
  "atk-s0510a:2429_11": "So bodhisattena saddhiṃ kumārakīḷaṃ kīḷanto vuddhiṃ agamāsi.",
  "atk-s0510a:2430_0": "Aparabhāge lokanāthe mahābhinikkhamanaṃ nikkhamitvā anukkamena sabbaññutaṃ patvā pavattitavaradhammacakke",
  "atk-s0510a:2430_1": "rājagahaṃ upanissāya veḷuvane viharante suddhodanamahārājā taṃ pavattiṃ sutvā purisasahassaparivāraṃ",
  "atk-s0510a:2430_2": "ekaṃ amaccaṃ “puttaṃ me idhānehī”ti pesesi.",
  "atk-s0510a:2430_3": "So dhammadesanāvelāyaṃ satthu santikaṃ gantvā parisapariyante ṭhito dhammaṃ sutvā saparivāro arahattaṃ pāpuṇi.",
  "atk-s0510a:2430_4": "Atha ne satthā “etha,",
  "atk-s0510a:2430_5": "bhikkhavo”ti hatthaṃ pasāresi.",
  "atk-s0510a:2430_6": "Sabbe taṅkhaṇaññeva iddhimayapattacīvaradharā vassasaṭṭhikattherā viya ahesuṃ.",
  "atk-s0510a:2430_7": "Arahattappattito paṭṭhāya pana ariyā majjhattāva honti.",
  "atk-s0510a:2430_8": "Tasmā raññā pahitasāsanaṃ dasabalassa na kathesi.",
  "atk-s0510a:2430_9": "Rājā “neva gato āgacchati,",
  "atk-s0510a:2430_10": "na sāsanaṃ suyyatī”ti aparaṃ amaccaṃ purisasahassehi pesesi.",
  "atk-s0510a:2430_11": "Tasmimpi tathā paṭipanne aparampi pesesīti evaṃ navahi purisasahassehi saddhiṃ nava amacce pesesi.",
  "atk-s0510a:2430_12": "Sabbe arahattaṃ patvā tuṇhī ahesuṃ.",
  "atk-s0510a:2431_0": "Atha rājā cintesi –",
  "atk-s0510a:2431_1": "“ettakā janā mayi sinehābhāvena dasabalassa idhāgamanatthāya na kiñci kathayiṃsu,",
  "atk-s0510a:2431_2": "ayaṃ kho udāyi dasabalena samavayo,",
  "atk-s0510a:2431_3": "sahapaṃsukīḷiko,",
  "atk-s0510a:2431_4": "mayi ca sineho atthi,",
  "atk-s0510a:2431_5": "imaṃ pesessāmī”ti taṃ pakkosāpetvā, “tāta,",
  "atk-s0510a:2431_6": "tvaṃ purisasahassaparivāro rājagahaṃ gantvā dasabalaṃ idhānehī”ti vatvā pesesi.",
  "atk-s0510a:2431_7": "So pana gacchanto “sacāhaṃ, deva,",
  "atk-s0510a:2431_8": "pabbajituṃ labhissāmi,",
  "atk-s0510a:2431_9": "evāhaṃ bhagavantaṃ idhānessāmī”ti vatvā “yaṃ kiñci katvā mama puttaṃ dassehī”ti vutto rājagahaṃ gantvā",
  "atk-s0510a:2431_10": "satthu dhammadesanavelāyaṃ parisapariyante ṭhito dhammaṃ sutvā saparivāro arahattaṃ patvā ehibhikkhubhāve",
  "atk-s0510a:2431_11": "patiṭṭhāsi.",
  "atk-s0510a:2431_12": "Arahattaṃ pana patvā “na tāvāyaṃ dasabalassa kulanagaraṃ gantuṃ kālo,",
  "atk-s0510a:2431_13": "vasante pana upagate pupphite vanasaṇḍe haritatiṇasañchannāya bhūmiyā gamanakālo bhavissatī”ti kālaṃ",
  "atk-s0510a:2431_14": "paṭimānento vasante sampatte satthu kulanagaraṃ gantuṃ gamanamaggavaṇṇaṃ saṃvaṇṇento –",
  "atk-s0510a:2432_0": "“Aṅgārino dāni dumā bhadante, phalesino chadanaṃ vippahāya;",
  "atk-s0510a:2433_0": "Te accimantova pabhāsayanti, samayo mahāvīra bhāgī rathānaṃ.",
  "atk-s0510a:2434_0": "“Dumāni phullāni manoramāni, samantato sabbadisā pavanti;",
  "atk-s0510a:2435_0": "Pattaṃ pahāya phalamāsasānā, kālo ito pakkamanāya vīra.",
  "atk-s0510a:2436_0": "“Nevātisītaṃ na panātiuṇhaṃ, sukhā utu addhaniyā bhadante;",
  "atk-s0510a:2437_0": "Passantu taṃ sākiyā koḷiyā ca, pacchāmukhaṃ rohiniyaṃ tarantaṃ.",
  "atk-s0510a:2438_0": "“Āsāya kasate khettaṃ, bījaṃ āsāya vappati;",
  "atk-s0510a:2439_0": "Āsāya vāṇijā yanti, samuddaṃ dhanahārakā;",
  "atk-s0510a:2440_0": "Yāya āsāya tiṭṭhāmi, sā me āsā samijjhatu. ;",
  "atk-s0510a:2441_0": "“Nātisītaṃ nātiuṇhaṃ, nātidubbhikkhachātakaṃ;",
  "atk-s0510a:2442_0": "Saddalā haritā bhūmi, esa kālo mahāmuni. ;",
  "atk-s0510a:2443_0": "“Punappunañceva vapanti bījaṃ, punappunaṃ vassati devarājā;",
  "atk-s0510a:2444_0": "Punappunaṃ khettaṃ kasanti kassakā, punappunaṃ dhaññamupeti raṭṭhaṃ.",
  "atk-s0510a:2445_0": "“Punappunaṃ yācanakā caranti, punappunaṃ dānappatī dadanti;",
  "atk-s0510a:2446_0": "Punappunaṃ dānappatī daditvā, punappunaṃ saggamupenti ṭhānaṃ.",
  "atk-s0510a:2447_0": "“Vīro have sattayugaṃ puneti, yasmiṃ kule jāyati bhūripañño;",
  "atk-s0510a:2448_0": "Maññāmahaṃ sakkati devadevo, tayā hi jāto muni saccanāmo.",
  "atk-s0510a:2449_0": "“Suddhodano nāma pitā mahesino, buddhassa mātā pana māyanāmā;",
  "atk-s0510a:2450_0": "Yā bodhisattaṃ parihariya kucchinā, kāyassa bhedā tidivamhi modati.",
  "atk-s0510a:2451_0": "“Sā gotamī kālakatā ito cutā, dibbehi kāmehi samaṅgibhūtā;",
  "atk-s0510a:2452_0": "Sā modati kāmaguṇehi pañcahi, parivāritā devagaṇehi tehī”ti. ;",
  "atk-s0510a:2453_0": "Imā gāthā abhāsi.",
  "atk-s0510a:2453_1": "Tattha aṅgārinoti aṅgārāni viyāti aṅgārāni.",
  "atk-s0510a:2453_2": "Aṅgārāni rattapavāḷavaṇṇāni rukkhānaṃ pupphaphalāni,",
  "atk-s0510a:2453_3": "tāni etesaṃ santīti aṅgārino,",
  "atk-s0510a:2453_4": "abhilohitakusumakisalayehi aṅgāravuṭṭhisamparikiṇṇā viyāti attho.",
  "atk-s0510a:2453_5": "Dānīti imasmiṃ kāle.",
  "atk-s0510a:2453_6": "Dumāti rukkhā.",
  "atk-s0510a:2453_7": "Bhadanteti bhaddaṃ ante etassāti,",
  "atk-s0510a:2453_8": "“bhadante”ti ekassa da-",
  "atk-s0510a:2453_9": "kārassa lopaṃ katvā vuccati.",
  "atk-s0510a:2453_10": "Guṇavisesayutto,",
  "atk-s0510a:2453_11": "guṇavisesayuttānañca aggabhūto satthā. Tasmā,",
  "atk-s0510a:2453_12": "bhadanteti satthu ālapanameva,",
  "atk-s0510a:2453_13": "paccattavacanañcetaṃ ekārantaṃ “sugate paṭikamme sukhe dukkhe jīve”tiādīsu viya.",
  "atk-s0510a:2453_14": "Idha pana sambodhanaṭṭhe daṭṭhabbaṃ.",
  "atk-s0510a:2453_15": "Tena vuttaṃ,",
  "atk-s0510a:2453_16": "“bhadanteti ālapana”nti.",
  "atk-s0510a:2453_17": "“Bhaddasaddena samānatthaṃ padantarameka”nti keci.",
  "atk-s0510a:2453_18": "Phalāni esantīti phalesino.",
  "atk-s0510a:2453_19": "Acetanepi hi sacetanakiriyaṃ āha.",
  "atk-s0510a:2453_20": "Evaṃ therena yācito bhagavā tattha gamane bahūnaṃ visesādhigamanaṃ disvā vīsatisahassakhīṇāsavaparivuto",
  "atk-s0510a:2453_21": "rājagahato aturitacārikāvasena kapilavatthugāmimaggaṃ paṭipajji.",
  "atk-s0510a:2453_22": "Thero iddhiyā kapilavatthuṃ gantvā rañño purato ākāse ṭhitova adiṭṭhapubbavesaṃ disvā raññā “kosi tva”nti",
  "atk-s0510a:2453_23": "pucchito “amaccaputtaṃ tayā bhagavato santikaṃ pesitaṃ maṃ na jānāsi,",
  "atk-s0510a:2453_24": "tvaṃ evaṃ pana jānāhī”ti dassento –",
  "atk-s0510a:2454_0": "“Buddhassa puttomhi asayhasāhino, aṅgīrasassappaṭimassa tādino;",
  "atk-s0510a:2455_0": "Pitupitā mayhaṃ tuvaṃsi sakka, dhammena me gotama ayyakosī”ti. –",
  "atk-s0510a:2456_0": "Gāthamāha.",
  "atk-s0510a:2457_0": "Tattha buddhassa puttomhīti sabbaññubuddhassa orassa putto amhi.",
  "atk-s0510a:2457_1": "Asayhasāhinoti abhisambodhito pubbe ṭhapetvā mahābodhisattaṃ aññehi sahituṃ vahituṃ asakkuṇeyyattā asayhassa",
  "atk-s0510a:2457_2": "sakalassa bodhisambhārassa mahākāruṇikādhikārassa ca sahanato vahanato,",
  "atk-s0510a:2457_3": "tato parampi aññehi sahituṃ abhibhavituṃ asakkuṇeyyattā asayhānaṃ pañcannaṃ mārānaṃ sahanato abhibhavanato,",
  "atk-s0510a:2457_4": "āsayānusayacaritādhimuttiādivibhāgāvabodhanena yathārahaṃ veneyyānaṃ diṭṭhadhammikasamparāyikaparamatthehi",
  "atk-s0510a:2457_5": "anusāsanīsaṅkhātassa aññehi asayhassa buddhakiccassa sahanato,",
  "atk-s0510a:2457_6": "tattha vā sādhukāribhāvato asayhasāhino.",
  "atk-s0510a:2457_7": "Aṅgīrasassāti aṅgīkatasīlādisampattikassa.",
  "atk-s0510a:2457_8": "Aṅgamaṅgehi niccharaṇakaobhāsassāti apare.",
  "atk-s0510a:2457_9": "Keci pana “aṅgīraso,",
  "atk-s0510a:2457_10": "siddhatthoti dve nāmāni pitarāyeva gahitānī”ti vadanti.",
  "atk-s0510a:2457_11": "Appaṭimassāti anūpamassa.",
  "atk-s0510a:2457_12": "Iṭṭhāniṭṭhesu tādilakkhaṇappattiyā tādino.",
  "atk-s0510a:2457_13": "Pitupitā mayhaṃ tuvaṃsīti ariyajātivasena mayhaṃ pitu sammāsambuddhassa lokavohārena tvaṃ pitā asi.",
  "atk-s0510a:2457_14": "Sakkāti jātivasena rājānaṃ ālapati.",
  "atk-s0510a:2457_15": "Dhammenāti sabhāvena ariyajāti lokiyajātīti dvinnaṃ jātīnaṃ sabhāvasamodhānena.",
  "atk-s0510a:2457_16": "Gotamāti rājānaṃ gottena ālapati.",
  "atk-s0510a:2457_17": "Ayyakosīti pitāmaho asi.",
  "atk-s0510a:2457_18": "Ettha ca “buddhassa puttomhī”tiādiṃ vadanto thero aññaṃ byākāsi.",
  "atk-s0510a:2458_0": "Evaṃ pana attānaṃ jānāpetvā haṭṭhatuṭṭhena raññā mahārahe pallaṅke nisīdāpetvā attano paṭiyāditassa nānaggarasabhojanassa",
  "atk-s0510a:2458_1": "pattaṃ pūretvā dinne gamanākāraṃ dassesi. “Kasmā, bhante,",
  "atk-s0510a:2458_2": "gantukāmattha,",
  "atk-s0510a:2458_3": "bhuñjathā”ti ca vutte,",
  "atk-s0510a:2458_4": "“satthu santikaṃ gantvā bhuñjissāmī”ti.",
  "atk-s0510a:2458_5": "“Kahaṃ pana satthā”ti?",
  "atk-s0510a:2458_6": "“Vīsatisahassabhikkhuparivāro tumhākaṃ dassanatthāya maggaṃ paṭipanno”ti.",
  "atk-s0510a:2458_7": "“Tumhe imaṃ piṇḍapātaṃ bhuñjatha,",
  "atk-s0510a:2458_8": "aññaṃ bhagavato harissatha.",
  "atk-s0510a:2458_9": "Yāva ca mama putto imaṃ nagaraṃ sampāpuṇāti,",
  "atk-s0510a:2458_10": "tāvassa ito piṇḍapātaṃ harathā”ti vutte thero bhattakiccaṃ katvā rañño parisāya ca dhammaṃ kathetvā satthu",
  "atk-s0510a:2458_11": "āgamanato puretarameva sakalarājanivesanaṃ ratanattaye abhippasannaṃ karonto sabbesaṃ passantānaṃyeva",
  "atk-s0510a:2458_12": "satthu āharitabbabhattapuṇṇaṃ pattaṃ ākāse vissajjetvā sayampi vehāsaṃ abbhuggantvā piṇḍapātaṃ upanāmetvā",
  "atk-s0510a:2458_13": "satthu hatthe ṭhapesi.",
  "atk-s0510a:2458_14": "Satthā taṃ piṇḍapātaṃ paribhuñji.",
  "atk-s0510a:2458_15": "Evaṃ saṭṭhiyojanamagge divase divase yojanaṃ gacchantassa bhagavato rājagehatoyeva piṇḍapātaṃ āharitvā adāsi.",
  "atk-s0510a:2458_16": "Atha naṃ bhagavā “ayaṃ mayhaṃ pituno sakalanivesanaṃ pasādetī”ti “etadaggaṃ,",
  "atk-s0510a:2458_17": "bhikkhave,",
  "atk-s0510a:2458_18": "mama sāvakānaṃ kulappasādakānaṃ bhikkhūnaṃ yadidaṃ kāḷudāyī”ti kulappasādakānaṃ aggaṭṭhāne ṭhapesi.",
  "atk-s0510a:2459_0": "48- 9.",
  "atk-s0510a:2459_1": "Evaṃ so katapuññasambhārānurūpena arahattaṃ patvā pattaetadaggaṭṭhāno attano pubbakammaṃ saritvā somanassavasena",
  "atk-s0510a:2459_2": "pubbacaritāpadānaṃ pakāsento padumuttarassa buddhassātiādimāha.",
  "atk-s0510a:2459_3": "Addhānaṃ paṭipannassāti apararaṭṭhaṃ gamanatthāya dūramaggaṃ paṭipajjantassa.",
  "atk-s0510a:2459_4": "Carato cārikaṃ tadāti antomaṇḍalaṃ majjhemaṇḍalaṃ bahimaṇḍalanti tīṇi maṇḍalāni tadā cārikaṃ carato carantassa",
  "atk-s0510a:2459_5": "padumuttarabuddhassa bhagavato suphullaṃ suṭṭhu phullaṃ pabodhitaṃ gayha gahetvā na kevalameva padumaṃ,",
  "atk-s0510a:2459_6": "uppalañca mallikaṃ vikasitaṃ ahaṃ gayha ubhohi hatthehi gahetvā pūresinti sambandho.",
  "atk-s0510a:2459_7": "Paramannaṃ gahetvānāti paramaṃ uttamaṃ seṭṭhaṃ madhuraṃ sabbasupakkaṃ sāliodanaṃ gahetvā satthuno adāsiṃ bhojesinti attho.",
  "atk-s0510a:2460_0": "97.",
  "atk-s0510a:2460_1": "Sakyānaṃ nandijananoti sakyarājakulānaṃ bhagavato ñātīnaṃ ārohapariṇāharūpayobbanavacanālapanasampattiyā nandaṃ tuṭṭhiṃ janento uppādento.",
  "atk-s0510a:2460_2": "Ñātibandhu bhavissatīti ñāto pākaṭo bandhu bhavissati.",
  "atk-s0510a:2460_3": "Sesaṃ suviññeyyamevāti.",
  "atk-s0510a:2461_0": "Kāḷudāyittheraapadānavaṇṇanā samattā.",
  "atk-s0510a:2462_0": "5. Mogharājattheraapadānavaṇṇanā",
  "atk-s0510a:2463_0": "Atthadassī tu bhagavātiādikaṃ āyasmato mogharājattherassa apadānaṃ.",
  "atk-s0510a:2463_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2463_2": "bhagavato kāle kulagehe nibbattitvā viññutaṃ patto ekadivasaṃ satthu santike dhammaṃ suṇanto satthāraṃ",
  "atk-s0510a:2463_3": "ekaṃ bhikkhuṃ lūkhacīvaradharānaṃ aggaṭṭhāne ṭhapentaṃ disvā taṃ ṭhānantaraṃ ākaṅkhanto paṇidhānaṃ katvā",
  "atk-s0510a:2463_4": "tattha tattha bhave puññāni karonto atthadassissa bhagavato kāle puna brāhmaṇakule nibbattitvā brāhmaṇānaṃ",
  "atk-s0510a:2463_5": "vijjāsippesu nipphattiṃ gato ekadivasaṃ atthadassiṃ bhagavantaṃ bhikkhusaṅghaparivutaṃ rathiyaṃ gacchantaṃ",
  "atk-s0510a:2463_6": "disvā pasannamānaso pañcapatiṭṭhitena vanditvā sirasi añjaliṃ katvā “yāvatā rūpino satthā”tiādīhi chahi",
  "atk-s0510a:2463_7": "gāthāhi abhitthavitvā bhājanaṃ pūretvā madhuṃ upanesi.",
  "atk-s0510a:2463_8": "Satthā taṃ paṭiggahetvā anumodanaṃ akāsi.",
  "atk-s0510a:2463_9": "So tena puññakammena devamanussesu saṃsaranto kassapabhagavato kāle kaṭṭhavāhanassa nāma rañño amacco",
  "atk-s0510a:2463_10": "hutvā nibbatto tena satthu ānayanatthāya pesito satthu santikaṃ gantvā dhammaṃ sutvā paṭiladdhasaddho",
  "atk-s0510a:2463_11": "pabbajitvā vīsativassasahassāni samaṇadhammaṃ katvā tato cuto ekaṃ buddhantaraṃ sugatīsuyeva parivattento",
  "atk-s0510a:2463_12": "imasmiṃ buddhuppāde brāhmaṇakule nibbattitvā mogharājāti laddhanāmo bāvarīyabrāhmaṇassa santike uggahitasippo",
  "atk-s0510a:2463_13": "saṃvegajāto tāpasapabbajjaṃ pabbajitvā tāpasasahassaparivāro ajitādīhi saddhiṃ satthu santikaṃ pesito",
  "atk-s0510a:2463_14": "tesaṃ pannarasamo hutvā pañhaṃ pucchitvā vissajjanapariyosāne arahattaṃ pāpuṇi.",
  "atk-s0510a:2463_15": "Arahattaṃ pana patvā satthalūkhaṃ suttalūkhaṃ rajanalūkhanti visesena tividhenapi lūkhena samannāgataṃ paṃsukūlaṃ dhāresi.",
  "atk-s0510a:2463_16": "Tena naṃ satthā lūkhacīvaradharānaṃ aggaṭṭhāne ṭhapesi.",
  "atk-s0510a:2464_0": "64.",
  "atk-s0510a:2464_1": "Evaṃ so paṇidhānānurūpena arahattaphalaṃ patvā attano pubbasambhāraṃ disvā pubbakammāpadānaṃ pakāsento atthadassī tu bhagavātiādimāha.",
  "atk-s0510a:2464_2": "Taṃ sabbaṃ uttānatthameva.",
  "atk-s0510a:2465_0": "73.",
  "atk-s0510a:2465_1": "Puṭakaṃ pūrayitvānāti puṭakaṃ vuccati vārakaṃ,",
  "atk-s0510a:2465_2": "ghaṭaṃ vā.",
  "atk-s0510a:2465_3": "Aneḷakaṃ niddosaṃ makkhikaṇḍavirahitaṃ khuddamadhunā ghaṭaṃ pūretvā taṃ ubhohi hatthehi paggayha pakārena",
  "atk-s0510a:2465_4": "ādarena gahetvā mahesino bhagavato upanesinti sambandho.",
  "atk-s0510a:2465_5": "Sesaṃ suviññeyyamevāti.",
  "atk-s0510a:2466_0": "Mogharājattheraapadānavaṇṇanā samattā.",
  "atk-s0510a:2467_0": "6. Adhimuttattheraapadānavaṇṇanā",
  "atk-s0510a:2468_0": "Nibbute lokanāthamhītiādikaṃ āyasmato adhimuttattherassa apadānaṃ.",
  "atk-s0510a:2468_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto atthadassimhi",
  "atk-s0510a:2468_2": "lokanāthe parinibbute ekasmiṃ kulagehe nibbatto ratanattaye pasanno bhikkhusaṅghaṃ nimantetvā ucchūhi",
  "atk-s0510a:2468_3": "maṇḍapaṃ kāretvā mahādānaṃ pavattetvā pariyosāne santipadaṃ paṇidhesi.",
  "atk-s0510a:2468_4": "So tato cuto devesu ca manussesu ca ubhayasampattiyo anubhavitvā imasmiṃ buddhuppāde ekasmiṃ kulagehe",
  "atk-s0510a:2468_5": "nibbatto sāsane pasīditvā saddhāya patiṭṭhitattā adhimuttattheroti pākaṭo.",
  "atk-s0510a:2469_0": "84.",
  "atk-s0510a:2469_1": "Evaṃ katasambhāravasena arahattaṃ patvā attano pubbakammaṃ saritvā somanassajāto pubbacaritāpadānaṃ pakāsento nibbute lokanāthamhītiādimāha.",
  "atk-s0510a:2469_2": "Taṃ sabbaṃ uttānatthamevāti.",
  "atk-s0510a:2470_0": "Adhimuttattheraapadānavaṇṇanā samattā.",
  "atk-s0510a:2471_0": "7. Lasuṇadāyakattheraapadānavaṇṇanā",
  "atk-s0510a:2472_0": "Himavantassāvidūretiādikaṃ āyasmato lasuṇadāyakattherassa apadānaṃ.",
  "atk-s0510a:2472_1": "Esopāyasmā purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2472_2": "bhagavato kāle ekasmiṃ kulagehe nibbattitvā viññutaṃ patto gharāvāse ādīnavaṃ disvā gehaṃ pahāya tāpasapabbajjaṃ",
  "atk-s0510a:2472_3": "pabbajitvā himavantaṃ nissāya vane vasanto bahūni lasuṇāni ropetvā tadeva vanamūlaphalañca khādanto vihāsi.",
  "atk-s0510a:2472_4": "So bahūni lasuṇāni kājenādāya manussapathaṃ āharitvā pasanno dānaṃ datvā buddhappamukhassa bhikkhusaṅghassa bhesajjatthāya datvā gacchati.",
  "atk-s0510a:2472_5": "Evaṃ so yāvajīvaṃ puññāni katvā teneva puññabalena devamanussesu saṃsaranto ubhayasampattiṃ anubhavitvā",
  "atk-s0510a:2472_6": "kamena imasmiṃ buddhuppāde uppanno paṭiladdhasaddho pabbajitvā vipassanaṃ vaḍḍhetvā nacirasseva arahattaṃ",
  "atk-s0510a:2472_7": "patto pubbakammavasena lasuṇadāyakattheroti pākaṭo.",
  "atk-s0510a:2473_0": "89.",
  "atk-s0510a:2473_1": "Attano pubbakammaṃ saritvā somanassajāto pubbacaritāpadānaṃ pakāsento himavantassāvidūretiādimāha.",
  "atk-s0510a:2473_2": "Tattha himālayapabbatassa pariyosāne manussānaṃ sañcaraṇaṭṭhāne yadā vipassī bhagavā udapādi,",
  "atk-s0510a:2473_3": "tadā ahaṃ tāpaso ahosinti sambandho.",
  "atk-s0510a:2473_4": "Lasuṇaṃ upajīvāmīti rattalasuṇaṃ ropetvā tadeva gocaraṃ katvā jīvikaṃ kappemīti attho.",
  "atk-s0510a:2473_5": "Tena vuttaṃ “lasuṇaṃ mayhabhojana”nti.",
  "atk-s0510a:2474_0": "90.",
  "atk-s0510a:2474_1": "Khāriyo pūrayitvānāti tāpasabhājanāni lasuṇena pūrayitvā kājenādāya saṅghārāmaṃ saṅghassa vasanaṭṭhānaṃ",
  "atk-s0510a:2474_2": "hemantādīsu tīsu kālesu saṅghassa catūhi iriyāpathehi vasanavihāraṃ agacchiṃ agamāsinti attho.",
  "atk-s0510a:2474_3": "Haṭṭho haṭṭhena cittenāti ahaṃ santuṭṭho somanassayuttacittena saṅghassa lasuṇaṃ adāsinti attho.",
  "atk-s0510a:2475_0": "91.",
  "atk-s0510a:2475_1": "Vipassissa…pe…",
  "atk-s0510a:2475_2": "niratassahanti narānaṃ aggassa seṭṭhassa assa vipassissa bhagavato sāsane nirato nissesena rato ahanti sambandho.",
  "atk-s0510a:2475_3": "Saṅghassa…pe…",
  "atk-s0510a:2475_4": "modahanti ahaṃ saṅghassa lasuṇadānaṃ datvā saggamhi suṭṭhu aggasmiṃ devaloke āyukappaṃ dibbasampattiṃ anubhavamāno modiṃ,",
  "atk-s0510a:2475_5": "santuṭṭho bhavāmīti attho.",
  "atk-s0510a:2475_6": "Sesaṃ suviññeyyamevāti.",
  "atk-s0510a:2476_0": "Lasuṇadāyakattheraapadānavaṇṇanā samattā.",
  "atk-s0510a:2477_0": "8. Āyāgadāyakattheraapadānavaṇṇanā",
  "atk-s0510a:2478_0": "Nibbute lokanāthamhītiādikaṃ āyasmato āyāgadāyakattherassa apadānaṃ.",
  "atk-s0510a:2478_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto sikhissa",
  "atk-s0510a:2478_2": "bhagavato parinibbutakāle ekasmiṃ kulagehe nibbatto sāsane pasanno vaḍḍhakīnaṃ mūlaṃ datvā atimanoharaṃ",
  "atk-s0510a:2478_3": "dīghaṃ bhojanasālaṃ kārāpetvā bhikkhusaṅghaṃ nimantetvā paṇītenāhārena bhojetvā mahādānaṃ datvā cittaṃ pasādesi.",
  "atk-s0510a:2478_4": "So yāvatāyukaṃ puññāni katvā devamanussesuyeva saṃsaranto ubhayasampattiṃ anubhavitvā imasmiṃ buddhuppāde",
  "atk-s0510a:2478_5": "kulagehe nibbatto paṭiladdhasaddho pabbajitvā ghaṭento vāyamanto vipassanaṃ vaḍḍhetvā na cirasseva arahattaṃ pāpuṇi.",
  "atk-s0510a:2478_6": "Pubbe katapuññavasena āyāgattheroti pākaṭo.",
  "atk-s0510a:2479_0": "94.",
  "atk-s0510a:2479_1": "Evaṃ so katapuññasambhāravasena arahattaṃ patvā attanā pubbe katakusalakammaṃ saritvā somanassajāto pubbacaritāpadānaṃ",
  "atk-s0510a:2479_2": "pakāsento nibbute lokanāthamhītiādimāha.",
  "atk-s0510a:2479_3": "Tattha nibbuteti vadataṃ “mayaṃ buddhā”ti vadantānaṃ antare vare uttame sikhimhi bhagavati parinibbuteti attho.",
  "atk-s0510a:2479_4": "Haṭṭho haṭṭhena cittenāti saddhatāya haṭṭhapahaṭṭho somanassayuttacittatāya pahaṭṭhena cittena uttamaṃ",
  "atk-s0510a:2479_5": "thūpaṃ seṭṭhaṃ cetiyaṃ avandiṃ paṇāmayinti attho.",
  "atk-s0510a:2480_0": "95.",
  "atk-s0510a:2480_1": "Vaḍḍhakīhi kathāpetvāti “bhojanasālāya pamāṇaṃ kittaka”nti pamāṇaṃ kathāpetvāti attho.",
  "atk-s0510a:2480_2": "Mūlaṃ datvānahaṃ tadāti tadā tasmiṃ kāle ahaṃ kammakaraṇatthāya tesaṃ vaḍḍhakīnaṃ mūlaṃ datvā āyāgaṃ",
  "atk-s0510a:2480_3": "āyataṃ dīghaṃ bhojanasālaṃ ahaṃ santuṭṭho somanassacittena kārapesahaṃ kārāpesiṃ ahanti attho.",
  "atk-s0510a:2480_4": "Sesaṃ suviññeyyamevāti.",
  "atk-s0510a:2481_0": "97. Āyāgassa idaṃ phalanti bhojanasāladānassa idaṃ vipākanti attho.",
  "atk-s0510a:2482_0": "Āyāgadāyakattheraapadānavaṇṇanā samattā.",
  "atk-s0510a:2483_0": "9. Dhammacakkikattheraapadānavaṇṇanā",
  "atk-s0510a:2484_0": "Siddhatthassa bhagavatotiādikaṃ āyasmato dhammacakkikattherassa apadānaṃ.",
  "atk-s0510a:2484_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2484_2": "bhagavato kāle ekasmiṃ kulagehe nibbatto vuddhippatto puttadārehi vaḍḍhito vibhavasampanno mahābhogo,",
  "atk-s0510a:2484_3": "so ratanattaye pasanno saddhājāto dhammasabhāyaṃ dhammāsanassa piṭṭhito ratanamayaṃ dhammacakkaṃ kāretvā pūjesi.",
  "atk-s0510a:2484_4": "So tena puññakammena devamanussesu nibbattaṭṭhānesu sakkasampattiṃ cakkavattisampattiñca anubhavitvā",
  "atk-s0510a:2484_5": "kamena imasmiṃ buddhuppāde ekasmiṃ kulagehe uppanno vibhavasampanno sañjātasaddho pabbajitvā vipassanaṃ",
  "atk-s0510a:2484_6": "vaḍḍhetvā nacirasseva arahattaṃ patvā pubbe katakusalanāmasadisanāmena dhammacakkikattheroti pākaṭo jāto ahosi.",
  "atk-s0510a:2485_0": "102.",
  "atk-s0510a:2485_1": "So puññasambhārānurūpena pattaarahattaphalo attano pubbakammaṃ saritvā jātasomanasso pubbacaritāpadānaṃ pakāsento siddhatthassa bhagavatotiādimāha.",
  "atk-s0510a:2485_2": "Sīhāsanassa sammukhāti sīhassa bhagavato nisinnassa sammukhā buddhāsanassa abhimukhaṭṭhāneti attho,",
  "atk-s0510a:2485_3": "dhammacakkaṃ me ṭhapitanti mayā dhammacakkākārena ubhato sīharūpaṃ dassetvā majjhe ādāsasadisaṃ kāretvā kataṃ dhammacakkaṃ ṭhapitaṃ pūjitaṃ.",
  "atk-s0510a:2485_4": "Kiṃ bhūtaṃ?",
  "atk-s0510a:2485_5": "Viññūhi medhāvīhi “atīva sundara”nti vaṇṇitaṃ thomitaṃ sukataṃ dhammacakkanti sambandho.",
  "atk-s0510a:2486_0": "103.",
  "atk-s0510a:2486_1": "Cāruvaṇṇova sobhāmīti suvaṇṇavaṇṇo iva sobhāmi virocāmīti attho.",
  "atk-s0510a:2486_2": "“Catuvaṇṇehi sobhāmī”tipi pāṭho,",
  "atk-s0510a:2486_3": "tassa khattiyabrāhmaṇavessasuddajātisaṅkhātehi catūhi vaṇṇehi sobhāmi virocāmīti attho.",
  "atk-s0510a:2486_4": "Sayoggabalavāhanoti suvaṇṇasivikādīhi yoggehi ca senāpatimahāmattādīhi sevakehi balehi ca hatthiassarathasaṅkhātehi vāhanehi ca sahitoti attho.",
  "atk-s0510a:2486_5": "Bahujjanā bahavo manussā anuyantā mamānuvattantā niccaṃ niccakālaṃ parivārentīti sambandho.",
  "atk-s0510a:2486_6": "Sesaṃ suviññeyyamevāti.",
  "atk-s0510a:2487_0": "Dhammacakkikattheraapadānavaṇṇanā samattā.",
  "atk-s0510a:2488_0": "10. Kapparukkhiyattheraapadānavaṇṇanā",
  "atk-s0510a:2489_0": "Siddhatthassa bhagavatotiādikaṃ āyasmato kapparukkhiyattherassa apadānaṃ.",
  "atk-s0510a:2489_1": "Ayampi purimabuddhesu katādhikāro tesu tesu bhavesu nibbānādhigamūpāyabhūtāni puññāni upacinanto siddhatthassa",
  "atk-s0510a:2489_2": "bhagavato kāle vibhavasampanne ekasmiṃ kule nibbatto mahaddhano mahābhogo satthari pasanno sattahi ratanehi",
  "atk-s0510a:2489_3": "vicittaṃ suvaṇṇamayaṃ kapparukkhaṃ kāretvā siddhatthassa bhagavato cetiyassa sammukhe ṭhapetvā pūjesi.",
  "atk-s0510a:2489_4": "So evarūpaṃ puññaṃ katvā yāvatāyukaṃ ṭhatvā tato cuto sugatīsuyeva saṃsaranto kamena imasmiṃ buddhuppāde",
  "atk-s0510a:2489_5": "ekasmiṃ kulagehe nibbatto viññutaṃ patto gharāvāsaṃ saṇṭhapetvā ratanattaye pasanno dhammaṃ sutvā paṭiladdhasaddho",
  "atk-s0510a:2489_6": "satthu ārādhetvā pabbajito nacirasseva arahattaṃ patvā pubbe katakusalanāmena kapparukkhiyattheroti pākaṭo ahosi.",
  "atk-s0510a:2490_0": "108.",
  "atk-s0510a:2490_1": "So evaṃ pattaarahattaphalo attano pubbakammaṃ saritvā somanassavasena pubbacaritāpadānaṃ pakāsento siddhatthassa bhagavatotiādimāha.",
  "atk-s0510a:2490_2": "Thūpaseṭṭhassa sammukhāti seṭṭhassa uttamassa dhātunihitathūpassa cetiyassa sammukhaṭṭhāne vicittadusse",
  "atk-s0510a:2490_3": "anekavaṇṇehi visamena visadisena cittena manohare cinapaṭṭasomārapaṭṭādike dusse.",
  "atk-s0510a:2490_4": "Lagetvā olaggetvā kapparukkhaṃ ṭhapesiṃ ahaṃ patiṭṭhapesinti attho.",
  "atk-s0510a:2490_5": "Sesaṃ uttānatthamevāti.",
  "atk-s0510a:2491_0": "Kapparukkhiyattheraapadānavaṇṇanā samattā.",
  "atk-s0510a:2492_0": "Catutthavaggavaṇṇanā samattā.",
  "atk-s0510a:2493_0": "5. Upālivaggo",
  "atk-s0510a:2494_0": "1. Bhāgineyyupālittheraapadānavaṇṇanā",
  "atk-s0510a:2495_0": "Khīṇāsavasahassehītiādikaṃ āyasmato upālittherassa bhāgineyyupālittherassa apadānaṃ.",
  "atk-s0510a:2495_1": "Eso hi thero purimabuddhesu katādhikāro tasmiṃ tasmiṃ bhave puññāni upacinanto padumuttarassa bhagavato",
  "atk-s0510a:2495_2": "kāle ekasmiṃ kule nibbatto vuddhimanvāya gharāvāse ādīnavaṃ disvā gehaṃ pahāya isipabbajjaṃ pabbajitvā",
  "atk-s0510a:2495_3": "pañcābhiññāaṭṭhasamāpattilābhī hutvā himavante vāsaṃ kappesi.",
  "atk-s0510a:2495_4": "Tasmiṃ samaye padumuttaro bhagavā vivekakāmo himavantaṃ pāvisi.",
  "atk-s0510a:2495_5": "Tāpaso bhagavantaṃ puṇṇacandamiva virocamānaṃ dūratova disvā pasannamānaso ajinacammaṃ aṃse katvā añjaliṃ",
  "atk-s0510a:2495_6": "paggayha vanditvā ṭhitakova dasanakhasamodhānañjaliṃ sirasi patiṭṭhapetvā anekāhi upamāhi anekehi thutivacanehi",
  "atk-s0510a:2495_7": "bhagavantaṃ thomesi.",
  "atk-s0510a:2495_8": "Taṃ sutvā bhagavā –",
  "atk-s0510a:2495_9": "“ayaṃ tāpaso anāgate gotamassa nāma bhagavato sāsane pabbajitvā vinaye tikhiṇapaññānaṃ aggo bhavissatī”ti byākaraṇamadāsi.",
  "atk-s0510a:2495_10": "So yāvatāyukaṃ ṭhatvā aparihīnajjhāno brahmaloke nibbatti.",
  "atk-s0510a:2495_11": "Tato cuto devamanussesu saṃsaranto sampattiyo anubhavitvā imasmiṃ buddhuppāde kapilavatthunagare upālittherassa bhāgineyyo hutvā nibbatti.",
  "atk-s0510a:2495_12": "So kamena vuddhippatto mātulassa upālittherasa santike pabbajitvā kammaṭṭhānaṃ gahetvā vipassanaṃ vaḍḍhetvā nacirasseva arahā ahosi.",
  "atk-s0510a:2495_13": "So attano ācariyassa samīpe vasitattā vinayapañhe tikhiṇañāṇo ahosi.",
  "atk-s0510a:2495_14": "Atha bhagavā “etadaggaṃ,",
  "atk-s0510a:2495_15": "bhikkhave,",
  "atk-s0510a:2495_16": "mama sāvakānaṃ bhikkhūnaṃ vinayapañhe tikhiṇapaññānaṃ bhikkhūnaṃ yadidaṃ bhāgineyyupālī”ti taṃ etadaggaṭṭhāne ṭhapesi.",
  "atk-s0510a:2496_0": "1.",
  "atk-s0510a:2496_1": "So evaṃ etadaggaṭṭhānaṃ patvā attano pubbakammaṃ saritvā somanassajāto pubbacaritāpadānaṃ pakāsento khīṇāsavasahassehītiādimāha.",
  "atk-s0510a:2496_2": "Tattha ā samantato yāvabhavaggā savanti pavattantīti āsavā.",
  "atk-s0510a:2496_3": "Kāmāsavādayo cattāro āsavā,",
  "atk-s0510a:2496_4": "te khīṇā sositā visositā viddhaṃsitā yehi teti khīṇāsavā,",
  "atk-s0510a:2496_5": "teyeva sahassā khīṇāsavasahassā,",
  "atk-s0510a:2496_6": "tehi khīṇāsavasahassehi.",
  "atk-s0510a:2496_7": "Pareto parivuto lokanāyako lokassa nibbānapāpanako vivekaṃ anuyutto paṭisallituṃ ekībhavituṃ gacchateti sambandho.",
  "atk-s0510a:2497_0": "2.",
  "atk-s0510a:2497_1": "Ajinena nivatthohanti ahaṃ ajinamigacammena paṭicchanno,",
  "atk-s0510a:2497_2": "ajinacammavasanoti attho.",
  "atk-s0510a:2497_3": "Tidaṇḍaparidhārakoti kuṇḍikaṭṭhapanatthāya tidaṇḍaṃ gahetvā dhārentoti attho.",
  "atk-s0510a:2497_4": "Bhikkhusaṅghena paribyūḷhaṃ parivāritaṃ lokanāyakaṃ addasanti sambandho.",
  "atk-s0510a:2497_5": "Sesaṃ pākaṭamevāti.",
  "atk-s0510a:2498_0": "Bhāgineyyupālittheraapadānavaṇṇanā samattā.",
  "atk-s0510a:2499_0": "2. Soṇakoḷivisattheraapadānavaṇṇanā",
  "atk-s0510a:2500_0": "Anomadassissa muninotiādikaṃ āyasmato koḷivisattherassa apadānaṃ.",
  "atk-s0510a:2500_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto anomadassissa",
  "atk-s0510a:2500_2": "bhagavato kāle ekasmiṃ kulagehe nibbatto vayappatto puttadārehi vaḍḍhito vibhavasampanno bhagavato caṅkamanatthāya",
  "atk-s0510a:2500_3": "sobhanaṃ caṅkamaṃ kāretvā sudhāparikammaṃ kāretvā ādāsatalamiva samaṃ vijjotamānaṃ katvā dīpadhūpapupphādīhi",
  "atk-s0510a:2500_4": "sajjetvā bhagavato niyyādetvā buddhappamukhaṃ bhikkhusaṅghaṃ paṇītenāhārena pūjesi.",
  "atk-s0510a:2500_5": "So evaṃ yāvajīvaṃ puññāni katvā tato cavitvā devaloke nibbatto.",
  "atk-s0510a:2500_6": "Tattha pāḷiyā vuttanayena dibbasampattiṃ anubhavitvā antarā okkākakulappasutoti taṃ sabbaṃ pāḷiyā vuttānusārena veditabbaṃ.",
  "atk-s0510a:2500_7": "Pacchimabhave pana koliyarājavaṃse jāto vayappatto koṭiagghanakassa kaṇṇapiḷandhanassa dhāritattā koṭikaṇṇoti,",
  "atk-s0510a:2500_8": "kuṭikaṇṇoti ca pākaṭo ahosi.",
  "atk-s0510a:2500_9": "So bhagavati pasanno dhammaṃ sutvā paṭiladdhasaddho pabbajitvā vipassanaṃ vaḍḍhetvā nacirasseva arahattaṃ pāpuṇi.",
  "atk-s0510a:2501_0": "25.",
  "atk-s0510a:2501_1": "So arahā hutvā attano pubbakammaṃ saritvā somanassajāto pubbacaritāpadānaṃ pakāsento anomadassissa muninotiādimāha.",
  "atk-s0510a:2501_2": "Tattha anomadassissāti anomaṃ alāmakaṃ sundaraṃ dassanaṃ dvattiṃsamahāpurisalakkhaṇapaṭimaṇḍitattā byāmappabhāmaṇḍalopasobhitattā",
  "atk-s0510a:2501_3": "ārohapariṇāhena samannāgatattā ca dassanīyaṃ sarīraṃ yassa bhagavato so anomadassī,",
  "atk-s0510a:2501_4": "tassa anomadassissa muninoti attho.",
  "atk-s0510a:2501_5": "Tādinoti iṭṭhāniṭṭhesu akampiyasabhāvassa.",
  "atk-s0510a:2501_6": "Sudhāya lepanaṃ katvāti sudhāya avalittaṃ katvā dīpadhūpapupphadhajapaṭākādīhi ca alaṅkataṃ caṅkamaṃ kārayiṃ akāsinti attho.",
  "atk-s0510a:2501_7": "Sesagāthānaṃ attho pāḷiyā anusārena suviññeyyova.",
  "atk-s0510a:2502_0": "35.",
  "atk-s0510a:2502_1": "Parivārasampattidhanasampattisaṅkhātaṃ yasaṃ dhāretīti yasodharo,",
  "atk-s0510a:2502_2": "sabbe ete sattasattaticakkavattirājāno yasodharanāmena ekanāmakāti sambandho.",
  "atk-s0510a:2503_0": "52.",
  "atk-s0510a:2503_1": "Aṅgīrasoti aṅgato sarīrato niggatā rasmi yassa so aṅgīraso,",
  "atk-s0510a:2503_2": "chandadosamohabhayāgatīhi vā pāpācāravasena vā caturāpāyaṃ na gacchatīti nāgo,",
  "atk-s0510a:2503_3": "mahanto pūjito ca so nāgo ceti mahānāgo.",
  "atk-s0510a:2503_4": "Sesaṃ uttānatthamevāti.",
  "atk-s0510a:2504_0": "Koḷivisattheraapadānavaṇṇanā samattā.",
  "atk-s0510a:2505_0": "3. Kāḷigodhāputtabhaddiyattheraapadānavaṇṇanā",
  "atk-s0510a:2506_0": "Padumuttarasambuddhantiādikaṃ āyasmato bhaddiyassa kāḷigodhāputtattherassa apadānaṃ.",
  "atk-s0510a:2506_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2506_2": "bhagavato kāle vibhavasampanne ekasmiṃ kule nibbatto vuddhippatto puttadārehi vaḍḍhito nagaravāsino puññāni",
  "atk-s0510a:2506_3": "karonte disvā sayampi puññāni kātukāmo buddhappamukhaṃ bhikkhusaṅghaṃ nimantetvā thūlapaṭalikādianekāni",
  "atk-s0510a:2506_4": "mahārahāni sayanāni paññāpetvā tattha nisinne bhagavati sasaṅghe paṇītenāhārena bhojetvā mahādānaṃ adāsi.",
  "atk-s0510a:2506_5": "So evaṃ yāvatāyukaṃ puññāni katvā devamanussesu ubhayasampattiyo anubhavitvā aparabhāge imasmiṃ buddhuppāde",
  "atk-s0510a:2506_6": "kāḷigodhāya nāma deviyā putto hutvā nibbatti.",
  "atk-s0510a:2506_7": "So viññutaṃ patto ārohapariṇāhahatthapādarūpasampattiyā bhaddattā ca kāḷigodhāya deviyā puttattā ca bhaddiyo kāḷigodhāputtoti pākaṭo.",
  "atk-s0510a:2506_8": "Satthari pasīditvā mātāpitaro ārādhetvā pabbajitvā nacirasseva arahā ahosi.",
  "atk-s0510a:2507_0": "54.",
  "atk-s0510a:2507_1": "So arahā hutvā attano pubbakammaṃ saritvā somanassajāto pubbacaritāpadānaṃ pakāsento padumuttarasambuddhantiādimāha.",
  "atk-s0510a:2507_2": "Taṃ heṭṭhā vuttatthameva.",
  "atk-s0510a:2507_3": "Mettacittanti mijjati sinehati nandati sabbasatteti mettā,",
  "atk-s0510a:2507_4": "mettāya sahagataṃ cittaṃ mettacittaṃ,",
  "atk-s0510a:2507_5": "taṃ yassa bhagavato atthīti mettacitto,",
  "atk-s0510a:2507_6": "taṃ mettacittaṃ.",
  "atk-s0510a:2507_7": "Mahāmuninti sakalabhikkhūnaṃ mahantattā mahāmuni,",
  "atk-s0510a:2507_8": "taṃ padumuttaraṃ sambuddhanti sambandho.",
  "atk-s0510a:2507_9": "Janatā sabbāti sabbo janakāyo,",
  "atk-s0510a:2507_10": "sabbanagaravāsinoti attho.",
  "atk-s0510a:2507_11": "Sabbalokagganāyakanti sakalalokassa aggaṃ seṭṭhaṃ nibbānassa nayanato pāpanato nāyakaṃ padumuttarasambuddhaṃ",
  "atk-s0510a:2507_12": "janatā upeti samīpaṃ gacchatīti sambandho.",
  "atk-s0510a:2508_0": "55.",
  "atk-s0510a:2508_1": "Sattukañca baddhakañcāti baddhasattuabaddhasattusaṅkhātaṃ āmisaṃ.",
  "atk-s0510a:2508_2": "Atha vā bhattapūpakhajjabhojjayāguādayo yāvakālikattā āmisaṃ pānabhojanañca gahetvā puññakkhette anuttare satthuno dadantīti sambandho.",
  "atk-s0510a:2509_0": "58.",
  "atk-s0510a:2509_1": "Āsanaṃ buddhayuttakanti buddhayoggaṃ buddhārahaṃ buddhānucchavikaṃ sattaratanamayaṃ āsananti attho.",
  "atk-s0510a:2509_2": "Sesaṃ nayānuyogena suviññeyyamevāti.",
  "atk-s0510a:2510_0": "Kāḷigodhāputtabhaddiyattheraapadānavaṇṇanā samattā.",
  "atk-s0510a:2511_0": "4. Sanniṭṭhāpakattheraapadānavaṇṇanā",
  "atk-s0510a:2512_0": "Araññe kuṭikaṃ katvātiādikaṃ āyasmato sanniṭṭhāpakattherassa apadānaṃ.",
  "atk-s0510a:2512_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2512_2": "bhagavato kāle kulagehe nibbatto viññutaṃ patto gharabandhanena baddho gharāvāse ādīnavaṃ disvā vatthukāmakilesakāme",
  "atk-s0510a:2512_3": "pahāya himavantassa avidūre pabbatantare araññavāsaṃ kappesi.",
  "atk-s0510a:2512_4": "Tasmiṃ kāle padumuttaro bhagavā vivekakāmatāya taṃ ṭhānaṃ pāpuṇi.",
  "atk-s0510a:2512_5": "Atha so tāpaso bhagavantaṃ disvā pasannamānaso vanditvā nisīdanatthāya tiṇasantharaṃ paññāpetvā adāsi.",
  "atk-s0510a:2512_6": "Tattha nisinnaṃ bhagavantaṃ anekehi madhurehi tiṇḍukādīhi phalāphalehi santappesi.",
  "atk-s0510a:2512_7": "So tena puññakammena tato cuto devesu ca manussesu ca aparāparaṃ saṃsaranto dve sampattiyo anubhavitvā",
  "atk-s0510a:2512_8": "imasmiṃ buddhuppāde ekasmiṃ kulagehe nibbatto saddhāsampanno pabbajito vipassanaṃ vaḍḍhetvā nacirasseva",
  "atk-s0510a:2512_9": "arahā ahosi.",
  "atk-s0510a:2512_10": "Khuragge arahattaphalappattiyaṃ viya nirussāheneva santipadasaṅkhāte nibbāne suṭṭhu ṭhitattā sanniṭṭhāpakattheroti pākaṭo.",
  "atk-s0510a:2513_0": "70.",
  "atk-s0510a:2513_1": "Arahā pana hutvā attano pubbakammaṃ saritvā somanassajāto pubbacaritāpadānaṃ pakāsento araññe kuṭikaṃ katvātiādimāha.",
  "atk-s0510a:2513_2": "Tattha araññeti sīhabyagghādīnaṃ bhayena manussā ettha na rajjanti na ramanti na allīyantīti araññaṃ,",
  "atk-s0510a:2513_3": "tasmiṃ araññe.",
  "atk-s0510a:2513_4": "Kuṭikanti tiṇacchadanakuṭikaṃ katvā pabbatantare vasāmi vāsaṃ kappesinti attho.",
  "atk-s0510a:2513_5": "Lābhena ca alābhena ca yasena ca ayasena ca santuṭṭho vihāsinti sambandho.",
  "atk-s0510a:2514_0": "72.",
  "atk-s0510a:2514_1": "Jalajuttamanāmakanti jale jātaṃ jalajaṃ, padumaṃ,",
  "atk-s0510a:2514_2": "jalajaṃ uttamaṃ jalajuttamaṃ,",
  "atk-s0510a:2514_3": "jalajuttamena samānaṃ nāmaṃ yassa so jalajuttamanāmako,",
  "atk-s0510a:2514_4": "taṃ jalajuttamanāmakaṃ buddhanti attho.",
  "atk-s0510a:2514_5": "Sesaṃ pāḷinayānuyogena suviññeyyamevāti.",
  "atk-s0510a:2515_0": "Sanniṭṭhāpakattheraapadānavaṇṇanā samattā.",
  "atk-s0510a:2516_0": "5. Pañcahatthiyattheraapadānavaṇṇanā",
  "atk-s0510a:2517_0": "Sumedho nāma sambuddhotiādikaṃ āyasmato pañcahatthiyattherassa apadānaṃ.",
  "atk-s0510a:2517_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto sumedhassa",
  "atk-s0510a:2517_2": "bhagavato kāle ekasmiṃ kulagehe nibbatto viññutaṃ patvā ratanattaye pasanno vihāsi.",
  "atk-s0510a:2517_3": "Tasmiṃ samaye pañcauppalahatthāni ānesuṃ.",
  "atk-s0510a:2517_4": "So tehi pañcauppalahatthehi vīthiyaṃ caramānaṃ sumedhaṃ bhagavantaṃ pūjesi.",
  "atk-s0510a:2517_5": "Tāni gantvā ākāse vitānaṃ hutvā chāyaṃ kurumānāni tathāgateneva saddhiṃ gacchiṃsu.",
  "atk-s0510a:2517_6": "So taṃ disvā somanassajāto pītiyā phuṭṭhasarīro yāvajīvaṃ tadeva puññaṃ anussaritvā tato cuto devaloke",
  "atk-s0510a:2517_7": "nibbatto aparāparaṃ saṃsaranto imasmiṃ buddhuppāde ekasmiṃ kulagehe nibbatto viññutaṃ patto saddhājāto",
  "atk-s0510a:2517_8": "pabbajitvā vipassanaṃ vaḍḍhetvā nacirasseva arahā ahosi.",
  "atk-s0510a:2517_9": "Katakusalanāmena pañcahatthiyattheroti pākaṭo.",
  "atk-s0510a:2518_0": "77.",
  "atk-s0510a:2518_1": "So attano pubbakammaṃ saritvā paccakkhato paññāya diṭṭhapubbacaritāpadānaṃ pakāsento sumedho nāma sambuddhotiādimāha.",
  "atk-s0510a:2518_2": "Tattha sumedhoti sundarā medhā catusaccapaṭivedhapaṭisambhidādayo paññā yassa so bhagavā sumedho sambuddho",
  "atk-s0510a:2518_3": "antarāpaṇe antaravīthiyaṃ gacchatīti sambandho.",
  "atk-s0510a:2518_4": "Okkhittacakkhūti adhokhittacakkhu.",
  "atk-s0510a:2518_5": "Mitabhāṇīti pamāṇaṃ ñatvā bhaṇanasīlo,",
  "atk-s0510a:2518_6": "pamāṇaṃ jānitvā dhammaṃ desesīti attho.",
  "atk-s0510a:2518_7": "Sesaṃ suviññeyyamevāti.",
  "atk-s0510a:2519_0": "Pañcahatthiyattheraapadānavaṇṇanā samattā.",
  "atk-s0510a:2520_0": "6. Padumacchadaniyattheraapadānavaṇṇanā",
  "atk-s0510a:2521_0": "Nibbute lokanāthamhītiādikaṃ āyasmato padumacchadaniyattherassa apadānaṃ.",
  "atk-s0510a:2521_1": "Ayampi purimabuddhesu katapuññasambhāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2521_2": "bhagavato kāle ekasmiṃ kulagehe nibbatto viññutaṃ patto ratanattaye pasanno parinibbutassa vipassissa",
  "atk-s0510a:2521_3": "bhagavato citakaṃ padumapupphehi pūjesi.",
  "atk-s0510a:2521_4": "So teneva cittappasādena yāvatāyukaṃ ṭhatvā tato sugatīsuyeva saṃsaranto dibbasampattiṃ manussasampattiñcāti",
  "atk-s0510a:2521_5": "dve sampattiyo anekakkhattuṃ anubhavitvā imasmiṃ amhākaṃ sammāsambuddhakāle ekasmiṃ kulagehe nibbatto",
  "atk-s0510a:2521_6": "viññutaṃ patto satthari pasīditvā sāsane pabbajito ghaṭento vāyamanto nacirasseva arahā ahosi.",
  "atk-s0510a:2521_7": "Tassa rattiṭṭhānadivāṭṭhānādīsu tattha tattha viharantassa vihāro padumapupphehi chādīyati,",
  "atk-s0510a:2521_8": "tena so padumacchadaniyattheroti pākaṭo.",
  "atk-s0510a:2522_0": "83.",
  "atk-s0510a:2522_1": "Attano pubbakammaṃ saritvā somanassavasena pubbacaritāpadānaṃ pakāsento nibbute lokanāthamhītiādimāha.",
  "atk-s0510a:2522_2": "Tattha nibbuteti khandhaparinibbānena parinibbute satthari,",
  "atk-s0510a:2522_3": "vipassissa sammāsambuddhassa sarīre citamāniyamāne citake āropite suphullaṃ padumakalāpaṃ ahaṃ gahetvā citakaṃ āropayiṃ pūjesinti attho.",
  "atk-s0510a:2522_4": "Sesagāthāsu heṭṭhā vuttanayattā uttānatthamevāti.",
  "atk-s0510a:2523_0": "Padumacchadaniyattheraapadānavaṇṇanā samattā.",
  "atk-s0510a:2524_0": "7. Sayanadāyakattheraapadānavaṇṇanā",
  "atk-s0510a:2525_0": "Siddhatthassa bhagavatotiādikaṃ āyasmato sayanadāyakattherassa apadānaṃ.",
  "atk-s0510a:2525_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2525_2": "bhagavato kāle aññatarasmiṃ kule nibbatto viññutaṃ patto satthari pasīditvā hatthidaṇḍasuvaṇṇādīhi sayanatthāya",
  "atk-s0510a:2525_3": "mañcaṃ kāretvā anagghehi vicittattharaṇehi attharitvā bhagavantaṃ pūjesi.",
  "atk-s0510a:2525_4": "So bhagavā tassānukampāya paṭiggahetvā anubhavi.",
  "atk-s0510a:2525_5": "So tena puññakammena dibbamanussasampattiyo anubhavitvā imasmiṃ buddhuppāde ekasmiṃ kulagehe nibbatto",
  "atk-s0510a:2525_6": "viññutaṃ patvā satthu sāsane pasanno pabbajitvā vipassanaṃ ārabhitvā nacirasseva arahā ahosi.",
  "atk-s0510a:2525_7": "Pubbe katapuññanāmena sayanadāyakattheroti pākaṭo.",
  "atk-s0510a:2526_0": "88.",
  "atk-s0510a:2526_1": "So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento siddhatthassa bhagavatotiādimāha.",
  "atk-s0510a:2526_2": "Taṃ sabbaṃ pāḷinayānusārena suviññeyyamevāti.",
  "atk-s0510a:2527_0": "Sayanadāyakattheraapadānavaṇṇanā samattā.",
  "atk-s0510a:2528_0": "8. Caṅkamanadāyakattheraapadānavaṇṇanā",
  "atk-s0510a:2529_0": "Atthadassissa muninotiādikaṃ āyasmato caṅkamanadāyakattherassa apadānaṃ.",
  "atk-s0510a:2529_1": "Ayampāyasmā purimabuddhesu katādhikāro tesu tesu bhavesu vivaṭṭūpanissayāni puññāni upacinanto atthadassissa",
  "atk-s0510a:2529_2": "bhagavato kāle ekasmiṃ kulagehe nibbatto viññutaṃ patto satthari pasīditvā uccavatthukaṃ sudhāparikammakataṃ",
  "atk-s0510a:2529_3": "rajatarāsisadisaṃ sobhamānaṃ caṅkamaṃ kāretvā muttadalasadisaṃ setapulinaṃ attharitvā bhagavato adāsi.",
  "atk-s0510a:2529_4": "Paṭiggahesi bhagavā,",
  "atk-s0510a:2529_5": "caṅkamaṃ paṭiggahetvā ca pana sukhaṃ kāyacittasamādhiṃ appetvā “ayaṃ anāgate gotamassa bhagavato sāsane sāvako bhavissatī”ti byākāsi.",
  "atk-s0510a:2529_6": "So tena puññakammena devamanussesu aparāparaṃ saṃsaranto dve sampattiyo anubhavitvā imasmiṃ buddhuppāde",
  "atk-s0510a:2529_7": "ekasmiṃ kulagehe nibbatto vuddhippatto saddhāsampanno sāsane pabbajitvā nacirasseva arahattaṃ patvā katapuññanāmena",
  "atk-s0510a:2529_8": "caṅkamanadāyakattheroti pākaṭo ahosi.",
  "atk-s0510a:2530_0": "93.",
  "atk-s0510a:2530_1": "So ekadivasaṃ attanā pubbe katapuññakammaṃ saritvā somanassajāto pubbacaritāpadānaṃ pakāsento atthadassissa muninotiādimāha.",
  "atk-s0510a:2530_2": "Tattha atthadassissāti atthaṃ payojanaṃ vuddhiṃ virūḷhiṃ nibbānaṃ dakkhati passatīti atthadassī,",
  "atk-s0510a:2530_3": "atha vā atthaṃ nibbānaṃ dassanasīlo jānanasīloti atthadassī,",
  "atk-s0510a:2530_4": "tassa atthadassissa munino monena ñāṇena samannāgatassa bhagavato manoramaṃ manallīnaṃ bhāvanīyaṃ manasi kātabbaṃ caṅkamaṃ kāresinti sambandho.",
  "atk-s0510a:2530_5": "Sesaṃ vuttanayānusāreneva suviññeyyamevāti.",
  "atk-s0510a:2531_0": "Caṅkamanadāyakattheraapadānavaṇṇanā samattā.",
  "atk-s0510a:2532_0": "9. Subhaddattheraapadānavaṇṇanā",
  "atk-s0510a:2533_0": "Padumuttaro lokavidūtiādikaṃ āyasmato subhaddattherassa apadānaṃ.",
  "atk-s0510a:2533_1": "Ayampi purimabuddhesu katādhikāro tattha tattha bhave nibbānādhigamanatthāya puññāni upacinanto padumuttarassa",
  "atk-s0510a:2533_2": "bhagavato kāle vibhavasampanne saddhāsampanne ekasmiṃ kulagehe nibbato viññutaṃ patvā gharabandhanena",
  "atk-s0510a:2533_3": "baddho ratanattaye pasanno parinibbānamañce nipannaṃ padumuttaraṃ bhagavantaṃ disvā sannipatitā dasasahassacakkavāḷadevatāyo",
  "atk-s0510a:2533_4": "ca disvā pasannamānaso nigguṇḍikeṭakanīlakāsokāsitādianekehi sugandhapupphehi pūjesi.",
  "atk-s0510a:2533_5": "So tena puññakammena yāvatāyukaṃ ṭhatvā tato cavitvā tusitādīsu dibbasampattiyo anubhavitvā tato manussesu",
  "atk-s0510a:2533_6": "manussasampattiyo anubhavitvā nibbattanibbattaṭṭhānesu ca sugandhehi pupphehi pūjito ahosi.",
  "atk-s0510a:2533_7": "Imasmiṃ pana buddhuppāde ekasmiṃ vibhavasampanne kule nibbattitvā viññutaṃ patto kāmesu ādīnavaṃ disvāpi",
  "atk-s0510a:2533_8": "yāva buddhassa bhagavato parinibbānakālo tāva aladdhabuddhadassano bhagavato parinibbānamañce nipannakāleyeva",
  "atk-s0510a:2533_9": "pabbajitvā arahattaṃ pāpuṇi.",
  "atk-s0510a:2533_10": "Pubbe katapuññanāmena subhaddoti pākaṭo ahosi.",
  "atk-s0510a:2534_0": "101.",
  "atk-s0510a:2534_1": "So attano pubbakammaṃ saritvā somanassavasena pubbacaritāpadānaṃ pakāsento padumuttaro lokavidūtiādimāha.",
  "atk-s0510a:2534_2": "Taṃ uttānatthameva.",
  "atk-s0510a:2534_3": "Suṇātha mama bhāsato…pe…",
  "atk-s0510a:2534_4": "nibbāyissatināsavoti idaṃ parinibbānamañce nipannova padumuttaro bhagavā byākāsi.",
  "atk-s0510a:2535_0": "Pañcamabhāṇavāravaṇṇanā samattā.",
  "atk-s0510a:2536_0": "115.",
  "atk-s0510a:2536_1": "So attano paṭipattiṃ dassento pubbakammena saṃyuttotiādimāha.",
  "atk-s0510a:2536_2": "Ekaggoti ekaggacitto.",
  "atk-s0510a:2536_3": "Susamāhitoti suṭṭhu samāhito,",
  "atk-s0510a:2536_4": "santakāyacittoti attho.",
  "atk-s0510a:2536_5": "Buddhassa oraso puttoti buddhassa urasā hadayena niggataovādānusāsaniṃ sutvā pattaarahattaphaloti attho.",
  "atk-s0510a:2536_6": "Dhammajomhi sunimmitoti dhammato kammaṭṭhānadhammato jāto ariyāya jātiyā sunimmito suṭṭhu nipphāditasabbakicco amhi bhavāmīti attho.",
  "atk-s0510a:2537_0": "116.",
  "atk-s0510a:2537_1": "Dhammarājaṃ upagammāti dhammena sabbasattānaṃ rājānaṃ issarabhūtaṃ bhagavantaṃ upagantvā samīpaṃ gantvāti attho.",
  "atk-s0510a:2537_2": "Apucchiṃ pañhamuttamanti uttamaṃ khandhāyatanadhātusaccasamuppādādipaṭisaṃyuttaṃ pañhaṃ apucchinti attho.",
  "atk-s0510a:2537_3": "Kathayanto ca me pañhanti eso amhākaṃ bhagavā me mayhaṃ pañhaṃ kathayanto byākaronto.",
  "atk-s0510a:2537_4": "Dhammasotaṃ upānayīti anupādisesanibbānadhātusaṅkhātaṃ dhammasotaṃ dhammapavāhaṃ upānayi pāvisīti attho.",
  "atk-s0510a:2538_0": "118.",
  "atk-s0510a:2538_1": "Jalajuttamanāyakoti padumuttaranāmako ma-",
  "atk-s0510a:2538_2": "kārassa ya-",
  "atk-s0510a:2538_3": "kāraṃ katvā katavohāro.",
  "atk-s0510a:2538_4": "Nibbāyi anupādānoti upādāne pañcakkhandhe aggahetvā nibbāyi na paññāyi adassanaṃ agamāsi,",
  "atk-s0510a:2538_5": "manussalokādīsu katthacipi apatiṭṭhitoti attho.",
  "atk-s0510a:2538_6": "Dīpova telasaṅkhayāti vaṭṭitelānaṃ saṅkhayā abhāvā padīpo iva nibbāyīti sambandho.",
  "atk-s0510a:2539_0": "119.",
  "atk-s0510a:2539_1": "Sattayojanikaṃ āsīti tassa parinibbutassa padumuttarassa bhagavato ratanamayaṃ thūpaṃ sattayojanubbedhaṃ āsi ahosīti attho.",
  "atk-s0510a:2539_2": "Dhajaṃ tattha apūjesinti tattha tasmiṃ cetiye sabbabhaddaṃ sabbato bhaddaṃ sabbaso manoramaṃ dhajaṃ pūjesinti attho.",
  "atk-s0510a:2540_0": "120.",
  "atk-s0510a:2540_1": "Kassapassa ca buddhassāti padumuttarassa bhagavato kālato paṭṭhāya āgatassa devamanussesu saṃsarato me",
  "atk-s0510a:2540_2": "mayhaṃ oraso putto tisso nāma kassapassa sammāsambuddhassa aggasāvako jinasāsane buddhasāsane dāyādo",
  "atk-s0510a:2540_3": "āsi ahosīti sambandho.",
  "atk-s0510a:2541_0": "121.",
  "atk-s0510a:2541_1": "Tassa hīnena manasāti tassa mama puttassa tissassa aggasāvakassa hīnena lāmakena manasā cittena abhaddakaṃ",
  "atk-s0510a:2541_2": "asundaraṃ ayuttakaṃ “antako pacchimo”ti vācaṃ vacanaṃ abhāsiṃ kathesinti attho.",
  "atk-s0510a:2541_3": "Tena kammavipākenāti tena arahantabhakkhānasaṅkhātassa akusalakammassa vipākena.",
  "atk-s0510a:2541_4": "Pacchime addasaṃ jinanti pacchime pariyosāne parinibbānakāle mallānaṃ upavattane sālavane parinibbānamañce",
  "atk-s0510a:2541_5": "nipannaṃ jinaṃ jitasabbamāraṃ amhākaṃ gotamasammāsambuddhaṃ addasaṃ ahanti attho.",
  "atk-s0510a:2541_6": "“Pacchā me āsi bhaddaka”ntipi pāṭho.",
  "atk-s0510a:2541_7": "Tassa pacchā tassa bhagavato avasānakāle nibbānāsannakāle me mayhaṃ bhaddakaṃ sundaraṃ catusaccapaṭivijjhanaṃ āsi ahosīti attho.",
  "atk-s0510a:2542_0": "122.",
  "atk-s0510a:2542_1": "Pabbājesi mahāvīroti mahāvīriyo sabbasattahito karuṇāyutto jitamāro muni mallānaṃ upavattane sālavane",
  "atk-s0510a:2542_2": "pacchime sayane parinibbānamañce sayitova maṃ pabbājesīti sambandho.",
  "atk-s0510a:2543_0": "123.",
  "atk-s0510a:2543_1": "Ajjeva dāni pabbajjāti ajja eva bhagavato parinibbānadivaseyeva mama pabbajjā,",
  "atk-s0510a:2543_2": "tathā ajja eva upasampadā,",
  "atk-s0510a:2543_3": "ajja eva dvipaduttamassa sammukhā parinibbānaṃ ahosīti sambandho.",
  "atk-s0510a:2543_4": "Sesaṃ suviññeyyamevāti.",
  "atk-s0510a:2544_0": "Subhaddattheraapadānavaṇṇanā samattā.",
  "atk-s0510a:2545_0": "10. Cundattheraapadānavaṇṇanā",
  "atk-s0510a:2546_0": "Siddhatthassa bhagavatotiādikaṃ āyasmato cundattherassa apadānaṃ.",
  "atk-s0510a:2546_1": "Ayampi purimabuddhesu katapuññasambhāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2546_2": "bhagavato kāle vibhavasampanne kule nibbatto viññutaṃ patvā satthari pasīditvā sattaratanamayaṃ suvaṇṇagghiyaṃ",
  "atk-s0510a:2546_3": "kāretvā sumanapupphehi chādetvā bhagavantaṃ pūjesi.",
  "atk-s0510a:2546_4": "Tāni pupphāni ākāsaṃ samuggantvā vitānākārena aṭṭhaṃsu.",
  "atk-s0510a:2546_5": "Atha naṃ bhagavā “anāgate gotamassa nāma bhagavato sāsane cundo nāma sāvako bhavissatī”ti byākāsi.",
  "atk-s0510a:2546_6": "So tena puññakammena tato cuto devaloke upapanno kamena chasu kāmāvacaradevesu sukhaṃ anubhavitvā manussesu",
  "atk-s0510a:2546_7": "cakkavattiādisampattiyo ca anubhavitvā imasmiṃ buddhuppāde brāhmaṇakule rūpasāriyā putto sāriputtattherassa",
  "atk-s0510a:2546_8": "kaniṭṭho hutvā nibbatti.",
  "atk-s0510a:2546_9": "Tassa viññutaṃ pattassa ārohapariṇāharūpavayānaṃ sundaratāya sakārassa cakāraṃ katvā cundoti nāmaṃ kariṃsu.",
  "atk-s0510a:2546_10": "So vayappatto gharāvāse ādīnavaṃ pabbajjāya ca ānisaṃsaṃ disvā bhātuttherassa santike pabbajitvā vipassanaṃ vaḍḍhetvā nacirasseva arahattaṃ pāpuṇi.",
  "atk-s0510a:2547_0": "125.",
  "atk-s0510a:2547_1": "So pattaarahattaphalo ekadivasaṃ attano pubbakammaṃ saritvā somanassajāto pubbacaritāpadānaṃ pakāsento siddhatthassa bhagavatotiādimāha.",
  "atk-s0510a:2547_2": "Taṃ heṭṭhā vuttatthameva.",
  "atk-s0510a:2547_3": "Agghiyantiādayopi uttānatthāyeva.",
  "atk-s0510a:2548_0": "128.",
  "atk-s0510a:2548_1": "Vitiṇṇakaṅkho sambuddhoti visesena maggādhigamena vicikicchāya khepitattā vitiṇṇakaṅkho asaṃsayo sambuddho.",
  "atk-s0510a:2548_2": "Tiṇṇoghehi purakkhatoti kāmoghādīnaṃ catunnaṃ oghānaṃ tiṇṇattā atikkantattā oghatiṇṇehi khīṇāsavehi purakkhato parivāritoti attho.",
  "atk-s0510a:2548_3": "Byākaraṇagāthā uttānatthāyeva.",
  "atk-s0510a:2549_0": "139.",
  "atk-s0510a:2549_1": "Upaṭṭhahiṃ mahāvīranti uttamatthassa nibbānassa pattiyā pāpuṇanatthāya kappasatasahassādhikesu caturāsaṅkhyeyyesu",
  "atk-s0510a:2549_2": "kappesu pāramiyo pūrentena katavīriyattā mahāvīraṃ buddhaṃ upaṭṭhahiṃ upaṭṭhānaṃ akāsinti attho.",
  "atk-s0510a:2549_3": "Aññe ca pesale bahūti na kevalameva buddhaṃ upaṭṭhahiṃ,",
  "atk-s0510a:2549_4": "pesale piyasīle sīlavante aññe ca bahuaggappatte sāvake,",
  "atk-s0510a:2549_5": "me mayhaṃ bhātaraṃ sāriputtattherañca upaṭṭhahinti sambandho.",
  "atk-s0510a:2550_0": "140.",
  "atk-s0510a:2550_1": "Bhātaraṃ me upaṭṭhahitvāti mayhaṃ bhātaraṃ upaṭṭhahitvā vattapaṭivattaṃ katvā tassa parinibbutakāle bhagavato",
  "atk-s0510a:2550_2": "paṭhamaṃ parinibbutattā tassa dhātuyo gahetvā pattamhi okiritvā lokajeṭṭhassa narānaṃ āsabhassa buddhassa",
  "atk-s0510a:2550_3": "upanāmesiṃ adāsinti attho.",
  "atk-s0510a:2551_0": "141.",
  "atk-s0510a:2551_1": "Ubho hatthehi paggayhāti taṃ mahā dinnaṃ dhātuṃ so bhagavā attano ubhohi hatthehi pakārena gahetvā taṃ",
  "atk-s0510a:2551_2": "dhātuṃ saṃsuṭṭhu dassayanto aggasāvakaṃ sāriputtattheraṃ kittayi pakāsesīti attho.",
  "atk-s0510a:2551_3": "Sesaṃ uttānatthamevāti.",
  "atk-s0510a:2552_0": "Cundattheraapadānavaṇṇanā samattā.",
  "atk-s0510a:2553_0": "Pañcamavaggavaṇṇanā samattā.",
  "atk-s0510a:2554_0": "6. Bījanivaggo",
  "atk-s0510a:2555_0": "1. Vidhūpanadāyakattheraapadānavaṇṇanā",
  "atk-s0510a:2556_0": "Padumuttarabuddhassātiādikaṃ āyasmato vidhūpanadāyakattherassa apadānaṃ.",
  "atk-s0510a:2556_1": "Ayampi purimajinavaresu pūritapuññasambhāro tattha tattha bhave vivaṭṭūpanissayāni puññāni upacinanto",
  "atk-s0510a:2556_2": "padumuttarassa bhagavato kāle ekasmiṃ kulagehe nibbatto viññutaṃ patto vibhavasampanno saddhājāto bhagavati",
  "atk-s0510a:2556_3": "pasanno gimhakāle suvaṇṇarajatamuttāmaṇimayaṃ bījaniṃ kāretvā bhagavato adāsi.",
  "atk-s0510a:2556_4": "So tena puññakammena devesu ca manussesu ca saṃsaranto dve sampattiyo anubhavitvā imassa amhākaṃ sammāsambuddhassa",
  "atk-s0510a:2556_5": "uppannakāle ekasmiṃ kulagehe nibbatto gharabandhanena bandhitvā gharāvāse ādīnavaṃ disvā pabbajjāya ca",
  "atk-s0510a:2556_6": "ānisaṃsaṃ disvā saddhāsampanno sāsane pabbajitvā vipassanaṃ vaḍḍhetvā nacirasseva arahā ahosi.",
  "atk-s0510a:2557_0": "1.",
  "atk-s0510a:2557_1": "So “kena mayā puññakammena ayaṃ lokuttarasampatti laddhā”ti attano pubbakammaṃ anussaranto taṃ paccakkhato",
  "atk-s0510a:2557_2": "ñatvā pubbacaritāpadānaṃ pakāsento padumuttarabuddhassātiādimāha.",
  "atk-s0510a:2557_3": "Taṃ heṭṭhā vuttatthameva.",
  "atk-s0510a:2557_4": "Bījanikā mayā dinnāti visesena santāpayantānaṃ sattānaṃ santāpaṃ nibbāpenti sītalaṃ vātaṃ janetīti bījanī,",
  "atk-s0510a:2557_5": "bījanīyeva bījanikā,",
  "atk-s0510a:2557_6": "sā sattaratanamayā vijjotamānā bījanikā mayā kārāpetvā dinnāti attho.",
  "atk-s0510a:2558_0": "Vidhūpanadāyakattheraapadānavaṇṇanā samattā.",
  "atk-s0510a:2559_0": "2. Sataraṃsittheraapadānavaṇṇanā",
  "atk-s0510a:2560_0": "Ucciyaṃ selamāruyhātiādikaṃ āyasmato sataraṃsittherassa apadānaṃ.",
  "atk-s0510a:2560_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2560_2": "bhagavato kāle brāhmaṇakule nibbatto viññutaṃ patto sakkaṭabyākaraṇe vedattaye ca pāraṅgato gharāvāsaṃ",
  "atk-s0510a:2560_3": "pahāya araññaṃ pavisitvā isipabbajjaṃ pabbajitvā himavante vāsaṃ kappesi.",
  "atk-s0510a:2560_4": "Tasmiṃ samaye padumuttaro bhagavā vivekakāmatāya uccaṃ ekaṃ pabbataṃ āruyha jalitaggikkhanto viya nisīdi.",
  "atk-s0510a:2560_5": "Taṃ tathānisinnaṃ bhagavantaṃ disvā tāpaso somanassajāto añjaliṃ paggayha anekehi kāraṇehi thomesi.",
  "atk-s0510a:2560_6": "So tena puññakammena tato cuto chasu kāmāvacaradevesu dibbasampattiṃ anubhavitvā tato manussaloke sataraṃsī nāma cakkavattī rājā hutvā nibbatti.",
  "atk-s0510a:2560_7": "Tampi sampattiṃ anekakkhattuṃ anubhavitvā imasmiṃ buddhuppāde ekasmiṃ kulagehe nibbatto pubbapuññasambhāravasena",
  "atk-s0510a:2560_8": "ñāṇassa paripakkattā sattavassikova pabbajitvā arahattaṃ pāpuṇi.",
  "atk-s0510a:2561_0": "8- 9.",
  "atk-s0510a:2561_1": "So “ahaṃ kena kammena sattavassikova santipadaṃ anuppattosmī”ti saramāno pubbakammaṃ ñāṇena paccakkhato",
  "atk-s0510a:2561_2": "disvā somanassajāto pubbacaritāpadānaṃ udānavasena pakāsento ucciyaṃ selamāruyhātiādimāha.",
  "atk-s0510a:2561_3": "Tattha ucciyanti uccaṃ selamayaṃ pabbataṃ āruyha nisīdi padumuttaroti sambandho.",
  "atk-s0510a:2561_4": "Pabbatassāvidūramhīti bhagavato nisinnassa pabbatassa āsannaṭṭhāneti attho.",
  "atk-s0510a:2561_5": "Brāhmaṇo mantapāragūti mantasaṅkhātassa vedattayassa pāraṃ pariyosānaṃ koṭiṃ gato eko brāhmaṇoti attho,",
  "atk-s0510a:2561_6": "aññaṃ viya attānaṃ niddisati ayaṃ mantapāragūti.",
  "atk-s0510a:2561_7": "Upaviṭṭhaṃ mahāvīranti tasmiṃ pabbate nisinnaṃ vīravantaṃ jinaṃ,",
  "atk-s0510a:2561_8": "kiṃ visiṭṭhaṃ?",
  "atk-s0510a:2561_9": "Devadevaṃ sakalachakāmāvacarabrahmadevānaṃ atidevaṃ narāsabhaṃ narānaṃ āsataṃ seṭṭhaṃ lokanāyakaṃ sakalasattalokaṃ",
  "atk-s0510a:2561_10": "nayantaṃ nibbānaṃ pāpentaṃ ahaṃ añjaliṃ dasanakhasamodhānañjalipuṭaṃ sirasi muddhani paggahetvāna patiṭṭhapetvā",
  "atk-s0510a:2561_11": "santhaviṃ suṭṭhuṃ thomesinti sambandho.",
  "atk-s0510a:2562_0": "12. Abhāsathāti “yenāyaṃ añjalī dinno…pe… arahā so bhavissatī”ti byākāsi. Sesaṃ uttānatthamevāti.",
  "atk-s0510a:2563_0": "Sataraṃsittheraapadānavaṇṇanā samattā.",
  "atk-s0510a:2564_0": "3. Sayanadāyakattheraapadānavaṇṇanā",
  "atk-s0510a:2565_0": "Padumuttarabuddhassātiādikaṃ āyasmato sayanadāyakattherassa apadānaṃ.",
  "atk-s0510a:2565_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2565_2": "bhagavato kāle ekasmiṃ kulagehe nibbatto viññutaṃ patto gharāvāsaṃ saṇṭhapetvā sukhamanubhavanto satthu",
  "atk-s0510a:2565_3": "dhammadesanaṃ sutvā satthari pasanno dantasuvaṇṇarajatamuttamaṇimayaṃ mahārahaṃ mañcaṃ kārāpetvā cīnapaṭṭakambalādīni",
  "atk-s0510a:2565_4": "attharitvā sayanatthāya bhagavato adāsi.",
  "atk-s0510a:2565_5": "Bhagavā tassa anuggahaṃ karonto tattha sayi.",
  "atk-s0510a:2565_6": "So tena puññakammena devamanussesu saṃsaranto tadanurūpaṃ ākāsagamanasukhaseyyādisukhaṃ anubhavitvā imasmiṃ",
  "atk-s0510a:2565_7": "buddhuppāde vibhavasampanne ekasmiṃ kule nibbattitvā viññutaṃ pāpuṇitvā satthu dhammadesanaṃ sutvā pasannamānaso",
  "atk-s0510a:2565_8": "pabbajitvā vipassanto nacirasseva arahā ahosi.",
  "atk-s0510a:2566_0": "20.",
  "atk-s0510a:2566_1": "So attano pubbakammaṃ saritvā somanassajāto pubbacaritāpadānaṃ pakāsento padumuttarabuddhassātiādimāha.",
  "atk-s0510a:2566_2": "Taṃ heṭṭhā vuttatthameva.",
  "atk-s0510a:2567_0": "21.",
  "atk-s0510a:2567_1": "Sukhette bījasampadāti yathā tiṇakacavararahite kaddamādisampanne sukhette vuttabījāni sāduphalāni nipphādenti,",
  "atk-s0510a:2567_2": "evameva rāgadosādidiyaḍḍhasahassakilesasaṅkhātatiṇakacavararahite suddhasantāne puññakkhette vuttadānāni appānipi samānāni mahapphalāni hontīti attho.",
  "atk-s0510a:2567_3": "Sesaṃ suviññeyyamevāti.",
  "atk-s0510a:2568_0": "Sayanadāyakattheraapadānavaṇṇanā samattā.",
  "atk-s0510a:2569_0": "4. Gandhodakiyattheraapadānavaṇṇanā",
  "atk-s0510a:2570_0": "Padumuttarabuddhassātiādikaṃ āyasmato gandhodakiyattherassa apadānaṃ.",
  "atk-s0510a:2570_1": "Ayampi purimamunivaresu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2570_2": "bhagavato kāle kulagehe nibbatto parinibbute bhagavati nagaravāsino bodhipūjaṃ kurumāne disvā vicittaghaṭe",
  "atk-s0510a:2570_3": "candanakappurāgaruādimissakasugandhodakena pūretvā bodhirukkhaṃ abhisiñci.",
  "atk-s0510a:2570_4": "Tasmiṃ khaṇe devo mahādhārāhi pavassi.",
  "atk-s0510a:2570_5": "Tadā so asanivegena kālaṃ kato.",
  "atk-s0510a:2570_6": "Teneva puññakammena devaloke nibbatti,",
  "atk-s0510a:2570_7": "tattheva ṭhito “aho buddho,",
  "atk-s0510a:2570_8": "aho dhammo”tiādigāthāyo abhāsi.",
  "atk-s0510a:2570_9": "Evaṃ so devamanussesu sampattiyo anubhavitvā sabbapariḷāhavippamutto nibbattanibbattaṭṭhāne sītibhāvamupagato",
  "atk-s0510a:2570_10": "sukhito imasmiṃ buddhuppāde kulagehe nibbatto viññutaṃ patto satthari pasanno pabbajitvā kammaṭṭhānaṃ",
  "atk-s0510a:2570_11": "ārabhitvā vipassanto nacirasseva arahattaṃ pāpuṇi.",
  "atk-s0510a:2570_12": "Pubbe katapuññena gandhodakiyattheroti pākaṭo ahosi.",
  "atk-s0510a:2571_0": "25.",
  "atk-s0510a:2571_1": "So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento padumutarassātiādimāha.",
  "atk-s0510a:2571_2": "Taṃ vuttatthameva.",
  "atk-s0510a:2571_3": "Mahābodhimaho ahūti mahābodhirukkhassa pūjā ahosīti attho.",
  "atk-s0510a:2571_4": "Vicittaṃ ghaṭamādāyāti anekehi cittakammasuvaṇṇakammehi vicittaṃ sobhamānaṃ gandhodakapuṇṇaṃ ghaṭaṃ gahetvāti attho.",
  "atk-s0510a:2571_5": "Gandhodakamadāsahanti gandhodakaṃ adāsiṃ,",
  "atk-s0510a:2571_6": "ahaṃ gandhodakena abhisiñcinti attho.",
  "atk-s0510a:2572_0": "26. Nhānakāle ca bodhiyāti bodhiyā pūjākaraṇasamayeti attho. Sesaṃ uttānatthamevāti.",
  "atk-s0510a:2573_0": "Gandhodakiyattheraapadānavaṇṇanā samattā.",
  "atk-s0510a:2574_0": "5. Opavayhattheraapadānavaṇṇanā",
  "atk-s0510a:2575_0": "Padumuttarabuddhassātiādikaṃ āyasmato opavayhattherassa apadānaṃ.",
  "atk-s0510a:2575_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarajinādicce",
  "atk-s0510a:2575_2": "loke pātubhūte ekasmiṃ vibhavasampannakule nibbatto vuddhimanvāya mahaddhano mahābhogo gharāvāsaṃ vasamāno",
  "atk-s0510a:2575_3": "sāsane pasanno satthari pasādabahumāno ājānīyena sindhavena pūjaṃ akāsi,",
  "atk-s0510a:2575_4": "pūjetvā ca pana “buddhādīnaṃ samaṇānaṃ hatthiassādayo na kappanti,",
  "atk-s0510a:2575_5": "kappiyabhaṇḍaṃ dassāmī”ti cintetvā taṃ agghāpetvā tadagghanakena kahāpaṇena kappiyaṃ kappāsikakambalakojavādikaṃ",
  "atk-s0510a:2575_6": "cīvaraṃ kappūratakkolādikaṃ bhesajjaparikkhārañca adāsi.",
  "atk-s0510a:2575_7": "So tena puññakammena yāvatāyukaṃ ṭhatvā tato cuto devesu ca manussesu ca hatthiassādianekavāhanasampanno",
  "atk-s0510a:2575_8": "sukhaṃ anubhavitvā imasmiṃ buddhuppāde ekasmiṃ kulagehe nibbatto viññutaṃ patto saddhāsampanno sāsane",
  "atk-s0510a:2575_9": "pabbajitvā kammaṭṭhānaṃ gahetvā vipassanaṃ vaḍḍhetvā maggapaṭipāṭiyā arahatte patiṭṭhāsi,",
  "atk-s0510a:2575_10": "pubbe katapuññasambhāravasena opavayhattheroti pākaṭo ahosi.",
  "atk-s0510a:2576_0": "33.",
  "atk-s0510a:2576_1": "So “kena nu kho kāraṇena idaṃ mayā santipadaṃ adhigata”nti upadhārento pubbakammaṃ ñāṇena paccakkhato",
  "atk-s0510a:2576_2": "ñatvā somanassajāto pubbacaritāpadānaṃ udānavasena pakāsento padumuttarabuddhassātiādimāha.",
  "atk-s0510a:2576_3": "Taṃ vuttatthameva.",
  "atk-s0510a:2576_4": "Ājānīyamadāsahanti ājānīyaṃ uttamajātisindhavaṃ ahaṃ adāsiṃ pūjesinti attho.",
  "atk-s0510a:2577_0": "35.",
  "atk-s0510a:2577_1": "Sapattabhāroti sassa attano pattāni aṭṭha parikkhārāni bhārāni yassa so sapattabhāro,",
  "atk-s0510a:2577_2": "aṭṭhaparikkhārayuttoti attho.",
  "atk-s0510a:2578_0": "36. Khamanīyamadāsahanti khamanīyayoggaṃ cīvarādikappiyaparikkhāranti attho.",
  "atk-s0510a:2579_0": "40. Carimoti pariyosāno koṭippatto bhavoti attho. Sesaṃ suviññeyyamevāti.",
  "atk-s0510a:2580_0": "Opavayhattheraapadānavaṇṇanā samattā.",
  "atk-s0510a:2581_0": "6. Saparivārāsanattheraapadānavaṇṇanā",
  "atk-s0510a:2582_0": "Padumuttarabuddhassātiādikaṃ āyasmato saparivārāsanattherassa apadānaṃ.",
  "atk-s0510a:2582_1": "Sopi purimabuddhesu katādhikāro tattha tattha bhavesu vivaṭṭūpanissayāni puññāni upacinanto padumuttarassa",
  "atk-s0510a:2582_2": "bhagavato kāle vibhavasampanne kulagehe nibbatto vuddhippatto saddhājāto sāsane pasanno dānaphalaṃ saddahanto",
  "atk-s0510a:2582_3": "nānaggarasabhojanena bhagavato piṇḍapātaṃ adāsi,",
  "atk-s0510a:2582_4": "datvā ca pana bhojanasālāyaṃ bhojanatthāya nisinnāsanaṃ jātisumanamallikādīhi alaṅkari.",
  "atk-s0510a:2582_5": "Bhagavā ca bhattānumodanamakāsi.",
  "atk-s0510a:2582_6": "So tena puññakammena devamanussesu saṃsaranto anekavidhaṃ sampattiṃ anubhavitvā imasmiṃ buddhuppāde vibhavasampanne",
  "atk-s0510a:2582_7": "kulagehe nibbatto vuddhimanvāya saddho pasanno pabbajitvā na cirasseva arahā ahosi.",
  "atk-s0510a:2583_0": "43.",
  "atk-s0510a:2583_1": "So evaṃ pattasantipado “kena nu kho puññena idaṃ santipadaṃ anuppatta”nti ñāṇena upadhārento pubbakammaṃ",
  "atk-s0510a:2583_2": "disvā somanassajāto pubbacaritāpadānaṃ pakāsento padumuttarabuddhassātiādimāha.",
  "atk-s0510a:2583_3": "Taṃ vuttatthameva.",
  "atk-s0510a:2583_4": "Piṇḍapātaṃ adāsahanti tattha tattha laddhānaṃ piṇḍānaṃ kabaḷaṃ kabaḷaṃ katvā pātabbato khāditabbato āhāro piṇḍapāto,",
  "atk-s0510a:2583_5": "taṃ piṇḍapātaṃ bhagavato adāsiṃ,",
  "atk-s0510a:2583_6": "bhagavantaṃ bhojesinti attho.",
  "atk-s0510a:2584_0": "44. Akittayi piṇḍapātanti mayā dinnapiṇḍapātassa guṇaṃ ānisaṃsaṃ pakāsesīti attho.",
  "atk-s0510a:2585_0": "48.",
  "atk-s0510a:2585_1": "Saṃvuto pātimokkhasminti pātimokkhasaṃvarasīlena saṃvuto pihito paṭicchannoti attho.",
  "atk-s0510a:2585_2": "Indriyesu ca pañcasūti cakkhundriyādīsu pañcasu indriyesu rūpādīhi gopito indriyasaṃvarasīlañca gopitoti attho.",
  "atk-s0510a:2585_3": "Sesaṃ suviññeyyamevāti.",
  "atk-s0510a:2586_0": "Saparivārāsanattheraapadānavaṇṇanā samattā.",
  "atk-s0510a:2587_0": "7. Pañcadīpakattheraapadānavaṇṇanā",
  "atk-s0510a:2588_0": "Padumuttarabuddhassātiādikaṃ āyasmato pañcadīpakattherassa apadānaṃ.",
  "atk-s0510a:2588_1": "Ayampi purimabuddhesu katādhikāro uppannuppannabhavesu vivaṭṭūpanissayāni puññāni upacinanto padumuttarassa",
  "atk-s0510a:2588_2": "bhagavato kāle kulagehe nibbatto vuddhimanvāya gharāvāse vasanto bhagavato dhammaṃ sutvā sammādiṭṭhiyaṃ",
  "atk-s0510a:2588_3": "patiṭṭhito saddho pasanno mahājanehi bodhipūjaṃ kayiramānaṃ disvā sayampi bodhiṃ parivāretvā dīpaṃ jāletvā pūjesi.",
  "atk-s0510a:2588_4": "So tena puññakammena devamanussesu saṃsaranto cakkavattisampattiādayo anubhavitvā sabbattheva uppannabhave",
  "atk-s0510a:2588_5": "jalamāno jotisampannavimānādīsu vasitvā imasmiṃ buddhuppāde ekasmiṃ vibhavasampanne kulagehe nibbatto",
  "atk-s0510a:2588_6": "vuddhippatto saddhājāto pabbajitvā nacirasseva arahā ahosi,",
  "atk-s0510a:2588_7": "dīpapūjānissandena dīpakattheroti pākaṭo.",
  "atk-s0510a:2589_0": "50.",
  "atk-s0510a:2589_1": "So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento padumuttarabuddhassātiādimāha.",
  "atk-s0510a:2589_2": "Taṃ vuttatthameva.",
  "atk-s0510a:2589_3": "Ujudiṭṭhi ahosahanti vaṅkaṃ micchādiṭṭhiṃ chaḍḍetvā uju avaṅkaṃ nibbānābhimukhaṃ pāpuṇanasammādiṭṭhi ahosinti attho.",
  "atk-s0510a:2590_0": "51.",
  "atk-s0510a:2590_1": "Padīpadānaṃ pādāsinti ettha pakārena dibbati jotatīti padīpo,",
  "atk-s0510a:2590_2": "tassa dānaṃ padīpadānaṃ,",
  "atk-s0510a:2590_3": "taṃ adāsiṃ padīpapūjaṃ akāsinti attho.",
  "atk-s0510a:2590_4": "Sesaṃ sabbattha uttānatthamevāti.",
  "atk-s0510a:2591_0": "Pañcadīpakattheraapadānavaṇṇanā samattā.",
  "atk-s0510a:2592_0": "8. Dhajadāyakattheraapadānavaṇṇanā",
  "atk-s0510a:2593_0": "Padumuttarabuddhassātiādikaṃ āyasmato dhajadāyakattherassa apadānaṃ.",
  "atk-s0510a:2593_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2593_2": "bhagavato kāle ekasmiṃ kulagehe nibbatto vuddhimanvāya satthari pasīditvā sundarehi anekehi vatthehi",
  "atk-s0510a:2593_3": "dhajaṃ kārāpetvā dhajapūjaṃ akāsi.",
  "atk-s0510a:2593_4": "So tena puññakammena uppannuppannabhave uccakule nibbatto pūjaniyo ahosi.",
  "atk-s0510a:2593_5": "Aparabhāge imasmiṃ buddhuppāde ekasmiṃ kulagehe nibbatto vuddhimanvāya puttadārehi vaḍḍhitvā mahābhogo",
  "atk-s0510a:2593_6": "yasavā saddhājāto satthari pasanno gharāvāsaṃ pahāya pabbajitvā nacirasseva arahā ahosi.",
  "atk-s0510a:2594_0": "57.",
  "atk-s0510a:2594_1": "So pattaarahattaphalo pubbakammaṃ saritvā somanassajāto attano pubbacaritāpadānaṃ pakāsento padumuttarabuddhassātiādimāha.",
  "atk-s0510a:2594_2": "Tassattho pubbe vuttoyeva.",
  "atk-s0510a:2594_3": "Haṭṭho haṭṭhena cittenāti somanassasahagatacittayuttattā haṭṭho paripuṇṇarūpakāyo saddhāsampayuttacittatāya",
  "atk-s0510a:2594_4": "haṭṭhena cittena santuṭṭhena cittenāti attho.",
  "atk-s0510a:2594_5": "Dhajamāropayiṃ ahanti dhunāti kampati calatīti dhajaṃ,",
  "atk-s0510a:2594_6": "taṃ dhajaṃ āropayiṃ veḷagge laggetvā pūjesinti attho.",
  "atk-s0510a:2595_0": "58- 9.",
  "atk-s0510a:2595_1": "Patitapattāni gaṇhitvāti patitāni bodhipattāni gahetvā ahaṃ bahi chaḍḍesinti attho.",
  "atk-s0510a:2595_2": "Antosuddhaṃ bahisuddhanti anto cittasantānanāmakāyato ca bahi cakkhusotādirūpakāyato ca suddhiṃ adhi",
  "atk-s0510a:2595_3": "visesena muttaṃ kilesato vimuttaṃ anāsavaṃ sambuddhaṃ viya sammukhā uttamaṃ bodhiṃ avandiṃ paṇāmamakāsinti attho.",
  "atk-s0510a:2595_4": "Sesaṃ sabbattha uttānatthamevāti.",
  "atk-s0510a:2596_0": "Dhajadāyakattheraapadānavaṇṇanā samattā.",
  "atk-s0510a:2597_0": "9. Padumattheraapadānavaṇṇanā",
  "atk-s0510a:2598_0": "Catusaccaṃ pakāsentotiādikaṃ āyasmato padumattherassa apadānaṃ.",
  "atk-s0510a:2598_1": "Ayampi purimabuddhesu katakusalasambhāro padumuttaramuninā dhammapajjote jotamāne ekasmiṃ kulagehe nibbatto",
  "atk-s0510a:2598_2": "gharāvāsaṃ saṇṭhapetvā bhogasampannoti pākaṭo.",
  "atk-s0510a:2598_3": "So satthari pasīditvā mahājanena saddhiṃ dhammaṃ suṇanto dhajena saha padumakalāpaṃ gahetvā aṭṭhāsi,",
  "atk-s0510a:2598_4": "sadhajaṃ taṃ padumakalāpaṃ ākāsamukkhipiṃ,",
  "atk-s0510a:2598_5": "taṃ acchariyaṃ disvā ativiya somanassajāto ahosi.",
  "atk-s0510a:2598_6": "So yāvajīvaṃ kusalaṃ katvā jīvitapariyosāne sagge nibbatto dhajamiva chakāmāvacare pākaṭo pūjito ca dibbasampattimanubhavitvā",
  "atk-s0510a:2598_7": "manussesu ca cakkavattisampattimanubhavitvā imasmiṃ buddhuppāde vibhavasampanne saddhāsampanne ekasmiṃ",
  "atk-s0510a:2598_8": "kulagehe nibbatto vuddhimanvāya saddhājāto pañcavassikova pabbajitvā nacirasseva arahā hutvā katapuññanāmena",
  "atk-s0510a:2598_9": "padumattheroti pākaṭo.",
  "atk-s0510a:2599_0": "67.",
  "atk-s0510a:2599_1": "Attano pubbakammaṃ saritvā somanassajāto pubbacaritāpadānaṃ pakāsento catusaccaṃ pakāsentotiādimāha.",
  "atk-s0510a:2599_2": "Tattha saccanti tathaṃ avitathaṃ aviparītaṃ saccaṃ,",
  "atk-s0510a:2599_3": "dukkhasamudayanirodhamaggavasena cattāri saccāni samāhaṭānīti catusaccaṃ,",
  "atk-s0510a:2599_4": "taṃ catusaccaṃ pakāsento loke pākaṭaṃ karontoti attho.",
  "atk-s0510a:2599_5": "Varadhammappavattakoti uttamadhammappavattako pakāsakoti attho.",
  "atk-s0510a:2599_6": "Amataṃ vuṭṭhinti amatamahānibbānavuṭṭhidhāraṃ pavassanto paggharanto sadevakaṃ lokaṃ temento sabbakilesapariḷāhaṃ",
  "atk-s0510a:2599_7": "nibbāpento dhammavassaṃ vassatīti attho.",
  "atk-s0510a:2600_0": "68.",
  "atk-s0510a:2600_1": "Sadhajaṃ padumaṃ gayhāti dhajena saha ekato katvā padumaṃ padumakalāpaṃ gahetvāti attho.",
  "atk-s0510a:2600_2": "Aḍḍhakose ṭhito ahanti ubho ukkhipitvā ṭhito ahanti attho.",
  "atk-s0510a:2600_3": "Sesaṃ sabbattha uttānatthamevāti.",
  "atk-s0510a:2601_0": "Padumattheraapadānavaṇṇanā samattā.",
  "atk-s0510a:2602_0": "10. Asanabodhiyattheraapadānavaṇṇanā",
  "atk-s0510a:2603_0": "Jātiyā sattavassohantiādikaṃ āyasmato asanabodhiyattherassa apadānaṃ.",
  "atk-s0510a:2603_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto tissassa",
  "atk-s0510a:2603_2": "bhagavato kāle aññatarasmiṃ kulagehe nibbatto vuddhippatto sukhappatto sāsane pasanno asanabodhito phalaṃ",
  "atk-s0510a:2603_3": "gahetvā tato vuṭṭhitabodhitaruṇe gahetvā bodhiṃ ropesi,",
  "atk-s0510a:2603_4": "yathā na vinassati tathā udakāsiñcanādikammena rakkhitvā pūjesi.",
  "atk-s0510a:2603_5": "So tena puññena devamanussesu sampattiyo anubhavitvā imasmiṃ buddhuppāde kulagehe nibbatto paripakkasambhārattā",
  "atk-s0510a:2603_6": "sattavassikova samāno pabbajitvā khuraggeyeva arahattaṃ pāpuṇi,",
  "atk-s0510a:2603_7": "purākatapuññanāmena asanabodhiyattheroti pākaṭo.",
  "atk-s0510a:2604_0": "78.",
  "atk-s0510a:2604_1": "So pubbasambhāramanussaritvā somanassajāto pubbacaritāpadānaṃ pakāsento jātiyā sattavassohantiādimāha.",
  "atk-s0510a:2604_2": "Tattha jātiyāti mātugabbhato nikkhantakālato paṭṭhāyāti attho.",
  "atk-s0510a:2604_3": "Sattavasso paripuṇṇasarado ahaṃ lokanāyakaṃ tissaṃ bhagavantaṃ addasanti sambandho.",
  "atk-s0510a:2604_4": "Pasannacitto sumanoti pakārena pasannaanāluḷitaavikampitacitto,",
  "atk-s0510a:2604_5": "sumano sundaramano somanassasahagatacittoti attho.",
  "atk-s0510a:2605_0": "79.",
  "atk-s0510a:2605_1": "Tissassāhaṃ bhagavatoti tikkhattuṃ jātoti tisso,",
  "atk-s0510a:2605_2": "so mātugabbhato,",
  "atk-s0510a:2605_3": "manussajātito,",
  "atk-s0510a:2605_4": "pañcakkhandhato ca mutto hutvā jāto nibbatto buddho jātoti attho.",
  "atk-s0510a:2605_5": "Tassa tissassa bhagavato tādino,",
  "atk-s0510a:2605_6": "lokajeṭṭhassa asanabodhiṃ uttamaṃ ropayinti sambandho.",
  "atk-s0510a:2606_0": "80.",
  "atk-s0510a:2606_1": "Asano nāmadheyyenāti nāmapaññattiyā nāmasaññāya asano nāma asanarukkho bodhi ahosīti attho.",
  "atk-s0510a:2606_2": "Dharaṇīruhapādapoti vallirukkhapabbatagaṅgāsāgarādayo dhāretīti dharaṇī, kā sā? Pathavī,",
  "atk-s0510a:2606_3": "tassaṃ ruhati patiṭṭhahatīti dharaṇīruho,",
  "atk-s0510a:2606_4": "pādena pivatīti pādapo,",
  "atk-s0510a:2606_5": "pādasaṅkhātena mūlena siñcitodakaṃ pivati āporasaṃ sinehaṃ dhāretīti attho.",
  "atk-s0510a:2606_6": "Dharaṇīruho ca so pādapo cāti dharaṇīruhapādapo,",
  "atk-s0510a:2606_7": "taṃ uttamaṃ asanaṃ bodhiṃ pañca vassāni paricariṃ posesinti attho.",
  "atk-s0510a:2607_0": "81.",
  "atk-s0510a:2607_1": "Pupphitaṃ pādapaṃ disvāti taṃ mayā positaṃ asanabodhirukkhaṃ pupphitaṃ accharayoggabhūtapupphattā abbhutaṃ",
  "atk-s0510a:2607_2": "lomahaṃsakaraṇaṃ disvā sakaṃ kammaṃ attano kammaṃ pakittento pakārena kathayanto buddhaseṭṭhassa santikaṃ",
  "atk-s0510a:2607_3": "agamāsinti attho.",
  "atk-s0510a:2607_4": "Sesaṃ sabbattha uttānatthamevāti.",
  "atk-s0510a:2608_0": "Asanabodhiyattheraapadānavaṇṇanā samattā.",
  "atk-s0510a:2609_0": "Chaṭṭhavaggavaṇṇanā samattā.",
  "atk-s0510a:2610_0": "7. Sakacintaniyavaggo",
  "atk-s0510a:2611_0": "1. Sakacintaniyattheraapadānavaṇṇanā",
  "atk-s0510a:2612_0": "Pavanaṃ kānanaṃ disvātiādikaṃ āyasmato sakacintaniyattherassa apadānaṃ.",
  "atk-s0510a:2612_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2612_2": "bhagavato kāle ekasmiṃ kulagehe nibbatto vuddhimanvāya tassa bhagavato āyupariyosāne uppanno dharamānaṃ",
  "atk-s0510a:2612_3": "bhagavantaṃ apāpuṇitvā parinibbutakāle isipabbajjaṃ pabbajitvā himavante vasanto vivekaṃ ramaṇīyaṃ ekaṃ",
  "atk-s0510a:2612_4": "vanaṃ patvā tatthevekāya kandarāya pulinacetiyaṃ katvā bhagavati saññaṃ katvā sadhātukasaññañca katvā",
  "atk-s0510a:2612_5": "vanapupphehi pūjetvā namassamāno paricari.",
  "atk-s0510a:2612_6": "So tena puññakammena devamanussesu saṃsaranto dvīsu aggaṃ aggasampattiṃ aggañca cakkavattisampattiṃ anubhavitvā",
  "atk-s0510a:2612_7": "imasmiṃ buddhuppāde ekasmiṃ kulagehe nibbatto vibhavasampanno saddhāsampanno satthari pasīditvā pabbajitvā",
  "atk-s0510a:2612_8": "arahā chaḷabhiñño ahosi.",
  "atk-s0510a:2613_0": "1.",
  "atk-s0510a:2613_1": "So attano pubbakammaṃ saritvā somanassajāto pubbacaritāpadānaṃ pakāsento pavanaṃ kānanaṃ disvātiādimāha.",
  "atk-s0510a:2613_2": "Tattha pavananti pakārena vanaṃ patthaṭaṃ vitthiṇṇaṃ gahanabhūtanti pavanaṃ.",
  "atk-s0510a:2613_3": "Kānanaṃ avakucchitaṃ ānanaṃ avahanaṃ satataṃ sīhabyagghayakkharakkhasamaddahatthiassasupaṇṇauragehi vihaṅgagaṇasaddakukkuṭakokilehi",
  "atk-s0510a:2613_4": "vā bahalanti kānanaṃ,",
  "atk-s0510a:2613_5": "taṃ kānanasaṅkhātaṃ pavanaṃ manussasaddavirahitattā appasaddaṃ nissaddanti attho.",
  "atk-s0510a:2613_6": "Anāvilanti na āvilaṃ upaddavarahitanti attho.",
  "atk-s0510a:2613_7": "Isīnaṃ anuciṇṇanti buddhapaccekabuddhaarahantakhīṇāsavasaṅkhātānaṃ isīnaṃ anuciṇṇaṃ nisevitanti attho.",
  "atk-s0510a:2613_8": "Āhutīnaṃ paṭiggahanti āhunaṃ vuccati pūjāsakkāraṃ paṭiggahaṃ gehasadisanti attho.",
  "atk-s0510a:2614_0": "2.",
  "atk-s0510a:2614_1": "Thūpaṃ katvāna veḷunāti veḷupesikāhi cetiyaṃ katvāti attho.",
  "atk-s0510a:2614_2": "Nānāpupphaṃ samokirinti campakādīhi anekehi pupphehi samokiriṃ pūjesinti attho.",
  "atk-s0510a:2614_3": "Sammukhā viya sambuddhanti sajīvamānassa sambuddhassa sammukhā iva nimmitaṃ uppāditaṃ cetiyaṃ ahaṃ abhi visesena vandiṃ paṇāmamakāsinti attho.",
  "atk-s0510a:2614_4": "Sesaṃ suviññeyyamevāti.",
  "atk-s0510a:2615_0": "Sakacintaniyattheraapadānavaṇṇanā samattā.",
  "atk-s0510a:2616_0": "2. Avopupphiyattheraapadānavaṇṇanā",
  "atk-s0510a:2617_0": "Vihārā abhinikkhammātiādikaṃ āyasmato avopupphiyattherassa apadānaṃ.",
  "atk-s0510a:2617_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto sikhissa",
  "atk-s0510a:2617_2": "bhagavato kāle kulagehe nibbatto viññutaṃ patto saddhāsampanno dhammaṃ sutvā somanassappatto nānāpupphāni",
  "atk-s0510a:2617_3": "ubhohi hatthehi gahetvā buddhassa upari abbhukkiri.",
  "atk-s0510a:2617_4": "So tena puññena devamanussesu saṃsaranto saggasampattiñca cakkavattisampattiñca anubhavitvā sabbattha",
  "atk-s0510a:2617_5": "pūjito imasmiṃ buddhuppāde ekasmiṃ kulagehe nibbato vuddhippatto sāsane pasīditvā pabbajitvā nacirasseva",
  "atk-s0510a:2617_6": "arahā ahosi.",
  "atk-s0510a:2617_7": "Ā samantato kāsati dippatīti ākāso,",
  "atk-s0510a:2617_8": "tasmiṃ ākāse pupphānaṃ avakiritattā avopupphiyattheroti pākaṭo.",
  "atk-s0510a:2618_0": "7.",
  "atk-s0510a:2618_1": "Evaṃ pattasantipado attano pubbakammaṃ saritvā somanassajāto pubbacaritāpadānaṃ pakāsento vihārā abhinikkhammātiādimāha.",
  "atk-s0510a:2618_2": "Tattha vihārāti visesena harati catūhi iriyāpathehi apatantaṃ attabhāvaṃ āharati pavatteti etthāti vihāro,",
  "atk-s0510a:2618_3": "tasmā vihārā abhi visesena nikkhamma nikkhamitvā.",
  "atk-s0510a:2618_4": "Abbhuṭṭhāsi ca caṅkameti caṅkamanatthāya saṭṭhiratane caṅkame abhivisesena uṭṭhāsi,",
  "atk-s0510a:2618_5": "abhiruhīti attho.",
  "atk-s0510a:2618_6": "Catusaccaṃ pakāsentoti tasmiṃ caṅkame caṅkamanto dukkhasamudayanirodhamaggasaccasaṅkhātaṃ catusaccaṃ",
  "atk-s0510a:2618_7": "pakāsento pākaṭaṃ karonto amataṃ padaṃ nibbānaṃ desento vibhajanto uttānīkaronto tasmiṃ caṅkameti sambandho.",
  "atk-s0510a:2619_0": "8.",
  "atk-s0510a:2619_1": "Sikhissa giramaññāya,",
  "atk-s0510a:2619_2": "buddhaseṭṭhassa tādinoti seṭṭhassa tādiguṇasamaṅgissa sikhissa buddhassa giraṃ saddaṃ ghosaṃ aññāya jānitvā.",
  "atk-s0510a:2619_3": "Nānāpupphaṃ gahetvānāti nāgapunnāgādianekāni pupphāni gahetvā āharitvā.",
  "atk-s0510a:2619_4": "Ākāsamhi samokirinti caṅkamantassa bhagavato muddhani ākāse okiriṃ pūjesiṃ.",
  "atk-s0510a:2620_0": "9.",
  "atk-s0510a:2620_1": "Tena kammena dvipadindāti dvipadānaṃ devabrahmamanussānaṃ inda padhānabhūta.",
  "atk-s0510a:2620_2": "Narāsabha narānaṃ āsabhabhūta.",
  "atk-s0510a:2620_3": "Pattomhi acalaṃ ṭhānanti tumhākaṃ santike pabbajitvā acalaṃ ṭhānaṃ nibbānaṃ patto amhi bhavāmi.",
  "atk-s0510a:2620_4": "Hitvā jayaparājayanti dibbamanussasampattisaṅkhātaṃ jayañca caturāpāyadukkhasaṅkhātaṃ parājayañca hitvā chaḍḍetvā nibbānaṃ pattosmīti attho.",
  "atk-s0510a:2620_5": "Sesaṃ suviññeyyamevāti.",
  "atk-s0510a:2621_0": "Avopupphiyattheraapadānavaṇṇanā samatto.",
  "atk-s0510a:2622_0": "3. Paccāgamaniyattheraapadānavaṇṇanā",
  "atk-s0510a:2623_0": "Sindhuyā nadiyā tīretiādikaṃ āyasmato paccāgamaniyattherassa apadānaṃ.",
  "atk-s0510a:2623_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2623_2": "bhagavato kāle sindhuyā gaṅgāya samīpe cakkavākayoniyaṃ nibbatto pubbasambhārayuttattā pāṇino akhādanto",
  "atk-s0510a:2623_3": "sevālameva bhakkhayanto carati.",
  "atk-s0510a:2623_4": "Tasmiṃ samaye vipassibhagavā sattānuggahaṃ karonto tattha agamāsi.",
  "atk-s0510a:2623_5": "Tasmiṃ khaṇe so cakkavāko vijjotamānaṃ bhagavantaṃ disvā pasannamānaso tuṇḍena sālarukkhato sālapupphaṃ chinditvā āgamma pūjesi.",
  "atk-s0510a:2623_6": "So teneva cittappasādena tato cuto devaloke uppanno aparāparaṃ chakāmāvacarasampattiṃ anubhavitvā tato",
  "atk-s0510a:2623_7": "cuto manussaloke uppajjitvā cakkavattisampattiādayo anubhavitvā imasmiṃ buddhuppāde ekasmiṃ kulagehe",
  "atk-s0510a:2623_8": "nibbatto viññutaṃ patto pubbacaritavasena satthari pasanno pabbajitvā nacirasseva arahā ahosi,",
  "atk-s0510a:2623_9": "cakkavāko hutvā bhagavantaṃ disvā katthaci gantvā pupphamāharitvā pūjitattā pubbapuññanāmena paccāgamaniyattheroti pākaṭo.",
  "atk-s0510a:2624_0": "13.",
  "atk-s0510a:2624_1": "Attano pubbakammaṃ saritvā somanassajāto pubbacaritāpadānaṃ pakāsento sindhuyā nadiyā tīretiādimāha.",
  "atk-s0510a:2624_2": "Sīti saddaṃ kurumānā dhunāti kampatīti sindhu,",
  "atk-s0510a:2624_3": "nadati saddaṃ karonto gacchatīti nadi.",
  "atk-s0510a:2624_4": "Cakkavāko ahaṃ tadāti cakkaṃ sīghaṃ gacchantaṃ iva udake vā thale vā ākāse vā sīghaṃ vāti gacchatīti cakkavāko.",
  "atk-s0510a:2624_5": "Tadā vipassiṃ bhagavantaṃ dassanakāle ahaṃ cakkavāko ahosinti attho.",
  "atk-s0510a:2624_6": "Suddhasevālabhakkhohanti aññagocaraamissattā suddhasevālameva khādanto ahaṃ vasāmi.",
  "atk-s0510a:2624_7": "Pāpesu ca susaññatoti pubbavāsanāvasena pāpakaraṇe suṭṭhu saññato tīhi dvārehi saññato susikkhito.",
  "atk-s0510a:2625_0": "14.",
  "atk-s0510a:2625_1": "Addasaṃ virajaṃ buddhanti rāgadosamohavirahitattā virajaṃ nikkilesaṃ buddhaṃ addasaṃ addakkhiṃ.",
  "atk-s0510a:2625_2": "Gacchantaṃ anilañjaseti anilañjase ākāsapathe gacchantaṃ buddhaṃ.",
  "atk-s0510a:2625_3": "Tuṇḍena mayhaṃ mukhatuṇḍena tālaṃ sālapupphaṃ paggayha paggahetvā vipassissābhiropayiṃ vipassissa bhagavato pūjesinti attho.",
  "atk-s0510a:2625_4": "Sesaṃ suviññeyyamevāti.",
  "atk-s0510a:2626_0": "Paccāgamaniyattheraapadānavaṇṇanā samattā.",
  "atk-s0510a:2627_0": "4. Parappasādakattheraapadānavaṇṇanā",
  "atk-s0510a:2628_0": "Usabhaṃ pavaraṃ vīrantiādikaṃ āyasmato parappasādakattherassa apadānaṃ.",
  "atk-s0510a:2628_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2628_2": "bhagavato kāle brāhmaṇakule nibbatto tiṇṇaṃ vedānaṃ pāragū itihāsapañcamānaṃ padako veyyākaraṇo sanighaṇḍukeṭubhānaṃ",
  "atk-s0510a:2628_3": "sākkharappabhedānaṃ lokāyatamahāpurisalakkhaṇesu anavayo nāmena selabrāhmaṇoti pākaṭo siddhatthaṃ bhagavantaṃ",
  "atk-s0510a:2628_4": "disvā dvattiṃsamahāpurisalakkhaṇehi asītianubyañjanehi cāti sayaṃ sobhamānaṃ disvā pasannamānaso anekehi",
  "atk-s0510a:2628_5": "kāraṇehi anekāhi upamāhi thomanaṃ pakāsesi.",
  "atk-s0510a:2628_6": "So tena puññakammena devaloke sakkamārādayo cha kāmāvacarasampattiyo anubhavitvā manussesu cakkavattisampattiṃ",
  "atk-s0510a:2628_7": "anubhavitvā imasmiṃ buddhuppāde vibhavasampanne ekasmiṃ kulagehe nibbatto viññutaṃ patto satthari pasīdisvā",
  "atk-s0510a:2628_8": "pabbajito nacirasseva catupaṭisambhidāchaḷabhiññappatto mahākhīṇāsavo ahosi,",
  "atk-s0510a:2628_9": "buddhassa thutiyā sattānaṃ sabbesaṃ cittappasādakaraṇato parappasādakattheroti pākaṭo.",
  "atk-s0510a:2629_0": "20.",
  "atk-s0510a:2629_1": "Ekadivasaṃ attano pubbakammaṃ saritvā somanassajāto pubbacaritāpadānaṃ pakāsento usabhaṃ pavaraṃ vīrantiādimāha.",
  "atk-s0510a:2629_2": "Tattha usabhanti vasabho nisabho visabho āsabhoti cattāro jeṭṭhapuṅgavā.",
  "atk-s0510a:2629_3": "Tattha gavasatajeṭṭhako vasabho,",
  "atk-s0510a:2629_4": "gavasahassajeṭṭhako nisabho,",
  "atk-s0510a:2629_5": "gavasatasahassajeṭṭhako visabho,",
  "atk-s0510a:2629_6": "gavakoṭisatasahassajeṭṭhako āsabhoti ca yassa kassaci thutiṃ karontā brāhmaṇapaṇḍitā bahussutā attano attano paññāvasena thutiṃ karonti,",
  "atk-s0510a:2629_7": "buddhānaṃ pana sabbākārena thutiṃ kātuṃ samattho ekopi natthi.",
  "atk-s0510a:2629_8": "Appameyyo hi buddho.",
  "atk-s0510a:2629_9": "Vuttañhetaṃ –",
  "atk-s0510a:2630_0": "“Buddhopi buddhassa bhaṇeyya vaṇṇaṃ, kappampi ce aññamabhāsamāno;",
  "atk-s0510a:2631_0": "Khīyetha kappo ciradīghamantare, vaṇṇo na khīyetha tathāgatassā”ti. –",
  "atk-s0510a:2632_0": "Ādikaṃ.",
  "atk-s0510a:2632_1": "Ayampi brāhmaṇo mukhārūḷhavasena ekapasīdanavasena “āsabha”nti vattabbe “usabha”ntiādimāha.",
  "atk-s0510a:2632_2": "Varitabbo patthetabboti varo.",
  "atk-s0510a:2632_3": "Anekesu kappasatasahassesu katavīriyattā vīro.",
  "atk-s0510a:2632_4": "Mahantaṃ sīlakkhandhādikaṃ esati gavesatīti mahesī,",
  "atk-s0510a:2632_5": "taṃ mahesiṃ buddhaṃ.",
  "atk-s0510a:2632_6": "Visesena kilesakhandhamārādayo māre jitavāti vijitāvī,",
  "atk-s0510a:2632_7": "taṃ vijitāvinaṃ sambuddhaṃ.",
  "atk-s0510a:2632_8": "Suvaṇṇassa vaṇṇo iva vaṇṇo yassa sambuddhassa so suvaṇṇavaṇṇo,",
  "atk-s0510a:2632_9": "taṃ suvaṇṇavaṇṇaṃ sambuddhaṃ disvā ko nāma satto nappasīdatīti.",
  "atk-s0510a:2633_0": "Parappasādakattheraapadānavaṇṇanā samattā.",
  "atk-s0510a:2634_0": "5. Bhisadāyakattheraapadānavaṇṇanā",
  "atk-s0510a:2635_0": "Vessabhū nāma nāmenātiādikaṃ āyasmato bhisadāyakattherassa apadānaṃ.",
  "atk-s0510a:2635_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vessabhussa",
  "atk-s0510a:2635_2": "bhagavato kāle himavantasmiṃ hatthiyoniyaṃ nibbatto tasmiṃ paṭivasati.",
  "atk-s0510a:2635_3": "Tasmiṃ samaye vessabhū bhagavā vivekakāmo himavantamagamāsi.",
  "atk-s0510a:2635_4": "Taṃ disvā so hatthināgo pasannamānaso bhisamuḷālaṃ gahetvā bhagavantaṃ bhojesi.",
  "atk-s0510a:2635_5": "So tena puññakammena hatthiyonito cuto devaloke uppajjitvā tattha cha kāmāvacarasampattiyo anubhavitvā",
  "atk-s0510a:2635_6": "manussattamāgato manussesu cakkavattisampattiādayo anubhavitvā imasmiṃ buddhuppāde mahābhoge aññatarasmiṃ",
  "atk-s0510a:2635_7": "kule nibbatto pubbavāsanābalena satthari pasanno pabbajitvā nacirasseva arahā ahosi,",
  "atk-s0510a:2635_8": "so pubbe katakusalanāmena bhisadāyakattheroti pākaṭo.",
  "atk-s0510a:2636_0": "29.",
  "atk-s0510a:2636_1": "So attano pubbakammaṃ saritvā pubbacaritāpadānaṃ dassento vessabhū nāma nāmenātiādimāha.",
  "atk-s0510a:2636_2": "Tattha vessabhūti vessaṃ bhunāti atikkamatīti vessabhū.",
  "atk-s0510a:2636_3": "Atha vā vesse vāṇijakamme vā kāmarāgādike vā kusalādikamme vā vatthukāmakilesakāme vā bhunāti abhibhavatīti vessabhū,",
  "atk-s0510a:2636_4": "so nāmena vessabhū nāma bhagavā.",
  "atk-s0510a:2636_5": "Isīnaṃ tatiyo ahūti kusaladhamme esati gavesatīti isi, “vipassī, sikhī,",
  "atk-s0510a:2636_6": "vessabhū”ti vuttattā tatiyo isi tatiyo bhagavā ahu ahosīti attho.",
  "atk-s0510a:2636_7": "Kānanaṃ vanamoggayhāti kānanasaṅkhātaṃ vanaṃ ogayha ogahetvā pāvisīti attho.",
  "atk-s0510a:2637_0": "30.",
  "atk-s0510a:2637_1": "Bhisamuḷālaṃ gaṇhitvāti dvipadacatuppadānaṃ chātakaṃ bhisati hiṃsati vināsetīti bhisaṃ, ko so?",
  "atk-s0510a:2637_2": "Padumakando,",
  "atk-s0510a:2637_3": "bhisañca muḷālañca bhisamuḷālaṃ,",
  "atk-s0510a:2637_4": "taṃ bhisamuḷālaṃ gahetvāti attho.",
  "atk-s0510a:2638_0": "31.",
  "atk-s0510a:2638_1": "Karena ca parāmaṭṭhoti taṃ mayā dinnadānaṃ,",
  "atk-s0510a:2638_2": "vessabhūvarabuddhinā uttamabuddhinā vessabhunā karena hatthatalena parāmaṭṭho katasamphasso ahosi.",
  "atk-s0510a:2638_3": "Sukhāhaṃ nābhijānāmi,",
  "atk-s0510a:2638_4": "samaṃ tena kutottarinti tena sukhena samaṃ sukhaṃ nābhijānāmi,",
  "atk-s0510a:2638_5": "tato uttariṃ tato paraṃ tato adhikaṃ sukhaṃ kutoti attho.",
  "atk-s0510a:2638_6": "Sesaṃ nayānusārena suviññeyyanti.",
  "atk-s0510a:2639_0": "Bhisadāyakattheraapadānavaṇṇanā samattā.",
  "atk-s0510a:2640_0": "6. Sucintitattheraapadānavaṇṇanā",
  "atk-s0510a:2641_0": "Giriduggacaro āsintiādikaṃ āyasmato sucintitattherassa apadānaṃ.",
  "atk-s0510a:2641_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2641_2": "bhagavato kāle himavantappadese nesādakule uppanno migasūkarādayo vadhitvā khādanto viharati.",
  "atk-s0510a:2641_3": "Tadā lokanātho lokānuggahaṃ sattānuddayatañca paṭicca himavantamagamāsi.",
  "atk-s0510a:2641_4": "Tadā so nesādo bhagavantaṃ disvā pasannamānaso attano khādanatthāya ānītaṃ varamadhuramaṃsaṃ adāsi.",
  "atk-s0510a:2641_5": "Paṭiggahesi bhagavā tassānukampāya,",
  "atk-s0510a:2641_6": "taṃ bhuñjitvā anumodanaṃ vatvā pakkāmi.",
  "atk-s0510a:2641_7": "So teneva puññena teneva somanassena tato cuto sugatīsu saṃsaranto cha kāmāvacarasampattiyo anubhavitvā",
  "atk-s0510a:2641_8": "manussesu cakkavattisampattiādayo anubhavitvā imasmiṃ buddhuppāde kulagehe nibbatto satthari pasīditvā",
  "atk-s0510a:2641_9": "pabbajito nacirasseva arahā ahosi.",
  "atk-s0510a:2642_0": "36.",
  "atk-s0510a:2642_1": "Catupaṭisambhidāpañcābhiññādibhedaṃ patvā attano pubbakammaṃ saritvā somanassajāto pubbacaritāpadānaṃ pakāsento giriduggacaro āsintiādimāha.",
  "atk-s0510a:2642_2": "Girati saddaṃ karotīti giri, ko so?",
  "atk-s0510a:2642_3": "Silāpaṃsumayapabbato,",
  "atk-s0510a:2642_4": "duṭṭhu dukkhena gamanīyaṃ duggaṃ,",
  "atk-s0510a:2642_5": "girīhi duggaṃ giriduggaṃ,",
  "atk-s0510a:2642_6": "duggamoti attho.",
  "atk-s0510a:2642_7": "Tasmiṃ giridugge pabbatantare caro caraṇasīlo āsiṃ ahosiṃ.",
  "atk-s0510a:2642_8": "Abhijātova kesarīti abhi visesena jāto nibbatto kesarīva kesarasīho iva giriduggasmiṃ carāmīti attho.",
  "atk-s0510a:2643_0": "40.",
  "atk-s0510a:2643_1": "Giriduggaṃ pavisiṃ ahanti ahaṃ tadā tena maṃsadānena pītisomanassajāto pabbatantaraṃ pāvisiṃ.",
  "atk-s0510a:2643_2": "Sesaṃ uttānatthamevāti.",
  "atk-s0510a:2644_0": "Sucintitattheraapadānavaṇṇanā samattā.",
  "atk-s0510a:2645_0": "7. Vatthadāyakattheraapadānavaṇṇanā",
  "atk-s0510a:2646_0": "Pakkhijāto tadā āsintiādikaṃ āyasmato vatthadāyakattherassa apadānaṃ.",
  "atk-s0510a:2646_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2646_2": "bhagavato kāle supaṇṇayoniyaṃ nibbatto gandhamādanapabbataṃ gacchantaṃ atthadassiṃ bhagavantaṃ disvā",
  "atk-s0510a:2646_3": "pasannamānaso supaṇṇavaṇṇaṃ vijahitvā māṇavakavaṇṇaṃ nimminitvā mahagghaṃ dibbavatthaṃ ādāya bhagavantaṃ pūjesi.",
  "atk-s0510a:2646_4": "Sopi bhagavā paṭiggahetvā anumodanaṃ vatvā pakkāmi.",
  "atk-s0510a:2646_5": "So teneva somanassena vītināmetvā yāvatāyukaṃ ṭhatvā tato cuto devaloke nibbatto tattha aparāparaṃ saṃsaranto",
  "atk-s0510a:2646_6": "puññāni anubhavitvā tato manussesu manussasampattinti sabbattha mahagghaṃ vatthābharaṇaṃ laddhaṃ,",
  "atk-s0510a:2646_7": "tato uppannuppannabhave vatthacchāyāya gatagataṭṭhāne vasanto imasmiṃ buddhuppāde ekasmiṃ kulagehe nibbatto",
  "atk-s0510a:2646_8": "viññutaṃ patto satthari pasīditvā pabbajito nacirasseva chaḷabhiññappattakhīṇāsavo ahosi,",
  "atk-s0510a:2646_9": "pubbe katapuññanāmena vatthadāyakattheroti pākaṭo.",
  "atk-s0510a:2647_0": "45.",
  "atk-s0510a:2647_1": "So attano pubbakammaṃ saritvā somanassajāto pubbacaritāpadānaṃ pakāsento pakkhijāto tadā āsintiādimāha.",
  "atk-s0510a:2647_2": "Tattha pakkhijātoti pakkhandati upalavati sakuṇo etenāti pakkhaṃ,",
  "atk-s0510a:2647_3": "pakkhamassa atthīti pakkhī,",
  "atk-s0510a:2647_4": "pakkhiyoniyaṃ jāto nibbattoti attho.",
  "atk-s0510a:2647_5": "Supaṇṇoti sundaraṃ paṇṇaṃ pattaṃ yassa so supaṇṇo,",
  "atk-s0510a:2647_6": "vātaggāhasuvaṇṇavaṇṇajalamānapattamahābhāroti attho.",
  "atk-s0510a:2647_7": "Garuḷādhipoti nāge gaṇhanatthāya garuṃ bhāraṃ pāsāṇaṃ giḷantīti garuḷā,",
  "atk-s0510a:2647_8": "garuḷānaṃ adhipo rājāti garuḷādhipo,",
  "atk-s0510a:2647_9": "virajaṃ buddhaṃ addasāhanti sambandho.",
  "atk-s0510a:2648_0": "Vatthadāyakattheraapadānavaṇṇanā samattā.",
  "atk-s0510a:2649_0": "8. Ambadāyakattheraapadānavaṇṇanā",
  "atk-s0510a:2650_0": "Anomadassī bhagavātiādikaṃ āyasmato ambadāyakattherassa apadānaṃ.",
  "atk-s0510a:2650_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto anomadassissa",
  "atk-s0510a:2650_2": "bhagavato kāle vānarayoniyaṃ nibbatto himavante kapirājā hutvā paṭivasati.",
  "atk-s0510a:2650_3": "Tasmiṃ samaye anomadassī bhagavā tassānukampāya himavantamagamāsi.",
  "atk-s0510a:2650_4": "Atha so kapirājā bhagavantaṃ disvā pasannamānaso sumadhuraṃ ambaphalaṃ khuddamadhunā adāsi.",
  "atk-s0510a:2650_5": "Atha bhagavā tassa passantasseva taṃ sabbaṃ paribhuñjitvā anumodanaṃ vatvā pakkāmi.",
  "atk-s0510a:2650_6": "Atha so somanassasampannahadayo teneva pītisomanassena yāvatāyukaṃ ṭhatvā tato cuto devaloke nibbatto",
  "atk-s0510a:2650_7": "aparāparaṃ tattha dibbasukhamanubhavitvā manussesu ca manussasampattiṃ anubhavitvā imasmiṃ buddhuppāde",
  "atk-s0510a:2650_8": "vibhavasampanne ekasmiṃ kulagehe nibbatto satthari pasīditvā pabbajitvā nacirasseva chaḷabhiññappatto ahosi.",
  "atk-s0510a:2650_9": "Pubbapuññanāmena ambadāyakattheroti pākaṭo.",
  "atk-s0510a:2651_0": "53.",
  "atk-s0510a:2651_1": "So aparabhāge attanā katakusalabījaṃ disvā somanassajāto attano pubbacaritāpadānaṃ pakāsento anomadassī bhagavātiādimāha.",
  "atk-s0510a:2651_2": "Mettāya aphari loke,",
  "atk-s0510a:2651_3": "appamāṇe nirūpadhīti so bhagavā sabbaloke appamāṇe satte “sukhī hontū”tiādinā nirupadhi upadhivirahitaṃ",
  "atk-s0510a:2651_4": "katvā mettāya mettacittena aphari patthari vaḍḍhesīti attho.",
  "atk-s0510a:2652_0": "54. Kapi ahaṃ tadā āsinti tadā tassāgamanakāle kapirājā ahosinti attho.",
  "atk-s0510a:2653_0": "Ambadāyakattheraapadānavaṇṇanā samattā.",
  "atk-s0510a:2654_0": "9. Sumanattheraapadānavaṇṇanā",
  "atk-s0510a:2655_0": "Sumano nāma nāmenātiādikaṃ āyasmato sumanattherassa apadānaṃ.",
  "atk-s0510a:2655_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto sikhissa",
  "atk-s0510a:2655_2": "bhagavato kāle mālākārassa kulagehe nibbatto vuddhimanvāya saddhājāto bhagavati pasannamānaso sumanamālāmuṭṭhiyo",
  "atk-s0510a:2655_3": "gahetvā ubhohi hatthehi pūjesi.",
  "atk-s0510a:2655_4": "So tena puññena devamanussesu dve sampattiyo anubhavitvā imasmiṃ buddhuppāde ekasmiṃ kulagehe nibbatto",
  "atk-s0510a:2655_5": "vuddhimanvāya puttadārehi vaḍḍhitvā sumananāmena pākaṭo satthari pasīditvā pabbajito nacirasseva arahā ahosi.",
  "atk-s0510a:2656_0": "62.",
  "atk-s0510a:2656_1": "So arahā hutvā attano pubbakammaṃ saritvā somanassajāto attano pubbacaritāpadānaṃ pakāsento sumano nāma nāmenātiādimāha.",
  "atk-s0510a:2656_2": "Sundaraṃ manaṃ cittaṃ yassa so sumano.",
  "atk-s0510a:2656_3": "Saddhāpasādabahumānena yutto nāmena sumano nāma mālākāro tadā ahaṃ ahosiṃ.",
  "atk-s0510a:2657_0": "63.",
  "atk-s0510a:2657_1": "Sikhino lokabandhunoti sikhā muddhā kāsatīti sikhī.",
  "atk-s0510a:2657_2": "Atha vā sampayuttasampayoge khādati viddhaṃsetīti sikhī, kā sā?",
  "atk-s0510a:2657_3": "Aggisikhā,",
  "atk-s0510a:2657_4": "aggisikhā viya sikhāya dippanato sikhī.",
  "atk-s0510a:2657_5": "Yathā aggisikhā jotati pākaṭā hoti,",
  "atk-s0510a:2657_6": "sikhī pattatiṇakaṭṭhapalāsādike dahati,",
  "atk-s0510a:2657_7": "evamayampi bhagavā nīlapītādiraṃsīhi jotati sakalalokasannivāse pākaṭo hoti.",
  "atk-s0510a:2657_8": "Sakasantānagatasabbakilese soseti viddhaṃseti jhāpetīti vohāranāmaṃ nāmakammaṃ nāmadheyyaṃ,",
  "atk-s0510a:2657_9": "tassa sikhino.",
  "atk-s0510a:2657_10": "Sakalalokassa bandhuñātakoti lokabandhu,",
  "atk-s0510a:2657_11": "tassa sikhino lokabandhuno bhagavato sumanapupphaṃ abhiropayiṃ pūjesinti attho.",
  "atk-s0510a:2658_0": "Sumanattheraapadānavaṇṇanā samattā.",
  "atk-s0510a:2659_0": "10. Pupphacaṅkoṭiyattheraapadānavaṇṇanā",
  "atk-s0510a:2660_0": "Abhītarūpaṃ sīhaṃ vātiādikaṃ āyasmato pupphacaṅkoṭiyattherassa apadānaṃ.",
  "atk-s0510a:2660_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto sikhissa",
  "atk-s0510a:2660_2": "bhagavato kāle ekasmiṃ kulagehe nibbatto viññutaṃ patto mahāvibhavasampanno satthari pasīditvā pasannākāraṃ",
  "atk-s0510a:2660_3": "dassento suvaṇṇavaṇṇaṃ anojapupphamocinitvā caṅkoṭakaṃ pūretvā bhagavantaṃ pūjetvā “bhagavā,",
  "atk-s0510a:2660_4": "imassa nissandena nibbattanibbattaṭṭhāne suvaṇṇavaṇṇo pūjanīyo hutvā nibbānaṃ pāpuṇeyya”nti patthanamakāsi.",
  "atk-s0510a:2660_5": "So tena puññakammena devamanussesu nibbatto sabbattha pūjito suvaṇṇavaṇṇo abhirūpo ahosi.",
  "atk-s0510a:2660_6": "So aparabhāge imasmiṃ buddhuppāde vibhavasampanne ekasmiṃ kulagehe nibbatto vuddhippatto satthari pasīditvā",
  "atk-s0510a:2660_7": "pabbajito vipassanaṃ vaḍḍhetvā nacirasseva arahā ahosi.",
  "atk-s0510a:2661_0": "68- 9.",
  "atk-s0510a:2661_1": "So pattaarahattaphalo attano pubbakammaṃ saritvā somanassajāto pubbacaritāpadānaṃ pakāsento abhītarūpaṃ sīhaṃ vātiādimāha.",
  "atk-s0510a:2661_2": "Tattha sīhanti dvipadacatuppadādayo satte abhibhavati ajjhottharatīti sīho,",
  "atk-s0510a:2661_3": "abhītarūpo abhītasabhāvo,",
  "atk-s0510a:2661_4": "taṃ abhītarūpaṃ sīhaṃ iva nisinnaṃ pūjesinti sambandho.",
  "atk-s0510a:2661_5": "Pakkhīnaṃ aggaṃ garuḷarājaṃ iva pavaraṃ uttamaṃ byaggharājaṃ iva abhi visesena jātaṃ sabbasīhānaṃ visesaṃ",
  "atk-s0510a:2661_6": "kesarasīhaṃ iva tilokassa saraṇaṃ sikhiṃ sammāsambuddhaṃ.",
  "atk-s0510a:2661_7": "Kiṃ bhūtaṃ?",
  "atk-s0510a:2661_8": "Anejaṃ nikkilesaṃ khandhamārādīhi aparājitaṃ nisinnaṃ sikhinti sambandho.",
  "atk-s0510a:2661_9": "Māraṇānagganti sabbakilesānaṃ māraṇe sosane viddhaṃsane aggaṃ seṭṭhaṃ kilese mārentānaṃ paccekabuddhabuddhasāvakānaṃ",
  "atk-s0510a:2661_10": "vijjamānānampi tesaṃ agganti attho.",
  "atk-s0510a:2661_11": "Bhikkhusaṅghapurakkhataṃ parivāritaṃ parivāretvā nisinnaṃ sikhinti sambandho.",
  "atk-s0510a:2662_0": "70.",
  "atk-s0510a:2662_1": "Caṅkoṭake ṭhapetvānāti uttamaṃ anojapupphaṃ karaṇḍake pūretvā sikhīsambuddhaṃ seṭṭhaṃ samokiriṃ pūjesinti attho.",
  "atk-s0510a:2663_0": "Pupphacaṅkoṭiyattheraapadānavaṇṇanā samattā.",
  "atk-s0510a:2664_0": "Sattamavaggavaṇṇanā samattā.",
  "atk-s0510a:2665_0": "8. Nāgasamālavaggo",
  "atk-s0510a:2666_0": "1. Nāgasamālattheraapadānavaṇṇanā",
  "atk-s0510a:2667_0": "Āpāṭaliṃ ahaṃ pupphantiādikaṃ āyasmato nāgasamālattherassa apadānaṃ.",
  "atk-s0510a:2667_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto sikhissa",
  "atk-s0510a:2667_2": "bhagavato kāle ekasmiṃ kulagehe nibbatto viññutaṃ patto gharāvāsaṃ saṇṭhapetvā tathārūpasajjanasaṃsaggassa",
  "atk-s0510a:2667_3": "alābhena satthari dharamānakāle dassanasavanapūjākammamakaritvā parinibbutakāle tassa bhagavato sārīrikadhātuṃ",
  "atk-s0510a:2667_4": "nidahitvā katacetiyamhi cittaṃ pasādetvā pāṭalipupphaṃ pūjetvā somanassaṃ uppādetvā yāvatāyukaṃ ṭhatvā",
  "atk-s0510a:2667_5": "teneva somanassena tato kālaṃ kato tusitādīsu chasu devalokesu sukhamanubhavitvā aparabhāge manussesu",
  "atk-s0510a:2667_6": "manussasampattiṃ anubhavitvā imasmiṃ buddhuppāde kulagehe nibbatto viññutaṃ patto nāgarukkhapallavakomaḷasadisasarīrattā",
  "atk-s0510a:2667_7": "nāgasamāloti mātāpitūhi katanāmadheyyo bhagavati pasanno pabbajitvā nacirasseva arahā ahosi.",
  "atk-s0510a:2668_0": "1.",
  "atk-s0510a:2668_1": "So pacchā attano pubbakammaṃ saritvā somanassajāto pubbacaritāpadānaṃ pakāsento āpāṭaliṃ ahaṃ pupphantiādimāha.",
  "atk-s0510a:2668_2": "Tattha āpāṭalinti ā samantato,",
  "atk-s0510a:2668_3": "ādarena vā pāṭalipupphaṃ gahetvā ahaṃ thūpamhi abhiropesiṃ pūjesinti attho.",
  "atk-s0510a:2668_4": "Ujjhitaṃ sumahāpatheti sabbanagaravāsīnaṃ vandanapūjanatthāya mahāpathe nagaramajjhe vīthiyaṃ ujjhitaṃ uṭṭhāpitaṃ,",
  "atk-s0510a:2668_5": "iṭṭhakakammasudhākammādīhi nipphāditanti attho.",
  "atk-s0510a:2668_6": "Sesaṃ heṭṭhā vuttanayattā uttānatthattā ca suviññeyyamevāti.",
  "atk-s0510a:2669_0": "Nāgasamālattheraapadānavaṇṇanā samattā.",
  "atk-s0510a:2670_0": "2. Padasaññakattheraapadānavaṇṇanā",
  "atk-s0510a:2671_0": "Akkantañca padaṃ disvātiādikaṃ āyasmato padasaññakattherassa apadānaṃ.",
  "atk-s0510a:2671_1": "Ayampi purimabuddhesu katādhikāro uppannuppannabhave vivaṭṭūpanissayāni puññāni upacinanto tissassa bhagavato",
  "atk-s0510a:2671_2": "kāle ekasmiṃ saddhāsampanne upāsakagehe nibbatto viññutaṃ patto ratanattaye pasanno bhagavatā tassa anukampāya",
  "atk-s0510a:2671_3": "dassitaṃ padacetiyaṃ disvā pasanno lomahaṭṭhajāto vandanapūjanādibahumānamakāsi.",
  "atk-s0510a:2671_4": "So teneva sukhette sukatena puññena tato cuto sagge nibbatto tattha dibbasukhamanubhavitvā aparabhāge",
  "atk-s0510a:2671_5": "manussesu jāto manussasampattiṃ sabbamanubhavitvā imasmiṃ buddhuppāde vibhavasampannakule nibbatto vuddhimanvāya",
  "atk-s0510a:2671_6": "saddhājāto pabbajitvā nacirasseva arahā ahosi,",
  "atk-s0510a:2671_7": "purākatapuññanāmena padasaññakattheroti pākaṭo.",
  "atk-s0510a:2672_0": "5.",
  "atk-s0510a:2672_1": "So ekadivasaṃ attano pubbakammaṃ saritvā pubbacaritāpadānaṃ pakāsento akkantañca padaṃ disvātiādimāha.",
  "atk-s0510a:2672_2": "Tattha akkantanti akkamitaṃ dassitaṃ.",
  "atk-s0510a:2672_3": "Sabbabuddhānaṃ sabbadā caturaṅgulopariyeva gamanaṃ,",
  "atk-s0510a:2672_4": "ayaṃ pana tassa saddhāsampannataṃ ñatvā “eso imaṃ passatū”ti padacetiyaṃ dassesi,",
  "atk-s0510a:2672_5": "tasmā so tasmiṃ pasīditvā vandanapūjanādisakkāramakāsīti attho.",
  "atk-s0510a:2672_6": "Sesaṃ sabbattha uttānatthamevāti.",
  "atk-s0510a:2673_0": "Padasaññakattheraapadānavaṇṇanā samattā.",
  "atk-s0510a:2674_0": "3. Buddhasaññakattheraapadānavaṇṇanā",
  "atk-s0510a:2675_0": "Dumagge paṃsukūlikantiādikaṃ āyasmato buddhasaññakattherassa apadānaṃ.",
  "atk-s0510a:2675_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto tissassa",
  "atk-s0510a:2675_2": "bhagavato kāle ekasmiṃ kulagehe nibbatto vuddhippatto saddhājāto dumagge laggitaṃ bhagavato paṃsukūlacīvaraṃ",
  "atk-s0510a:2675_3": "disvā pasannamānaso “arahaddhaja”nti cintetvā vandanapūjanādisakkāramakāsi.",
  "atk-s0510a:2675_4": "So tena puññakammena devamanussasampattimanubhavitvā imasmiṃ buddhuppāde vibhavasampanne ekasmiṃ kulagehe",
  "atk-s0510a:2675_5": "nibbatto saddhājāto pabbajitvā nacirasseva arahā ahosi.",
  "atk-s0510a:2676_0": "9.",
  "atk-s0510a:2676_1": "So pattaarahattādhigamo attano pubbakammaṃ saritvā somanassajāto pubbacaritāpadānaṃ pakāsento dumagge paṃsukūlikantiādimāha.",
  "atk-s0510a:2676_2": "Tattha dhunāti kampatīti dumo.",
  "atk-s0510a:2676_3": "Duhati pūreti ākāsatalanti vā dumo,",
  "atk-s0510a:2676_4": "dumassa aggo koṭīti dumaggo,",
  "atk-s0510a:2676_5": "tasmiṃ dumagge.",
  "atk-s0510a:2676_6": "Paṃsumiva paṭikkūlabhāvaṃ amanuññabhāvaṃ ulati gacchatīti paṃsukūlaṃ,",
  "atk-s0510a:2676_7": "paṃsukūlameva paṃsukūlikaṃ,",
  "atk-s0510a:2676_8": "satthuno paṃsukūlaṃ dumagge laggitaṃ disvā ahaṃ añjaliṃ paggahetvā taṃ paṃsukūlaṃ avandiṃ paṇāmamakāsinti attho.",
  "atk-s0510a:2676_9": "Tanti nipātamattaṃ.",
  "atk-s0510a:2676_10": "Sesaṃ sabbattha uttānatthamevāti.",
  "atk-s0510a:2677_0": "Buddhasaññakattheraapadānavaṇṇanā samattā.",
  "atk-s0510a:2678_0": "4. Bhisāluvadāyakattheraapadānavaṇṇanā",
  "atk-s0510a:2679_0": "Kānanaṃ vanamoggayhātiādikaṃ āyasmato bhisāluvadāyakattherassa apadānaṃ.",
  "atk-s0510a:2679_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2679_2": "bhagavato kāle himavantassa samīpe araññāvāse vasanto vanamūlaphalāhāro vivekavasenāgataṃ vipassiṃ bhagavantaṃ",
  "atk-s0510a:2679_3": "disvā pasannamānaso pañcabhisāluve adāsi.",
  "atk-s0510a:2679_4": "Bhagavā tassa cittaṃ pasādetuṃ passantasseva paribhuñji.",
  "atk-s0510a:2679_5": "So tena cittappasādena kālaṃ katvā tusitādīsu sampattimanubhavitvā pacchā manussasampattiñca anubhavitvā",
  "atk-s0510a:2679_6": "imasmiṃ buddhuppāde ekasmiṃ kulagehe nibbatto vibhavasampattiṃ patto taṃ pahāya sāsane pabbajito nacirasseva",
  "atk-s0510a:2679_7": "arahattaṃ pāpuṇi.",
  "atk-s0510a:2680_0": "13.",
  "atk-s0510a:2680_1": "So tato attano pubbakammaṃ saritvā somanassajāto pubbacaritāpadānaṃ pakāsento kānanaṃ vanamoggayhātiādimāha.",
  "atk-s0510a:2680_2": "Taṃ heṭṭhā vuttatthameva.",
  "atk-s0510a:2680_3": "Vasāmi vipine ahanti vivekavāso ahaṃ vasāmīti sambandho.",
  "atk-s0510a:2680_4": "Sesaṃ uttānatthamevāti.",
  "atk-s0510a:2681_0": "Bhisāluvadāyakattheraapadānavaṇṇanā samattā.",
  "atk-s0510a:2682_0": "Chaṭṭhabhāṇavāravaṇṇanā niṭṭhitā.",
  "atk-s0510a:2683_0": "5. Ekasaññakattheraapadānavaṇṇanā",
  "atk-s0510a:2684_0": "Khaṇḍo nāmāsi nāmenātiādikaṃ āyasmato ekasaññakattherassa apadānaṃ.",
  "atk-s0510a:2684_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2684_2": "bhagavato kāle kulagehe nibbatto viññutaṃ patto ratanattaye pasannamānaso tassa satthuno khaṇḍaṃ nāma",
  "atk-s0510a:2684_3": "aggasāvakaṃ bhikkhāya caramānaṃ disvā saddahitvā piṇḍapātamadāsi.",
  "atk-s0510a:2684_4": "So tena puññakammena devamanussasampattiyo anubhavitvā imasmiṃ buddhuppāde sāvatthiyaṃ ekasmiṃ kulagehe",
  "atk-s0510a:2684_5": "nibbatto viññutaṃ patto satthu dhammadesanaṃ sutvā paṭiladdhasaddho pabbajitvā nacirasseva arahā ahosi.",
  "atk-s0510a:2684_6": "So ekadivasaṃ piṇḍapātassa saññaṃ manasikaritvā paṭiladdhavisesattā ekasaññakattheroti pākaṭo.",
  "atk-s0510a:2685_0": "18.",
  "atk-s0510a:2685_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento khaṇḍo nāmāsi nāmenātiādimāha.",
  "atk-s0510a:2685_2": "Tattha tassa aggasāvakattherassa kilesānaṃ khaṇḍitattā khaṇḍoti nāmaṃ.",
  "atk-s0510a:2685_3": "Sesaṃ sabbattha uttānamevāti.",
  "atk-s0510a:2686_0": "Ekasaññakattheraapadānavaṇṇanā samattā.",
  "atk-s0510a:2687_0": "6. Tiṇasantharadāyakattheraapadānavaṇṇanā",
  "atk-s0510a:2688_0": "Himavantassāvidūretiādikaṃ āyasmato tiṇasantharadāyakattherassa apadānaṃ.",
  "atk-s0510a:2688_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto tissassa",
  "atk-s0510a:2688_2": "bhagavato kāle ekasmiṃ kulagehe nibbatto buddhuppādato pageva uppannattā gharāvāsaṃ pahāya tāpasapabbajjaṃ",
  "atk-s0510a:2688_3": "pabbajitvā himavantassa avidūre ekaṃ saraṃ nissāya paṭivasati.",
  "atk-s0510a:2688_4": "Tasmiṃ samaye tisso bhagavā tassānukampāya ākāsena agamāsi.",
  "atk-s0510a:2688_5": "Atha kho so tāpaso ākāsato oruyha ṭhitaṃ taṃ bhagavantaṃ disvā pasannamānaso tiṇaṃ lāyitvā tiṇasantharaṃ",
  "atk-s0510a:2688_6": "katvā nisīdāpetvā bahumānādarena pañcapatiṭṭhitena vanditvā paṭikuṭiko hutvā pakkāmi.",
  "atk-s0510a:2688_7": "So yāvatāyukaṃ ṭhatvā tato cavitvā devamanussesu saṃsaranto anekavidhasampattiṃ anubhavitvā imasmiṃ buddhuppāde",
  "atk-s0510a:2688_8": "ekasmiṃ kulagehe nibbatto vuddhippatto satthari pasīditvā pabbajito nacirasseva arahā ahosi.",
  "atk-s0510a:2689_0": "22.",
  "atk-s0510a:2689_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento himavantassāvidūretiādimāha.",
  "atk-s0510a:2689_2": "Taṃ heṭṭhā vuttatthameva.",
  "atk-s0510a:2689_3": "Mahājātassaroti ettha pana saranti ettha pānīyatthikā dvipadacatuppadādayo sattāti saraṃ,",
  "atk-s0510a:2689_4": "atha vā saranti ettha nadīkandarādayoti saraṃ,",
  "atk-s0510a:2689_5": "mahanto ca so sayameva jātattā saro ceti mahājātassaro.",
  "atk-s0510a:2689_6": "Anotattachaddantadahādayo viya apākaṭanāmattā “mahājātassaro”ti vuttoti daṭṭhabbo.",
  "atk-s0510a:2689_7": "Satapattehi sañchannoti ekekasmiṃ pupphe satasatapattānaṃ vasena satapatto,",
  "atk-s0510a:2689_8": "satapattasetapadumehi sañchanno gahanībhūtoti attho.",
  "atk-s0510a:2689_9": "Nānāsakuṇamālayoti aneke haṃsakukkuṭakukkuhadeṇḍibhādayo ekato kuṇanti saddaṃ karontīti sakuṇāti laddhanāmānaṃ pakkhīnaṃ ālayo ādhārabhūtoti attho.",
  "atk-s0510a:2689_10": "Sesaṃ sabbattha uttānatthamevāti.",
  "atk-s0510a:2690_0": "Tiṇasantharadāyakattheraapadānavaṇṇanā samattā.",
  "atk-s0510a:2691_0": "7. Sūcidāyakattheraapadānavaṇṇanā",
  "atk-s0510a:2692_0": "Tiṃsakappasahassamhītiādikaṃ āyasmato sūcidāyakattherassa apadānaṃ.",
  "atk-s0510a:2692_1": "Ayampi purimajinavaresu katādhikāro tattha tattha bhave vivaṭṭūpanissayāni puññāni upacinanto sumedhassa",
  "atk-s0510a:2692_2": "bhagavato kāle ekasmiṃ kulagehe nibbatto vuddhimanvāya bhagavato cīvarakammaṃ kātuṃ pañca sūciyo adāsi.",
  "atk-s0510a:2692_3": "So tena puññena devamanussesu puññamanubhavitvā vicaranto uppannuppannabhave tikkhapañño hutvā pākaṭo",
  "atk-s0510a:2692_4": "imasmiṃ buddhuppāde ekasmiṃ kulagehe nibbatto vuddhimanvāya satthari pasīditvā pabbajanto tikkhapaññatāya",
  "atk-s0510a:2692_5": "khuraggeyeva arahattaṃ pāpuṇi.",
  "atk-s0510a:2693_0": "30.",
  "atk-s0510a:2693_1": "So aparabhāge puññaṃ paccavekkhanto taṃ disvā somanassajāto pubbacaritāpadānaṃ pakāsento tiṃsakappasahassamhītiādimāha.",
  "atk-s0510a:2693_2": "Antarantaraṃ panettha suviññeyyameva.",
  "atk-s0510a:2694_0": "31.",
  "atk-s0510a:2694_1": "Pañcasūcī mayā dinnāti ettha sūcati chiddaṃ karoti vijjhatīti sūci,",
  "atk-s0510a:2694_2": "pañcamattā sūcī pañcasūcī mayā dinnāti attho.",
  "atk-s0510a:2694_3": "Sesaṃ suviññeyyamevāti.",
  "atk-s0510a:2695_0": "Sūcidāyakattheraapadānavaṇṇanā samattā.",
  "atk-s0510a:2696_0": "8. Pāṭalipupphiyattheraapadānavaṇṇanā",
  "atk-s0510a:2697_0": "Suvaṇṇavaṇṇaṃ sambuddhantiādikaṃ āyasmato pāṭalipupphiyattherassa apadānaṃ.",
  "atk-s0510a:2697_1": "Ayampi purimajinavaresu katādhikāro tattha tattha bhave vivaṭṭūpanissayāni puññāni upacinanto tissassa",
  "atk-s0510a:2697_2": "bhagavato kāle ekasmiṃ kulagehe seṭṭhiputto hutvā nibbatto vuddhippatto kusalākusalaññū satthari pasīditvā",
  "atk-s0510a:2697_3": "pāṭalipupphaṃ gahetvā satthu pūjesi.",
  "atk-s0510a:2697_4": "So tena puññena bahudhā sukhasampattiyo anubhavanto devamanussesu saṃsaranto imasmiṃ buddhuppāde kulagehe",
  "atk-s0510a:2697_5": "nibbatto vuddhimanvāya satthari pasanno pabbajitvā nacirasseva arahā ahosi.",
  "atk-s0510a:2698_0": "36.",
  "atk-s0510a:2698_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento suvaṇṇavaṇṇaṃ sambuddhantiādimāha.",
  "atk-s0510a:2698_2": "Tattha antarāpaṇeti ā samantato hiraññasuvaṇṇādikaṃ bhaṇḍaṃ paṇenti vikkiṇanti pattharanti etthāti āpaṇaṃ,",
  "atk-s0510a:2698_3": "āpaṇassa antaraṃ vīthīti antarāpaṇaṃ,",
  "atk-s0510a:2698_4": "tasmiṃ antarāpaṇe.",
  "atk-s0510a:2698_5": "Suvaṇṇavaṇṇaṃ kañcanagghiyasaṃkāsaṃ dvattiṃsavaralakkhaṇaṃ sambuddhaṃ disvā pāṭalipupphaṃ pūjesinti attho.",
  "atk-s0510a:2698_6": "Sesaṃ sabbattha uttānatthamevāti.",
  "atk-s0510a:2699_0": "Pāṭalipupphiyattheraapadānavaṇṇanā samattā.",
  "atk-s0510a:2700_0": "9. Ṭhitañjaliyattheraapadānavaṇṇanā",
  "atk-s0510a:2701_0": "Migaluddo pure āsintiādikaṃ āyasmato ṭhitañjaliyattherassa apadānaṃ.",
  "atk-s0510a:2701_1": "Ayampi purimabuddhesu katādhikāro tattha tatthuppannabhave vivaṭṭūpanissayāni puññāni upacinanto tissassa",
  "atk-s0510a:2701_2": "bhagavato kāle purākatena ekena kammacchiddena nesādayoniyaṃ nibbattitvā viññutaṃ patto migasūkarādayo",
  "atk-s0510a:2701_3": "māretvā nesādakammena araññe vāsaṃ kappesi.",
  "atk-s0510a:2701_4": "Tasmiṃ samaye tisso bhagavā tassānukampāya himavantaṃ agamāsi.",
  "atk-s0510a:2701_5": "So taṃ dvattiṃsavaralakkhaṇehi asītānubyañjanabyāmappabhāhi ca jalamānaṃ bhagavantaṃ disvā somanassajāto paṇāmaṃ katvā gantvā paṇṇasanthare nisīdi.",
  "atk-s0510a:2701_6": "Tasmiṃ khaṇe devo gajjanto asani pati,",
  "atk-s0510a:2701_7": "tato maraṇasamaye buddhamanussaritvā punañjalimakāsi.",
  "atk-s0510a:2701_8": "So tena puññena sukhette katakusalattā akusalavipākaṃ paṭibāhitvā sagge nibbatto kāmāvacarasampattiyo",
  "atk-s0510a:2701_9": "anubhavitvā manussesu manussasampattiyo ca anubhavitvā aparabhāge imasmiṃ buddhuppāde ekasmiṃ kulagehe",
  "atk-s0510a:2701_10": "nibbatto vuddhimanvāya purākatavāsanāya satthari pasīditvā pabbajito nacirasseva arahā ahosi.",
  "atk-s0510a:2702_0": "42.",
  "atk-s0510a:2702_1": "So tato paraṃ attano pubbakammaṃ saritvā somanassajāto pubbacaritāpadānaṃ pakāsento migaluddo pure āsintiādimāha.",
  "atk-s0510a:2702_2": "Tattha migaluddoti migānaṃ māraṇaṃ upagacchatīti migaluddo.",
  "atk-s0510a:2702_3": "Miganti sīghaṃ vātavegena gacchanti dhāvantīti migā,",
  "atk-s0510a:2702_4": "tesaṃ migānaṃ māraṇe luddo dāruṇo lobhīti migaluddo.",
  "atk-s0510a:2702_5": "So ahaṃ pure bhagavato dassanasamaye migaluddo āsiṃ ahosinti attho.",
  "atk-s0510a:2702_6": "Araññe kānaneti arati gacchati migasamūho etthāti araññaṃ,",
  "atk-s0510a:2702_7": "atha vā ā samantato rajjanti tattha vivekābhiratā buddhapaccekabuddhādayo mahāsārappattā sappurisāti araññaṃ.",
  "atk-s0510a:2702_8": "Kā kucchitākārena vā bhayānakākārena vā nadanti saddaṃ karonti,",
  "atk-s0510a:2702_9": "ānanti vindantīti vā kānanaṃ,",
  "atk-s0510a:2702_10": "tasmiṃ araññe kānane migaluddo pure āsinti sambandho.",
  "atk-s0510a:2702_11": "Tattha addasaṃ sambuddhanti tattha tasmiṃ araññe upagataṃ sambuddhaṃ addasaṃ addakkhinti attho.",
  "atk-s0510a:2702_12": "Dassanaṃ pure ahosi avidūre,",
  "atk-s0510a:2702_13": "tasmā manodvārānusārena cakkhuviññāṇaṃ purecārikaṃ kāyaviññāṇasamaṅgiṃ pāpeti appetīti attho.",
  "atk-s0510a:2703_0": "44.",
  "atk-s0510a:2703_1": "Tato me asanīpātoti ā samantato sananto gajjanto patatīti asani,",
  "atk-s0510a:2703_2": "asaniyā pāto patanaṃ asanīpāto,",
  "atk-s0510a:2703_3": "devadaṇḍoti attho.",
  "atk-s0510a:2703_4": "Sesaṃ sabbattha uttānatthamevāti.",
  "atk-s0510a:2704_0": "Ṭhitañjaliyattheraapadānavaṇṇanā samattā.",
  "atk-s0510a:2705_0": "10. Tipadumiyattheraapadānavaṇṇanā",
  "atk-s0510a:2706_0": "Padumuttaro nāma jinotiādikaṃ āyasmato tipadumiyattherassa apadānaṃ.",
  "atk-s0510a:2706_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2706_2": "bhagavato kāle haṃsavatiyaṃ mālākārakulagehe nibbatto vuddhippatto mālākārakammaṃ katvā vasanto ekadivasaṃ",
  "atk-s0510a:2706_3": "anekavidhāni jalajathalajapupphāni gahetvā rañño santikaṃ gantukāmo evaṃ cintesi –",
  "atk-s0510a:2706_4": "“rājā imāni tāva pupphāni disvā pasanno sahassaṃ vā dhanaṃ gāmādikaṃ vā dadeyya,",
  "atk-s0510a:2706_5": "lokanāthaṃ pana pūjetvā nibbānāmatadhanaṃ labhāmi,",
  "atk-s0510a:2706_6": "kiṃ me etesu sundara”nti tena “bhagavantaṃ pūjetvā saggamokkhasampattiyo nipphādetuṃ vaṭṭatī”ti cintetvā",
  "atk-s0510a:2706_7": "vaṇṇavantaṃ atīva rattapupphattayaṃ gahetvā pūjesi.",
  "atk-s0510a:2706_8": "Tāni gantvā ākāsaṃ chādetvā pattharitvā aṭṭhaṃsu.",
  "atk-s0510a:2706_9": "Nagaravāsino acchariyabbhutacittajātā celukkhepasahassāni pavattayiṃsu.",
  "atk-s0510a:2706_10": "Taṃ disvā bhagavā anumodanaṃ akāsi.",
  "atk-s0510a:2706_11": "So tena puññena devamanussesu sampattiyo anubhavitvā imasmiṃ buddhuppāde gahapatikule nibbatto vuddhimanvāya",
  "atk-s0510a:2706_12": "satthari pasīditvā dhammaṃ sutvā paṭiladdhasaddho pabbajitvā nacirasseva arahā ahosi.",
  "atk-s0510a:2707_0": "48.",
  "atk-s0510a:2707_1": "So attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādimāha.",
  "atk-s0510a:2707_2": "Tassattho heṭṭhā vuttova.",
  "atk-s0510a:2707_3": "Sabbadhammāna pāragūti sabbesaṃ navalokuttaradhammānaṃ pāraṃ nibbānaṃ gato paccakkhaṃ katoti attho.",
  "atk-s0510a:2707_4": "Danto dantaparivutoti sayaṃ kāyavācādīhi danto etadagge ṭhapitehi sāvakehi parivutoti attho.",
  "atk-s0510a:2707_5": "Sesaṃ sabbattha sambandhavasena uttānatthamevāti.",
  "atk-s0510a:2708_0": "Tipadumiyattheraapadānavaṇṇanā samattā.",
  "atk-s0510a:2709_0": "Aṭṭhamavaggavaṇṇanā samattā.",
  "atk-s0510a:2710_0": "9. Timiravaggo",
  "atk-s0510a:2711_0": "1. Timirapupphiyattheraapadānavaṇṇanā",
  "atk-s0510a:2712_0": "Candabhāgānadītīretiādikaṃ āyasmato timirapupphiyattherassa apadānaṃ.",
  "atk-s0510a:2712_1": "Kā uppatti?",
  "atk-s0510a:2712_2": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2712_3": "bhagavato kāle ekasmiṃ kulagehe nibbatto vuddhippatto gharāvāsaṃ saṇṭhapetvā vasanto kāmesu ādīnavaṃ",
  "atk-s0510a:2712_4": "disvā gharāvāsaṃ pahāya tāpasapabbajjaṃ pabbajitvā candabhāgāya nadiyā samīpe vasati,",
  "atk-s0510a:2712_5": "vivekakāmatāya himavantaṃ gantvā nisinnaṃ siddhatthaṃ bhagavantaṃ disvā vanditvā tassa guṇaṃ pasīditvā timirapupphaṃ gahetvā pūjesi.",
  "atk-s0510a:2712_6": "So tena puññena devesu ca manussesu ca sampattimanubhavanto saṃsaritvā imasmiṃ buddhuppāde ekasmiṃ kulagehe",
  "atk-s0510a:2712_7": "nibbatto vuddhimanvāya satthari pasīditvā pabbajito nacirasseva arahā ahosi.",
  "atk-s0510a:2713_0": "1.",
  "atk-s0510a:2713_1": "So aparabhāge pubbakammaṃ saritvā somanassajāto pubbacaritāpadānaṃ pakāsento candabhāgānadītīretiādimāha.",
  "atk-s0510a:2713_2": "Tassattho heṭṭhā vuttova.",
  "atk-s0510a:2713_3": "Anubhotaṃ vajāmahanti gaṅgāya āsanne vasanabhāvena sabbattha rammabhāvena gaṅgāto heṭṭhā sotānusārena",
  "atk-s0510a:2713_4": "ahaṃ vajāmi gacchāmi tattha tattha vasāmīti attho.",
  "atk-s0510a:2713_5": "Nisinnaṃ samaṇaṃ disvāti samitapāpattā sositapāpattā samaṇasaṅkhātaṃ sammāsambuddhaṃ disvāti attho.",
  "atk-s0510a:2714_0": "2.",
  "atk-s0510a:2714_1": "Evaṃ cintesahaṃ tadāti ayaṃ bhagavā sayaṃ tiṇṇo sabbasatte tārayissati saṃsārato uttāreti sayaṃ kāyadvārādīhi damito ayaṃ bhagavā pare dameti.",
  "atk-s0510a:2715_0": "3.",
  "atk-s0510a:2715_1": "Sayaṃ assattho assāsampatto,",
  "atk-s0510a:2715_2": "kilesapariḷāhato mutto sabbasatte assāseti,",
  "atk-s0510a:2715_3": "santabhāvaṃ āpāpeti.",
  "atk-s0510a:2715_4": "Sayaṃ santo santakāyacitto paresaṃ santakāyacittaṃ pāpeti.",
  "atk-s0510a:2715_5": "Sayaṃ mutto saṃsārato muccito pare saṃsārato mocayissati.",
  "atk-s0510a:2715_6": "So ayaṃ bhagavā sayaṃ nibbuto kilesaggīhi nibbuto paresampi kilesaggīhi nibbāpessatīti ahaṃ tadā evaṃ cintesinti attho.",
  "atk-s0510a:2716_0": "4.",
  "atk-s0510a:2716_1": "Gahetvā timirapupphanti sakalaṃ vanantaṃ nīlakāḷaraṃsīhi andhakāraṃ viya kurumānaṃ khāyatīti timiraṃ",
  "atk-s0510a:2716_2": "pupphaṃ taṃ gahetvā kaṇṇikāvaṇṭaṃ gahetvā matthake sīsassa upari ākāse okiriṃ pūjesinti attho.",
  "atk-s0510a:2716_3": "Sesaṃ uttānatthamevāti.",
  "atk-s0510a:2717_0": "Timirapupphiyattheraapadānavaṇṇanā samattā.",
  "atk-s0510a:2718_0": "2. Gatasaññakattheraapadānavaṇṇanā",
  "atk-s0510a:2719_0": "Jātiyā sattavassohantiādikaṃ āyasmato gatasaññakattherassa apadānaṃ.",
  "atk-s0510a:2719_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto tissassa",
  "atk-s0510a:2719_2": "bhagavato kāle ekasmiṃ kulagehe nibbatto purākatavāsanāvasena saddhājāto sattavassikakāleyeva pabbajito",
  "atk-s0510a:2719_3": "bhagavato paṇāmakaraṇeneva pākaṭo ahosi.",
  "atk-s0510a:2719_4": "So ekadivasaṃ atīva nīlamaṇippabhāni naṅgalakasitaṭṭhāne uṭṭhitasattapupphāni gahetvā ākāse pūjesi.",
  "atk-s0510a:2719_5": "So yāvatāyukaṃ samaṇadhammaṃ katvā tena puññena devamanussesu saṃsaranto imasmiṃ buddhuppāde ekasmiṃ",
  "atk-s0510a:2719_6": "kulagehe nibbatto viññutaṃ patto satthari pasīditvā pabbajito nacirasseva arahā ahosi.",
  "atk-s0510a:2720_0": "10.",
  "atk-s0510a:2720_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento jātiyā sattavassohantiādimāha.",
  "atk-s0510a:2720_2": "Tattha jātiyā sattavassoti mātugabbhato nikkhantakālato paṭṭhāya paripuṇṇasattavassikoti attho.",
  "atk-s0510a:2720_3": "Pabbajiṃ anagāriyanti agārassa hitaṃ āgāriyaṃ kasivāṇijjādikammaṃ natthi āgāriyanti anagāriyaṃ,",
  "atk-s0510a:2720_4": "buddhasāsane pabbajiṃ ahanti attho.",
  "atk-s0510a:2721_0": "12.",
  "atk-s0510a:2721_1": "Sugatānugataṃ magganti buddhena gataṃ maggaṃ.",
  "atk-s0510a:2721_2": "Atha vā sugatena desitaṃ dhammānudhammapaṭipattipūraṇavasena haṭṭhamānaso tuṭṭhacitto pūjetvāti sambandho.",
  "atk-s0510a:2721_3": "Sesaṃ sabbattha uttānatthamevāti.",
  "atk-s0510a:2722_0": "Gatasaññakattheraapadānavaṇṇanā samattā.",
  "atk-s0510a:2723_0": "3. Nipannañjalikattheraapadānavaṇṇanā",
  "atk-s0510a:2724_0": "Rukkhamūle nisinnohantiādikaṃ āyasmato nipannañjalikattherassa apadānaṃ.",
  "atk-s0510a:2724_1": "Ayampi purimabuddhesu katādhikāro anekesu bhavesu vivaṭṭūpanissayāni puññāni upacinanto tissassa bhagavato",
  "atk-s0510a:2724_2": "kāle kulagehe nibbatto vuddhippatto pabbajitvā rukkhamūlikaṅgaṃ pūrayamāno araññe viharati.",
  "atk-s0510a:2724_3": "Tasmiṃ samaye kharo ābādho uppajji,",
  "atk-s0510a:2724_4": "tena pīḷito paramakāruññappatto ahosi.",
  "atk-s0510a:2724_5": "Tadā bhagavā tassa kāruññena tattha agamāsi.",
  "atk-s0510a:2724_6": "Atha so nipannakova uṭṭhituṃ asakkonto sirasi añjaliṃ katvā bhagavato paṇāmaṃ akāsi.",
  "atk-s0510a:2724_7": "So tato cuto tusitabhavane uppanno tattha sampattimanubhavitvā evaṃ cha kāmāvacarasampattiyo anubhavitvā",
  "atk-s0510a:2724_8": "imasmiṃ buddhuppāde ekasmiṃ kulagehe nibbatto vuddhippatto satthari pasīditvā pabbajito nacirasseva arahā ahosi,",
  "atk-s0510a:2724_9": "purākatapuññavasena nipannañjalikattheroti pākaṭo.",
  "atk-s0510a:2725_0": "16.",
  "atk-s0510a:2725_1": "So aparabhāge attano puññasampattiyo oloketvā somanassajāto pubbacaritāpadānaṃ pakāsento rukkhamūle nisinnohantiādimāha.",
  "atk-s0510a:2725_2": "Tattha ruhati paṭiruhati uddhamuddhaṃ ārohatīti rukkho,",
  "atk-s0510a:2725_3": "tassa rukkhassa mūle samīpeti attho.",
  "atk-s0510a:2725_4": "Byādhito paramena cāti paramena adhikena kharena kakkhaḷena byādhinā rogena byādhito,",
  "atk-s0510a:2725_5": "byādhinā ahaṃ samannāgatoti attho.",
  "atk-s0510a:2725_6": "Paramakāruññappattomhīti paramaṃ adhikaṃ kāruññaṃ dīnabhāvaṃ dukkhitabhāvaṃ pattomhi araññe kānaneti sambandho.",
  "atk-s0510a:2726_0": "20.",
  "atk-s0510a:2726_1": "Pañcevāsuṃ mahāsikhāti sirasi piḷandhanatthena sikhā vuccati cūḷā.",
  "atk-s0510a:2726_2": "Maṇīti jotamānaṃ makuṭaṃ tassa atthīti sikho,",
  "atk-s0510a:2726_3": "cakkavattino ekanāmakā pañceva cakkavattino āsuṃ ahesunti attho.",
  "atk-s0510a:2726_4": "Sesaṃ sabbattha uttānatthamevāti.",
  "atk-s0510a:2727_0": "Nipannañjalikattheraapadānavaṇṇanā samattā.",
  "atk-s0510a:2728_0": "4. Adhopupphiyattheraapadānavaṇṇanā",
  "atk-s0510a:2729_0": "Abhibhū nāma so bhikkhūtiādikaṃ āyasmato adhopupphiyattherassa apadānaṃ.",
  "atk-s0510a:2729_1": "Ayampi purimabuddhesu katādhikāro anekesu bhavesu vivaṭṭūpanissayāni puññāni upacinanto sikhissa bhagavato",
  "atk-s0510a:2729_2": "kāle kulagehe nibbatto vuddhippatto gharāvāsaṃ saṇṭhapetvā aparabhāge kāmesu ādīnavaṃ disvā taṃ pahāya",
  "atk-s0510a:2729_3": "isipabbajjaṃ pabbajitvā pañcābhiññāaṭṭhasamāpattilābhī iddhīsu ca vasībhāvaṃ patvā himavantasmiṃ paṭivasati.",
  "atk-s0510a:2729_4": "Tassa sikhissa bhagavato abhibhū nāma aggasāvako vivekābhirato himavantamagamāsi.",
  "atk-s0510a:2729_5": "Atha so tāpaso taṃ aggasāvakattheraṃ disvā therassa ṭhitapabbataṃ āruhanto pabbatassa heṭṭhātalato sugandhāni",
  "atk-s0510a:2729_6": "vaṇṇasampannāni satta pupphāni gahetvā pūjesi.",
  "atk-s0510a:2729_7": "Atha so thero tassānumodanamakāsi.",
  "atk-s0510a:2729_8": "Sopi tāpaso sakassamaṃ agamāsi.",
  "atk-s0510a:2729_9": "Tattha ekena ajagarena pīḷito aparabhāge aparihīnajjhāno teneva upaddavena upadduto kālaṃ katvā brahmalokaparāyano",
  "atk-s0510a:2729_10": "hutvā brahmasampattiṃ chakāmāvacarasampattiñca anubhavitvā manussesu manussasampattiyo ca khepetvā imasmiṃ",
  "atk-s0510a:2729_11": "buddhuppāde ekasmiṃ kulagehe nibbatto vuddhippatto bhagavato dhammaṃ sutvā pasannamānaso pabbajitvā nacirasseva",
  "atk-s0510a:2729_12": "arahā ahosi.",
  "atk-s0510a:2729_13": "So aparabhāge attano katapuññanāmena adhopupphiyattheroti pākaṭo.",
  "atk-s0510a:2730_0": "22.",
  "atk-s0510a:2730_1": "So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento abhibhū nāma so bhikkhūtiādimāha.",
  "atk-s0510a:2730_2": "Tattha sīlasamādhīhi pare abhibhavatīti abhibhū,",
  "atk-s0510a:2730_3": "khandhamārādimāre abhibhavati ajjhottharatīti vā abhibhū,",
  "atk-s0510a:2730_4": "sasantānaparasantānagatakilese abhibhavati viheseti viddhaṃsetīti vā abhibhū.",
  "atk-s0510a:2730_5": "Bhikkhanasīlo yācanasīloti bhikkhu,",
  "atk-s0510a:2730_6": "chinnabhinnapaṭadharoti vā bhikkhu.",
  "atk-s0510a:2730_7": "Abhibhū nāma aggasāvako so bhikkhūti attho,",
  "atk-s0510a:2730_8": "sikhissa bhagavato aggasāvakoti sambandho.",
  "atk-s0510a:2731_0": "27.",
  "atk-s0510a:2731_1": "Ajagaro maṃ pīḷesīti tathārūpaṃ sīlasampannaṃ jhānasampannaṃ tāpasaṃ pubbe katapāpena verena ca mahanto ajagarasappo pīḷesi.",
  "atk-s0510a:2731_2": "So teneva upaddavena upadduto aparihīnajjhāno kālaṃ katvā brahmalokaparāyaṇo āsi.",
  "atk-s0510a:2731_3": "Sesaṃ sabbattha uttānamevāti.",
  "atk-s0510a:2732_0": "Adhopupphiyattheraapadānavaṇṇanā samattā.",
  "atk-s0510a:2733_0": "5. Raṃsisaññakattheraapadānavaṇṇanā",
  "atk-s0510a:2734_0": "Pabbate himavantamhītiādikaṃ āyasmato raṃsisaññakattherassa apadānaṃ.",
  "atk-s0510a:2734_1": "Ayampi purimabuddhesu katādhikāro tesu tesu bhavesu vivaṭṭūpanissayāni puññāni upacinanto vipassissa",
  "atk-s0510a:2734_2": "bhagavato kāle kulagehe nibbatto vuddhimanvāya gharāvāsaṃ saṇṭhapetvā kāmesu ādīnavaṃ disvā gharāvāsaṃ",
  "atk-s0510a:2734_3": "pahāya tāpasapabbajjaṃ pabbajitvā ajinacammadharo himavantamhi vāsaṃ kappesi.",
  "atk-s0510a:2734_4": "Tasmiṃ samaye vipassī bhagavā himavantamagamāsi.",
  "atk-s0510a:2734_5": "Atha so tāpaso tamupagataṃ bhagavantaṃ disvā tassa bhagavato sarīrato nikkhantachabbaṇṇabuddharaṃsīsu",
  "atk-s0510a:2734_6": "pasīditvā añjaliṃ paggayha pañcaṅgena namakkāramakāsi.",
  "atk-s0510a:2734_7": "So teneva puññena ito cuto tusitādīsu dibbasampattiyo anubhavitvā aparabhāge manussasampattiyo ca anubhavitvā",
  "atk-s0510a:2734_8": "imasmiṃ buddhuppāde kulagehe nibbatto vuddhimanvāya gharāvāsaṃ saṇṭhapetvā tatthādīnavaṃ disvā gehaṃ",
  "atk-s0510a:2734_9": "pahāya pabbajitvā nacirasseva arahā ahosi.",
  "atk-s0510a:2735_0": "30.",
  "atk-s0510a:2735_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento pabbate himavantamhītiādimāha.",
  "atk-s0510a:2735_2": "Tattha pabbateti pakārena brūhati vaḍḍhetīti pabbato,",
  "atk-s0510a:2735_3": "himo assa atthīti himavanto,",
  "atk-s0510a:2735_4": "himavanto ca so pabbato cāti himavantapabbato.",
  "atk-s0510a:2735_5": "Himavantapabbateti vattabbe gāthāvacanasukhatthaṃ “pabbate himavantamhī”ti vuttaṃ.",
  "atk-s0510a:2735_6": "Tasmiṃ himavantamhi pabbate vāsaṃ kappesiṃ pure ahanti sambandho.",
  "atk-s0510a:2735_7": "Sesaṃ sabbattha nayānusārena uttānamevāti.",
  "atk-s0510a:2736_0": "Raṃsisaññakattheraapadānavaṇṇanā samattā.",
  "atk-s0510a:2737_0": "6. Dutiyaraṃsisaññakattheraapadānavaṇṇanā",
  "atk-s0510a:2738_0": "Pabbate himavantamhītiādikaṃ āyasmato dutiyaraṃsisaññakattherassa apadānaṃ.",
  "atk-s0510a:2738_1": "Ayampi purimabuddhesu katakusalo uppannuppannabhave vivaṭṭūpanissayāni puññāni upacinanto phussassa bhagavato",
  "atk-s0510a:2738_2": "kāle kulagehe nibbatto vuddhippatto gharāvāsaṃ saṇṭhapetvā tattha dosaṃ disvā taṃ pahāya tāpasapabbajjaṃ",
  "atk-s0510a:2738_3": "pabbajitvā himavantapabbate vasanto vākacīranivasano vivekasukhena viharati.",
  "atk-s0510a:2738_4": "Tasmiṃ samaye so phussaṃ bhagavantaṃ taṃ padesaṃ sampattaṃ disvā tassa sarīrato nikkhantachabbaṇṇabuddharaṃsiyo",
  "atk-s0510a:2738_5": "ito cito vidhāvantiyo daṇḍadīpikānikkhantavipphurantamiva disvā tasmiṃ pasanno añjaliṃ paggahetvā vanditvā",
  "atk-s0510a:2738_6": "cittaṃ pasādetvā teneva pītisomanassena kālaṃ katvā tusitādīsu nibbatto tattha cha kāmāvacarasampattiyo",
  "atk-s0510a:2738_7": "ca anubhavitvā aparabhāge manussasampattiyo ca anubhavitvā imasmiṃ buddhuppāde kulagehe nibbatto vuddhippatto",
  "atk-s0510a:2738_8": "pubbavāsanāvasena pabbajitvā nacirasseva arahā ahosi.",
  "atk-s0510a:2739_0": "35.",
  "atk-s0510a:2739_1": "So aparabhāge pubbakammaṃ saritvā somanassajāto pubbacaritāpadānaṃ pakāsento pabbate himavantamhītiādimāha.",
  "atk-s0510a:2739_2": "Taṃ sabbaṃ uttānatthamevāti.",
  "atk-s0510a:2740_0": "Dutiyaraṃsisaññakattheraapadānavaṇṇanā samattā.",
  "atk-s0510a:2741_0": "7. Phaladāyakattheraapadānavaṇṇanā",
  "atk-s0510a:2742_0": "Pabbate himavantamhītiādikaṃ āyasmato phaladāyakattherassa apadānaṃ.",
  "atk-s0510a:2742_1": "Ayampi purimabuddhesu katakusalasambhāro tattha tattha bhave vivaṭṭūpanissayāni puññāni upacinanto phussassa",
  "atk-s0510a:2742_2": "bhagavato kāle ekasmiṃ kulagehe nibbatto sukhappatto taṃ sabbaṃ pahāya tāpasapabbajjaṃ pabbajitvā kharājinacammadhārī",
  "atk-s0510a:2742_3": "hutvā viharati.",
  "atk-s0510a:2742_4": "Tasmiñca samaye phussaṃ bhagavantaṃ tattha sampattaṃ disvā pasannamānaso madhurāni phalāni gahetvā bhojesi.",
  "atk-s0510a:2742_5": "So teneva kusalena devalokādīsu puññasampattiyo anubhavitvā imasmiṃ buddhuppāde ekasmiṃ kulagehe nibbatto",
  "atk-s0510a:2742_6": "vuddhimanvāya satthari pasīditvā pabbajitvā nacirasseva arahā ahosi.",
  "atk-s0510a:2743_0": "39.",
  "atk-s0510a:2743_1": "So aparabhāge attano pubbakammaṃ anussaritvā pubbacaritāpadānaṃ pakāsento pabbate himavantamhītiādimāha.",
  "atk-s0510a:2743_2": "Taṃ sabbaṃ heṭṭhā vuttanayattā uttānatthamevāti.",
  "atk-s0510a:2744_0": "Phaladāyakattheraapadānavaṇṇanā samattā.",
  "atk-s0510a:2745_0": "8. Saddasaññakattheraapadānavaṇṇanā",
  "atk-s0510a:2746_0": "Pabbate himavantamhītiādikaṃ āyasmato saddasaññakattherassa apadānaṃ.",
  "atk-s0510a:2746_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto phussassa",
  "atk-s0510a:2746_2": "bhagavato kāle ekasmiṃ kulagehe nibbatto vuddhippatto saddhājāto tāpasapabbajjaṃ pabbajitvā himavantamhi",
  "atk-s0510a:2746_3": "araññāvāse vasanto attano anukampāya upagatassa bhagavato dhammaṃ sutvā dhammesu cittaṃ pasādetvā yāvatāyukaṃ",
  "atk-s0510a:2746_4": "ṭhatvā aparabhāge kālaṃ katvā tusitādīsu chasu kāmāvacarasampattiyo ca manussesu manussasampattiyo ca",
  "atk-s0510a:2746_5": "anubhavitvā imasmiṃ buddhuppāde ekasmiṃ kulagehe nibbatto vuddhimanvāya saddhājāto pabbajitvā vipassanaṃ",
  "atk-s0510a:2746_6": "vaḍḍhetvā arahattaṃ pāpuṇi.",
  "atk-s0510a:2747_0": "43.",
  "atk-s0510a:2747_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento pabbate himavantamhītiādimāha.",
  "atk-s0510a:2747_2": "Taṃ sabbaṃ uttānatthamevāti.",
  "atk-s0510a:2748_0": "Saddasaññakattheraapadānavaṇṇanā samattā.",
  "atk-s0510a:2749_0": "9. Bodhisiñcakattheraapadānavaṇṇanā",
  "atk-s0510a:2750_0": "Vipassissa bhagavatotiādikaṃ āyasmato bodhisiñcakattherassa apadānaṃ.",
  "atk-s0510a:2750_1": "Ayampi purimabuddhesu katādhikāro anekāsu jātīsu vivaṭṭūpanissayāni puññāni upacinanto vipassissa bhagavato",
  "atk-s0510a:2750_2": "kāle kulagehe nibbatto sāsane pabbajitvā vattapaṭipattiyā sāsanaṃ sobhayanto mahājane bodhipūjaṃ kurumāne",
  "atk-s0510a:2750_3": "disvā anekāni pupphāni sugandhodakāni ca gāhāpetvā pūjesi.",
  "atk-s0510a:2750_4": "So tena puññena devaloke nibbatto cha kāmāvacarasampattiyo anubhavitvā imasmiṃ buddhuppāde kulagehe nibbatto",
  "atk-s0510a:2750_5": "vuddhimanvāya saddhājāto pabbajitvā nacirasseva arahā ahosi.",
  "atk-s0510a:2751_0": "46.",
  "atk-s0510a:2751_1": "So arahā hutvā jhānaphalasukhena vītināmetvā pubbakammaṃ saritvā somanassajāto pubbacaritāpadānaṃ pakāsento vipassissa bhagavatotiādimāha.",
  "atk-s0510a:2751_2": "Tattha visesaṃ paramatthaṃ nibbānaṃ passatīti vipassī,",
  "atk-s0510a:2751_3": "visesena bhabbābhabbajane passatīti vā vipassī,",
  "atk-s0510a:2751_4": "vipassanto catusaccaṃ passanadakkhanasīloti vā vipassī,",
  "atk-s0510a:2751_5": "tassa vipassissa bhagavato mahābodhimaho ahūti sambandho.",
  "atk-s0510a:2751_6": "Tatrāpi mahābodhīti bodhi vuccati catūsu maggesu ñāṇaṃ,",
  "atk-s0510a:2751_7": "tamettha nisinno bhagavā paṭivijjhatīti kaṇikārapādaparukkhopi bodhicceva vuccati,",
  "atk-s0510a:2751_8": "mahito ca so devabrahmanarāsurehi bodhi ceti mahābodhi,",
  "atk-s0510a:2751_9": "mahato buddhassa bhagavato bodhīti vā mahābodhi,",
  "atk-s0510a:2751_10": "tassa maho pūjā ahosīti attho.",
  "atk-s0510a:2751_11": "Sesaṃ sabbattha uttānatthamevāti.",
  "atk-s0510a:2752_0": "Bodhisiñcakattheraapadānavaṇṇanā samattā.",
  "atk-s0510a:2753_0": "10. Padumapupphiyattheraapadānavaṇṇanā",
  "atk-s0510a:2754_0": "Pokkharavanaṃ paviṭṭhotiādikaṃ āyasmato padumapupphiyattherassa apadānaṃ.",
  "atk-s0510a:2754_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto phussassa",
  "atk-s0510a:2754_2": "bhagavato kāle ekasmiṃ kulagehe nibbatto vuddhimanvāya padumasampannaṃ ekaṃ pokkharaṇiṃ pavisitvā bhisamuḷāle",
  "atk-s0510a:2754_3": "khādanto pokkharaṇiyā avidūre gacchamānaṃ phussaṃ bhagavantaṃ disvā pasannamānaso tato padumāni ocinitvā",
  "atk-s0510a:2754_4": "ākāse ukkhipitvā bhagavantaṃ pūjesi,",
  "atk-s0510a:2754_5": "tāni pupphāni ākāse vitānaṃ hutvā aṭṭhaṃsu.",
  "atk-s0510a:2754_6": "So bhiyyosomattāya pasannamānaso pabbajitvā vattapaṭipattisāro samaṇadhammaṃ pūretvā tato cuto tusitabhavanamalaṃ",
  "atk-s0510a:2754_7": "kurumāno viya tattha uppajjitvā kamena cha kāmāvacarasampattiyo ca manussasampattiyo ca anubhavitvā imasmiṃ",
  "atk-s0510a:2754_8": "buddhuppāde kulagehe nibbatto vuddhippatto saddhājāto pabbajitvā nacirasseva arahā ahosi.",
  "atk-s0510a:2755_0": "51.",
  "atk-s0510a:2755_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento pokkharavanaṃ paviṭṭhotiādimāha.",
  "atk-s0510a:2755_2": "Tattha pakārena naḷadaṇḍapattādīhi kharantīti pokkharā,",
  "atk-s0510a:2755_3": "pokkharānaṃ samuṭṭhitaṭṭhena samūhanti pokkharavanaṃ,",
  "atk-s0510a:2755_4": "padumagacchasaṇḍehi maṇḍitaṃ majjhaṃ paviṭṭho ahanti attho.",
  "atk-s0510a:2755_5": "Sesaṃ sabbattha uttānamevāti.",
  "atk-s0510a:2756_0": "Padumapupphiyattheraapadānavaṇṇanā samattā.",
  "atk-s0510a:2757_0": "Navamavaggavaṇṇanā samattā.",
  "atk-s0510a:2758_0": "10. Sudhāvaggo",
  "atk-s0510a:2759_0": "1. Sudhāpiṇḍiyattheraapadānavaṇṇanā",
  "atk-s0510a:2760_0": "Pūjārahe pūjayatotiādikaṃ āyasmato sudhāpiṇḍiyattherassa apadānaṃ.",
  "atk-s0510a:2760_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2760_2": "bhagavato kāle bhagavati dharamāne puññaṃ kātumasakkonto parinibbute bhagavati tassa dhātuṃ nidahitvā",
  "atk-s0510a:2760_3": "cetiye karīyamāne sudhāpiṇḍamadāsi.",
  "atk-s0510a:2760_4": "So tena puññena catunnavutikappato paṭṭhāya etthantare caturāpāyamadisvā devamanussasampattiyo anubhavitvā",
  "atk-s0510a:2760_5": "imasmiṃ buddhuppāde ekasmiṃ kulagehe nibbatto viññutaṃ patvā satthari pasīditvā pabbajito nacirasseva",
  "atk-s0510a:2760_6": "arahā ahosi.",
  "atk-s0510a:2761_0": "1- 2.",
  "atk-s0510a:2761_1": "So aparabhāge attano pubbakammaṃ saritvā somanassajāto attano pubbacaritāpadānaṃ pakāsento pūjārahetiādimāha.",
  "atk-s0510a:2761_2": "Tattha pūjārahā nāma buddhapaccekabuddhaariyasāvakācariyupajjhāyamātāpitugaruādayo,",
  "atk-s0510a:2761_3": "tesu pūjārahesu mālādipadumavatthābharaṇacatupaccayādīhi pūjayato pūjayantassa puggalassa puññakoṭṭhāsaṃ",
  "atk-s0510a:2761_4": "sahassasatasahassādivasena saṅkhyaṃ kātuṃ kenaci mahānubhāvenāpi na sakkāti attho.",
  "atk-s0510a:2761_5": "Na kevalameva dharamāne buddhādayo pūjayato,",
  "atk-s0510a:2761_6": "parinibbutassāpi bhagavato cetiyapaṭimābodhiādīsupi eseva nayo.",
  "atk-s0510a:2762_0": "3.",
  "atk-s0510a:2762_1": "Taṃ dīpetuṃ catunnamapi dīpānantiādimāha.",
  "atk-s0510a:2762_2": "Tattha catunnamapi dīpānanti jambudīpaaparagoyānauttarakurupubbavidehasaṅkhātānaṃ catunnaṃ dīpānaṃ tadanugatānaṃ",
  "atk-s0510a:2762_3": "dvisahassaparittadīpānañca ekato katvā sakalacakkavāḷagabbhe issaraṃ cakkavattirajjaṃ kareyyāti attho.",
  "atk-s0510a:2762_4": "Ekissā pūjanāyetanti dhātugabbhe cetiye katāya ekissā pūjāya etaṃ sakalajambudīpe sattaratanādikaṃ sakalaṃ dhanaṃ.",
  "atk-s0510a:2762_5": "Kalaṃ nāgghati soḷasinti cetiye katapūjāya soḷasakkhattuṃ vibhattassa soḷasamakoṭṭhāsassa na agghatīti attho.",
  "atk-s0510a:2763_0": "4.",
  "atk-s0510a:2763_1": "Siddhatthassa…pe…",
  "atk-s0510a:2763_2": "phalitantareti narānaṃ aggassa seṭṭhassa siddhatthassa bhagavato cetiye dhātugabbhamhi sudhākamme karīyamāne paricchedānaṃ ubhinnamantare vemajjhe,",
  "atk-s0510a:2763_3": "atha vā pupphadānaṭṭhānānaṃ antare phalantiyā mayā sudhāpiṇḍo dinno makkhitoti sambandho.",
  "atk-s0510a:2763_4": "Sesaṃ sabbattha uttānamevāti.",
  "atk-s0510a:2764_0": "Sudhāpiṇḍiyattheraapadānavaṇṇanā samattā.",
  "atk-s0510a:2765_0": "2. Sucintikattheraapadānavaṇṇanā",
  "atk-s0510a:2766_0": "Tissassa lokanāthassātiādikaṃ āyasmato sucintikattherassa apadānaṃ.",
  "atk-s0510a:2766_1": "Ayampi purimabuddhesu katādhikāro anekāsu jātīsu nibbānādhigamāya puññaṃ upacinitvā tissassa bhagavato",
  "atk-s0510a:2766_2": "kāle ekasmiṃ kulagehe nibbatto vuddhimanvāya satthari pasīditvā satthu nisīdanatthāya parisuddhaṃ siliṭṭhaṃ",
  "atk-s0510a:2766_3": "kaṭṭhamayamanagghapīṭhamadāsi.",
  "atk-s0510a:2766_4": "So tena puññakammena sugatisukhamanubhavitvā tattha tattha saṃsaranto imasmiṃ buddhuppāde ekasmiṃ kulagehe",
  "atk-s0510a:2766_5": "nibbatto vuddhimanvāya satthari pasīditvā pabbajito nacirasseva arahā ahosi.",
  "atk-s0510a:2767_0": "8.",
  "atk-s0510a:2767_1": "So pattaarahattaphalo pubbakammaṃ saritvā somanassajāto pubbacaritāpadānaṃ pakāsento tissassa lokanāthassātiādimāha.",
  "atk-s0510a:2767_2": "Taṃ sabbaṃ uttānatthamevāti.",
  "atk-s0510a:2768_0": "Sucintikattheraapadānavaṇṇanā samattā.",
  "atk-s0510a:2769_0": "3. Aḍḍhaceḷakattheraapadānavaṇṇanā",
  "atk-s0510a:2770_0": "Tissassāhaṃ bhagavatotiādikaṃ āyasmato aḍḍhaceḷakattherassa apadānaṃ.",
  "atk-s0510a:2770_1": "Ayampi thero purimabuddhesu katādhikāro tattha tattha bhave vivaṭṭūpanissayāni puññāni upacinanto tissassa",
  "atk-s0510a:2770_2": "bhagavato kāle ekenākusalena kammena duggatakulagehe nibbatto vuddhimanvāya saddhammadesanaṃ ñatvā pasannamānaso",
  "atk-s0510a:2770_3": "cīvaratthāya aḍḍhabhāgaṃ ekaṃ dussamadāsi.",
  "atk-s0510a:2770_4": "So teneva pītisomanassena kālaṃ katvā sagge nibbatto cha kāmāvacarasampattimanubhavitvā tato cuto manussesu",
  "atk-s0510a:2770_5": "manussasampattīnaṃ aggabhūtaṃ cakkavattisampattiṃ anubhavitvā imasmiṃ buddhuppāde ekasmiṃ addhakule nibbatto",
  "atk-s0510a:2770_6": "vuddhippatto satthu dhammadesanaṃ sutvā pasannamānaso pabbajitvā nacirasseva arahā ahosi.",
  "atk-s0510a:2771_0": "14.",
  "atk-s0510a:2771_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento tissassāhaṃ bhagavatotiādimāha.",
  "atk-s0510a:2771_2": "Taṃ sabbaṃ uttānatthamevāti.",
  "atk-s0510a:2772_0": "Aḍḍhaceḷakattheraapadānavaṇṇanā samattā.",
  "atk-s0510a:2773_0": "4. Sūcidāyakattheraapadānavaṇṇanā",
  "atk-s0510a:2774_0": "Kammārohaṃ pure āsintiādikaṃ āyasmato sūcidāyakattherassa apadānaṃ.",
  "atk-s0510a:2774_1": "Ayampi purimabuddhesu katādhikāro antarantarā kusalabījāni pūrento vipassissa bhagavato kāle antarantarā",
  "atk-s0510a:2774_2": "katena ekena kammacchiddena kammārakule nibbatto vuddhimanvāya sakasippesu nipphattiṃ patto satthu dhammadesanaṃ",
  "atk-s0510a:2774_3": "sutvā pasannamānaso cīvarasibbanatthāya sūcidānamadāsi,",
  "atk-s0510a:2774_4": "tena puññena dibbasampattiṃ anubhavitvā aparabhāge manussesu uppanno cakkavattādayo sampattiyo ca anubhavanto",
  "atk-s0510a:2774_5": "uppannuppannabhave tikkhapañño vajīrañāṇo ahosi.",
  "atk-s0510a:2774_6": "So kamena imasmiṃ buddhuppāde nibbatto vuddhippatto mahaddhano saddhājāto tikkhapañño ahosi.",
  "atk-s0510a:2774_7": "So ekadivasaṃ satthu dhammadesanaṃ sutvā dhammānusārena ñāṇaṃ pesetvā nisinnāsaneyeva arahā ahosi.",
  "atk-s0510a:2775_0": "19.",
  "atk-s0510a:2775_1": "So arahā samāno attano pubbakammaṃ saritvā somanassajāto pubbacaritāpadānaṃ pakāsento kammārohaṃ pure āsintiādimāha.",
  "atk-s0510a:2775_2": "Tattha kammāroti ayokammalohakammādinā kammena jīvati ruhati vuddhiṃ virūḷhiṃ āpajjatīti kammāro,",
  "atk-s0510a:2775_3": "pubbe puññakaraṇakāle kammāro āsiṃ ahosinti attho.",
  "atk-s0510a:2775_4": "Sesaṃ sabbattha uttānamevāti.",
  "atk-s0510a:2776_0": "Sūcidāyakattheraapadānavaṇṇanā samattā.",
  "atk-s0510a:2777_0": "5. Gandhamāliyattheraapadānavaṇṇanā",
  "atk-s0510a:2778_0": "Siddhatthassa bhagavatotiādikaṃ āyasmato gandhamāliyattherassa apadāna.",
  "atk-s0510a:2778_1": "Ayampi purimabuddhesu katādhikāro siddhatthassa bhagavato kāle kulagehe nibbatto mahaddhano mahābhogo ahosi.",
  "atk-s0510a:2778_2": "So satthari pasīditvā candanāgarukappūrakassaturādīni anekāni sugandhāni vaḍḍhetvā satthu gandhathūpaṃ kāresi.",
  "atk-s0510a:2778_3": "Tassupari sumanapupphehi chādesi,",
  "atk-s0510a:2778_4": "buddhañca aṭṭhaṅganamakkāraṃ akāsi.",
  "atk-s0510a:2778_5": "So tena puññakammena devamanussesu sampattiyo anubhavitvā imasmiṃ buddhuppāde vibhavasampanne ekasmiṃ",
  "atk-s0510a:2778_6": "kulagehe nibbatto vuddhimanvāya satthari pasīditvā pabbajito nacirasseva arahā ahosi.",
  "atk-s0510a:2779_0": "24.",
  "atk-s0510a:2779_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento siddhatthassa bhagavatotiādimāha.",
  "atk-s0510a:2779_2": "Taṃ sabbaṃ uttānatthamevāti.",
  "atk-s0510a:2780_0": "Gandhamāliyattheraapadānavaṇṇanā samattā.",
  "atk-s0510a:2781_0": "6. Tipupphiyattheraapadānavaṇṇanā",
  "atk-s0510a:2782_0": "Migaluddo pure āsintiādikaṃ āyasmato tipupphiyattherassa apadānaṃ.",
  "atk-s0510a:2782_1": "Ayampi purimabuddhesu katādhikāro antarā kenaci akusalacchiddena vipassissa bhagavato kāle nesādakule nibbatto migaluddo hutvā araññe viharati.",
  "atk-s0510a:2782_2": "Tadā vipassissa bhagavato pāṭalibodhiṃ sampuṇṇapattapallavaṃ haritavaṇṇaṃ nīlobhāsaṃ manoramaṃ disvā",
  "atk-s0510a:2782_3": "tīhi pupphehi pūjetvā purāṇapattaṃ chaḍḍetvā bhagavato sammukhā viya pāṭalimahābodhiṃ vandi.",
  "atk-s0510a:2782_4": "So tena puññena tato cuto devaloke uppanno tattha dibbasampattiṃ aparāparaṃ anubhavitvā tato cuto manussesu",
  "atk-s0510a:2782_5": "jāto tattha cakkavattisampattiādayo anubhavitvā imasmiṃ buddhuppāde ekasmiṃ kulagehe nibbatto vuddhimanvāya",
  "atk-s0510a:2782_6": "satthu dhammadesanaṃ sutvā paṭiladdhasomanassahadayo gehaṃ pahāya pabbajitvā nacirasseva arahā ahosi.",
  "atk-s0510a:2783_0": "31.",
  "atk-s0510a:2783_1": "So evaṃ siddhippatto attano pubbakammaṃ saritvā somanassajāto pubbacaritāpadānaṃ pakāsento migaluddo pure āsintiādimāha.",
  "atk-s0510a:2783_2": "Tattha maraṇāya gacchati pāpuṇātīti migo,",
  "atk-s0510a:2783_3": "atha vā magayamāno ihati pavattatīti migo,",
  "atk-s0510a:2783_4": "migānaṃ māraṇe luddo lobhī gedhoti migaluddo,",
  "atk-s0510a:2783_5": "pure mayhaṃ puññakaraṇasamaye kānanasaṅkhāte mahāaraññe migaluddo āsinti sambandho.",
  "atk-s0510a:2783_6": "Pāṭaliṃ haritaṃ disvāti tattha pakārena talena rattavaṇṇena bhavatīti pāṭali,",
  "atk-s0510a:2783_7": "pupphānaṃ rattavaṇṇatāya pāṭalīti vohāro,",
  "atk-s0510a:2783_8": "pattānaṃ haritatāya haritaṃ nīlavaṇṇaṃ pāṭalibodhiṃ disvāti attho.",
  "atk-s0510a:2783_9": "Sesaṃ sabbattha uttānatthamevāti.",
  "atk-s0510a:2784_0": "Tipupphiyattheraapadānavaṇṇanā samattā.",
  "atk-s0510a:2785_0": "7. Madhupiṇḍikattheraapadānavaṇṇanā",
  "atk-s0510a:2786_0": "Vivane kānane disvātiādikaṃ āyasmato madhupiṇḍikattherassa apadānaṃ.",
  "atk-s0510a:2786_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2786_2": "bhagavato kāle nesādayoniyaṃ nibbatto mahāaraññe paṭivasati.",
  "atk-s0510a:2786_3": "Tadā vivekābhiratiyā sampattaṃ siddhatthaṃ bhagavantaṃ disvā samādhito vuṭṭhitassa tassa sumadhuraṃ madhumadāsi.",
  "atk-s0510a:2786_4": "Tattha ca pasannamānaso vanditvā pakkāmi.",
  "atk-s0510a:2786_5": "So teneva puññena sampattiṃ anubhavanto devamanussesu saṃsaritvā imasmiṃ buddhuppāde kulagehe nibbatto",
  "atk-s0510a:2786_6": "vuddhippatto satthari pasīditvā pabbajito nacirasseva arahā ahosi.",
  "atk-s0510a:2787_0": "37.",
  "atk-s0510a:2787_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento vivane kānane disvātiādimāha.",
  "atk-s0510a:2787_2": "Tattha vivaneti visesena vanaṃ patthaṭaṃ vivanaṃ,",
  "atk-s0510a:2787_3": "hatthiassarathasaddehi bherisaddehi ca vatthukāmakilesakāmehi ca vigataṃ byāpagatanti attho,",
  "atk-s0510a:2787_4": "kānanasaṅkhāte mahāaraññe vivaneti sambandho.",
  "atk-s0510a:2787_5": "Osadhiṃva virocantanti bhavavaḍḍhakijanānaṃ icchiticchitaṃ nipphādetīti osadhaṃ.",
  "atk-s0510a:2787_6": "Ojānibbattikāraṇaṃ paṭicca yāya tārakāya uggatāya uddharanti gaṇhantīti sā osadhi.",
  "atk-s0510a:2787_7": "Osadhitārakā iva virocantīti vattabbe gāthābandhasukhatthaṃ “osadhiṃva virocanta”nti ca vuttaṃ.",
  "atk-s0510a:2787_8": "Sesaṃ sabbattha uttānamevāti.",
  "atk-s0510a:2788_0": "Madhupiṇḍikattheraapadānavaṇṇanā samattā.",
  "atk-s0510a:2789_0": "8. Senāsanadāyakattheraapadānavaṇṇanā",
  "atk-s0510a:2790_0": "Siddhatthassa bhagavatotiādikaṃ āyasmato senāsanadāyakattherassa apadānaṃ.",
  "atk-s0510a:2790_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2790_2": "bhagavato kāle kulagehe nibbatto vuddhippatto satthari pasīditvā attano vasanaṭṭhānaṃ vanantaraṃ sampattassa",
  "atk-s0510a:2790_3": "bhagavato paṇāmaṃ katvā paṇṇasantharaṃ santharitvā adāsi.",
  "atk-s0510a:2790_4": "Bhagavato nisinnaṭṭhānassa samantato bhittiparicchedaṃ katvā pupphapūjamakāsi.",
  "atk-s0510a:2790_5": "So tena puññena devamanussesu saṃsaranto ubhayasampattiyo anubhavitvā imasmiṃ buddhuppāde kulagehe nibbatto",
  "atk-s0510a:2790_6": "vuddhippatto satthari pasīditvā pabbajito nacirasseva arahā ahosi.",
  "atk-s0510a:2791_0": "45.",
  "atk-s0510a:2791_1": "So aparabhāge attano pubbakammaṃ saritvā somanassajāto attano pubbacaritāpadānaṃ dassento siddhatthassa bhagavatotiādimāha.",
  "atk-s0510a:2791_2": "Taṃ sabbaṃ heṭṭhā vuttanayattā uttānatthamevāti.",
  "atk-s0510a:2792_0": "Senāsanadāyakattheraapadānavaṇṇanā samattā.",
  "atk-s0510a:2793_0": "9. Veyyāvaccakarattheraapadānavaṇṇanā",
  "atk-s0510a:2794_0": "Vipassissa bhagavatotiādikaṃ āyasmato veyyāvaccakarattherassa apadānaṃ.",
  "atk-s0510a:2794_1": "Tassa uppattiādayo heṭṭhā vuttaniyāmeneva daṭṭhabbā.",
  "atk-s0510a:2795_0": "Veyyāvaccakarattheraapadānavaṇṇanā samattā.",
  "atk-s0510a:2796_0": "10. Buddhupaṭṭhākattheraapadānavaṇṇanā",
  "atk-s0510a:2797_0": "Vipassissa bhagavatotiādikaṃ āyasmato buddhupaṭṭhākattherassa apadānaṃ.",
  "atk-s0510a:2797_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2797_2": "bhagavato kāle saṅkhadhamakakule nibbatto vuddhimanvāya attano sippe saṅkhadhamane cheko ahosi,",
  "atk-s0510a:2797_3": "niccakālaṃ bhagavato saṅkhaṃ dhametvā saṅkhasaddeneva pūjesi.",
  "atk-s0510a:2797_4": "So tena puññena devamanussesu saṃsaranto sabbattha pākaṭo mahāghoso mahānādī madhurassaro ahosi,",
  "atk-s0510a:2797_5": "imasmiṃ buddhuppāde ekasmiṃ pākaṭakule nibbatto vuddhippatto madhurassaroti pākaṭo,",
  "atk-s0510a:2797_6": "satthari pasīditvā pabbajito nacirasseva arahā ahosi,",
  "atk-s0510a:2797_7": "aparabhāge madhurassarattheroti pākaṭo.",
  "atk-s0510a:2798_0": "51.",
  "atk-s0510a:2798_1": "So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento vipassissa bhagavatotiādimāha.",
  "atk-s0510a:2798_2": "Taṃ heṭṭhā vuttameva.",
  "atk-s0510a:2798_3": "Ahosiṃ saṅkhadhamakoti saṃ suṭṭhu khananto gacchatīti saṅkho,",
  "atk-s0510a:2798_4": "samuddajalapariyante caramāno gacchati vicaratīti attho.",
  "atk-s0510a:2798_5": "Taṃ saṅkhaṃ dhamati ghosaṃ karotīti saṅkhadhamako,",
  "atk-s0510a:2798_6": "sohaṃ saṅkhadhamakova ahosinti attho.",
  "atk-s0510a:2798_7": "Sesaṃ sabbattha uttānamevāti.",
  "atk-s0510a:2799_0": "Buddhupaṭṭhākattheraapadānavaṇṇanā samattā.",
  "atk-s0510a:2800_0": "Dasamavaggavaṇṇanā samattā.",
  "atk-s0510a:2801_0": "11. Bhikkhadāyivaggo",
  "atk-s0510a:2802_0": "1. Bhikkhādāyakattheraapadānavaṇṇanā",
  "atk-s0510a:2803_0": "Suvaṇṇavaṇṇaṃ sambuddhantiādikaṃ āyasmato bhikkhādāyakattherassa apadānaṃ.",
  "atk-s0510a:2803_1": "Ayampi purimajinavaresu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2803_2": "bhagavato kāle ekasmiṃ kulagehe nibbatto vuddhimanvāya vibhavasampanno saddhājāto vihārato nikkhamitvā",
  "atk-s0510a:2803_3": "piṇḍāya caramānaṃ siddhatthaṃ bhagavantaṃ disvā pasannamānaso āhāramadāsi.",
  "atk-s0510a:2803_4": "Bhagavā taṃ paṭiggahetvā anumodanaṃ vatvā pakkāmi.",
  "atk-s0510a:2803_5": "So teneva kusalena yāvatāyukaṃ ṭhatvā āyupariyosāne devaloke nibbatto tattha cha kāmāvacarasampattiyo",
  "atk-s0510a:2803_6": "anubhavitvā manussesu ca manussasampattimanubhavitvā imasmiṃ buddhuppāde kulagehe nibbatto vuddhimanvāya",
  "atk-s0510a:2803_7": "saddhājāto pabbajitvā nacirasseva arahā ahosi.",
  "atk-s0510a:2804_0": "1.",
  "atk-s0510a:2804_1": "So aparabhāge attano pubbakammaṃ anussaritvā somanassajāto pubbacaritāpadānaṃ pakāsento suvaṇṇavaṇṇaṃ sambuddhantiādimāha.",
  "atk-s0510a:2804_2": "Taṃ sabbaṃ heṭṭhā vuttanayameva.",
  "atk-s0510a:2804_3": "Pavarā abhinikkhantanti pakārena varitabbaṃ patthetabbanti pavaraṃ,",
  "atk-s0510a:2804_4": "rammabhūtato vivekabhūtato sakavihārato abhi visesena nikkhantanti attho.",
  "atk-s0510a:2804_5": "Vānā nibbānamāgatanti vānaṃ vuccati taṇhā,",
  "atk-s0510a:2804_6": "tato nikkhantattā nibbānaṃ,",
  "atk-s0510a:2804_7": "vānanāmaṃ taṇhaṃ padhānaṃ katvā sabbakilese pahāya nibbānaṃ pattanti attho.",
  "atk-s0510a:2805_0": "2.",
  "atk-s0510a:2805_1": "Kaṭacchubhikkhaṃ datvānāti karatalena gahetabbā dabbi kaṭacchu,",
  "atk-s0510a:2805_2": "bhikkhīyati āyācīyatīti bhikkhā,",
  "atk-s0510a:2805_3": "abhi visesena khāditabbā bhakkhitabbāti vā bhikkhā,",
  "atk-s0510a:2805_4": "kaṭacchunā gahetabbā bhikkhā kaṭacchubhikkhā,",
  "atk-s0510a:2805_5": "dabbiyā bhattaṃ datvāti attho.",
  "atk-s0510a:2805_6": "Sesaṃ sabbattha uttānatthamevāti.",
  "atk-s0510a:2806_0": "Bhikkhādāyakattheraapadānavaṇṇanā samattā.",
  "atk-s0510a:2807_0": "2. Ñāṇasaññikattheraapadānavaṇṇanā",
  "atk-s0510a:2808_0": "Suvaṇṇavaṇṇaṃ sambuddhantiādikaṃ āyasmato ñāṇasaññikattherassa apadānaṃ.",
  "atk-s0510a:2808_1": "Kā uppatti?",
  "atk-s0510a:2808_2": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2808_3": "bhagavato kāle kulagehe nibbatto vuddhimanvāya saddhājāto saddhammassavane sādaro sālayo bhagavato dhammadesanānusārena",
  "atk-s0510a:2808_4": "ñāṇaṃ pesetvā ghosapamāṇattā bhagavato ñāṇe pasanno pañcaṅgaaṭṭhaṅganamakkāravasena paṇāmaṃ katvā pakkāmi.",
  "atk-s0510a:2808_5": "So tato cuto devalokesu uppanno tattha cha kāmāvacare dibbasampattimanubhavanto tato cavitvā manussaloke",
  "atk-s0510a:2808_6": "jāto tatthaggabhūtā cakkavattisampadādayo anubhavitvā imasmiṃ buddhuppāde vibhavasampanne ekasmiṃ kulagehe",
  "atk-s0510a:2808_7": "nibbatto vuddhimanvāya satthari pasīditvā pabbajito nacirasseva arahā ahosi.",
  "atk-s0510a:2809_0": "7.",
  "atk-s0510a:2809_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento suvaṇṇavaṇṇaṃ sambuddhantiādimāha.",
  "atk-s0510a:2809_2": "Taṃ vuttatthameva.",
  "atk-s0510a:2809_3": "Nisabhājāniyaṃ yathāti gavasatasahassajeṭṭho nisabho,",
  "atk-s0510a:2809_4": "nisabho ca so ājāniyo seṭṭho uttamo ceti nisabhājāniyo.",
  "atk-s0510a:2809_5": "Yathā nisabhājāniyo,",
  "atk-s0510a:2809_6": "tatheva bhagavāti attho.",
  "atk-s0510a:2809_7": "Lokavisayasaññātaṃ paññattivasena evaṃ vuttaṃ.",
  "atk-s0510a:2809_8": "Anupameyyo hi bhagavā.",
  "atk-s0510a:2809_9": "Sesaṃ sabbattha uttānatthamevāti.",
  "atk-s0510a:2810_0": "Ñāṇasaññikattheraapadānavaṇṇanā samattā.",
  "atk-s0510a:2811_0": "3. Uppalahatthiyattheraapadānavaṇṇanā",
  "atk-s0510a:2812_0": "Tivarāyaṃ nivāsīhantiādikaṃ āyasmato uppalahatthakattherassa apadānaṃ.",
  "atk-s0510a:2812_1": "Ayampi purimajinavaresu katakusalo tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2812_2": "bhagavato kāle mālākārakule nibbatto vuddhimanvāya mālākārakammena anekāni pupphāni vikkiṇanto jīvati.",
  "atk-s0510a:2812_3": "Athekadivasaṃ pupphāni gahetvā caranto bhagavantaṃ ratanagghikamiva caramānaṃ disvā rattuppalakalāpena pūjesi.",
  "atk-s0510a:2812_4": "So tato cuto teneva puññena sugatīsu puññamanubhavitvā imasmiṃ buddhuppāde kulagehe nibbatto vuddhimanvāya",
  "atk-s0510a:2812_5": "saddhājāto pabbajitvā nacirasseva arahā ahosi.",
  "atk-s0510a:2813_0": "13.",
  "atk-s0510a:2813_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento tivarāyaṃ nivāsīhantiādimāha.",
  "atk-s0510a:2813_2": "Tattha tivarāti tīhi vārehi kāritaṃ sañcaritaṃ paṭicchannaṃ nagaraṃ,",
  "atk-s0510a:2813_3": "tassaṃ tivarāyaṃ nivāsī,",
  "atk-s0510a:2813_4": "vasanasīlo nivāsanaṭṭhānagehe vā vasanto ahanti attho.",
  "atk-s0510a:2813_5": "Ahosiṃ māliko tadāti tadā nibbānatthāya puññasambhārakaraṇasamaye māliko mālākārova pupphāni kayavikkayaṃ katvā jīvanto ahosinti attho.",
  "atk-s0510a:2814_0": "14.",
  "atk-s0510a:2814_1": "Pupphahatthamadāsahanti siddhatthaṃ bhagavantaṃ disvā uppalakalāpaṃ adāsiṃ pūjesinti attho.",
  "atk-s0510a:2814_2": "Sesaṃ sabbattha uttānatthamevāti.",
  "atk-s0510a:2815_0": "Uppalahatthakattheraapadānavaṇṇanā samattā.",
  "atk-s0510a:2816_0": "4. Padapūjakattheraapadānavaṇṇanā",
  "atk-s0510a:2817_0": "Siddhatthassa bhagavatotiādikaṃ āyasmato padapūjakattherassa apadānaṃ.",
  "atk-s0510a:2817_1": "Ayampi purimabuddhesu katādhikāro siddhatthassa bhagavato kāle kulagehe nibbatto vuddhimanvāya satthari pasanno sumanapupphena pādamūle pūjesi.",
  "atk-s0510a:2817_2": "So tena puññena devamanussesu saṃsaranto sakkasampattiṃ anubhavitvā imasmiṃ buddhuppāde ekasmiṃ kulagehe",
  "atk-s0510a:2817_3": "nibbatto vuddhimanvāya satthari pasīditvā pabbajito vipassanaṃ vaḍḍhetvā arahattaphale patiṭṭhāsi.",
  "atk-s0510a:2818_0": "19.",
  "atk-s0510a:2818_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento siddhatthassa bhagavatotiādimāha.",
  "atk-s0510a:2818_2": "Jātipupphamadāsahanti jātisumanapupphaṃ adāsiṃ ahanti vattabbe gāthābandhasukhatthaṃ sumanasaddassa lopaṃ katvā vuttaṃ.",
  "atk-s0510a:2818_3": "Tattha jātiyā nibbatto vikasamānoyeva sumanaṃ janānaṃ somanassaṃ karotīti sumanaṃ,",
  "atk-s0510a:2818_4": "pupphanaṭṭhena vikasanaṭṭhena pupphaṃ,",
  "atk-s0510a:2818_5": "sumanañca taṃ pupphañcāti sumanapupphaṃ,",
  "atk-s0510a:2818_6": "tāni sumanapupphāni siddhatthassa bhagavato ahaṃ pūjesinti attho.",
  "atk-s0510a:2818_7": "Sesaṃ sabbattha uttānamevāti.",
  "atk-s0510a:2819_0": "Padapūjakattheraapadānavaṇṇanā samattā.",
  "atk-s0510a:2820_0": "5. Muṭṭhipupphiyattheraapadānavaṇṇanā",
  "atk-s0510a:2821_0": "Sudassano nāma nāmenātiādikaṃ āyasmato muṭṭhipupphiyattherassa apadānaṃ.",
  "atk-s0510a:2821_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2821_2": "bhagavato kāle mālākārakule nibbatto vuddhimanvāya sakasippe nipphattiṃ patto ekadivasaṃ bhagavantaṃ",
  "atk-s0510a:2821_3": "disvā pasannamānaso jātisumanapupphāni ubhohi hatthehi bhagavato pādamūle okiritvā pūjesi.",
  "atk-s0510a:2821_4": "So tena kusalasambhārena devamanussesu saṃsaranto ubho sampattiyo anubhavitvā imasmiṃ buddhuppāde kulagehe",
  "atk-s0510a:2821_5": "nibbatto vuddhippatto pubbavāsanāvasena satthari pasīditvā pabbajito nacirasseva arahā ahosi.",
  "atk-s0510a:2822_0": "14- 25.",
  "atk-s0510a:2822_1": "So aparabhāge attano pubbakammaṃ anussaritvā somanassajāto pubbacaritāpadānaṃ pakāsento sudassano nāma nāmenātiādimāha.",
  "atk-s0510a:2822_2": "Tattha sudassanoti ārohapariṇāharūpasaṇṭhānayobbaññasobhanena sundaro dassanoti sudassano,",
  "atk-s0510a:2822_3": "nāmena sudassano nāma mālākāro hutvā jātisumanapupphehi padumuttaraṃ bhagavantaṃ pūjesinti attho.",
  "atk-s0510a:2822_4": "Sesaṃ sabbattha uttānamevāti.",
  "atk-s0510a:2823_0": "Muṭṭhipupphiyattheraapadānavaṇṇanā samattā.",
  "atk-s0510a:2824_0": "6. Udakapūjakattheraapadānavaṇṇanā",
  "atk-s0510a:2825_0": "Suvaṇṇavaṇṇaṃ sambuddhantiādikaṃ āyasmato udakapūjakattherassa apadānaṃ.",
  "atk-s0510a:2825_1": "Ayampi purimajinavaresu pūritakusalasañcayo tattha tattha bhave vivaṭṭūpanissayāni puññāni paripūriyamāno",
  "atk-s0510a:2825_2": "pudumuttarassa bhagavato kāle ekasmiṃ kulagehe nibbatto vuddhimanvāya kusalākusalaṃ jānanto padumuttarassa",
  "atk-s0510a:2825_3": "bhagavato ākāse gacchato nikkhantachabbaṇṇabuddharaṃsīsu pasanno ubhohi hatthehi udakaṃ gahetvā pūjesi.",
  "atk-s0510a:2825_4": "Tena pūjitaṃ udakaṃ rajatabubbulaṃ viya ākāse aṭṭhāsi.",
  "atk-s0510a:2825_5": "So abhippasanno teneva somanassena tusitādīsu nibbatto dibbasampattiyo anubhavitvā aparabhāge manussasampattiyo",
  "atk-s0510a:2825_6": "ca anubhavitvā imasmiṃ buddhuppāde kulagehe nibbatto viññutaṃ patto satthari pasīditvā pabbajito nacirasseva",
  "atk-s0510a:2825_7": "arahā ahosi.",
  "atk-s0510a:2826_0": "29.",
  "atk-s0510a:2826_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento suvaṇṇavaṇṇaṃ sambuddhantiādimāha.",
  "atk-s0510a:2826_2": "Taṃ heṭṭhā vuttameva.",
  "atk-s0510a:2826_3": "Ghatāsanaṃva jalitanti ghataṃ vuccati sappi,",
  "atk-s0510a:2826_4": "ghatassa āsanaṃ ādhāranti ghatāsanaṃ, aggi,",
  "atk-s0510a:2826_5": "atha vā taṃ asati bhuñjatīti ghatāsanaṃ, aggiyeva.",
  "atk-s0510a:2826_6": "Yathā ghate āsitte aggimhi aggisikhā atīva jalati,",
  "atk-s0510a:2826_7": "evaṃ aggikkhandhaṃ iva jalamānaṃ bhagavantanti attho.",
  "atk-s0510a:2826_8": "Ādittaṃva hutāsananti hutaṃ vuccati pūjāsakkāre,",
  "atk-s0510a:2826_9": "hutassa pūjāsakkārassa āsananti hutāsanaṃ,",
  "atk-s0510a:2826_10": "jalamānaṃ sūriyaṃ iva dvattiṃsamahāpurisalakkhaṇehi byāmappabhāmaṇḍalehi vijjotamānaṃ suvaṇṇavaṇṇaṃ sambuddhaṃ",
  "atk-s0510a:2826_11": "anilañjase ākāse gacchantaṃ addasanti sambandho.",
  "atk-s0510a:2826_12": "Sesaṃ sabbattha uttānamevāti.",
  "atk-s0510a:2827_0": "Udakapūjakattheraapadānavaṇṇanā samattā.",
  "atk-s0510a:2828_0": "7. Naḷamāliyattheraapadānavaṇṇanā",
  "atk-s0510a:2829_0": "Padumuttarabuddhassātiādikaṃ āyasmato naḷamāliyattherassa apadānaṃ.",
  "atk-s0510a:2829_1": "Esopi purimajinavaresu katādhikāro anekāsu jātīsu vivaṭṭūpanissayāni kusalakammāni upacinanto padumuttarassa",
  "atk-s0510a:2829_2": "bhagavato kāle kulagehe nibbatto vuddhimanvāya gharāvāsaṃ saṇṭhapetvā kāme ādīnavaṃ disvā gehaṃ pahāya",
  "atk-s0510a:2829_3": "tāpasapabbajjaṃ pabbajitvā himavante vasanto tatthāgataṃ bhagavantaṃ disvā pasanno vanditvā tiṇasantharaṃ",
  "atk-s0510a:2829_4": "santharitvā tattha nisinnassa bhagavato naḷamālehi bījaniṃ katvā bījetvā adāsi.",
  "atk-s0510a:2829_5": "Paṭiggahesi bhagavā tassānukampāya,",
  "atk-s0510a:2829_6": "anumodanañca akāsi.",
  "atk-s0510a:2829_7": "So tena puññena devamanussesu saṃsaranto uppannuppannabhave pariḷāhasantāpavivajjito kāyacittacetasikasukhappatto",
  "atk-s0510a:2829_8": "anekasukhamanubhavitvā imasmiṃ buddhuppāde ekasmiṃ kulagehe nibbatto vuddhimanvāya pubbavāsanābalena",
  "atk-s0510a:2829_9": "satthari pasanno pabbajitvā nacirasseva arahā ahosi.",
  "atk-s0510a:2830_0": "36.",
  "atk-s0510a:2830_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento padumuttarabuddhassātiādimāha.",
  "atk-s0510a:2830_2": "Taṃ heṭṭhā vuttameva.",
  "atk-s0510a:2831_0": "37.",
  "atk-s0510a:2831_1": "Naḷamālaṃ gahetvānāti naḷati asāro nissāro hutvā veḷuvaṃsatopi tanuko sallahuko jātoti naḷo,",
  "atk-s0510a:2831_2": "naḷassa mālā pupphaṃ naḷamālaṃ,",
  "atk-s0510a:2831_3": "tena naḷamālena bījaniṃ kāresinti sambandho.",
  "atk-s0510a:2831_4": "Bījissati janissati vāto anenāti bījanī,",
  "atk-s0510a:2831_5": "taṃ bījaniṃ buddhassa upanāmesiṃ,",
  "atk-s0510a:2831_6": "paṭiggahesinti attho.",
  "atk-s0510a:2831_7": "Sesaṃ sabbattha uttānamevāti.",
  "atk-s0510a:2832_0": "Naḷamāliyattheraapadānavaṇṇanā samattā.",
  "atk-s0510a:2833_0": "Sattamabhāṇavāravaṇṇanā samattā.",
  "atk-s0510a:2834_0": "8. Āsanupaṭṭhāhakattheraapadānavaṇṇanā",
  "atk-s0510a:2835_0": "Kānanaṃ vanamoggayhātiādikaṃ āyasmato āsanupaṭṭhāhakattherassa apadānaṃ.",
  "atk-s0510a:2835_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2835_2": "bhagavato kāle kulagehe nibbatto gharāvāsaṃ vasanto tattha dosaṃ disvā gharāvāsaṃ pahāya tāpasapabbajjaṃ",
  "atk-s0510a:2835_3": "pabbajitvā himavante vasanto tattha sampattaṃ bhagavantaṃ disvā pasanno sīhāsanaṃ adāsi,",
  "atk-s0510a:2835_4": "tattha nisinnaṃ bhagavantaṃ mālākalāpaṃ gahetvā pūjetvā taṃ padakkhiṇaṃ katvā pakkāmi.",
  "atk-s0510a:2835_5": "So tena puññena devamanussesu saṃsaranto nibbattanibbattabhave uccakuliko vibhavasampanno ahosi.",
  "atk-s0510a:2835_6": "So kālantarena imasmiṃ buddhuppāde kulagehe nibbatto vuddhimanvāya satthari pasīditvā pabbajito nacirasseva arahā ahosi.",
  "atk-s0510a:2836_0": "47.",
  "atk-s0510a:2836_1": "So arahā samāno attano pubbakammaṃ saritvā somanassajāto pubbacaritāpadānaṃ pakāsento kānanaṃ vanamoggayhātiādimāha.",
  "atk-s0510a:2836_2": "Taṃ sabbaṃ heṭṭhā vuttatthamevāti.",
  "atk-s0510a:2837_0": "Āsanupaṭṭhāhakattheraapadānavaṇṇanā samattā.",
  "atk-s0510a:2838_0": "9. Biḷālidāyakattheraapadānavaṇṇanā",
  "atk-s0510a:2839_0": "Himavantassāvidūretiādikaṃ āyasmato biḷālidāyakattherassa apadānaṃ.",
  "atk-s0510a:2839_1": "Ayampi purimajinavaresu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2839_2": "bhagavato kāle kulagehe nibbatto viññutaṃ patto gharāvāsaṃ vasanto tatthādīnavaṃ disvā gharāvāsaṃ pahāya",
  "atk-s0510a:2839_3": "tāpasapabbajjaṃ pabbajitvā himavante vasanto atīva appicchasantuṭṭho āluvādīhi yāpento vasati.",
  "atk-s0510a:2839_4": "Tadā padumuttaro bhagavā tassa anukampāya taṃ himavantaṃ agamāsi.",
  "atk-s0510a:2839_5": "Taṃ disvā pasanno vanditvā biḷāliyo gahetvā patte okiri.",
  "atk-s0510a:2839_6": "Taṃ tathāgato tassānukampāya somanassuppādayanto paribhuñji.",
  "atk-s0510a:2839_7": "So tena kammena tato cuto devamanussesu ubhayasampattiyo anubhavitvā imasmiṃ buddhuppāde kulagehe nibbattitvā",
  "atk-s0510a:2839_8": "vuddhimanvāya satthari pasanno sāsane pabbajitvā nacirasseva arahā ahosi.",
  "atk-s0510a:2840_0": "53.",
  "atk-s0510a:2840_1": "So aparabhāge attano kusalakammaṃ saritvā somanassajāto pubbacaritāpadānaṃ pakāsento himavantassāvidūretiādimāha.",
  "atk-s0510a:2840_2": "Taṃ sabbaṃ heṭṭhā vuttanayattā uttānatthameva.",
  "atk-s0510a:2840_3": "Āluvakarambhādayo tesaṃ tesaṃ kandajātīnaṃ nāmānevāti.",
  "atk-s0510a:2841_0": "Biḷālidāyakattheraapadānavaṇṇanā samattā.",
  "atk-s0510a:2842_0": "10. Reṇupūjakattheraapadānavaṇṇanā",
  "atk-s0510a:2843_0": "Suvaṇṇavaṇṇaṃ sambuddhantiādikaṃ āyasmato reṇupūjakattherassa apadānaṃ.",
  "atk-s0510a:2843_1": "Ayampi purimajinavaresu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2843_2": "bhagavato kāle kulagehe nibbatto vuddhimanvāya satthari pasanno viññutaṃ patto aggikkhandhaṃ viya vijjotamānaṃ",
  "atk-s0510a:2843_3": "bhagavantaṃ disvā pasannamānaso nāgapupphakesaraṃ gahetvā pūjesi.",
  "atk-s0510a:2843_4": "Atha bhagavā anumodanamakāsi.",
  "atk-s0510a:2844_0": "62- 3.",
  "atk-s0510a:2844_1": "So tena puññena tato cuto devamanussesu saṃsaranto ubhayasampattiyo anubhavitvā uppannuppannabhave sabbattha",
  "atk-s0510a:2844_2": "pūjito imasmiṃ buddhuppāde kulagehe nibbatto viññutaṃ patto pubbavāsanābalena satthari pasanno sāsane",
  "atk-s0510a:2844_3": "pabbajito nacirasseva arahā hutvā dibbacakkhunā attano pubbakammaṃ disvā somanassajāto pubbacaritāpadānaṃ",
  "atk-s0510a:2844_4": "pakāsento suvaṇṇavaṇṇaṃ sambuddhantiādimāha.",
  "atk-s0510a:2844_5": "Taṃ heṭṭhā vuttatthameva.",
  "atk-s0510a:2844_6": "Sataraṃsiṃva bhāṇumanti satamattā satappamāṇā raṃsi pabhā yassa sūriyassa so sataraṃsi,",
  "atk-s0510a:2844_7": "gāthābandhasukhatthaṃ sataraṃsīti vuttaṃ,",
  "atk-s0510a:2844_8": "anekasatassa anekasatasahassaraṃsīti attho.",
  "atk-s0510a:2844_9": "Bhāṇu vuccati pabhā,",
  "atk-s0510a:2844_10": "bhāṇu pabhā yassa so bhāṇumā,",
  "atk-s0510a:2844_11": "bhāṇumasaṅkhātaṃ sūriyaṃ iva vipassiṃ bhagavantaṃ disvā sakesaraṃ nāgapupphaṃ gahetvā abhiropayiṃ pūjesinti attho.",
  "atk-s0510a:2844_12": "Sesaṃ uttānamevāti.",
  "atk-s0510a:2845_0": "Reṇupūjakattheraapadānavaṇṇanā samattā.",
  "atk-s0510a:2846_0": "Ekādasamavaggavaṇṇanā samattā.",
  "atk-s0510a:2847_0": "12. Mahāparivāravaggo",
  "atk-s0510a:2848_0": "1. Mahāparivārakattheraapadānavaṇṇanā",
  "atk-s0510a:2849_0": "Vipassī nāma bhagavātiādikaṃ āyasmato mahāparivārakattherassa apadānaṃ.",
  "atk-s0510a:2849_1": "Ayampi purimajinavaresu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2849_2": "bhagavato uppannasamaye yakkhayoniyaṃ nibbatto anekayakkhasatasahassaparivāro ekasmiṃ khuddakadīpe dibbasukhamanubhavanto viharati.",
  "atk-s0510a:2849_3": "Tasmiñca dīpe cetiyābhisobhito vihāro atthi,",
  "atk-s0510a:2849_4": "tattha bhagavā agamāsi.",
  "atk-s0510a:2849_5": "Atha so yakkhasenādhipati taṃ bhagavantaṃ tattha gatabhāvaṃ disvā dibbavatthāni gahetvā gantvā bhagavantaṃ vanditvā dibbavatthehi pūjesi,",
  "atk-s0510a:2849_6": "saparivāro saraṇamagamāsi.",
  "atk-s0510a:2849_7": "So tena puññakammena tato cuto devaloke nibbattitvā tattha cha kāmāvacarasukhamanubhavitvā tato cuto",
  "atk-s0510a:2849_8": "manussesu aggacakkavattiādisukhamanubhavitvā aparabhāge imasmiṃ buddhuppāde kulagehe nibbatto viññutaṃ",
  "atk-s0510a:2849_9": "patto satthari pasīditvā pabbajito nacirasseva arahā ahosi.",
  "atk-s0510a:2850_0": "1- 2.",
  "atk-s0510a:2850_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento vipassī nāma bhagavātiādimāha.",
  "atk-s0510a:2850_2": "Tattha visesaṃ paramatthaṃ nibbānaṃ passatīti vipassī,",
  "atk-s0510a:2850_3": "vividhe satipaṭṭhānādayo sattatiṃsabodhipakkhiyadhamme passatīti vā vipassī,",
  "atk-s0510a:2850_4": "vividhe anekappakāre bodhaneyyasatte visuṃ visuṃ passatīti vā vipassī,",
  "atk-s0510a:2850_5": "so vipassī bhagavā dīpacetiyaṃ dīpe pūjanīyaṭṭhānaṃ vihāramagamāsīti attho.",
  "atk-s0510a:2850_6": "Sesaṃ sabbattha uttānamevāti.",
  "atk-s0510a:2851_0": "Mahāparivārakattheraapadānavaṇṇanā samattā.",
  "atk-s0510a:2852_0": "2. Sumaṅgalattheraapadānavaṇṇanā",
  "atk-s0510a:2853_0": "Atthadassī jinavarotiādikaṃ āyasmato sumaṅgalattherassa apadānaṃ.",
  "atk-s0510a:2853_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2853_2": "bhagavato kāle ekasmiṃ taḷākasamīpe rukkhadevatā hutvā nibbatti.",
  "atk-s0510a:2853_3": "Tasmiṃ samaye bhagavā vihārato nikkhamitvā nahāyitukāmo tassa taḷākassa tīraṃ gantvā tattha nhatvā ekacīvaro",
  "atk-s0510a:2853_4": "jalamāno brahmā viya sūriyo viya suvaṇṇabimbaṃ viya aṭṭhāsi.",
  "atk-s0510a:2853_5": "Atha so devaputto somanassajāto pañjaliko thomanamakāsi,",
  "atk-s0510a:2853_6": "attano dibbagītatūriyehi upahārañca akāsi.",
  "atk-s0510a:2853_7": "So tena puññakammena devamanussesu sampattiyo anubhavitvā aparabhāge imasmiṃ buddhuppāde kulagehe nibbatto",
  "atk-s0510a:2853_8": "viññutaṃ patto satthari pasīditvā pabbajitvā nacirasseva arahā ahosi.",
  "atk-s0510a:2854_0": "11.",
  "atk-s0510a:2854_1": "So pacchā pubbakammaṃ saritvā somanassajāto pubbacaritāpadānaṃ pakāsento atthadassī jinavarotiādimāha.",
  "atk-s0510a:2854_2": "Tattha paramatthaṃ nibbānaṃ dakkhati passatīti atthadassī,",
  "atk-s0510a:2854_3": "atha vā sabbasattānaṃ caturāriyasaccasaṅkhātaṃ atthapayojanaṃ dassanasīloti atthadassī,",
  "atk-s0510a:2854_4": "kilese ajini jināti jinissatīti jino.",
  "atk-s0510a:2854_5": "Varitabbo patthetabbo sabbasattehīti varo,",
  "atk-s0510a:2854_6": "atthadassī jino ca so varo cāti atthadassī jinavaro.",
  "atk-s0510a:2854_7": "Lokajeṭṭhoti lujjati palujjatīti loko,",
  "atk-s0510a:2854_8": "lokīyati passīyati buddhādīhi pārappattoti vā loko,",
  "atk-s0510a:2854_9": "loko ca loko ca loko cāti loko.",
  "atk-s0510a:2854_10": "Ekasesasamāsavasena “lokā”ti vattabbe “loko”ti vutto.",
  "atk-s0510a:2854_11": "Lokassa jeṭṭho lokajeṭṭho,",
  "atk-s0510a:2854_12": "so lokajeṭṭho narāsabhoti attho.",
  "atk-s0510a:2854_13": "Sesaṃ sabbattha uttānamevāti.",
  "atk-s0510a:2855_0": "Sumaṅgalattheraapadānavaṇṇanā samattā.",
  "atk-s0510a:2856_0": "3. Saraṇagamaniyattheraapadānavaṇṇanā",
  "atk-s0510a:2857_0": "Ubhinnaṃ devarājūnantyādikaṃ āyasmato saraṇagamaniyattherassa apadānaṃ.",
  "atk-s0510a:2857_1": "Ayampi purimabuddhesu katādhikāro uppannuppannabhave vivaṭṭūpanissayāni puññāni upacinanto padumuttare",
  "atk-s0510a:2857_2": "bhagavati uppanne ayaṃ himavante devarājā hutvā nibbatti,",
  "atk-s0510a:2857_3": "tasmiṃ aparena yakkhadevaraññā saddhiṃ saṅgāmatthāya upaṭṭhite dve anekayakkhasahassaparivārā phalakāvudhādihatthā saṅgāmatthāya samupabyūḷhā ahesuṃ.",
  "atk-s0510a:2857_4": "Tadā padumuttaro bhagavā tesu sattesu kāruññaṃ uppādetvā ākāsena tattha gantvā saparivārānaṃ dvinnaṃ devarājūnaṃ dhammaṃ desesi.",
  "atk-s0510a:2857_5": "Tadā te sabbe phalakāvudhāni chaḍḍetvā bhagavantaṃ gāravabahumānena vanditvā saraṇamagamaṃsu.",
  "atk-s0510a:2857_6": "Tesaṃ ayaṃ paṭhamaṃ saraṇamagamāsi.",
  "atk-s0510a:2857_7": "So tena puññena devamanussesu saṃsaranto ubhayasampattiyo anubhavitvā imasmiṃ buddhuppāde kulagehe nibbatto",
  "atk-s0510a:2857_8": "vuddhimanvāya satthari pasanno pabbajitvā nacirasseva arahā ahosi.",
  "atk-s0510a:2858_0": "20.",
  "atk-s0510a:2858_1": "So aparabhāge pubbakusalaṃ saritvā somanassajāto pubbacaritāpadānaṃ pakāsento ubhinnaṃ devarājūnantiādimāha.",
  "atk-s0510a:2858_2": "Tattha sucilomakharalomaāḷavakakumbhīrakuverādayo viya nāmagottena apākaṭā dve yakkharājāno aññāpadesena dassento “ubhinnaṃ devarājūna”ntiādimāha.",
  "atk-s0510a:2858_3": "Saṅgāmo samupaṭṭhitoti saṃ suṭṭhu gāmo kalahatthāya upagamananti saṅgāmo,",
  "atk-s0510a:2858_4": "so saṅgāmo saṃ suṭṭhu upaṭṭhito,",
  "atk-s0510a:2858_5": "ekaṭṭhāne upagantvā ṭhitoti attho.",
  "atk-s0510a:2858_6": "Ahosi samupabyūḷhoti saṃ suṭṭhu upasamīpe rāsibhūtoti attho.",
  "atk-s0510a:2859_0": "21.",
  "atk-s0510a:2859_1": "Saṃvejesi mahājananti tesaṃ rāsibhūtānaṃ yakkhānaṃ ākāse nisinno bhagavā catusaccadhammadesanāya saṃ suṭṭhu vejesi,",
  "atk-s0510a:2859_2": "ādīnavadassanena gaṇhāpesi viññāpesi bodhesīti attho.",
  "atk-s0510a:2859_3": "Sesaṃ sabbattha uttānamevāti.",
  "atk-s0510a:2860_0": "Saraṇagamaniyattheraapadānavaṇṇanā samattā.",
  "atk-s0510a:2861_0": "4. Ekāsaniyattheraapadānavaṇṇanā",
  "atk-s0510a:2862_0": "Varuṇo nāma nāmenātiādikaṃ āyasmato ekāsaniyattherassa apadānaṃ.",
  "atk-s0510a:2862_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2862_2": "bhagavato kāle varuṇo nāma devarājā hutvā nibbatti.",
  "atk-s0510a:2862_3": "So bhagavantaṃ disvā pasannamānaso gandhamālādīhi gītavāditehi ca upaṭṭhayamāno saparivāro pūjesi.",
  "atk-s0510a:2862_4": "Tato aparabhāge bhagavati parinibbute tassa mahābodhirukkhaṃ buddhadassanaṃ viya sabbatūriyatāḷāvacarehi saparivāro upahāramakāsi.",
  "atk-s0510a:2862_5": "So tena puññena tato kālaṅkatvā nimmānaratidevaloke uppajji.",
  "atk-s0510a:2862_6": "Evaṃ devasampattimanubhavitvā manussesu ca manussabhūto cakkavattisampattiṃ anubhavitvā imasmiṃ buddhuppāde",
  "atk-s0510a:2862_7": "kulagehe nibbatto viññutaṃ patvā satthu sāsane pabbajitvā nacirasseva arahā ahosi.",
  "atk-s0510a:2863_0": "31.",
  "atk-s0510a:2863_1": "So pacchā sakakammaṃ saritvā taṃ tathato ñatvā somanassajāto pubbacaritāpadānaṃ pakāsento varuṇo nāma nāmenātiādimāha.",
  "atk-s0510a:2863_2": "Tattha yadā ahaṃ sambodhanatthāya buddhaṃ bodhiñca pūjesiṃ,",
  "atk-s0510a:2863_3": "tadā varuṇo nāma devarājā ahosinti sambandho.",
  "atk-s0510a:2864_0": "34.",
  "atk-s0510a:2864_1": "Dharaṇīruhapādapanti ettha rukkhalatāpabbatasattharatanādayo dhāretīti dharaṇī,",
  "atk-s0510a:2864_2": "tasmiṃ ruhati patiṭṭhahatīti dharaṇīruho.",
  "atk-s0510a:2864_3": "Pādena pivatīti pādapo,",
  "atk-s0510a:2864_4": "siñcitasiñcitodakaṃ pādena mūlena pivati rukkhakkhandhasākhāviṭapehi āporasaṃ patthariyatīti attho,",
  "atk-s0510a:2864_5": "taṃ dharaṇīruhapādapaṃ bodhirukkhanti sambandho.",
  "atk-s0510a:2865_0": "35.",
  "atk-s0510a:2865_1": "Sakakammābhiraddhoti attano kusalakammena abhiraddho pasanno uttame bodhimhi pasannoti sambandho.",
  "atk-s0510a:2865_2": "Sesaṃ sabbattha uttānamevāti.",
  "atk-s0510a:2866_0": "Ekāsaniyattheraapadānavaṇṇanā samattā.",
  "atk-s0510a:2867_0": "5. Suvaṇṇapupphiyattheraapadānavaṇṇanā",
  "atk-s0510a:2868_0": "Vipassī nāma bhagavātiādikaṃ āyasmato suvaṇṇapupphiyattherassa apadānaṃ.",
  "atk-s0510a:2868_1": "Ayampi purimajinavaresu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2868_2": "bhagavato kāle ekasmiṃ ṭhāne bhūmaṭṭhakadevaputto hutvā nibbatto tassa bhagavato dhammaṃ sutvā pasannamānaso",
  "atk-s0510a:2868_3": "catūhi suvaṇṇapupphehi pūjesi.",
  "atk-s0510a:2868_4": "Tāni pupphāni ākāse suvaṇṇavitānaṃ hutvā chādesuṃ,",
  "atk-s0510a:2868_5": "suvaṇṇapabhā ca buddhassa sarīrapabhā ca ekato hutvā mahāobhāso ahosi.",
  "atk-s0510a:2868_6": "So atirekataraṃ pasanno sakabhavanaṃ gatopi saratiyeva.",
  "atk-s0510a:2868_7": "So tena puññakammena tusitabhavanādisugatīsuyeva saṃsaranto dibbasampattiṃ anubhavitvā imasmiṃ buddhuppāde",
  "atk-s0510a:2868_8": "kulagehe nibbatto viññutaṃ patto satthu dhammadesanaṃ sutvā sāsane uraṃ datvā pabbajito nacirasseva arahā ahosi.",
  "atk-s0510a:2869_0": "40.",
  "atk-s0510a:2869_1": "So aparabhāge pubbakammaṃ saritvā somanassajāto attano pubbacaritāpadānaṃ pakāsento vipassī nāma bhagavātiādimāha.",
  "atk-s0510a:2869_2": "Taṃ heṭṭhā vuttatthameva.",
  "atk-s0510a:2870_0": "44.",
  "atk-s0510a:2870_1": "Pāmojjaṃ janayitvānāti balavapītiṃ uppādetvā “pāmojjaṃ āmodanā pamodanā hāso pahāso vitti odagyaṃ attamanatā",
  "atk-s0510a:2870_2": "cittassā”tiādīsu viya attamanatā sakabhāvaṃ uppādetvāti attho.",
  "atk-s0510a:2870_3": "Sesaṃ sabbattha uttānamevāti.",
  "atk-s0510a:2871_0": "Suvaṇṇapupphiyattheraapadānavaṇṇanā samattā.",
  "atk-s0510a:2872_0": "6. Citakapūjakattheraapadānavaṇṇanā",
  "atk-s0510a:2873_0": "Vasāmi rājāyatanetiādikaṃ āyasmato citakapūjakattherassa apadānaṃ.",
  "atk-s0510a:2873_1": "Ayampi purimabuddhesu katādhikāro tato paraṃ uppannuppannabhave vivaṭṭūpanissayāni puññāni upacinanto",
  "atk-s0510a:2873_2": "sikhissa bhagavato kāle rājāyatanarukkhadevatā hutvā nibbatto antarantarā devatāhi saddhiṃ dhammaṃ sutvā",
  "atk-s0510a:2873_3": "pasanno bhagavati parinibbute saparivāro gandhadīpadhūpapupphabheriādīni gāhāpetvā bhagavato āḷahanaṭṭhānaṃ",
  "atk-s0510a:2873_4": "gantvā dīpādīni pūjetvā anekehi tūriyehi anekehi vāditehi taṃ pūjesi.",
  "atk-s0510a:2873_5": "Tato paṭṭhāya sakabhavanaṃ upaviṭṭhopi bhagavantameva saritvā sammukhā viya vandati.",
  "atk-s0510a:2873_6": "So teneva puññena tena cittappasādena rājāyatanato kālaṃ kato tusitādīsu nibbatto dibbasampattiṃ anubhavitvā",
  "atk-s0510a:2873_7": "tato manussesu manussasampattiṃ anubhavitvā imasmiṃ buddhuppāde kulagehe nibbatto viññutaṃ patto bhagavati",
  "atk-s0510a:2873_8": "uppannacittappasādo bhagavato sāsane pabbajitvā nacirasseva arahā ahosi.",
  "atk-s0510a:2874_0": "49.",
  "atk-s0510a:2874_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento vasāmi rājāyatanetiādimāha.",
  "atk-s0510a:2874_2": "Rājāyataneti devarājūnaṃ āyatanaṃ rājāyatanaṃ,",
  "atk-s0510a:2874_3": "tassa rukkhassa nāmadheyyo vā.",
  "atk-s0510a:2874_4": "Parinibbute bhagavatīti parisamantato kiñci anavasesetvā khandhaparinibbānakāle parinibbānasamaye parinibbānappattassa",
  "atk-s0510a:2874_5": "sikhino lokabandhunoti sambandho.",
  "atk-s0510a:2875_0": "50.",
  "atk-s0510a:2875_1": "Citakaṃ agamāsahanti candanāgarudevadārukappūratakkolādisugandhadārūhi citaṃ rāsigatanti citaṃ,",
  "atk-s0510a:2875_2": "citameva citakaṃ,",
  "atk-s0510a:2875_3": "buddhagāravena citakaṃ pūjanatthāya citakassa samīpaṃ ahaṃ agamāsinti attho.",
  "atk-s0510a:2875_4": "Tattha gantvā katakiccaṃ dassento tūriyaṃ tattha vādetvātiādimāha.",
  "atk-s0510a:2875_5": "Taṃ sabbaṃ suviññeyyamevāti.",
  "atk-s0510a:2876_0": "Citakapūjakattheraapadānavaṇṇanā samattā.",
  "atk-s0510a:2877_0": "7. Buddhasaññakattheraapadānavaṇṇanā",
  "atk-s0510a:2878_0": "Yadā vipassī lokaggotiādikaṃ āyasmato buddhasaññakattherassa apadānaṃ.",
  "atk-s0510a:2878_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2878_2": "bhagavato kāle ekasmiṃ bhūmaṭṭhakavimāne devaputto hutvā nibbatti.",
  "atk-s0510a:2878_3": "Tadā vipassī bhagavā āyusaṅkhāraṃ vossajji.",
  "atk-s0510a:2878_4": "Atha sakaladasasahassilokadhātu sasāgarapabbatā pakampittha.",
  "atk-s0510a:2878_5": "Tadā tassa devaputtassa bhavanampi kampittha.",
  "atk-s0510a:2878_6": "Tasmiṃ khaṇe so devaputto saṃsayajāto –",
  "atk-s0510a:2878_7": "“kiṃ nu kho pathavīkampāya nibbattī”ti cintetvā buddhassa āyusaṅkhāravossajjabhāvaṃ ñatvā mahāsokaṃ domanassaṃ uppādesi.",
  "atk-s0510a:2878_8": "Tadā vessavaṇo mahārājā āgantvā “mā cintayitthā”ti assāsesi.",
  "atk-s0510a:2878_9": "So devaputto tato cuto tena puññena devamanussesu saṃsaranto imasmiṃ buddhuppāde kulagehe nibbatto viññutaṃ",
  "atk-s0510a:2878_10": "patto gharāvāsaṃ pahāya pabbajitvā nacirasseva arahā ahosi.",
  "atk-s0510a:2879_0": "57.",
  "atk-s0510a:2879_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento yadā vipassī lokaggotiādimāha.",
  "atk-s0510a:2879_2": "Āyusaṅkhāramossajjīti ā samantato yunoti pāleti satteti āyu,",
  "atk-s0510a:2879_3": "āyussa saṅkhāro rāsibhāvo āyusaṅkhāro,",
  "atk-s0510a:2879_4": "taṃ āyusaṅkhāraṃ ossajji pariccaji jahāsīti attho.",
  "atk-s0510a:2879_5": "Tasmiṃ āyusaṅkhāravossajjane.",
  "atk-s0510a:2879_6": "Jalamekhalāsāgarodakamekhalāsahitā sakaladasasahassacakkavāḷapathavī kampitthāti sambandho.",
  "atk-s0510a:2880_0": "58.",
  "atk-s0510a:2880_1": "Otataṃ vitthataṃ mayhanti mayhaṃ bhavanaṃ otataṃ vitthataṃ cittaṃ vicittaṃ suci suparisuddhaṃ cittaṃ",
  "atk-s0510a:2880_2": "anekehi sattahi ratanehi vicittaṃ sobhamānaṃ pakampittha pakārena kampitthāti attho.",
  "atk-s0510a:2880_3": "Sesaṃ sabbattha uttānamevāti.",
  "atk-s0510a:2881_0": "Buddhasaññakattheraapadānavaṇṇanā samattā.",
  "atk-s0510a:2882_0": "8. Maggasaññakattheraapadānavaṇṇanā",
  "atk-s0510a:2883_0": "Padumuttarabuddhassātiādikaṃ āyasmato maggasaññakattherassa apadānaṃ.",
  "atk-s0510a:2883_1": "Ayampi purimabuddhesu katādhikāro tato oraṃ tattha tattha bhave vivaṭṭūpanissayāni puññāni upacinanto",
  "atk-s0510a:2883_2": "padumuttarassa bhagavato kāle himavante devaputto hutvā nibbatto araññaṃ gantvā maggamūḷhānaṃ maggaṃ",
  "atk-s0510a:2883_3": "gavesantānaṃ tassa sāvakānaṃ bhojetvā maggaṃ ācikkhi.",
  "atk-s0510a:2883_4": "So tena puññena devamanussasampattimanubhavitvā uppannuppannabhave sabbattha amūḷho saññavā ahosi.",
  "atk-s0510a:2883_5": "Atha imasmiṃ buddhuppāde kulagehe nibbatto viññutaṃ patto gharāvāse anallīno pabbajitvā nacirasseva arahā ahosi.",
  "atk-s0510a:2884_0": "66.",
  "atk-s0510a:2884_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento padumuttarabuddhassātiādimāha.",
  "atk-s0510a:2884_2": "Sāvakā vanacārinoti bhagavato vuttavacanaṃ sammā ādarena suṇantīti sāvakā,",
  "atk-s0510a:2884_3": "atha vā bhagavato desanānusārena ñāṇaṃ pesetvā saddhammaṃ suṇantīti sāvakā.",
  "atk-s0510a:2884_4": "Vanacārino vane vicaraṇakā sāvakā vippanaṭṭhā maggamūḷhā mahāaraññe andhāva cakkhuvirahitāva anusuyyare vicarantīti sambandho.",
  "atk-s0510a:2884_5": "Sesaṃ sabbattha uttānamevāti.",
  "atk-s0510a:2885_0": "Maggasaññakattheraapadānavaṇṇanā samattā.",
  "atk-s0510a:2886_0": "9. Paccupaṭṭhānasaññakattheraapadānavaṇṇanā",
  "atk-s0510a:2887_0": "Atthadassimhi sugatetiādikaṃ āyasmato paccupaṭṭhānasaññakattherassa apadānaṃ.",
  "atk-s0510a:2887_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2887_2": "bhagavato kāle yakkhayoniyaṃ nibbatto bhagavati dharamāne dassanassa aladdhattā pacchā parinibbute mahāsokappatto vihāsi.",
  "atk-s0510a:2887_3": "Tadā hissa bhagavato sāgato nāma aggasāvako anusāsanto bhagavato sārīrikadhātupūjā bhagavati dharamāne",
  "atk-s0510a:2887_4": "katapūjā viya cittappasādavasā mahapphalaṃ bhavatī”ti vatvā “thūpaṃ karohī”ti niyojito thūpaṃ kāresi,",
  "atk-s0510a:2887_5": "taṃ pūjetvā tato cuto devamanussesu sakkacakkavattisampattimanubhavitvā imasmiṃ buddhuppāde sāvatthiyaṃ",
  "atk-s0510a:2887_6": "ekasmiṃ kulagehe nibbatto viññutaṃ patto satthari pasīditvā pabbajitvā nacirasseva arahā ahosi.",
  "atk-s0510a:2888_0": "72.",
  "atk-s0510a:2888_1": "So aparabhāge attano puññakammaṃ saritvā somanassajāto pubbacaritāpadānaṃ pakāsento atthadassimhi sugatetiādimāha.",
  "atk-s0510a:2888_2": "Taṃ heṭṭhā vuttameva.",
  "atk-s0510a:2888_3": "Yakkhayoniṃ upapajjinti ettha pana attano sakāsaṃ sampattasampatte khādantā yanti gacchantīti yakkhā,",
  "atk-s0510a:2888_4": "yakkhānaṃ yoni jātīti yakkhayoni,",
  "atk-s0510a:2888_5": "yakkhayoniyaṃ nibbattoti attho.",
  "atk-s0510a:2889_0": "73.",
  "atk-s0510a:2889_1": "Dulladdhaṃ vata me āsīti me mayā laddhayasaṃ dulladdhaṃ,",
  "atk-s0510a:2889_2": "buddhabhūtassa satthuno sakkāraṃ akatattā virādhetvā laddhanti attho.",
  "atk-s0510a:2889_3": "Duppabhātanti duṭṭhu pabhātaṃ rattiyā pabhātakaraṇaṃ,",
  "atk-s0510a:2889_4": "mayhaṃ na suṭṭhuṃ pabhātanti attho.",
  "atk-s0510a:2889_5": "Duruṭṭhitanti duuṭṭhitaṃ,",
  "atk-s0510a:2889_6": "sūriyassa uggamanaṃ mayhaṃ duuggamananti attho.",
  "atk-s0510a:2889_7": "Sesaṃ sabbattha uttānamevāti.",
  "atk-s0510a:2890_0": "Paccupaṭṭhānasaññakattheraapadānavaṇṇanā samattā.",
  "atk-s0510a:2891_0": "10. Jātipūjakattheraapadānavaṇṇanā",
  "atk-s0510a:2892_0": "Jāyaṃ tassa vipassissātiādikaṃ āyasmato jātipūjakattherassa apadānaṃ.",
  "atk-s0510a:2892_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2892_2": "bhagavato kāle kulagehe nibbatto viññutaṃ patto nakkhattapāṭhakehi vipassibodhisattassa vuttalakkhaṇanimittaṃ",
  "atk-s0510a:2892_3": "sutvā “ayaṃ kira kumāro buddho hutvā sakalalokassa aggo seṭṭho sutvā sabbasatte saṃsārato uddharissatī”ti",
  "atk-s0510a:2892_4": "sutvā taṃ bhagavantaṃ kumārakāleyeva buddhassa viya mahāpūjamakāsi.",
  "atk-s0510a:2892_5": "Pacchā kamena kumārakālaṃ rājakumārakālaṃ rajjakālanti kālattayamatikkamma buddhe jātepi mahāpūjaṃ katvā",
  "atk-s0510a:2892_6": "tato cuto tusitādīsu nibbatto dibbasukhamanubhavitvā pacchā manussesu cakkavattādimanussasukhamanubhavitvā",
  "atk-s0510a:2892_7": "imasmiṃ buddhuppāde kulagehe nibbatto sattaṭṭhavassakāleyeva bhagavati pasanno pabbajitvā vipassanaṃ",
  "atk-s0510a:2892_8": "vaḍḍhetvā nacirasseva arahā ahosi.",
  "atk-s0510a:2893_0": "82.",
  "atk-s0510a:2893_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento jāyaṃ tassa vipassissātiādimāha.",
  "atk-s0510a:2893_2": "Taṃ heṭṭhā vuttatthameva.",
  "atk-s0510a:2894_0": "84.",
  "atk-s0510a:2894_1": "Nemittānaṃ suṇitvānāti ettha nimittaṃ kāraṇaṃ sukhadukkhappattihetuṃ jānantīti nemittā,",
  "atk-s0510a:2894_2": "tesaṃ nemittānaṃ nakkhattapāṭhakānaṃ vacanaṃ suṇitvāti attho.",
  "atk-s0510a:2894_3": "Sesaṃ sabbattha uttānamevāti.",
  "atk-s0510a:2895_0": "Jātipūjakattheraapadānavaṇṇanā samattā.",
  "atk-s0510a:2896_0": "Dvādasamavaggavaṇṇanā samattā.",
  "atk-s0510a:2897_0": "13. Sereyyavaggo",
  "atk-s0510a:2898_0": "1. Sereyyakattheraapadānavaṇṇanā",
  "atk-s0510a:2899_0": "Ajjhāyako mantadharotiādikaṃ āyasmato sereyyakattherassa apadānaṃ.",
  "atk-s0510a:2899_1": "Ayampi purimajinavaresu katādhikāro tato paresu attabhāvasahassesu vivaṭṭūpanissayāni puññāni upacinanto",
  "atk-s0510a:2899_2": "vipassissa bhagavato kāle brāhmaṇakule nibbatto viññutaṃ patvā tiṇṇaṃ vedānaṃ pāraṃ gantvā itihāsādisakalabrāhmaṇadhammesu",
  "atk-s0510a:2899_3": "koṭippatto ekasmiṃ divase abbhokāse saparivāro ṭhito bhagavantaṃ disvā pasannamānaso sereyyapupphaṃ gahetvā",
  "atk-s0510a:2899_4": "ākāse khipanto pūjesi.",
  "atk-s0510a:2899_5": "Tāni pupphāni ākāse vitānaṃ hutvā sattāhaṃ ṭhatvā pacchā antaradhāyiṃsu.",
  "atk-s0510a:2899_6": "So taṃ acchariyaṃ disvā atīva pasannamānaso teneva pītisomanassena kālaṃ katvā tusitādīsu nibbatto tattha",
  "atk-s0510a:2899_7": "dibbasukhamanubhavitvā tato manussasukhamanubhavitvā imasmiṃ buddhuppāde ekasmiṃ kulagehe nibbatto viññutaṃ",
  "atk-s0510a:2899_8": "pāpuṇitvā pubbavāsanābalena satthari pasanno pabbajitvā nacirasseva arahā ahosi.",
  "atk-s0510a:2900_0": "1.",
  "atk-s0510a:2900_1": "So aparabhāge purākatakusalaṃ saritvā somanassajāto pubbacaritāpadānaṃ pakāsento ajjhāyako mantadharotiādimāha.",
  "atk-s0510a:2900_2": "Taṃ heṭṭhā vuttatthameva.",
  "atk-s0510a:2901_0": "3.",
  "atk-s0510a:2901_1": "Sereyyakaṃ gahetvānāti sirise bhavaṃ jātipupphaṃ sereyyaṃ,",
  "atk-s0510a:2901_2": "sereyyameva sereyyakaṃ,",
  "atk-s0510a:2901_3": "taṃ sereyyakaṃ gahetvānāti sambandho.",
  "atk-s0510a:2901_4": "Bhagavati pasanno jātisumanamakuḷacampakādīni pupphāni patiṭṭhapetvā pūjetuṃ kālaṃ natthitāya tattha",
  "atk-s0510a:2901_5": "sampattaṃ taṃ sereyyakaṃ pupphaṃ gahetvā pūjesinti attho.",
  "atk-s0510a:2901_6": "Sesaṃ sabbattha uttānamevāti.",
  "atk-s0510a:2902_0": "Sereyyakattheraapadānavaṇṇanā samattā.",
  "atk-s0510a:2903_0": "2. Pupphathūpiyattheraapadānavaṇṇanā",
  "atk-s0510a:2904_0": "Himavantassāvidūretiādikaṃ āyasmato pupphathūpiyattherassa apadānaṃ.",
  "atk-s0510a:2904_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassibuddhassa",
  "atk-s0510a:2904_2": "bhagavato kāle brāhmaṇakule nibbatto viññutaṃ patvā sakasippe nipphattiṃ patto tattha sāraṃ apassanto",
  "atk-s0510a:2904_3": "gehaṃ pahāya himavantaṃ pavisitvā attanā sahagatehi pañcasissasahassehi saddhiṃ pañcābhiññā aṭṭha samāpattiyo",
  "atk-s0510a:2904_4": "nibbattetvā kukkuranāmapabbatasamīpe paṇṇasālaṃ kāretvā paṭivasati.",
  "atk-s0510a:2904_5": "Tadā buddhuppādabhāvaṃ sutvā sissehi saha buddhassa santikaṃ gantukāmo kenaci byādhinā pīḷito paṇṇasālaṃ",
  "atk-s0510a:2904_6": "pavisitvā sissasantikā buddhassānubhāvaṃ lakkhaṇañca sutvā pasannamānaso himavantato campakāsokatilakakeṭakādyaneke",
  "atk-s0510a:2904_7": "pupphe āharāpetvā thūpaṃ katvā buddhaṃ viya pūjetvā kālaṃ katvā brahmalokūpago ahosi.",
  "atk-s0510a:2904_8": "Atha te sissā tassa āḷahanaṃ katvā buddhasantikaṃ gantvā taṃ pavattiṃ ārocesuṃ.",
  "atk-s0510a:2904_9": "Atha bhagavā buddhacakkhunā oloketvā anāgataṃsañāṇena pākaṭīkaraṇamakāsi.",
  "atk-s0510a:2904_10": "So aparabhāge imasmiṃ buddhuppāde sāvatthiyaṃ kulagehe nibbatto viññutaṃ patto pubbavāsanābalena satthari pasanno pabbajitvā nacirasseva arahā ahosi.",
  "atk-s0510a:2905_0": "10.",
  "atk-s0510a:2905_1": "Atha so attano pubbakusalaṃ saritvā somanassajāto pubbacaritāpadānaṃ pakāsento himavantassāvidūretiādimāha.",
  "atk-s0510a:2905_2": "Taṃ heṭṭhā vuttatthameva.",
  "atk-s0510a:2905_3": "Kukkuro nāma pabbatoti pabbatassa sikharaṃ kukkurākārena sunakhākārena saṇṭhitattā “kukkurapabbato”ti saṅkhyaṃ gato,",
  "atk-s0510a:2905_4": "tassa samīpe paṇṇasālaṃ katvā pañcatāpasasahassehi saha vasamānoti attho.",
  "atk-s0510a:2905_5": "Nayānusārena sesaṃ sabbaṃ uttānatthamevāti.",
  "atk-s0510a:2906_0": "Pupphathūpiyattheraapadānavaṇṇanā samattā.",
  "atk-s0510a:2907_0": "3. Pāyasadāyakattheraapadānavaṇṇanā",
  "atk-s0510a:2908_0": "Suvaṇṇavaṇṇo sambuddhotiādikaṃ āyasmato pāyasadāyakattherassa apadānaṃ.",
  "atk-s0510a:2908_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2908_2": "bhagavato kāle ekasmiṃ vibhavasampanne kulagehe nibbatto viññutaṃ patvā gharāvāsaṃ vasanto hatthiassadhanadhaññasattaratanādivibhavasampanno",
  "atk-s0510a:2908_3": "saddhāsampanno kammaphalaṃ saddahitvā sahassamattā suvaṇṇapātiyo kāretvā tasmiṃ khīrapāyasasahassassa",
  "atk-s0510a:2908_4": "pūretvā tā sabbā gāhāpetvā simbalivanaṃ agamāsi.",
  "atk-s0510a:2908_5": "Tasmiṃ samaye vipassī bhagavā chabbaṇṇaraṃsiyo vissajjetvā ākāse caṅkamaṃ māpetvā caṅkamati.",
  "atk-s0510a:2908_6": "So pana seṭṭhi taṃ acchariyaṃ disvā atīva pasanno pātiyo ṭhapetvā vanditvā ārocesi paṭiggahaṇāya.",
  "atk-s0510a:2908_7": "Atha bhagavā anukampaṃ upādāya paṭiggahesi,",
  "atk-s0510a:2908_8": "paṭiggahetvā ca pana tassa somanussuppādanatthaṃ sahassamattehi bhikkhusaṅghehi saddhiṃ paribhuñji,",
  "atk-s0510a:2908_9": "tadavasesaṃ anekasahassabhikkhū paribhuñjiṃsu.",
  "atk-s0510a:2908_10": "So tena puññena sugatīsuyeva saṃsaranto imasmiṃ buddhuppāde kulagehe nibbatto viññutaṃ patto saddhājāto pabbajitvā nacirasseva arahā ahosi.",
  "atk-s0510a:2909_0": "26.",
  "atk-s0510a:2909_1": "So aparabhāge attano kusalaṃ paccavekkhamāno taṃ saritvā somanassajāto pubbacaritāpadānaṃ pakāsento suvaṇṇavaṇṇo sambuddhotiādimāha.",
  "atk-s0510a:2909_2": "Taṃ heṭṭhā vuttameva.",
  "atk-s0510a:2910_0": "28.",
  "atk-s0510a:2910_1": "Caṅkamaṃ susamārūḷhoti cadinanto padavikkhepaṃ karonto kamati gacchatīti caṅkamaṃ,",
  "atk-s0510a:2910_2": "caṅkamassa padavikkhepassa ādhārabhūtapathavipadeso caṅkamaṃ nāmāti attho,",
  "atk-s0510a:2910_3": "etaṃ caṅkamaṃsu visesena ārūḷhoti sambandho.",
  "atk-s0510a:2910_4": "Ambare anilāyaneti varīyati chādiyati anenāti varaṃ,",
  "atk-s0510a:2910_5": "na baranti ambaraṃ,",
  "atk-s0510a:2910_6": "setavatthasadisaṃ ākāsanti attho.",
  "atk-s0510a:2910_7": "Natthi nilīyanaṃ gopanaṃ etthāti anilaṃ,",
  "atk-s0510a:2910_8": "ā samantato yanti gacchanti anena iddhimantoti āyanaṃ,",
  "atk-s0510a:2910_9": "anilañca taṃ āyanañceti anilāyanaṃ,",
  "atk-s0510a:2910_10": "tasmiṃ ambare anilāyane caṅkamaṃ māpayinti attho.",
  "atk-s0510a:2910_11": "Sesaṃ sabbattha uttānamevāti.",
  "atk-s0510a:2911_0": "Pāyasadāyakattheraapadānavaṇṇanā samattā.",
  "atk-s0510a:2912_0": "4. Gandhodakiyattheraapadānavaṇṇanā",
  "atk-s0510a:2913_0": "Nisajja pāsādavaretiādikaṃ āyasmato gandhodakiyattherassa apadānaṃ.",
  "atk-s0510a:2913_1": "Ayampi purimabuddhesu katādhikāro tattha tattha bhave nibbānūpanissayāni puññāni upacinanto vipassībhagavato",
  "atk-s0510a:2913_2": "kāle seṭṭhikule nibbatto viññutaṃ patvā mahaddhano mahābhogo dibbasukhamanubhavanto viya manussasukhamanubhavanto",
  "atk-s0510a:2913_3": "ekasmiṃ divase pāsādavare nisinno hoti.",
  "atk-s0510a:2913_4": "Tadā bhagavā suvaṇṇamahāmeru viya vīthiyā vicarati,",
  "atk-s0510a:2913_5": "taṃ vicaramānaṃ bhagavantaṃ disvā pasannamānaso gantvā vanditvā sugandhodakena bhagavantaṃ osiñcamāno pūjesi.",
  "atk-s0510a:2913_6": "So tena puññena devamanussesu saṃsaranto imasmiṃ buddhuppāde ekasmiṃ kulagehe nibbatto viññutaṃ patto",
  "atk-s0510a:2913_7": "gharāvāsena anallīno satthu santike pabbajitvā kammaṭṭhānaṃ gahetvā vipassanaṃ vaḍḍhetvā nacirasseva",
  "atk-s0510a:2913_8": "arahā ahosi.",
  "atk-s0510a:2914_0": "35.",
  "atk-s0510a:2914_1": "So aparabhāge attano pubbakusalaṃ saritvā somanassajāto pubbacaritāpadānaṃ pakāsento nisajja pāsādavaretiādimāha.",
  "atk-s0510a:2914_2": "Tattha pāsādoti pasādaṃ somanassaṃ janeti uppādetīti pāsādo,",
  "atk-s0510a:2914_3": "mālākammacittakammasuvaṇṇakammādyanekavicittaṃ disvā tattha paviṭṭhānaṃ janānaṃ pasādaṃ janayatīti attho.",
  "atk-s0510a:2914_4": "Pāsādo ca so patthetabbaṭṭhena varo cāti pāsādavaro,",
  "atk-s0510a:2914_5": "tasmiṃ pāsādavare nisajja nisīditvā vipassiṃ jinavaraṃ addasanti sambandho.",
  "atk-s0510a:2914_6": "Sesaṃ sabbattha uttānamevāti.",
  "atk-s0510a:2915_0": "Gandhodakiyattheraapadānavaṇṇanā samattā.",
  "atk-s0510a:2916_0": "5. Sammukhāthavikattheraapadānavaṇṇanā",
  "atk-s0510a:2917_0": "Jāyamāne vipassimhītiādikaṃ āyasmato sammukhāthavikattherassa apadānaṃ.",
  "atk-s0510a:2917_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2917_2": "bhagavato kāle brāhmaṇakule nibbatto sattavassikakāleyeva sakasippe nipphattiṃ patto gharāvāsaṃ saṇṭhapetvā",
  "atk-s0510a:2917_3": "vasanto vipassimhi bodhisatte uppanne sabbabuddhānaṃ lakkhaṇāni vedattaye dissamānāni tāni rājappamukhassa",
  "atk-s0510a:2917_4": "janakāyassa vipassībodhisattassa lakkhaṇañca buddhabhāvañca byākaritvā janānaṃ mānasaṃ nibbāpesi,",
  "atk-s0510a:2917_5": "anekāni ca thutivacanāni nivedesi.",
  "atk-s0510a:2917_6": "So tena kusalakammena cha kāmāvacarasampattiyo anubhavitvā manussesu ca cakkavattisampattiyo anubhavitvā",
  "atk-s0510a:2917_7": "imasmiṃ buddhuppāde kulagehe nibbatto viññutaṃ patto saddhājāto pabbajitvā nacirasseva arahā ahosi.",
  "atk-s0510a:2917_8": "Katakusalanāmena sammukhāthavikattheroti pākaṭo.",
  "atk-s0510a:2918_0": "41.",
  "atk-s0510a:2918_1": "So attano pubbakammaṃ saritvā somanassajāto pubbacaritāpadānaṃ pakāsento jāyamāne vipassimhītiādimāha.",
  "atk-s0510a:2918_2": "Vipassimhi sammāsambuddhe jāyamāne uppajjamāne mātukucchito nikkhante ahaṃ pātubhūtaṃ nimittaṃ kāraṇaṃ buddhabhāvassa hetuṃ byākariṃ kathesiṃ,",
  "atk-s0510a:2918_3": "anekāni acchariyāni pākaṭāni akāsinti attho.",
  "atk-s0510a:2918_4": "Sesaṃ vuttanayānusārena suviññeyyamevāti.",
  "atk-s0510a:2919_0": "Sammukhāthavikattheraapadānavaṇṇanā samattā.",
  "atk-s0510a:2920_0": "6. Kusumāsaniyattheraapadānavaṇṇanā",
  "atk-s0510a:2921_0": "Nagare dhaññavatiyātiādikaṃ āyasmato kusumāsaniyattherassa apadānaṃ.",
  "atk-s0510a:2921_1": "Ayampi purimajinavaresu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2921_2": "bhagavato kāle brāhmaṇakule nibbatto viññutaṃ patto mahaddhano mahābhogo tiṇṇaṃ vedānaṃ pāraṃ gato brāhmaṇasippesu",
  "atk-s0510a:2921_3": "koṭippatto sakaparasamayakusalo mātāpitaro pūjetukāmo pañca uppalakalāpe attano samīpe ṭhapetvā nisinno",
  "atk-s0510a:2921_4": "bhikkhusaṅghaparivutaṃ vipassiṃ bhagavantaṃ āgacchantaṃ disvā nīlapītādighanabuddharasmiyo ca disvā pasannamānaso",
  "atk-s0510a:2921_5": "āsanaṃ paññāpetvā tattha tāni pupphāni santharitvā bhagavantaṃ tattha nisīdāpetvā sakaghare mātu atthāya",
  "atk-s0510a:2921_6": "paṭiyattāni sabbāni khādanīyabhojanīyāni gahetvā saparivāraṃ bhagavantaṃ sahatthena santappento bhojesi.",
  "atk-s0510a:2921_7": "Bhojanāvasāne ekaṃ uppalahatthaṃ adāsi.",
  "atk-s0510a:2921_8": "Tena somanassajāto patthanaṃ akāsi.",
  "atk-s0510a:2921_9": "Bhagavāpi anumodanaṃ katvā pakāmi.",
  "atk-s0510a:2921_10": "So tena puññena devamanussesu dve sampattiyo anubhavitvā imasmiṃ buddhuppāde sāvatthiyaṃ vibhavasampanne",
  "atk-s0510a:2921_11": "ekasmiṃ kule nibbatto viññutaṃ patto bhogayasehi vaḍḍhito kāmesu ādīnavaṃ disvā gharāvāsaṃ pahāya pabbajito",
  "atk-s0510a:2921_12": "nacirasseva arahā ahosi.",
  "atk-s0510a:2922_0": "65.",
  "atk-s0510a:2922_1": "So aparabhāge pubbe katakusalaṃ pubbenivāsañāṇena saritvā somanassappatto pubbacaritāpadānaṃ pakāsento nagare dhaññavatiyātiādimāha.",
  "atk-s0510a:2922_2": "Dhaññānaṃ puññavantānaṃ khattiyabrāhmaṇagahapatimahāsālānaṃ anekesaṃ kulānaṃ ākarattā dhaññavatī,",
  "atk-s0510a:2922_3": "atha vā muttāmaṇiādisattaratanānaṃ sattavidhadhaññānaṃ upabhogaparibhogānaṃ ākarattā dhaññavatī,",
  "atk-s0510a:2922_4": "atha vā dhaññānaṃ buddhapaccekabuddhakhīṇāsavānaṃ vasanaṭṭhānaṃ ārāmavihārādīnaṃ ākarattā dhaññavatī,",
  "atk-s0510a:2922_5": "tassā dhaññavatiyā.",
  "atk-s0510a:2922_6": "Nagaranti patthenti ettha upabhogaparibhogatthikā janāti nagaraṃ,",
  "atk-s0510a:2922_7": "na gacchatīti vā nagaṃ,",
  "atk-s0510a:2922_8": "rājayuvarājamahāmattādīnaṃ vasanaṭṭhānaṃ.",
  "atk-s0510a:2922_9": "Nagaṃ rāti ādadāti gaṇhātīti nagaraṃ,",
  "atk-s0510a:2922_10": "rājādīnaṃ vasanaṭṭhānasamūhabhūtaṃ pākāraparikhādīhi parikkhittaṃ paricchinnaṭṭhānaṃ nagaraṃ nāmāti attho.",
  "atk-s0510a:2922_11": "Nagare yadā ahaṃ vipassissa bhagavato santike byākaraṇaṃ alabhiṃ,",
  "atk-s0510a:2922_12": "tadā tasmiṃ dhaññavatiyā nagare brāhmaṇo ahosinti sambandho.",
  "atk-s0510a:2922_13": "Sesaṃ sabbattha uttānamevāti.",
  "atk-s0510a:2923_0": "Kusumāsaniyattheraapadānavaṇṇanā samattā.",
  "atk-s0510a:2924_0": "7. Phaladāyakattheraapadānavaṇṇanā",
  "atk-s0510a:2925_0": "Ajjhāyako mantadharotiādikaṃ āyasmato phaladāyakattherassa apadānaṃ.",
  "atk-s0510a:2925_1": "Ayampi purimabuddhesu katādhikāro anekesu bhavesu vivaṭṭūpanissayāni puññāni upacinanto padumuttarassa",
  "atk-s0510a:2925_2": "bhagavato kāle brāhmaṇakule nibbatto viññutaṃ patvā vedattayādisakasippesu pārappatto anekesaṃ brāhmaṇasahassāniṃ",
  "atk-s0510a:2925_3": "pāmokkho ācariyo sakasippānaṃ pariyosānaṃ adisvā tattha ca sāraṃ apassanto gharāvāsaṃ pahāya isipabbajjaṃ",
  "atk-s0510a:2925_4": "pabbajitvā himavantassa avidūre assamaṃ kāretvā saha sissehi vāsaṃ kappesi,",
  "atk-s0510a:2925_5": "tasmiṃ samaye padumuttaro bhagavā bhikkhāya caramāno tassānukampāya taṃ padesaṃ sampāpuṇi.",
  "atk-s0510a:2925_6": "Tāpaso bhagavantaṃ disvā pasannamānaso attano atthāya puṭake nikkhipitvā rukkhagge laggitāni madhurāni padumaphalāni madhunā saha adāsi.",
  "atk-s0510a:2925_7": "Bhagavā tassa somanassuppādanatthaṃ passantasseva paribhuñjitvā ākāse ṭhito phaladānānisaṃsaṃ kathetvā pakkāmi.",
  "atk-s0510a:2926_0": "75.",
  "atk-s0510a:2926_1": "So tena puññena devamanussesu saṃsaranto ubhayasampattiyo anubhavitvā imasmiṃ buddhuppāde vibhavasampanne",
  "atk-s0510a:2926_2": "ekasmiṃ kulagehe nibbatto sattavassikoyeva arahattaṃ patvā pubbe katakusalakammaṃ saritvā somanassajāto",
  "atk-s0510a:2926_3": "pubbacaritāpadānaṃ pakāsento ajjhāyako mantadharotiādimāha.",
  "atk-s0510a:2926_4": "Tattha ajjheti cintetīti ajjhāyi,",
  "atk-s0510a:2926_5": "ajjhāyiyeva ajjhāyako.",
  "atk-s0510a:2926_6": "Ettha hi akāro “paṭisedhe vuddhitabbhāve…pe…",
  "atk-s0510a:2926_7": "akāro virahappake”ti evaṃ vuttesu dasasu atthesu tabbhāve vattati.",
  "atk-s0510a:2926_8": "Sissānaṃ savanadhāraṇādivasena hitaṃ ajjheti cinteti sajjhāyaṃ karotīti ajjhāyako,",
  "atk-s0510a:2926_9": "cintakoti attho.",
  "atk-s0510a:2926_10": "Ācariyassa santike uggahitaṃ sabbaṃ mantaṃ manena dhāreti pavattetīti mantadharo.",
  "atk-s0510a:2926_11": "Tiṇṇaṃ vedāna pāragūti vedaṃ vuccati ñāṇaṃ,",
  "atk-s0510a:2926_12": "vedena veditabbā bujjhitabbāti vedā,",
  "atk-s0510a:2926_13": "iruvedayajuvedasāmavedasaṅkhātā tayo ganthā,",
  "atk-s0510a:2926_14": "tesaṃ vedānaṃ pāraṃ pariyosānaṃ koṭiṃ gato pattoti pāragū.",
  "atk-s0510a:2926_15": "Sesaṃ pākaṭamevāti",
  "atk-s0510a:2927_0": "Phaladāyakattheraapadānavaṇṇanā samattā.",
  "atk-s0510a:2928_0": "8. Ñāṇasaññikattheraapadānavaṇṇanā",
  "atk-s0510a:2929_0": "Pabbate himavantamhītiādikaṃ āyasmato ñāṇasaññikattherassa apadānaṃ.",
  "atk-s0510a:2929_1": "Ayampi purimabuddhesu katādhikāro tasmiṃ tasmiṃ uppannuppanne bhave vivaṭṭūpanissayāni puññāni upacinanto",
  "atk-s0510a:2929_2": "vipassissa bhagavato kāle kulagehe nibbatto vuddhippatto gharāvāsaṃ pahāya tāpasapabbajjaṃ pabbajitvā",
  "atk-s0510a:2929_3": "himavantassa avidūre pabbatantare paṇṇasālaṃ kāretvā pañcābhiññāaṭṭhasamāpattiyo nibbattetvā vasanto",
  "atk-s0510a:2929_4": "ekadivasaṃ parisuddhaṃ paṇḍaraṃ pulinatalaṃ disvā “īdisā parisuddhā buddhā,",
  "atk-s0510a:2929_5": "īdisaṃva parisuddhaṃ buddhañāṇa”nti buddhañca tassa ñāṇañca anussari thomesi ca.",
  "atk-s0510a:2930_0": "84.",
  "atk-s0510a:2930_1": "So tena puññena devamanussesu saṃsaranto ubhayasampattiyo anubhavitvā imasmiṃ buddhuppāde ekasmiṃ kulagehe",
  "atk-s0510a:2930_2": "nibbatto viññutaṃ patvā sāsane pabbajitvā nacirasseva arahattaṃ patto pubbe katapuññaṃ anussaritvā somanassajāto",
  "atk-s0510a:2930_3": "pubbacaritāpadānaṃ pakāsento “pabbate himavantamhī”tiādimāha.",
  "atk-s0510a:2930_4": "Pulinaṃ sobhanaṃ disvāti paripuṇṇakataṃ viya pulākārena parisodhitākārena pavattaṃ ṭhitanti pulinaṃ,",
  "atk-s0510a:2930_5": "sobhanaṃ vālukaṃ disvā seṭṭhaṃ buddhaṃ anussarinti attho.",
  "atk-s0510a:2930_6": "Sesaṃ suviññeyyamevāti.",
  "atk-s0510a:2931_0": "Ñāṇasaññikattheraapadānavaṇṇanā samattā.",
  "atk-s0510a:2932_0": "9. Gaṇṭhipupphiyattheraapadānavaṇṇanā",
  "atk-s0510a:2933_0": "Suvaṇṇavaṇṇo sambuddhotiādikaṃ āyasmato gaṇṭhipupphiyattherassa apadānaṃ.",
  "atk-s0510a:2933_1": "Ayampi purimabuddhesu katādhikāro anekāsu jātīsu katapuññasañcayo vipassissa bhagavato kāle ekasmiṃ kulagehe",
  "atk-s0510a:2933_2": "nibbatto upabhogaparibhogehi anūno ekadivasaṃ vipassiṃ bhagavantaṃ sagaṇaṃ disvā pasannamānaso lājāpañcamehi",
  "atk-s0510a:2933_3": "pupphehi pūjesi.",
  "atk-s0510a:2933_4": "So teneva cittappasādena yāvatāyukaṃ ṭhatvā tato devaloke nibbatto dibbasampattiṃ anubhavitvā aparabhāge",
  "atk-s0510a:2933_5": "manussesu manussasampattiṃ anubhavitvā imasmiṃ buddhuppāde ekasmiṃ kulagehe nibbatto saddhājāto pabbajitvā",
  "atk-s0510a:2933_6": "nacirasseva arahattaṃ pāpuṇi.",
  "atk-s0510a:2934_0": "91.",
  "atk-s0510a:2934_1": "So ekadivasaṃ pubbe katapuññaṃ saritvā somanassajāto “iminā kusalenāhaṃ nibbānaṃ patto”ti pubbacaritāpadānaṃ",
  "atk-s0510a:2934_2": "pakāsento suvaṇṇavaṇṇo sambuddhotiādimāha.",
  "atk-s0510a:2934_3": "Taṃ sabbaṃ heṭṭhā vuttanayattā uttānatthamevāti.",
  "atk-s0510a:2935_0": "Gaṇṭhipupphiyattheraapadānavaṇṇanā samattā.",
  "atk-s0510a:2936_0": "10. Padumapūjakattheraapadānavaṇṇanā",
  "atk-s0510a:2937_0": "Himavantassāvidūretiādikaṃ āyasmato padumapūjakattherassa apadānaṃ.",
  "atk-s0510a:2937_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2937_2": "bhagavato kāle brāhmaṇakule nibbatto viññutaṃ patvā sakasippe nipphattiṃ patvā tattha sāraṃ apassanto",
  "atk-s0510a:2937_3": "buddhuppattito puretaraṃ uppannattā ovādānusāsanaṃ alabhitvā gharāvāsaṃ pahāya isipabbajjaṃ pabbajitvā",
  "atk-s0510a:2937_4": "himavantassa avidūre gotamakaṃ nāma pabbataṃ nissāya assamaṃ kāretvā pañcābhiññā aṭṭha samāpattiyo nibbattetvā",
  "atk-s0510a:2937_5": "jhānasukheneva vihāsi.",
  "atk-s0510a:2937_6": "Tadā padumuttaro bhagavā buddho hutvā satte saṃsārato uddharanto tassānukampāya himavantaṃ agamāsi.",
  "atk-s0510a:2937_7": "Tāpaso bhagavantaṃ disvā pasannamānaso sakasisse samānetvā tehi padumapupphāni āharāpetvā pūjesi.",
  "atk-s0510a:2937_8": "So tena puññena devamanussesu saṃsaranto ubhayasampattiyo anubhavitvā imasmiṃ buddhuppāde sāvatthiyaṃ",
  "atk-s0510a:2937_9": "kulagehe nibbatto saddho pasanno pabbajitvā nacirasseva arahā ahosi.",
  "atk-s0510a:2938_0": "97.",
  "atk-s0510a:2938_1": "So attano puññakammaṃ saritvā somanassajāto pubbacaritāpadānaṃ pakāsento himavantassāvidūretiādimāha.",
  "atk-s0510a:2938_2": "Gotamo nāma pabbatoti anekesaṃ yakkhadevatānaṃ āvāsabhāvena adhiṭṭhānavasena gotamassa bhavanattā gotamoti pākaṭo ahosi.",
  "atk-s0510a:2938_3": "Pavattati tiṭṭhatīti pabbato.",
  "atk-s0510a:2938_4": "Nāgarukkhehi sañchannoti ruhati tiṭṭhatīti rukkho.",
  "atk-s0510a:2938_5": "Atha vā pathaviṃ khananto uddhaṃ ruhatīti rukkho,",
  "atk-s0510a:2938_6": "nānā anekappakārā campakakappūranāgaagarucandanādayo rukkhāti nānārukkhā,",
  "atk-s0510a:2938_7": "tehi nānārukkhehi sañchanno parikiṇṇo gotamo pabbatoti sambandho.",
  "atk-s0510a:2938_8": "Mahābhūtagaṇālayoti bhavanti jāyanti uppajjanti vaḍḍhanti cāti bhūtā,",
  "atk-s0510a:2938_9": "mahantā ca te bhūtā cāti mahābhūtā,",
  "atk-s0510a:2938_10": "mahābhūtānaṃ gaṇo samūhoti mahābhūtagaṇo,",
  "atk-s0510a:2938_11": "mahābhūtagaṇassa ālayo patiṭṭhāti mahābhūtagaṇālayo.",
  "atk-s0510a:2939_0": "98.",
  "atk-s0510a:2939_1": "Vemajjhamhi ca tassāsīti tassa gotamassa pabbatassa vemajjhe abbhantare assamo abhinimmito nipphādito katoti attho.",
  "atk-s0510a:2939_2": "Sesaṃ uttānamevāti.",
  "atk-s0510a:2940_0": "Padumapūjakattheraapadānavaṇṇanā samattā.",
  "atk-s0510a:2941_0": "Terasamavaggavaṇṇanā samattā.",
  "atk-s0510a:2942_0": "14. Sobhitavaggo",
  "atk-s0510a:2943_0": "1. Sobhitattheraapadānavaṇṇanā",
  "atk-s0510a:2944_0": "Padumuttaro nāma jinotiādikaṃ āyasmato sobhitattherassa apadānaṃ.",
  "atk-s0510a:2944_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2944_2": "bhagavato kāle ekasmiṃ kulagehe nibbatto viññutaṃ patto gharāvāsaṃ saṇṭhapetvā ekadivasaṃ satthārā dhamme",
  "atk-s0510a:2944_3": "desiyamāne somanassena pasannamānaso nānappakārehi thomesi.",
  "atk-s0510a:2944_4": "So teneva somanassena kālaṃ katvā devesu nibbatto tattha dibbasukhaṃ anubhavitvā manussesu ca manussasukhaṃ",
  "atk-s0510a:2944_5": "anubhavitvā imasmiṃ buddhuppāde sāvatthiyaṃ kulagehe nibbatto sattavassikova pabbajitvā nacirasseva chaḷabhiñño",
  "atk-s0510a:2944_6": "arahā ahosi.",
  "atk-s0510a:2945_0": "1.",
  "atk-s0510a:2945_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādimāha.",
  "atk-s0510a:2945_2": "Taṃ sabbaṃ heṭṭhā vuttanayattā suviññeyyamevāti.",
  "atk-s0510a:2946_0": "Sobhitattheraapadānavaṇṇanā samattā.",
  "atk-s0510a:2947_0": "2. Sudassanattheraapadānavaṇṇanā",
  "atk-s0510a:2948_0": "Vitthatāya nadītīretiādikaṃ āyasmato sudassanattherassa apadānaṃ.",
  "atk-s0510a:2948_1": "Ayampi purimajinavaresu katādhikāro tattha tattha bhave katapuññūpacayo sikhissa bhagavato kāle kulagehe",
  "atk-s0510a:2948_2": "nibbatto vuddhippatto gharāvāsaṃ saṇṭhapetvā vasanto vitthatāya nāma gaṅgāya samīpe pilakkhuphalitaṃ",
  "atk-s0510a:2948_3": "pariyesanto tassā tīre nisinnaṃ jalamānaaggisikhaṃ iva sikhiṃ sammāsambuddhaṃ disvā pasannamānaso ketakīpupphaṃ",
  "atk-s0510a:2948_4": "vaṇṭeneva chinditvā pūjento evamāha – “bhante,",
  "atk-s0510a:2948_5": "yena ñāṇena tvaṃ evaṃ mahānubhāvo sabbaññubuddho jāto,",
  "atk-s0510a:2948_6": "taṃ ñāṇaṃ ahaṃ pūjemī”ti.",
  "atk-s0510a:2948_7": "Atha bhagavā anumodanamakāsi.",
  "atk-s0510a:2948_8": "So tena puññena devamanussesu jāto ubhayasampattiyo anubhavitvā imasmiṃ buddhuppāde ekasmiṃ kulagehe",
  "atk-s0510a:2948_9": "nibbatto satthari pasanno pabbajitvā nacirasseva arahā ahosi.",
  "atk-s0510a:2949_0": "10.",
  "atk-s0510a:2949_1": "So attano katakusalaṃ saritvā somanassajāto pubbacaritāpadānaṃ pakāsento vitthatāya nadītīretiādimāha.",
  "atk-s0510a:2949_2": "Tattha vitthatāyāti vittharati pattharati vitthiṇṇā hotīti vitthatā,",
  "atk-s0510a:2949_3": "nadanti saddaṃ karonti itā gatā pavattāti nadī,",
  "atk-s0510a:2949_4": "nadiṃ tarantā etaṃ patvā tiṇṇā nāma hontīti tīraṃ,",
  "atk-s0510a:2949_5": "tassā vitthatāya nadiyā tīre tīrasamīpeti attho.",
  "atk-s0510a:2949_6": "Ketakiṃ pupphitaṃ disvāti kucchitākārena gaṇhantānaṃ hatthaṃ kaṇḍako chindati vijjhatīti ketaṃ,",
  "atk-s0510a:2949_7": "ketassa esā ketakīpupphaṃ,",
  "atk-s0510a:2949_8": "taṃ disvā vaṇṭaṃ chinditvāti sambandho.",
  "atk-s0510a:2950_0": "11.",
  "atk-s0510a:2950_1": "Sikhino lokabandhunoti sikhī vuccati aggi,",
  "atk-s0510a:2950_2": "sikhīsadisā nīlapītādibhedā jalamānā chabbaṇṇaghanaraṃsiyo yassa so sikhī,",
  "atk-s0510a:2950_3": "lokassa sakalalokattayassa bandhu ñātakoti lokabandhu,",
  "atk-s0510a:2950_4": "tassa sikhino lokabandhuno ketakīpupphaṃ vaṇṭe chinditvā pūjesinti sambandho.",
  "atk-s0510a:2950_5": "Sesaṃ uttānatthamevāti.",
  "atk-s0510a:2951_0": "Sudassanattheraapadānavaṇṇanā samattā.",
  "atk-s0510a:2952_0": "3. Candanapūjanakattheraapadānavaṇṇanā",
  "atk-s0510a:2953_0": "Candabhāgānadītīretiādikaṃ āyasmato candanapūjanakattherassa apadānaṃ.",
  "atk-s0510a:2953_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2953_2": "bhagavato kāle himavante candabhāgānadiyā samīpe kinnarayoniyaṃ nibbatto pupphabhakkho pupphanivasano",
  "atk-s0510a:2953_3": "candanaagaruādīsu gandhavibhūsito himavante bhummadevatā viya uyyānakīḷajalakīḷādianekasukhaṃ anubhavanto",
  "atk-s0510a:2953_4": "vāsaṃ kappesi.",
  "atk-s0510a:2953_5": "Tadā atthadassī bhagavā tassānukampāya himavantaṃ gantvā ākāsato oruyha saṅghāṭiṃ paññāpetvā nisīdi.",
  "atk-s0510a:2953_6": "So kinnaro taṃ bhagavantaṃ vijjotamānaṃ tattha nisinnaṃ disvā pasannamānaso sugandhacandanena pūjesi.",
  "atk-s0510a:2953_7": "Tassa bhagavā anumodanaṃ akāsi.",
  "atk-s0510a:2954_0": "17.",
  "atk-s0510a:2954_1": "So tena puññena tena somanassena yāvatāyukaṃ ṭhatvā tato cuto devaloke nibbatto aparāparaṃ cha kāmāvacarasampattiyo",
  "atk-s0510a:2954_2": "anubhavitvā manussesu cakkavattirajjapadesarajjasampattiyo anubhavitvā imasmiṃ buddhuppāde kulagehe nibbatto",
  "atk-s0510a:2954_3": "viññutaṃ patto pabbajitvā nacirasseva arahattaṃ patvā attano pubbakammaṃ saritvā somanassajāto pubbacaritāpadānaṃ",
  "atk-s0510a:2954_4": "pakāsento candabhāgānadītīretiādimāha.",
  "atk-s0510a:2954_5": "Tattha candaṃ manaṃ ruciṃ ajjhāsayaṃ ñatvā viya jātoti cando.",
  "atk-s0510a:2954_6": "Candamaṇḍalena pasannanimmalodakena ubhosu passesu muttādalasadisasantharadhavalapulinatalena ca samannāgatattā candena bhāgā sadisāti candabhāgā,",
  "atk-s0510a:2954_7": "tassā candabhāgāya nadiyā tīre samīpeti attho.",
  "atk-s0510a:2954_8": "Sesaṃ sabbaṃ heṭṭhā vuttanayattā suviññeyyamevāti.",
  "atk-s0510a:2955_0": "Candanapūjanakattheraapadānavaṇṇanā samattā.",
  "atk-s0510a:2956_0": "Aṭṭhamabhāṇavāravaṇṇanā samattā.",
  "atk-s0510a:2957_0": "4. Pupphacchadaniyattheraapadānavaṇṇanā",
  "atk-s0510a:2958_0": "Sunando nāma nāmenātiādikaṃ āyasmato pupphacchadaniyattherassa apadānaṃ.",
  "atk-s0510a:2958_1": "Ayampi purimabuddhesu katādhikāro anekesu bhavesu vivaṭṭūpanissayāni puññāni upacinanto padumuttarassa",
  "atk-s0510a:2958_2": "bhagavato kāle brāhmaṇakule nibbatto viññutaṃ patvā sakasippesu nipphattiṃ patto mahābhogo mahāyaso dānābhirato ahosi.",
  "atk-s0510a:2958_3": "Ekadivasaṃ so “sakalajambudīpe ime yācakā nāma ‘ahaṃ dānaṃ na laddhosmī’ti vattuṃ mā labhantū”ti mahādānaṃ sajjesi.",
  "atk-s0510a:2958_4": "Tadā padumuttaro bhagavā saparivāro ākāsena gacchati.",
  "atk-s0510a:2958_5": "Brāhmaṇo taṃ disvā pasannacitto sakasisse pakkosāpetvā pupphāni āharāpetvā ākāse ukkhipitvā pūjesi.",
  "atk-s0510a:2958_6": "Tāni sakalanagaraṃ chādetvā satta divasāni aṭṭhaṃsu.",
  "atk-s0510a:2959_0": "26.",
  "atk-s0510a:2959_1": "So tena puññakammena devamanussesu sukhaṃ anubhavitvā imasmiṃ buddhuppāde sāvatthiyaṃ ekasmiṃ kulagehe",
  "atk-s0510a:2959_2": "nibbatto saddhājāto pabbajitvā khuraggeyeva arahattaṃ patvā attano pubbakammaṃ saritvā somanassajāto",
  "atk-s0510a:2959_3": "pubbacaritāpadānaṃ pakāsento sunando nāma nāmenātiādimāha.",
  "atk-s0510a:2959_4": "Taṃ heṭṭhā vuttanayattā suviññeyyamevāti.",
  "atk-s0510a:2960_0": "Pupphacchadaniyattheraapadānavaṇṇanā samattā.",
  "atk-s0510a:2961_0": "5. Rahosaññakattheraapadānavaṇṇanā",
  "atk-s0510a:2962_0": "Himavantassāvidūretiādikaṃ āyasmato rahosaññakattherassa apadānaṃ.",
  "atk-s0510a:2962_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto ekasmiṃ buddhasuññakāle",
  "atk-s0510a:2962_2": "majjhimadese brāhmaṇakule nibbatto vuddhimanvāya sakasippesu nipphattiṃ patvā tattha sāraṃ apassanto",
  "atk-s0510a:2962_3": "kevalaṃ udaraṃ pūretvā kodhamadamānādayo akusaleyeva disvā gharāvāsaṃ pahāya himavantaṃ pavisitvā isipabbajjaṃ",
  "atk-s0510a:2962_4": "pabbajitvā anekatāpasasataparivāro vasabhapabbatasamīpe assamaṃ māpetvā tīṇi vassasahassāni himavanteyeva",
  "atk-s0510a:2962_5": "vasamāno “ahaṃ ettakānaṃ sissānaṃ ācariyoti sammato garuṭṭhāniyo garukātabbo vandanīyo,",
  "atk-s0510a:2962_6": "ācariyo me natthī”ti domanassappatto te sabbe sisse sannipātetvā buddhānaṃ abhāve nibbānādhigamābhāvaṃ",
  "atk-s0510a:2962_7": "pakāsetvā sayaṃ ekako raho vivekaṭṭhāneva nisinno buddhassa sammukhā nisinno viya buddhasaññaṃ manasi",
  "atk-s0510a:2962_8": "karitvā buddhārammaṇaṃ pītiṃ uppādetvā sālāyaṃ pallaṅkaṃ ābhujitvā nisinno kālaṃ katvā brahmaloke nibbatti.",
  "atk-s0510a:2963_0": "34.",
  "atk-s0510a:2963_1": "So tattha jhānasukhena ciraṃ vasitvā imasmiṃ buddhuppāde kulagehe nibbatto kāmesu anallīno sattavassiko",
  "atk-s0510a:2963_2": "pabbajitvā khuraggeyeva arahattaṃ patvā chaḷabhiñño hutvā pubbenivāsañāṇena attano pubbakammaṃ saritvā",
  "atk-s0510a:2963_3": "sañjātasomanasso pubbacaritāpadānaṃ pakāsento himavantassāvidūretiādimāha.",
  "atk-s0510a:2963_4": "Vasabho nāma pabbatoti himavantapabbataṃ vinā sesapabbatānaṃ uccatarabhāvena seṭṭhatarabhāvena vasabhoti saṅkhaṃ gato pabbatoti attho.",
  "atk-s0510a:2963_5": "Sesaṃ sabbattha uttānatthamevāti.",
  "atk-s0510a:2964_0": "Rahosaññakattheraapadānavaṇṇanā samattā.",
  "atk-s0510a:2965_0": "6. Campakapupphiyattheraapadānavaṇṇanā",
  "atk-s0510a:2966_0": "Kaṇikāraṃva jotantantiādikaṃ āyasmato campakapupphiyattherassa apadānaṃ.",
  "atk-s0510a:2966_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vessabhussa",
  "atk-s0510a:2966_2": "bhagavato kāle brāhmaṇakule nibbatto vuddhippatto sakasippesu nipphattiṃ patvā tattha sāraṃ apassanto",
  "atk-s0510a:2966_3": "gharāvāsaṃ pahāya tāpasapabbajjaṃ pabbajitvā vanantare vasanto vessabhuṃ bhagavantaṃ uddissa sissehi",
  "atk-s0510a:2966_4": "ānītehi campakapupphehi pūjesi.",
  "atk-s0510a:2966_5": "Bhagavā anumodanaṃ akāsi.",
  "atk-s0510a:2966_6": "So teneva kusalena devamanussesu saṃsaranto ubhayasampattiyo anubhavitvā imasmiṃ buddhuppāde kulagehe",
  "atk-s0510a:2966_7": "nibbatto viññutaṃ pāpuṇitvā pubbavāsanābalena gharāvāse anallīno pabbajitvā nacirasseva arahā ahosi.",
  "atk-s0510a:2967_0": "41.",
  "atk-s0510a:2967_1": "So aparabhāge attano pubbapuññakammaṃ saritvā somanassajāto pubbacaritāpadānaṃ pakāsento kaṇikāraṃva jotantantiādimāha.",
  "atk-s0510a:2967_2": "Tattha kaṇikāranti sakalapattapalāsāni paribhajja pātetvā pupphagahaṇasamaye kaṇṇikābaddho hutvā pupphamakuḷānaṃ",
  "atk-s0510a:2967_3": "gahaṇato kaṇṇikākārena pakatoti kaṇikāro,",
  "atk-s0510a:2967_4": "“kaṇṇikāro”ti vattabbe niruttinayena ekassa pubba ṇa-",
  "atk-s0510a:2967_5": "kārassa lopaṃ katvā “kaṇikāra”nti vuttanti daṭṭhabbaṃ.",
  "atk-s0510a:2967_6": "Taṃ pupphitaṃ kaṇikārarukkhaṃ iva jotantaṃ buddhaṃ addasanti attho.",
  "atk-s0510a:2967_7": "Sesaṃ uttānatthamevāti.",
  "atk-s0510a:2968_0": "Campakapupphiyattheraapadānavaṇṇanā samattā.",
  "atk-s0510a:2969_0": "7. Atthasandassakattheraapadānavaṇṇanā",
  "atk-s0510a:2970_0": "Visālamāḷe āsīnotiādikaṃ āyasmato atthasandassakattherassa apadānaṃ.",
  "atk-s0510a:2970_1": "Ayampi purimabuddhesu katādhikāro anekesu attabhāvesu katapuññūpacayo padumuttarassa bhagavato kāle brāhmaṇakule",
  "atk-s0510a:2970_2": "nibbatto vuddhimanvāya sakasippesu nipphattiṃ patto tattha sāraṃ apassanto gehaṃ pahāya himavantaṃ gantvā",
  "atk-s0510a:2970_3": "ramaṇīye ṭhāne paṇṇasālaṃ katvā paṭivasati,",
  "atk-s0510a:2970_4": "tadā sattānukampāya himavantamāgataṃ padumuttarabhagavantaṃ disvā pasannamānaso pañcaṅgasamannāgato vanditvā thutivacanehi thomesi.",
  "atk-s0510a:2970_5": "So tena puññena yāvatāyukaṃ katvā kālaṅkatvā brahmalokūpago ahosi.",
  "atk-s0510a:2970_6": "So aparabhāge imasmiṃ buddhuppāde kulagehe nibbatto viññutaṃ patto satthu dhammadesanaṃ sutvā paṭiladdhasaddho pabbajitvā arahattaṃ pāpuṇi.",
  "atk-s0510a:2971_0": "47.",
  "atk-s0510a:2971_1": "So attano pubbakammaṃ saritvā somanassajāto pubbacaritāpadānaṃ pakāsento visālamāḷe āsīnotiādimāha.",
  "atk-s0510a:2971_2": "Tattha visālamāḷeti visālaṃ patthaṭaṃ vitthiṇṇaṃ mahantaṃ māḷaṃ visālamāḷaṃ,",
  "atk-s0510a:2971_3": "tasmiṃ visālamāḷe āsīno nisinno ahaṃ lokanāyakaṃ addasanti sambandho.",
  "atk-s0510a:2971_4": "Tesaṃ suviññeyyamevāti.",
  "atk-s0510a:2972_0": "Atthasandassakattheraapadānavaṇṇanā samattā.",
  "atk-s0510a:2973_0": "8. Ekapasādaniyattheraapadānavaṇṇanā",
  "atk-s0510a:2974_0": "Nārado iti me nāmantiādikaṃ āyasmato ekapasādaniyattherassa apadānaṃ.",
  "atk-s0510a:2974_1": "Ayampi purimabuddhesu katādhikāro anekāsu jātīsu katakusalo atthadassissa bhagavato kāle brāhmaṇakule",
  "atk-s0510a:2974_2": "nibbatto kesavoti pākaṭo hutvā viññutaṃ patvā gharāvāsaṃ pahāya pabbajitvā vasanto ekadivasaṃ satthu",
  "atk-s0510a:2974_3": "dhammadesanaṃ sutvā pasannamānaso añjaliṃ paggayha ativiya pītisomanassajāto pakkāmi.",
  "atk-s0510a:2974_4": "So yāvatāyukaṃ ṭhatvā teneva somanassena kālaṃ katvā devesu nibbatto tattha dibbasampattiṃ anubhavitvā",
  "atk-s0510a:2974_5": "manussesu uppanno tattha sampattiyo anubhavitvā imasmiṃ buddhuppāde aññatarasmiṃ kulagehe nibbatto vuddhippatto",
  "atk-s0510a:2974_6": "satthari pasīditvā pabbajito nacirasseva arahā ahosi.",
  "atk-s0510a:2975_0": "55.",
  "atk-s0510a:2975_1": "So aparabhāge attano katakusalakammaṃ saritvā somanassajāto pubbacaritāpadānaṃ pakāsento nārado iti me nāmantiādimāha.",
  "atk-s0510a:2975_2": "Tattha nāradoti jātivasena suddhasarīrattā natthi rajo dhūli malaṃ etassāti nārado, ja-",
  "atk-s0510a:2975_3": "kārassa da-",
  "atk-s0510a:2975_4": "kāraṃ katvā nāradoti kuladattikaṃ nāmaṃ.",
  "atk-s0510a:2975_5": "Kesavoti kisavacchagotte jātattā kesavo nāradakesavo iti maṃ janā vidū jānantīti attho.",
  "atk-s0510a:2975_6": "Sesaṃ pākaṭamevāti.",
  "atk-s0510a:2976_0": "Ekapasādaniyattheraapadānavaṇṇanā samattā.",
  "atk-s0510a:2977_0": "9. Sālapupphadāyakattheraapadānavaṇṇanā",
  "atk-s0510a:2978_0": "Migarājā tadā āsintiādikaṃ āyasmato sālapupphadāyakattherassa apadānaṃ.",
  "atk-s0510a:2978_1": "Ayampi purimabuddhesu katādhikāro tattha tattha bhave katakusalasañcayo kenaci kammacchiddena himavante sīhayoniyaṃ nibbatto anekasīhaparivāro vihāsi.",
  "atk-s0510a:2978_2": "Tadā sikhī bhagavā tassānukampāya himavantaṃ agamāsi.",
  "atk-s0510a:2978_3": "Sīho taṃ upagataṃ disvā pasannamānaso sākhābhaṅgena sakaṇṇikasālapupphaṃ gahetvā pūjesi.",
  "atk-s0510a:2978_4": "Bhagavā tassa anumodanaṃ akāsi.",
  "atk-s0510a:2979_0": "60.",
  "atk-s0510a:2979_1": "So tena puññena devamanussesu saṃsaranto ubhayasampattiyo anubhavitvā imasmiṃ buddhuppāde ekasmiṃ kulagehe",
  "atk-s0510a:2979_2": "nibbatto viññutaṃ patvā satthari pasanno pabbajitvā arahattaṃ patto attano pubbakammaṃ saritvā somanassajāto",
  "atk-s0510a:2979_3": "pubbacaritāpadānaṃ pakāsento migarājā tadā āsintiādimāha.",
  "atk-s0510a:2979_4": "Tattha maraṇaṃ gacchantīti migā,",
  "atk-s0510a:2979_5": "atha vā ghāsaṃ magganti gavesantīti migā,",
  "atk-s0510a:2979_6": "migānaṃ rājā migarājā.",
  "atk-s0510a:2979_7": "Sakalacatuppadānaṃ rājabhāve satipi gāthābandhasukhatthaṃ mige ādiṃ katvā migarājāti vuttaṃ.",
  "atk-s0510a:2979_8": "Yadā bhagavantaṃ disvā sapupphaṃ sālasākhaṃ bhañjitvā pūjesiṃ,",
  "atk-s0510a:2979_9": "tadā ahaṃ migarājā ahosinti attho.",
  "atk-s0510a:2980_0": "62. Sakosaṃ pupphamāharinti sakaṇṇikaṃ sālapupphaṃ āhariṃ pūjesinti attho. Sesaṃ uttānatthamevāti.",
  "atk-s0510a:2981_0": "Sālapupphadāyakattheraapadānavaṇṇanā samattā.",
  "atk-s0510a:2982_0": "10. Piyālaphaladāyakattheraapadānavaṇṇanā",
  "atk-s0510a:2983_0": "Parodhako tadā āsintiādikaṃ āyasmato piyālaphaladāyakattherassa apadānaṃ.",
  "atk-s0510a:2983_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto sikhissa",
  "atk-s0510a:2983_2": "bhagavato kāle nesādakule nibbatto himavante ekasmiṃ pabbhāre mige vadhitvā jīvikaṃ kappetvā vasati.",
  "atk-s0510a:2983_3": "Tasmiṃ kāle tattha gataṃ sikhiṃ bhagavantaṃ disvā pasannamānaso sāyaṃ pātaṃ namassamāno kañci deyyadhammaṃ",
  "atk-s0510a:2983_4": "apassanto madhurāni piyālaphalāni uccinitvā adāsi.",
  "atk-s0510a:2983_5": "Bhagavā tāni paribhuñji.",
  "atk-s0510a:2983_6": "So nesādo buddhārammaṇāya pītiyā nirantaraṃ phuṭṭhasarīro pāpakamme virattacitto mūlaphalāhāro nacirasseva kālaṃ katvā devaloke nibbatti.",
  "atk-s0510a:2984_0": "66.",
  "atk-s0510a:2984_1": "So tattha dibbasampattiyo anubhavitvā manussesu ca anekavidhasampattiyo anubhavitvā imasmiṃ buddhuppāde",
  "atk-s0510a:2984_2": "gahapatikule nibbatto viññutaṃ patto gharāvāsaṃ saṇṭhapetvā tattha anabhirato gehaṃ pahāya satthu santike",
  "atk-s0510a:2984_3": "pabbajitvā vipassanaṃ vaḍḍhetvā nacirasseva arahattaṃ patto attano kataphaladānakammaṃ saritvā somanassajāto",
  "atk-s0510a:2984_4": "pubbacaritāpadānaṃ pakāsento parodhako tadā āsintiādimāha.",
  "atk-s0510a:2984_5": "Tattha yadā ahaṃ piyālaphalaṃ datvā cittaṃ pasādesiṃ,",
  "atk-s0510a:2984_6": "tadā ahaṃ parodhako āsinti sambandho.",
  "atk-s0510a:2984_7": "Parodhakoti parasattarodhako vihesako.",
  "atk-s0510a:2984_8": "“Pararodhako”ti vattabbe pubbassa ra-",
  "atk-s0510a:2984_9": "kārassa lopaṃ katvā “parodhako”ti vuttaṃ.",
  "atk-s0510a:2985_0": "69.",
  "atk-s0510a:2985_1": "Paricāriṃ vināyakanti taṃ nibbānapāpakaṃ satthāraṃ, “bhante,",
  "atk-s0510a:2985_2": "imaṃ phalaṃ paribhuñjathā”ti pavāriṃ nimantesiṃ ārādhesinti attho.",
  "atk-s0510a:2985_3": "Sesaṃ suviññeyyamevāti.",
  "atk-s0510a:2986_0": "Piyālaphaladāyakattheraapadānavaṇṇanā samattā.",
  "atk-s0510a:2987_0": "Cuddasamavaggavaṇṇanā samattā.",
  "atk-s0510a:2988_0": "15. Chattavaggo",
  "atk-s0510a:2989_0": "1. Atichattiyattheraapadānavaṇṇanā",
  "atk-s0510a:2990_0": "Parinibbute bhagavatītiādikaṃ āyasmato atichattiyattherassa apadānaṃ.",
  "atk-s0510a:2990_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2990_2": "bhagavato kāle ekasmiṃ kulagehe nibbatto dharamānassa bhagavato adiṭṭhattā parinibbutakāle “aho mama",
  "atk-s0510a:2990_3": "parihānī”ti cintetvā “mama jātiṃ saphalaṃ karissāmī”ti katasanniṭṭhāno chattādhichattaṃ kāretvā tassa",
  "atk-s0510a:2990_4": "bhagavato sarīradhātuṃ nihitadhātugabbhaṃ pūjesi.",
  "atk-s0510a:2990_5": "Aparabhāge pupphacchattaṃ kāretvā tameva dhātugabbhaṃ pūjesi.",
  "atk-s0510a:2990_6": "So teneva puññena devamanussesu saṃsaranto ubhayasampattiyo anubhavitvā imasmiṃ buddhuppāde gahapatikule",
  "atk-s0510a:2990_7": "nibbatto viññutaṃ patto satthari pasanno pabbajitvā kammaṭṭhānaṃ gahetvā vāyamanto nacirasseva arahattaṃ pāpuṇi.",
  "atk-s0510a:2991_0": "1.",
  "atk-s0510a:2991_1": "So attano pubbakammaṃ saritvā somanassajāto pubbacaritāpadānaṃ pakāsento parinibbute bhagavatītiādimāha.",
  "atk-s0510a:2991_2": "Tattha chattātichattanti chādiyati saṃvariyati ātapādinti chattaṃ,",
  "atk-s0510a:2991_3": "chattassa atichattaṃ chattassa upari katachattaṃ chattātichattaṃ,",
  "atk-s0510a:2991_4": "chattassa uparūpari chattanti attho.",
  "atk-s0510a:2991_5": "Thūpamhi abhiropayinti thūpiyati rāsikarīyatīti thūpo,",
  "atk-s0510a:2991_6": "atha vā thūpati thirabhāvena vuddhiṃ virūḷhiṃ vepullaṃ āpajjamāno patiṭṭhātīti thūpo,",
  "atk-s0510a:2991_7": "tasmiṃ thūpamhi mayā kāritaṃ chattaṃ uparūpari ṭhapanavasena abhi visesena āropayiṃ pūjesinti attho.",
  "atk-s0510a:2992_0": "2.",
  "atk-s0510a:2992_1": "Pupphacchadanaṃ katvānāti vikasitehi sugandhehi anekehi phupphehi chadanaṃ chattupari vitānaṃ katvā pūjesinti attho.",
  "atk-s0510a:2992_2": "Sesaṃ sabbattha uttānatthamevāti.",
  "atk-s0510a:2993_0": "Atichattiyattheraapadānavaṇṇanā samattā.",
  "atk-s0510a:2994_0": "2. Thambhāropakattheraapadānavaṇṇanā",
  "atk-s0510a:2995_0": "Nibbute lokanāthamhītiādikaṃ āyasmato thambhāropakattherassa apadānaṃ.",
  "atk-s0510a:2995_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto dhammadassissa",
  "atk-s0510a:2995_2": "bhagavato kāle kulagehe nibbatto saddho pasanno parinibbute bhagavati tassa bhagavato dhātugabbhamāḷake",
  "atk-s0510a:2995_3": "thambhaṃ nikhanitvā dhajaṃ āropesi.",
  "atk-s0510a:2995_4": "Bahūni jātisumanapupphāni ganthitvā nisseṇiyā ārohitvā pūjesi.",
  "atk-s0510a:2996_0": "5.",
  "atk-s0510a:2996_1": "So yāvatāyukaṃ ṭhatvā kālaṃ katvā devamanussesu saṃsaranto ubhayasampattiyo anubhavitvā sabbattha pūjito",
  "atk-s0510a:2996_2": "imasmiṃ buddhuppāde ekasmiṃ kulagehe nibbatto daharakālato pabhuti pūjanīyo sāsane baddhasaddho pabbajitvā",
  "atk-s0510a:2996_3": "saha paṭisambhidāhi arahattaṃ patto attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2996_4": "nibbute lokanāthamhītiādimāha.",
  "atk-s0510a:2996_5": "Tattha nibbute lokanāthamhīti sakalalokassa nāthe padhānabhūte paṭisaraṇe ca satthari khandhaparinibbānena",
  "atk-s0510a:2996_6": "nibbute nibbutadīpasikhā viya adassanaṃ gateti attho.",
  "atk-s0510a:2996_7": "Dhammadassīnarāsabheti catusaccadhammaṃ passatīti dhammadassī,",
  "atk-s0510a:2996_8": "atha vā satipaṭṭhānādike sattatiṃsabodhipakkhiyadhamme dassanasīlo passanasīloti dhammadassī,",
  "atk-s0510a:2996_9": "narānaṃ āsabho pavaro uttamoti narāsabho,",
  "atk-s0510a:2996_10": "dhammadassī ca so narāsabho ceti dhammadassīnarāsabho,",
  "atk-s0510a:2996_11": "tasmiṃ dhammadassīnarāsabhe.",
  "atk-s0510a:2996_12": "Āropesiṃ dhajaṃ thambhanti cetiyamāḷake thambhaṃ nikhanitvā tattha dhajaṃ āropesiṃ bandhitvā ṭhapesinti attho.",
  "atk-s0510a:2997_0": "6.",
  "atk-s0510a:2997_1": "Nisseṇiṃ māpayitvānāti nissāya taṃ iṇanti gacchanti ārohanti uparīti nisseṇi,",
  "atk-s0510a:2997_2": "taṃ nisseṇiṃ māpayitvā kāretvā bandhitvā thūpaseṭṭhaṃ samāruhinti sambandho.",
  "atk-s0510a:2997_3": "Jātipupphaṃ gahetvānāti jāyamānameva janānaṃ sundaraṃ manaṃ karotīti jātisumanaṃ,",
  "atk-s0510a:2997_4": "jātisumanameva pupphaṃ “jātisumanapuppha”nti vattabbe gāthābandhasukhatthaṃ sumanasaddassa lopaṃ katvā “jātipuppha”nti vuttaṃ,",
  "atk-s0510a:2997_5": "taṃ jātisumanapupphaṃ gahetvā ganthitvā thūpamhi āropayiṃ,",
  "atk-s0510a:2997_6": "āropetvā pūjesinti attho.",
  "atk-s0510a:2997_7": "Sesaṃ suviññeyyamevāti.",
  "atk-s0510a:2998_0": "Thambhāropakattheraapadānavaṇṇanā samattā.",
  "atk-s0510a:2999_0": "3. Vedikārakattheraapadānavaṇṇanā",
  "atk-s0510a:3000_0": "Nibbute lokanāthamhītiādikaṃ āyasmato vedikārakattherassa apadānaṃ.",
  "atk-s0510a:3000_1": "Ayampi purimajinavaresu katādhikāro tattha tattha bhave vivaṭṭūpanissayāni puññāni upacinanto piyadassissa",
  "atk-s0510a:3000_2": "bhagavato kāle vibhavasampanne ekasmiṃ kule nibbatto viññutaṃ patvā gharāvāsaṃ saṇṭhapetvā nibbute satthari",
  "atk-s0510a:3000_3": "pasanno tassa cetiye valayaṃ kāresi,",
  "atk-s0510a:3000_4": "sattahi ratanehi paripūretvā mahāpūjaṃ kāresi.",
  "atk-s0510a:3000_5": "So tena puññena devamanussesu saṃsaranto anekesu jātisatasahassesu pūjanīyo mahaddhano mahābhogo ubhayasukhaṃ",
  "atk-s0510a:3000_6": "anubhavitvā imasmiṃ buddhuppāde kulagehe nibbatto vibhavasampanno pabbajitvā vāyamanto nacirasseva arahā ahosi.",
  "atk-s0510a:3001_0": "10.",
  "atk-s0510a:3001_1": "So ekadivasaṃ attano pubbe katakusalaṃ saritvā somanassajāto pubbacaritāpadānaṃ pakāsento nibbute lokanāthamhītiādimāha.",
  "atk-s0510a:3001_2": "Taṃ heṭṭhā vuttatthameva.",
  "atk-s0510a:3001_3": "Piyadassīnaruttameti piyaṃ somanassākāraṃ dassanaṃ yassa so piyadassī,",
  "atk-s0510a:3001_4": "ārohapariṇāhadvattiṃsamahāpurisalakkhaṇaasītānubyañjanabyāmappabhāmaṇḍalehi sādhu mahājanappasādaṃ janayanākāradassanoti attho.",
  "atk-s0510a:3001_5": "Narānaṃ uttamoti naruttamo,",
  "atk-s0510a:3001_6": "piyadassī ca so naruttamo ceti piyadassīnaruttamo,",
  "atk-s0510a:3001_7": "tasmiṃ piyadassīnaruttame nibbute dhātugabbhamhi muttavediṃ ahaṃ akāsinti sambandho.",
  "atk-s0510a:3001_8": "Pupphādhāratthāya pariyosāne vedikāvalayaṃ akāsinti attho.",
  "atk-s0510a:3002_0": "11.",
  "atk-s0510a:3002_1": "Maṇīhi parivāretvāti maṇati jotati pabhāsatīti maṇi,",
  "atk-s0510a:3002_2": "atha vā janānaṃ manaṃ pūrento somanassaṃ karonto ito gato pavattoti maṇi,",
  "atk-s0510a:3002_3": "jātiraṅgamaṇiveḷuriyamaṇiādīhi anekehi maṇīhi katavedikāvalayaṃ parivāretvā uttamaṃ mahāpūjaṃ akāsinti attho.",
  "atk-s0510a:3002_4": "Sesaṃ uttānatthamevāti.",
  "atk-s0510a:3003_0": "Vedikārakattheraapadānavaṇṇanā samattā.",
  "atk-s0510a:3004_0": "4. Saparivāriyattheraapadānavaṇṇanā",
  "atk-s0510a:3005_0": "Padumuttaro nāma jinotiādikaṃ āyasmato saparivāriyattherassa apadānaṃ.",
  "atk-s0510a:3005_1": "Ayampi purimabuddhesu katādhikāro anekāsu jātīsu vivaṭṭūpanissayāni puññāni upacinanto padumuttarassa",
  "atk-s0510a:3005_2": "bhagavato kāle kulagehe nibbatto viññutaṃ patto mahaddhano mahābhogo ahosi.",
  "atk-s0510a:3005_3": "Atha padumuttare bhagavati parinibbute mahājano tassa dhātuṃ nidahitvā mahantaṃ cetiyaṃ kāretvā pūjesi.",
  "atk-s0510a:3005_4": "Tasmiṃ kāle ayaṃ upāsako tassupari candanasārena cetiyagharaṃ karitvā mahāpūjaṃ akāsi.",
  "atk-s0510a:3005_5": "So teneva puññena devamanussesu saṃsaranto ubhayasampattiyo anubhavitvā imasmiṃ buddhuppāde ekasmiṃ kulagehe",
  "atk-s0510a:3005_6": "nibbatto vuddhimanvāya kusalaṃ katvā saddhāya sāsane pabbajitvā nacirasseva arahā ahosi.",
  "atk-s0510a:3006_0": "15- 8.",
  "atk-s0510a:3006_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādimāha.",
  "atk-s0510a:3006_2": "Tattha omattanti lāmakabhāvaṃ nīcabhāvaṃ dukkhitabhāvaṃ vā na passāmi na jānāmi,",
  "atk-s0510a:3006_3": "na diṭṭhapubbo mayā nīcabhāvoti attho.",
  "atk-s0510a:3006_4": "Sesaṃ pākaṭamevāti.",
  "atk-s0510a:3007_0": "Saparivāriyattheraapadānavaṇṇanā samattā.",
  "atk-s0510a:3008_0": "5. Umāpupphiyattheraapadānavaṇṇanā",
  "atk-s0510a:3009_0": "Nibbute lokamahitetiādikaṃ āyasmato umāpupphiyattherassa apadānaṃ.",
  "atk-s0510a:3009_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:3009_2": "bhagavato kāle kulagehe nibbatto vuddhippatto gharāvāsaṃ saṇṭhapetvā vasanto nibbutassa bhagavato cetiyamahe",
  "atk-s0510a:3009_3": "vattamāne indanīlamaṇivaṇṇaṃ umāpupphaṃ gahetvā pūjesi.",
  "atk-s0510a:3009_4": "So tena puññena sugatīsuyeva saṃsaranto dibbamānusasampattiyo anubhavitvā uppannuppannabhave bahulaṃ nīlavaṇṇo jātisampanno vibhavasampanno ahosi.",
  "atk-s0510a:3009_5": "So imasmiṃ buddhuppāde vibhavasampanne ekasmiṃ kulagehe nibbatto viññutaṃ patvā saddhājāto pabbajito nacirasseva arahattaṃ pāpuṇi.",
  "atk-s0510a:3010_0": "21.",
  "atk-s0510a:3010_1": "So pubbakammaṃ saritvā somanassajāto pubbacaritāpadānaṃ pakāsento nibbute lokamahitetiādi vuttaṃ.",
  "atk-s0510a:3010_2": "Tattha lokamahiteti lokehi mahito pūjitoti lokamahito,",
  "atk-s0510a:3010_3": "tasmiṃ lokamahite siddhatthamhi bhagavati parinibbuteti sambandho.",
  "atk-s0510a:3010_4": "Āhutīnaṃpaṭiggaheti āhutino vuccanti pūjāsakkārā,",
  "atk-s0510a:3010_5": "tesaṃ āhutīnaṃ paṭiggahetuṃ arahatīti āhutīnaṃpaṭiggaho,",
  "atk-s0510a:3010_6": "aluttakitantasamāso,",
  "atk-s0510a:3010_7": "tasmiṃ āhutīnaṃpaṭiggahe bhagavati parinibbuteti attho.",
  "atk-s0510a:3011_0": "22.",
  "atk-s0510a:3011_1": "Umāpupphanti uddhamuddhaṃ nīlapabhaṃ muñcamānaṃ pupphati vikasatīti umāpupphaṃ,",
  "atk-s0510a:3011_2": "taṃ umāpupphaṃ gahetvā cetiye pūjaṃ akāsinti attho.",
  "atk-s0510a:3011_3": "Sesaṃ uttānatthamevāti.",
  "atk-s0510a:3012_0": "Umāpupphiyattheraapadānavaṇṇanā samattā.",
  "atk-s0510a:3013_0": "6. Anulepadāyakattheraapadānavaṇṇanā",
  "atk-s0510a:3014_0": "Anomadassīmuninotiādikaṃ āyasmato anulepadāyakattherassa apadānaṃ.",
  "atk-s0510a:3014_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto anomadassissa",
  "atk-s0510a:3014_2": "bhagavato kāle kulagehe nibbatto mahaddhano mahābhogo tassa bhagavato bodhirukkhassa vedikāvalayaṃ kāretvā",
  "atk-s0510a:3014_3": "sudhākammañca kāretvā vālukasantharaṇaṃ daddaḷhamānaṃ rajatavimānamiva kāresi.",
  "atk-s0510a:3014_4": "So tena puññena sukhappatto uppannuppannabhave rajatavimānarajatageharajatapāsādesu sukhamanubhavitvā",
  "atk-s0510a:3014_5": "imasmiṃ buddhuppāde kulagehe nibbatto viññutaṃ patvā satthari pasanno pabbajitvā vipassanamanuyutto nacirasseva",
  "atk-s0510a:3014_6": "arahā ahosi.",
  "atk-s0510a:3015_0": "26.",
  "atk-s0510a:3015_1": "So aparabhāge “kiṃ nu kho kusalaṃ katvā mayā ayaṃ viseso adhigato”ti pubbenivāsānussatiñāṇena paṭipāṭiyā",
  "atk-s0510a:3015_2": "anussaritvā pubbe katakusalaṃ jānitvā somanassajāto pubbacaritāpadānaṃ pakāsento anomadassīmuninotiādimāha.",
  "atk-s0510a:3015_3": "Tattha anomaṃ alāmakaṃ dassanaṃ dassanīyaṃ sarīraṃ yassa so anomadassī,",
  "atk-s0510a:3015_4": "dvattiṃsamahāpurisalakkhaṇaasītānubyañjanabyāmappabhāsamujjalavirājitasarīrattā sundaradassanoti attho.",
  "atk-s0510a:3015_5": "Sudhāya piṇḍaṃ datvānāti bodhighare vedikāvalayaṃ kāretvā sakale bodhighare sudhālepanaṃ katvāti attho.",
  "atk-s0510a:3015_6": "Pāṇikammaṃ akāsahanti sārakaṭṭhena phalakapāṇiyo katvā tāhi pāṇīhi maṭṭhakammaṃ akāsinti attho.",
  "atk-s0510a:3015_7": "Sesaṃ suviññeyyamevāti.",
  "atk-s0510a:3016_0": "Anulepadāyakattheraapadānavaṇṇanā samattā.",
  "atk-s0510a:3017_0": "7. Maggadāyakattheraapadānavaṇṇanā",
  "atk-s0510a:3018_0": "Uttaritvāna nadikantiādikaṃ āyasmato maggadāyakattherassa apadānaṃ.",
  "atk-s0510a:3018_1": "Ayampi purimajinavaresu katādhikāro anekesu bhavesu nibbānādhigamatthāya puññāni upacinanto siddhatthassa",
  "atk-s0510a:3018_2": "bhagavato kāle lokasammate kule nibbatto vuddhimanvāya gharāvāsaṃ vasanto ekadivasaṃ bhagavantaṃ ekaṃ",
  "atk-s0510a:3018_3": "nadiṃ uttaritvā vanantaraṃ gacchantaṃ disvā pasannamānaso “idāni mayā bhagavato maggaṃ samaṃ kātuṃ vaṭṭatī”ti",
  "atk-s0510a:3018_4": "cintetvā kudālañca piṭakañca ādāya bhagavato gamanamaggaṃ samaṃ katvā vālukaṃ okiritvā bhagavato pāde vanditvā, “bhante,",
  "atk-s0510a:3018_5": "iminā maggālaṅkārakaraṇena nibbattanibbattaṭṭhāne pūjanīyo bhaveyyaṃ,",
  "atk-s0510a:3018_6": "nibbānañca pāpuṇeyya”nti patthanaṃ akāsi.",
  "atk-s0510a:3018_7": "Bhagavā “yathādhippāyaṃ samijjhatū”ti anumodanaṃ vatvā pakkāmi.",
  "atk-s0510a:3019_0": "32- 3.",
  "atk-s0510a:3019_1": "So tena puññena devamanussesu saṃsaranto sabbattha pūjito ahosi.",
  "atk-s0510a:3019_2": "Imasmiṃ pana buddhuppāde pākaṭe ekasmiṃ kule nibbatto satthari pasanno pabbajitvā vipassanaṃ vaḍḍhetvā",
  "atk-s0510a:3019_3": "nacirasseva arahattaṃ patvā attano pubbakammaṃ paccakkhato ñatvā somanassajāto pubbacaritāpadānaṃ pakāsento",
  "atk-s0510a:3019_4": "uttaritvāna nadikantiādimāha.",
  "atk-s0510a:3019_5": "Tattha nadati saddaṃ karoti gacchatīti nadī,",
  "atk-s0510a:3019_6": "nadīyeva nadikā,",
  "atk-s0510a:3019_7": "taṃ nadikaṃ uttaritvā atikkamitvāti attho.",
  "atk-s0510a:3019_8": "Kudālapiṭakamādāyāti ku vuccati pathavī,",
  "atk-s0510a:3019_9": "taṃ vidālane padālane chindane alanti kudālaṃ,",
  "atk-s0510a:3019_10": "piṭakaṃ vuccati paṃsuvālikādivāhakaṃ,",
  "atk-s0510a:3019_11": "tālapaṇṇavettalatādīhi katabhājanaṃ,",
  "atk-s0510a:3019_12": "kudālañca piṭakañca kudālapiṭakaṃ,",
  "atk-s0510a:3019_13": "taṃ ādāya gahetvāti attho.",
  "atk-s0510a:3019_14": "Sesaṃ uttānatthamevāti.",
  "atk-s0510a:3020_0": "Maggadāyakattheraapadānavaṇṇanā samattā.",
  "atk-s0510a:3021_0": "8. Phalakadāyakattheraapadānavaṇṇanā",
  "atk-s0510a:3022_0": "Yānakāro pure āsintiādikaṃ āyasmato phalakadāyakattherassa apadānaṃ.",
  "atk-s0510a:3022_1": "Ayampi purimabuddhesu katādhikāro anekesu attabhāvesu katapuññasambhāro siddhatthassa bhagavato kāle",
  "atk-s0510a:3022_2": "vaḍḍhakikule nibbatto ratanattaye pasanno candanena ālambanaphalakaṃ katvā bhagavato adāsi.",
  "atk-s0510a:3022_3": "Bhagavā tassānumodanaṃ akāsi.",
  "atk-s0510a:3023_0": "37.",
  "atk-s0510a:3023_1": "So tena puññena devamanussesu saṃsaranto sabbattha kāle cittasukhapīṇito ubhayasampattiyo anubhavitvā",
  "atk-s0510a:3023_2": "imasmiṃ buddhuppāde kulagehe nibbatto viññutaṃ patvā satthu dhammadesanaṃ sutvā sañjātappasādo pabbajitvā",
  "atk-s0510a:3023_3": "vāyamanto nacirasseva saha paṭisambhidāhi arahattaṃ patvā attano pubbakammaṃ saritvā somanassajāto pubbacaritāpadānaṃ",
  "atk-s0510a:3023_4": "pakāsento yānakāro pure āsintiādimāha.",
  "atk-s0510a:3023_5": "Tattha yānakāroti yanti etena icchiticchitaṭṭhānanti yānaṃ,",
  "atk-s0510a:3023_6": "taṃ karotīti yānakāro,",
  "atk-s0510a:3023_7": "pure buddhadassanasamaye ahaṃ yānakāro āsiṃ ahosinti attho.",
  "atk-s0510a:3023_8": "Candanaṃ phalakaṃ katvāti candati pariḷāhaṃ vūpasametīti candanaṃ.",
  "atk-s0510a:3023_9": "Atha vā candanti sugandhavāsanatthaṃ sarīraṃ vilimpanti etenāti candanaṃ,",
  "atk-s0510a:3023_10": "taṃ ālambanaphalakaṃ katvā.",
  "atk-s0510a:3023_11": "Lokabandhunoti sakalalokassa bandhu ñātibhūtoti lokabandhu,",
  "atk-s0510a:3023_12": "tassa lokabandhuno satthussa adāsinti attho.",
  "atk-s0510a:3023_13": "Sesaṃ suviññeyyamevāti.",
  "atk-s0510a:3024_0": "Phalakadāyakattheraapadānavaṇṇanā samattā.",
  "atk-s0510a:3025_0": "9. Vaṭaṃsakiyattheraapadānavaṇṇanā",
  "atk-s0510a:3026_0": "Sumedho nāma nāmenātiādikaṃ āyasmato vaṭaṃsakiyattherassa apadānaṃ.",
  "atk-s0510a:3026_1": "Ayampi purimamunindesu katādhikāro tattha tattha bhave vivaṭṭūpanissayāni puññāni upacinanto sumedhassa",
  "atk-s0510a:3026_2": "bhagavato kāle kulagehe nibbatto viññutaṃ patto gharāvāsaṃ saṇṭhapetvā tattha ādīnavaṃ disvā gehaṃ pahāya",
  "atk-s0510a:3026_3": "tāpasapabbajjaṃ pabbajitvā mahāvane vihāsi.",
  "atk-s0510a:3026_4": "Tasmiṃ samaye sumedho bhagavā vivekakāmatāya taṃ vanaṃ sampāpuṇi.",
  "atk-s0510a:3026_5": "Atha so tāpaso bhagavantaṃ disvā pasannamānaso vikasitaṃ saḷalapupphaṃ gahetvā vaṭaṃsakākārena ganthetvā bhagavato pādamūle ṭhapetvā pūjesi.",
  "atk-s0510a:3026_6": "Bhagavā tassa cittappasādatthāya anumodanamakāsi.",
  "atk-s0510a:3026_7": "So tena puññena devamanussesu saṃsaranto ubhayasampattiyo anubhavitvā imasmiṃ buddhuppāde vibhavasampanne",
  "atk-s0510a:3026_8": "kule jāto vuddhimanvāya saddho pasanno pabbajitvā nacirasseva arahā ahosi.",
  "atk-s0510a:3027_0": "43.",
  "atk-s0510a:3027_1": "So aparabhāge pubbakammaṃ saritvā somanassajāto pubbacaritāpadānaṃ pakāsento sumedho nāma nāmenātiādi vuttaṃ.",
  "atk-s0510a:3027_2": "Vivekamanubrūhantoti janākiṇṇataṃ pahāya janavivekaṃ cittavivekañca anubrūhanto vaḍḍhento bahulīkaronto mahāvanaṃ ajjhogāhi pāvisīti attho.",
  "atk-s0510a:3027_3": "Sesaṃ uttānatthamevāti.",
  "atk-s0510a:3028_0": "Vaṭaṃsakiyattheraapadānavaṇṇanā samattā.",
  "atk-s0510a:3029_0": "10. Pallaṅkadāyakattheraapadānavaṇṇanā",
  "atk-s0510a:3030_0": "Sumedhassa bhagavatotiādikaṃ āyasmato pallaṅkadāyakattherassa apadānaṃ.",
  "atk-s0510a:3030_1": "Ayampi purimabuddhesu katādhikāro anekesu bhavesu nibbānādhigamatthāya katapuññūpacayo sumedhassa bhagavato",
  "atk-s0510a:3030_2": "kāle gahapatikule nibbatto vuddhimanvāya mahābhogasampanno satthari pasīditvā dhammaṃ sutvā tassa satthuno",
  "atk-s0510a:3030_3": "sattaratanamayaṃ pallaṅkaṃ kāretvā mahantaṃ pūjaṃ akāsi.",
  "atk-s0510a:3030_4": "So tena puññena devamanussesu saṃsaranto sabbattha pūjito ahosi.",
  "atk-s0510a:3030_5": "So anukkamena imasmiṃ buddhuppāde vibhavasampanne ekasmiṃ kule nibbatto viññutaṃ patto gharāvāsaṃ saṇṭhapetvā",
  "atk-s0510a:3030_6": "satthu dhammadesanaṃ sutvā pasanno pabbajitvā nacirasseva arahattaṃ patvā pubbe katapuññanāmena pallaṅkadāyakattheroti",
  "atk-s0510a:3030_7": "pākaṭo ahosi.",
  "atk-s0510a:3030_8": "Heṭṭhā viya uparipi pubbe katapuññanāmena therānaṃ nāmāni evameva veditabbāni.",
  "atk-s0510a:3031_0": "47.",
  "atk-s0510a:3031_1": "So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento sumedhassa bhagavatotiādimāha.",
  "atk-s0510a:3031_2": "Pallaṅko hi mayā dinnoti pallaṅkaṃ ūrubaddhāsanaṃ katvā yattha upavīsanti nisīdanti,",
  "atk-s0510a:3031_3": "so pallaṅkoti vuccati,",
  "atk-s0510a:3031_4": "so pallaṅko sattaratanamayo mayā dinno pūjitoti attho.",
  "atk-s0510a:3031_5": "Sauttarasapacchadoti saha uttaracchadena saha pacchadena sauttarasapacchado,",
  "atk-s0510a:3031_6": "uparivitānaṃ bandhitvā āsanaṃ uttamavatthehi acchādetvāti attho.",
  "atk-s0510a:3031_7": "Sesaṃ pākaṭamevāti.",
  "atk-s0510a:3032_0": "Pallaṅkadāyakattheraapadānavaṇṇanā samattā.",
  "atk-s0510a:3033_0": "Pannarasamavaggavaṇṇanā samattā.",
  "atk-s0510a:3034_0": "16. Bandhujīvakavaggo",
  "atk-s0510a:3035_0": "1. Bandhujīvakattheraapadānavaṇṇanā",
  "atk-s0510a:3036_0": "Candaṃva vimalaṃ suddhantiādikaṃ āyasmato bandhujīvakattherassa apadānaṃ.",
  "atk-s0510a:3036_1": "Ayampāyasmā purimabuddhesu katādhikāro tattha tattha bhave vivaṭṭūpanissayāni puññāni upacinanto sikhissa",
  "atk-s0510a:3036_2": "bhagavato kāle kulagehe nibbatto viññutaṃ patto gharāvāsaṃ saṇṭhapetvā vasanto sikhissa bhagavato rūpakāyasampattiṃ",
  "atk-s0510a:3036_3": "disvā pasannamānaso bandhujīvakapupphāni gahetvā bhagavato pādamūle pūjesi.",
  "atk-s0510a:3036_4": "Bhagavā tassa cittappasādavaḍḍhanatthāya anumodanamakāsi.",
  "atk-s0510a:3036_5": "So yāvatāyutaṃ ṭhatvā teneva puññena devaloke nibbatto cha kāmāvacarasampattiyo anubhavitvā manussesu",
  "atk-s0510a:3036_6": "ca cakkavattiādisampattiyo anubhavitvā imassa amhākaṃ sammāsambuddhassa uppannakāle gahapatikule nibbatto",
  "atk-s0510a:3036_7": "rūpaggayasaggappatto satthu dhammadesanaṃ sutvā saddhājāto gehaṃ pahāya pabbajito arahattaṃ pāpuṇi.",
  "atk-s0510a:3037_0": "1.",
  "atk-s0510a:3037_1": "So pubbenivāsañāṇena pubbe katakusalakammaṃ anussaritvā somanassajāto pubbacaritāpadānaṃ pakāsento candaṃva vimalaṃ suddhantiādimāha.",
  "atk-s0510a:3037_2": "Tattha candaṃva vimalaṃ suddhanti abbhā, mahikā, dhumo, rajo,",
  "atk-s0510a:3037_3": "rāhūti imehi upakkilesamalehi vimuttaṃ candaṃ iva diyaḍḍhasahassupakkilesamalānaṃ pahīnattā vimalaṃ nikkilesattā",
  "atk-s0510a:3037_4": "suddhaṃ pasannaṃ sikhiṃ sambuddhanti sambandho.",
  "atk-s0510a:3037_5": "Kilesakaddamānaṃ abhāvena anāvilaṃ.",
  "atk-s0510a:3037_6": "Nandībhavasaṅkhātāya balavasnehāya parisamantato khīṇattā nandībhavaparikkhīṇaṃ.",
  "atk-s0510a:3037_7": "Tiṇṇaṃ loketi lokattayato tiṇṇaṃ uttiṇṇaṃ atikkantaṃ.",
  "atk-s0510a:3037_8": "Visattikanti visattikaṃ vuccati taṇhā,",
  "atk-s0510a:3037_9": "nittaṇhanti attho.",
  "atk-s0510a:3038_0": "2.",
  "atk-s0510a:3038_1": "Nibbāpayantaṃ janatanti dhammavassaṃ vassanto janataṃ janasamūhaṃ kilesapariḷāhābhāvena nibbāpayantaṃ vūpasamentaṃ.",
  "atk-s0510a:3038_2": "Sayaṃ saṃsārato tiṇṇaṃ,",
  "atk-s0510a:3038_3": "sabbasatte saṃsārato tārayantaṃ atikkamentaṃ catunnaṃ saccānaṃ munanato jānanato muniṃ sikhiṃ sambuddhanti sambandho.",
  "atk-s0510a:3038_4": "Vanasmiṃ jhāyamānanti ārammaṇūpanijjhānalakkhaṇūpanijjhānehi jhāyantaṃ cintentaṃ cittena bhāventaṃ vanamajjheti attho.",
  "atk-s0510a:3038_5": "Ekaggaṃ ekaggacittaṃ susamāhitaṃ suṭṭhu ārammaṇe āhitaṃ ṭhapitacittaṃ sikhiṃ muniṃ disvāti sambandho.",
  "atk-s0510a:3039_0": "3.",
  "atk-s0510a:3039_1": "Bandhujīvakapupphānīti bandhūnaṃ ñātīnaṃ jīvakaṃ jīvitanissayaṃ hadayamaṃsalohitaṃ bandhujīvakaṃ hadayamaṃsalohitasamānavaṇṇaṃ",
  "atk-s0510a:3039_2": "pupphaṃ bandhujīvakapupphaṃ gahetvā sikhino lokabandhuno pūjesinti attho.",
  "atk-s0510a:3039_3": "Sesaṃ uttānatthamevāti.",
  "atk-s0510a:3040_0": "Bandhujīvakattheraapadānavaṇṇanā samattā.",
  "atk-s0510a:3041_0": "2. Tambapupphiyattheraapadānavaṇṇanā",
  "atk-s0510a:3042_0": "Parakammāyane yuttotiādikaṃ āyasmato tambapupphiyattherassa apadānaṃ.",
  "atk-s0510a:3042_1": "Ayampi āyasmā purimabuddhesu katādhikāro tattha tattha bhave vivaṭṭūpanissayāni puññāni upacinanto piyadassissa",
  "atk-s0510a:3042_2": "bhagavato kāle kenaci pure katena akusalakammena duggatakule nibbatto vuddhippatto paresaṃ kammaṃ katvā",
  "atk-s0510a:3042_3": "bhatiyā jīvikaṃ kappesi.",
  "atk-s0510a:3042_4": "So evaṃ dukkhena vasanto paresaṃ aparādhaṃ katvā maraṇabhayena palāyitvā vanaṃ pāvisi.",
  "atk-s0510a:3042_5": "Tattha gataṭṭhāne pāṭalibodhiṃ disvā vanditvā sammajjitvā ekasmiṃ rukkhe tambavaṇṇaṃ pupphaṃ disvā taṃ sabbaṃ kaṇṇike ocinitvā bodhipūjaṃ akāsi.",
  "atk-s0510a:3042_6": "Tattha cittaṃ pasādetvā vanditvā pallaṅkamābhujitvā nisīdi.",
  "atk-s0510a:3042_7": "Tasmiṃ khaṇe te manussā padānupadikaṃ anubandhitvā tattha agamaṃsu.",
  "atk-s0510a:3042_8": "So te disvā bodhiṃ āvajjentova palāyitvā bhayānake gīriduggapapāte patitvā mari.",
  "atk-s0510a:3043_0": "7.",
  "atk-s0510a:3043_1": "So bodhipūjāya anussaritattā teneva pītisomanassena tāvatiṃsādīsu upapanno cha kāmāvacarasampattiṃ anubhavitvā",
  "atk-s0510a:3043_2": "manussesu ca cakkavattiādisampattiṃ anubhavitvā imasmiṃ buddhuppāde vibhavasampanne kule nibbatto vuddhippatto",
  "atk-s0510a:3043_3": "satthu dhammadesanaṃ sutvā pasannamānaso pabbajitvā nacirasseva arahā hutvā attano pubbakammaṃ saritvā",
  "atk-s0510a:3043_4": "somanassajāto pubbacaritāpadānaṃ pakāsento parakammāyane yuttotiādimāha.",
  "atk-s0510a:3043_5": "Tattha paresaṃ kammāni parakammāni,",
  "atk-s0510a:3043_6": "parakammānaṃ āyane karaṇe vāhane dhāraṇe yutto yojito ahosinti attho.",
  "atk-s0510a:3043_7": "Sesaṃ pākaṭamevāti.",
  "atk-s0510a:3044_0": "Tambapupphiyattheraapadānavaṇṇanā samattā.",
  "atk-s0510a:3045_0": "3. Vīthisammajjakattheraapadānavaṇṇanā",
  "atk-s0510a:3046_0": "Udentaṃ sataraṃsiṃ vātiādikaṃ āyasmato vīthisammajjakattherassa apadānaṃ.",
  "atk-s0510a:3046_1": "Ayampi purimabuddhesu katādhikāro anekesu jātisatesu katapuññasañcayo sikhissa bhagavato kāle kulagehe",
  "atk-s0510a:3046_2": "nibbatto gharāvāsaṃ vasanto nagaravāsīhi saddhiṃ vīthiṃ sajjetvā nīyamānaṃ bhagavantaṃ disvā pasannamānaso",
  "atk-s0510a:3046_3": "vīthiṃ samaṃ katvā dhajaṃ tattha ussāpesi.",
  "atk-s0510a:3047_0": "15.",
  "atk-s0510a:3047_1": "So teneva puññena devamanussesu saṃsaranto ubhayasampattiyo anubhavitvā imasmiṃ buddhuppāde ekasmiṃ kule",
  "atk-s0510a:3047_2": "nibbatto viññutaṃ patvā satthu dhammadesanaṃ sutvā paṭiladdhasaddho bahumānahadayo pabbajitvā laddhūpasampado",
  "atk-s0510a:3047_3": "nacirasseva arahā hutvā attano pubbakammaṃ anussaranto paccakkhato jānitvā pubbacaritāpadānaṃ pakāsento",
  "atk-s0510a:3047_4": "udentaṃ sataraṃsiṃ vātiādimāha.",
  "atk-s0510a:3047_5": "Tattha udentaṃ uggacchantaṃ sataraṃsiṃ satapabhaṃ.",
  "atk-s0510a:3047_6": "Sataraṃsīti desanāsīsamattaṃ,",
  "atk-s0510a:3047_7": "anekasatasahassapabhaṃ sūriyaṃ ivāti attho.",
  "atk-s0510a:3047_8": "Pītaraṃsiṃva bhāṇumanti pītaraṃsiṃ saṃkucitapabhaṃ bhāṇumaṃ pabhāvantaṃ candamaṇḍalaṃ iva sambuddhaṃ disvāti attho.",
  "atk-s0510a:3047_9": "Sesaṃ suviññeyyamevāti.",
  "atk-s0510a:3048_0": "Vīthisammajjakattheraapadānavaṇṇanā samattā.",
  "atk-s0510a:3049_0": "4. Kakkārupupphapūjakattheraapadānavaṇṇanā",
  "atk-s0510a:3050_0": "Devaputto ahaṃ santotiādikaṃ āyasmato kakkārupupphapūjakattherassa apadānaṃ.",
  "atk-s0510a:3050_1": "Ayampi purimabuddhesu katādhikāro tattha tattha bhave katapuññasañcayo sikhissa bhagavato kāle bhummaṭṭhakadevaputto",
  "atk-s0510a:3050_2": "hutvā nibbatto sikhiṃ sammāsambuddhaṃ disvā dibbakakkārupupphaṃ gahetvā pūjesi.",
  "atk-s0510a:3051_0": "21.",
  "atk-s0510a:3051_1": "So tena puññena devamanussesu saṃsaranto ekatiṃsakappabbhantare ubhayasukhaṃ anubhavitvā imasmiṃ buddhuppāde",
  "atk-s0510a:3051_2": "sāvatthiyaṃ kulagehe nibbatto vuddhimanvāya satthari pasanno pabbajitvā nacirasseva arahā hutvā attano",
  "atk-s0510a:3051_3": "pubbakammaṃ paccakkhato ñatvā somanassajāto pubbacaritāpadānaṃ pakāsento devaputto ahaṃ santotiādimāha.",
  "atk-s0510a:3051_4": "Tattha dibbanti kīḷanti pañcahi dibbehi kāmaguṇehīti devā,",
  "atk-s0510a:3051_5": "devānaṃ putto,",
  "atk-s0510a:3051_6": "devo eva vā putto devaputto,",
  "atk-s0510a:3051_7": "ahaṃ devaputto santo vijjamāno dibbaṃ kakkārupupphaṃ paggayha pakārena,",
  "atk-s0510a:3051_8": "gahetvā sikhissa bhagavato abhiropayiṃ pūjesinti attho.",
  "atk-s0510a:3051_9": "Sesaṃ uttānatthamevāti.",
  "atk-s0510a:3052_0": "Kakkārupupphapūjakattheraapadānavaṇṇanā samattā.",
  "atk-s0510a:3053_0": "5. Mandāravapupphapūjakattheraapadānavaṇṇanā",
  "atk-s0510a:3054_0": "Devaputto ahaṃ santotiādikaṃ āyasmato mandāravapupphapūjakattherassa apadānaṃ.",
  "atk-s0510a:3054_1": "Ayampi thero purimabuddhesu katādhikāro tattha tattha bhave vivaṭṭūpanissayāni puññāni upacinanto sikhissa",
  "atk-s0510a:3054_2": "bhagavato kāle bhummaṭṭhakadevaputto hutvā nibbatto sikhiṃ bhagavantaṃ disvā pasannamānaso dibbamandāravapupphehi pūjesi.",
  "atk-s0510a:3055_0": "25. So tena puññenātiādikaṃ sabbaṃ anantarattherassa apadānavaṇṇanāya vuttanayeneva veditabbanti.",
  "atk-s0510a:3056_0": "Mandāravapupphapūjakattheraapadānavaṇṇanā samattā.",
  "atk-s0510a:3057_0": "6. Kadambapupphiyattheraapadānavaṇṇanā",
  "atk-s0510a:3058_0": "Himavantassāvidūretiādikaṃ āyasmato kadambapupphiyattherassa apadānaṃ.",
  "atk-s0510a:3058_1": "Ayampi purimajinavaresu katādhikāro tattha tattha bhave vivaṭṭūpanissayāni puññāni upacinanto sammāsambuddhasuññe",
  "atk-s0510a:3058_2": "loke ekasmiṃ kule nibbatto vuddhimanvāya gharāvāsaṃ vasanto tattha ādīnavaṃ disvā gharāvāsaṃ pahāya tāpasapabbajjaṃ",
  "atk-s0510a:3058_3": "pabbajitvā himavantasamīpe kukkuṭe nāma pabbate assamaṃ katvā vihāsi.",
  "atk-s0510a:3058_4": "So tattha satta paccekabuddhe disvā pasannamānaso pupphitaṃ kadambapupphaṃ ocinitvā te paccekabuddhe pūjesi.",
  "atk-s0510a:3058_5": "Tepi “icchitaṃ patthita”ntiādinā anumodanaṃ akaṃsu.",
  "atk-s0510a:3059_0": "30.",
  "atk-s0510a:3059_1": "So tena puññena devamanussesu saṃsaranto ubhayasampattiyo anubhavitvā imasmiṃ buddhuppāde sāvatthiyaṃ",
  "atk-s0510a:3059_2": "kulagehe nibbatto vuddhimanvāya satthu dhammadesanaṃ sutvā paṭiladdhasaddho pabbajitvā nacirasseva arahā",
  "atk-s0510a:3059_3": "hutvā pubbakammaṃ saritvā somanassajāto pubbacaritāpadānaṃ pakāsento himavantassāvidūretiādimāha.",
  "atk-s0510a:3059_4": "Taṃ vuttatthameva.",
  "atk-s0510a:3059_5": "Kukkuṭo nāma pabbatoti tassa ubhosu passesu kukkuṭacūḷākārena pabbatakūṭānaṃ vijjamānattā kukkuṭoti saṅkhaṃ gato.",
  "atk-s0510a:3059_6": "Pakārena tiro hutvā patiṭṭhahatīti pabbato.",
  "atk-s0510a:3059_7": "Tamhi pabbatapādamhīti tasmiṃ pabbatasamīpe.",
  "atk-s0510a:3059_8": "Satta buddhā vasantīti satta paccekabuddhā tasmiṃ kukkuṭapabbatapāde paṇṇasālāyaṃ vasantīti attho.",
  "atk-s0510a:3060_0": "31.",
  "atk-s0510a:3060_1": "Dīparājaṃva uggatanti dīpānaṃ rājā dīparājā,",
  "atk-s0510a:3060_2": "sabbesaṃ dīpānaṃ jalamānānaṃ tārakānaṃ rājā candoti attho.",
  "atk-s0510a:3060_3": "Atha vā sabbesu jambudīpapubbavidehaaparagoyānauttarakurusaṅkhātesu catūsu dīpesu dvisahassaparittadīpesu",
  "atk-s0510a:3060_4": "ca rājā ālokapharaṇato cando dīparājāti vuccati,",
  "atk-s0510a:3060_5": "taṃ nabhe uggataṃ candaṃ iva pupphitaṃ phullitaṃ kadambarukkhaṃ disvā tato pupphaṃ ocinitvā ubhohi hatthehi",
  "atk-s0510a:3060_6": "paggayha pakārena gahetvā satta paccekabuddhe samokiriṃ suṭṭhu okiriṃ,",
  "atk-s0510a:3060_7": "ādarena pūjesinti attho.",
  "atk-s0510a:3060_8": "Sesaṃ uttānatthamevāti.",
  "atk-s0510a:3061_0": "Kadambapupphiyattheraapadānavaṇṇanā samattā.",
  "atk-s0510a:3062_0": "7. Tiṇasūlakattheraapadānavaṇṇanā",
  "atk-s0510a:3063_0": "Himavantassāvidūretiādikaṃ āyasmato tiṇasūlakattherassa apadānaṃ.",
  "atk-s0510a:3063_1": "Ayampi thero purimajinavaresu katapuññasambhāro uppannuppannabhave kusalāni upacinanto sikhissa bhagavato",
  "atk-s0510a:3063_2": "kāle kulagehe nibbatto gharāvāsaṃ saṇṭhapetvā tattha dosaṃ disvā taṃ pahāya tāpasapabbajjaṃ pabbajitvā",
  "atk-s0510a:3063_3": "vasanto himavantasamīpe bhūtagaṇe nāma pabbate vasantaṃ ekataṃ vivekamanubrūhantaṃ sikhiṃ sambuddhaṃ",
  "atk-s0510a:3063_4": "disvā pasannamānaso tiṇasūlapupphaṃ gahetvā pādamūle pūjesi.",
  "atk-s0510a:3063_5": "Buddhopi tassa anumodanaṃ akāsi.",
  "atk-s0510a:3064_0": "35.",
  "atk-s0510a:3064_1": "So tena puññena devamanussesu saṃsaranto ubhayasampattiyo anubhavitvā imasmiṃ buddhuppāde sāvatthiyaṃ",
  "atk-s0510a:3064_2": "vibhavasampanne ekasmiṃ kule nibbatto vuddhimanvāya sāsane pasanno pabbajitvā upanissayasampannattā nacirasseva",
  "atk-s0510a:3064_3": "arahattaṃ pāpuṇitvā pubbakammaṃ saritvā somanassappatto pubbacaritāpadānaṃ pakāsento himavantassāvidūretiādimāha.",
  "atk-s0510a:3064_4": "Bhūtagaṇo nāma pabbatoti bhūtagaṇānaṃ devayakkhasamūhānaṃ āvāsabhūtattā bhavanasadisattā avirūḷhabhāvena pavattattā ca bhūtagaṇo nāma pabbato,",
  "atk-s0510a:3064_5": "tasmiṃ eko adutiyo jino jitamāro buddho vasate dibbabrahmaariyairiyāpathavihārehi viharatīti attho.",
  "atk-s0510a:3065_0": "36.",
  "atk-s0510a:3065_1": "Ekūnasatasahassaṃ,",
  "atk-s0510a:3065_2": "kappaṃ na vinipātikoti tena tiṇasūlapupphapūjākaraṇaphalena nirantaraṃ ekūnasatasahassakappānaṃ avinipātako",
  "atk-s0510a:3065_3": "caturāpāyavinimutto saggasampattibhavameva upapannoti attho.",
  "atk-s0510a:3065_4": "Sesaṃ suviññeyyamevāti.",
  "atk-s0510a:3066_0": "Tiṇasūlakattheraapadānavaṇṇanā samattā.",
  "atk-s0510a:3067_0": "8. Nāgapupphiyattheraapadānavaṇṇanā",
  "atk-s0510a:3068_0": "Suvaccho nāma nāmenātiādikaṃ āyasmato nāgapupphiyattherassa apadānaṃ.",
  "atk-s0510a:3068_1": "Ayampi thero purimajinanisabhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3068_2": "padumuttarabhagavato kāle brāhmaṇakule nibbatto vuddhippatto vedattayādīsu sakasippesu nipphattiṃ patvā",
  "atk-s0510a:3068_3": "tattha sāraṃ adisvā himavantaṃ pavisitvā tāpasapabbajjaṃ pabbajitvā jhānasamāpattisukhena vītināmesi.",
  "atk-s0510a:3068_4": "Tasmiṃ samaye padumuttaro bhagavā tassānukampāya tattha agamāsi.",
  "atk-s0510a:3068_5": "So tāpaso taṃ bhagavantaṃ disvā lakkhaṇasatthesu chekattā bhagavato lakkhaṇarūpasampattiyā pasanno vanditvā añjaliṃ paggayha aṭṭhāsi.",
  "atk-s0510a:3068_6": "Ākāsato anotiṇṇattā pūjāsakkāre akateyeva ākāseneva pakkāmi.",
  "atk-s0510a:3068_7": "Atha so tāpaso sasisso nāgapupphaṃ ocinitvā tena pupphena bhagavato gatadisābhāgamaggaṃ pūjesi.",
  "atk-s0510a:3069_0": "39.",
  "atk-s0510a:3069_1": "So tena puññena devamanussesu saṃsaranto ubhayasampattiyo anubhavanto sabbattha pūjito imasmiṃ buddhuppāde",
  "atk-s0510a:3069_2": "sāvatthiyaṃ kulagehe nibbatto vuddhimanvāya saddhāsampanno pabbajitvā vattapaṭipattiyā sāsanaṃ sobhayamāno",
  "atk-s0510a:3069_3": "nacirasseva arahā hutvā “kena nu kho kusalakammena mayā ayaṃ lokuttarasampatti laddhā”ti atītakammaṃ",
  "atk-s0510a:3069_4": "saranto pubbakammaṃ paccakkhato ñatvā sañjātasomanasso pubbacaritāpadānaṃ pakāsento suvaccho nāma nāmenātiādimāha.",
  "atk-s0510a:3069_5": "Tattha vacchagotte jātattā vaccho,",
  "atk-s0510a:3069_6": "sundaro ca so vaccho ceti suvaccho.",
  "atk-s0510a:3069_7": "Nāmena suvaccho nāma brāhmaṇo mantapāragū vedattayādisakalamantasatthe koṭippattoti attho.",
  "atk-s0510a:3069_8": "Sesaṃ heṭṭhā vuttanayattā uttānatthamevāti.",
  "atk-s0510a:3070_0": "Nāgapupphiyattheraapadānavaṇṇanā samattā.",
  "atk-s0510a:3071_0": "9. Punnāgapupphiyattheraapadānavaṇṇanā",
  "atk-s0510a:3072_0": "Kānanaṃ vanamogayhātiādikaṃ āyasmato punnāgapupphiyattherassa apadānaṃ.",
  "atk-s0510a:3072_1": "Ayampi purimajinavaresu katādhikāro tattha tattha bhave vivaṭṭūpanissayāni puññāni upacinanto phussassa",
  "atk-s0510a:3072_2": "bhagavato kāle nesādakule nibbatto mahāvanaṃ paviṭṭho tattha supupphitapunnāgapupphaṃ disvā hetusampannattā",
  "atk-s0510a:3072_3": "buddhārammaṇapītivasena bhagavantaṃ saritvā taṃ pupphaṃ saha kaṇṇikāhi ocinitvā vālukāhi cetiyaṃ katvā pūjesi.",
  "atk-s0510a:3073_0": "46.",
  "atk-s0510a:3073_1": "So tena puññena dvenavutikappe nirantaraṃ devamanussasampattiyoyeva anubhavitvā imasmiṃ buddhuppāde sāvatthiyaṃ",
  "atk-s0510a:3073_2": "vibhavasampanne kule nibbatto vuddhimanvāya pubbavāsanābalena sāsane pasanno pabbajitvā vāyamanto nacirasseva",
  "atk-s0510a:3073_3": "arahā hutvā pubbe katakusalaṃ saritvā somanassajāto pubbacaritāpadānaṃ pakāsento kānanaṃ vanamogayhātiādimāha.",
  "atk-s0510a:3073_4": "Taṃ sabbaṃ heṭṭhā vuttattā uttānatthamevāti.",
  "atk-s0510a:3074_0": "Punnāgapupphiyattheraapadānavaṇṇanā samattā.",
  "atk-s0510a:3075_0": "10. Kumudadāyakattheraapadānavaṇṇanā",
  "atk-s0510a:3076_0": "Himavantassāvidūretiādikaṃ āyasmato kumudadāyakattherassa apadānaṃ.",
  "atk-s0510a:3076_1": "Ayampi thero purimabuddhesu katādhikāro anekesu bhavesu vivaṭṭūpanissayāni puññāni upacinanto padumuttarassa",
  "atk-s0510a:3076_2": "bhagavato kāle himavantassa āsanne mahante jātassare kukuttho nāma pakkhī hutvā nibbatto kenaci akusalena",
  "atk-s0510a:3076_3": "pakkhī samānopi pubbe katasambhārena buddhisampanno puññāpuññesu cheko sīlavā pāṇagocarato paṭivirato ahosi.",
  "atk-s0510a:3076_4": "Tasmiṃ samaye padumuttaro bhagavā ākāsenāgantvā tassa samīpe caṅkamati.",
  "atk-s0510a:3076_5": "Atha so sakuṇo bhagavantaṃ disvā pasannacitto kumudapupphaṃ ḍaṃsitvā bhagavato pādamūle pūjesi.",
  "atk-s0510a:3076_6": "Bhagavā tassa somanassuppādanatthaṃ paṭiggahetvā anumodanamakāsi.",
  "atk-s0510a:3077_0": "51.",
  "atk-s0510a:3077_1": "So tena puññena devamanussesu ubhayasampattisukhaṃ anubhavitvā imasmiṃ buddhuppāde sāvatthiyaṃ aññatarasmiṃ",
  "atk-s0510a:3077_2": "kule nibbatto vuddhimanvāya mahaddhano mahābhogo ratanattaye pasanno satthu dhammadesanaṃ sutvā paṭiladdhasaddho",
  "atk-s0510a:3077_3": "pabbajitvā nacirasseva arahā hutvā attano pubbakammaṃ paccakkhato ñatvā somanassajāto pubbacaritāpadānaṃ",
  "atk-s0510a:3077_4": "pakāsento himavantassāvidūretiādimāha.",
  "atk-s0510a:3077_5": "Padumuppalasañchannoti ettha satapattehi sampuṇṇo setapadumo ca tīṇi nīlarattasetuppalāni ca padumuppalāni",
  "atk-s0510a:3077_6": "tehi sañchanno gahanībhūto sampuṇṇo mahājātassaro ahūti sambandho.",
  "atk-s0510a:3077_7": "Puṇḍarīkasamotthaṭoti puṇḍarīkehi rattapadumehi otthaṭo sampuṇṇoti attho.",
  "atk-s0510a:3077_8": "Sesaṃ suviññeyyamevāti.",
  "atk-s0510a:3078_0": "Kumudadāyakattheraapadānavaṇṇanā samattā.",
  "atk-s0510a:3079_0": "Soḷasamavaggavaṇṇanā samattā.",
  "atk-s0510a:3080_0": "17. Supāricariyavaggo",
  "atk-s0510a:3081_0": "1. Supāricariyattheraapadānavaṇṇanā",
  "atk-s0510a:3082_0": "Padumo nāma nāmenātiādikaṃ āyasmato supāricariyattherassa apadānaṃ.",
  "atk-s0510a:3082_1": "Ayampi purimamunipuṅgavesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3082_2": "bhagavato kāle yakkhayoniyaṃ nibbatto himavati yakkhasamāgamaṃ gato bhagavato devayakkhagandhabbanāgānaṃ",
  "atk-s0510a:3082_3": "dhammadesanaṃ sutvā pasannamānaso ubho hatthe ābhujitvā apphoṭesi namassi ca.",
  "atk-s0510a:3082_4": "So tena puññena tato cuto upari devaloke uppanno tattha dibbasukhaṃ anubhavitvā manussesu ca cakkavatiādisampattiyo",
  "atk-s0510a:3082_5": "anubhavitvā imasmiṃ buddhuppāde sāvatthiyaṃ gahapatikule nibbatto aḍḍho mahaddhano mahābhogo ratanattaye",
  "atk-s0510a:3082_6": "pasanno satthu dhammadesanaṃ sutvā saddhājāto pabbajitvā nacirasseva arahattaṃ pāpuṇi.",
  "atk-s0510a:3083_0": "1.",
  "atk-s0510a:3083_1": "So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento padumo nāma nāmenātiādimāha.",
  "atk-s0510a:3083_2": "Tattha padumoti yassa pādanikkhepasamaye pathaviṃ bhinditvā padumaṃ uggantvā pādatalaṃ sampaṭicchati,",
  "atk-s0510a:3083_3": "tena saññāṇena so bhagavā padumoti saṅkhaṃ gato,",
  "atk-s0510a:3083_4": "idha padumuttaro bhagavā adhippeto.",
  "atk-s0510a:3083_5": "So bhagavā pavanā vasanavihārā abhinikkhamma vanamajjhaṃ pavisitvā dhammaṃ desetīti sambandho.",
  "atk-s0510a:3084_0": "Yakkhānaṃ samayoti devānaṃ samāgamo āsi ahosīti attho.",
  "atk-s0510a:3084_1": "Ajjhāpekkhiṃsu tāvadeti tasmiṃ desanākāle adhiapekkhiṃsu,",
  "atk-s0510a:3084_2": "visesena passanasīlā ahesunti attho.",
  "atk-s0510a:3084_3": "Sesaṃ pākaṭamevāti.",
  "atk-s0510a:3085_0": "Supāricariyattheraapadānavaṇṇanā samattā.",
  "atk-s0510a:3086_0": "2. Kaṇaverapupphiyattheraapadānavaṇṇanā",
  "atk-s0510a:3087_0": "Siddhattho nāma bhagavātiādikaṃ āyasmato kaṇaverapupphiyattherassa apadānaṃ.",
  "atk-s0510a:3087_1": "Ayampi purimabuddhesu katādhikāro siddhatthassa bhagavato kāle suddakule nibbatto vuddhimanvāya rañño antepurapālako ahosi.",
  "atk-s0510a:3087_2": "Tasmiṃ samaye siddhattho bhagavā bhikkhusaṅghaparivuto rājavīthiṃ paṭipajji.",
  "atk-s0510a:3087_3": "Atha so antepurapālako caramānaṃ bhagavantaṃ disvā pasannamānaso hutvā kaṇaverapupphena bhagavantaṃ pūjetvā namassamāno aṭṭhāsi.",
  "atk-s0510a:3087_4": "So tena puññena sugatisampattiyoyeva anubhavitvā imasmiṃ buddhuppāde ekasmiṃ kule nibbattitvā vuddhippatto",
  "atk-s0510a:3087_5": "satthu dhammadesanaṃ sutvā paṭiladdhasaddho pabbajitvā nacirasseva arahā ahosi.",
  "atk-s0510a:3088_0": "7.",
  "atk-s0510a:3088_1": "So pattaaggaphalo pubbe katakusalaṃ saritvā sañjātasomanasso pubbacaritāpadānaṃ pakāsento siddhattho nāma bhagavātiādimāha.",
  "atk-s0510a:3088_2": "Taṃ sabbaṃ heṭṭhā vuttattā uttānatthamevāti.",
  "atk-s0510a:3089_0": "Kaṇaverapupphiyattheraapadānavaṇṇanā samattā.",
  "atk-s0510a:3090_0": "3. Khajjakadāyakattheraapadānavaṇṇanā",
  "atk-s0510a:3091_0": "Tissassa kho bhagavatotiādikaṃ āyasmato khajjakadāyakattherassa apadānaṃ.",
  "atk-s0510a:3091_1": "Ayampi purimajinavaresu katādhikāro tattha tattha bhave vivaṭṭūpanissayāni puññāni upacinanto tissassa",
  "atk-s0510a:3091_2": "bhagavato kāle suddakule nibbatto bhagavantaṃ disvā pasannamānaso ambajambuādimanekaṃ madhuraphalāphalaṃ",
  "atk-s0510a:3091_3": "nāḷikeraṃ pūvakhajjakañca adāsi.",
  "atk-s0510a:3091_4": "Bhagavā tassa pasādavaḍḍhanatthāya passantasseva paribhuñji.",
  "atk-s0510a:3091_5": "So tena puññena sugatisampattiyoyeva anubhavitvā imasmiṃ buddhuppāde sāvatthiyaṃ kulagehe nibbatto viññutaṃ",
  "atk-s0510a:3091_6": "patvā satthu dhammadesanaṃ sutvā sañjātasaddho pasādabahumāno pabbajitvā vattapaṭipattiyā sāsanaṃ sobhento",
  "atk-s0510a:3091_7": "sīlālaṅkārapaṭimaṇḍito nacirasseva arahattaṃ pāpuṇi.",
  "atk-s0510a:3092_0": "13.",
  "atk-s0510a:3092_1": "So pubbakammaṃ saranto “pubbe mayā sukhette kusalaṃ kataṃ sundara”nti somanassajāto pubbacaritāpadānaṃ pakāsento tissassa kho bhagavatotiādimāha.",
  "atk-s0510a:3092_2": "Tattha tissopi bhavasampattiyo dadamāno jātoti mātāpitūhi katanāmavasena tisso.",
  "atk-s0510a:3092_3": "Atha vā tīhi saraṇagamanehi assāsento ovadanto hetusampannapuggale saggamokkhadvaye patiṭṭhāpento buddho jātoti tisso.",
  "atk-s0510a:3092_4": "Samāpattiguṇādīhi bhagehi yuttoti bhagavā,",
  "atk-s0510a:3092_5": "tassa tissassa bhagavato pubbe ahaṃ phalaṃ adāsinti sambandho.",
  "atk-s0510a:3092_6": "Nāḷikerañca pādāsinti nāḷikākārena pavattaṃ phalaṃ nāḷikeraṃ,",
  "atk-s0510a:3092_7": "tañca phalaṃ adāsinti attho.",
  "atk-s0510a:3092_8": "Khajjakaṃ abhisammatanti khāditabbaṃ khajjakaṃ abhi visesena madhusakkarādīhi sammissaṃ katvā nipphāditaṃ",
  "atk-s0510a:3092_9": "sundaraṃ madhuranti sammataṃ ñātaṃ abhisammataṃ khajjakañca adāsinti attho.",
  "atk-s0510a:3092_10": "Sesaṃ suviññeyyamevāti.",
  "atk-s0510a:3093_0": "Khajjakadāyakattheraapadānavaṇṇanā samattā.",
  "atk-s0510a:3094_0": "4. Desapūjakattheraapadānavaṇṇanā",
  "atk-s0510a:3095_0": "Atthadassī tu bhagavātiādikaṃ āyasmato desapūjakattherassa apadānaṃ.",
  "atk-s0510a:3095_1": "Ayampi thero purimabuddhesu katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:3095_2": "bhagavato kāle kulagehe nibbatto vuddhimanvāya saddho pasanno buddhamāmako dhammamāmako saṅghamāmako ahosi.",
  "atk-s0510a:3095_3": "Tadā atthadassī bhagavā bhikkhusaṅghaparivuto cando viya sūriyo viya ca ākāsena gacchati.",
  "atk-s0510a:3095_4": "So upāsako bhagavato gatadisābhāgaṃ gandhamālādīhi pūjento añjaliṃ paggayha namassamāno aṭṭhāsi.",
  "atk-s0510a:3096_0": "18.",
  "atk-s0510a:3096_1": "So tena puññena devaloke nibbatto saggasampattiṃ anubhavitvā manussesu ca manussasampattiṃ anubhavitvā",
  "atk-s0510a:3096_2": "imasmiṃ buddhuppāde ekasmiṃ kule nibbatto vuddhippatto upabhogaparibhogasampanno satthu dhammadesanaṃ",
  "atk-s0510a:3096_3": "sutvā pasannamānaso gharāvāse anallīno pabbajitvā vattasampanno nacirasseva arahā hutvā attano pubbakammaṃ",
  "atk-s0510a:3096_4": "saritvā somanassajāto pubbacaritāpadānaṃ pakāsento atthadassī tu bhagavātiādimāha.",
  "atk-s0510a:3096_5": "Taṃ heṭṭhā vuttatthameva.",
  "atk-s0510a:3096_6": "Anilañjaseti “maggo pantho patho pajjo,",
  "atk-s0510a:3096_7": "añjasaṃ vaṭumāyana”nti pariyāyassa vuttattā anilassa vātassa añjasaṃ gamanamaggoti anilañjasaṃ,",
  "atk-s0510a:3096_8": "tasmiṃ anilañjase,",
  "atk-s0510a:3096_9": "ākāseti attho.",
  "atk-s0510a:3096_10": "Sesaṃ uttānatthamevāti.",
  "atk-s0510a:3097_0": "Desapūjakattheraapadānavaṇṇanā samattā.",
  "atk-s0510a:3098_0": "5. Kaṇikārachattiyattheraapadānavaṇṇanā",
  "atk-s0510a:3099_0": "Vessabhū nāma sambuddhotiādikaṃ āyasmato kaṇikārachattiyattherassa apadānaṃ.",
  "atk-s0510a:3099_1": "Ayampi thero purimabuddhesu katādhikāro tattha tattha bhave vivaṭṭūpanissayāni puññāni upacinanto vessabhussa",
  "atk-s0510a:3099_2": "bhagavato kāle kulagehe nibbatto viññutaṃ patto saddhāsampanno ahosi.",
  "atk-s0510a:3099_3": "Tasmiṃ samaye vessabhū bhagavā vivekakāmo mahāvanaṃ pavisitvā nisīdi.",
  "atk-s0510a:3099_4": "Atha sopi upāsako kenacideva karaṇīyena tattha gantvā bhagavantaṃ aggikkhandhaṃ viya jalamānaṃ nisinnaṃ",
  "atk-s0510a:3099_5": "disvā pasannamānaso kaṇikārapupphaṃ ocinitvā chattaṃ katvā bhagavato nisinnaṭṭhāne vitānaṃ katvā pūjesi,",
  "atk-s0510a:3099_6": "taṃ bhagavato ānubhāvena sattāhaṃ amilātaṃ hutvā tatheva aṭṭhāsi.",
  "atk-s0510a:3099_7": "Bhagavāpi phalasamāpattiṃ nirodhasamāpattiñca samāpajjitvā vihāsi,",
  "atk-s0510a:3099_8": "so taṃ acchariyaṃ disvā somanassajāto bhagavantaṃ vanditvā añjaliṃ paggayha aṭṭhāsi.",
  "atk-s0510a:3099_9": "Bhagavā samāpattito vuṭṭhahitvā vihārameva agamāsi.",
  "atk-s0510a:3100_0": "23.",
  "atk-s0510a:3100_1": "So tena puññena devamanussesu sampattiyo anubhavitvā imasmiṃ buddhuppāde sāvatthiyaṃ kulagehe nibbatto",
  "atk-s0510a:3100_2": "vuddhimanvāya saddhāsampanno satthu dhammadesanaṃ sutvā gharāvāse anallīno pabbajitvā vattapaṭipattiyā",
  "atk-s0510a:3100_3": "jinasāsanaṃ sobhento nacirasseva arahā hutvā attano pubbakammaṃ saritvā somanassajāto pubbacaritāpadānaṃ",
  "atk-s0510a:3100_4": "pakāsento vessabhū nāma sambuddhotiādimāha.",
  "atk-s0510a:3100_5": "Tattha vessabhūti vesse vessajane bhunāti abhibhavatīti vessabhū.",
  "atk-s0510a:3100_6": "Atha vā vesse pañcavidhamāre abhibhunāti ajjhottharatīti vessabhū.",
  "atk-s0510a:3100_7": "Sāmaṃyeva bujjhitā saccānīti sambuddho,",
  "atk-s0510a:3100_8": "nāmena vessabhū nāma sambuddhoti attho.",
  "atk-s0510a:3100_9": "Divāvihārāya munīti dibbati pakāseti taṃ taṃ vatthuṃ pākaṭaṃ karotīti divā.",
  "atk-s0510a:3100_10": "Sūriyuggamanato paṭṭhāya yāva atthaṅgamo,",
  "atk-s0510a:3100_11": "tāva paricchinnakālo,",
  "atk-s0510a:3100_12": "viharaṇaṃ catūhi iriyāpathehi pavattanaṃ vihāro,",
  "atk-s0510a:3100_13": "divāya vihāro divāvihāro,",
  "atk-s0510a:3100_14": "tassa divāvihārāya lokajeṭṭho narāsabho buddhamuni mahāvanaṃ ogāhitvā pavisitvāti attho.",
  "atk-s0510a:3100_15": "Sesaṃ uttānatthamevāti.",
  "atk-s0510a:3101_0": "Kaṇikārachattiyattheraapadānavaṇṇanā samattā.",
  "atk-s0510a:3102_0": "6. Sappidāyakattheraapadānavaṇṇanā",
  "atk-s0510a:3103_0": "Phusso nāmātha bhagavātiādikaṃ āyasmato sappidāyakattherassa apadānaṃ.",
  "atk-s0510a:3103_1": "Ayampi purimabuddhesu katādhikāro anekesu bhavesu vivaṭṭūpanissayāni puññāni upacinanto phussassa bhagavato kāle kulagehe nibbatto ahosi.",
  "atk-s0510a:3103_2": "Tadā bhagavā bhikkhusaṅghaparivuto vīthiyaṃ caramāno tassa upāsakassa gehadvāraṃ sampāpuṇi.",
  "atk-s0510a:3103_3": "Atha so upāsako bhagavantaṃ disvā pasannamānaso vanditvā pattapūraṃ sappitelaṃ adāsi,",
  "atk-s0510a:3103_4": "bhagavā anumodanaṃ katvā pakkāmi.",
  "atk-s0510a:3103_5": "So teneva somanassena yāvatāyukaṃ ṭhatvā tato cuto tena puññena devaloke uppanno tattha dibbasukhaṃ anubhavitvā",
  "atk-s0510a:3103_6": "manussesu ca nibbatto uppannuppannabhave sappitelamadhuphāṇitādimadhurāhārasamaṅgī sukhaṃ anubhavitvā",
  "atk-s0510a:3103_7": "imasmiṃ buddhuppāde sāvatthiyaṃ ekasmiṃ kule nibbatto vuddhippatto saddho buddhisampanno satthu dhammadesanaṃ",
  "atk-s0510a:3103_8": "sutvā pasannamānaso pabbajitvā vattasampanno nacirasseva arahā ahosi.",
  "atk-s0510a:3104_0": "28.",
  "atk-s0510a:3104_1": "So attano pubbakammaṃ saritvā jātasomanasso pubbacaritāpadānaṃ pakāsento phusso nāmātha bhagavātiādimāha.",
  "atk-s0510a:3104_2": "Tattha phussoti phussanakkhattayogena jātattā mātāpitūhi katanāmadheyyena phusso.",
  "atk-s0510a:3104_3": "Atha vā nibbānaṃ phusi passi sacchi akāsīti phusso.",
  "atk-s0510a:3104_4": "Atha vā samatiṃsapāramitāsattatiṃsabodhipakkhiyadhamme sakale ca tepiṭake pariyattidhamme phusi passi aññāsīti phusso.",
  "atk-s0510a:3104_5": "Bhaggavā bhagyavā yuttotiādipuññakoṭṭhāsasamaṅgitāya bhagavā.",
  "atk-s0510a:3104_6": "Āhutīnaṃ paṭiggahoti āhutino vuccanti pūjāsakkārā,",
  "atk-s0510a:3104_7": "tesaṃ āhutīnaṃ paṭiggahetuṃ arahatīti āhutīnaṃ paṭiggaho.",
  "atk-s0510a:3104_8": "Mahājanaṃ nibbāpento vīro phusso nāma bhagavā vīthiyaṃ atha tadā gacchateti sambandho.",
  "atk-s0510a:3104_9": "Sesaṃ pākaṭamevāti.",
  "atk-s0510a:3105_0": "Sappidāyakattheraapadānavaṇṇanā samattā.",
  "atk-s0510a:3106_0": "7. Yūthikāpupphiyattheraapadānavaṇṇanā",
  "atk-s0510a:3107_0": "Candabhāgānadītīretiādikaṃ āyasmato yūthikāpupphiyattherassa apadānaṃ.",
  "atk-s0510a:3107_1": "Ayampi āyasmā purimamunindesu katādhikāro anekesu ca jātisatesu vivaṭṭūpanissayāni puññāni upacinanto",
  "atk-s0510a:3107_2": "phussasseva bhagavato kāle suddakule nibbatto vuddhippatto candabhāgāya nadiyā tīre kenacideva karaṇīyena",
  "atk-s0510a:3107_3": "anusotaṃ caramāno phussaṃ bhagavantaṃ nhāyitukāmaṃ aggikkhandhaṃ viya jalamānaṃ disvā somanassajāto tattha",
  "atk-s0510a:3107_4": "jātaṃ yūthikāpupphaṃ ocinitvā bhagavantaṃ pūjesi.",
  "atk-s0510a:3107_5": "Bhagavā tassa anumodanamakāsi.",
  "atk-s0510a:3108_0": "33.",
  "atk-s0510a:3108_1": "So tattha tena puññakoṭṭhāsena devamanussesu saṃsaranto ubhayasampattiyo anubhavitvā imasmiṃ buddhuppāde",
  "atk-s0510a:3108_2": "kulagehe nibbatto vuddhippatto bhagavato dhammadesanaṃ sutvā pasannamānaso pabbajitvā vattapaṭipattiyā",
  "atk-s0510a:3108_3": "sāsanaṃ sobhento nacirasseva arahā hutvā attano pubbakammaṃ saritvā somanassajāto pubbacaritāpadānaṃ",
  "atk-s0510a:3108_4": "pakāsento candabhāgānadītīretiādimāha.",
  "atk-s0510a:3108_5": "Taṃ sabbaṃ uttānatthamevāti.",
  "atk-s0510a:3109_0": "Yūthikāpupphiyattheraapadānavaṇṇanā samattā.",
  "atk-s0510a:3110_0": "8. Dussadāyakattheraapadānavaṇṇanā",
  "atk-s0510a:3111_0": "Tivarāyaṃ pure rammetiādikaṃ āyasmato dussadāyakattherassa apadānaṃ.",
  "atk-s0510a:3111_1": "Ayampāyasmā purimajinavaresu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:3111_2": "bhagavato kāle rājakule nibbatto vuddhippattakāle yuvarājabhāvaṃ patvā pākaṭo ekaṃ janapadaṃ labhitvā",
  "atk-s0510a:3111_3": "tatrādhipatibhūto sakalajanapadavāsino dānapiyavacanaatthacariyāsamānatthatāsaṅkhātehi catūhi saṅgahavatthūhi",
  "atk-s0510a:3111_4": "saṅgaṇhāti.",
  "atk-s0510a:3111_5": "Tasmiṃ samaye siddhattho bhagavā taṃ janapadaṃ sampāpuṇi.",
  "atk-s0510a:3111_6": "Atha so yuvarājā paṇṇākāraṃ labhitvā tattha sukhumavatthena bhagavantaṃ pūjesi.",
  "atk-s0510a:3111_7": "Bhagavā taṃ vatthaṃ hatthena parāmasitvā ākāsaṃ pakkhandi.",
  "atk-s0510a:3111_8": "Tampi vatthaṃ bhagavantameva anubandhi.",
  "atk-s0510a:3111_9": "Atha so yuvarājā taṃ acchariyaṃ disvā atīva pasanno añjaliṃ paggayha aṭṭhāsi.",
  "atk-s0510a:3111_10": "Bhagavato sampattasampattaṭṭhāne sabbe janā taṃ acchariyaṃ disvā acchariyabbhutacittā añjaliṃ paggayha aṭṭhaṃsu.",
  "atk-s0510a:3111_11": "Bhagavā vihārameva agamāsi.",
  "atk-s0510a:3111_12": "Yuvarājā teneva kusalakammena tato cuto devaloke uppanno tattha dibbasampattiṃ anubhavitvā manussesu",
  "atk-s0510a:3111_13": "cakkavattiādisampattiyo anubhavitvā imasmiṃ buddhuppāde vibhavasampanne ekasmiṃ kule nibbatto viññutaṃ",
  "atk-s0510a:3111_14": "patto gharāvāsaṃ saṇṭhapetvā ratanattaye pasanno bhagavato dhammadesanaṃ sutvā paṭiladdhasaddho pabbajitvā",
  "atk-s0510a:3111_15": "vāyamanto nacirasseva arahā ahosi.",
  "atk-s0510a:3112_0": "38.",
  "atk-s0510a:3112_1": "So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento tivarāyaṃ pure rammetiādimāha.",
  "atk-s0510a:3112_2": "Tattha tivaranāmake nagare ramaṇīye ahaṃ rājaputto hutvā siddhatthaṃ bhagavantaṃ vatthena pūjesinti attho.",
  "atk-s0510a:3112_3": "Sesaṃ suviññeyyamevāti.",
  "atk-s0510a:3113_0": "Dussadāyakattheraapadānavaṇṇanā samattā.",
  "atk-s0510a:3114_0": "9. Samādapakattheraapadānavaṇṇanā",
  "atk-s0510a:3115_0": "Nagare bandhumatiyātiādikaṃ āyasmato samādapakattherassa apadānaṃ.",
  "atk-s0510a:3115_1": "Ayampi thero purimabuddhānaṃ santike katakusalasambhāro anekesu bhavesu vivaṭṭūpanissayāni puññāni upacinanto",
  "atk-s0510a:3115_2": "vipassissa bhagavato kāle kulagehe nibbatto vuddhimanvāya gharāvāsaṃ saṇṭhapetvā puññāni karonto vasamāno",
  "atk-s0510a:3115_3": "saddho pasanno bahū upāsake sannipātetvā gaṇajeṭṭhako hutvā “māḷakaṃ karissāmā”ti te sabbe samādapetvā",
  "atk-s0510a:3115_4": "ekaṃ māḷakaṃ samaṃ kāretvā paṇḍarapulinaṃ okiritvā bhagavato niyyādesi.",
  "atk-s0510a:3115_5": "So tena puññena devaloke uppanno cha kāmāvacarasampattiyo anubhavitvā manussesu ca cakkavattiādisampattiyo",
  "atk-s0510a:3115_6": "anubhavitvā imasmiṃ buddhuppāde kulagehe nibbatto viññutaṃ patto bhagavati pasanno dhammaṃ sutvā pasannamānaso",
  "atk-s0510a:3115_7": "saddhājāto pabbajitvā sīlasampanno vattasampanno nacirasseva arahattaṃ pāpuṇi.",
  "atk-s0510a:3116_0": "44.",
  "atk-s0510a:3116_1": "So aparabhāge attano katakusalaṃ saritvā sañjātasomanasso pubbacaritāpadānaṃ pakāsento nagare bandhumatiyātiādimāha.",
  "atk-s0510a:3116_2": "Tattha bandhanti ñātigottādivasena ekasambandhā honti sakalanagaravāsinoti bandhū,",
  "atk-s0510a:3116_3": "bandhū etasmiṃ vijjantīti bandhumatī,",
  "atk-s0510a:3116_4": "tassā bandhumatiyā nāma nagare mahāpūgagaṇo upāsakasamūho ahosīti attho.",
  "atk-s0510a:3116_5": "Māḷaṃ kassāma saṅghassāti ettha māti gaṇhāti sampattasampattajanānaṃ cittanti māḷaṃ,",
  "atk-s0510a:3116_6": "atha vā sampattayatigaṇānaṃ cittassa vivekakaraṇe alanti māḷaṃ,",
  "atk-s0510a:3116_7": "māḷameva māḷakaṃ,",
  "atk-s0510a:3116_8": "bhikkhusaṅghassa phāsuvihāratthāya māḷakaṃ karissāmāti attho.",
  "atk-s0510a:3116_9": "Sesaṃ pākaṭamevāti.",
  "atk-s0510a:3117_0": "Samādapakattheraapadānavaṇṇanā samattā.",
  "atk-s0510a:3118_0": "10. Pañcaṅguliyattheraapadānavaṇṇanā",
  "atk-s0510a:3119_0": "Tisso nāmāsi bhagavātiādikaṃ āyasmato pañcaṅguliyattherassa apadānaṃ.",
  "atk-s0510a:3119_1": "Ayampi purimabuddhesu katādhikāre tattha tattha bhave vivaṭṭūpanissayāni puññāni upacinanto tissassa",
  "atk-s0510a:3119_2": "bhagavato kāle ekasmiṃ kule nibbatto vuddhimanvāya gharāvāsaṃ saṇṭhapetvā vibhavasampanno saddho pasanno",
  "atk-s0510a:3119_3": "vīthito vihāraṃ paṭipannaṃ bhagavantaṃ disvā jātisumanādianekāni sugandhapupphāni candanādīni ca vilepanāni",
  "atk-s0510a:3119_4": "gāhāpetvā vihāraṃ gato pupphehi bhagavantaṃ pūjetvā vilepanehi bhagavato sarīre pañcaṅgulikaṃ katvā vanditvā pakkāmi.",
  "atk-s0510a:3120_0": "50.",
  "atk-s0510a:3120_1": "So tena puññena devamanussesu ubhayasampattiyo anubhavitvā imasmiṃ buddhuppāde vibhavasampanne ekasmiṃ",
  "atk-s0510a:3120_2": "kule nibbattitvā vuddhimanvāya satthu dhammadesanaṃ sutvā pasannamānaso pabbajitvā vipassanaṃ vaḍḍhetvā",
  "atk-s0510a:3120_3": "nacirasseva arahā hutvā pubbakammaṃ saranto paccakkhato ñatvā “imaṃ nāma kusalakammaṃ katvā īdisaṃ lokuttarasampattiṃ",
  "atk-s0510a:3120_4": "pattomhī”ti pubbacaritāpadānaṃ pakāsento tisso nāmāsi bhagavātiādimāha.",
  "atk-s0510a:3120_5": "Taṃ sabbaṃ uttānatthamevāti.",
  "atk-s0510a:3121_0": "Pañcaṅguliyattheraapadānavaṇṇanā samattā.",
  "atk-s0510a:3122_0": "Sattarasamavaggavaṇṇanā samattā.",
  "atk-s0510a:3123_0": "18. Kumudavaggo",
  "atk-s0510a:3124_0": "1. Kumudamāliyattheraapadānavaṇṇanā",
  "atk-s0510a:3125_0": "Pabbate himavantamhītiādikaṃ āyasmato kumudamāliyattherassa apadānaṃ.",
  "atk-s0510a:3125_1": "Ayampi thero purimabuddhesu katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:3125_2": "bhagavato kāle himavantapabbatasamīpe jātassarassa āsanne rakkhaso hutvā nibbatto atthadassiṃ bhagavantaṃ",
  "atk-s0510a:3125_3": "tattha upagataṃ disvā pasannamānaso kumudapupphāni ocinitvā bhagavantaṃ pūjesi.",
  "atk-s0510a:3125_4": "Bhagavā anumodanaṃ katvā pakkāmi.",
  "atk-s0510a:3126_0": "1.",
  "atk-s0510a:3126_1": "So tena puññena tato cavitvā devalokaṃ upapanno cha kāmāvacarasampattiyo anubhavitvā manussesu ca cakkavattiādisampattiyo",
  "atk-s0510a:3126_2": "anubhavitvā imasmiṃ buddhuppāde kulagehe nibbatto vuddhippatto ratanattaye pasanno pabbajitvā vāyamanto",
  "atk-s0510a:3126_3": "brahmacariyapariyosānaṃ arahattaṃ patvā attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:3126_4": "pabbate himavantamhītiādimāha.",
  "atk-s0510a:3126_5": "Tattha tatthajo rakkhaso āsinti tasmiṃ jātassarasamīpe jāto nibbatto rakkhaso pararudhiramaṃsakhādako",
  "atk-s0510a:3126_6": "niddayo ghorarūpo bhayānakasabhāvo mahābalo mahāthāmo kakkhaḷo yakkho āsiṃ ahosinti attho.",
  "atk-s0510a:3127_0": "Kumudaṃ pupphate tatthāti tasmiṃ mahāsare sūriyaraṃsiyā abhāve sati sāyanhe makuḷitaṃ kuñcitākārena nippabhaṃ",
  "atk-s0510a:3127_1": "avaṇṇaṃ hotīti “kumuda”nti laddhanāmaṃ pupphaṃ pupphate vikasatīti attho.",
  "atk-s0510a:3127_2": "Cakkamattāni jāyareti tāni pupphāni rathacakkapamāṇāni hutvā jāyantīti attho.",
  "atk-s0510a:3127_3": "Sesaṃ suviññeyyamevāti.",
  "atk-s0510a:3128_0": "Kumudamāliyattheraapadānavaṇṇanā samattā.",
  "atk-s0510a:3129_0": "2. Nisseṇidāyakattheraapadānavaṇṇanā",
  "atk-s0510a:3130_0": "Koṇḍaññassa bhagavatotiādikaṃ āyasmato nisseṇidāyakattherassa apadānaṃ.",
  "atk-s0510a:3130_1": "Ayampi purimajinavaresu katādhikāro anekāsu jātīsu vivaṭṭūpanissayāni puññāni upacinanto koṇḍaññassa",
  "atk-s0510a:3130_2": "bhagavato kāle vaḍḍhakikule nibbatto saddho pasanno bhagavato dhammadesanaṃ sutvā pasannamānaso bhagavato",
  "atk-s0510a:3130_3": "vasanapāsādassārohanatthāya sārakaṭṭhamayaṃ nisseṇiṃ katvā ussāpetvā ṭhapesi.",
  "atk-s0510a:3130_4": "Bhagavā tassa pasādasaṃvaḍḍhanatthāya passantasseva uparipāsādaṃ āruhi.",
  "atk-s0510a:3130_5": "So atīva pasanno teneva pītisomanassena kālaṃ katvā devaloke nibbatto tattha dibbasampattiṃ anubhavitvā",
  "atk-s0510a:3130_6": "manussesu jāyamāno nisseṇidānanissandena uccakule nibbatto manussasukhaṃ anubhavitvā imasmiṃ buddhuppāde",
  "atk-s0510a:3130_7": "ekasmiṃ kule nibbatto satthu dhammadesanaṃ sutvā saddhājāto pabbajito nacirasseva arahā ahosi.",
  "atk-s0510a:3131_0": "9.",
  "atk-s0510a:3131_1": "So attano pubbakammaṃ saritvā somanassajāto pubbacaritāpadānaṃ pakāsento koṇḍaññassa bhagavatotiādimāha.",
  "atk-s0510a:3131_2": "Tattha koṇḍaññassāti kucchito hutvā ḍeti pavattatīti koṇḍo,",
  "atk-s0510a:3131_3": "lāmakasatto,",
  "atk-s0510a:3131_4": "koṇḍato aññoti koṇḍañño,",
  "atk-s0510a:3131_5": "alāmako uttamapurisoti attho.",
  "atk-s0510a:3131_6": "Atha vā brāhmaṇagottesu koṇḍaññagotte uppannattā “koṇḍañño”ti gottavasena tassa nāmaṃ,",
  "atk-s0510a:3131_7": "tassa koṇḍaññassa.",
  "atk-s0510a:3131_8": "Sesaṃ pākaṭamevāti.",
  "atk-s0510a:3132_0": "Nisseṇidāyakattheraapadānavaṇṇanā samattā.",
  "atk-s0510a:3133_0": "3. Rattipupphiyattheraapadānavaṇṇanā",
  "atk-s0510a:3134_0": "Migaluddo pure āsintiādikaṃ āyasmato rattipupphiyattherassa apadānaṃ.",
  "atk-s0510a:3134_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:3134_2": "bhagavato kāle nesādakule uppanno migavadhāya araññe vicaramāno tassa kāruññena araññe caramānaṃ vipassiṃ",
  "atk-s0510a:3134_3": "bhagavantaṃ disvā pasannamānaso pupphitaṃ rattikaṃ nāma pupphaṃ kuṭajapupphañca saha vaṇṭena ocinitvā",
  "atk-s0510a:3134_4": "somanassacittena pūjesi.",
  "atk-s0510a:3134_5": "Bhagavā anumodanaṃ katvā pakkāmi.",
  "atk-s0510a:3135_0": "13.",
  "atk-s0510a:3135_1": "So teneva puññena devamanussesu saṃsaranto ubhayasampattiyo anubhavitvā imasmiṃ buddhuppāde kulagehe",
  "atk-s0510a:3135_2": "nibbatto viññutaṃ patto ratanattaye pasanno satthu dhammadesanaṃ sutvā kāmesu ādīnavaṃ disvā pabbajitvā",
  "atk-s0510a:3135_3": "nacirasseva arahattaṃ patto attano pubbakammaṃ saritvā “nesādabhūtena mayā katakusalaṃ sundara”nti somanassajāto",
  "atk-s0510a:3135_4": "pubbacaritāpadānaṃ pakāsento migaluddo pure āsintiādimāha.",
  "atk-s0510a:3135_5": "Tattha migānaṃ luddo sāhasiko mārakoti migaluddo,",
  "atk-s0510a:3135_6": "migesu vā luddo lobhīti migaluddo,",
  "atk-s0510a:3135_7": "nesādo āsiṃ pureti attho.",
  "atk-s0510a:3136_0": "14.",
  "atk-s0510a:3136_1": "Rattikaṃ pupphitaṃ disvāti padumapupphādīni anekāni pupphāni sūriyaraṃsisamphassena divā pupphanti rattiyaṃ makuḷitāni honti.",
  "atk-s0510a:3136_2": "Jātisumanamallikādīni anekāni pupphāni pana rattiyaṃ pupphanti no divā.",
  "atk-s0510a:3136_3": "Tasmā rattiyaṃ pupphanato rattipupphanāmakāni anekāni sugandhapupphāni ca kuṭajapupphāni ca gahetvā pūjesinti attho.",
  "atk-s0510a:3136_4": "Sesaṃ uttānatthamevāti.",
  "atk-s0510a:3137_0": "Rattipupphiyattheraapadānavaṇṇanā samattā.",
  "atk-s0510a:3138_0": "4. Udapānadāyakattheraapadānavaṇṇanā",
  "atk-s0510a:3139_0": "Vipassino bhagavatotiādikaṃ āyasmato udapānadāyakattherassa apadānaṃ.",
  "atk-s0510a:3139_1": "Ayampi thero purimamunivaresu katādhikāro anekesu bhavesu katapuññasañcayo vipassissa bhagavato kāle",
  "atk-s0510a:3139_2": "kulagehe nibbatto vuddhippatto “pānīyadānaṃ mayā dātabbaṃ,",
  "atk-s0510a:3139_3": "tañca nirantaraṃ katvā pavattetuṃ vaṭṭatī”ti cintetvā ekaṃ kūpaṃ khanāpetvā udakasampattakāle iṭṭhakāhi",
  "atk-s0510a:3139_4": "cināpetvā thiraṃ katvā tattha uṭṭhitena udakena puṇṇaṃ taṃ udapānaṃ vipassissa bhagavato niyyādesi.",
  "atk-s0510a:3139_5": "Bhagavā pānīyadānānisaṃsadīpakaṃ anumodanaṃ akāsi.",
  "atk-s0510a:3139_6": "So tena puññena devamanussesu saṃsaranto nibbattanibbattaṭṭhāne pokkharaṇīudapānapānīyādisampanno sukhamanubhavitvā",
  "atk-s0510a:3139_7": "imasmiṃ buddhuppāde ekasmiṃ kule nibbatto vuddhimanvāya saddho pasanno pabbajitvā nacirasseva arahā ahosi.",
  "atk-s0510a:3140_0": "18.",
  "atk-s0510a:3140_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento vipassino bhagavatotiādimāha.",
  "atk-s0510a:3140_2": "Tattha udapāno kato mayāti udakaṃ pivanti etthāti udapāno,",
  "atk-s0510a:3140_3": "kūpapokkharaṇītaḷākānametaṃ adhivacanaṃ.",
  "atk-s0510a:3140_4": "So udapāno kūpo vipassissa bhagavato atthāya kato khanitoti attho.",
  "atk-s0510a:3140_5": "Sesaṃ uttānatthamevāti.",
  "atk-s0510a:3141_0": "Udapānadāyakattheraapadānavaṇṇanā samattā.",
  "atk-s0510a:3142_0": "5. Sīhāsanadāyakattheraapadānavaṇṇanā",
  "atk-s0510a:3143_0": "Nibbute lokanāthamhītiādikaṃ āyasmato sīhāsanadāyakattherassa apadānaṃ.",
  "atk-s0510a:3143_1": "Ayampi purimabuddhesu katādhikāro tattha tattha bhave nibbānādhigamatthāya katapuññūpacayo padumuttarassa",
  "atk-s0510a:3143_2": "bhagavato kāle gahapatikule nibbatto viññutaṃ patto satthu dhammadesanaṃ sutvā ratanattaye pasanno tasmiṃ",
  "atk-s0510a:3143_3": "bhagavati parinibbute sattahi ratanehi khacitaṃ sīhāsanaṃ kārāpetvā bodhirukkhaṃ pūjesi,",
  "atk-s0510a:3143_4": "bahūhi mālāgandhadhūpehi ca pūjesi.",
  "atk-s0510a:3144_0": "21.",
  "atk-s0510a:3144_1": "So tena puññena devamanussesu saṃsaranto ubhayasampattiyo anubhavitvā sabbattha pūjito imasmiṃ buddhuppāde",
  "atk-s0510a:3144_2": "sāvatthiyaṃ kulagehe nibbatto vuddhippatto gharāvāsaṃ vasanto satthu dhammadesanaṃ sutvā pasannamānaso",
  "atk-s0510a:3144_3": "ñātivaggaṃ pahāya pabbajito nacirasseva arahā hutvā pubbūpacitakusalasambhāraṃ saritvā sañjātasomanasso",
  "atk-s0510a:3144_4": "pubbacaritāpadānaṃ pakāsento nibbute lokanāthamhītiādimāha.",
  "atk-s0510a:3144_5": "Tattha sīhāsanamadāsahanti sīharūpahiraññasuvaṇṇaratanehi khacitaṃ āsanaṃ sīhāsanaṃ,",
  "atk-s0510a:3144_6": "sīhassa vā abhītassa bhagavato nisinnārahaṃ,",
  "atk-s0510a:3144_7": "sīhaṃ vā seṭṭhaṃ uttamaṃ āsananti sīhāsanaṃ,",
  "atk-s0510a:3144_8": "taṃ ahaṃ adāsiṃ,",
  "atk-s0510a:3144_9": "bodhirukkhaṃ pūjesinti attho.",
  "atk-s0510a:3144_10": "Sesaṃ suviññeyyamevāti.",
  "atk-s0510a:3145_0": "Sīhāsanadāyakattheraapadānavaṇṇanā samattā.",
  "atk-s0510a:3146_0": "6. Maggadattikattheraapadānavaṇṇanā",
  "atk-s0510a:3147_0": "Anomadassī bhagavātiādikaṃ āyasmato maggadattikattherassa apadānaṃ.",
  "atk-s0510a:3147_1": "Ayampāyasmā purimabuddhesu katādhikāro tattha tattha bhave vivaṭṭūpanissayāni puññāni upacinanto anomadassissa",
  "atk-s0510a:3147_2": "bhagavato kāle kulagehe nibbatto vuddhimanvāya gharāvāsaṃ saṇṭhapetvā vasanto anomadassiṃ bhagavantaṃ",
  "atk-s0510a:3147_3": "ākāse caṅkamantaṃ pāduddhāre pāduddhāracaṅkamanaṭṭhāne pupphānaṃ vikiraṇaṃ acchariyañca disvā pasannamānaso",
  "atk-s0510a:3147_4": "pupphāni ākāse ukkhipi,",
  "atk-s0510a:3147_5": "tāni vitānaṃ hutvā aṭṭhaṃsu.",
  "atk-s0510a:3148_0": "26.",
  "atk-s0510a:3148_1": "So tena puññena sugatīsuyeva saṃsaranto sabbattha pūjito sukhaṃ anubhavitvā imasmiṃ buddhuppāde ekasmiṃ",
  "atk-s0510a:3148_2": "kule nibbatto kamena yobbaññaṃ pāpuṇitvā saddhājāto pabbajitvā vattasampanno nacirasseva arahattaṃ patto",
  "atk-s0510a:3148_3": "caṅkamanassa pūjitattā maggadattikattheroti pākaṭo.",
  "atk-s0510a:3148_4": "So pubbakammaṃ saritvā somanassajāto pubbacaritāpadānaṃ pakāsento anomadassī bhagavātiādimāha.",
  "atk-s0510a:3148_5": "Diṭṭhadhammasukhatthāyāti imasmiṃ attabhāve caṅkamanena sarīrasallahukādisukhaṃ paṭiccāti attho.",
  "atk-s0510a:3148_6": "Abbhokāsamhi caṅkamīti abbhokāse aṅgaṇaṭṭhāne caṅkami,",
  "atk-s0510a:3148_7": "padavikkhepaṃ padasañcāraṃ akāsīti attho.",
  "atk-s0510a:3149_0": "Uddhate pāde pupphānīti caṅkamantena pāde uddhate padumuppalādīni pupphāni pathavito uggantvā caṅkame vikiriṃsūti attho.",
  "atk-s0510a:3149_1": "Sobhaṃ muddhani tiṭṭhareti buddhassa muddhani sīse sobhayamānā tāni tiṭṭhantīti attho.",
  "atk-s0510a:3149_2": "Sesaṃ suviññeyyamevāti.",
  "atk-s0510a:3150_0": "Maggadattikattheraapadānavaṇṇanā samattā.",
  "atk-s0510a:3151_0": "7. Ekadīpiyattheraapadānavaṇṇanā",
  "atk-s0510a:3152_0": "Padumuttarassa muninotiādikaṃ āyasmato ekadīpiyattherassa apadānaṃ.",
  "atk-s0510a:3152_1": "Ayampāyasmā purimajinaseṭṭhesu katakusalasambhāro tattha tattha bhave vivaṭṭūpanissayāni puññāni upacinanto",
  "atk-s0510a:3152_2": "padumuttarassa bhagavato kāle gahapatikule nibbatto vuddhippatto saddho pasanno bhagavato salalamahābodhimhi",
  "atk-s0510a:3152_3": "ekapadīpaṃ pūjesi,",
  "atk-s0510a:3152_4": "thāvaraṃ katvā niccamekapadīpapūjanatthāya telavaṭṭaṃ paṭṭhapesi.",
  "atk-s0510a:3152_5": "So tena puññena devamanussesu saṃsaranto sabbattha jalamāno pasannacakkhuko ubhayasukhamanubhavitvā imasmiṃ",
  "atk-s0510a:3152_6": "buddhuppāde sāvatthiyaṃ vibhavasampanne ekasmiṃ kule nibbatto viññutaṃ patto ratanattaye pasanno pabbajitvā",
  "atk-s0510a:3152_7": "nacirasseva arahattaṃ patto dīpapūjāya laddhavisesādhigamattā ekadīpiyattheroti pākaṭo.",
  "atk-s0510a:3153_0": "30.",
  "atk-s0510a:3153_1": "So aparabhāge attano pubbakammaṃ saritvā somanassajāto pubbacaritāpadānaṃ pakāsento padumuttarassa muninotiādimāha.",
  "atk-s0510a:3153_2": "Taṃ sabbaṃ uttānatthamevāti.",
  "atk-s0510a:3154_0": "Ekadīpiyattheraapadānavaṇṇanā samattā.",
  "atk-s0510a:3155_0": "8. Maṇipūjakattheraapadānavaṇṇanā",
  "atk-s0510a:3156_0": "Orena himavantassātiādikaṃ āyasmato maṇipūjakattherassa apadānaṃ.",
  "atk-s0510a:3156_1": "Ayampi thero purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3156_2": "bhagavato kāle ekasmiṃ kule nibbatto gharāvāsaṃ saṇṭhapetvā tatthādīnavaṃ disvā gharāvāsaṃ pahāya tāpasapabbajjaṃ",
  "atk-s0510a:3156_3": "pabbajitvā himavantaorabhāge ekissā nadiyā samīpe paṇṇasālaṃ kāretvā vasanto vivekakāmatāya tassānukampāya",
  "atk-s0510a:3156_4": "ca tattha upagataṃ padumuttaraṃ bhagavantaṃ disvā pasannamānaso maṇipallaṅkaṃ bhagavato pūjesi.",
  "atk-s0510a:3156_5": "Bhagavā tassa pasādavaḍḍhanatthāya tattha nisīdi.",
  "atk-s0510a:3156_6": "So bhiyyosomattāya pasanno nibbānādhigamatthāya patthanaṃ akāsi.",
  "atk-s0510a:3156_7": "Bhagavā anumodanaṃ vatvā pakkāmi.",
  "atk-s0510a:3156_8": "So tena puññena devamanussesu saṃsaranto sabbattha pūjito sukhaṃ anubhavitvā imasmiṃ buddhuppāde sāvatthiyaṃ",
  "atk-s0510a:3156_9": "vibhavasampanne kule nibbatto gharāvāsaṃ vasanto ekadivasaṃ satthu dhammadesanaṃ sutvā paṭiladdhasaddho",
  "atk-s0510a:3156_10": "pabbajitvā nacirasseva arahā ahosi.",
  "atk-s0510a:3157_0": "34.",
  "atk-s0510a:3157_1": "So ekadivasaṃ attanā katakusalaṃ saritvā sañjātasomanasso pubbacaritāpadānaṃ pakāsento orena himavantassātiādimāha.",
  "atk-s0510a:3157_2": "Tattha orenāti himavantassa aparaṃ bhāgaṃ vihāya orena,",
  "atk-s0510a:3157_3": "bhummatthe karaṇavacanaṃ,",
  "atk-s0510a:3157_4": "orasmiṃ disābhāgeti attho.",
  "atk-s0510a:3157_5": "Nadikā sampavattathāti apākaṭanāmadheyyā ekā nadī saṃsuṭṭhu pavattānī vahānī sandamānā ahosīti attho.",
  "atk-s0510a:3157_6": "Tassā cānupakhettamhīti tassā nadiyā anupakhettamhi tīrasamīpeti attho.",
  "atk-s0510a:3157_7": "Sayambhū vasate tadāti yadā ahaṃ maṇipallaṅkaṃ pūjesiṃ,",
  "atk-s0510a:3157_8": "tadā anācariyako hutvā sayameva buddhabhūto bhagavā vasate viharatīti attho.",
  "atk-s0510a:3158_0": "35.",
  "atk-s0510a:3158_1": "Maṇiṃ paggayha pallaṅkanti maṇinti cittaṃ ārādheti somanassaṃ karotīti maṇi,",
  "atk-s0510a:3158_2": "atha vā māti pamāṇaṃ karoti ābharaṇanti maṇi,",
  "atk-s0510a:3158_3": "atha vā marantāpi rājayuvarājādayo taṃ na pariccajanti tadatthāya saṅgāmaṃ karontīti maṇi,",
  "atk-s0510a:3158_4": "taṃ maṇiṃ maṇimayaṃ pallaṅkaṃ manoramaṃ sādhu cittaṃ suṭṭhu vicittaṃ paggayha gahetvā buddhaseṭṭhassa abhiropayiṃ pūjesinti attho.",
  "atk-s0510a:3158_5": "Sesaṃ sabbaṃ uttānatthamevāti.",
  "atk-s0510a:3159_0": "Maṇipūjakattheraapadānavaṇṇanā samattā.",
  "atk-s0510a:3160_0": "9. Tikicchakattheraapadānavaṇṇanā",
  "atk-s0510a:3161_0": "Nagare bandhumatiyātiādikaṃ āyasmato tikicchakattherassa apadānaṃ.",
  "atk-s0510a:3161_1": "Ayampāyasmā purimajinavaresu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:3161_2": "bhagavato kāle bandhumatīnagare vejjakule nibbatto bahussuto susikkhito vejjakamme cheko bahū rogino",
  "atk-s0510a:3161_3": "tikicchanto vipassissa bhagavato upaṭṭhākassa asokanāmattherassa rogaṃ tikicchi.",
  "atk-s0510a:3161_4": "So tena puññena devamanussesu aparāparaṃ sukhaṃ anubhavanto nibbattanibbattabhave arogo dīghāyuko suvaṇṇavaṇṇasarīro ahosi.",
  "atk-s0510a:3162_0": "39.",
  "atk-s0510a:3162_1": "So imasmiṃ buddhuppāde sāvatthiyaṃ gahapatikule nibbatto vuddhimanvāya sabbasippesu nipphattiṃ patto",
  "atk-s0510a:3162_2": "arogo sukhito vibhavasampanno ratanattaye pasanno satthu dhammadesanaṃ sutvā paṭiladdhasaddho gharāvāsaṃ",
  "atk-s0510a:3162_3": "pahāya pabbajitvā nacirasseva arahā hutvā pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:3162_4": "nagare bandhumatiyātiādimāha.",
  "atk-s0510a:3162_5": "Taṃ sabbaṃ heṭṭhā vuttanayattā uttānatthamevāti.",
  "atk-s0510a:3163_0": "Tikicchakattheraapadānavaṇṇanā samattā.",
  "atk-s0510a:3164_0": "10. Saṅghupaṭṭhākattheraapadānavaṇṇanā",
  "atk-s0510a:3165_0": "Vessabhumhi bhagavatītiādikaṃ āyasmato saṅghupaṭṭhākattherassa apadānaṃ.",
  "atk-s0510a:3165_1": "Ayampi thero purimabuddhesu katakusalasambhāro anekesu bhavesu vivaṭṭūpanissayāni puññāni upacinanto",
  "atk-s0510a:3165_2": "vessabhussa bhagavato kāle tassārāmikassa putto hutvā nibbatto viññutaṃ patvā saddho pasanno vihāresu",
  "atk-s0510a:3165_3": "ārāmikakammaṃ karonto sakkaccaṃ saṅghaṃ upaṭṭhāsi.",
  "atk-s0510a:3165_4": "So teneva kusalakammena devamanussesu saṃsaranto ubhayasampattiyo anubhavitvā imasmiṃ buddhuppāde sāvatthiyaṃ",
  "atk-s0510a:3165_5": "gahapatikule nibbatto vuddhippatto vibhavasampanno sukhappatto pākaṭo satthu dhammadesanaṃ sutvā sāsane",
  "atk-s0510a:3165_6": "pasanno pabbajitvā vattasampanno sāsanaṃ sobhayamāno vipassanaṃ vaḍḍhento nacirasseva saha paṭisambhidāhi",
  "atk-s0510a:3165_7": "arahattaṃ patto chaḷabhiñño pubbe katakusalakammavasena saṅghupaṭṭhākattheroti pākaṭo ahosi.",
  "atk-s0510a:3166_0": "45.",
  "atk-s0510a:3166_1": "So ekadivasaṃ “pubbe mayā kiṃ nāma kammaṃ katvā ayaṃ lokuttarasampatti laddhā”ti attano pubbakammaṃ saritvā",
  "atk-s0510a:3166_2": "paccakkhato jānitvā somanassajāto pubbacaritāpadānaṃ pākaṭaṃ karonto vessabhumhi bhagavatītiādimāha.",
  "atk-s0510a:3166_3": "Tattha ahosārāmiko ahanti ahaṃ vessabhussa bhagavato sāsane ārāmiko ahosinti attho.",
  "atk-s0510a:3166_4": "Sesaṃ heṭṭhā vuttanayattā uttānatthattā ca suviññeyyamevāti.",
  "atk-s0510a:3167_0": "Saṅghupaṭṭhākattheraapadānavaṇṇanā samattā.",
  "atk-s0510a:3168_0": "Aṭṭhārasamavaggavaṇṇanā samattā.",
  "atk-s0510a:3169_0": "19. Kuṭajapupphiyavaggo",
  "atk-s0510a:3170_0": "1-10. Kuṭajapupphiyattheraapadānādivaṇṇanā",
  "atk-s0510a:3171_0": "Ito parampi ekūnavīsatimavagge āgatānaṃ imesaṃ kuṭajapupphiyattherādīnaṃ dasannaṃ therānaṃ apubbaṃ natthi.",
  "atk-s0510a:3171_1": "Tesañhi therānaṃ purimabuddhānaṃ santike katapuññasambhārānaṃ vasena pākaṭanāmāni ceva nivāsanagarādīni",
  "atk-s0510a:3171_2": "ca heṭṭhā vuttanayeneva veditabbānīti taṃ sabbaṃ apadānaṃ suviññeyyamevāti.",
  "atk-s0510a:3172_0": "Ekūnavīsatimavaggavaṇṇanā samattā.",
  "atk-s0510a:3173_0": "20. Tamālapupphiyavaggo",
  "atk-s0510a:3174_0": "1-10. Tamālapupphiyattheraapadānādivaṇṇanā",
  "atk-s0510a:3175_0": "Vīsatime vagge paṭhamattherāpadānaṃ uttānameva.",
  "atk-s0510a:3176_0": "6.",
  "atk-s0510a:3176_1": "Dutiyattherāpadāne yaṃ dāyavāsiko isīti isipabbajjaṃ pabbajitvā vane vasanabhāvena dāyavāsiko isīti saṅkhaṃ gato,",
  "atk-s0510a:3176_2": "attano anukampāya taṃ vanaṃ upagatassa siddhatthassa satthuno vasanamaṇḍapacchādanatthāya yaṃ tiṇaṃ,",
  "atk-s0510a:3176_3": "taṃ lāyati chindatīti attho.",
  "atk-s0510a:3176_4": "Dabbachadanaṃ katvā anekehi khuddakadaṇḍakehi maṇḍapaṃ katvā taṃ tiṇena chādetvā siddhatthassa bhagavato ahaṃ adāsiṃ pūjesinti attho.",
  "atk-s0510a:3177_0": "8.",
  "atk-s0510a:3177_1": "Sattāhaṃ dhārayuṃ tatthāti taṃ maṇḍapaṃ tattha ṭhitā devamanussā sattāhaṃ nirodhasamāpattiṃ samāpajjitvā",
  "atk-s0510a:3177_2": "nisinnassa satthuno dhārayuṃ dhāresunti attho.",
  "atk-s0510a:3177_3": "Sesaṃ uttānatthamevāti.",
  "atk-s0510a:3178_0": "Tatiyattherassa apadāne khaṇḍaphulliyattheroti ettha khaṇḍanti kaṭṭhānaṃ jiṇṇattā chinnabhinnaṭṭhānaṃ,",
  "atk-s0510a:3178_1": "phullanti kaṭṭhānaṃ jiṇṇaṭṭhāne kaṇṇakitamahicchattakādipupphanaṃ,",
  "atk-s0510a:3178_2": "khaṇḍañca phullañca khaṇḍaphullāni,",
  "atk-s0510a:3178_3": "khaṇḍaphullānaṃ paṭisaṅkharaṇaṃ punappunaṃ thirakaraṇanti khaṇḍaphullapaṭisaṅkharaṇaṃ.",
  "atk-s0510a:3178_4": "Imassa pana therassa sambhārapūraṇakāle phussassa bhagavato cetiye chinnabhinnaṭṭhāne sudhāpiṇḍaṃ makkhetvā",
  "atk-s0510a:3178_5": "thirakaraṇaṃ khaṇḍaphullapaṭisaṅkharaṇaṃ nāma.",
  "atk-s0510a:3178_6": "Tasmā so khaṇḍaphulliyo theroti pākaṭo ahosi. Tatiyaṃ.",
  "atk-s0510a:3179_0": "17. Catutthattherassāpadāne rañño baddhacaro ahanti rañño paricārako kammakārako ahosinti attho.",
  "atk-s0510a:3180_0": "19.",
  "atk-s0510a:3180_1": "Jalajuttamanāminoti jale udake jātaṃ jalajaṃ,",
  "atk-s0510a:3180_2": "kiṃ taṃ padumaṃ,",
  "atk-s0510a:3180_3": "padumena samānanāmattā padumuttarassa bhagavatoti attho.",
  "atk-s0510a:3180_4": "Uttamapadumanāmassa bhagavatoti vā attho.",
  "atk-s0510a:3180_5": "Catutthaṃ.",
  "atk-s0510a:3181_0": "Pañcamaṃ uttānatthameva.",
  "atk-s0510a:3182_0": "28.",
  "atk-s0510a:3182_1": "Chaṭṭhe nagare dvāravatiyāti mahādvāravātapānakavāṭaphalakāhi vatipākāraṭṭālagopurakaddamodakaparikhāhi ca sampannaṃ nagaranti dvāravatīnagaraṃ,",
  "atk-s0510a:3182_2": "dvāraṃ vatiñca padhānaṃ katvā nagarassa upalakkhitattā “dvāravatī nagara”nti voharantīti nagare dvāravatiyāti vuttaṃ.",
  "atk-s0510a:3182_3": "Mālāvaccho pupphārāmo mama ahosīti attho.",
  "atk-s0510a:3183_0": "31. Te kisalayāti te asokapallavā. Chaṭṭhaṃ.",
  "atk-s0510a:3184_0": "Sattamaṭṭhamanavamāni uttānatthāneva. Dasamepi apubbaṃ natthīti.",
  "atk-s0510a:3185_0": "Vīsatimavaṇṇanā samattā.",
  "atk-s0510a:3186_0": "21-23. Kaṇikārapupphiyādivaggo",
  "atk-s0510a:3187_0": "1-30. Kaṇikārapupphiyattheraapadānādivaṇṇanā",
  "atk-s0510a:3188_0": "Ito paraṃ sabbattha anuttānapadavaṇṇanaṃ karissāma.",
  "atk-s0510a:3188_1": "Ekavīsatime bāvīsatime tevīsatime ca vagge sabbesaṃ therānaṃ sayaṃkatena puññena laddhanāmāni,",
  "atk-s0510a:3188_2": "katapuññānañca nānattaṃ tesaṃ byākaraṇadāyakānaṃ buddhānaṃ nāmāni vasitanagarāni ca heṭṭhā vuttanayattā sabbānipi uttānāneva.",
  "atk-s0510a:3188_3": "Apadānagāthānamattho ca nayānuyogena suviññeyyoyevāti.",
  "atk-s0510a:3189_0": "24. Udakāsanavaggo",
  "atk-s0510a:3190_0": "1-10.Udakāsanadāyakattheraapadānādivaṇṇanā",
  "atk-s0510a:3191_0": "Catuvīsatime vagge paṭhamadutiyāpadānāni uttānāneva.",
  "atk-s0510a:3192_0": "9.",
  "atk-s0510a:3192_1": "Tatiyāpadāne aruṇavatiyā nagareti ā samantato ālokaṃ karonto uṇati uggacchatīti aruṇo,",
  "atk-s0510a:3192_2": "so tasmiṃ vijjatīti aruṇavatī,",
  "atk-s0510a:3192_3": "tasmiṃ nagare ālokaṃ karonto sūriyo uggacchatīti attho.",
  "atk-s0510a:3192_4": "Sesanagaresupi sūriyuggamane vijjamānepi visesavacanaṃ sabbacatuppadānaṃ mahiyaṃ sayanepi sati mahiyaṃ",
  "atk-s0510a:3192_5": "sayatīti mahiṃsoti vacanaṃ viya rūḷhivasena vuttanti veditabbaṃ.",
  "atk-s0510a:3192_6": "Atha vā pākārapāsādahammiyādīsu suvaṇṇarajatamaṇimuttādisattaratanapabhāhi aruṇuggamanaṃ viya pabhāvatī aruṇavatī nāma,",
  "atk-s0510a:3192_7": "tasmiṃ aruṇavatiyā nagare,",
  "atk-s0510a:3192_8": "pūpiko pūpavikkayena jīvikaṃ kappento ahosinti attho.",
  "atk-s0510a:3193_0": "14.",
  "atk-s0510a:3193_1": "Catutthāpadāne tivarāyaṃ pure rammeti tīhi pākārehi parivāritā parikkhittāti tivarā,",
  "atk-s0510a:3193_2": "khajjabhojjādiupabhogavatthābharaṇādinaccagītādīhi ramaṇīyanti rammaṃ,",
  "atk-s0510a:3193_3": "tasmiṃ tivarāyaṃ pure nagare ramme naḷakāro ahaṃ ahosinti sambandho.",
  "atk-s0510a:3194_0": "Pañcamāpadānaṃ uttānatthameva.",
  "atk-s0510a:3195_0": "23.",
  "atk-s0510a:3195_1": "Chaṭṭhāpadāne vaṇṇakāro ahaṃ tadāti nīlapītarattādivaṇṇavasena vatthāni karoti rañjetīti vaṇṇakāro.",
  "atk-s0510a:3195_2": "Vattharajako hutvā cetiye vatthehi acchādanasamaye nānāvaṇṇehi dussāni rañjesinti attho.",
  "atk-s0510a:3196_0": "27.",
  "atk-s0510a:3196_1": "Sattamāpadāne piyālaṃ pupphitaṃ disvāti supupphitaṃ piyālarukkhaṃ disvā.",
  "atk-s0510a:3196_2": "Gatamagge khipiṃ ahanti ahaṃ migaluddo nesādo hutvā piyālapupphaṃ ocinitvā buddhassa gatamagge khipiṃ pūjesinti attho.",
  "atk-s0510a:3197_0": "30.",
  "atk-s0510a:3197_1": "Aṭṭhamāpadāne sake sippe apatthaddhoti attano takkabyākaraṇādisippasmiṃ apatthaddho patiṭṭhito cheko",
  "atk-s0510a:3197_2": "ahaṃ kānanaṃ agamaṃ gato sambuddhaṃ yantaṃ disvānāti vanantare gacchantaṃ vipassiṃ sambuddhaṃ passitvā.",
  "atk-s0510a:3197_3": "Ambayāgaṃ adāsahanti ahaṃ ambadānaṃ adāsinti attho.",
  "atk-s0510a:3198_0": "33.",
  "atk-s0510a:3198_1": "Navamāpadāne jagatī kāritā mayhanti atthadassissa bhagavato sarīradhātunidhāpitacetiye jagati chinnabhinnaālindapupphādhānasaṅkhātā",
  "atk-s0510a:3198_2": "jagati mayā kāritā kārāpitāti attho.",
  "atk-s0510a:3199_0": "Dasamāpadānaṃ uttānatthamevāti.",
  "atk-s0510a:3200_0": "Catuvīsatimavaggavaṇṇanā samattā.",
  "atk-s0510a:3201_0": "25. Tuvaradāyakavaggo",
  "atk-s0510a:3202_0": "1-10. Tuvaradāyakattheraapadānādivaṇṇanā",
  "atk-s0510a:3203_0": "1.",
  "atk-s0510a:3203_1": "Pañcavīsatime vagge paṭhamāpadāne bharitvā tuvaramādāyāti tuvaraaṭṭhiṃ muggakalayasadisaṃ tuvaraṭṭhiṃ",
  "atk-s0510a:3203_2": "bhajjitvā pupphetvā bhājanena ādāya saṅghassa vanamajjhogāhakassa adadiṃ adāsinti attho.",
  "atk-s0510a:3204_0": "4- 5.",
  "atk-s0510a:3204_1": "Dutiyāpadāne dhanuṃ advejjhaṃ katvānāti migādīnaṃ māraṇatthāya dhanuṃ sannayhitvā caramāno kesaraṃ ogataṃ",
  "atk-s0510a:3204_2": "disvāti supupphitaṃ khuddakasaraṃ disvā buddhassa abhiropesinti ahaṃ cittaṃ pasādetvā vanaṃ sampattassa",
  "atk-s0510a:3204_3": "tissassa bhagavato abhiropayiṃ pūjesinti attho.",
  "atk-s0510a:3205_0": "9- 10.",
  "atk-s0510a:3205_1": "Tatiyāpadāne jalakukkuṭoti jātassare caramānakukkuṭo.",
  "atk-s0510a:3205_2": "Tuṇḍena kesariṃ gayhāti padumapupphaṃ mukhatuṇḍena ḍaṃsitvā ākāsena gacchantassa tissassa bhagavato abhiropesiṃ pūjesinti attho.",
  "atk-s0510a:3206_0": "14.",
  "atk-s0510a:3206_1": "Catutthāpadāne viravapupphamādāyāti vividhaṃ ravati saddaṃ karotīti viravaṃ,",
  "atk-s0510a:3206_2": "saddakaraṇavelāyaṃ vikasanato “virava”nti laddhanāmaṃ pupphasamūhaṃ ādāya gahetvā siddhatthassa buddhassa abhiropayiṃ pūjesinti attho.",
  "atk-s0510a:3207_0": "17.",
  "atk-s0510a:3207_1": "Pañcamāpadāne kuṭigopakoti senāsanapālako.",
  "atk-s0510a:3207_2": "Kālena kālaṃ dhūpesinti sampattasampattakālānukāle dhūpesiṃ,",
  "atk-s0510a:3207_3": "dhūpena sugandhaṃ akāsinti attho.",
  "atk-s0510a:3207_4": "Siddhatthassa bhagavato gandhakuṭikālānusāridhūpena dhūpesiṃ vāsesinti attho.",
  "atk-s0510a:3208_0": "Chaṭṭhasattamāpadānāni uttānatthāneva.",
  "atk-s0510a:3209_0": "27.",
  "atk-s0510a:3209_1": "Aṭṭhamāpadāne satta sattalipupphānīti sattalisaṅkhātāni,",
  "atk-s0510a:3209_2": "satta pupphāni sīsenādāya vessabhussa bhagavato abhiropesiṃ pūjesinti attho.",
  "atk-s0510a:3210_0": "31.",
  "atk-s0510a:3210_1": "Navamāpadāne bimbijālakapupphānīti rattaṅkuravakapupphāni siddhatthassa bhagavato pūjesinti attho.",
  "atk-s0510a:3211_0": "35.",
  "atk-s0510a:3211_1": "Dasamāpadāne uddālakaṃ gahetvānāti jātassare vihaṅgasobbhe jātaṃ uddālakapupphaṃ ocinitvā kakusandhassa bhagavato pūjesinti attho.",
  "atk-s0510a:3211_2": "Sesaṃ suviññeyyamevāti.",
  "atk-s0510a:3212_0": "Pañcavīsatimavaggavaṇṇanā samattā.",
  "atk-s0510a:3213_0": "26. Thomakavaggo",
  "atk-s0510a:3214_0": "1-10. Thomakattheraapadānādivaṇṇanā",
  "atk-s0510a:3215_0": "Chabbīsatime vagge paṭhamāpadānaṃ uttānameva.",
  "atk-s0510a:3216_0": "5- 6.",
  "atk-s0510a:3216_1": "Dutiyāpadāne vijahitvā devavaṇṇanti devatā sarīraṃ vijahitvā chaḍḍetvā,",
  "atk-s0510a:3216_2": "manussasarīraṃ nimminitvāti attho.",
  "atk-s0510a:3216_3": "Adhikāraṃ kattukāmoti adhikakiriyaṃ puññasambhāraṃ kattukāmo devaro nāma ahaṃ devarājā bhariyāya saha",
  "atk-s0510a:3216_4": "buddhaseṭṭhassa sāsane sādaratāya idha imasmiṃ manussaloke āgamiṃ āgatoti attho.",
  "atk-s0510a:3216_5": "Tassa bhikkhā mayā dinnāti padumuttarassa bhagavato yo nāmena devalo nāma sāvako ahosi,",
  "atk-s0510a:3216_6": "tassa sāvakassa mayā vippasannena cetasā bhikkhā dinnā piṇḍapāto dinnoti attho.",
  "atk-s0510a:3217_0": "9- 10.",
  "atk-s0510a:3217_1": "Tatiyāpadāne ānando nāma sambuddhoti ānandaṃ tuṭṭhiṃ jananato ānando nāma paccekabuddhoti attho.",
  "atk-s0510a:3217_2": "Amanussamhi kānaneti amanussapariggahe kānane mahāaraññe parinibbāyi anupādisesanibbānadhātuyā antaradhāyi,",
  "atk-s0510a:3217_3": "adassanaṃ agamāsīti attho.",
  "atk-s0510a:3217_4": "Sarīraṃ tattha jhāpesinti ahaṃ devalokā idhāgantvā tassa bhagavato sarīraṃ tattha araññe jhāpesiṃ dahanaṃ akāsinti attho.",
  "atk-s0510a:3218_0": "Catutthapañcamāpadānāni uttānāneva.",
  "atk-s0510a:3219_0": "20.",
  "atk-s0510a:3219_1": "Chaṭṭhāpadāne ahosiṃ candano nāmāti nāmena paṇṇattivasena candano nāma.",
  "atk-s0510a:3219_2": "Sambuddhassatrajoti paccekasambuddhabhūtato pubbe tassa atrajo putto ahaṃ.",
  "atk-s0510a:3219_3": "Ekopāhano mayā dinnoti ekaṃ upāhanayugaṃ mayā dinnaṃ.",
  "atk-s0510a:3219_4": "Bodhiṃ sampajja me tuvanti tena upāhanayugena me mayhaṃ sāvakabodhiṃ tuvaṃ sampajja nipphādehīti attho.",
  "atk-s0510a:3220_0": "23- 24.",
  "atk-s0510a:3220_1": "Sattamāpadāne mañjarikaṃ karitvānāti mañjeṭṭhipupphaṃ haritacaṅkoṭakaṃ gahetvā rathiyaṃ vīthiyā paṭipajjiṃ",
  "atk-s0510a:3220_2": "ahaṃ tathā paṭipannova bhikkhusaṅghapurakkhataṃ bhikkhusaṅghena parivutaṃ samaṇānaggaṃ samaṇānaṃ bhikkhūnaṃ",
  "atk-s0510a:3220_3": "aggaṃ seṭṭhaṃ sammāsambuddhaṃ addasanti sambandho.",
  "atk-s0510a:3220_4": "Buddhassa abhiropayinti disvā ca pana taṃ pupphaṃ ubhohi hatthehi paggayha ukkhipitvā buddhassa phussassa bhagavato abhiropayiṃ pūjesinti attho.",
  "atk-s0510a:3221_0": "28- 29.",
  "atk-s0510a:3221_1": "Aṭṭhamāpadāne aloṇapaṇṇabhakkhomhīti khīrapaṇṇādīni uñchācariyāya āharitvā loṇavirahitāni paṇṇāni pacitvā bhakkhāmi,",
  "atk-s0510a:3221_2": "aloṇapaṇṇabhakkho amhi bhavāmīti attho.",
  "atk-s0510a:3221_3": "Niyamesu ca saṃvutoti niyamasaññitesu pāṇātipātāveramaṇiādīsu niccapañcasīlesu saṃvuto pihitoti attho.",
  "atk-s0510a:3221_4": "Pātarāse anuppatteti purebhattakāle anuppatte.",
  "atk-s0510a:3221_5": "Siddhattho upagacchi manti mama samīpaṃ siddhattho bhagavā upagañchi sampāpuṇi.",
  "atk-s0510a:3221_6": "Tāhaṃ buddhassa pādāsinti ahaṃ taṃ aloṇapaṇṇaṃ tassa buddhassa adāsinti attho.",
  "atk-s0510a:3222_0": "Navamāpadānaṃ uttānameva.",
  "atk-s0510a:3223_0": "37- 38.",
  "atk-s0510a:3223_1": "Dasamāpadāne sikhinaṃ sikhinaṃ yathāti sarīrato nikkhantachabbaṇṇaraṃsīhi obhāsayantaṃ jalantaṃ sikhīnaṃ",
  "atk-s0510a:3223_2": "sikhībhagavantaṃ sikhīnaṃ yathā jalamānaaggikkhandhaṃ viya.",
  "atk-s0510a:3223_3": "Aggajaṃ pupphamādāyāti aggajanāmakaṃ pupphaṃ gahetvā buddhassa sikhissa bhagavato abhiropayiṃ pūjesinti attho.",
  "atk-s0510a:3224_0": "Chabbīsatimavaggavaṇṇanā samattā.",
  "atk-s0510a:3225_0": "27. Padumukkhipavaggo",
  "atk-s0510a:3226_0": "1-10. Ākāsukkhipiyattheraapadānādivaṇṇanā",
  "atk-s0510a:3227_0": "1- 2.",
  "atk-s0510a:3227_1": "Sattavīsatime vagge paṭhamāpadāne jalajagge duve gayhāti jale udake jāte agge uppalādayo dve pupphe gahetvā",
  "atk-s0510a:3227_2": "buddhassa samīpaṃ gantvā ekaṃ pupphaṃ pādesu nikkhipiṃ pūjesiṃ,",
  "atk-s0510a:3227_3": "ekaṃ pupphaṃ ākāse khipinti attho.",
  "atk-s0510a:3228_0": "Dutiyāpadānaṃ pākaṭameva.",
  "atk-s0510a:3229_0": "10.",
  "atk-s0510a:3229_1": "Tatiyāpadāne bodhiyā pādaputtameti uttame bodhipādape.",
  "atk-s0510a:3229_2": "Aḍḍhacandaṃ mayā dinnanti tasmiṃ bodhimūle aḍḍhacandākārena mayā anekapupphāni pūjitānīti attho.",
  "atk-s0510a:3229_3": "Dharaṇīruhapādapeti rukkhapabbataratanādayo dhāretīti dharaṇī, pathavī,",
  "atk-s0510a:3229_4": "dharaṇiyā ruhati patiṭṭhahatīti dharaṇīruho,",
  "atk-s0510a:3229_5": "pādasaṅkhātena mūlena udakaṃ pivati khandhaviṭapādīsu patthariyatīti pādapo,",
  "atk-s0510a:3229_6": "dharaṇīruho ca so pādapo ceti dharaṇīruhapādapo,",
  "atk-s0510a:3229_7": "tasmiṃ dharaṇīruhapādape pupphaṃ mayā pūjitanti attho.",
  "atk-s0510a:3230_0": "Catutthāpadānaṃ uttānatthameva.",
  "atk-s0510a:3231_0": "18- 19.",
  "atk-s0510a:3231_1": "Pañcamāpadāne himavantassāvidūreti himavantassa āsanne.",
  "atk-s0510a:3231_2": "Romaso nāma pabbatoti rukkhalatāgumbābhāvā kevalaṃ dabbatiṇādisañchannattā romaso nāma pabbato ahosi.",
  "atk-s0510a:3231_3": "Tamhi pabbatapādamhīti tasmiṃ pabbatapariyante.",
  "atk-s0510a:3231_4": "Samaṇo bhāvitindriyoti samitapāpo vūpasantakileso samaṇo vaḍḍhitaindriyo,",
  "atk-s0510a:3231_5": "rakkhitacakkhundriyādiindriyoti attho.",
  "atk-s0510a:3231_6": "Atha vā vaḍḍhitaindriyo vaḍḍhitasaddhindriyādiindriyoti attho.",
  "atk-s0510a:3231_7": "Tassa samaṇassa ahaṃ biḷāliāluve gahetvā adāsinti attho.",
  "atk-s0510a:3232_0": "Chaṭṭhasattamaṭṭhamanavamadasamāpadānāni uttānatthānevāti.",
  "atk-s0510a:3233_0": "Sattavīsatimavaggavaṇṇanā samattā.",
  "atk-s0510a:3234_0": "28. Suvaṇṇabibbohanavaggo",
  "atk-s0510a:3235_0": "1-10. Suvaṇṇabibbohaniyattheraapadānādivaṇṇanā",
  "atk-s0510a:3236_0": "Aṭṭhavīsatime vagge paṭhamāpadānaṃ uttānameva.",
  "atk-s0510a:3237_0": "5. Dutiyāpadāne manomayena kāyenāti yathā cittavasena pavattakāyenāti attho.",
  "atk-s0510a:3238_0": "10.",
  "atk-s0510a:3238_1": "Tatiyāpadāne mahāsamuddaṃ nissāyāti mahāsāgarāsanne ṭhitassa pabbatassa antare pabbataleṇeti attho.",
  "atk-s0510a:3238_2": "Siddhattho bhagavā vivekakāmatāya vasati paṭivasatīti attho.",
  "atk-s0510a:3238_3": "Paccuggantvānakāsahanti ahaṃ tassa bhagavato paṭiuggantvā samīpaṃ gantvā vandanādipuññaṃ akāsinti attho.",
  "atk-s0510a:3238_4": "Caṅkoṭakamadāsahanti siddhatthassa bhagavato ahaṃ pupphabharitaṃ caṅkoṭakaṃ kadambaṃ adāsiṃ pūjesinti attho.",
  "atk-s0510a:3239_0": "14. Catutthāpadāne akakkasacittassāthāti apharusacittassa, atha-saddo padapūraṇe.",
  "atk-s0510a:3240_0": "19.",
  "atk-s0510a:3240_1": "Pañcamāpadāne udumbare vasantassāti udumbararukkhamūle rukkhacchāyāya vasantassa tissassa bhagavato.",
  "atk-s0510a:3240_2": "Niyate paṇṇasanthareti niyāmite paṭibaddhe paṇṇasanthare sākhābhaṅgāsane nisinnassa.",
  "atk-s0510a:3240_3": "Vutthokāso mayā dinnoti vivittokāse maṇḍapadvārādīhi pihitokāso mayā dinno sampāditoti attho.",
  "atk-s0510a:3241_0": "24.",
  "atk-s0510a:3241_1": "Chaṭṭhāpadāne potthadānaṃ mayā dinnanti potthavaṭṭiṃ potthachalliṃ tāḷetvā kataṃ sāṭakaṃ visamaṃ gophāsukena",
  "atk-s0510a:3241_2": "ghaṃsitvā nimmitaṃ suttaṃ gahetvā kantitvā tena suttena nisīdanatthāya vā bhūmattharaṇatthāya vā sāṭakaṃ",
  "atk-s0510a:3241_3": "vāyāpetvā taṃ sāṭakaṃ mayā ratanattayassa dinnanti attho.",
  "atk-s0510a:3242_0": "27.",
  "atk-s0510a:3242_1": "Sattamāpadāne candabhāgānadītīreti candabhāgāya nāma nadiyā tīrato,",
  "atk-s0510a:3242_2": "nissakke bhummavacanaṃ.",
  "atk-s0510a:3242_3": "Anusotanti sotassa anu heṭṭhāgaṅgaṃ vajāmi gacchāmi ahanti attho.",
  "atk-s0510a:3242_4": "Satta māluvapupphāni,",
  "atk-s0510a:3242_5": "citamāropayiṃ ahanti ahaṃ māluvapupphāni satta pattāni gahetvā citake vālukarāsimhi vālukāhi thūpaṃ katvā pūjesinti attho.",
  "atk-s0510a:3243_0": "31- 32.",
  "atk-s0510a:3243_1": "Aṭṭhamāpadāne mahāsindhu sudassanāti sundaradassanasundarodakadhavalapulinopasobhitattā suṭṭhu manoharā mahāsindhu nāma vārinadī ahosi.",
  "atk-s0510a:3243_2": "Tattha tissaṃ sindhuvārinadiyaṃ sappabhāsaṃ pabhāya sahitaṃ sudassanaṃ sundararūpaṃ paramopasame yuttaṃ",
  "atk-s0510a:3243_3": "uttame upasame yuttaṃ samaṅgībhūtaṃ vītarāgaṃ ahaṃ addasanti attho.",
  "atk-s0510a:3243_4": "Disvāhaṃ vimhitāsayoti “evarūpaṃ bhayānakaṃ himavantaṃ kathaṃ sampatto”ti vimhitaajjhāsayo acchariyabbhutacittoti attho.",
  "atk-s0510a:3243_5": "Āluvaṃ tassa pādāsinti tassa arahato ahaṃ pasannamānaso āluvakandaṃ pādāsiṃ ādarena adāsinti attho.",
  "atk-s0510a:3244_0": "Navamadasamāpadānāni uttānānevāti.",
  "atk-s0510a:3245_0": "Aṭṭhavīsatimavaggavaṇṇanā samattā.",
  "atk-s0510a:3246_0": "29. Paṇṇadāyakavaggo",
  "atk-s0510a:3247_0": "1-10. Paṇṇadāyakattheraapadānādivaṇṇanā",
  "atk-s0510a:3248_0": "1- 2.",
  "atk-s0510a:3248_1": "Ekūnatiṃsatime vagge paṭhamāpadāne paṇṇabhojanabhojanoti khīrapaṇṇādibhojanassa bhuñjanatthāya paṇṇasālāya nisinno amhi bhavāmīti attho.",
  "atk-s0510a:3248_2": "Upaviṭṭhañca maṃ santanti paṇṇasālāyaṃ upaviṭṭhaṃ santaṃ vijjamānaṃ maṃ.",
  "atk-s0510a:3248_3": "Upāgacchi mahāisīti mahante sīlādikhandhe esanato mahāisi.",
  "atk-s0510a:3248_4": "Lokapajjoto lokapadīpo siddhattho bhagavā upagacchi,",
  "atk-s0510a:3248_5": "mama samīpaṃ agamāsīti attho.",
  "atk-s0510a:3248_6": "Nisinnassa paṇṇasanthareti upagantvā paṇṇasanthare nisinnassa khādanatthāya seditaṃ paṇṇaṃ mayā dinnanti sambandho.",
  "atk-s0510a:3249_0": "5- 7.",
  "atk-s0510a:3249_1": "Dutiyāpadāne sinerusamasantoso dharaṇīsamasādiso siddhattho bhagavāti sambandho.",
  "atk-s0510a:3249_2": "Vuṭṭhahitvā samādhimhāti nirodhasamāpattito vuṭṭhahitvā visuṃ hutvāti attho.",
  "atk-s0510a:3249_3": "Bhikkhāya mamupaṭṭhitoti bhikkhācāravelāya “ajja mama yo koci kiñci dānaṃ dadāti,",
  "atk-s0510a:3249_4": "tassa mahapphala”nti cintetvā nisinnassa mama santikaṃ samīpaṃ upaṭṭhito samīpamāgatoti attho.",
  "atk-s0510a:3249_5": "Harītakaṃ…pe…",
  "atk-s0510a:3249_6": "phārusakaphalāni cāti evaṃ sabbaṃ taṃ phalaṃ sabbalokānukampino tassa siddhatthassa mahesissa mayā vippasannena cetasā dinnanti attho.",
  "atk-s0510a:3250_0": "11- 12.",
  "atk-s0510a:3250_1": "Tatiyāpadāne sīhaṃ yathā vanacaranti vane caramānaṃ sīharājaṃ iva caramānaṃ siddhatthaṃ bhagavantanti sambandho.",
  "atk-s0510a:3250_2": "Nisabhājāniyaṃ yathāti vasabho, nisabho, visabho,",
  "atk-s0510a:3250_3": "āsabhoti cattāro gavajeṭṭhakā.",
  "atk-s0510a:3250_4": "Tesu gavasatassa jeṭṭhako vasabho,",
  "atk-s0510a:3250_5": "gavasahassassa jeṭṭhako nisabho,",
  "atk-s0510a:3250_6": "gavasatasahassassa jeṭṭhako visabho,",
  "atk-s0510a:3250_7": "gavakoṭisatasahassassa jeṭṭhako āsabho.",
  "atk-s0510a:3250_8": "Idha pana āsabho “nisabho”ti vutto,",
  "atk-s0510a:3250_9": "ājānīyaṃ abhītaṃ niccalaṃ usabharājaṃ ivāti attho.",
  "atk-s0510a:3250_10": "Kakudhaṃ vilasantaṃvāti pupphapallavehi sobhamānaṃ kakudharukkhaṃ iva narāsabhaṃ narānaṃ āsabhaṃ uttamaṃ",
  "atk-s0510a:3250_11": "āgacchantaṃ siddhatthaṃ bhagavantaṃ disvā saddhāya sampayuttattā vippasannena cetasā paccuggamanaṃ akāsinti attho.",
  "atk-s0510a:3251_0": "Catutthāpadānādīni dasamāvasānāni suviññeyyānevāti.",
  "atk-s0510a:3252_0": "Ekūnatiṃsatimavaggavaṇṇanā samattā.",
  "atk-s0510a:3253_0": "30. Citakapūjakavaggo",
  "atk-s0510a:3254_0": "1-10. Citakapūjakattheraapadānādivaṇṇanā",
  "atk-s0510a:3255_0": "1- 2.",
  "atk-s0510a:3255_1": "Tiṃsatime vagge paṭhamāpadāne āhutiṃ yiṭṭhukāmohanti pūjāsakkāraṃ kāretukāmo ahaṃ.",
  "atk-s0510a:3255_2": "Nānāpupphaṃ samānayinti nānā anekavidhaṃ campakasalalādipupphaṃ saṃ suṭṭhu ānayiṃ,",
  "atk-s0510a:3255_3": "rāsiṃ akāsinti attho.",
  "atk-s0510a:3255_4": "Sikhino lokabandhunoti sakalalokattayabandhussa ñātakassa sikhissa bhagavato parinibbutassa citakaṃ āḷāhanacitakaṃ",
  "atk-s0510a:3255_5": "dārurāsiṃ jalantaṃ ādittaṃ disvā tañca mayā rāsīkataṃ pupphaṃ okiriṃ pūjesinti attho.",
  "atk-s0510a:3256_0": "6- 7.",
  "atk-s0510a:3256_1": "Dutiyāpadāne ajinuttaravāsanoti ajinamigacammaṃ uttarāsaṅgaṃ katvā nivāsino acchādanoti attho.",
  "atk-s0510a:3256_2": "Abhiññā pañca nibbattāti iddhividhādayo pañca abhiññāyo pañca ñāṇāni nibbattā uppāditā nipphāditā.",
  "atk-s0510a:3256_3": "Candassa parimajjakoti candamaṇḍalassa samantato majjako,",
  "atk-s0510a:3256_4": "phuṭṭho ahosinti attho.",
  "atk-s0510a:3256_5": "Vipassiṃ lokapajjotanti sakalalokattaye padīpasadisaṃ vipassiṃ bhagavantaṃ mama santikaṃ abhigataṃ visesena sampattaṃ āgataṃ.",
  "atk-s0510a:3256_6": "Disvā pāricchattakapupphānīti devalokato pāricchattakapupphāni āharitvā vipassissa satthuno matthake chattākārena ahaṃ dhāresinti attho.",
  "atk-s0510a:3257_0": "11- 13.",
  "atk-s0510a:3257_1": "Tatiyāpadāne putto mama pabbajitoti mayhaṃ putto saddhāya pabbajito.",
  "atk-s0510a:3257_2": "Kāsāyavasano tadāti tasmiṃ pabbajitakāle kāsāyanivattho,",
  "atk-s0510a:3257_3": "na bāhirakapabbajjāya pabbajitoti attho.",
  "atk-s0510a:3257_4": "So ca buddhattaṃ sampattoti so mayhaṃ putto catūsu buddhesu sāvakabuddhabhāvaṃ saṃ suṭṭhu patto,",
  "atk-s0510a:3257_5": "arahattaṃ pattoti attho.",
  "atk-s0510a:3257_6": "Nibbuto lokapūjitoti sakalalokehi katasakkāro khandhaparinibbānena parinibbutoti attho.",
  "atk-s0510a:3257_7": "Vicinanto sakaṃ puttanti ahaṃ tassa gatadesaṃ pucchitvā sakaṃ puttaṃ vicinanto pacchato agamaṃ,",
  "atk-s0510a:3257_8": "anugato asmīti attho.",
  "atk-s0510a:3257_9": "Nibbutassa mahantassāti mahantehi sīlakkhandhādīhi yuttattā mahantassa tassa mama puttassa arahato ādahanaṭṭhāne",
  "atk-s0510a:3257_10": "citakaṃ citakaṭṭhānaṃ ahaṃ agamāsinti attho.",
  "atk-s0510a:3257_11": "Paggayha añjaliṃ tatthāti tasmiṃ ādahanaṭṭhāne añjaliṃ dasaṅgulisamodhānaṃ paggahetvā sirasi katvā ahaṃ",
  "atk-s0510a:3257_12": "citakaṃ dahanadārurāsiṃ vanditvā paṇāmaṃ katvā setacchattañca paggayhāti na kevalameva vanditvā dhavalacchattañca",
  "atk-s0510a:3257_13": "paggayha ukkhipitvā ahaṃ āropesiṃ patiṭṭhapesinti attho.",
  "atk-s0510a:3258_0": "17- 18.",
  "atk-s0510a:3258_1": "Catutthāpadāne anuggatamhi ādicceti sūriye anuggate anuṭṭhite paccūsakāleti attho.",
  "atk-s0510a:3258_2": "Pasādo vipulo ahūti rogapīḷitassa mayhaṃ cittappasādo vipulo atireko buddhānussaraṇena ahu ahosi.",
  "atk-s0510a:3258_3": "Mahesino buddhaseṭṭhassa lokamhi pātubhāvo pākaṭabhāvo ahosīti sambandho.",
  "atk-s0510a:3258_4": "Ghosamassosahaṃ tatthāti tasmiṃ pātubhāve sati “ahaṃ gilāno buddho uppanno”ti ghosaṃ assosiṃ.",
  "atk-s0510a:3258_5": "Na ca passāmi taṃ jinanti taṃ jitapañcamāraṃ sammāsambuddhaṃ na passāmi,",
  "atk-s0510a:3258_6": "bāḷhagilānattā gantvā passituṃ na sakkomīti attho.",
  "atk-s0510a:3258_7": "Maraṇañca anuppattoti maraṇāsannakālaṃ anuppatto,",
  "atk-s0510a:3258_8": "āsannamaraṇo hutvāti attho.",
  "atk-s0510a:3258_9": "Buddhasaññamanussarinti buddhotināmaṃ anussariṃ,",
  "atk-s0510a:3258_10": "buddhārammaṇaṃ manasi akāsinti attho.",
  "atk-s0510a:3259_0": "21- 23.",
  "atk-s0510a:3259_1": "Pañcamāpadāne ārāmadvārā nikkhammāti ārāmadvārato saṅghassa nikkhamanadvāramaggehi attho.",
  "atk-s0510a:3259_2": "Gosīsaṃ santhataṃ mayāti tasmiṃ nikkhamanadvāramagge “bhagavato bhikkhusaṅghassa ca pādā mā kaddamaṃ",
  "atk-s0510a:3259_3": "akkamantū”ti akkamanatthāya gosīsaṭṭhiṃ mayā santharitanti attho.",
  "atk-s0510a:3259_4": "Anubhomi sakaṃ kammanti attano gosīsaattharaṇakammassa balena ājānīyā vātajavā sindhavā sīghavāhanādīni vipākaphalāni anubhomīti attho.",
  "atk-s0510a:3259_5": "Aho kāraṃ paramakāranti sukhette saṅghe mayā suṭṭhu kataṃ kāraṃ appakampi kiccaṃ mahapphaladānato paramakāraṃ uttamakiccaṃ aho vimhayanti attho.",
  "atk-s0510a:3259_6": "Yathā tiṇadosādivirahitesu khettesu vappitaṃ sālibījaṃ mahapphalaṃ deti,",
  "atk-s0510a:3259_7": "evameva rāgadosādidosarahite parisuddhakāyavacīsamācāre saṅghakhette gosīsaattharaṇakammaṃ mayā kataṃ,",
  "atk-s0510a:3259_8": "idaṃ mahapphalaṃ detīti vuttaṃ hoti.",
  "atk-s0510a:3259_9": "Na aññaṃ kalamagghatīti aññaṃ bāhirasāsane kataṃ kammaṃ saṅghe katassa kārassa pūjāsakkārassa kalaṃ soḷasiṃ kalaṃ koṭṭhāsaṃ na agghatīti sambandho.",
  "atk-s0510a:3260_0": "Chaṭṭhasattamaṭṭhamanavamadasamāpadānāni uttānānevāti.",
  "atk-s0510a:3261_0": "Tiṃsatimavaggavaṇṇanā samattā.",
  "atk-s0510a:3262_0": "31. Padumakesaravaggo",
  "atk-s0510a:3263_0": "1-10. Padumakesariyattheraapadānādivaṇṇanā",
  "atk-s0510a:3264_0": "1- 2.",
  "atk-s0510a:3264_1": "Ekatiṃsatime vagge paṭhamāpadāne isisaṅghe ahaṃ pubbeti ahaṃ pubbe bodhisambhārapūraṇakāle isisaṅghe",
  "atk-s0510a:3264_2": "paccekabuddhaisisamūhe tesaṃ samīpe himavantapabbate mātaṅgahatthikule vāraṇo caṇḍahatthī ahosinti sambandho.",
  "atk-s0510a:3264_3": "Manussādayo vāretīti vāraṇo,",
  "atk-s0510a:3264_4": "atha vā vācāya ravati koñcanādaṃ nadatīti vāraṇo.",
  "atk-s0510a:3264_5": "Mahesīnaṃ pasādenāti paccekabuddhamahesīnaṃ pasādena.",
  "atk-s0510a:3264_6": "Paccekajinaseṭṭhesu,",
  "atk-s0510a:3264_7": "dhutarāgesu tādisūti lokadhammehi niccalesu paccekabuddhesu padmakesaraṃ padumareṇuṃ okiriṃ avasiñcinti sambandho.",
  "atk-s0510a:3265_0": "Dutiyatatiyāpadānāni uttānāni.",
  "atk-s0510a:3266_0": "13- 16.",
  "atk-s0510a:3266_1": "Catutthāpadāne mahābodhimaho ahūti vipassissa bhagavato catumaggañāṇādhārabhāvato “bodhī”ti laddhanāmassa rukkhassa pūjā ahosīti attho.",
  "atk-s0510a:3266_2": "Rukkhaṭṭhasseva sambuddhoti assa bodhipūjāsamaye sannipatitassa mahājanassa sambuddho lokajeṭṭho narāsabho",
  "atk-s0510a:3266_3": "rukkhaṭṭho iva rukkhe ṭhito viya paññāyatīti attho.",
  "atk-s0510a:3266_4": "Bhagavā tamhi samayeti tasmiṃ bodhipūjākaraṇakāle bhagavā bhikkhusaṅghapurakkhato bhikkhusaṅghena parivuto.",
  "atk-s0510a:3266_5": "Vācāsabhimudīrayanti mudusiliṭṭhamadhurauttamaghosaṃ udīrayaṃ kathayanto nicchārento catusaccaṃ pakāsesi,",
  "atk-s0510a:3266_6": "desesīti attho.",
  "atk-s0510a:3266_7": "Saṃkhittena ca desentoti veneyyapuggalajjhāsayānurūpena desento saṃkhittena ca vitthārena ca desayīti attho.",
  "atk-s0510a:3266_8": "Vivaṭṭacchadoti rāgo chadanaṃ,",
  "atk-s0510a:3266_9": "doso chadanaṃ,",
  "atk-s0510a:3266_10": "moho chadanaṃ,",
  "atk-s0510a:3266_11": "sabbakilesā chadanā”ti evaṃ vuttā chadanā vivaṭā ugghāṭitā viddhaṃsitā anenāti vivaṭṭacchado,",
  "atk-s0510a:3266_12": "sambuddho.",
  "atk-s0510a:3266_13": "Taṃ mahājanaṃ desanāvasena nibbāpesi pariḷāhaṃ vūpasamesīti attho.",
  "atk-s0510a:3266_14": "Tassāhaṃ dhammaṃ sutvānāti tassa bhagavato desentassa dhammaṃ sutvā.",
  "atk-s0510a:3267_0": "20.",
  "atk-s0510a:3267_1": "Pañcamāpadāne phalahattho apekkhavāti vipassiṃ bhagavantaṃ disvā madhurāni phalāni gahetvā apekkhavā aturito saṇikaṃ assamaṃ gañchinti attho.",
  "atk-s0510a:3268_0": "Chaṭṭhasattamāpadānāni uttānāneva.",
  "atk-s0510a:3269_0": "40.",
  "atk-s0510a:3269_1": "Aṭṭhamāpadāne niṭṭhite navakamme cāti sīmāya navakamme niṭṭhaṃ gate sati.",
  "atk-s0510a:3269_2": "Anulepamadāsahanti anupacchā sudhālepaṃ adāsiṃ,",
  "atk-s0510a:3269_3": "sudhāya lepāpesinti attho.",
  "atk-s0510a:3270_0": "Navamadasamāpadānāni uttānāniyevāti.",
  "atk-s0510a:3271_0": "Ekatiṃsamavaggavaṇṇanā samattā.",
  "atk-s0510a:3272_0": "32. Ārakkhadāyakavaggo",
  "atk-s0510a:3273_0": "1-10. Ārakkhadāyakattheraapadānādivaṇṇanā",
  "atk-s0510a:3274_0": "Bāttiṃsatimavagge paṭhamadutiyatatiyāpadānāni suviññeyyāneva.",
  "atk-s0510a:3275_0": "16.",
  "atk-s0510a:3275_1": "Catutthāpadāne jalajaggehi okirinti jalajehi uttamehi uppalapadumādīhi pupphehi okiriṃ pūjesinti attho.",
  "atk-s0510a:3276_0": "Pañcamāpadānaṃ uttānameva.",
  "atk-s0510a:3277_0": "26- 27.",
  "atk-s0510a:3277_1": "Chaṭṭhāpadāne cetiyaṃ uttamaṃ nāma,",
  "atk-s0510a:3277_2": "sikhino lokabandhunoti sakalalokattayassa bandhuno ñātakassa sikhissa bhagavato uttamaṃ cetiyaṃ.",
  "atk-s0510a:3277_3": "Irīṇe janasañcaravirahite vane manussānaṃ kolāhalavirahite mahāaraññe ahosīti sambandho.",
  "atk-s0510a:3277_4": "Andhāhiṇḍāmahaṃ tadāti tasmiṃ kāle vane maggamūḷhabhāvena andho,",
  "atk-s0510a:3277_5": "na cakkhunā andho,",
  "atk-s0510a:3277_6": "ahaṃ āhiṇḍāmi maggaṃ pariyesāmīti attho.",
  "atk-s0510a:3277_7": "Pavanā nikkhamantenāti mahāvanato nikkhamantena mayā sīhāsanaṃ uttamāsanaṃ,",
  "atk-s0510a:3277_8": "sīhassa vā bhagavato āsanaṃ diṭṭhanti attho.",
  "atk-s0510a:3277_9": "Ekaṃsaṃ añjaliṃ katvāti ekaṃsaṃ uttarāsaṅgaṃ katvā sirasi añjaliṃ ṭhapetvāti attho.",
  "atk-s0510a:3277_10": "Santhaviṃ lokanāyakanti sakalalokattayanayaṃ taṃ nibbānaṃ pāpentaṃ thomitaṃ thutiṃ akāsinti attho.",
  "atk-s0510a:3278_0": "34.",
  "atk-s0510a:3278_1": "Sattamāpadāne sudassano mahāvīroti sundaradassano dvattiṃsamahāpurisalakkhaṇasampannasarīrattā manoharadassano",
  "atk-s0510a:3278_2": "mahāvīriyo siddhattho bhagavāti sambandho.",
  "atk-s0510a:3278_3": "Vasatigharamuttameti uttame vihāre vasatīti attho.",
  "atk-s0510a:3279_0": "Aṭṭhamanavamadasamāpadānāni uttānānevāti.",
  "atk-s0510a:3280_0": "Bāttiṃsatimavaggavaṇṇanā samattā.",
  "atk-s0510a:3281_0": "33. Umāpupphiyavaggo",
  "atk-s0510a:3282_0": "1-10. Umāpupphiyattheraapadānādivaṇṇanā",
  "atk-s0510a:3283_0": "Tettiṃsatime vagge paṭhamadutiyatatiyacatutthapañcamachaṭṭhāpadānāni uttānāniyeva.",
  "atk-s0510a:3284_0": "55. Sattamāpadāne samayaṃ agamāsahanti samūhaṃ samāgamaṭṭhānaṃ ahaṃ agamāsinti attho.",
  "atk-s0510a:3285_0": "62.",
  "atk-s0510a:3285_1": "Abbudanirabbudānīti “pakoṭisatasahassānaṃ sataṃ abbudaṃ,",
  "atk-s0510a:3285_2": "abbudasatasahassānaṃ sataṃ nirabbuda”nti vuttattā āyunā abbudanirabbudāni gatamahāāyuvantā manujādhipā",
  "atk-s0510a:3285_3": "cakkavattino khattiyā aṭṭha aṭṭha hutvā kappānaṃ pañcavīsasahassamhi āsiṃsu ahesunti attho.",
  "atk-s0510a:3285_4": "Aṭṭhamanavamadasamāpadānāni pākaṭānevāti.",
  "atk-s0510a:3286_0": "Tettiṃsatimavaggavaṇṇanā samattā.",
  "atk-s0510a:3287_0": "34-38. Gandhodakādivaggo",
  "atk-s0510a:3288_0": "1-50. Gandhadhūpiyattheraapadānādivaṇṇanā",
  "atk-s0510a:3289_0": "Catutiṃsatimavaggapañcatiṃsatimavaggachattiṃsatimavaggasattatiṃsatimavaggaaṭṭhatiṃsatimavaggā uttānatthāyeva.",
  "atk-s0510a:3290_0": "Ekūnacattālīsamavaggepi paṭhamāpadānādīni aṭṭhamāpadānantāni uttānānevāti.",
  "atk-s0510a:3291_0": "39. Avaṭaphalavaggo",
  "atk-s0510a:3292_0": "9. Soṇakoṭivīsattheraapadānavaṇṇanā",
  "atk-s0510a:3293_0": "Navamāpadāne pana vipassino pāvacanetiādikaṃ āyasmato soṇassa koṭivīsattherassa apadānaṃ.",
  "atk-s0510a:3293_1": "Ayampi thero purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:3293_2": "bhagavato kāle mahāvibhave seṭṭhikule nibbatto vuddhippatto seṭṭhi hutvā upāsakehi saddhiṃ vihāraṃ gantvā",
  "atk-s0510a:3293_3": "satthu dhammadesanaṃ sutvā pasannamānaso bhagavato caṅkamanaṭṭhāne sudhāya parikammaṃ kāretvā ekañca",
  "atk-s0510a:3293_4": "leṇaṃ kāretvā nānāvirāgavatthehi leṇabhūmiyā santharitvā upari vitānañca katvā cātuddisassa saṅghassa",
  "atk-s0510a:3293_5": "niyyādetvā sattāhaṃ mahādānaṃ datvā paṇidhānaṃ akāsi.",
  "atk-s0510a:3293_6": "Satthā anumodanaṃ akāsi.",
  "atk-s0510a:3293_7": "So tena kusalakammena devamanussesu saṃsaranto ubhayasampattiyo anubhavitvā imasmiṃ kappe parinibbute",
  "atk-s0510a:3293_8": "kassapadasabale anuppanne amhākaṃ bhagavati bārāṇasiyaṃ kulagehe nibbattitvā viññutaṃ patto gaṅgātīre",
  "atk-s0510a:3293_9": "paṇṇasālaṃ karitvā vasantaṃ ekaṃ paccekabuddhaṃ temāsaṃ catūhi paccayehi sakkaccaṃ upaṭṭhahi.",
  "atk-s0510a:3293_10": "Paccekabuddho vuṭṭhavasso paripuṇṇaparikkhāro gandhamādanameva agamāsi.",
  "atk-s0510a:3293_11": "Sopi kulaputto yāvajīvaṃ tattha puññāni katvā tato cavitvā devamanussesu saṃsaranto amhākaṃ bhagavato",
  "atk-s0510a:3293_12": "kāle campānagare aggaseṭṭhissa gehe paṭisandhiṃ gaṇhi.",
  "atk-s0510a:3293_13": "Tassa paṭisandhiggahaṇakālato paṭṭhāya seṭṭhissa mahābhogakkhandho abhivaḍḍhi.",
  "atk-s0510a:3293_14": "Tassa mātukucchito nikkhamanadivase sakalanagare mahālābhasakkārasammāno ahosi,",
  "atk-s0510a:3293_15": "tassa pubbe paccekabuddhassa satasahassagghanikarattakambalapariccāgena suvaṇṇavaṇṇo sukhumālataro ca attabhāvo ahosi,",
  "atk-s0510a:3293_16": "tenassa soṇoti nāmaṃ akaṃsu.",
  "atk-s0510a:3293_17": "So mahatā parivārena abhivaḍḍhi.",
  "atk-s0510a:3293_18": "Tassa hatthapādatalāni bandhujīvakapupphavaṇṇāni ahesuṃ,",
  "atk-s0510a:3293_19": "tesaṃ satavāraṃ vihatakappāsaṃ viya mudusamphasso ahosi.",
  "atk-s0510a:3293_20": "Pādatalesu maṇikuṇḍalāvaṭṭavaṇṇalomāni jāyiṃsu.",
  "atk-s0510a:3293_21": "Vayappattassa tassa tiṇṇaṃ utūnaṃ anucchavike tayo pāsāde kārāpetvā nāṭakitthiyo upaṭṭhāpesuṃ.",
  "atk-s0510a:3293_22": "So tattha mahatiṃ sampattiṃ anubhavanto devakumāro viya paṭivasati.",
  "atk-s0510a:3294_0": "Atha amhākaṃ bhagavati sabbaññutaṃ patvā pavattitavaradhammacakke rājagahaṃ upanissāya viharante bimbisāraraññā",
  "atk-s0510a:3294_1": "pakkosāpito tehi asītiyā gāmikasahassehi saddhiṃ rājagahaṃ āgato satthu santikaṃ gantvā dhammaṃ sutvā",
  "atk-s0510a:3294_2": "paṭiladdhasaddho mātāpitaro anujānāpetvā bhagavato santike pabbajitvā laddhūpasampado satthu santike",
  "atk-s0510a:3294_3": "kammaṭṭhānaṃ gahetvā janasaṃsaggapariharaṇatthaṃ sītavane vihāsi.",
  "atk-s0510a:3294_4": "So tattha vasanto “mama sarīraṃ sukhumālaṃ,",
  "atk-s0510a:3294_5": "na ca sakkā sukheneva sukhaṃ adhigantuṃ,",
  "atk-s0510a:3294_6": "kāyaṃ kilametvāpi samaṇadhammaṃ kātuṃ vaṭṭatī”ti cintetvā ṭhānacaṅkamameva adhiṭṭhāya padhānamanuyuñjanto",
  "atk-s0510a:3294_7": "pādatalesu phoṭesu uṭṭhitesupi vedanaṃ ajjhupekkhitvā daḷhaṃ vīriyaṃ karonto accāraddhavīriyatāya visesaṃ",
  "atk-s0510a:3294_8": "nibbattetuṃ asakkonto “evaṃ ahaṃ vāyamantopi maggaphalāni nibbattetuṃ na sakkomi,",
  "atk-s0510a:3294_9": "kiṃ me pabbajjāya,",
  "atk-s0510a:3294_10": "hīnāyāvattitvā bhoge ca bhuñjāmi,",
  "atk-s0510a:3294_11": "puññāni ca karissāmī”ti cintesi.",
  "atk-s0510a:3294_12": "Atha satthā tassa cittācāraṃ ñatvā tattha gantvā vīṇopamovādena ovaditvā vīriyasamatāyojanavidhiṃ dassento kammaṭṭhānaṃ sodhetvā gijjhakūṭaṃ gato.",
  "atk-s0510a:3294_13": "Soṇopi kho satthu santikā ovādaṃ labhitvā vīriyasamataṃ yojetvā vipassanaṃ ussukkāpetvā arahatte patiṭṭhāsi.",
  "atk-s0510a:3295_0": "49.",
  "atk-s0510a:3295_1": "So arahā hutvā attano pubbakammaṃ saritvā somanassajāto pubbacaritāpadānaṃ pakāsento vipassino pāvacanetiādimāha.",
  "atk-s0510a:3295_2": "Tattha vipassīti visesena,",
  "atk-s0510a:3295_3": "vividhaṃ vā passatīti vipassī.",
  "atk-s0510a:3295_4": "Pāvacaneti pakārena vuccatīti pāvacanaṃ,",
  "atk-s0510a:3295_5": "piṭakattayaṃ.",
  "atk-s0510a:3295_6": "Tassa vipassino tasmiṃ pāvacaneti attho.",
  "atk-s0510a:3295_7": "Leṇanti linante nilīyante etthāti leṇaṃ vihāraṃ.",
  "atk-s0510a:3295_8": "Bandhumārājadhāniyāti bandhanti kulaparamparāya vasena aññamaññaṃ sambajjhantīti bandhū, ñātakā.",
  "atk-s0510a:3295_9": "Te ettha paṭivasantīti bandhumā,",
  "atk-s0510a:3295_10": "bandhu assa atthīti vā bandhumā.",
  "atk-s0510a:3295_11": "Rājūnaṃ vasanaṭṭhānanti rājadhānī,",
  "atk-s0510a:3295_12": "bandhumā ca sā rājadhānī ceti bandhumārājadhānī,",
  "atk-s0510a:3295_13": "tassā bandhumārājadhāniyā,",
  "atk-s0510a:3295_14": "leṇaṃ mayā katanti sambandho.",
  "atk-s0510a:3295_15": "Sesamettha uttānatthamevāti.",
  "atk-s0510a:3296_0": "Soṇakoṭivīsattheraapadānavaṇṇanā samattā.",
  "atk-s0510a:3297_0": "10. Pubbakammapilotikabuddhaapadānavaṇṇanā",
  "atk-s0510a:3298_0": "64.",
  "atk-s0510a:3298_1": "Dasamāpadāne anotattasarāsanneti pabbatakūṭehi paṭicchannattā candimasūriyānaṃ santāpehi otattaṃ uṇhaṃ udakaṃ ettha natthīti anotatto.",
  "atk-s0510a:3298_2": "Saranti gacchanti pabhavanti sandanti etasmā mahānadiyoti saro.",
  "atk-s0510a:3298_3": "Sīhamukhādīhi nikkhantā mahānadiyo tikkhattuṃ tikkhattuṃ padakkhiṇaṃ katvā nikkhantanikkhantadisābhāgena saranti gacchantīti attho.",
  "atk-s0510a:3298_4": "Anotatto ca so saro cāti anotattasaro.",
  "atk-s0510a:3298_5": "Tassa āsannaṃ samīpaṭṭhānanti anotattasarāsannaṃ,",
  "atk-s0510a:3298_6": "tasmiṃ anotattasarāsanne,",
  "atk-s0510a:3298_7": "samīpeti attho.",
  "atk-s0510a:3298_8": "Ramaṇīyeti devadānavagandhabbakinnaroragabuddhapaccekabuddhādīhi ramitabbaṃ allīyitabbanti ramaṇīyaṃ,",
  "atk-s0510a:3298_9": "tasmiṃ ramaṇīye.",
  "atk-s0510a:3298_10": "Silātaleti ekagghanapabbatasilātaleti attho.",
  "atk-s0510a:3298_11": "Nānāratanapajjoteti padumarāgaveḷuriyādinānāanekehi ratanehi pajjote pakārena jotamāne.",
  "atk-s0510a:3298_12": "Nānāgandhavanantareti nānappakārehi candanāgarukappūratamālatilakāsokanāgapunnāgaketakādīhi anekehi sugandhapupphehi",
  "atk-s0510a:3298_13": "gahanībhūtavanantare silātaleti sambandho.",
  "atk-s0510a:3299_0": "65.",
  "atk-s0510a:3299_1": "Guṇamahantatāya saṅkhyāmahantatāya ca mahatā bhikkhusaṅghena,",
  "atk-s0510a:3299_2": "pareto parivuto lokanāyako lokattayasāmisammāsambuddho tattha silāsane nisinno attano pubbāni kammāni byākarī visesena pākaṭamakāsīti attho.",
  "atk-s0510a:3299_3": "Sesamettha heṭṭhā buddhāpadāne vuttattā uttānatthattā ca suviññeyyameva.",
  "atk-s0510a:3299_4": "Buddhāpadāne antogadhampi idhāpadāne kusalākusalaṃ kammasaṃsūcakattā vaggasaṅgahavasena dhammasaṅgāhakattherā saṅgāyiṃsūti.",
  "atk-s0510a:3300_0": "Pubbakammapilotikabuddhaapadānavaṇṇanā samattā.",
  "atk-s0510a:3301_0": "Ekūnacattālīsamavaggavaṇṇanā samattā.",
  "atk-s0510a:3302_0": "40. Pilindavacchavaggo",
  "atk-s0510a:3303_0": "1. Pilindavacchattheraapadānavaṇṇanā",
  "atk-s0510a:3304_0": "Cattālīsamavagge apadāne nagare haṃsavatiyātiādikaṃ āyasmato pilindavacchattherassa apadānaṃ.",
  "atk-s0510a:3304_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3304_2": "bhagavato kāle haṃsavatīnagare dovārikakule nibbatto mahaddhano mahābhogo ahosi.",
  "atk-s0510a:3304_3": "So koṭisannicitadhanarāsiṃ oloketvā raho nisinno “imaṃ sabbadhanaṃ mayā sammā gahetvā gantuṃ vaṭṭatī”ti",
  "atk-s0510a:3304_4": "cintetvā “buddhappamukhassa bhikkhusaṅghassa sabbaparikkhāradānaṃ dātuṃ vaṭṭatī”ti sanniṭṭhānaṃ katvā",
  "atk-s0510a:3304_5": "chattasatasahassaṃ ādiṃ katvā sabbaparibhogaparikkhārānipi satasahassavasena kāretvā padumuttaraṃ bhagavantaṃ",
  "atk-s0510a:3304_6": "nimantetvā buddhappamukhassa bhikkhusaṅghassa mahādānaṃ adāsi.",
  "atk-s0510a:3304_7": "Evaṃ sattāhaṃ dānaṃ datvā pariyosānadivase nibbānādhigamaṃ patthetvā yāvajīvaṃ puññāni katvā jīvitapariyosāne",
  "atk-s0510a:3304_8": "devaloke nibbatto cha kāmāvacare dibbasampattiyo anubhavitvā manussesu ca cakkavattiādisampattiyo anubhavitvā",
  "atk-s0510a:3304_9": "imasmiṃ buddhuppāde brāhmaṇakule nibbatto sabbasippesu nipphattiṃ patto gottavasena pilindavacchoti pākaṭo ahosi.",
  "atk-s0510a:3305_0": "1.",
  "atk-s0510a:3305_1": "So ekadivasaṃ satthu santike dhammadesanaṃ sutvā paṭiladdhasaddho pabbajitvā nacirasseva arahā hutvā",
  "atk-s0510a:3305_2": "attano pubbakammaṃ saritvā somanassajāto udānavasena taṃ pakāsento nagare haṃsavatiyātiādimāha.",
  "atk-s0510a:3305_3": "Tassattho heṭṭhā vuttova.",
  "atk-s0510a:3305_4": "Āsiṃ dovāriko ahanti ahaṃ haṃsavatīnagare rañño gehadvāre dvārapālako āsiṃ ahosinti attho.",
  "atk-s0510a:3305_5": "Akkhobhaṃ amitaṃ bhoganti rañño vallabhattā aññehi khobhetuṃ cāletuṃ asakkuṇeyyaṃ amitaṃ aparimāṇabhogaṃ",
  "atk-s0510a:3305_6": "dhanaṃ mama ghare sannicitaṃ rāsīkataṃ ahosīti attho.",
  "atk-s0510a:3306_0": "3.",
  "atk-s0510a:3306_1": "Bahū medhigatā bhogāti anekā bhogā me mayā adhigatā pattā paṭiladdhāti attho.",
  "atk-s0510a:3306_2": "Satthavāsiādīnaṃ parikkhārānaṃ nāmāni nayānuyogena suviññeyyāni.",
  "atk-s0510a:3306_3": "Parikkhāradānānisaṃsāni ca suviññeyyānevāti.",
  "atk-s0510a:3307_0": "Pilindavacchattheraapadānavaṇṇanā samattā.",
  "atk-s0510a:3308_0": "Dutiyatatiyacatutthapañcamāpadānāni uttānānevāti.",
  "atk-s0510a:3309_0": "6. Bākulattheraapadānavaṇṇanā",
  "atk-s0510a:3310_0": "Chaṭṭhāpadāne himavantassāvidūretiādikaṃ bākulattherassa apadānaṃ.",
  "atk-s0510a:3310_1": "Ayaṃ kira thero atīte ito kappasatasahassādhikassa asaṅkhyeyyassa matthake anomadassissa bhagavato uppattito",
  "atk-s0510a:3310_2": "puretarameva brāhmaṇakule nibbattitvā vayappatto tayo vede uggaṇhitvā tattha sāraṃ apassanto “samparāyikatthaṃ",
  "atk-s0510a:3310_3": "gavesissāmī”ti isipabbajjaṃ pabbajitvā pabbatapāde viharanto pañcābhiññāaṭṭhasamāpattīnaṃ lābhī hutvā",
  "atk-s0510a:3310_4": "viharanto buddhuppādaṃ sutvā satthu santikaṃ gantvā dhammaṃ sutvā saraṇesu patiṭṭhito satthu vātābādhe",
  "atk-s0510a:3310_5": "uppanne araññato bhesajjāni ānetvā taṃ vūpasametvā taṃ puññaṃ ārogyatthāya pariṇāmetvā tato cuto brahmaloke",
  "atk-s0510a:3310_6": "nibbatto ekaṃ asaṅkhyeyyaṃ devamanussesu saṃsaranto padumuttarabuddhakāle haṃsavatīnagare ekasmiṃ kule",
  "atk-s0510a:3310_7": "nibbatto viññutaṃ patvā satthu dhammadesanaṃ sutvā satthāraṃ ekaṃ bhikkhuṃ appābādhānaṃ aggaṭṭhāne ṭhapentaṃ",
  "atk-s0510a:3310_8": "disvā sayaṃ taṃ ṭhānantaraṃ ākaṅkhanto paṇidhānaṃ katvā yāvajīvaṃ kusalakammaṃ upacinitvā sugatīsuyeva",
  "atk-s0510a:3310_9": "saṃsaranto vipassissa bhagavato uppattito puretarameva bandhumatīnagare brāhmaṇakule nibbatto sabbasippesu",
  "atk-s0510a:3310_10": "nipphattiṃ patto tattha sāraṃ apassanto isipabbajjaṃ pabbajitvā jhānābhiññālābhī hutvā pabbatapāde vasanto",
  "atk-s0510a:3310_11": "buddhuppādaṃ sutvā satthu santikaṃ gantvā saraṇesu patiṭṭhāya bhikkhūnaṃ tiṇapupphakaroge uppanne taṃ",
  "atk-s0510a:3310_12": "vūpasametvā tattha yāvatāyukaṃ ṭhatvā tato cuto brahmaloke nibbattitvā tato ekanavutikappe devamanussesu",
  "atk-s0510a:3310_13": "saṃsaranto kassapassa bhagavato kāle bārāṇasiyaṃ kulagehe nibbattitvā gharāvāsaṃ vasanto ekaṃ jiṇṇaṃ",
  "atk-s0510a:3310_14": "vinassamānaṃ mahāvihāraṃ disvā tattha uposathāgārādikaṃ sabbaṃ āvasathaṃ kārāpetvā tattha bhikkhusaṅghassa",
  "atk-s0510a:3310_15": "sabbaṃ bhesajjaṃ paṭiyādetvā yāvajīvaṃ kusalaṃ katvā ekaṃ buddhantaraṃ devamanussesu saṃsaranto amhākaṃ",
  "atk-s0510a:3310_16": "bhagavato uppattito puretarameva kosambiyaṃ seṭṭhikule nibbatti.",
  "atk-s0510a:3311_0": "So mātukucchito nikkhamitvā dhātīhi arogabhāvāya yamunāyaṃ nhāpiyamāno tāsaṃ hatthato muccitvā macchena gilito ahosi.",
  "atk-s0510a:3311_1": "Kevaṭṭā taṃ macchaṃ jālāya gahetvā bārāṇasiyaṃ seṭṭhibhariyāya vikkiṇiṃsu.",
  "atk-s0510a:3311_2": "Sā taṃ gahetvā phālayamānā pubbe katapuññaphalena arogaṃ dārakaṃ disvā “putto me laddho”ti gahetvā posesi.",
  "atk-s0510a:3311_3": "So janakehi mātāpitūhi taṃ pavattiṃ sutvā āgantvā “ayaṃ amhākaṃ putto,",
  "atk-s0510a:3311_4": "detha no putta”nti anuyoge kate raññā “ubhayesampi sādhāraṇo hotū”ti dvinnaṃ kulānaṃ dāyādabhāvena vinicchayaṃ",
  "atk-s0510a:3311_5": "katvā ṭhapitattā bākuloti laddhanāmo vayappatto mahāsampattiṃ anubhavanto dvīsu seṭṭhikulesu ekekasmiṃ",
  "atk-s0510a:3311_6": "chamāsaṃ chamāsaṃ vasati.",
  "atk-s0510a:3311_7": "Te attano vāre sampatte nāvāsaṅghāṭaṃ bandhitvā tatrūpari ratanamaṇḍapaṃ kāretvā pañcaṅgikatūriye nipphādetvā",
  "atk-s0510a:3311_8": "kumāraṃ tattha nisīdāpetvā ubhayanagaramajjhaṭṭhānaṃ gaṅgāya āgacchanti,",
  "atk-s0510a:3311_9": "aparaseṭṭhimanussāpi evameva sajjetvā taṃ ṭhānaṃ gantvā kumāraṃ tattha āropetvā gacchanti.",
  "atk-s0510a:3311_10": "So evaṃ vaḍḍhamāno āsītiko hutvā ubhayaseṭṭhiputtoti pākaṭo.",
  "atk-s0510a:3311_11": "Satthu santikaṃ gantvā dhammaṃ sutvā paṭiladdhasaddho pabbajitvā sattāhaṃ vāyamanto aṭṭhame divase saha paṭisambhidāya arahattaṃ pāpuṇi.",
  "atk-s0510a:3312_0": "386.",
  "atk-s0510a:3312_1": "So arahā hutvā attano pubbakammaṃ saritvā somanassajāto pubbacaritāpadānaṃ pakāsento himavantassāvidūretiādimāha.",
  "atk-s0510a:3312_2": "Tassattho heṭṭhā vuttova.",
  "atk-s0510a:3312_3": "Apadānapāḷiatthopi suviññeyyova.",
  "atk-s0510a:3312_4": "So arahattaṃ patvā vimuttisukhena viharanto saṭṭhivassasatāyuko hutvā parinibbāyīti.",
  "atk-s0510a:3313_0": "Bākulattheraapadānavaṇṇanā samattā.",
  "atk-s0510a:3314_0": "7. Girimānandattheraapadānavaṇṇanā",
  "atk-s0510a:3315_0": "Sattamāpadāne bhariyā me kālaṅkatātiādikaṃ āyasmato girimānandattherassa apadānaṃ.",
  "atk-s0510a:3315_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto sumedhassa",
  "atk-s0510a:3315_2": "bhagavato kāle kulagehe nibbatto vayappatto gharāvāsaṃ saṇṭhapetvā vasanto attano bhariyāya ca putte",
  "atk-s0510a:3315_3": "ca kālaṅkate sokasallasamappito araññaṃ pavisitvā pavattaphalabhojano rukkhamūle vihāsi.",
  "atk-s0510a:3315_4": "Tadā sumedho bhagavā tassānukampāya tattha gantvā dhammaṃ desetvā sokasallaṃ abbūḷhesi.",
  "atk-s0510a:3315_5": "So dhammaṃ sutvā pasannamānaso sugandhapupphehi bhagavantaṃ pūjetvā pañcapatiṭṭhitena vanditvā sirasi añjaliṃ katvā abhitthavi.",
  "atk-s0510a:3316_0": "So tena puññena devamanussesu saṃsaranto ubhayattha sukhaṃ anubhavitvā imasmiṃ buddhuppāde rājagahe bimbisārarañño purohitassa putto hutvā nibbatti,",
  "atk-s0510a:3316_1": "girimānandotissa nāmaṃ ahosi.",
  "atk-s0510a:3316_2": "So viññutaṃ patvā satthu rājagahāgamane buddhānubhāvaṃ disvā paṭiladdhasaddho pabbajitvā samaṇadhammaṃ",
  "atk-s0510a:3316_3": "karonto katipayaṃ divasaṃ gāmakāvāse vasitvā satthāraṃ vandituṃ rājagahaṃ agamāsi.",
  "atk-s0510a:3316_4": "Bimbisāramahārājā tassa āgamanaṃ sutvā taṃ upasaṅkamitvā “idheva, bhante, vasatha,",
  "atk-s0510a:3316_5": "ahaṃ catūhi paccayehi upaṭṭhahāmī”ti sampavāretvā gatopi bahukiccattā taṃ na sari.",
  "atk-s0510a:3316_6": "“Thero abbhokāseyeva vasatī”ti.",
  "atk-s0510a:3316_7": "Devatā therassa temanabhayena vassadhāraṃ vāresuṃ.",
  "atk-s0510a:3316_8": "Rājā avassanakāraṇaṃ upadhāretvā ñatvā therassa kuṭikaṃ kārāpesi.",
  "atk-s0510a:3316_9": "Thero kuṭikāyaṃ vasanto senāsanasappāyalābhena cittasamādhānaṃ labhitvā vīriyasamataṃ yojetvā vipassanaṃ ussukkāpetvā arahattaṃ pāpuṇi.",
  "atk-s0510a:3317_0": "419.",
  "atk-s0510a:3317_1": "So arahattaṃ patvā attano pubbakammaṃ saritvā sañjātasomanasso pubbacaritāpadānaṃ pakāsento bhariyā me kālaṅkatātiādimāha.",
  "atk-s0510a:3317_2": "Taṃ bhagavato nivedanañca bhagavatā katānusāsanañca maggaṃ phalādhigamāpadānañca pāṭhānusārena suviññeyyamevāti.",
  "atk-s0510a:3318_0": "Girimānandattheraapadānavaṇṇanā samattā.",
  "atk-s0510a:3319_0": "Aṭṭhamanavamadasamāpadānāni uttānatthānevāti.",
  "atk-s0510a:3320_0": "Cattālīsamavaggavaṇṇanā samattā.",
  "atk-s0510a:3321_0": "41. Metteyyavaggo",
  "atk-s0510a:3322_0": "1. Tissametteyyattheraapadānavaṇṇanā",
  "atk-s0510a:3323_0": "1.",
  "atk-s0510a:3323_1": "Ekacattālīsame vagge paṭhamāpadāne pabbhārakūṭaṃ nissāyātiādikaṃ tissametteyyattherassa apadānaṃ.",
  "atk-s0510a:3323_2": "Tattha tāpasapabbajjaṃ pabbajitvā padumuttarassa bhagavato ajinacammaṃ nisīdanatthāya dinnameva nānaṃ.",
  "atk-s0510a:3323_3": "Sesaṃ apadānapāḷiyā suviññeyyamevāti.",
  "atk-s0510a:3324_0": "2. Puṇṇakattheraapadānavaṇṇanā",
  "atk-s0510a:3325_0": "29.",
  "atk-s0510a:3325_1": "Dutiyāpadāne pabbhārakūṭaṃ nissāyātiādikaṃ āyasmato puṇṇakattherassa apadānaṃ.",
  "atk-s0510a:3325_2": "Tattha himavante yakkhasenāpati hutvā parinibbutassa paccekabuddhassa āḷahanakaraṇameva nānattaṃ.",
  "atk-s0510a:3325_3": "Sesaṃ pāṭhānusārena suviññeyyameva.",
  "atk-s0510a:3326_0": "45.",
  "atk-s0510a:3326_1": "Tatiyāpadāne himavantassāvidūretiādikaṃ āyasmato mettaguttherassa apadānaṃ.",
  "atk-s0510a:3326_2": "Tattha himavantasamīpe asokapabbate so tāpaso hutvā paṇṇasālāyaṃ vasanto sumedhasambuddhaṃ disvā pattaṃ gahetvā sappipūraṇaṃ viseso.",
  "atk-s0510a:3326_3": "Sesaṃ puññaphalāni ca suviññeyyāneva.",
  "atk-s0510a:3326_4": "Apadānagāthānaṃ attho ca pākaṭoyeva.",
  "atk-s0510a:3327_0": "72.",
  "atk-s0510a:3327_1": "Catutthāpadāne gaṅgā bhāgīrathī nāmātiādikaṃ āyasmato dhotakattherassa apadānaṃ.",
  "atk-s0510a:3327_2": "Tatrāpi brāhmaṇo hutvā bhāgīrathīgaṅgāya taramāne bhikkhū disvā pasannamānaso setuṃ kārāpetvā buddhappamukhassa",
  "atk-s0510a:3327_3": "bhikkhusaṅghassa niyyāditabhāvoyeva viseso.",
  "atk-s0510a:3327_4": "Puññaphalaparidīpanagāthānaṃ attho nayānusārena suviññeyyova.",
  "atk-s0510a:3328_0": "100.",
  "atk-s0510a:3328_1": "Pañcamāpadāne himavantassāvidūretiādikaṃ āyasmato upasivattherassa apadānaṃ.",
  "atk-s0510a:3328_2": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3328_3": "bhagavato kāle kulagehe nibbatto viññutaṃ patto gharāvāsaṃ pahāya isipabbajjaṃ pabbajitvā himavante padumuttaraṃ",
  "atk-s0510a:3328_4": "bhagavantaṃ disvā tiṇasantharaṃ santharitvā tattha nisinnassa bhagavato sālapupphapūjaṃ akāsīti ayaṃ viseso,",
  "atk-s0510a:3328_5": "sesamuttānameva.",
  "atk-s0510a:3329_0": "161.",
  "atk-s0510a:3329_1": "Chaṭṭhāpadāne migaluddo pure āsintiādikaṃ āyasmato nandakattherassa apadānaṃ.",
  "atk-s0510a:3329_2": "Ayaṃ kira padumuttarassa bhagavato kāle karavikasakuṇo hutvā madhurakūjitaṃ karonto satthāraṃ padakkhiṇaṃ akāsi.",
  "atk-s0510a:3329_3": "Aparabhāge mayūro hutvā aññatarassa paccekabuddhassa vasanaguhādvāre pasannamānaso divasassa tikkhattuṃ madhurena vassitaṃ vassi.",
  "atk-s0510a:3329_4": "Evaṃ tattha tattha bhave puññāni katvā amhākaṃ bhagavato kāle sāvatthiyaṃ kulagehe nibbatto nandakoti",
  "atk-s0510a:3329_5": "laddhanāmo satthu santike dhammaṃ sutvā pabbajitvā vipassanaṃ vaḍḍhetvā arahattaṃ pāpuṇi.",
  "atk-s0510a:3329_6": "So aparabhāge attano pubbakammaṃ saritvā somanassajāto pubbacaritāpadānaṃ pakāsento migaluddo pure āsintiādimāha.",
  "atk-s0510a:3329_7": "Tattha paccekabuddhassa maṇḍapaṃ katvā padumapupphehi chadanameva viseso.",
  "atk-s0510a:3330_0": "183.",
  "atk-s0510a:3330_1": "Sattamāpadāne pabbhārakūṭaṃ nissāyātiādikaṃ āyasmato hemakattherassa apadānaṃ.",
  "atk-s0510a:3330_2": "Tatthāpi isipabbajjaṃ pabbajitvā himavante vasanto piyadassiṃ bhagavantaṃ upagataṃ disvā ratanamayaṃ pīṭhaṃ attharitvā aṭṭhāsi.",
  "atk-s0510a:3330_3": "Tattha nisinnassa kumbhamattaṃ jambuphalaṃ āharitvā adāsi.",
  "atk-s0510a:3330_4": "Bhagavā tassa cittappasādatthāya taṃ phalaṃ paribhuñji.",
  "atk-s0510a:3330_5": "Ettakameva viseso.",
  "atk-s0510a:3331_0": "224.",
  "atk-s0510a:3331_1": "Aṭṭhamāpadāne rājāsi vijayo nāmātiādikaṃ āyasmato todeyyattherassa apadānaṃ.",
  "atk-s0510a:3331_2": "Tattha rājāsi vijayo nāmāti daharakālato paṭṭhāya sabbasaṅgāmesu jinato,",
  "atk-s0510a:3331_3": "catūhi saṅgahavatthūhi janaṃ rañjanato allīyanato vijayo nāma rājā ahosīti attho.",
  "atk-s0510a:3331_4": "Ketumatīpuruttameti ketu vuccanti dhajapaṭākā.",
  "atk-s0510a:3331_5": "Atha vā nagarasobhanatthāya nagaramajjhe ussāpitaratanatoraṇāni,",
  "atk-s0510a:3331_6": "te ketū niccaṃ ussāpitā sobhayamānā assā atthīti ketumatī.",
  "atk-s0510a:3331_7": "Pūreti dhanadhaññehi sabbajanānaṃ mananti puraṃ.",
  "atk-s0510a:3331_8": "Ketumatī ca sā purañca seṭṭhaṭṭhena uttamañceti ketumatīpuruttamaṃ,",
  "atk-s0510a:3331_9": "tasmiṃ ketumatīpuruttame.",
  "atk-s0510a:3331_10": "Sūro vikkamasampannoti abhīto vīriyasampanno vijayo nāma rājā ajjhāvasīti sambandho.",
  "atk-s0510a:3331_11": "Itthaṃ bhūtaṃ purañca sabbavatthuvāhanañca chaḍḍetvā himavantaṃ pavisitvā isipabbajjaṃ pabbajitvā vasanto",
  "atk-s0510a:3331_12": "sumedhabhagavantaṃ disvā somanassaṃ uppādetvā candanena pūjākaraṇameva viseso.",
  "atk-s0510a:3332_0": "276.",
  "atk-s0510a:3332_1": "Navamāpadāne nagare haṃsavatiyātiādikaṃ āyasmato jatukaṇṇittherassa apadānaṃ.",
  "atk-s0510a:3332_2": "Tattha seṭṭhiputto hutvā suvaṇṇapāsāde vasanabhāvo ca pañcahi kāmaguṇehi samaṅgī hutvā vasanabhāvo ca",
  "atk-s0510a:3332_3": "sabbadesavāsīnaṃ sabbasippaviññūnañca āgantvā sevanabhāvo ca viseso.",
  "atk-s0510a:3333_0": "330.",
  "atk-s0510a:3333_1": "Dasamāpadāne himavantassāvidūretiādikaṃ āyasmato udenattherassa apadānaṃ.",
  "atk-s0510a:3333_2": "Tattha himavantasamīpe padumapabbataṃ nissāya tāpasapabbajjaṃ pabbajitvā vasantena padumuttarassa bhagavato",
  "atk-s0510a:3333_3": "padumapupphaṃ gahetvā pūjitabhāvova viseso.",
  "atk-s0510a:3333_4": "Sesaṃ sabbattha uttānamevāti.",
  "atk-s0510a:3334_0": "Ekacattālīsamavaggavaṇṇanā samattā.",
  "atk-s0510a:3335_0": "42. Bhaddālivaggo",
  "atk-s0510a:3336_0": "1-10. Bhaddālittheraapadānādivaṇṇanā",
  "atk-s0510a:3337_0": "Bācattālīsamavagge paṭhamāpadānañca dutiyāpadānañca tatiyāpadānañca nayānusārena suviññeyyameva.",
  "atk-s0510a:3338_0": "106.",
  "atk-s0510a:3338_1": "Catutthāpadāne nagare bandhumatiyātiādikaṃ āyasmato madhumaṃsadāyakattherassa apadānaṃ.",
  "atk-s0510a:3338_2": "Tattha sūkarikoti sūkaramaṃsaṃ vikkiṇitvā jīvikaṃ kappento.",
  "atk-s0510a:3338_3": "Ukkoṭakaṃ randhayitvāti pihakapapphāsamaṃsaṃ pacitvā madhumaṃsamhi okiriṃ pakkhipiṃ.",
  "atk-s0510a:3338_4": "Tena maṃsena pattaṃ pūretvā bhikkhusaṅghassa datvā tena puññakammena imasmiṃ buddhuppāde arahattaṃ pāpuṇinti attho.",
  "atk-s0510a:3339_0": "Nāgapallavattherassa pañcamāpadānampi ekadīpiyattherassa chaṭṭhāpadānampi ucchaṅgapupphiyattherassa sattamāpadānampi",
  "atk-s0510a:3339_1": "yāgudāyakattherassa aṭṭhamāpadānampi patthodanadāyakattherassa navamāpadānampi mañcadāyakattherassa dasamāpadānampi",
  "atk-s0510a:3339_2": "sabbaṃ suviññeyyamevāti.",
  "atk-s0510a:3340_0": "Bācattālīsamavaggavaṇṇanā samattā.",
  "atk-s0510a:3341_0": "43-48. Sakiṃsammajjakādivaggo",
  "atk-s0510a:3342_0": "1-60. Sakiṃsammajjakattheraapadānādivaṇṇanā",
  "atk-s0510a:3343_0": "Tecattālīsamavagge sabbatherāpadānāni uttānāneva.",
  "atk-s0510a:3343_1": "Kevalaṃ therānaṃ nāmanānattaṃ puññanānattañca viseso.",
  "atk-s0510a:3344_0": "Catucattālīsame vaggepi sabbāni apadānāni pākaṭāneva. Kevalaṃ puññanānattaṃ phalanānattañca viseso.",
  "atk-s0510a:3345_0": "1.",
  "atk-s0510a:3345_1": "Pañcacattālīsamavagge paṭhamāpadāne kakusandho mahāvīrotiādikaṃ āyasmato vibhīṭakamiñjiyattherassa apadānaṃ.",
  "atk-s0510a:3346_0": "2.",
  "atk-s0510a:3346_1": "Tattha bījamiñjamadāsahanti vibhīṭakaphalāni phāletvā bījāni miñjāni gahetvā madhusakkarāhi yojetvā kakusandhassa bhagavato adāsinti attho.",
  "atk-s0510a:3346_2": "Dutiyāpadānādīni sabbāni suviññeyyāneva,",
  "atk-s0510a:3346_3": "therānaṃ nāmanānattādīnipi pāṭhānusārena veditabbāni.",
  "atk-s0510a:3347_0": "1.",
  "atk-s0510a:3347_1": "Chacattālīsame vagge paṭhamāpadāne jagatiṃ kārayiṃ ahanti uttamabodhirukkhassa samantato āḷindaṃ ahaṃ kārayinti attho.",
  "atk-s0510a:3347_2": "Sesāni dutiyāpadānādīni sabbānipi uttānāneva.",
  "atk-s0510a:3348_0": "Sattacattālīsame vagge paṭhamāpadānādīni pāḷianusārena suviññeyyāneva.",
  "atk-s0510a:3349_0": "Aṭṭhacattālīsame vagge paṭhamadutiyāpadānāni uttānāneva.",
  "atk-s0510a:3350_0": "30.",
  "atk-s0510a:3350_1": "Tatiyāpadāne kosiyo nāma bhagavāti kosiyagotte jātattā kosiyo nāma paccekabuddhoti attho.",
  "atk-s0510a:3350_2": "Cittakūṭeti cittakūṭakelāsakūṭasānukūṭādīsu anotattadahaṃ paṭicchādetvā ṭhitapabbatakūṭesu nānāratanaosadhādīhi",
  "atk-s0510a:3350_3": "vicitte cittakūṭapabbate so paccekabuddho vasīti attho.",
  "atk-s0510a:3351_0": "Catutthapañcamāpadānāni uttānāneva.",
  "atk-s0510a:3352_0": "56.",
  "atk-s0510a:3352_1": "Chaṭṭhāpadāne kusaṭṭhakamadāsahanti pakkhikabhattauposathikabhattadhurabhattasalākabhattādīsu kusapaṇṇavasena",
  "atk-s0510a:3352_2": "dātabbaṃ aṭṭhasalākabhattaṃ ahaṃ adāsinti attho.",
  "atk-s0510a:3353_0": "61.",
  "atk-s0510a:3353_1": "Sattamāpadāne sobhito nāma sambuddhoti ārohapariṇāhadvattiṃsamahāpurisalakkhaṇabyāmappabhādīhi sobhamānasarīrattā sobhito nāma sammāsambuddhoti attho.",
  "atk-s0510a:3354_0": "66.",
  "atk-s0510a:3354_1": "Aṭṭhamāpadāne takkarāyaṃ vasī tadāti taṃ dasapuññakiriyavatthuṃ karontā janā paṭivasanti etthāti takkarā,",
  "atk-s0510a:3354_2": "rājadhānī.",
  "atk-s0510a:3354_3": "Tissaṃ takkarāyaṃ,",
  "atk-s0510a:3354_4": "tadā vasīti attho.",
  "atk-s0510a:3355_0": "72.",
  "atk-s0510a:3355_1": "Navamāpadāne pānadhiṃ sukataṃ gayhāti upāhanayugaṃ sundarākārena nipphāditaṃ gahetvāti attho.",
  "atk-s0510a:3355_2": "Dasamāpadānaṃ suviññeyyamevāti.",
  "atk-s0510a:3356_0": "Aṭṭhacattālīsamavaggavaṇṇanā niṭṭhitā.",
  "atk-s0510a:3357_0": "49. Paṃsukūlavaggo",
  "atk-s0510a:3358_0": "1-10. Paṃsukūlasaññakattheraapadānādivaṇṇanā",
  "atk-s0510a:3359_0": "Ekūnapaññāsamavagge paṭhamāpadānaṃ suviññeyyameva.",
  "atk-s0510a:3360_0": "14.",
  "atk-s0510a:3360_1": "Dutiyāpadāne adhiccuppattikā buddhāti adhiccena akāraṇena uppattikā sayambhūtā,",
  "atk-s0510a:3360_2": "aññehi devabrahmamārādīhi upadesadāyakehi rahitā sayambhūñāṇena uppannā jātā pātubhūtāti attho.",
  "atk-s0510a:3361_0": "16.",
  "atk-s0510a:3361_1": "Odumbarikapupphaṃ vāti udumbararukkhe pupphaṃ dullabhaṃ dullabhuppattikaṃ iva.",
  "atk-s0510a:3361_2": "Candamhi sasakaṃ yathāti candamaṇḍale sasalekhāya rūpaṃ dullabhaṃ yathā.",
  "atk-s0510a:3361_3": "Vāyasānaṃ yathā khīranti kākānaṃ niccaṃ rattindivaṃ khuddāpīḷitabhāvena khīraṃ dullabhaṃ yathā,",
  "atk-s0510a:3361_4": "evaṃ dullabhaṃ lokanāyakaṃ caturāsaṅkhyeyyaṃ vā aṭṭhāsaṅkhyeyyaṃ vā soḷasāsaṅkhyeyyaṃ vā kappasatasahassaṃ",
  "atk-s0510a:3361_5": "pāramiyo pūretvā buddhabhāvato dullabho lokanāyakoti attho.",
  "atk-s0510a:3362_0": "30.",
  "atk-s0510a:3362_1": "Tatiyāpadāne madhuṃ bhisehi savatīti pokkharamadhupadumakesarehi savati paggharati.",
  "atk-s0510a:3362_2": "Khīraṃ sappiṃ muḷālibhīti khīrañca sappirasañca padumamuḷālehi savati paggharati.",
  "atk-s0510a:3362_3": "Tasmā tadubhayaṃ mama santakaṃ buddho paṭiggaṇhatūti attho.",
  "atk-s0510a:3363_0": "Catutthapañcamachaṭṭhāpadānāni uttānāneva.",
  "atk-s0510a:3364_0": "119.",
  "atk-s0510a:3364_1": "Sattamāpadāne cattālīsadijāpi cāti dvikkhattuṃ jātāti dijā.",
  "atk-s0510a:3364_2": "Kumāravaye uṭṭhitadantānaṃ patitattā puna uṭṭhitadantā dijā,",
  "atk-s0510a:3364_3": "te ca dantā.",
  "atk-s0510a:3364_4": "Byākaraṇañca heṭṭhā nidānakathāyaṃ vuttameva.",
  "atk-s0510a:3365_0": "Aṭṭhamāpadānaṃ uttānamevāti.",
  "atk-s0510a:3366_0": "171.",
  "atk-s0510a:3366_1": "Navamāpadāne tadāhaṃ māṇavo āsinti yadā sumedhapaṇḍito dīpaṅkarabhagavato santikā byākaraṇaṃ labhi,",
  "atk-s0510a:3366_2": "tadā ahaṃ megho nāma brāhmaṇamāṇavo hutvā sumedhatāpasena saha isipabbajjaṃ pabbajitvā sikkhāpadesu sikkhito",
  "atk-s0510a:3366_3": "kenaci pāpasahāyena saṃsaṭṭho saṃsaggadosena pāpavitakkādivasaṃ gato mātughātakammavasena narake aggijālādidukkhamanubhavitvā",
  "atk-s0510a:3366_4": "tato cuto samudde timiṅgalamahāmaccho hutvā nibbatto,",
  "atk-s0510a:3366_5": "samuddamajjhe gacchantaṃ mahānāvaṃ gilitukāmo gato.",
  "atk-s0510a:3366_6": "Disvā maṃ vāṇijā bhītā “aho gotamo bhagavā”ti saddamakaṃsu.",
  "atk-s0510a:3366_7": "Atha mahāmaccho pubbavāsanāvasena buddhagāravaṃ uppādetvā tato cuto sāvatthiyaṃ vibhavasampanne brāhmaṇakule",
  "atk-s0510a:3366_8": "nibbatto saddho pasanno satthu dhammadesanaṃ sutvā pabbajitvā saha paṭisambhidāhi arahattaṃ pāpuṇitvā",
  "atk-s0510a:3366_9": "divasassa tikkhattuṃ upaṭṭhānaṃ gantvā saramāno vandati.",
  "atk-s0510a:3366_10": "Tadā bhagavā “ciraṃ dhammarucī”ti maṃ āha.",
  "atk-s0510a:3367_0": "184.",
  "atk-s0510a:3367_1": "Atha so thero “suciraṃ satapuññalakkhaṇa”ntiādīhi gāthāhi thomesi. Bhante,",
  "atk-s0510a:3367_2": "satapuññalakkhaṇadhara gotama.",
  "atk-s0510a:3367_3": "Patipubbena visuddhapaccayanti pubbe dīpaṅkarapādamūle paripuṇṇapāramīpaccayasambhāro suṭṭhu ciraṃ kālaṃ mayā na diṭṭho asīti attho.",
  "atk-s0510a:3367_4": "Ahamajjasupekkhananti ajja imasmiṃ divase ahaṃ supekkhanaṃ sundaradassanaṃ,",
  "atk-s0510a:3367_5": "sundaradiṭṭhaṃ vā nirupamaṃ viggahaṃ upamārahitasarīraṃ gotamaṃ vata ekantena passāmi dakkhāmīti attho.",
  "atk-s0510a:3368_0": "185- 186.",
  "atk-s0510a:3368_1": "Suciraṃ vihatatamo mayāti visesena hatatamo viddhaṃsitamoho tvaṃ mayāpi suṭṭhu ciraṃ thomitoti attho.",
  "atk-s0510a:3368_2": "Sucirakkhena nadī visositāti esā taṇhānadī sundararakkhena gopanena visesena sositā,",
  "atk-s0510a:3368_3": "abhabbuppattikatā tayāti attho.",
  "atk-s0510a:3368_4": "Suciraṃ amalaṃ visodhitanti suṭṭhu ciraṃ dīghena addhunā amalaṃ nibbānaṃ visesena sodhitaṃ,",
  "atk-s0510a:3368_5": "suṭṭhu kataṃ adhigataṃ tayāti attho.",
  "atk-s0510a:3368_6": "Nayanaṃ ñāṇamayaṃ mahāmune.",
  "atk-s0510a:3368_7": "Cirakālasamaṅgitoti mahāmune mahāsamaṇa ñāṇamayaṃ nayanaṃ dibbacakkhuṃ cirakālaṃ samadhigato sampatto tvanti attho.",
  "atk-s0510a:3368_8": "Avinaṭṭho punarantaranti ahaṃ puna antaraṃ antarābhave majjhe parinaṭṭho parihīno ahosinti attho.",
  "atk-s0510a:3368_9": "Punarajjasamāgato tayāti ajja imasmiṃ kāle tayā saddhiṃ punapi samāgato ekībhūto saha vasāmīti attho.",
  "atk-s0510a:3368_10": "Na hi nassanti katāni gotamāti gotama sabbaññubuddha,",
  "atk-s0510a:3368_11": "tayā saddhiṃ katāni samāgamādīni na hi nassanti yāva khandhaparinibbānā na vinā bhavissantīti attho.",
  "atk-s0510a:3368_12": "Sesaṃ uttānamevāti.",
  "atk-s0510a:3369_0": "Dhammaruciyattheraapadānavaṇṇanā samattā.",
  "atk-s0510a:3370_0": "Dasamāpadānaṃ suviññeyyamevāti.",
  "atk-s0510a:3371_0": "Ekūnapaññāsamavaggavaṇṇanā samattā.",
  "atk-s0510a:3372_0": "50-53. Kiṅkaṇipupphādivaggo",
  "atk-s0510a:3373_0": "1-40. Kiṅkaṇipupphiyattheraapadānādivaṇṇanā",
  "atk-s0510a:3374_0": "Paññāsamavagge ca ekapaññāsamavagge ca dvepaññāsamavagge ca tepaññāsamavagge ca sabbāni apadānāni uttānānevāti.",
  "atk-s0510a:3375_0": "54. Kaccāyanavaggo",
  "atk-s0510a:3376_0": "1. Mahākaccāyanattheraapadānavaṇṇanā",
  "atk-s0510a:3377_0": "Catupaññāsamavagge paṭhamāpadāne padumuttaro nāma jinotiādikaṃ āyasmato mahākaccāyanattherassa apadānaṃ.",
  "atk-s0510a:3377_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3377_2": "bhagavato kāle gahapatimahāsālakule nibbattitvā vuddhippatto ekadivasaṃ satthu santike dhammaṃ suṇanto",
  "atk-s0510a:3377_3": "satthārā saṃkhittena bhāsitassa vitthārena atthaṃ vibhajantānaṃ aggaṭṭhāne ṭhapiyamānaṃ ekaṃ bhikkhuṃ",
  "atk-s0510a:3377_4": "disvā sayampi taṃ ṭhānantaraṃ patthento paṇidhānaṃ katvā dānādīni puññāni katvā devamanussesu saṃsaranto",
  "atk-s0510a:3377_5": "sumedhassa bhagavato kāle vijjādharo hutvā ākāsena gacchanto ekasmiṃ vanasaṇḍe nisinnaṃ bhagavantaṃ disvā",
  "atk-s0510a:3377_6": "pasannamānaso kaṇikārapupphehi pūjaṃ akāsi.",
  "atk-s0510a:3378_0": "So tena puññena aparāparaṃ sugatīsuyeva parivattento kassapadasabalassa kāle bārāṇasiyaṃ kulagehe nibbattitvā",
  "atk-s0510a:3378_1": "parinibbute bhagavati suvaṇṇacetiyakammaṭṭhāne satasahassagghanikāya suvaṇṇiṭṭhakāya pūjaṃ katvā “imassa",
  "atk-s0510a:3378_2": "nissandena nibbattanibbattaṭṭhāne sarīraṃ me suvaṇṇavaṇṇaṃ hotū”ti patthanaṃ akāsi.",
  "atk-s0510a:3378_3": "Tato yāvajīvaṃ kusalakammaṃ katvā ekaṃ buddhantaraṃ devamanussesu saṃsaritvā imasmiṃ buddhuppāde ujjeniyaṃ",
  "atk-s0510a:3378_4": "rañño caṇḍapajjotassa purohitagehe nibbatti,",
  "atk-s0510a:3378_5": "tassa nāmaggahaṇadivase mātā “mayhaṃ putto suvaṇṇavaṇṇo,",
  "atk-s0510a:3378_6": "attano nāmaṃ gahetvā āgato”ti kañcanamāṇavotveva nāmaṃ akāsi.",
  "atk-s0510a:3378_7": "So vuddhimanvāya tayo vede uggaṇhitvā pitu accayena purohitaṭṭhānaṃ labhi.",
  "atk-s0510a:3378_8": "So gottavasena kaccāyanoti paññāyittha.",
  "atk-s0510a:3378_9": "Atha rājā caṇḍapajjoto buddhuppādaṃ sutvā, “ācariya,",
  "atk-s0510a:3378_10": "tumhe tattha gantvā satthāraṃ idhānethā”ti pesesi.",
  "atk-s0510a:3378_11": "So attaṭṭhamo satthu santikaṃ upagato tassa satthā dhammaṃ desesi,",
  "atk-s0510a:3378_12": "desanāpariyosāne sattahi janehi saddhiṃ saha paṭisambhidāhi arahatte patiṭṭhāsi.",
  "atk-s0510a:3379_0": "1.",
  "atk-s0510a:3379_1": "So evaṃ pattaarahattaphalo attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādimāha.",
  "atk-s0510a:3379_2": "Taṃ heṭṭhā vuttatthameva.",
  "atk-s0510a:3379_3": "Atha satthā “etha,",
  "atk-s0510a:3379_4": "bhikkhavo”ti hatthaṃ pasāresi.",
  "atk-s0510a:3379_5": "Te tāvadeva dvaṅgulamattakesamassuiddhimayapattacīvaradharā vassasaṭṭhikattherā viya ahesuṃ.",
  "atk-s0510a:3379_6": "Evaṃ thero sadatthaṃ nipphādetvā, “bhante,",
  "atk-s0510a:3379_7": "rājā pajjoto tumhākaṃ pāde vandituṃ dhammañca sotuṃ icchatī”ti ārocesi.",
  "atk-s0510a:3379_8": "Satthā “tvaṃyeva, kaccāna,",
  "atk-s0510a:3379_9": "tattha gaccha,",
  "atk-s0510a:3379_10": "tayi gate rājā pasīdissatī”ti āha.",
  "atk-s0510a:3379_11": "Thero satthu āṇāya attaṭṭhamo tattha gantvā rājānaṃ pasādetvā avantīsu sāsanaṃ patiṭṭhāpetvā puna satthu santikameva āgato.",
  "atk-s0510a:3379_12": "Attano pubbapatthanāvasena kaccāyanappakaraṇaṃ mahāniruttippakaraṇaṃ nettippakaraṇanti pakaraṇattayaṃ saṅghamajjhe byākāsi.",
  "atk-s0510a:3379_13": "Atha santuṭṭhena bhagavatā “etadaggaṃ,",
  "atk-s0510a:3379_14": "bhikkhave,",
  "atk-s0510a:3379_15": "mama sāvakānaṃ saṃkhittena bhāsitassa vitthārena atthaṃ vibhajantānaṃ yadidaṃ mahākaccāno”ti etadaggaṭṭhāne ṭhapito aggaphalasukhena vihāsīti.",
  "atk-s0510a:3380_0": "Mahākaccāyanattheraapadānavaṇṇanā samattā.",
  "atk-s0510a:3381_0": "2. Vakkalittheraapadānavaṇṇanā",
  "atk-s0510a:3382_0": "Dutiyāpadāne ito satasahassamhītiādikaṃ āyasmato vakkalittherassa apadānaṃ.",
  "atk-s0510a:3382_1": "Ayampi thero purimajinavaresu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3382_2": "bhagavato kāle haṃsavatīnagare kulagehe nibbatto viññutaṃ patto satthu santikaṃ gacchantehi upāsakehi",
  "atk-s0510a:3382_3": "saddhiṃ vihāraṃ gantvā parisapariyante ṭhito dhammaṃ suṇanto satthārā ekaṃ bhikkhuṃ saddhādhimuttānaṃ",
  "atk-s0510a:3382_4": "aggaṭṭhāne ṭhapitaṃ disvā sayampi taṃ ṭhānantaraṃ patthento sattāhaṃ buddhappamukhassa bhikkhusaṅghassa",
  "atk-s0510a:3382_5": "mahādānaṃ datvā paṇidhānaṃ akāsi.",
  "atk-s0510a:3382_6": "Satthā tassa anantarāyaṃ disvā byākari.",
  "atk-s0510a:3383_0": "So yāvajīvaṃ kusalaṃ katvā devamanussesu saṃsaranto amhākaṃ bhagavato kāle sāvatthiyaṃ brāhmaṇakule nibbatti,",
  "atk-s0510a:3383_1": "tassa vakkalīti nāmaṃ kariṃsu.",
  "atk-s0510a:3383_2": "Tattha kalīti aparādhatilakāḷakādidosassa adhivacanaṃ.",
  "atk-s0510a:3383_3": "Niddhantasuvaṇṇapiṇḍasadisatāya apagato byapagato kali doso assāti va-",
  "atk-s0510a:3383_4": "kārāgamaṃ katvā vakkalīti vuccati.",
  "atk-s0510a:3383_5": "So vuddhippatto tayo vede uggaṇhitvā brāhmaṇasippesu nipphattiṃ gato,",
  "atk-s0510a:3383_6": "satthāraṃ disvā rūpakāyasampattidassanena atitto satthārā saddhiṃyeva vicarati.",
  "atk-s0510a:3383_7": "“Agāramajjhe vasanto niccakālaṃ satthu dassanaṃ na labhissāmī”ti satthu santike pabbajitvā ṭhapetvā bhojanakālaṃ",
  "atk-s0510a:3383_8": "sarīrakiccakālañca sesakāle yattha ṭhitena sakkā dasabalaṃ passituṃ,",
  "atk-s0510a:3383_9": "tattha ṭhito aññaṃ kiccaṃ pahāya bhagavantaṃ olokentoyeva viharati.",
  "atk-s0510a:3383_10": "Satthā tassa ñāṇaparipākaṃ āgamento bahukālaṃ tasmiṃ rūpadassaneneva vicarante kiñci avatvā punekadivasaṃ – “kiṃ te, vakkali,",
  "atk-s0510a:3383_11": "iminā pūtikāyena diṭṭhena? Yo kho, vakkali,",
  "atk-s0510a:3383_12": "dhammaṃ passati,",
  "atk-s0510a:3383_13": "so maṃ passati;",
  "atk-s0510a:3383_14": "yo maṃ passati,",
  "atk-s0510a:3383_15": "so dhammaṃ passati.",
  "atk-s0510a:3383_16": "Dhammañhi, vakkali,",
  "atk-s0510a:3383_17": "passanto maṃ passatī”ti āha.",
  "atk-s0510a:3383_18": "Satthari evaṃ vadantepi thero satthu dassanaṃ pahāya aññattha gantuṃ na sakkoti.",
  "atk-s0510a:3383_19": "Tato satthā,",
  "atk-s0510a:3383_20": "“nāyaṃ bhikkhu saṃvegaṃ alabhitvā bujjhissatī”ti vassūpanāyikadivase – “apehi,",
  "atk-s0510a:3383_21": "vakkalī”ti theraṃ paṇāmesi.",
  "atk-s0510a:3383_22": "So satthārā paṇāmito satthu sammukhe ṭhātuṃ asakkonto –",
  "atk-s0510a:3383_23": "“kiṃ mayhaṃ jīvitena,",
  "atk-s0510a:3383_24": "yohaṃ satthāraṃ daṭṭhuṃ na labhāmī”ti gijjhakūṭe pabbate papātaṭṭhānaṃ abhiruhi?",
  "atk-s0510a:3383_25": "Satthā tassa taṃ pavattiṃ ñatvā –",
  "atk-s0510a:3383_26": "“ayaṃ bhikkhu mama santikā assāsaṃ alabhanto maggaphalānaṃ upanissayaṃ nāseyyā”ti attānaṃ dassetvā obhāsaṃ vissajjento –",
  "atk-s0510a:3384_0": "“Pāmojjabahulo bhikkhu, pasanno buddhasāsane;",
  "atk-s0510a:3385_0": "Adhigacche padaṃ santaṃ, saṅkhārūpasamaṃ sukha”nti. –",
  "atk-s0510a:3386_0": "Gāthaṃ vatvā “ehi,",
  "atk-s0510a:3386_1": "vakkalī”ti hatthaṃ pasāresi.",
  "atk-s0510a:3386_2": "Thero “dasabalo me diṭṭho,",
  "atk-s0510a:3386_3": "‘ehī’ti avhāyanampi laddha”nti balavapītisomanassaṃ uppādetvā “kuto gacchāmī”ti attano gamanabhāvaṃ ajānitvāva",
  "atk-s0510a:3386_4": "satthu sammukhe ākāse pakkhanditvā paṭhamena pādena pabbate ṭhitoyeva satthārā vuttagāthāyo āvajjento",
  "atk-s0510a:3386_5": "ākāseyeva pītiṃ vikkhambhetvā saha paṭisambhidāhi arahattaṃ pāpuṇīti aṅguttaraṭṭhakathāyaṃ dhammapadavaṇṇanāyañca āgataṃ.",
  "atk-s0510a:3387_0": "Idha pana evaṃ veditabbaṃ – “kiṃ te,",
  "atk-s0510a:3387_1": "vakkalī”tiādinā satthārā ovadito gijjhakūṭe viharanto vipassanaṃ paṭṭhapesi,",
  "atk-s0510a:3387_2": "tassa saddhāya balavabhāvato eva vipassanā vīthiṃ na otarati?",
  "atk-s0510a:3387_3": "Bhagavā taṃ ñatvā kammaṭṭhānaṃ sodhetvā adāsi.",
  "atk-s0510a:3387_4": "So puna vipassanaṃ matthakaṃ pāpetuṃ nāsakkhiyeva.",
  "atk-s0510a:3387_5": "Athassa āhāravekallena vātābādho uppajji,",
  "atk-s0510a:3387_6": "taṃ vātābādhena pīḷiyamānaṃ ñatvā bhagavā tattha gantvā pucchanto –",
  "atk-s0510a:3388_0": "“Vātarogābhinīto tvaṃ, viharaṃ kānane vane;",
  "atk-s0510a:3389_0": "Paviddhagocare lūkhe, kathaṃ bhikkhu karissasī”ti. –",
  "atk-s0510a:3390_0": "Āha. Taṃ sutvā thero –",
  "atk-s0510a:3391_0": "“Pītisukhena vipulena, pharamāno samussayaṃ;",
  "atk-s0510a:3392_0": "Lūkhampi abhisambhonto, viharissāmi kānane.",
  "atk-s0510a:3393_0": "“Bhāvento satipaṭṭhāne, indriyāni balāni ca;",
  "atk-s0510a:3394_0": "Bojjhaṅgāni ca bhāvento, viharissāmi kānane.",
  "atk-s0510a:3395_0": "“Āraddhavīriye pahitatte, niccaṃ daḷhaparakkame;",
  "atk-s0510a:3396_0": "Samagge sahite disvā, viharissāmi kānane.",
  "atk-s0510a:3397_0": "“Anussaranto sambuddhaṃ, aggaṃ dantaṃ samāhitaṃ;",
  "atk-s0510a:3398_0": "Atandito rattindivaṃ, viharissāmi kānane”ti. –",
  "atk-s0510a:3399_0": "Catasso gāthāyo abhāsi.",
  "atk-s0510a:3399_1": "Tāsaṃ attho theragāthāvaṇṇanāyaṃ vuttoyeva.",
  "atk-s0510a:3399_2": "Evaṃ thero vipassanaṃ ussukkāpetvā arahattaṃ pāpuṇi.",
  "atk-s0510a:3400_0": "28.",
  "atk-s0510a:3400_1": "So arahattaṃ patvā attano pubbakammaṃ saritvā somanassajāto pubbacaritāpadānaṃ pakāsento ito satasahassamhītiādimāha.",
  "atk-s0510a:3400_2": "Tattha itoti kakusandhādīnaṃ uppannabhaddakappato heṭṭhā kappasatasahassamatthaketi attho.",
  "atk-s0510a:3401_0": "29.",
  "atk-s0510a:3401_1": "Padumākāravadanoti supupphitapadumasassirīkamukho.",
  "atk-s0510a:3401_2": "Padumapattakkhoti setapadumapupphapaṇṇasadisaakkhīti attho.",
  "atk-s0510a:3402_0": "30. Padumuttaragandhovāti padumagandhamukhoti attho.",
  "atk-s0510a:3403_0": "31.",
  "atk-s0510a:3403_1": "Andhānaṃ nayanūpamoti cakkhuvirahitānaṃ sattānaṃ nayanasadiso,",
  "atk-s0510a:3403_2": "dhammadesanāya sabbasattānaṃ paññācakkhādicakkhudāyakoti attho.",
  "atk-s0510a:3403_3": "Santavesoti santasabhāvo santairiyāpatho.",
  "atk-s0510a:3403_4": "Guṇanidhīti guṇānaṃ nidhi,",
  "atk-s0510a:3403_5": "sabbaguṇagaṇānaṃ nidhānaṭṭhānabhūtoti attho.",
  "atk-s0510a:3403_6": "Karuṇāmatiākaroti sādhūnaṃ cittakampanasaṅkhātāya karuṇāya ca atthānatthaminanaparicchinnamatiyā ca ākaro ādhārabhūto.",
  "atk-s0510a:3404_0": "32. Brahmāsurasuraccitoti brahmehi ca asurehi ca devehi ca accito pūjitoti attho.",
  "atk-s0510a:3405_0": "33.",
  "atk-s0510a:3405_1": "Madhurena rutena cāti karavīkarutamadhurena saddena sakalaṃ janaṃ rañjayantīti sambandho.",
  "atk-s0510a:3405_2": "Santhavī sāvakaṃ sakanti attano sāvakaṃ madhuradhammadesanāya santhavī,",
  "atk-s0510a:3405_3": "thutiṃ akāsīti attho.",
  "atk-s0510a:3406_0": "34.",
  "atk-s0510a:3406_1": "Saddhādhimuttoti saddahanasaddhāya sāsane adhimutto patiṭṭhitoti attho.",
  "atk-s0510a:3406_2": "Mama dassanalālasoti mayhaṃ dassane byāvaṭo tapparo.",
  "atk-s0510a:3407_0": "35. Taṃ ṭhānamabhirocayinti taṃ saddhādhimuttaṭṭhānantaraṃ abhirocayiṃ, icchiṃ patthesinti attho.",
  "atk-s0510a:3408_0": "40.",
  "atk-s0510a:3408_1": "Pītamaṭṭhanivāsananti siliṭṭhasuvaṇṇavaṇṇavatthe nivatthanti attho.",
  "atk-s0510a:3408_2": "Hemayaññopacitaṅganti suvaṇṇapāmaṅgalaggitagattanti attho.",
  "atk-s0510a:3409_0": "47- 48.",
  "atk-s0510a:3409_1": "Nonītasukhumālaṃ manti navanītamiva mudutaluṇahatthapādaṃ.",
  "atk-s0510a:3409_2": "Jātapallavakomalanti asokapallavapattakomalamiva mudukanti attho.",
  "atk-s0510a:3409_3": "Pisācībhayatajjitāti tadā evaṃbhūtaṃ kumāraṃ maṃ aññā pisācī ekā rakkhasī bhayena tajjesi bhiṃsāpesīti attho.",
  "atk-s0510a:3409_4": "Tadā mahesissa sammāsambuddhassa pādamūle maṃ sāyesuṃ nipajjāpesuṃ.",
  "atk-s0510a:3409_5": "Dīnamānasā bhītacittā mama mātāpitaro imaṃ dārakaṃ te dadāma,",
  "atk-s0510a:3409_6": "imassa saraṇaṃ patiṭṭhā hotu nātha nāyakāti sambandho.",
  "atk-s0510a:3410_0": "49.",
  "atk-s0510a:3410_1": "Tadā paṭiggahi so manti so bhagavā tadā tasmiṃ mama mātuyā dinnakāle jālinā jālayuttena saṅkhālakena",
  "atk-s0510a:3410_2": "cakkalakkhaṇādīhi lakkhitena mudukomalapāṇinā mudukena visuddhena hatthatalena maṃ aggahesīti attho.",
  "atk-s0510a:3411_0": "52.",
  "atk-s0510a:3411_1": "Sabbapāramisambhūtanti sabbehi dānapāramitādīhi sambhūtaṃ jātaṃ.",
  "atk-s0510a:3411_2": "Nīlakkhinayanaṃ varaṃ puññasambhārajaṃ uttamanīlaakkhivantaṃ.",
  "atk-s0510a:3411_3": "Sabbasubhākiṇṇaṃ sabbena subhena vaṇṇena saṇṭhānena ākiṇṇaṃ gahanībhūtaṃ rūpaṃ bhagavato hatthapādasīsādirūpaṃ disvāti attho,",
  "atk-s0510a:3411_4": "tittiṃ apatto viharāmi ahanti sambandho.",
  "atk-s0510a:3412_0": "61.",
  "atk-s0510a:3412_1": "Tadā maṃ caraṇantagoti tasmiṃ mayhaṃ arahattaṃ pattakāle sīlādipannarasannaṃ caraṇadhammānaṃ antago,",
  "atk-s0510a:3412_2": "pariyosānappatto paripūrakārīti attho.",
  "atk-s0510a:3412_3": "“Maraṇantago”tipi pāṭho.",
  "atk-s0510a:3412_4": "Tassa maraṇassa antaṃ nibbānaṃ pattoti attho.",
  "atk-s0510a:3412_5": "Saddhādhimuttānaṃ aggaṃ paññapesīti sambandho.",
  "atk-s0510a:3412_6": "Atha satthā bhikkhusaṅghamajjhe nisinno “etadaggaṃ,",
  "atk-s0510a:3412_7": "bhikkhave,",
  "atk-s0510a:3412_8": "mama sāvakānaṃ saddhādhimuttānaṃ yadidaṃ,",
  "atk-s0510a:3412_9": "vakkalī”ti maṃ etadaggaṭṭhāne ṭhapesīti vuttaṃ hoti.",
  "atk-s0510a:3412_10": "Sesaṃ suviññeyyamevāti.",
  "atk-s0510a:3413_0": "Vakkalittheraapadānavaṇṇanā samattā.",
  "atk-s0510a:3414_0": "3. Mahākappinattheraapadānavaṇṇanā",
  "atk-s0510a:3415_0": "Padumuttaro nāma jinotiādikaṃ āyasmato kappinattherassa apadānaṃ.",
  "atk-s0510a:3415_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3415_2": "bhagavato kāle haṃsavatīnagare kulagehe nibbatto viññutaṃ patvā satthu santike dhammadesanaṃ suṇanto",
  "atk-s0510a:3415_3": "satthārā ekaṃ bhikkhuṃ ovādakānaṃ aggaṭṭhāne ṭhapitaṃ disvā adhikārakammaṃ katvā taṃ ṭhānantaraṃ patthesi.",
  "atk-s0510a:3416_0": "So tattha yāvajīvaṃ kusalaṃ katvā devamanussesu saṃsaranto bārāṇasito avidūre ekasmiṃ pesakāragāme jeṭṭhapesakāragehe",
  "atk-s0510a:3416_1": "nibbatto tadā sahassamattā paccekabuddhā himavante aṭṭha māse vasitvā vassike cattāro māse janapade vasanti.",
  "atk-s0510a:3416_2": "Te ekavāraṃ bārāṇasiyā avidūre otaritvā “senāsanaṃ karaṇatthāya hatthakammaṃ yācathā”ti rañño santikaṃ aṭṭha paccekabuddhe pahiṇiṃsu.",
  "atk-s0510a:3416_3": "Tadā pana rañño vappamaṅgalaṃ ahosi.",
  "atk-s0510a:3416_4": "So “paccekabuddhā kira āgatā”ti sutvā nikkhamitvā āgatakāraṇaṃ pucchitvā “ajja, bhante,",
  "atk-s0510a:3416_5": "okāso natthi sve amhākaṃ vappamaṅgalaṃ,",
  "atk-s0510a:3416_6": "tatiyadivase karissāmā”ti vatvā paccekabuddhe animantetvāva pāvisi.",
  "atk-s0510a:3416_7": "Paccekabuddhā “aññaṃ gāmaṃ pavisissāmā”ti pakkamiṃsu.",
  "atk-s0510a:3417_0": "Tasmiṃ samaye jeṭṭhapesakārassa bhariyā kenacideva karaṇīyena bārāṇasiṃ gacchantī te paccekabuddhe disvā vanditvā, “kiṃ, bhante,",
  "atk-s0510a:3417_1": "avelāya ayyā āgatā”ti pucchi.",
  "atk-s0510a:3417_2": "Te ādito paṭṭhāya kathesuṃ.",
  "atk-s0510a:3417_3": "Taṃ sutvā saddhāsampannā buddhisampannā itthī “sve, bhante,",
  "atk-s0510a:3417_4": "amhākaṃ bhikkhaṃ gaṇhathā”ti nimantesi.",
  "atk-s0510a:3417_5": "“Bahukā mayaṃ,",
  "atk-s0510a:3417_6": "bhaginī”ti. “Kittakā,",
  "atk-s0510a:3417_7": "bhante”ti?",
  "atk-s0510a:3417_8": "“Sahassamattā,",
  "atk-s0510a:3417_9": "bhaginī”ti. “Bhante,",
  "atk-s0510a:3417_10": "imasmiṃ no gāme sahassamattā vasimhā,",
  "atk-s0510a:3417_11": "ekeko ekekassa bhikkhaṃ dassati,",
  "atk-s0510a:3417_12": "bhikkhaṃ adhivāsetha,",
  "atk-s0510a:3417_13": "ahameva vo vasanaṭṭhānaṃ kārāpessāmī”ti āha.",
  "atk-s0510a:3417_14": "Paccekabuddhā adhivāsesuṃ.",
  "atk-s0510a:3418_0": "Sā gāmaṃ pavisitvā ugghosesi –",
  "atk-s0510a:3418_1": "“ammatātā,",
  "atk-s0510a:3418_2": "ahaṃ sahassamatte paccekabuddhe disvā nimantesiṃ,",
  "atk-s0510a:3418_3": "ayyānaṃ nisīdanaṭṭhānaṃ saṃvidahatha,",
  "atk-s0510a:3418_4": "yāgubhattādīni sampādethā”ti gāmamajjhe maṇḍapaṃ kārāpetvā āsanāni paññāpetvā punadivase paccekabuddhe",
  "atk-s0510a:3418_5": "nisīdāpetvā paṇītena khādanīyena bhojanīyena parivisitvā bhattakiccapariyosāne tasmiṃ gāme sabbā itthiyo",
  "atk-s0510a:3418_6": "ādāya tāhi saddhiṃ paccekabuddhe vanditvā temāsaṃ vasanatthāya paṭiññaṃ gaṇhitvā puna gāme ugghosesi –",
  "atk-s0510a:3418_7": "“ammatātā,",
  "atk-s0510a:3418_8": "ekekakulato ekekapuriso vāsipharasuādīni gahetvā araññaṃ pavisitvā dabbasambhāre āharitvā ayyānaṃ vasanaṭṭhānaṃ karotū”ti.",
  "atk-s0510a:3418_9": "Gāmavāsino tassāyeva vacanaṃ sutvā ekeko ekekaṃ katvā saddhiṃ rattidivāṭṭhānehi paṇṇasālasahassaṃ niṭṭhāpetvā",
  "atk-s0510a:3418_10": "attano attano paṇṇasālāyaṃ upagataṃ paccekabuddhaṃ “ahaṃ sakkaccaṃ upaṭṭhahissāmi,",
  "atk-s0510a:3418_11": "ahaṃ sakkaccaṃ upaṭṭhahissāmī”ti vatvā upaṭṭhahiṃsu.",
  "atk-s0510a:3418_12": "Sā vassaṃvuṭṭhakāle “attano attano paṇṇasālāya vassaṃvuṭṭhānaṃ paccekabuddhānaṃ cīvarasāṭake sajjethā”ti",
  "atk-s0510a:3418_13": "samādapetvā ekekassa sahassa sahassamūlaṃ cīvaraṃ dāpesi.",
  "atk-s0510a:3418_14": "Paccekabuddhā vuṭṭhavassā anumodanaṃ katvā pakkamiṃsu.",
  "atk-s0510a:3418_15": "Gāmavāsinopi idaṃ puññakammaṃ katvā tato cuto tāvatiṃsadevaloke nibbattitvā gaṇadevatā nāma ahesuṃ.",
  "atk-s0510a:3419_0": "Te tattha dibbasampattiṃ anubhavitvā kassapasammāsambuddhakāle kuṭumbikagehesu nibbattiṃsu.",
  "atk-s0510a:3419_1": "Pubbe jeṭṭhakapesakāro jeṭṭhakakuṭumbikassa putto ahosi.",
  "atk-s0510a:3419_2": "Bhariyāpissa ekassa jeṭṭhakakuṭumbikassa dhītā ahosi.",
  "atk-s0510a:3419_3": "Sesānaṃ bhariyāyo sesakuṭumbikānaṃ dhītaro ahesuṃ,",
  "atk-s0510a:3419_4": "tā sabbāpi vayappattā parakulaṃ gacchantiyo tesaṃ tesaṃyeva gehāni agamaṃsu.",
  "atk-s0510a:3419_5": "Athekadivasaṃ vihāre dhammassavane saṅghuṭṭhe “satthā dhammaṃ desessatī”ti sutvā te sabbepi kuṭumbikā",
  "atk-s0510a:3419_6": "“dhammaṃ sossāmā”ti bhariyāhi saddhiṃ vihāraṃ agamaṃsu.",
  "atk-s0510a:3419_7": "Tesaṃ vihāramajjhaṃ paviṭṭhakkhaṇe vassaṃ vassi.",
  "atk-s0510a:3419_8": "Yesaṃ kulūpakā vā ñātisāmaṇerādayo vā atthi,",
  "atk-s0510a:3419_9": "te tesaṃ pariveṇādīni pavisiṃsu.",
  "atk-s0510a:3419_10": "Te pana tathārūpānaṃ natthitāya katthaci pavisituṃ avisahantā vihāramajjheyeva aṭṭhaṃsu.",
  "atk-s0510a:3419_11": "Atha ne jeṭṭhakakuṭumbiko āha –",
  "atk-s0510a:3419_12": "“passatha, bho,",
  "atk-s0510a:3419_13": "amhākaṃ vippakāraṃ,",
  "atk-s0510a:3419_14": "kulaputtehi nāma ettakena lajjituṃ yutta”nti. “Ayya,",
  "atk-s0510a:3419_15": "kiṃ karomā”ti?",
  "atk-s0510a:3419_16": "“Mayaṃ vissāsikaṭṭhānassa abhāvena imaṃ vippakāraṃ pattā,",
  "atk-s0510a:3419_17": "sabbe dhanaṃ saṃharitvā pariveṇaṃ karissāmā”ti. “Sādhu,",
  "atk-s0510a:3419_18": "ayyā”ti jeṭṭhako sahassaṃ adāsi.",
  "atk-s0510a:3419_19": "Sesā pañca pañca satāni.",
  "atk-s0510a:3419_20": "Itthiyo aḍḍhateyyāni aḍḍhateyyāni satāni.",
  "atk-s0510a:3419_21": "Te taṃ dhanaṃ āharitvā sahassakūṭāgāraparivāraṃ satthu vasanatthāya mahāpariveṇaṃ nāma kārāpesuṃ.",
  "atk-s0510a:3419_22": "Navakammassa mahantatāya dhane appahonte pubbe dinnadhanato puna upaḍḍhūpaḍḍhaṃ adaṃsu.",
  "atk-s0510a:3419_23": "Niṭṭhite pariveṇe vihāramahaṃ karontā buddhappamukhassa bhikkhusaṅghassa sattāhaṃ mahādānaṃ datvā vīsatiyā bhikkhusahassānaṃ cīvarāni sajjayiṃsu.",
  "atk-s0510a:3420_0": "Jeṭṭhakakuṭumbikassa pana bhariyā attano paññāya ṭhitā ahaṃ tehi samakaṃ akatvā atirekataraṃ katvā “satthāraṃ",
  "atk-s0510a:3420_1": "pūjessāmī”ti anojapupphavaṇṇena sahassamūlena sāṭakena saddhiṃ anojapupphacaṅkoṭakaṃ gahetvā satthāraṃ",
  "atk-s0510a:3420_2": "anojapupphehi pūjetvā taṃ sāṭakaṃ satthu pādamūle ṭhapetvā, “bhante,",
  "atk-s0510a:3420_3": "nibbattanibbattaṭṭhāne anojapupphavaṇṇaṃyeva me sarīraṃ hotu,",
  "atk-s0510a:3420_4": "anojātveva ca nāmaṃ hotū”ti patthanaṃ akāsi.",
  "atk-s0510a:3420_5": "Satthā “evaṃ hotū”ti anumodanaṃ akāsi.",
  "atk-s0510a:3420_6": "Te sabbepi yāvatāyukaṃ ṭhatvā tato cutā devaloke nibbattiṃsu.",
  "atk-s0510a:3420_7": "Te imasmiṃ buddhuppāde devalokā cavitvā jeṭṭhako kukkuṭavatīnagare rājakule nibbattitvā viññutaṃ patto mahākappinarājā nāma ahosi.",
  "atk-s0510a:3420_8": "Sesā amaccakulesu nibbattiṃsu.",
  "atk-s0510a:3420_9": "Jeṭṭhakassa bhariyā maddaraṭṭhe sākalanagare rājakule nibbatti anojapupphavaṇṇamevassā sarīraṃ ahosi,",
  "atk-s0510a:3420_10": "tena anojātvevassā nāmaṃ akaṃsu,",
  "atk-s0510a:3420_11": "sā vayappattā mahākappinarañño gehaṃ gantvā anojādevīti pākaṭā ahosi.",
  "atk-s0510a:3421_0": "Sesitthiyopi amaccakulesu nibbattitvā vayappattā tesaṃyeva amaccaputtānaṃ gehāni agamaṃsu.",
  "atk-s0510a:3421_1": "Te sabbepi rañño sampattisadisaṃ sampattiṃ anubhaviṃsu.",
  "atk-s0510a:3421_2": "Yadā hi rājā alaṅkārapaṭimaṇḍito hatthiṃ abhiruhitvā vicarati,",
  "atk-s0510a:3421_3": "tadāpi te tatheva vicaranti.",
  "atk-s0510a:3421_4": "Tasmiṃ assena vā rathena vā vicarante tepi tatheva vicaranti.",
  "atk-s0510a:3421_5": "Evaṃ te ekato hutvā katānaṃ puññānaṃ balena ekatova sampattiṃ anubhaviṃsu.",
  "atk-s0510a:3421_6": "Rañño pana vālo,",
  "atk-s0510a:3421_7": "vālavāhano, puppho,",
  "atk-s0510a:3421_8": "pupphavāhano,",
  "atk-s0510a:3421_9": "supattoti pañceva assā honti.",
  "atk-s0510a:3421_10": "Tesu rājā supattaṃ assaṃ sayaṃ ārohati,",
  "atk-s0510a:3421_11": "itare cattāro asse assārohānaṃ sāsanāharaṇatthāya adāsi.",
  "atk-s0510a:3421_12": "Rājā te pātova bhojetvā “gacchatha, bhaṇe,",
  "atk-s0510a:3421_13": "dve vā tīṇi vā yojanāni āhiṇḍitvā buddhassa vā dhammassa vā saṅghassa vā uppannabhāvaṃ sutvā mayhaṃ sukhasāsanaṃ ārocethā”ti pesesi.",
  "atk-s0510a:3421_14": "Te catūhi dvārehi nikkhamitvā dve tīṇi yojanāni āhiṇḍitvā kiñci sāsanaṃ alabhitvāva paccāgamiṃsu.",
  "atk-s0510a:3422_0": "Athekadivasaṃ rājā supattaṃ āruhitvā amaccasahassaparivuto uyyānaṃ gacchanto kilantarūpe pañcasatamatte",
  "atk-s0510a:3422_1": "vāṇijake nagaraṃ pavisante disvā “ime addhānakilantā,",
  "atk-s0510a:3422_2": "addho imesaṃ santikā ekaṃ bhaddakaṃ sāsanaṃ sossāmī”ti te pakkosāpetvā “kuto āgatatthā”ti pucchi. “Atthi, deva,",
  "atk-s0510a:3422_3": "ito vīsatiyojanasatamatthake sāvatthi nāma nagaraṃ,",
  "atk-s0510a:3422_4": "tato āgatamhā”ti.",
  "atk-s0510a:3422_5": "“Atthi pana vo dese kiñci sāsanaṃ uppanna”nti. “Deva,",
  "atk-s0510a:3422_6": "aññaṃ kiñci natthi,",
  "atk-s0510a:3422_7": "sammāsambuddho uppanno”ti.",
  "atk-s0510a:3422_8": "Rājā tāvadeva balavapītiyā phuṭṭhasarīro kiñci sallakkhetuṃ asakkonto muhuttaṃ vītināmetvā pana, “tātā,",
  "atk-s0510a:3422_9": "kiṃ vadethā”ti pucchi. “Buddho, deva,",
  "atk-s0510a:3422_10": "uppanno”ti.",
  "atk-s0510a:3422_11": "Rājā dutiyampi tatiyampi tatheva vītināmetvā catutthavāre “kiṃ vadetha,",
  "atk-s0510a:3422_12": "tātā”ti pucchitvā “buddho uppanno”ti vutte, “tātā,",
  "atk-s0510a:3422_13": "sukhasāsanasavanāya satasahassaṃ vo dammī”ti vatvā “aparampi kiñci sāsanaṃ atthi,",
  "atk-s0510a:3422_14": "tātā”ti pucchi. “Atthi, deva,",
  "atk-s0510a:3422_15": "dhammo uppanno”ti.",
  "atk-s0510a:3422_16": "Rājā tampi sutvā purimanayeneva tayo vāre vītināmetvā catutthavāre “dhammo uppanno”ti vutte –",
  "atk-s0510a:3422_17": "“idhāpi vo satasahassaṃ dammī”ti vatvā “aparampi kiñci sāsanaṃ atthi,",
  "atk-s0510a:3422_18": "tātā”ti pucchi. “Atthi, deva,",
  "atk-s0510a:3422_19": "saṅgho uppanno”ti.",
  "atk-s0510a:3422_20": "Rājā tampi sutvā tatheva tayo vāre vītināmetvā catutthavāre “saṅgho uppanno”ti vutte –",
  "atk-s0510a:3422_21": "“idhāpi vo satasahassaṃ dammī”ti vatvā amaccasahassaṃ oloketvā, “tātā,",
  "atk-s0510a:3422_22": "kiṃ karissāmā”ti pucchi. “Deva,",
  "atk-s0510a:3422_23": "tumhe kiṃ karissathā”ti? “Ahaṃ, tātā,",
  "atk-s0510a:3422_24": "‘buddho uppanno dhammo uppanno saṅgho uppanno’ti sutvā na puna nivattissāmi,",
  "atk-s0510a:3422_25": "bhagavantaṃ uddissa gantvā tassa santike pabbajissāmī”ti. “Mayampi, deva,",
  "atk-s0510a:3422_26": "tumhehi saddhiṃ pabbajissāmā”ti.",
  "atk-s0510a:3422_27": "Rājā suvaṇṇapaṭṭe akkharāni likhāpetvā vāṇijakānaṃ datvā “imaṃ anojāya nāma deviyā detha,",
  "atk-s0510a:3422_28": "sā tumhākaṃ tīṇi satasahassāni dassati,",
  "atk-s0510a:3422_29": "evañca pana naṃ vadeyyātha ‘raññā kira te issariyaṃ vissaṭṭhaṃ,",
  "atk-s0510a:3422_30": "yathāsukhaṃ sampattiṃ paribhuñjāhī’ti,",
  "atk-s0510a:3422_31": "sace pana ‘vo rājā kaha’nti pucchati,",
  "atk-s0510a:3422_32": "‘satthāraṃ uddissa pabbajissāmī’ti vatvā gatoti āroceyyāthā”ti āha.",
  "atk-s0510a:3422_33": "Amaccāpi attano attano bhariyānaṃ tatheva sāsanaṃ pahiṇiṃsu.",
  "atk-s0510a:3422_34": "Rājā vāṇijake uyyojetvā assaṃ abhiruyha amaccasahassaparivuto taṃkhaṇaññeva nikkhami.",
  "atk-s0510a:3423_0": "Satthāpi taṃdivasaṃ paccūsakāle lokaṃ volokento mahākappinarājānaṃ saparivāraṃ disvā “ayaṃ mahākappino",
  "atk-s0510a:3423_1": "vāṇijakānaṃ santikā tiṇṇaṃ ratanānaṃ uppannabhāvaṃ sutvā tesaṃ vacanaṃ tīhi satasahassehi pūjetvā rajjaṃ",
  "atk-s0510a:3423_2": "pahāya amaccasahassaparivuto maṃ uddissa pabbajitukāmo sve nikkhamissati,",
  "atk-s0510a:3423_3": "so saparivāro saha paṭisambhidāhi arahattaṃ pāpuṇissati,",
  "atk-s0510a:3423_4": "paccuggamanaṃ karissāmī”ti punadivase cakkavattī viya khuddakagāmabhojakaṃ rājānaṃ paccuggacchanto sayameva",
  "atk-s0510a:3423_5": "pattacīvaramādāya vīsayojanasataṃ maggaṃ paccuggantvā candabhāgāya nadiyā tīre nigrodharukkhamūle chabbaṇṇabuddharasmiyo",
  "atk-s0510a:3423_6": "vissajjetvā nisīdi.",
  "atk-s0510a:3423_7": "Rājāpi āgacchanto ekaṃ nadiṃ patvā “kā nāmāya”nti pucchi.",
  "atk-s0510a:3423_8": "“Aparacchā nāma, devā”ti.",
  "atk-s0510a:3423_9": "“Kimassā parimāṇaṃ, tātā”ti?",
  "atk-s0510a:3423_10": "“Gambhīrato gāvutaṃ,",
  "atk-s0510a:3423_11": "puthulato dve gāvutāni, devā”ti.",
  "atk-s0510a:3423_12": "“Atthi panettha nāvā vā uḷumpo vā”ti? “Natthi, devā”ti.",
  "atk-s0510a:3423_13": "“Nāvādīni olokente amhe jāti jaraṃ upaneti,",
  "atk-s0510a:3423_14": "jarā maraṇaṃ.",
  "atk-s0510a:3423_15": "Ahaṃ nibbematiko hutvā tīṇi ratanāni uddissa nikkhanto,",
  "atk-s0510a:3423_16": "tesaṃ me ānubhāvena ‘idaṃ udakaṃ udakaṃ viya mā hotū’ti ratanattayassa guṇaṃ āvajjetvā ‘itipi so bhagavā",
  "atk-s0510a:3423_17": "arahaṃ sammāsambuddho”’ti buddhaguṇaṃ anussaranto saparivāro assasahassena udakapiṭṭhe pakkhandi.",
  "atk-s0510a:3423_18": "Sindhavā piṭṭhipāsāṇe viya pakkhandiṃsu.",
  "atk-s0510a:3423_19": "Khurānaṃ aggaṭṭhāneva temiṃsu.",
  "atk-s0510a:3424_0": "So taṃ uttaritvā purato gacchanto aparampi nadiṃ disvā “ayaṃ kā nāmā”ti pucchi.",
  "atk-s0510a:3424_1": "“Nīlavāhā nāma, devā”ti.",
  "atk-s0510a:3424_2": "“Kimassā parimāṇa”nti?",
  "atk-s0510a:3424_3": "“Gambhīratopi puthulatopi aḍḍhayojanaṃ, devā”ti.",
  "atk-s0510a:3424_4": "Sesaṃ purimasadisameva.",
  "atk-s0510a:3424_5": "Taṃ pana nadiṃ disvā “svākkhāto bhagavatā dhammo”ti dhammānussatiṃ anussaranto pakkhandi.",
  "atk-s0510a:3424_6": "Tampi atikkamitvā gacchanto aparampi nadiṃ disvā “ayaṃ kā nāmā”ti pucchi.",
  "atk-s0510a:3424_7": "“Candabhāgā nāma, devā”ti.",
  "atk-s0510a:3424_8": "“Kimassā parimāṇa”nti?",
  "atk-s0510a:3424_9": "“Gambhīratopi puthulatopi yojanaṃ, devā”ti.",
  "atk-s0510a:3424_10": "Sesaṃ purimasadisameva.",
  "atk-s0510a:3424_11": "Taṃ pana nadiṃ disvā “suppaṭipanno bhagavato sāvakasaṅgho”ti saṅghānussatiṃ anussaranto pakkhandi.",
  "atk-s0510a:3424_12": "Tampi nadiṃ atikkamitvā gacchanto satthu sarīrato nikkhantā chabbaṇṇabuddharasmiyo nigrodharukkhassa sākhāviṭapapalāsāni obhāsayamānā disvā cintesi –",
  "atk-s0510a:3424_13": "“ayaṃ obhāso neva candassa,",
  "atk-s0510a:3424_14": "na sūriyassa,",
  "atk-s0510a:3424_15": "na devamārabrāhmaṇasupaṇṇanāgānaṃ aññatarassa,",
  "atk-s0510a:3424_16": "addhā ahaṃ satthāraṃ uddissa āgacchanto sammāsambuddhena diṭṭho bhavissāmī”ti.",
  "atk-s0510a:3424_17": "So tāvadeva assapiṭṭhito otaritvā onatasarīro rasmiyānusārena satthāraṃ upasaṅkamitvā manosilārase nimujjanto viya buddharasmīnaṃ anto pāvisi.",
  "atk-s0510a:3424_18": "So satthāraṃ vanditvā ekamantaṃ nisīdi saddhiṃ amaccasahassena.",
  "atk-s0510a:3424_19": "Satthā tesaṃ anupubbiṃ kathaṃ kathesi.",
  "atk-s0510a:3424_20": "Desanāpariyosāne saparivāro rājā sotāpattiphale patiṭṭhahi.",
  "atk-s0510a:3425_0": "Atha sabbe uṭṭhahitvā pabbajjaṃ yāciṃsu.",
  "atk-s0510a:3425_1": "Satthā “āgamissati nu kho imesaṃ kulaputtānaṃ iddhimayapattacīvara”nti upadhārento “ime kulaputtā paccekabuddhasahassānaṃ cīvarasahassaṃ adaṃsu,",
  "atk-s0510a:3425_2": "kassapabuddhakāle vīsatiyā bhikkhusahassānaṃ vīsaticīvarasahassānipi adaṃsu,",
  "atk-s0510a:3425_3": "anacchariyaṃ imesaṃ kulaputtānaṃ iddhimayapattacīvarāgamana”nti ñatvā dakkhiṇahatthaṃ pasāretvā “etha,",
  "atk-s0510a:3425_4": "bhikkhavo,",
  "atk-s0510a:3425_5": "caratha brahmacariyaṃ sammā dukkhassa antakiriyāyā”ti āha.",
  "atk-s0510a:3425_6": "Te tāvadeva aṭṭhaparikkhāradharā vassasaṭṭhikattherā viya hutvā vehāsaṃ abbhuggantvā paccorohitvā satthāraṃ vanditvā ekamantaṃ nisīdiṃsu.",
  "atk-s0510a:3426_0": "Te pana vāṇijakā rājagehaṃ gantvā deviyā raññā pahitasāsanaṃ ārocetvā deviyā “āgacchantū”ti vutte pavisitvā ekamantaṃ aṭṭhaṃsu.",
  "atk-s0510a:3426_1": "Atha ne devī pucchi – “tātā,",
  "atk-s0510a:3426_2": "kiṃkāraṇā āgatatthā”ti?",
  "atk-s0510a:3426_3": "“Mayaṃ raññā tumhākaṃ santikaṃ pesitā,",
  "atk-s0510a:3426_4": "tīṇi kira no satasahassāni dethā”ti. “Bahuṃ, bhaṇe, bhaṇatha,",
  "atk-s0510a:3426_5": "kiṃ tumhehi rañño santike kataṃ,",
  "atk-s0510a:3426_6": "kismiṃ vo rājā pasanno ettakaṃ dhanaṃ dāpetī”ti? “Devi,",
  "atk-s0510a:3426_7": "na aññaṃ kiñci kataṃ,",
  "atk-s0510a:3426_8": "ekaṃ pana sāsanaṃ ārocayimhā”ti.",
  "atk-s0510a:3426_9": "“Sakkā pana, tātā,",
  "atk-s0510a:3426_10": "mayhampi taṃ ārocetu”nti. “Sakkā,",
  "atk-s0510a:3426_11": "devī”ti suvaṇṇabhiṅgārena mukhaṃ vikkhāletvā “devi,",
  "atk-s0510a:3426_12": "buddho loke uppanno”ti.",
  "atk-s0510a:3426_13": "Sāpi taṃ sutvā pītiyā phuṭṭhasarīrā tikkhattuṃ kiñci asallakkhetvā catutthavāre “buddho uppanno”ti sutvā “kiṃ, tātā,",
  "atk-s0510a:3426_14": "imasmiṃ pade raññā dinna”nti?",
  "atk-s0510a:3426_15": "“Satasahassaṃ, devī”ti. “Tātā,",
  "atk-s0510a:3426_16": "ananucchavikaṃ raññā kataṃ evarūpaṃ sāsanaṃ sutvā tumhākaṃ satasahassadadamānena,",
  "atk-s0510a:3426_17": "ahaṃ vo mama duggatapaṇṇākāre tīṇi satasahassāni dammi.",
  "atk-s0510a:3426_18": "Aparaṃ kiñci tumhehi ārocita”nti?",
  "atk-s0510a:3426_19": "Te idañca idañcāti itarānipi dve sāsanāni ārocesuṃ.",
  "atk-s0510a:3426_20": "Devī purimanayeneva tayo tayo vāre asallakkhetvā catutthacatutthavāre tīṇi tīṇi satasahassāni adāsi.",
  "atk-s0510a:3426_21": "Evaṃ te sabbāni dvādasasatasahassāni labhiṃsu.",
  "atk-s0510a:3427_0": "Atha ne devī pucchi –",
  "atk-s0510a:3427_1": "“rājā kahaṃ, tātā”ti? “Devi,",
  "atk-s0510a:3427_2": "rājā ‘satthāraṃ uddissa pabbajissāmī’ti vatvā gato”ti.",
  "atk-s0510a:3427_3": "“Mayhaṃ tena kiṃ sāsanaṃ dinna”nti?",
  "atk-s0510a:3427_4": "“Sabbaṃ kira issariyaṃ tumhākaṃ vissaṭṭhaṃ,",
  "atk-s0510a:3427_5": "‘tumhe kira yathāsukhaṃ sampattiṃ anubhavathā”’ti.",
  "atk-s0510a:3427_6": "“Amaccā pana kuhiṃ, tātā”ti?",
  "atk-s0510a:3427_7": "“Tepi raññā saddhiṃ ‘pabbajissāmā’ti gatā, devī”ti.",
  "atk-s0510a:3427_8": "Sā tesaṃ bhariyāyo pakkosāpetvā, “ammā,",
  "atk-s0510a:3427_9": "tumhākaṃ sāmikā raññā saddhiṃ ‘pabbajissāmā’ti gatā,",
  "atk-s0510a:3427_10": "tumhe kiṃ karissathā”ti?",
  "atk-s0510a:3427_11": "“Kiṃ pana tehi amhākaṃ sāsanaṃ pahitaṃ, devī”ti?",
  "atk-s0510a:3427_12": "“Tehi kira attano sampatti tumhākaṃ vissaṭṭhā ‘tumhe kira sampattiṃ yathāsukhaṃ paribhuñjathā”’ti.",
  "atk-s0510a:3427_13": "“Tumhe pana, devi,",
  "atk-s0510a:3427_14": "kiṃ karissathā”ti?",
  "atk-s0510a:3427_15": "“Amhākaṃ so tāva rājā magge ṭhito tīhi satasahassehi tīṇi ratanāni pūjetvā kheḷapiṇḍaṃ viya sampattiṃ pahāya ‘pabbajissāmī’ti nikkhanto,",
  "atk-s0510a:3427_16": "mayāpi tiṇṇaṃ ratanānaṃ sāsanaṃ sutvā tāni navahi satasahassehi pūjitāni,",
  "atk-s0510a:3427_17": "na kho panesā sampatti nāma raññoyeva dukkhā,",
  "atk-s0510a:3427_18": "mayhampi dukkhā eva.",
  "atk-s0510a:3427_19": "Ko raññā chaḍḍitakheḷapiṇḍaṃ jaṇṇukehi bhūmiyaṃ patiṭṭhahitvā mukhena gaṇhissati,",
  "atk-s0510a:3427_20": "na mayhaṃ sampattiyā attho,",
  "atk-s0510a:3427_21": "satthāraṃ uddissa pabbajissāmī”ti. “Devi,",
  "atk-s0510a:3427_22": "mayampi tumhehi saddhiṃ pabbajissāmā”ti.",
  "atk-s0510a:3427_23": "“Sace sakkotha, sādhū”ti. “Sakkoma, devī”ti.",
  "atk-s0510a:3427_24": "Tena hi “ethā”ti rathasahassaṃ yojāpetvā rathaṃ āruyha tāhi saddhiṃ nikkhamitvā antarāmagge paṭhamaṃ nadiṃ disvā yathā raññā paṭhamaṃ pucchitā,",
  "atk-s0510a:3427_25": "tatheva pucchitvā sabbaṃ pavattiṃ sutvā “raññā gatamaggaṃ olokethā”ti vatvā “sindhavānaṃ padavalañjaṃ",
  "atk-s0510a:3427_26": "na passāmā”ti vutte rājā “tīṇi ratanāni uddissa nikkhantosmī”ti saccakiriyaṃ karitvā tiṇṇaṃ ratanānaṃ",
  "atk-s0510a:3427_27": "guṇe anussaritvā gato bhavissati,",
  "atk-s0510a:3427_28": "ahampi tīṇi ratanāni uddissa nikkhantā,",
  "atk-s0510a:3427_29": "tesaṃ me ānubhāvena “idaṃ udakaṃ udakaṃ viya mā hotū”ti tiṇṇaṃ ratanānaṃ guṇe anussarantī rathasahassaṃ pesesi.",
  "atk-s0510a:3427_30": "Udakaṃ piṭṭhipāsāṇasadisaṃ ahosi,",
  "atk-s0510a:3427_31": "cakkānaṃ aggaṭṭhāneva temiṃsu.",
  "atk-s0510a:3427_32": "Eteneva upāyena itarā dvepi nadiyo uttariṃsu.",
  "atk-s0510a:3428_0": "Satthā tāsaṃ āgatabhāvaṃ ñatvā yathā tā attano santike nisinne sāmike bhikkhū na passanti,",
  "atk-s0510a:3428_1": "tathā adhiṭṭhāsi.",
  "atk-s0510a:3428_2": "Devīpi āgacchantī satthu sarīrato nikkhantā rasmiyo disvā tatheva cintetvā satthāraṃ upasaṅkamitvā,",
  "atk-s0510a:3428_3": "vanditvā ekamantaṃ ṭhitā pucchi – “bhante,",
  "atk-s0510a:3428_4": "mahākappino rājā tumhe uddissa nikkhamitvā gato,",
  "atk-s0510a:3428_5": "kahaṃ nu kho so,",
  "atk-s0510a:3428_6": "amhākaṃ taṃ dassethā”ti.",
  "atk-s0510a:3428_7": "“Nisīdatha tāva,",
  "atk-s0510a:3428_8": "idheva naṃ passissathā”ti.",
  "atk-s0510a:3428_9": "Tā sabbāpi haṭṭhatuṭṭhā “idheva kira nisinnā sāmike no passissāmā”ti nisīdiṃsu.",
  "atk-s0510a:3428_10": "Satthā anupubbiṃ kathaṃ kathesi.",
  "atk-s0510a:3428_11": "Anojādevī desanāpariyosāne tāhi saddhiṃ sotāpattiphalaṃ pāpuṇi.",
  "atk-s0510a:3428_12": "Mahākappino thero tāsaṃ desiyamānaṃ dhammadesanaṃ sutvā saparivāro saha paṭisambhidāhi arahattaṃ pāpuṇi.",
  "atk-s0510a:3428_13": "Tasmiṃ khaṇe satthā tāsaṃ te bhikkhū dassesi.",
  "atk-s0510a:3428_14": "Tāsañhi āgatakkhaṇeyeva attano sāmike kāsāvadhare muṇḍasīse disvā cittaṃ ekaggaṃ na bhaveyya,",
  "atk-s0510a:3428_15": "maggaphalaṃ nibbattetuṃ sakkā na bhaveyya.",
  "atk-s0510a:3428_16": "Tasmā acalasaddhāya patiṭṭhitakālato paṭṭhāya tāsaṃ te bhikkhū arahattappatte dassesi.",
  "atk-s0510a:3428_17": "Tāpi te disvā pañcapatiṭṭhitena vanditvā, “bhante,",
  "atk-s0510a:3428_18": "tumhākaṃ pabbajitakiccaṃ matthakappatta”nti vatvā satthāraṃ vanditvā ekamantaṃ ṭhatvā pabbajjaṃ yāciṃsu.",
  "atk-s0510a:3429_0": "Evaṃ vutte satthā uppalavaṇṇāya theriyā āgamanaṃ cintesi.",
  "atk-s0510a:3429_1": "Sā satthu cintitakkhaṇeyeva ākāsenāgantvā tā sabbā itthiyo gahetvā ākāsena bhikkhunupassayaṃ netvā pabbājesi.",
  "atk-s0510a:3429_2": "Tā sabbā nacirasseva arahattaṃ pāpuṇiṃsu.",
  "atk-s0510a:3429_3": "Satthā bhikkhusahassaṃ ādāya ākāsena jetavanaṃ agamāsi.",
  "atk-s0510a:3429_4": "Tatra sudaṃ āyasmā mahākappino rattiṭṭhānādīsu “aho sukhaṃ,",
  "atk-s0510a:3429_5": "aho sukha”nti udānaṃ udānento vicarati.",
  "atk-s0510a:3429_6": "Bhikkhū bhagavato ārocesuṃ – “bhante,",
  "atk-s0510a:3429_7": "mahākappino ‘aho sukhaṃ,",
  "atk-s0510a:3429_8": "aho sukha’nti udānaṃ udānento vicarati,",
  "atk-s0510a:3429_9": "attano rajjasukhaṃ ārabbha udāneti maññe”ti.",
  "atk-s0510a:3429_10": "Satthā taṃ pakkosāpetvā –",
  "atk-s0510a:3429_11": "“saccaṃ kira tvaṃ, kappina,",
  "atk-s0510a:3429_12": "kāmasukhaṃ ārabbha udānaṃ udānesī”ti?",
  "atk-s0510a:3429_13": "“Bhagavā me, bhante,",
  "atk-s0510a:3429_14": "taṃ ārabbha udānabhāvaṃ vā aññaṃ ārabbha udānabhāvaṃ vā jānātī”ti.",
  "atk-s0510a:3429_15": "Atha satthā – “na,",
  "atk-s0510a:3429_16": "bhikkhave,",
  "atk-s0510a:3429_17": "mama putto kāmasukhaṃ rajjasukhaṃ ārabbha udānaṃ udāneti,",
  "atk-s0510a:3429_18": "puttassa pana me dhammaṃ carato dhammapīti nāma uppajjati,",
  "atk-s0510a:3429_19": "so amatamahānibbānaṃ ārabbha evaṃ udānaṃ udānesī”ti anusandhiṃ ghaṭetvā dhammaṃ desento imaṃ gāthamāha –",
  "atk-s0510a:3430_0": "“Dhammapīti sukhaṃ seti, vippasannena cetasā;",
  "atk-s0510a:3431_0": "Ariyappavedite dhamme, sadā ramati paṇḍito”ti. ;",
  "atk-s0510a:3432_0": "Athekadivasaṃ satthā bhikkhū āmantesi – “kacci,",
  "atk-s0510a:3432_1": "bhikkhave,",
  "atk-s0510a:3432_2": "kappino bhikkhūnaṃ dhammaṃ desetī”ti?",
  "atk-s0510a:3432_3": "“Appossukko, bhante,",
  "atk-s0510a:3432_4": "diṭṭhadhammasukhavihāraṃ anuyutto viharati,",
  "atk-s0510a:3432_5": "ovādamattampi na detī”ti.",
  "atk-s0510a:3432_6": "Satthā theraṃ pakkosāpetvā –",
  "atk-s0510a:3432_7": "“saccaṃ kira tvaṃ, kappina,",
  "atk-s0510a:3432_8": "antevāsikānaṃ ovādamattampi na desī”ti? “Saccaṃ,",
  "atk-s0510a:3432_9": "bhagavā”ti.",
  "atk-s0510a:3432_10": "“Brāhmaṇa,",
  "atk-s0510a:3432_11": "mā evaṃ akāsi,",
  "atk-s0510a:3432_12": "ajja paṭṭhāya upagatānaṃ bhikkhūnaṃ dhammaṃ desehī”ti. “Sādhu,",
  "atk-s0510a:3432_13": "bhante”ti thero bhagavato vacanaṃ sirasā sampaṭicchitvā ekovādeneva samaṇasahassaṃ arahatte patiṭṭhāpesi.",
  "atk-s0510a:3432_14": "Tena naṃ satthā paṭipāṭiyā attano sāvake ṭhānantare ṭhapento “etadaggaṃ,",
  "atk-s0510a:3432_15": "bhikkhave,",
  "atk-s0510a:3432_16": "mama sāvakānaṃ bhikkhuovādakānaṃ yadidaṃ mahākappino”ti etadagge ṭhapesi.",
  "atk-s0510a:3433_0": "66.",
  "atk-s0510a:3433_1": "Evaṃ thero pattaarahattaphalo attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādimāha.",
  "atk-s0510a:3433_2": "Udito ajaṭākāseti sakalākāse udito uṭṭhito pākaṭabhūto.",
  "atk-s0510a:3433_3": "Saradambare saradakāle ākāse ravīva sūriyo ivāti attho.",
  "atk-s0510a:3434_0": "70.",
  "atk-s0510a:3434_1": "Akkhadasso tadā āsinti tasmiṃ padumuttarassa bhagavato kāle sāradassī hitadassī ācariyo pākaṭo ahosinti attho.",
  "atk-s0510a:3435_0": "71.",
  "atk-s0510a:3435_1": "Sāvakassa katāvinoti tassa bhagavato me manaṃ mama cittaṃ,",
  "atk-s0510a:3435_2": "tappayantassa tosayantassa sāvakassa ovādakassa guṇaṃ pakāsayato aggaṭṭhāne ṭhapentassa katāvino sātaccakiccayuttassa vacanaṃ sutvāti sambandho.",
  "atk-s0510a:3436_0": "73.",
  "atk-s0510a:3436_1": "Haṃsasamabhāgoti haṃsasadisagāmi.",
  "atk-s0510a:3436_2": "Haṃsadundubhinissanoti haṃsaravo dundubhibherisaddasadisavacano “etaṃ mahāmattaṃ passatha,",
  "atk-s0510a:3436_3": "bhikkhavo”ti āhāti sambandho.",
  "atk-s0510a:3437_0": "74.",
  "atk-s0510a:3437_1": "Samuggatatanūruhanti suṭṭhu uggatalomaṃ uddhaggalomaṃ,",
  "atk-s0510a:3437_2": "udagyamanaṃ vā.",
  "atk-s0510a:3437_3": "Jīmūtavaṇṇanti muttaphalasamānavaṇṇaṃ sundarasarīrapabhanti attho.",
  "atk-s0510a:3437_4": "Pīṇaṃsanti paripuṇṇaṃ aṃsaṃ.",
  "atk-s0510a:3437_5": "Pasannanayanānananti pasannaakkhipasannamukhanti attho.",
  "atk-s0510a:3438_0": "75.",
  "atk-s0510a:3438_1": "Katāvinoti katādhikārassa etadagge ṭhitassa bhikkhuno ṭhānaṃ so eso muditāya pahaṭṭhacittatāya patthetīti sambandho.",
  "atk-s0510a:3439_0": "81.",
  "atk-s0510a:3439_1": "Sataso anusāsiyāti dhammena samena vacanena kāraṇavasena anusāsitvāti attho.",
  "atk-s0510a:3439_2": "Bārāṇasiyamāsanneti bārāṇasiyā samīpe pesakāragāme.",
  "atk-s0510a:3439_3": "Jāto keniyajātiyanti tantavāyajātiyā pesakārakule jātoti attho.",
  "atk-s0510a:3439_4": "Sesaṃ suviññeyyamevāti.",
  "atk-s0510a:3440_0": "Mahākappinattheraapadānavaṇṇanā samattā.",
  "atk-s0510a:3441_0": "4. Dabbamallaputtattheraapadānavaṇṇanā",
  "atk-s0510a:3442_0": "Catutthāpadāne padumuttaro nāma jinotiādikaṃ āyasmato dabbamallaputtattherassa apadānaṃ.",
  "atk-s0510a:3442_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3442_2": "bhagavato kāle haṃsavatīnagare seṭṭhiputto hutvā jāto vibhavasampanno ahosi,",
  "atk-s0510a:3442_3": "satthari pasanno satthu dhammadesanaṃ suṇanto satthāraṃ ekaṃ bhikkhuṃ senāsanapaññāpakānaṃ aggaṭṭhāne",
  "atk-s0510a:3442_4": "ṭhapentaṃ disvā pasannamānaso buddhappamukhaṃ bhikkhusaṅghaṃ nimantetvā sattāhaṃ mahādānaṃ datvā sattāhaccayena",
  "atk-s0510a:3442_5": "bhagavato pādamūle nipatitvā taṃ ṭhānaṃ patthesi.",
  "atk-s0510a:3442_6": "Bhagavāpissa samijjhanabhāvaṃ ñatvā byākāsi.",
  "atk-s0510a:3442_7": "So yāvajīvaṃ kusalaṃ katvā tato cuto tusitādīsu devesu dibbasampattiṃ anubhavitvā tato cuto vipassissa",
  "atk-s0510a:3442_8": "bhagavato kāle ekasmiṃ kule nibbatto asappurisasaṃsaggena tassa sāvakaṃ bhikkhuṃ arahāti jānantopi abbhūtena",
  "atk-s0510a:3442_9": "abbhācikkhi.",
  "atk-s0510a:3442_10": "Tasseva sāvakānaṃ khīrasalākabhattaṃ adāsi.",
  "atk-s0510a:3442_11": "So yāvatāyukaṃ puññāni katvā devamanussesu saṃsaranto ubhayasampattiyo anubhavitvā kassapadasabalassa",
  "atk-s0510a:3442_12": "kāle kulagehe nibbatto osānakāle sāsane pabbajito parinibbute bhagavati sakalaloke kolāhale jāte satta",
  "atk-s0510a:3442_13": "bhikkhavo pabbajito paccantajanapade vanamajjhe ekaṃ pabbataṃ abhiruhitvā “jīvitāsā orohantu nirālayā",
  "atk-s0510a:3442_14": "nisīdantū”ti nisseṇiṃ pātesuṃ.",
  "atk-s0510a:3442_15": "Tesaṃ ovādadāyako jeṭṭhakatthero satthāhabbhantare arahā ahosi.",
  "atk-s0510a:3442_16": "Tadanantaratthero anāgāmī,",
  "atk-s0510a:3442_17": "itare pañca parisuddhasīlā tato cutā devaloke nibbattā.",
  "atk-s0510a:3442_18": "Tattha ekaṃ buddhantaraṃ dibbasukhaṃ anubhavitvā imasmiṃ buddhuppāde pukkusāti, sabhiyo, bāhiyo,",
  "atk-s0510a:3442_19": "kumārakassapoti ime cattāro tattha tattha nibbattiṃsu.",
  "atk-s0510a:3442_20": "Ayaṃ pana mallaraṭṭhe anupiyanagare nibbatti.",
  "atk-s0510a:3442_21": "Tasmiṃ mātukucchito anikkhanteyeva mātā kālamakāsi,",
  "atk-s0510a:3442_22": "atheko tassā sarīraṃ jhāpanatthāya citakasmiṃ āropetvā kumāraṃ dabbantare patitaṃ gahetvā jaggāpesi.",
  "atk-s0510a:3442_23": "Dabbe patitattā dabbo mallaputtoti pākaṭo ahosi.",
  "atk-s0510a:3442_24": "Aparabhāge pubbasambhāravasena pabbaji,",
  "atk-s0510a:3442_25": "so kammaṭṭhānamanuyutto nacirasseva saha paṭisambhidāhi arahattaṃ pāpuṇi.",
  "atk-s0510a:3443_0": "Atha naṃ satthā majjhattabhāvena ānubhāvasampannabhāvena ca bhikkhūnaṃ senāsanaṃ paññāpane bhattuddesane ca niyojesi.",
  "atk-s0510a:3443_1": "Sabbo ca bhikkhusaṅgho taṃ samannesi.",
  "atk-s0510a:3443_2": "Taṃ vinayakhandhake āgatameva.",
  "atk-s0510a:3443_3": "Aparabhāge thero ekassa varasalākadāyakassa salākabhattaṃ mettiyabhūmajakānaṃ bhikkhūnaṃ uddisi.",
  "atk-s0510a:3443_4": "Te haṭṭhatuṭṭhā “sve mayhaṃ muggaghatamadhumissakabhattaṃ bhuñjissāmā”ti ussāhajātā ahesuṃ.",
  "atk-s0510a:3443_5": "So pana upāsako tesaṃ vārappattabhāvaṃ sutvā dāsiṃ āṇāpesi – “ye, je,",
  "atk-s0510a:3443_6": "bhikkhū sve idha āgamissanti,",
  "atk-s0510a:3443_7": "te kaṇājakena bilaṅgadutiyena parivisāhī”ti.",
  "atk-s0510a:3443_8": "Sāpi tatheva te bhikkhū āgate koṭṭhakapamukhe nisīdāpetvā bhojesi.",
  "atk-s0510a:3443_9": "Te bhikkhū anattamanā kopena taṭataṭāyantā there āghātaṃ bandhitvā “madhurabhattadāyakaṃ amhākaṃ amadhurabhattaṃ",
  "atk-s0510a:3443_10": "dāpetuṃ esova niyojesī”ti dukkhī dummanā nisīdiṃsu.",
  "atk-s0510a:3443_11": "Atha te mettiyā nāma bhikkhunī “kiṃ, bhante,",
  "atk-s0510a:3443_12": "dummanā”ti pucchi. Te, “bhagini,",
  "atk-s0510a:3443_13": "kiṃ amhe dabbena mallaputtena viheṭhiyamāne ajjhupekkhasī”ti āhaṃsu. “Kiṃ, bhante,",
  "atk-s0510a:3443_14": "mayā sakkā kātu”nti?",
  "atk-s0510a:3443_15": "“Tassa dosaṃ āropehī”ti.",
  "atk-s0510a:3443_16": "Sā tattha tattha therassa abhūtāropanaṃ akāsi.",
  "atk-s0510a:3443_17": "Taṃ sutvā bhikkhū bhagavato ārocesuṃ.",
  "atk-s0510a:3443_18": "Atha bhagavā dabbaṃ mallaputtaṃ pakkosāpetvā –",
  "atk-s0510a:3443_19": "“saccaṃ kira tvaṃ, dabba,",
  "atk-s0510a:3443_20": "mettiyāya bhikkhuniyā vippakāramakāsī”ti pucchi.",
  "atk-s0510a:3443_21": "“Yathā maṃ, bhante,",
  "atk-s0510a:3443_22": "bhagavā jānātī”ti. “Na kho, dabba,",
  "atk-s0510a:3443_23": "dabbā evaṃ nibbeṭhenti,",
  "atk-s0510a:3443_24": "kārakabhāvaṃ vā akārakabhāvaṃ vā vadehī”ti.",
  "atk-s0510a:3443_25": "“Akārako ahaṃ,",
  "atk-s0510a:3443_26": "bhante”ti. Bhagavā –",
  "atk-s0510a:3443_27": "“mettiyaṃ bhikkhuniṃ nāsetvā te bhikkhū anuyuñjathā”ti āha.",
  "atk-s0510a:3443_28": "Upālittherappamukhā bhikkhū taṃ bhikkhuniṃ uppabbājetvā mettiyabhūmajake bhikkhū anuyuñjitvā tehi “amhehi",
  "atk-s0510a:3443_29": "niyojitā sā bhikkhunī”ti vutte bhagavato ekamatthaṃ ārocesuṃ.",
  "atk-s0510a:3443_30": "Bhagavā mettiyabhūmajakānaṃ bhikkhūnaṃ amūlakasaṅghādisesaṃ paññapesi.",
  "atk-s0510a:3444_0": "Tena ca samayena dabbatthero bhikkhūnaṃ senāsanaṃ paññāpento veḷuvanavihārassa sāmantā aṭṭhārasamahāvihāre",
  "atk-s0510a:3444_1": "sabhāge bhikkhū pesento rattibhāge andhakāre aṅguliyā padīpaṃ jāletvā tenevālokena aniddhimante bhikkhū pesesi.",
  "atk-s0510a:3444_2": "Evaṃ therassa senāsanapaññāpanabhattuddesanakicce pākaṭe jāte satthā ariyagaṇamajjhe dabbattheraṃ ṭhānantare ṭhapento “etadaggaṃ,",
  "atk-s0510a:3444_3": "bhikkhave,",
  "atk-s0510a:3444_4": "mama sāvakānaṃ bhikkhūnaṃ senāsanapaññāpakānaṃ yadidaṃ dabbo mallaputto”ti etadagge ṭhapesi.",
  "atk-s0510a:3445_0": "108.",
  "atk-s0510a:3445_1": "Thero attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādimāha.",
  "atk-s0510a:3445_2": "Taṃ sabbaṃ heṭṭhā vuttatthameva.",
  "atk-s0510a:3445_3": "Ito ekanavute kappe vipassī nāma nāyako loke uppajjīti sambandho.",
  "atk-s0510a:3446_0": "125.",
  "atk-s0510a:3446_1": "Duṭṭhacittoti dūsitacitto asādhusaṅgamena apasannacittoti attho.",
  "atk-s0510a:3446_2": "Upavadiṃ sāvakaṃ tassāti tassa bhagavato khīṇāsavaṃ sāvakaṃ upavadiṃ,",
  "atk-s0510a:3446_3": "upari abhūtaṃ vacanaṃ āropesiṃ,",
  "atk-s0510a:3446_4": "abbhakkhānaṃ akāsinti attho.",
  "atk-s0510a:3447_0": "132.",
  "atk-s0510a:3447_1": "Dundubhiyoti dunduṃ iti saddāyanato dundubhisaṅkhātā bheriyo.",
  "atk-s0510a:3447_2": "Nādayiṃsūti saddaṃ kariṃsu.",
  "atk-s0510a:3447_3": "Samantato asaniyoti sabbadisābhāgato asane vināsane niyuttoti asaniyo,",
  "atk-s0510a:3447_4": "devadaṇḍā bhayāvahā phaliṃsūti sambandho.",
  "atk-s0510a:3448_0": "133.",
  "atk-s0510a:3448_1": "Ukkā patiṃsu nabhasāti ākāsato aggikkhandhā ca patiṃsūti attho.",
  "atk-s0510a:3448_2": "Dhūmaketu ca dissatīti dhūmarājisahito aggikkhandho ca dissati paññāyatīti attho.",
  "atk-s0510a:3448_3": "Sesaṃ suviññeyyamevāti.",
  "atk-s0510a:3449_0": "Dabbamallaputtattheraapadānavaṇṇanā samattā.",
  "atk-s0510a:3450_0": "5. Kumārakassapattheraapadānavaṇṇanā",
  "atk-s0510a:3451_0": "Pañcamāpadāne ito satasahassamhītiādikaṃ āyasmato kumārakassapattherassa apadānaṃ.",
  "atk-s0510a:3451_1": "Ayaṃ kira padumuttarassa bhagavato kāle brāhmaṇakule nibbatto viññutaṃ patvā ekadivasaṃ satthu santike",
  "atk-s0510a:3451_2": "dhammaṃ suṇanto satthāraṃ ekaṃ bhikkhuṃ cittakathikānaṃ aggaṭṭhāne ṭhapentaṃ disvā sayampi taṃ ṭhānantaraṃ",
  "atk-s0510a:3451_3": "patthento paṇidhānaṃ katvā tadanurūpāni puññāni karonto yāvatāyukaṃ ṭhatvā tato cuto devamanussesu saṃsaranto",
  "atk-s0510a:3451_4": "ubhayasampattiyo anubhavitvā kassapassa bhagavato kāle kulagehe nibbatto tassa bhagavato sāsane pabbajitvā",
  "atk-s0510a:3451_5": "samaṇadhammaṃ katvā sugatīsuyeva saṃsaranto dibbasukhaṃ mānusasukhañca anubhavitvā imasmiṃ buddhuppāde",
  "atk-s0510a:3451_6": "rājagahe ekissā seṭṭhidhītāya kucchimhi nibbatto.",
  "atk-s0510a:3451_7": "Sā kira kumārikākāleyeva pabbajitukāmā mātāpitaro yācitvā pabbajjaṃ alabhamānā patikulaṃ gantvā gabbhaṃ",
  "atk-s0510a:3451_8": "gaṇhitvā taṃ ajānitvā “sāmikaṃ ārādhetvā pabbajjaṃ anujānāpessāmī”ti cintesi.",
  "atk-s0510a:3451_9": "Sā sāmikaṃ ārādhentī,",
  "atk-s0510a:3451_10": "ayyaputta –",
  "atk-s0510a:3452_0": "“Sace imassa kāyassa, anto bāhirako siyā;",
  "atk-s0510a:3453_0": "Daṇḍaṃ nūna gahetvāna, kāke soṇe nivāraye”ti. –",
  "atk-s0510a:3454_0": "Ādinā sarīrassa dosaṃ dassentī taṃ ārādhesi.",
  "atk-s0510a:3455_0": "Sā sāmikena anuññātā gabbhinibhāvaṃ ajānantī devadattapakkhiyāsu bhikkhunīsu pabbaji.",
  "atk-s0510a:3455_1": "Tassā gabbhinibhāvaṃ disvā bhikkhuniyo devadattaṃ pucchiṃsu.",
  "atk-s0510a:3455_2": "So “assamaṇī”ti āha.",
  "atk-s0510a:3455_3": "Sā “nāhaṃ devadattaṃ uddissa pabbajitā,",
  "atk-s0510a:3455_4": "bhagavantaṃ uddissa pabbajitā”ti bhagavato santikaṃ gantvā dasabalaṃ pucchi.",
  "atk-s0510a:3455_5": "Satthā upālittheraṃ paṭicchāpesi.",
  "atk-s0510a:3455_6": "Thero sāvatthinagaravāsīni kulāni visākhañca upāsikaṃ pakkosāpetvā sarājikāya parisāya taṃ vinicchinanto “pure laddho gabbho,",
  "atk-s0510a:3455_7": "arogā pabbajjā”ti āha.",
  "atk-s0510a:3455_8": "Taṃ sutvā satthā “sādhu suvinicchitaṃ upālinā adhikaraṇa”nti therassa sādhukāraṃ adāsi.",
  "atk-s0510a:3456_0": "Sā bhikkhunī suvaṇṇabimbasadisaṃ puttaṃ vijāyi.",
  "atk-s0510a:3456_1": "Taṃ rājā pasenadi kosalo “dārakapariharaṇaṃ bhikkhunīnaṃ palibodho”ti dhātīnaṃ dāpetvā posāpesi,",
  "atk-s0510a:3456_2": "kassapotissa nāmaṃ kariṃsu.",
  "atk-s0510a:3456_3": "Aparabhāge alaṅkaritvā satthu santikaṃ netvā pabbājesi.",
  "atk-s0510a:3456_4": "Kumārakāle pabbajitattā pana bhagavatā “kassapaṃ pakkosatha,",
  "atk-s0510a:3456_5": "idaṃ phalaṃ vā khādanīyaṃ vā kassapassa dethā”ti vutte “katarakassapassā”ti “kumārakassapassā”ti evaṃ",
  "atk-s0510a:3456_6": "gahitanāmattā raññā posāvanīyaputtattā ca vuddhakālepi kumārakassapotveva paññāyittha.",
  "atk-s0510a:3457_0": "So pabbajitakālato paṭṭhāya vipassanāya kammaṃ karoti,",
  "atk-s0510a:3457_1": "buddhavacanañca uggaṇhāti.",
  "atk-s0510a:3457_2": "Atha tena saddhiṃ pabbatamatthake samaṇadhammaṃ katvā anāgāmī hutvā suddhāvāse nibbattamahābrahmā “vipassanāya",
  "atk-s0510a:3457_3": "mukhaṃ dassetvā maggaphaluppattiyā upāyaṃ karissāmī”ti pañcadasapañhe abhisaṅkharitvā andhavane vasantassa",
  "atk-s0510a:3457_4": "therassa “ime pañhe satthāraṃ puccheyyāsī”ti ācikkhi.",
  "atk-s0510a:3457_5": "Tato so te pañhe bhagavantaṃ pucchi.",
  "atk-s0510a:3457_6": "Bhagavāpissa vissajjesi.",
  "atk-s0510a:3457_7": "Thero bhagavatā kathitaniyāmeneva te uggaṇhitvā vipassanaṃ gabbhaṃ gāhāpetvā arahattaṃ pāpuṇi.",
  "atk-s0510a:3458_0": "150.",
  "atk-s0510a:3458_1": "So arahattaṃ patvā attano pubbakammaṃ saritvā somanassajāto pubbacaritāpadānaṃ pakāsento ito satasahassamhītiādimāha.",
  "atk-s0510a:3458_2": "Tattha yaṃ heṭṭhā vuttanayañca uttānatthañca,",
  "atk-s0510a:3458_3": "taṃ sabbaṃ na vaṇṇayissāma.",
  "atk-s0510a:3458_4": "Anuttānapadameva vaṇṇayissāma.",
  "atk-s0510a:3459_0": "169. Āpannasattā me mātāti mayhaṃ mātā garugabbhā gabbhinī pasutāsannagabbhāti attho.",
  "atk-s0510a:3460_0": "173.",
  "atk-s0510a:3460_1": "Vammikasadisaṃ kāyanti sarīraṃ nāma vammikasadisaṃ yathā vammiko ito cito ca chiddāvachiddo gharagoḷikaupacikādīnaṃ āsayo,",
  "atk-s0510a:3460_2": "evameva ayaṃ kāyo navachiddo dhuvassavoti buddhena bhagavatā desitaṃ pakāsitaṃ taṃ sutvā me cittaṃ āsave aggahetvā asesetvā kilesato vimucci,",
  "atk-s0510a:3460_3": "arahatte patiṭṭhāsīti attho.",
  "atk-s0510a:3460_4": "Aparabhāge tattha tattha bhikkhūnaṃ vicittadhammakathikabhāvaṃ sutvā satthā “etadaggaṃ,",
  "atk-s0510a:3460_5": "bhikkhave,",
  "atk-s0510a:3460_6": "mama sāvakānaṃ bhikkhūnaṃ cittakathikānaṃ yadidaṃ kumārakassapo”ti etadagge ṭhapesīti.",
  "atk-s0510a:3461_0": "Kumārakassapattheraapadānavaṇṇanā samattā.",
  "atk-s0510a:3462_0": "6. Bāhiyattheraapadānavaṇṇanā",
  "atk-s0510a:3463_0": "Chaṭṭhāpadāne ito satasahassamhītiādikaṃ āyasmato bāhiyassa dārucīriyattherassa apadānaṃ.",
  "atk-s0510a:3463_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3463_2": "bhagavato kāle brāhmaṇakule nibbatto brāhmaṇasippesu nipphattiṃ gantvā vedaṅgesu anavayo ekadivasaṃ satthu",
  "atk-s0510a:3463_3": "santikaṃ gantvā dhammaṃ suṇanto pasannamānaso satthāraṃ ekaṃ bhikkhuṃ khippābhiññānaṃ aggaṭṭhāne ṭhapentaṃ",
  "atk-s0510a:3463_4": "disvā taṃ ṭhānaṃ pattukāmo sattāhaṃ buddhappamukhassa bhikkhusaṅghassa mahādānaṃ datvā sattāhassa accayena",
  "atk-s0510a:3463_5": "bhagavato pādamūle nipanno “bhagavā, bhante,",
  "atk-s0510a:3463_6": "ito sattame divase yaṃ bhikkhuṃ khippābhiññānaṃ aggaṭṭhāne ṭhapesi,",
  "atk-s0510a:3463_7": "so viya ahampi anāgate ekassa buddhassa sāsane khippābhiññānaṃ aggo bhaveyya”nti patthanaṃ akāsi.",
  "atk-s0510a:3463_8": "Bhagavā anāgataṃsañāṇena oloketvā samijjhanabhāvaṃ ñatvā “anāgate gotamassa bhagavato sāsane pabbajitvā khippābhiññānaṃ aggo bhavissatī”ti byākāsi.",
  "atk-s0510a:3463_9": "So yāvatāyukaṃ puññāni katvā tato cuto devaloke nibbatto tattha cha kāmāvacarasampattiyo anubhavitvā",
  "atk-s0510a:3463_10": "puna manussesu cakkavattiādisampattiyo anekakappakoṭisatesu anubhavitvā kassapassa bhagavato kāle ekasmiṃ",
  "atk-s0510a:3463_11": "kule nibbatto,",
  "atk-s0510a:3463_12": "bhagavati parinibbute pabbajito yadā sāsane osakkamāne satta bhikkhū catunnaṃ parisānaṃ ajjhācāraṃ disvā",
  "atk-s0510a:3463_13": "saṃvegappattā araññaṃ pavisitvā “yāva sāsanassa antaradhānaṃ na hoti,",
  "atk-s0510a:3463_14": "tāva attano patiṭṭhaṃ karissāmā”ti suvaṇṇacetiyaṃ vanditvā tattha araññe ekaṃ pabbataṃ disvā “jīvitasālayā nivattantu,",
  "atk-s0510a:3463_15": "nirālayā imaṃ pabbataṃ abhiruhantū”ti nisseṇiṃ bandhitvā sabbe taṃ pabbataṃ abhiruyha nisseṇiṃ pātetvā samaṇadhammaṃ kariṃsu.",
  "atk-s0510a:3463_16": "Tesu saṅghatthero ekarattātikkamena arahattaṃ pāpuṇi.",
  "atk-s0510a:3463_17": "So anotattadahe nāgalatādantakaṭṭhaṃ khāditvā mukhaṃ dhovitvā uttarakuruto piṇḍapātaṃ āharitvā te bhikkhū āha – “āvuso,",
  "atk-s0510a:3463_18": "imaṃ piṇḍapātaṃ bhuñjathā”ti.",
  "atk-s0510a:3463_19": "Te āhaṃsu – “kiṃ, bhante,",
  "atk-s0510a:3463_20": "amhehi evaṃ katikā katā ‘yo paṭhamaṃ arahattaṃ pāpuṇāti,",
  "atk-s0510a:3463_21": "tenābhataṃ piṇḍapātaṃ avasesā paribhuñjantū”’ti?",
  "atk-s0510a:3463_22": "“No hetaṃ, āvuso”ti.",
  "atk-s0510a:3463_23": "“Tena hi sace mayampi tumhe viya visesaṃ nibbattessāma,",
  "atk-s0510a:3463_24": "sayaṃ āharitvā bhuñjissāmā”ti na icchiṃsu.",
  "atk-s0510a:3464_0": "Dutiyadivase dutiyatthero anāgāmī hutvā tatheva piṇḍapātaṃ āharitvā itare nimantesi.",
  "atk-s0510a:3464_1": "Te evamāhaṃsu –",
  "atk-s0510a:3464_2": "“kiṃ panāvuso,",
  "atk-s0510a:3464_3": "katikā katā,",
  "atk-s0510a:3464_4": "‘mahātherena ābhataṃ piṇḍapātaṃ abhuñjitvā anutherena ābhataṃ bhuñjissāmā”’ti?",
  "atk-s0510a:3464_5": "“No hetaṃ, āvuso”ti.",
  "atk-s0510a:3464_6": "“Evaṃ sante tumhe viya mayampi visesaṃ nibbattetvā attano attano purisakārena bhuñjituṃ sakkontā bhuñjissāmā”ti na icchiṃsu.",
  "atk-s0510a:3464_7": "Tesu arahattappattatthero parinibbāyi,",
  "atk-s0510a:3464_8": "dutiyo anāgāmī brahmaloke nibbatti,",
  "atk-s0510a:3464_9": "itare pañca visesaṃ nibbattetuṃ asakkontā sussitvā sattame divase kālaṃ katvā devaloke nibbattiṃsu.",
  "atk-s0510a:3464_10": "Tattha dibbasukhaṃ anubhavitvā imasmiṃ buddhuppāde tato cavitvā manussesu nibbattiṃsu.",
  "atk-s0510a:3464_11": "Tesu eko pukkusāti rājā ahosi,",
  "atk-s0510a:3464_12": "eko gandhāraraṭṭhe takkasilāyaṃ kumārakassapo,",
  "atk-s0510a:3464_13": "eko bāhiyo dārucīriyo,",
  "atk-s0510a:3464_14": "eko dabbo mallaputto,",
  "atk-s0510a:3464_15": "eko sabhiyo paribbājakoti.",
  "atk-s0510a:3464_16": "Tesu ayaṃ bāhiyo dārucīriyo suppārakapaṭṭane vāṇijakule nibbatto vāṇijakamme nipphattiṃ gato mahaddhano mahābhogo,",
  "atk-s0510a:3464_17": "so suvaṇṇabhūmiṃ gacchantehi vāṇijehi saddhiṃ nāvamāruyha videsaṃ gacchanto katipāhaṃ gantvā bhinnāya",
  "atk-s0510a:3464_18": "nāvāya sesesu macchakacchapabhakkhesu jātesu ekoyeva avasiṭṭho ekaṃ phalakaṃ gahetvā vāyamanto sattame",
  "atk-s0510a:3464_19": "divase suppārakapaṭṭanatīraṃ okkami.",
  "atk-s0510a:3464_20": "Tassa nivāsanapārupanaṃ natthi,",
  "atk-s0510a:3464_21": "so aññaṃ kiñci apassanto sukkhakaṭṭhadaṇḍake vākehi paliveṭhetvā nivāsetvā pārupitvā ca devakulato kapālaṃ gahetvā suppārakapaṭṭanaṃ agamāsi.",
  "atk-s0510a:3464_22": "Manussā taṃ disvā yāgubhattādīni datvā “ayaṃ eko arahā”ti sambhāvesuṃ.",
  "atk-s0510a:3464_23": "So vatthesu upanītesu “sacāhaṃ nivāsemi,",
  "atk-s0510a:3464_24": "pārupāmi vā,",
  "atk-s0510a:3464_25": "lābhasakkāro me parihāyissatī”ti tāni paṭikkhipitvā dārucīrāneva parihari.",
  "atk-s0510a:3465_0": "Athassa “arahā,",
  "atk-s0510a:3465_1": "arahā”ti bahūhi sambhāviyamānassa evaṃ cetaso parivitakko udapādi “ye keci loke arahanto vā arahattamaggaṃ vā samāpannā,",
  "atk-s0510a:3465_2": "ahaṃ tesaṃ aññataro”ti so tena niyāmena kuhanakammena jīvikaṃ kappeti.",
  "atk-s0510a:3466_0": "Kassapadasabalassa sāsane sattasu janesu pabbataṃ āruyha samaṇadhammaṃ karontesu eko anāgāmī hutvā suddhāvāsabrahmaloke",
  "atk-s0510a:3466_1": "nibbattitvā attano brahmasampattiṃ olokento āgataṭṭhānaṃ āvajjento pabbatamāruyha samaṇadhammaṃ karaṇaṭṭhānaṃ",
  "atk-s0510a:3466_2": "disvā sesānaṃ nibbattanaṭṭhānaṃ āvajjento ekassa parinibbutabhāvaṃ itaresañca pañcannaṃ kāmāvacaradevaloke",
  "atk-s0510a:3466_3": "nibbattabhāvaṃ ñatvā te kālānukālaṃ āvajjesi “imasmiṃ pana kāle kahaṃ nu kho te”ti āvajjento dārucīriyaṃ",
  "atk-s0510a:3466_4": "suppārakapaṭṭanaṃ nissāya kuhanakammena jīvitaṃ kappentaṃ disvā “naṭṭho vatāyaṃ bālo,",
  "atk-s0510a:3466_5": "pubbe samaṇadhammaṃ karonto atiukkaṭṭhabhāvena arahatāpi ābhataṃ piṇḍapātaṃ aparibhuñjitvā idāni udarahetu",
  "atk-s0510a:3466_6": "anārahāva samāno arahattaṃ paṭijānitvā lokaṃ vañcento vicarati,",
  "atk-s0510a:3466_7": "dasabalassa uppannabhāvaṃ na jānāti,",
  "atk-s0510a:3466_8": "gacchāmi naṃ saṃvejetvā buddhuppādaṃ jānāpessāmī”ti khaṇeneva brahmalokato otaritvā suppārakapaṭṭane",
  "atk-s0510a:3466_9": "rattibhāgasamanantare dārucīriyassa sammukhe pāturahosi.",
  "atk-s0510a:3466_10": "So attano vasanaṭṭhāne obhāsaṃ disvā bahi nikkhamitvā mahābrahmānaṃ disvā añjaliṃ paggayha “ke tumhe”ti pucchi.",
  "atk-s0510a:3466_11": "“Ahaṃ tumhākaṃ porāṇakasahāyo anāgāmiphalaṃ patvā brahmaloke nibbatto,",
  "atk-s0510a:3466_12": "amhākaṃ sabbajeṭṭhako arahā hutvā parinibbuto,",
  "atk-s0510a:3466_13": "tumhe pana pañcajanā devaloke nibbattā.",
  "atk-s0510a:3466_14": "Svāhaṃ dāni taṃ imasmiṃ ṭhāne kuhanakammena jīvikaṃ kappentaṃ disvā damituṃ āgato”ti vatvā idaṃ kāraṇaṃ āha –",
  "atk-s0510a:3466_15": "“neva kho tvaṃ, bāhiya,",
  "atk-s0510a:3466_16": "arahā nāpi arahattamaggaṃ vā samāpanno,",
  "atk-s0510a:3466_17": "sāpi te paṭipadā natthi,",
  "atk-s0510a:3466_18": "yāya tvaṃ arahā vā assa arahattamaggaṃ vā samāpanno”ti.",
  "atk-s0510a:3466_19": "Athassa satthu uppannabhāvaṃ sāvatthiyaṃ vasanabhāvañca ācikkhitvā “satthu santikaṃ gacchā”ti taṃ uyyojetvā brahmalokameva agamāsi.",
  "atk-s0510a:3467_0": "Bāhiyo pana ākāse ṭhatvā kathentaṃ mahābrahmānaṃ oloketvā cintesi –",
  "atk-s0510a:3467_1": "“aho bhāriyaṃ kammaṃ mayā kataṃ,",
  "atk-s0510a:3467_2": "anarahaṃ arahā ahanti cintesiṃ,",
  "atk-s0510a:3467_3": "ayañca maṃ ‘na tvaṃ arahā,",
  "atk-s0510a:3467_4": "nāpi arahattamaggaṃ vā samāpannāsī’ti vadati,",
  "atk-s0510a:3467_5": "atthi nu kho loke añño arahā”ti.",
  "atk-s0510a:3467_6": "Atha naṃ pucchi –",
  "atk-s0510a:3467_7": "“atha ke carahi sadevake loke arahanto vā arahattamaggaṃ vā samāpannā”ti.",
  "atk-s0510a:3467_8": "Athassa devatā ācikkhi – “atthi, bāhiya,",
  "atk-s0510a:3467_9": "uttaresu janapadesu sāvatthi nāma nagaraṃ,",
  "atk-s0510a:3467_10": "tattha so bhagavā etarahi viharati arahaṃ sammāsambuddho. So hi, bāhiya,",
  "atk-s0510a:3467_11": "bhagavā arahā ceva arahattāya ca dhammaṃ desesī”ti.",
  "atk-s0510a:3467_12": "Bāhiyo rattibhāge devatāya kathaṃ sutvā saṃviggamānaso taṃkhaṇaṃyeva suppārakā nikkhamitvā ekarattivāsena sāvatthiṃ agamāsi,",
  "atk-s0510a:3467_13": "gacchanto ca pana devatānubhāvena buddhānubhāvena ca vīsayojanasatikaṃ maggaṃ atikkamitvā sāvatthiṃ anuppatto,",
  "atk-s0510a:3467_14": "tasmiṃ khaṇe satthā sāvatthiyaṃ piṇḍāya paviṭṭho hoti.",
  "atk-s0510a:3467_15": "So jetavanaṃ pavisitvā abbhokāse caṅkamante sambahule bhikkhū pucchi –",
  "atk-s0510a:3467_16": "“kuhiṃ etarahi satthā”ti?",
  "atk-s0510a:3467_17": "Bhikkhū “sāvatthiyaṃ piṇḍāya paviṭṭho”ti vatvā “tvaṃ pana kuto āgatosī”ti pucchiṃsu.",
  "atk-s0510a:3467_18": "“Suppārakā āgatomhī”ti.",
  "atk-s0510a:3467_19": "“Kadā nikkhantosī”ti?",
  "atk-s0510a:3467_20": "“Hiyyo sāyanhasamaye nikkhantomhī”ti.",
  "atk-s0510a:3467_21": "“Dūratopi āgato,",
  "atk-s0510a:3467_22": "nisīda tāva pāde dhovitvā telena makkhetvā thokaṃ vissamāhi,",
  "atk-s0510a:3467_23": "āgatakāle satthāraṃ dakkhissatī”ti āhaṃsu. “Ahaṃ, bhante,",
  "atk-s0510a:3467_24": "satthu vā attano vā jīvitantarāyaṃ na jānāmi,",
  "atk-s0510a:3467_25": "katthaci aṭṭhatvā anisīditvā ekaratteneva vīsayojanasatikaṃ maggaṃ āgato,",
  "atk-s0510a:3467_26": "satthāraṃ passitvāva vissamissāmī”ti āha.",
  "atk-s0510a:3467_27": "So evaṃ vatvā taramānarūpo sāvatthiṃ pavisitvā bhagavantaṃ anopamāya buddhasiriyā carantaṃ disvā “cirassaṃ",
  "atk-s0510a:3467_28": "vata me gotamo sammāsambuddho diṭṭho”ti diṭṭhaṭṭhānato paṭṭhāya onatasarīro gantvā antaravīthiyaṃ pañcapatiṭṭhitena",
  "atk-s0510a:3467_29": "vanditvā gopphakesu daḷhaṃ gahetvā evamāha – “desetu,",
  "atk-s0510a:3467_30": "bhante bhagavā, dhammaṃ,",
  "atk-s0510a:3467_31": "desetu sugato dhammaṃ,",
  "atk-s0510a:3467_32": "yaṃ mamassa dīgharattaṃ hitāya sukhāyā”ti.",
  "atk-s0510a:3467_33": "Atha naṃ satthā “akālo kho tāva, bāhiya,",
  "atk-s0510a:3467_34": "antaragharaṃ paviṭṭhamhā piṇḍāyā”ti paṭikkhipi.",
  "atk-s0510a:3468_0": "Taṃ sutvā bāhiyo, “bhante,",
  "atk-s0510a:3468_1": "saṃsāre saṃsarantena kabaḷīkārāhāro na aladdhapubbo,",
  "atk-s0510a:3468_2": "tumhākaṃ vā mayhaṃ vā jīvitantarāyaṃ na jānāmi,",
  "atk-s0510a:3468_3": "desetu me,",
  "atk-s0510a:3468_4": "bhante bhagavā, dhammaṃ,",
  "atk-s0510a:3468_5": "desetu sugato dhamma”nti puna yāci.",
  "atk-s0510a:3468_6": "Satthā dutiyampi tatheva paṭikkhipi.",
  "atk-s0510a:3468_7": "Evaṃ kirassa ahosi –",
  "atk-s0510a:3468_8": "“imassa diṭṭhakālato paṭṭhāya sakalasarīraṃ pītiyā nirantaraṃ ajjhotthaṭaṃ hoti,",
  "atk-s0510a:3468_9": "balavapītivego dhammaṃ sutvāpi na sakkhissati paṭivijjhituṃ,",
  "atk-s0510a:3468_10": "majjhattupekkhāya tāva tiṭṭhatu,",
  "atk-s0510a:3468_11": "ekaratteneva vīsayojanasatikaṃ maggaṃ āgatassapi cassa daratho balavā sopi tāva paṭippassambhatū”ti.",
  "atk-s0510a:3468_12": "Tasmā dvikkhattuṃ paṭikkhipitvā tatiyaṃ yācito antaravīthiyaṃ ṭhitova “tasmātiha te, bāhiya,",
  "atk-s0510a:3468_13": "evaṃ sikkhitabbaṃ,",
  "atk-s0510a:3468_14": "diṭṭhe diṭṭhamattaṃ bhavissatī”tiādinā nayena anekapariyāyena dhammaṃ desesi.",
  "atk-s0510a:3468_15": "So satthu dhammaṃ suṇantoyeva sabbāsave khepetvā saha paṭisambhidāhi arahattaṃ pāpuṇi.",
  "atk-s0510a:3469_0": "178.",
  "atk-s0510a:3469_1": "So arahattaṃ pattakkhaṇeyeva pubbakammaṃ saritvā sañjātasomanasso pubbacaritāpadānaṃ pakāsento ito satasahassamhītiādimāha.",
  "atk-s0510a:3469_2": "Taṃ heṭṭhā vuttanayattā uttānatthameva.",
  "atk-s0510a:3469_3": "Anuttānapadavaṇṇanameva karissāma.",
  "atk-s0510a:3470_0": "181.",
  "atk-s0510a:3470_1": "Hasanaṃ paccavekkhaṇanti paripuṇṇasomanassajātaṃ paccavekkhaṇaṃ,",
  "atk-s0510a:3470_2": "komāravaṇṇaṃ atikomalanti attho.",
  "atk-s0510a:3471_0": "182.",
  "atk-s0510a:3471_1": "Hemayaññopacitaṅganti suvaṇṇasuttayaññopacitasuttaavayavaṃ sarīraṃ dehanti attho.",
  "atk-s0510a:3471_2": "Palambabimbatamboṭṭhanti olambitabimbaphalasadisaṃ rattavaṇṇaṃ oṭṭhadvayasamannāgatanti attho.",
  "atk-s0510a:3471_3": "Setatiṇhasamaṃ dijanti sunisitatikhiṇaayalohaghaṃsanena ghaṃsitvā samaṃ kataṃ viya samadantanti attho.",
  "atk-s0510a:3472_0": "183.",
  "atk-s0510a:3472_1": "Pītisamphullitānananti pītiyā suṭṭhu phullitaṃ vikasitaṃ ānanaṃ mukhaṃ ādāsatalasadisamukhavantanti attho.",
  "atk-s0510a:3473_0": "184.",
  "atk-s0510a:3473_1": "Khippābhiññassa bhikkhunoti khippaṃ desanāya samugghāṭitakkhaṇeyeva abhivisesena ñātuṃ samatthassa bhikkhunoti attho.",
  "atk-s0510a:3474_0": "186. Saggaṃ agaṃ sabhavanaṃ yathāti attano gehaṃ viya saggaṃ lokaṃ agamāsinti attho.",
  "atk-s0510a:3475_0": "196. Na tvaṃ upāyamaggaññūti tvaṃ nibbānādhigamūpāyabhūtamaggaññū na ahosīti attho.",
  "atk-s0510a:3476_0": "200.",
  "atk-s0510a:3476_1": "Satthuno sadā jinanti sadā sabbakālaṃ jinaṃ jinanto parājitakopo satthuno sammāsambuddhassa vimalānanaṃ",
  "atk-s0510a:3476_2": "ādāsatalasadisamukhaṃ passissāmi passituṃ nikkhamāmīti yojanā.",
  "atk-s0510a:3476_3": "Dije apucchiṃ kuhiṃ lokanandanoti kuhiṃ ṭhāne lokapasādakaro satthāti dije brāhmaṇe ahaṃ bhikkhū apucchinti attho.",
  "atk-s0510a:3477_0": "201.",
  "atk-s0510a:3477_1": "Sasova khippaṃ munidassanussukoti munidassane tathāgatadassane ussuko ussāhajāto saso iva khippaṃ pāpuṇātīti attho.",
  "atk-s0510a:3478_0": "202.",
  "atk-s0510a:3478_1": "Tuvaṭaṃ gantvāti sīghaṃ gantvā.",
  "atk-s0510a:3478_2": "Piṇḍatthaṃ apihāgidhanti piṇḍapātaṃ paṭicca apihaṃ apagatapihaṃ agidhaṃ nittaṇhaṃ.",
  "atk-s0510a:3479_0": "203.",
  "atk-s0510a:3479_1": "Alolakkhanti ito cito ca anolokayamānaṃ uttame sāvatthinagare piṇḍāya vicarantaṃ adakkhinti sambandho.",
  "atk-s0510a:3479_2": "Sirīnilayasaṅkāsanti siriyā lakkhaṇānubyañjanasobhāya nilayaṃ saṅkāsaṃ jalamānatoraṇasadisaṃ.",
  "atk-s0510a:3479_3": "Ravidittiharānananti vijjotamānasūriyamaṇḍalaṃ viya vijjotamānamukhamaṇḍalaṃ.",
  "atk-s0510a:3480_0": "204.",
  "atk-s0510a:3480_1": "Kupathe vippanaṭṭhassāti kucchitapathe sopaddavamagge mūḷhassa micchāpaṭipannassa me saraṇaṃ hohi patiṭṭhā hohi.",
  "atk-s0510a:3480_2": "Gotamāti bhagavantaṃ gottena ālapati.",
  "atk-s0510a:3481_0": "218.",
  "atk-s0510a:3481_1": "Na tattha sukkā jotantīti sukkapabhāsampannā jotamānaosadhitārakādayo na jotanti nappabhāsanti.",
  "atk-s0510a:3481_2": "Sesaṃ uttānatthameva.",
  "atk-s0510a:3481_3": "So evaṃ pubbacaritāpadānaṃ pakāsetvā tāvadeva ca bhagavantaṃ pabbajjaṃ yāci.",
  "atk-s0510a:3481_4": "“Paripuṇṇaṃ te pattacīvara”nti ca puṭṭho “na paripuṇṇa”nti āha.",
  "atk-s0510a:3481_5": "Atha naṃ satthā “tena hi pattacīvaraṃ pariyesāhī”ti vatvā pakkāmi.",
  "atk-s0510a:3481_6": "So kira vīsativassasahassāni samaṇadhammaṃ karonto “bhikkhunā nāma attanā paccaye labhitvā aññaṃ anoloketvā",
  "atk-s0510a:3481_7": "sayameva paribhuñjituṃ vaṭṭatī”ti vatvā ekabhikkhussāpi pattena vā cīvarena vā saṅgahaṃ nākāsi,",
  "atk-s0510a:3481_8": "“na tenassa iddhimayaṃ pattacīvaraṃ uppajjissatī”ti ñatvā bhagavā ehibhikkhubhāvena pabbajjaṃ nādāsi.",
  "atk-s0510a:3481_9": "Tampi pattacīvaraṃ pariyesamānameva saṅkāraṭṭhānato coḷakkhaṇḍāni saṃkaḍḍhentaṃ pubbaveriko amanusso",
  "atk-s0510a:3481_10": "ekissā taruṇavacchāya gāviyā sarīre adhimuccitvā vāmaūrumhi paharitvā jīvitakkhayaṃ pāpesi.",
  "atk-s0510a:3481_11": "Satthā piṇḍāya caritvā katabhattakicco sambahulehi bhikkhūhi saddhiṃ nikkhamanto bāhiyassa sarīraṃ saṅkāraṭṭhāne patitaṃ disvā “gaṇhatha,",
  "atk-s0510a:3481_12": "bhikkhave,",
  "atk-s0510a:3481_13": "etaṃ bāhiyaṃ dārucīriyanti ekasmiṃ gehadvāre ṭhatvā mañcakaṃ āharāpetvā imaṃ sarīraṃ nagaradvārato nīharitvā",
  "atk-s0510a:3481_14": "jhāpetvā dhātuyo gahetvā thūpaṃ karothā”ti bhikkhū āṇāpesi.",
  "atk-s0510a:3482_0": "Te bhikkhū dhātuṃ mahāpathe thūpaṃ kāretvā satthāraṃ upasaṅkamitvā attano katakammaṃ ārocesuṃ.",
  "atk-s0510a:3482_1": "Tato saṅghamajjhe kathā udapādi –",
  "atk-s0510a:3482_2": "“tathāgato bhikkhusaṅghena sarīrajhāpanakiccaṃ kāresi,",
  "atk-s0510a:3482_3": "dhātuyo ca gāhāpetvā cetiyaṃ kārāpesi,",
  "atk-s0510a:3482_4": "kataramaggo nu kho tena samadhigato,",
  "atk-s0510a:3482_5": "sāmaṇero nu kho so,",
  "atk-s0510a:3482_6": "bhikkhu nu kho”ti.",
  "atk-s0510a:3482_7": "Satthā taṃ aṭṭhuppattiṃ katvā “patiṭṭhito,",
  "atk-s0510a:3482_8": "bhikkhave,",
  "atk-s0510a:3482_9": "bāhiyo dārucīriyo arahatto”ti upari dhammadesanaṃ vaḍḍheti.",
  "atk-s0510a:3482_10": "Tassa parinibbutabhāvañca ācikkhitvā “etadaggaṃ,",
  "atk-s0510a:3482_11": "bhikkhave,",
  "atk-s0510a:3482_12": "mama sāvakānaṃ bhikkhūnaṃ khippābhiññānaṃ yadidaṃ bāhiyo dārucīriyo”ti etadagge ṭhapesi.",
  "atk-s0510a:3483_0": "Atha naṃ bhikkhū pucchiṃsu – “tumhe, bhante,",
  "atk-s0510a:3483_1": "‘bāhiyo dārucīriyo arahattaṃ patto’ti vadetha,",
  "atk-s0510a:3483_2": "kadā so arahattaṃ patto”ti?",
  "atk-s0510a:3483_3": "“Mama dhammaṃ sutakāle,",
  "atk-s0510a:3483_4": "bhikkhave”ti.",
  "atk-s0510a:3483_5": "“Kadā panassa, bhante,",
  "atk-s0510a:3483_6": "tumhehi dhammo kathito”ti?",
  "atk-s0510a:3483_7": "“Bhikkhāya carantena antaravīthiyaṃ ṭhitenā”ti.",
  "atk-s0510a:3483_8": "“Appamattako, bhante,",
  "atk-s0510a:3483_9": "tumhehi antaravīthiyaṃ ṭhatvā kathitadhammo;",
  "atk-s0510a:3483_10": "kathaṃ so tāvattakena visesaṃ nibbattesī”ti?",
  "atk-s0510a:3483_11": "Atha ne satthā,",
  "atk-s0510a:3483_12": "“bhikkhave,",
  "atk-s0510a:3483_13": "mama dhammaṃ ‘appaṃ’ vā ‘bahuṃ vā’ti mā cintayittha.",
  "atk-s0510a:3483_14": "Anekānipi hi anatthapadasaṃhitāni gāthāsahassāni na seyyo,",
  "atk-s0510a:3483_15": "atthanissitaṃ pana ekampi gāthāpadaṃ seyyo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0510a:3484_0": "“Sahassamapi ce gāthā, anatthapadasaṃhitā;",
  "atk-s0510a:3485_0": "Ekaṃ gāthāpadaṃ seyyo, yaṃ sutvā upasammatī”ti. –",
  "atk-s0510a:3486_0": "Desanāpariyosāne caturāsītiyā pāṇasahassānaṃ dhammābhisamayo ahosīti.",
  "atk-s0510a:3487_0": "Bāhiyattheraapadānavaṇṇanā samattā.",
  "atk-s0510a:3488_0": "7. Mahākoṭṭhikattheraapadānavaṇṇanā",
  "atk-s0510a:3489_0": "Sattamāpadāne padumuttaro nāma jinotiādikaṃ āyasmato mahākoṭṭhikattherassa apadānaṃ.",
  "atk-s0510a:3489_1": "Kā uppatti?",
  "atk-s0510a:3489_2": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3489_3": "bhagavato kāle haṃsavatīnagare mahābhogakule nibbattitvā viññutaṃ patto mātāpitūnaṃ accayena kuṭumbaṃ",
  "atk-s0510a:3489_4": "saṇṭhapetvā gharāvāsaṃ vasanto ekadivasaṃ padumuttarassa bhagavato dhammadesanākāle haṃsavatīnagaravāsino",
  "atk-s0510a:3489_5": "gandhamālādihatthe yena buddho yena dhammo yena saṅgho,",
  "atk-s0510a:3489_6": "tanninne tappoṇe tappabbhāre gacchante disvā tehi saddhiṃ bhagavantaṃ upasaṅkamitvā,",
  "atk-s0510a:3489_7": "satthāraṃ ekaṃ bhikkhuṃ paṭisambhidāppattānaṃ aggaṭṭhāne ṭhapentaṃ disvā “ayaṃ imasmiṃ sāsane paṭisambhidāppattānaṃ aggo,",
  "atk-s0510a:3489_8": "yaṃnūnāhampi ekassa buddhassa sāsane ayaṃ viya paṭisambhidāppattānaṃ aggo bhaveyya”nti cintetvā satthu",
  "atk-s0510a:3489_9": "desanāpariyosāne vuṭṭhitāya parisāya bhagavantaṃ upasaṅkamitvā, “bhante,",
  "atk-s0510a:3489_10": "sve mayhaṃ gehe bhikkhaṃ gaṇhathā”ti nimantesi.",
  "atk-s0510a:3489_11": "Satthā adhivāsesi.",
  "atk-s0510a:3489_12": "So bhagavantaṃ abhivādetvā padakkhiṇaṃ katvā sakanivesanaṃ gantvā sabbarattiṃ buddhassa ca bhikkhusaṅghassa",
  "atk-s0510a:3489_13": "ca nisajjaṭṭhānaṃ gandhamālādīhi alaṅkaritvā khādanīyabhojanīyaṃ paṭiyādāpetvā tassā rattiyā accayena",
  "atk-s0510a:3489_14": "sakanivesane bhikkhusatasahassaparivāraṃ satthāraṃ vividhayāgukhajjakaparivāraṃ sasūpabyañjanaṃ gandhasālibhojanaṃ",
  "atk-s0510a:3489_15": "bhojāpetvā bhattakiccapariyosāne cintesi –",
  "atk-s0510a:3489_16": "“mahantaṃ kho ahaṃ ṭhānantaraṃ patthemi,",
  "atk-s0510a:3489_17": "na pana yuttaṃ mayā ekadivasameva dānaṃ datvā taṃ ṭhānantaraṃ patthetuṃ,",
  "atk-s0510a:3489_18": "anupaṭipāṭiyā sattāhaṃ dānaṃ datvā patthessāmī”ti.",
  "atk-s0510a:3489_19": "So teneva niyāmena sattāhaṃ mahādānaṃ datvā bhattakiccapariyosāne dussakoṭṭhāgāraṃ vivarāpetvā uttamaṃ",
  "atk-s0510a:3489_20": "ticīvarappahonakaṃ sukhumavatthaṃ buddhassa pādamūle ṭhapetvā bhikkhusatasahassassa ca ticīvaraṃ datvā",
  "atk-s0510a:3489_21": "tathāgataṃ upasaṅkamitvā, “bhante,",
  "atk-s0510a:3489_22": "yo so bhikkhu tumhehi ito sattame divasamatthake paṭisambhidāppattānaṃ aggaṭṭhāne ṭhapito,",
  "atk-s0510a:3489_23": "ahampi so bhikkhu viya anāgate uppajjanakassa buddhassa sāsane pabbajitvā paṭisambhidāppattānaṃ aggo",
  "atk-s0510a:3489_24": "bhaveyya”nti satthu pādamūle nipajjitvā patthanaṃ akāsi.",
  "atk-s0510a:3489_25": "Satthā tassa samijjhanabhāvaṃ ñatvā “anāgate ito kappasatasahassamatthake gotamo nāma buddho loke uppajjissati,",
  "atk-s0510a:3489_26": "tassa sāsane tava patthanā samijjhissatī”ti byākāsi.",
  "atk-s0510a:3489_27": "So tattha yāvatāyukaṃ puññāni katvā tato cuto devasampattiṃ anubhavitvā aparāparaṃ devamanussesu paribbhami.",
  "atk-s0510a:3490_0": "Evaṃ so devamanussesu saṃsaranto tattha tattha bhave puññañāṇasambhāre sambharanto imasmiṃ buddhuppāde sāvatthiyaṃ brāhmaṇamahāsālakule nibbatti,",
  "atk-s0510a:3490_1": "koṭṭhikotissa nāmaṃ akaṃsu.",
  "atk-s0510a:3490_2": "Kasmā mātuyā vā ayyakapayyakādīnaṃ vā nāmaṃ aggahetvā evaṃ nāmaṃ kariṃsūti ce?",
  "atk-s0510a:3490_3": "Attano paññavantatāya vedaṅgesu satakkaparatakkesu sanighaṇḍukeṭubhesu sākkharappabhedesu sakalabyākaraṇesu",
  "atk-s0510a:3490_4": "ca chekabhāvena ca diṭṭhadiṭṭhe jane mukhasattīhi koṭṭhento pakkoṭṭhento vitudanto vicaratīti anvatthanāmaṃ",
  "atk-s0510a:3490_5": "kariṃsūti veditabbaṃ.",
  "atk-s0510a:3490_6": "So vayappatto tayo vede uggahetvā brāhmaṇasippe nipphattiṃ patto ekadivasaṃ satthu santikaṃ gantvā dhammaṃ",
  "atk-s0510a:3490_7": "sutvā paṭiladdhasaddho pabbajitvā upasampannakālato paṭṭhāya vipassanāya kammaṃ karonto saha paṭisambhidāhi",
  "atk-s0510a:3490_8": "arahattaṃ patvā paṭisambhidāsu ciṇṇavasī hutvā abhīto mahāthere upasaṅkamitvā pañhaṃ pucchantopi dasabalaṃ",
  "atk-s0510a:3490_9": "upasaṅkamitvā paṭisambhidāsuyeva pañhaṃ pucchi.",
  "atk-s0510a:3490_10": "Evamayaṃ thero tattha katādhikāratāya tattha ciṇṇavasībhāvena ca paṭisambhidāppattānaṃ aggo jāto.",
  "atk-s0510a:3490_11": "Atha naṃ satthā mahāvedallasuttaṃ aṭṭhuppattiṃ katvā paṭisambhidāppattānaṃ aggaṭṭhāne ṭhapesi,",
  "atk-s0510a:3490_12": "“etadaggaṃ,",
  "atk-s0510a:3490_13": "bhikkhave,",
  "atk-s0510a:3490_14": "mama sāvakānaṃ bhikkhūnaṃ paṭisambhidāppattānaṃ yadidaṃ mahākoṭṭhiko”ti.",
  "atk-s0510a:3491_0": "221.",
  "atk-s0510a:3491_1": "So aparena samayena vimuttisukhaṃ paṭisaṃvedento somanassajāto attano pubbacaritāpadānaṃ pakāsento padumuttaro nāma jinotiādimāha.",
  "atk-s0510a:3491_2": "Taṃ sabbaṃ heṭṭhā vuttanayattā uttānatthameva.",
  "atk-s0510a:3492_0": "Itthaṃ sudamāyasmā mahākoṭṭhikoti ettha sudanti nidassane nipāto.",
  "atk-s0510a:3492_1": "Āyasmāti gāravādhivacanaṃ,",
  "atk-s0510a:3492_2": "yathā taṃ āyasmā mahāmoggallānoti.",
  "atk-s0510a:3493_0": "Mahākoṭṭhikattheraapadānavaṇṇanā samattā.",
  "atk-s0510a:3494_0": "8. Uruvelakassapattheraapadānavaṇṇanā",
  "atk-s0510a:3495_0": "Aṭṭhamāpadāne padumuttaro nāma jinotiādikaṃ āyasmato uruvelakassapattherassa apadānaṃ.",
  "atk-s0510a:3495_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3495_2": "bhagavato kāle kulagehe nibbatto vayappatto satthu santike dhammaṃ sutvā satthāraṃ ekaṃ bhikkhuṃ mahāparivārānaṃ",
  "atk-s0510a:3495_3": "aggaṭṭhāne ṭhapentaṃ disvā sayampi taṃ ṭhānantaraṃ patthento mahādānaṃ datvā paṇidhānaṃ akāsi.",
  "atk-s0510a:3495_4": "Bhagavā cassa anantarāyataṃ disvā “anāgate gotamabuddhassa sāsane mahāparivārānaṃ aggo bhavissatī”ti byākāsi.",
  "atk-s0510a:3495_5": "So tattha yāvatāyukaṃ puññāni katvā tato cavitvā devamanussesu saṃsaranto ito dvenavutikappamatthake",
  "atk-s0510a:3495_6": "phussassa bhagavato vemātikakaniṭṭhabhātā hutvā nibbatto,",
  "atk-s0510a:3495_7": "aññepissa dve kaniṭṭhabhātaro ahesuṃ.",
  "atk-s0510a:3495_8": "Te tayo buddhappamukhabhikkhusaṅghaṃ nimantetvā paramāya pūjāya pūjetvā yāvajīvaṃ kusalaṃ katvā devamanussesu",
  "atk-s0510a:3495_9": "saṃsaranto amhākaṃ bhagavato uppattito puretarameva bārāṇasiyaṃ brāhmaṇakule tayo bhātaro hutvā nibbattā",
  "atk-s0510a:3495_10": "gottavasena tayopi kassapāti evaṃ nāmakā ahesuṃ.",
  "atk-s0510a:3495_11": "Te tayo vayappattā tayo vede uggaṇhiṃsu.",
  "atk-s0510a:3495_12": "Tesaṃ jeṭṭhabhātikassa pañcamāṇavakasatāni parivārā,",
  "atk-s0510a:3495_13": "majjhimassa tīṇi,",
  "atk-s0510a:3495_14": "kaniṭṭhassa dve,",
  "atk-s0510a:3495_15": "te attano ganthesu sāraṃ olokentā diṭṭhadhammikameva atthaṃ disvā pabbajjaṃ rocesuṃ.",
  "atk-s0510a:3495_16": "Tesu jeṭṭhabhātā attano parivārena saddhiṃ uruvelaṃ gantvā isipabbajjaṃ pabbajitvā uruvelakassapo nāma jāto,",
  "atk-s0510a:3495_17": "majjhimo gaṅgānadīvaṅke pabbajito nadīkassapo nāma jāto,",
  "atk-s0510a:3495_18": "kaniṭṭho gayāsīse pabbajito gayākassapo nāma jāto.",
  "atk-s0510a:3495_19": "Evaṃ tesu isipabbajjaṃ pabbajitvā tattha tattha vasantesu bahūnaṃ divasānaṃ accayena amhākaṃ bodhisatto",
  "atk-s0510a:3495_20": "mahābhinikkhamanaṃ nikkhamitvā paṭividdhasabbaññutaññāṇo anukkamena dhammacakkaṃ pavattetvā pañcavaggiyatthere",
  "atk-s0510a:3495_21": "arahatte patiṭṭhāpetvā yasakulaputtappamukhe pañcapaññāsajane sahāyake vinetvā saṭṭhi arahante “caratha,",
  "atk-s0510a:3495_22": "bhikkhave,",
  "atk-s0510a:3495_23": "cārika”nti vissajjetvā tiṃsabhaddavaggiye vinetvā uruvelakassapassa vasanaṭṭhānaṃ gantvā vasanatthāya",
  "atk-s0510a:3495_24": "agyāgāraṃ pavisitvā tattha gatanāgadamanādīhi aḍḍhuḍḍhasahassehi pāṭihāriyehi uruvelakassapaṃ saparivāraṃ",
  "atk-s0510a:3495_25": "vinetvā pabbājesi.",
  "atk-s0510a:3495_26": "Tassa pabbajjāvidhānañca iddhipāṭihāriyakaraṇañca sabbaṃ nadīkassapassa apadānaṭṭhakathāyaṃ āvi bhavissati.",
  "atk-s0510a:3495_27": "Tassa pabbajitabhāvaṃ sutvā itarepi dve bhātaro saparisā āgantvā satthu santike pabbajiṃsu.",
  "atk-s0510a:3495_28": "Sabbeva te iddhimayapattacīvaradharā ehibhikkhukā ahesuṃ.",
  "atk-s0510a:3495_29": "Satthā taṃ samaṇasahassaṃ ādāya gayāsīsaṃ gantvā piṭṭhipāsāṇe nisinno ādittapariyāyadesanāya te sabbe arahatte patiṭṭhāpesi.",
  "atk-s0510a:3496_0": "251.",
  "atk-s0510a:3496_1": "So evaṃ arahattaṃ patvā somanassajāto attano pubbacaritāpadānaṃ pakāsento padumuttaro nāma jinotiādimāha.",
  "atk-s0510a:3496_2": "Anuttānapadameva vaṇṇayissāma.",
  "atk-s0510a:3497_0": "268.",
  "atk-s0510a:3497_1": "So ca sabbaṃ tamaṃ hantvāti so phusso bhagavā rāgadosamohādikilesandhakāraṃ viddhaṃsetvā.",
  "atk-s0510a:3497_2": "Vijaṭetvā mahājaṭanti taṇhāmānādīhi diyaḍḍhasahassehi kilesagaṇehi mahābyākulaṃ jaṭaṃ vijaṭetvā padāletvā phāletvāti attho.",
  "atk-s0510a:3497_3": "Sadevakaṃ devalokasahitaṃ sakalaṃ lokasannivāsaṃtappayanto santappayanto pīṇento amataṃ vuṭṭhiṃ mahānibbānavuṭṭhidhāraṃ vassate paggharāpetīti yojanā.",
  "atk-s0510a:3498_0": "269.",
  "atk-s0510a:3498_1": "Tadā hi bārāṇasiyanti “bārasa manussā”tiādīsu viya bārasa dvādasarāsī hutvā purā,",
  "atk-s0510a:3498_2": "himavantato isayo ca paccekamunisaṅkhātā isayo ca gandhamādanato ākāsenāgantvā ettha gacchanti otaranti pavisantīti bārāṇasī,",
  "atk-s0510a:3498_3": "atha vā sammāsambuddhasaṅkhātānaṃ anekasatasahassānaṃ dhammacakkapavattanatthāya otaraṭṭhānaṃ nagaraṃ",
  "atk-s0510a:3498_4": "liṅgavipallāsaṃ katvā itthiliṅgavasena bārāṇasīti vuccati,",
  "atk-s0510a:3498_5": "tissaṃ bārāṇasiyaṃ.",
  "atk-s0510a:3499_0": "273.",
  "atk-s0510a:3499_1": "Nikkhittasatthaṃ paccantanti chaḍḍitasatthaṃ pātitaāvudhaṃ paccantajanapadaṃ nibbisevanaṃ katvā punarupaccatanti",
  "atk-s0510a:3499_2": "punarapi taṃ nagaraṃ upecca upagamma sampattāti attho.",
  "atk-s0510a:3499_3": "Sesaṃ suviññeyyamevāti.",
  "atk-s0510a:3500_0": "Uruvelakassapattheraapadānavaṇṇanā samattā.",
  "atk-s0510a:3501_0": "9. Rādhattheraapadānavaṇṇanā",
  "atk-s0510a:3502_0": "296.",
  "atk-s0510a:3502_1": "Navamāpadāne padumuttaro nāma jinotiādikaṃ āyasmato rādhattherassa apadānaṃ.",
  "atk-s0510a:3502_2": "Taṃ sabbaṃ pāṭhānusārena nayānucintanena viññūhi suviññeyyameva.",
  "atk-s0510a:3502_3": "Kevalaṃ puññanānattamevāti.",
  "atk-s0510a:3503_0": "Rādhattheraapadānavaṇṇanā samattā.",
  "atk-s0510a:3504_0": "Dasamaṃ mogharājattheraapadānaṃ suviññeyyamevāti.",
  "atk-s0510a:3505_0": "Catupaññāsamavaggavaṇṇanā samattā.",
  "atk-s0510a:3506_0": "55. Bhaddiyavaggo",
  "atk-s0510a:3507_0": "1. Lakuṇḍakabhaddiyattheraapadānavaṇṇanā",
  "atk-s0510a:3508_0": "Pañcapaññāsamavagge paṭhamāpadāne padumuttaro nāma jinotiādikaṃ āyasmato lakuṇḍakabhaddiyattherassa apadānaṃ.",
  "atk-s0510a:3508_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3508_2": "bhagavato kāle haṃsavatīnagare mahābhogakule nibbattitvā viññutaṃ patto satthu dhammaṃ suṇanto nisinno",
  "atk-s0510a:3508_3": "satthāraṃ ekaṃ bhikkhuṃ mañjussarānaṃ aggaṭṭhāne ṭhapentaṃ disvā sayampi taṃ ṭhānantaraṃ patthento buddhappamukhassa",
  "atk-s0510a:3508_4": "bhikkhusaṅghassa sappisakkharādimadhurarasasammissaṃ mahādānaṃ datvā “ahampi, bhante,",
  "atk-s0510a:3508_5": "anāgate ayaṃ bhikkhu viya ekassa buddhassa sāsane mañjussarānaṃ aggo bhaveyya”nti paṇidhānaṃ akāsi.",
  "atk-s0510a:3508_6": "Bhagavā tassa anantarāyaṃ disvā byākaritvā pakkāmi.",
  "atk-s0510a:3509_0": "So yāvatāyukaṃ puññāni katvā devamanussesu saṃsaranto ubhayasampattiyo anubhavitvā phussabhagavato kāle",
  "atk-s0510a:3509_1": "citrakokilo hutvā nibbatto rājuyyānato madhuraṃ ambaphalaṃ tuṇḍenādāya gacchanto satthāraṃ disvā pasannamānaso",
  "atk-s0510a:3509_2": "“dassāmi buddhassā”ti cittaṃ uppādesi.",
  "atk-s0510a:3509_3": "Satthā tassa cittācāraṃ ñatvā pattaṃ gahetvā nisīdi.",
  "atk-s0510a:3509_4": "Kokilo dasabalassa patte ambapakkaṃ ṭhapesi.",
  "atk-s0510a:3509_5": "Satthā tassa somanassuppādanatthaṃ tassa passantasseva taṃ paribhuñji.",
  "atk-s0510a:3509_6": "Atha so kokilo pasannamānaso teneva pītisukhena sattāhaṃ vītināmesi.",
  "atk-s0510a:3509_7": "Teneva puññakammena uppannuppannabhave mañjussaro ahosi.",
  "atk-s0510a:3509_8": "Kassapasammāsambuddhakāle vaḍḍhakikule nibbattetvā jeṭṭhakavaḍḍhakī hutvā pākaṭo ahosi.",
  "atk-s0510a:3509_9": "Parinibbute bhagavati tassa sarīradhātuyo nidahituṃ sattayojanappamāṇe thūpe āraddhe so āha –",
  "atk-s0510a:3509_10": "“yojanāvaṭṭaṃ yojanubbedhaṃ karomā”ti.",
  "atk-s0510a:3509_11": "Te sabbe tassa vacane aṭṭhaṃsu.",
  "atk-s0510a:3509_12": "Iti appamāṇassa buddhassa orappamāṇaṃ cetiyaṃ kāresi,",
  "atk-s0510a:3509_13": "tena kammena nibbattaṭṭhāne aññehi hīnappamāṇo ahosi.",
  "atk-s0510a:3509_14": "So amhākaṃ bhagavato kāle kulagehe nibbattitvā atirassatāya ca suvaṇṇapaṭimā viya sundarasarīratāya ca lakuṇḍakabhaddiyoti paññāyittha.",
  "atk-s0510a:3509_15": "So aparabhāge satthu dhammadesanaṃ sutvā paṭiladdhasaddho pabbajitvā bahussuto dhammakathiko hutvā madhurena sarena paresaṃ dhammaṃ kathesi.",
  "atk-s0510a:3510_0": "Athekasmiṃ ussavadivase ekena brāhmaṇena saddhiṃ rathena gacchantī ekā gaṇikā theraṃ disvā dantavidaṃsakaṃ hasi.",
  "atk-s0510a:3510_1": "Thero tassā dantaṭṭhike nimittaṃ gahetvā jhānaṃ uppādetvā taṃ pādakaṃ katvā vipassanaṃ vaḍḍhetvā anāgāmī ahosi,",
  "atk-s0510a:3510_2": "so abhiṇhaṃ kāyagatāya satiyā viharanto ekadivasaṃ āyasmatā dhammasenāpatinā ovadiyamāno anusāsiyamāno arahatte patiṭṭhahi.",
  "atk-s0510a:3510_3": "Ekacce bhikkhū ca sāmaṇerā ca tassa arahattappattabhāvaṃ ajānanto kaṇṇesu gahetvā kaḍḍhanti,",
  "atk-s0510a:3510_4": "sīse bāhāya hatthapādādīsu vā gahetvā cāletvā kīḷantā viheṭhesuṃ.",
  "atk-s0510a:3510_5": "Atha bhagavā sutvā – “mā,",
  "atk-s0510a:3510_6": "bhikkhave,",
  "atk-s0510a:3510_7": "mama puttaṃ viheṭhethā”ti āha.",
  "atk-s0510a:3510_8": "Tato paṭṭhāya taṃ “arahā”ti jānitvā na viheṭhesuṃ.",
  "atk-s0510a:3511_0": "12.",
  "atk-s0510a:3511_1": "So arahā hutvā sañjātasomanasso attano pubbacaritāpadānaṃ pakāsento padumuttaro nāma jinotiādimāha.",
  "atk-s0510a:3511_2": "Mañjunābhinikūjahanti madhurena pemaniyena sarena abhinikūjiṃ saddaṃ nicchāresiṃ ahanti attho.",
  "atk-s0510a:3511_3": "Sesamettha suviññeyyamevāti.",
  "atk-s0510a:3512_0": "Lakuṇḍakabhaddiyattheraapadānavaṇṇanā samattā.",
  "atk-s0510a:3513_0": "2. Kaṅkhārevatattheraapadānavaṇṇanā",
  "atk-s0510a:3514_0": "34.",
  "atk-s0510a:3514_1": "Dutiyāpadāne padumuttaro nāma jinotiādikaṃ āyasmato kaṅkhārevatattherassa apadānaṃ.",
  "atk-s0510a:3514_2": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa bhagavato kāle brāhmaṇakule nibbatto,",
  "atk-s0510a:3514_3": "taṃ sabbaṃ pāṭhānusārena suviññeyyamevāti.",
  "atk-s0510a:3515_0": "Kaṅkhārevatattheraapadānavaṇṇanā samattā.",
  "atk-s0510a:3516_0": "3. Sīvalittheraapadānavaṇṇanā",
  "atk-s0510a:3517_0": "Tatiyāpadāne padumuttaro nāma jinotiādikaṃ āyasmato sīvalittherassa apadānaṃ.",
  "atk-s0510a:3517_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3517_2": "bhagavato kāle kulagehe nibbatto heṭṭhā vuttanayena vihāraṃ gantvā parisāya pariyante ṭhito dhammaṃ suṇanto",
  "atk-s0510a:3517_3": "satthāraṃ ekaṃ bhikkhuṃ lābhīnaṃ aggaṭṭhāne ṭhapentaṃ disvā “mayāpi anāgate evarūpena bhavituṃ vaṭṭatī”ti",
  "atk-s0510a:3517_4": "dasabalaṃ nimantetvā sattāhaṃ buddhappamukhassa bhikkhasaṅghassa mahādānaṃ datvā, “bhante,",
  "atk-s0510a:3517_5": "iminā adhikārakammena na aññaṃ sampattiṃ patthemi,",
  "atk-s0510a:3517_6": "anāgate pana ekassa buddhassa sāsane ahampi tumhehi so etadagge ṭhapitabhikkhu viya lābhīnaṃ aggo bhaveyya”nti patthanaṃ akāsi.",
  "atk-s0510a:3517_7": "Satthā tassa anantarāyataṃ disvā “ayaṃ te patthanā anāgate gotamassa buddhassa santike samijjhissatī”ti byākaritvā pakkāmi.",
  "atk-s0510a:3517_8": "So kulaputto yāvajīvaṃ kusalaṃ katvā devamanussesu ubhayasampattiyo anubhavitvā vipassissa bhagavato",
  "atk-s0510a:3517_9": "kāle bandhumatīnagarato avidūre ekasmiṃ gāmake nibbatti,",
  "atk-s0510a:3517_10": "tasmiṃ samaye bandhumatīnagaravāsino raññā saddhiṃ sākacchitvā dasabalassa dānaṃ adaṃsu.",
  "atk-s0510a:3518_0": "Ekadivasaṃ sabbe ekato hutvā dānaṃ dentā “kiṃ nu kho amhākaṃ dānagge natthī”ti olokentā madhuñca guḷadadhiñca nāddasaṃsu.",
  "atk-s0510a:3518_1": "Te “yato kutoci āharissāmā”ti janapadato nagarapavisanamaggesu purise ṭhapesuṃ.",
  "atk-s0510a:3518_2": "Tadā esa kulaputto attano gāmato guḷadadhivārakaṃ gahetvā “kiñcideva āharissāmī”ti nagaraṃ gacchanto",
  "atk-s0510a:3518_3": "“mukhaṃ dhovitvā dhotahatthapādo pavisissāmī”ti phāsukaṭṭhānaṃ olokento naṅgalasīsappamāṇaṃ nimmakkhikadaṇḍakamadhuṃ",
  "atk-s0510a:3518_4": "disvā “puññena me idaṃ uppanna”nti gahetvā nagaraṃ pāvisi.",
  "atk-s0510a:3518_5": "Nāgarehi ṭhapitapuriso taṃ disvā, “mārisa,",
  "atk-s0510a:3518_6": "kassa imaṃ harasī”ti pucchi.",
  "atk-s0510a:3518_7": "“Na kassaci, sāmi,",
  "atk-s0510a:3518_8": "vikkāyikaṃ me ida”nti.",
  "atk-s0510a:3518_9": "“Tena hi imaṃ kahāpaṇaṃ gahetvā etaṃ madhuñca guḷadadhiñca dehī”ti.",
  "atk-s0510a:3519_0": "So cintesi –",
  "atk-s0510a:3519_1": "“idaṃ me na bahuṃ agghati,",
  "atk-s0510a:3519_2": "ayañca ekappahāreneva bahuṃ deti,",
  "atk-s0510a:3519_3": "vīmaṃsissāmī”ti.",
  "atk-s0510a:3519_4": "Tato naṃ āha –",
  "atk-s0510a:3519_5": "“nāhaṃ ekakahāpaṇena demī”ti.",
  "atk-s0510a:3519_6": "“Yadi evaṃ dve kahāpaṇe gahetvā dehī”ti.",
  "atk-s0510a:3519_7": "“Dvīhipi na demī”ti.",
  "atk-s0510a:3519_8": "Etenupāyena vaḍḍhetvā yāva sahassaṃ pāpuṇi,",
  "atk-s0510a:3519_9": "so cintesi –",
  "atk-s0510a:3519_10": "“atiañchituṃ na vaṭṭati,",
  "atk-s0510a:3519_11": "hotu tāva iminā kattabbakammaṃ pucchissāmī”ti.",
  "atk-s0510a:3519_12": "Atha naṃ āha –",
  "atk-s0510a:3519_13": "“na idaṃ bahuagghanakaṃ,",
  "atk-s0510a:3519_14": "tvaṃ pana bahuṃ desi,",
  "atk-s0510a:3519_15": "kena kammena idaṃ gaṇhasī”ti. “Idha, bho,",
  "atk-s0510a:3519_16": "nagaravāsino raññā saddhiṃ paṭivirujjhitvā vipassisammāsambuddhassa dānaṃ dentā idaṃ dvayaṃ dānagge apassantā maṃ pariyesāpenti.",
  "atk-s0510a:3519_17": "Sace idaṃ dvayaṃ na labhissanti,",
  "atk-s0510a:3519_18": "nāgarānaṃ parājayo bhavissati.",
  "atk-s0510a:3519_19": "Tasmā sahassaṃ datvā gaṇhāmī”ti.",
  "atk-s0510a:3519_20": "“Kiṃ panetaṃ nāgarānaṃ eva vaṭṭati,",
  "atk-s0510a:3519_21": "udāhu aññesampi dātuṃ vaṭṭatī”ti?",
  "atk-s0510a:3519_22": "“Yassa kassaci dātuṃ avāritameta”nti.",
  "atk-s0510a:3519_23": "“Atthi pana koci nāgarānaṃ dāne ekadivasaṃ sahassaṃ dātā”ti? “Natthi, sammā”ti.",
  "atk-s0510a:3519_24": "“Imesaṃ me dvinnaṃ sahassagghanakabhāvaṃ jānāsī”ti? “Āma,",
  "atk-s0510a:3519_25": "jānāmī”ti.",
  "atk-s0510a:3519_26": "“Tena hi gaccha,",
  "atk-s0510a:3519_27": "nāgarānaṃ ārocehi –",
  "atk-s0510a:3519_28": "‘eko puriso imāni dve mūlena na deti,",
  "atk-s0510a:3519_29": "tumhehi saddhiṃ sahattheneva dātukāmo,",
  "atk-s0510a:3519_30": "tumhe imesaṃ dvinnaṃ kāraṇā nibbitakkā hothā”ti.",
  "atk-s0510a:3519_31": "“Tvaṃ imasmiṃ dāne jeṭṭhakabhāgassa kāyasakkhī hohī”ti vatvā gato.",
  "atk-s0510a:3519_32": "So pana kulaputto gāmato paribbayatthaṃ gahitakahāpaṇena pañcakaṭukaṃ gahetvā cuṇṇaṃ katvā dadhito kañciyaṃ",
  "atk-s0510a:3519_33": "vāhetvā tattha madhupaṭalaṃ pīḷetvā pañcakaṭukacuṇṇena yojetvā paduminipatte pakkhipitvā taṃ saṃvidahitvā",
  "atk-s0510a:3519_34": "ādāya dasabalassa avidūre nisīdi.",
  "atk-s0510a:3519_35": "Mahājanehi āhariyamānassa sakkārassa antare attano pattavāraṃ olokento okāsaṃ ñatvā satthu santikaṃ gantvā, “bhante,",
  "atk-s0510a:3519_36": "ayaṃ me duggatasakkāro,",
  "atk-s0510a:3519_37": "imaṃ me anukampaṃ paṭicca paṭiggaṇhathā”ti.",
  "atk-s0510a:3519_38": "Satthā tassānukampaṃ paṭicca catumahārājehi dattiyena selamayapattena taṃ paṭiggahetvā yathā aṭṭhasaṭṭhiyā",
  "atk-s0510a:3519_39": "bhikkhusatasahassassa diyyamānaṃ na khīyati,",
  "atk-s0510a:3519_40": "evaṃ adhiṭṭhāsi.",
  "atk-s0510a:3520_0": "So kulaputto niṭṭhitabhattakiccaṃ bhagavantaṃ vanditvā ekamantaṃ nisinno āha –",
  "atk-s0510a:3520_1": "“diṭṭho me,",
  "atk-s0510a:3520_2": "bhante bhagavā,",
  "atk-s0510a:3520_3": "ajja bandhumatīnagaravāsīhi tumhākaṃ sakkāro āhariyamāno,",
  "atk-s0510a:3520_4": "ahampi imassa nissandena nibbattanibbattabhave lābhaggayasaggappatto bhaveyya”nti.",
  "atk-s0510a:3520_5": "Satthā “evaṃ hotu kulaputtā”ti vatvā tassa ca nagaravāsīnañca bhattānumodanaṃ katvā pakkāmi.",
  "atk-s0510a:3520_6": "So kulaputto yāvajīvaṃ kusalaṃ katvā devamanussesu saṃsaranto imasmiṃ buddhuppāde suppavāsāya rājadhītuyā kucchimhi paṭisandhiṃ gaṇhi.",
  "atk-s0510a:3520_7": "Tassa paṭisandhiggahaṇakālato paṭṭhāya sāyaṃ pātañca pañcapaṇṇākārasatāni suppavāsāya upanīyanti.",
  "atk-s0510a:3520_8": "Athassa sā puññavīmaṃsanatthaṃ hatthena bījapacchiṃ phusāpentī aṭṭhāsi.",
  "atk-s0510a:3520_9": "Ekekabījato salākasataṃ salākasahassampi niggacchati,",
  "atk-s0510a:3520_10": "ekekakarīsakhettato paṇṇāsampi saṭṭhipi sakaṭapamāṇāni uppajjanti.",
  "atk-s0510a:3520_11": "Koṭṭhapūraṇakālepissā koṭṭhadvāraṃ hatthena phusantiyā rājadhītāya puññena gaṇhantānaṃ gahitagahitaṃ puna pūrati.",
  "atk-s0510a:3520_12": "Paripuṇṇabhattakumbhitopi “rājadhītāya puñña”nti vatvā yassa kassaci dentā naṃ yāva na ukkaḍḍhanti,",
  "atk-s0510a:3520_13": "na tāva bhattaṃ khīyati.",
  "atk-s0510a:3520_14": "Dārake kucchigateyeva satta vassāni atikkamiṃsu.",
  "atk-s0510a:3521_0": "Gabbhe pana paripakke sattāhaṃ mahādukkhaṃ anubhosi.",
  "atk-s0510a:3521_1": "Sā sāmikaṃ āmantetvā –",
  "atk-s0510a:3521_2": "“pure maraṇā jīvamānā dānaṃ dassāmī”ti satthu santikaṃ pesesi – “gaccha, sāmi,",
  "atk-s0510a:3521_3": "imaṃ pavattiṃ satthu ārocetvā satthāraṃ nimantehi,",
  "atk-s0510a:3521_4": "yañca satthā vadati,",
  "atk-s0510a:3521_5": "taṃ sādhukaṃ upalakkhetvā āgantvā mayhaṃ kathehī”ti.",
  "atk-s0510a:3521_6": "So gantvā tassā sāsanaṃ satthu ārocesi –",
  "atk-s0510a:3521_7": "“satthu bhante,",
  "atk-s0510a:3521_8": "koḷiyadhītā pāde vandatī”ti.",
  "atk-s0510a:3521_9": "Satthā tassā anukampaṃ paṭicca –",
  "atk-s0510a:3521_10": "“sukhinī hotu suppavāsā koḷiyadhītā arogā,",
  "atk-s0510a:3521_11": "arogaṃ puttaṃ vijāyatū”ti āha.",
  "atk-s0510a:3521_12": "So taṃ sutvā bhagavantaṃ vanditvā attano gāmābhimukho pāyāsi.",
  "atk-s0510a:3521_13": "Tassa pure āgamanāyeva suppavāsāya kucchito dhammakaraṇato udakaṃ viya gabbho nikkhami,",
  "atk-s0510a:3521_14": "parivāretvā nisinnajano assumukho rodituṃ āraddho haṭṭhatuṭṭhova tassā sāmikassa tuṭṭhisāsanaṃ ārocetuṃ agamāsi.",
  "atk-s0510a:3521_15": "So tesaṃ iṅgitaṃ disvā –",
  "atk-s0510a:3521_16": "“dasabalena kathitakathā nipphannā bhavissati maññe”ti cintesi.",
  "atk-s0510a:3521_17": "So āgantvā satthu kathaṃ rājadhītāya kathesi.",
  "atk-s0510a:3521_18": "Rājadhītā tayā nimantitaṃ jīvabhattameva maṅgalabhattaṃ bhavissati,",
  "atk-s0510a:3521_19": "gaccha sattāhaṃ dasabalaṃ nimantehīti.",
  "atk-s0510a:3521_20": "So tathā akāsi.",
  "atk-s0510a:3521_21": "Sattāhaṃ buddhappamukhassa bhikkhusaṅghassa mahādānaṃ pavattayiṃsu.",
  "atk-s0510a:3521_22": "So dārako ñātīnaṃ santattacittaṃ nibbāpento sītalabhāvaṃ kurumāno jātoti,",
  "atk-s0510a:3521_23": "sīvalitveva nāmaṃ kariṃsu.",
  "atk-s0510a:3521_24": "So satta vassāni gabbhe vasitattā jātakālato paṭṭhāya sabbakammakkhamo ahosi.",
  "atk-s0510a:3521_25": "Dhammasenāpati sāriputtatthero sattame divase tena saddhiṃ kathāsallāpamakāsi.",
  "atk-s0510a:3521_26": "Satthāpi imaṃ gāthaṃ abhāsi –",
  "atk-s0510a:3522_0": "“Yomaṃ palipathaṃ duggaṃ, saṃsāraṃ mohamaccagā;",
  "atk-s0510a:3523_0": "Tiṇṇo pāraṅgato jhāyī, anejo akathaṃkathī;",
  "atk-s0510a:3524_0": "Anupādāya nibbuto, tamahaṃ brūmi brāhmaṇa”nti. ;",
  "atk-s0510a:3525_0": "Atha naṃ thero evamāha –",
  "atk-s0510a:3525_1": "“kiṃ pana tayā evarūpaṃ dukkhaṃ anubhavitvā pabbajituṃ na vaṭṭatī”ti?",
  "atk-s0510a:3525_2": "“Labhanto pabbajeyyaṃ,",
  "atk-s0510a:3525_3": "bhante”ti.",
  "atk-s0510a:3525_4": "Suppavāsā taṃ therena saddhiṃ kathentaṃ disvā –",
  "atk-s0510a:3525_5": "“kiṃ nu kho me putto dhammasenāpatinā kathetī”ti theraṃ upasaṅkamitvā pucchi –",
  "atk-s0510a:3525_6": "“mayhaṃ putto tumhehi saddhiṃ kiṃ katheti,",
  "atk-s0510a:3525_7": "bhante”ti?",
  "atk-s0510a:3525_8": "Attanā anubhuttagabbhavāsadukkhaṃ kathetvā –",
  "atk-s0510a:3525_9": "“tumhehi anuññāto pabbajissāmī”ti vadatīti.",
  "atk-s0510a:3525_10": "“Sādhu bhante,",
  "atk-s0510a:3525_11": "pabbājetha na”nti.",
  "atk-s0510a:3525_12": "Thero taṃ vihāraṃ netvā tacapañcakakammaṭṭhānaṃ datvā pabbājento, “sīvali,",
  "atk-s0510a:3525_13": "tuyhaṃ aññena ovādena kammaṃ natthi,",
  "atk-s0510a:3525_14": "tayā satta vassāni anubhuttadukkhameva paccavekkhāhī”ti. “Bhante,",
  "atk-s0510a:3525_15": "pabbajjāyeva tumhākaṃ bhāro,",
  "atk-s0510a:3525_16": "yaṃ pana mayā sakkā kātuṃ,",
  "atk-s0510a:3525_17": "tamahaṃ jānissāmī”ti.",
  "atk-s0510a:3525_18": "So pana paṭhamakesavaṭṭiyā oropitakkhaṇeyeva sotāpattiphale patiṭṭhāsi,",
  "atk-s0510a:3525_19": "dutiyāya oropitakkhaṇe sakadāgāmiphale,",
  "atk-s0510a:3525_20": "tatiyāya anāgāmiphale patiṭṭhāsi.",
  "atk-s0510a:3525_21": "Sabbesaṃyeva kesānaṃ oropanañca arahattaphalasacchikiriyā ca apure apacchā ahosi.",
  "atk-s0510a:3526_0": "Atha bhikkhusaṅghe kathā udapādi –",
  "atk-s0510a:3526_1": "“aho evaṃ puññavāpi thero sattamāsādhikāni satta saṃvaccharāni mātugabbhe vasitvā satta divasāni mūḷhagabbhe vasī”ti.",
  "atk-s0510a:3526_2": "Satthā āgantvā –",
  "atk-s0510a:3526_3": "“kāya nuttha,",
  "atk-s0510a:3526_4": "bhikkhave,",
  "atk-s0510a:3526_5": "etarahi kathāya sannisinnā”ti pucchitvā –",
  "atk-s0510a:3526_6": "“imāya nāmā”ti vutte – “na,",
  "atk-s0510a:3526_7": "bhikkhave,",
  "atk-s0510a:3526_8": "iminā kulaputtena imāya jātiyā katakamma”nti vatvā atītaṃ āharitvā atīte,",
  "atk-s0510a:3526_9": "bhikkhave,",
  "atk-s0510a:3526_10": "buddhuppādato puretarameva esa kulaputto bārāṇasiyaṃ rājakule nibbatto,",
  "atk-s0510a:3526_11": "pitu accayena rajje patiṭṭhāya vibhavasampanno pākaṭo ahosi.",
  "atk-s0510a:3526_12": "Tadā eko paccantarājā “rajjaṃ gaṇhissāmī”ti āgantvā nagaraṃ uparundhitvā khandhāvāraṃ kāretvā vihāsi.",
  "atk-s0510a:3526_13": "Atha rājā mātuyā saddhiṃ samānacchando hutvā sattāhaṃ khandhāvāranagare catūsu disāsu dvāraṃ pidhāpesi,",
  "atk-s0510a:3526_14": "nikkhamantānaṃ pavisantānañca dvāramūḷhaṃ ahosi.",
  "atk-s0510a:3526_15": "Atha migadāyavihāre paccekabuddhā ugghosesuṃ.",
  "atk-s0510a:3526_16": "Rājā sutvā dvāraṃ vivarāpesīti.",
  "atk-s0510a:3526_17": "Paccantarājāpi palāyi.",
  "atk-s0510a:3526_18": "So tena kammavipākena narakādīsu dukkhamanubhavitvā imasmiṃ buddhuppāde rājakule nibbattopi mātuyā saddhiṃ imaṃ evarūpaṃ dukkhamanubhavi.",
  "atk-s0510a:3526_19": "Tassa pana pabbajitakālato paṭṭhāya bhikkhusaṅghassa cattāro paccayā yadicchakaṃ uppajjanti.",
  "atk-s0510a:3526_20": "Evaṃ ettha vatthu samuṭṭhitaṃ.",
  "atk-s0510a:3527_0": "Aparabhāge satthā sāvatthiṃ agamāsi.",
  "atk-s0510a:3527_1": "Thero bhagavantaṃ abhivādetvā, “bhante,",
  "atk-s0510a:3527_2": "mayhaṃ puññabalaṃ vīmaṃsissāmi,",
  "atk-s0510a:3527_3": "pañcabhikkhusatāni dethā”ti. “Gaṇha,",
  "atk-s0510a:3527_4": "sīvalī”ti.",
  "atk-s0510a:3527_5": "So pañcasate bhikkhū gahetvā himavantābhimukhaṃ gacchanto aṭavimaggaṃ gacchati.",
  "atk-s0510a:3527_6": "Tassa paṭhamaṃ diṭṭhanigrodhe adhivatthā devatā satta divasāni dānaṃ adāsi. Iti so –",
  "atk-s0510a:3528_0": "“Nigrodhaṃ paṭhamaṃ passi, dutiyaṃ paṇḍavapabbataṃ;",
  "atk-s0510a:3529_0": "Tatiyaṃ aciravatiyaṃ, catutthaṃ varasāgaraṃ.",
  "atk-s0510a:3530_0": "“Pañcamaṃ himavantaṃ so, chaṭṭhaṃ chaddantupāgami;",
  "atk-s0510a:3531_0": "Sattamaṃ gandhamādanaṃ, aṭṭhamaṃ atha revata”nti. –",
  "atk-s0510a:3532_0": "Sabbaṭṭhānesu satta satta divasāneva dānaṃ adaṃsu.",
  "atk-s0510a:3532_1": "Gandhamādanapabbate pana nāgadattadevarājā sattasu divasesu ekadivasaṃ khīrapiṇḍapātaṃ adāsi,",
  "atk-s0510a:3532_2": "ekadivasaṃ sappipiṇḍapātaṃ adāsi.",
  "atk-s0510a:3532_3": "Atha naṃ bhikkhusaṅgho āha – “āvuso,",
  "atk-s0510a:3532_4": "imassa devarañño neva dhenuyo duyhamānā paññāyanti,",
  "atk-s0510a:3532_5": "na dadhinimmathanaṃ, kuto te, devarāja,",
  "atk-s0510a:3532_6": "idaṃ uppajjatī”ti? “Bhante,",
  "atk-s0510a:3532_7": "kassapadasabalassa kāle khīrasalākabhattadānassetaṃ phala”nti devarājā āha.",
  "atk-s0510a:3533_0": "Aparabhāge satthā khadiravaniyarevatattherassa paccuggamanaṃ akāsi. Kathaṃ?",
  "atk-s0510a:3533_1": "Athāyasmā sāriputto satthāraṃ āha – “bhante,",
  "atk-s0510a:3533_2": "mayhaṃ kira kaniṭṭhabhātā revato pabbajito,",
  "atk-s0510a:3533_3": "so abhirameyya vā na vā,",
  "atk-s0510a:3533_4": "gantvā naṃ passissāmī”ti.",
  "atk-s0510a:3533_5": "Bhagavā revatassa āraddhavipassakabhāvaṃ ñatvā dve vāre paṭikkhipitvā tatiyavāre yācito arahattappattabhāvaṃ ñatvā –",
  "atk-s0510a:3533_6": "sāriputta,",
  "atk-s0510a:3533_7": "ahampi gamissāmi bhikkhūnaṃ ārocehīti.",
  "atk-s0510a:3533_8": "Thero bhikkhū sannipātāpetvā – “āvuso,",
  "atk-s0510a:3533_9": "satthā cārikaṃ caritukāmo,",
  "atk-s0510a:3533_10": "gantukāmā āgacchantū”ti sabbesaṃyeva ārocesi.",
  "atk-s0510a:3533_11": "Dasabalassa cārikatthāya gamanakāle ohiyyamānakabhikkhū nāma appakā honti,",
  "atk-s0510a:3533_12": "“satthu suvaṇṇavaṇṇaṃ sarīraṃ passissāma,",
  "atk-s0510a:3533_13": "madhuradhammakathaṃ vā suṇissāmā”ti yebhuyyena gantukāmā bahutarāva honti.",
  "atk-s0510a:3533_14": "Iti satthā mahābhikkhusaṅghaparivāro “revataṃ passissāmā”ti nikkhanto.",
  "atk-s0510a:3534_0": "Athekasmiṃ padese ānandatthero dvedhāpathaṃ patvā bhagavantaṃ pucchi – “bhante,",
  "atk-s0510a:3534_1": "imasmiṃ ṭhāne dvedhāpatho,",
  "atk-s0510a:3534_2": "kataramaggena bhikkhusaṅgho gacchatū”ti?",
  "atk-s0510a:3534_3": "“Kataramaggo, ānanda, ujuko”ti? “Bhante,",
  "atk-s0510a:3534_4": "ujumaggo tiṃsayojaniko amanussapatho.",
  "atk-s0510a:3534_5": "Parihāramaggo pana saṭṭhiyojaniko khemo subhikkho”ti. “Ānanda, sīvali,",
  "atk-s0510a:3534_6": "amhehi saddhiṃ āgato”ti? “Āma, bhante, āgato”ti.",
  "atk-s0510a:3534_7": "“Tena hi saṅgho ujumaggameva gacchatu,",
  "atk-s0510a:3534_8": "sīvalissa puññaṃ vīmaṃsissāmā”ti.",
  "atk-s0510a:3534_9": "Satthā bhikkhusaṅghaparivāro sīvalittherassa puññavīmaṃsanatthaṃ tiṃsayojanamaggaṃ abhiruhi.",
  "atk-s0510a:3535_0": "Maggaṃ abhiruhanaṭṭhānato paṭṭhāya devasaṅgho yojane yojane ṭhāne nagaraṃ māpetvā buddhappamukhassa bhikkhusaṅghassa vasanatthāya vihāre paṭiyādesi.",
  "atk-s0510a:3535_1": "Devaputtā raññā pesitakammakārā viya hutvā yāgukhajjakādīni gahetvā – “kahaṃ,",
  "atk-s0510a:3535_2": "ayyo sīvalī”ti pucchantā gacchanti.",
  "atk-s0510a:3535_3": "Thero sakkārasammānaṃ gāhāpetvā satthu santikaṃ gacchati.",
  "atk-s0510a:3535_4": "Satthā bhikkhusaṅghena saddhiṃ paribhuñji.",
  "atk-s0510a:3535_5": "Imināva niyāmena satthā sakkāraṃ anubhavanto devasikaṃ yojanaparamaṃ gantvā tiṃsayojanikaṃ kantāraṃ atikkamma",
  "atk-s0510a:3535_6": "khadiravaniyarevatattherassa vasanaṭṭhānaṃ patto,",
  "atk-s0510a:3535_7": "thero satthu āgamanaṃ ñatvā attano vasanaṭṭhāne buddhappamukhassa bhikkhusaṅghassa pahonakavihāre dasabalassa",
  "atk-s0510a:3535_8": "gandhakuṭiṃ rattiṭṭhānadivāṭṭhānāni ca iddhiyā māpetvā tathāgatassa paccuggamanaṃ gato.",
  "atk-s0510a:3535_9": "Satthā alaṅkatapaṭiyattena maggena vihāraṃ pāvisi.",
  "atk-s0510a:3535_10": "Atha tathāgate gandhakuṭiṃ paviṭṭhe bhikkhū vassaggena pattasenāsanāni pavisiṃsu.",
  "atk-s0510a:3535_11": "Devatā “akālo āhārassā”ti aṭṭhavidhaṃ pānakaṃ āhariṃsu.",
  "atk-s0510a:3535_12": "Satthā saṅghena saddhiṃ pānakaṃ pivi.",
  "atk-s0510a:3535_13": "Iminā niyāmeneva tathāgatassa sakkārasammānaṃ anubhavantasseva addhamāso atikkanto.",
  "atk-s0510a:3536_0": "Athekacce ukkaṇṭhitabhikkhū ekasmiṃ ṭhāne nisīditvā kathaṃ uppādayiṃsu –",
  "atk-s0510a:3536_1": "“dasabalo ‘mayhaṃ aggasāvakassa kaniṭṭhabhātā’ti vatvā evarūpaṃ navakammikaṃ bhikkhuṃ passituṃ āgato,",
  "atk-s0510a:3536_2": "imassa vihārassa santike jetavanavihāro vā veḷuvanavihārādayo vā kiṃ karissanti?",
  "atk-s0510a:3536_3": "Ayampi bhikkhu evarūpassa navakammassa kārako,",
  "atk-s0510a:3536_4": "kiṃ nāma samaṇadhammaṃ karissatī”ti?",
  "atk-s0510a:3536_5": "Atha satthā cintesi –",
  "atk-s0510a:3536_6": "“mayi idha ciraṃ vasante idaṃ ṭhānaṃ ākiṇṇaṃ bhavissati,",
  "atk-s0510a:3536_7": "āraññakā nāma bhikkhū pavivekatthikā honti,",
  "atk-s0510a:3536_8": "revatassa phāsuvihāro na bhavissatī”ti.",
  "atk-s0510a:3536_9": "Tato therassa divāṭṭhānaṃ gato.",
  "atk-s0510a:3536_10": "Theropi ekakova caṅkamanakoṭiyaṃ ālambanaphalakaṃ nissāya pāsāṇaphalake nisinno satthāraṃ dūratova āgacchantaṃ disvā paccuggantvā vandi.",
  "atk-s0510a:3537_0": "Atha naṃ satthā pucchi – “revata,",
  "atk-s0510a:3537_1": "idaṃ vāḷamigaṭṭhānaṃ,",
  "atk-s0510a:3537_2": "caṇḍānaṃ hatthiassādīnaṃ saddaṃ sutvā kiṃ karosī”ti?",
  "atk-s0510a:3537_3": "“Tesaṃ me, bhante,",
  "atk-s0510a:3537_4": "saddaṃ suṇato araññapīti nāma uppannā”ti.",
  "atk-s0510a:3537_5": "Satthā imasmiṃ ṭhāne revatattherassa pañcahi gāthāsatehi araññānisaṃsaṃ nāma kathetvā punadivase avidūraṭṭhāne",
  "atk-s0510a:3537_6": "piṇḍāya caritvā revatattheraṃ āmantetvā yehi bhikkhūhi therassa avaṇṇo kathito,",
  "atk-s0510a:3537_7": "tesaṃ kattarayaṭṭhiupāhanatelanāḷichattānaṃ pamussanabhāvamakāsi.",
  "atk-s0510a:3537_8": "Te attano parikkhāratthāya nivattā āgatamaggeneva gacchantāpi taṃ ṭhānaṃ sallakkhetuṃ na sakkonti.",
  "atk-s0510a:3537_9": "Paṭhamañhi te alaṅkatapaṭiyattena maggena gantvā,",
  "atk-s0510a:3537_10": "taṃdivasaṃ pana visamamaggena gacchantā tasmiṃ tasmiṃ ṭhāne ukkuṭikaṃ nisīdantā jaṇṇukehi gacchanti.",
  "atk-s0510a:3537_11": "Te gumbe ca gacche ca kaṇḍake ca maddantā attanā vasitasabhāgaṭṭhānaṃ gantvā tasmiṃ tasmiṃ khadirakhāṇuke laggitaṃ attano chattaṃ sañjānanti,",
  "atk-s0510a:3537_12": "upāhanaṃ kattarayaṭṭhiṃ telanāḷiñca sañjānanti.",
  "atk-s0510a:3537_13": "Te tasmiṃ samaye “iddhimā ayaṃ bhikkhū”ti ñatvā attano parikkhāramādāya “dasabalassa paṭiyattasakkāro nāma evarūpo hotī”ti vadantā agamaṃsu.",
  "atk-s0510a:3538_0": "Purato āgate bhikkhū,",
  "atk-s0510a:3538_1": "visākhā upāsikā,",
  "atk-s0510a:3538_2": "attano gehe nisinnakāle pucchi –",
  "atk-s0510a:3538_3": "“manāpaṃ nu kho, bhante,",
  "atk-s0510a:3538_4": "revatassa vasanaṭṭhāna”nti? “Manāpaṃ, upāsike,",
  "atk-s0510a:3538_5": "nandavanacittalatāvanapaṭibhāgaṃ taṃ senāsana”nti.",
  "atk-s0510a:3538_6": "Atha tesaṃ pacchato āgate bhikkhū pucchi – “manāpaṃ, ayyā,",
  "atk-s0510a:3538_7": "revatassa vasanaṭṭhāna”nti?",
  "atk-s0510a:3538_8": "“Mā puccha, upāsike,",
  "atk-s0510a:3538_9": "kathetuṃ ayuttaṭṭhānaṃ,",
  "atk-s0510a:3538_10": "etaṃ ujjaṅgalasakkharapāsāṇavisamakhadiravanaṃ eva,",
  "atk-s0510a:3538_11": "tattha so bhikkhu vasatī”ti.",
  "atk-s0510a:3539_0": "Visākhā purimānaṃ pacchimānañca bhikkhūnaṃ kathaṃ sutvā,",
  "atk-s0510a:3539_1": "“kesaṃ nu kho kathā saccā”ti pacchābhattaṃ gandhamālaṃ ādāya dasabalassa upaṭṭhānaṃ gantvā vanditvā ekamantaṃ nisinnā satthāraṃ pucchi – “bhante,",
  "atk-s0510a:3539_2": "revatattherassa vasanaṭṭhānaṃ ekacce ayyā vaṇṇenti,",
  "atk-s0510a:3539_3": "ekacce nindanti, kimetaṃ,",
  "atk-s0510a:3539_4": "bhante”ti? “Visākhe,",
  "atk-s0510a:3539_5": "ramaṇiyaṃ vā hotu mā vā,",
  "atk-s0510a:3539_6": "yasmiṃ ṭhāne ariyānaṃ cittaṃ ramati,",
  "atk-s0510a:3539_7": "tadeva ṭhānaṃ ramaṇiyaṃ nāmā”ti vatvā imaṃ gāthamāha –",
  "atk-s0510a:3540_0": "“Gāme vā yadi vāraññe, ninne vā yadi vā thale;",
  "atk-s0510a:3541_0": "Yattha arahanto viharanti, taṃ bhūmirāmaṇeyyaka”nti. ;",
  "atk-s0510a:3542_0": "Aparabhāge bhagavā ariyagaṇamajjhe nisinno theraṃ “etadaggaṃ,",
  "atk-s0510a:3542_1": "bhikkhave,",
  "atk-s0510a:3542_2": "mama sāvakānaṃ bhikkhūnaṃ lābhīnaṃ yadidaṃ,",
  "atk-s0510a:3542_3": "sīvalī”ti etadagge ṭhapesi.",
  "atk-s0510a:3543_0": "54.",
  "atk-s0510a:3543_1": "Athāyasmā sīvalitthero arahattaṃ patvā pattaetadaggaṭṭhāno attano pubbakammaṃ saritvā somanassajāto pubbacaritāpadānaṃ",
  "atk-s0510a:3543_2": "pakāsento padumuttaro nāma jinotiādimāha.",
  "atk-s0510a:3543_3": "Anuttānatthapadavaṇṇanameva karissāma.",
  "atk-s0510a:3544_0": "55. Sīlaṃ tassa asaṅkheyyanti tassa padumuttarassa bhagavato sīlaṃ asaṅkheyyaṃ.",
  "atk-s0510a:3545_0": "“Nava koṭisahassāni, asītisatakoṭiyo;",
  "atk-s0510a:3546_0": "Paññāsasatasahassāni, chattiṃsā ca punāpare.",
  "atk-s0510a:3547_0": "“Ete saṃvaravinayā, sambuddhena pakāsitā;",
  "atk-s0510a:3548_0": "Peyyālamukhena niddiṭṭhā, sikkhāvinayasaṃvare”ti. –",
  "atk-s0510a:3549_0": "Evaṃ vuttasikkhāpadāni bhikkhūnaṃ sāvakapaññattivasena vuttāni.",
  "atk-s0510a:3549_1": "Bhagavato pana sīlaṃ asaṅkheyyameva saṃkhātuṃ gaṇetuṃ asakkuṇeyyanti attho.",
  "atk-s0510a:3549_2": "Samādhivajirūpamo yathā vajiraṃ indanīlamaṇiveḷuriyamaṇiphalikamasāragallādīni ratanāni vijjhati chiddāvachiddaṃ karoti,",
  "atk-s0510a:3549_3": "evameva padumuttarassa bhagavato lokuttaramaggasamādhi paṭipakkhapaccanīkadhamme vijjhati bhindati samucchindatīti attho.",
  "atk-s0510a:3549_4": "Asaṅkheyyaṃ ñāṇavaraṃ tassa buddhassa cattāri saccāni sattatiṃsabodhipakkhiyadhamme saṅkhatāsaṅkhatadhamme",
  "atk-s0510a:3549_5": "ca jānituṃ paṭivijjhituṃ samatthaṃ sayambhūñāṇasabbaññutaññāṇādiñāṇasamūhaṃ asaṅkheyyaṃ,",
  "atk-s0510a:3549_6": "atītānāgatapaccuppannādibhedena saṃkhāvirahitanti attho.",
  "atk-s0510a:3549_7": "Vimutti ca anopamāti saṃkilesehi vimuttattā sotāpattiphalādikā catasso vimuttiyo anupamā upamārahitā “imā viya bhūtā”ti upametuṃ na sakkāti attho.",
  "atk-s0510a:3549_8": "Sesaṃ uttānatthamevāti.",
  "atk-s0510a:3550_0": "Sīvalittheraapadānavaṇṇanā samattā.",
  "atk-s0510a:3551_0": "4. Vaṅgīsattheraapadānavaṇṇanā",
  "atk-s0510a:3552_0": "Catutthāpadāne padumuttaro nāma jinotiādikaṃ āyasmato vaṅgīsattherassa apadānaṃ.",
  "atk-s0510a:3552_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3552_2": "bhagavato kāle haṃsavatīnagare mahābhogakule nibbatto vuddhippatto dhammaṃ sotuṃ gacchantehi nagaravāsīhi",
  "atk-s0510a:3552_3": "saddhiṃ vihāraṃ gantvā dhammaṃ suṇanto satthāraṃ ekabhikkhuṃ paṭibhānavantānaṃ aggaṭṭhāne ṭhapentaṃ disvā",
  "atk-s0510a:3552_4": "satthu adhikārakammaṃ katvā –",
  "atk-s0510a:3552_5": "“ahampi anāgate paṭibhānavantānaṃ aggo bhaveyya”nti patthanaṃ katvā satthārā byākato yāvajīvaṃ kusalaṃ",
  "atk-s0510a:3552_6": "katvā devamanussesu ubhayasampattiyo anubhavitvā imasmiṃ buddhuppāde sāvatthiyaṃ brāhmaṇakule nibbattitvā",
  "atk-s0510a:3552_7": "mātu paribbājikābhāvena aparabhāge paribbājakoti pākaṭo vaṅgīsoti ca laddhanāmo tayo vede uggaṇhitvā",
  "atk-s0510a:3552_8": "tato ācariyaṃ ārādhetvā chavasīsajānanamantaṃ nāma sikkhitvā chavasīsaṃ nakhena ākoṭetvā –",
  "atk-s0510a:3552_9": "“ayaṃ satto asukayoniyaṃ nibbatto”ti jānāti.",
  "atk-s0510a:3553_0": "Brāhmaṇā “ayaṃ amhākaṃ jivikāya maggo”ti vaṅgīsaṃ gahetvā gāmanigamarājadhāniyo vicariṃsu.",
  "atk-s0510a:3553_1": "Vaṅgīso tivassamatthake matānampi sīsaṃ āharāpetvā nakhena ākoṭetvā –",
  "atk-s0510a:3553_2": "“ayaṃ satto asukayoniyaṃ nibbatto”ti vatvā mahājanassa kaṅkhācchedanatthaṃ te te jane āvāhetvā attano attano gatiṃ kathāpeti.",
  "atk-s0510a:3553_3": "Tena tasmiṃ mahājano abhippasīdati.",
  "atk-s0510a:3553_4": "So taṃ nissāya mahājanassa hatthato satampi sahassampi labhati.",
  "atk-s0510a:3553_5": "Brāhmaṇā vaṅgīsaṃ ādāya yathāruci vicariṃsu.",
  "atk-s0510a:3553_6": "Vaṅgīso satthu guṇe sutvā satthāraṃ upasaṅkamitukāmo ahosi.",
  "atk-s0510a:3553_7": "Brāhmaṇā “samaṇo gotamo māyāya taṃ āvaṭṭessatī”ti paṭikkhipiṃsu.",
  "atk-s0510a:3554_0": "Vaṅgīso tesaṃ vacanaṃ anādiyitvā,",
  "atk-s0510a:3554_1": "satthu santikaṃ gantvā,",
  "atk-s0510a:3554_2": "paṭisanthāraṃ katvā,",
  "atk-s0510a:3554_3": "ekamantaṃ nisīdi.",
  "atk-s0510a:3554_4": "Satthā taṃ pucchi – “vaṅgīsa,",
  "atk-s0510a:3554_5": "kiñci sippaṃ jānātī”ti? “Āma,",
  "atk-s0510a:3554_6": "bho gotama,",
  "atk-s0510a:3554_7": "chavasīsamantaṃ nāmekaṃ jānāmi,",
  "atk-s0510a:3554_8": "tena tivassamatthake matānampi sīsaṃ nakhena ākoṭetvā nibbattaṭṭhānaṃ jānāmī”ti.",
  "atk-s0510a:3554_9": "Atha satthā tassa ekaṃ niraye nibbattassa sīsaṃ,",
  "atk-s0510a:3554_10": "ekaṃ manussesu,",
  "atk-s0510a:3554_11": "ekaṃ devesu,",
  "atk-s0510a:3554_12": "ekaṃ parinibbutassa sīsaṃ āharāpetvā dassesi.",
  "atk-s0510a:3554_13": "So paṭhamasīsaṃ ākoṭetvā,",
  "atk-s0510a:3554_14": "“bho gotama,",
  "atk-s0510a:3554_15": "ayaṃ satto niraye nibbatto”ti āha.",
  "atk-s0510a:3554_16": "Sādhu vaṅgīsa,",
  "atk-s0510a:3554_17": "suṭṭhu tayā diṭṭhaṃ,",
  "atk-s0510a:3554_18": "“ayaṃ satto kuhiṃ nibbatto”ti pucchi.",
  "atk-s0510a:3554_19": "“Manussaloke”ti.",
  "atk-s0510a:3554_20": "“Ayaṃ kuhi”nti?",
  "atk-s0510a:3554_21": "“Devaloke”ti.",
  "atk-s0510a:3554_22": "Tiṇṇannampi nibbattaṭṭhānaṃ kathesi.",
  "atk-s0510a:3554_23": "Parinibbutassa pana sīsaṃ nakhena ākoṭento neva antaṃ na koṭiṃ passi.",
  "atk-s0510a:3554_24": "Atha naṃ satthā “na sakkosi,",
  "atk-s0510a:3554_25": "vaṅgīsā”ti pucchi.",
  "atk-s0510a:3554_26": "“Passatha,",
  "atk-s0510a:3554_27": "bho gotama,",
  "atk-s0510a:3554_28": "upaparikkhāmi tāvāti punappunaṃ parivattetvāpi bāhirakamantena khīṇāsavassa sīsaṃ jānituṃ na sakkoti.",
  "atk-s0510a:3554_29": "Athassa matthakato sedo mucci.",
  "atk-s0510a:3554_30": "So lajjitvā tuṇhī ahosi”.",
  "atk-s0510a:3554_31": "Atha naṃ satthā “kilamasi,",
  "atk-s0510a:3554_32": "vaṅgīsā”ti āha. “Āma,",
  "atk-s0510a:3554_33": "bho gotama,",
  "atk-s0510a:3554_34": "imassa nibbattaṭṭhānaṃ jānituṃ na sakkomi.",
  "atk-s0510a:3554_35": "Sace tumhe jānātha,",
  "atk-s0510a:3554_36": "kathethā”ti. “Vaṅgīsa,",
  "atk-s0510a:3554_37": "ahaṃ etampi jānāmi,",
  "atk-s0510a:3554_38": "ito uttaripi jānāmī”ti vatvā –",
  "atk-s0510a:3555_0": "“Cutiṃ yo vedi sattānaṃ, upapattiñca sabbaso;",
  "atk-s0510a:3556_0": "Asattaṃ sugataṃ buddhaṃ, tamahaṃ brūmi brāhmaṇaṃ.",
  "atk-s0510a:3557_0": "“Yassa gatiṃ na jānanti, devā gandhabbamānusā;",
  "atk-s0510a:3558_0": "Khīṇāsavaṃ arahantaṃ, tamahaṃ brūmi brāhmaṇa”nti. –",
  "atk-s0510a:3559_0": "Imā dve gāthāyo abhāsi.",
  "atk-s0510a:3559_1": "So tena hi,",
  "atk-s0510a:3559_2": "bho gotama,",
  "atk-s0510a:3559_3": "taṃ vijjaṃ me dethāti apacitiṃ dassetvā satthu santike nisīdi.",
  "atk-s0510a:3559_4": "Satthā “amhehi samānaliṅgassa demā”ti āha.",
  "atk-s0510a:3559_5": "Vaṅgīso “yaṃ kiñci katvā mayā imaṃ mantaṃ gahetuṃ vaṭṭatī”ti brāhmaṇe upagantvā āha –",
  "atk-s0510a:3559_6": "“tumhe mayi pabbajante mā cintayittha,",
  "atk-s0510a:3559_7": "ahaṃ mantaṃ uggaṇhitvā sakalajambudīpe jeṭṭhako bhavissāmi,",
  "atk-s0510a:3559_8": "tumhākampi tena bhaddameva bhavissatī”ti so mantatthāya satthu santikaṃ upasaṅkamitvā pabbajjaṃ yāci.",
  "atk-s0510a:3559_9": "Tadā ca thero nigrodhakappo bhagavato santike ṭhito hoti,",
  "atk-s0510a:3559_10": "taṃ bhagavā āṇāpesi –",
  "atk-s0510a:3559_11": "“nigrodhakappa,",
  "atk-s0510a:3559_12": "imaṃ pabbājehī”ti.",
  "atk-s0510a:3559_13": "Thero satthu āṇāya taṃ pabbājetvā “mantaparivāraṃ tāva uggaṇhāhī”ti dvattiṃsākārakammaṭṭhānaṃ vipassanākammaṭṭhānañca ācikkhi.",
  "atk-s0510a:3559_14": "So dvattiṃsākārakammaṭṭhānaṃ sajjhāyantova vipassanāya kammaṭṭhānaṃ paṭṭhapesi.",
  "atk-s0510a:3559_15": "Brāhmaṇā taṃ upasaṅkamitvā – “kiṃ,",
  "atk-s0510a:3559_16": "bho vaṅgīsa,",
  "atk-s0510a:3559_17": "samaṇassa gotamassa santike sippaṃ uggahita”nti pucchiṃsu.",
  "atk-s0510a:3559_18": "“Āma sikkhitaṃ”.",
  "atk-s0510a:3559_19": "“Tena hi ehi gamissāmā”ti.",
  "atk-s0510a:3559_20": "“Kiṃ sippasikkhanena,",
  "atk-s0510a:3559_21": "gacchatha tumhe na mayhaṃ tumhehi kattabbakicca”nti.",
  "atk-s0510a:3559_22": "Brāhmaṇā “tvampi dāni samaṇassa gotamassa vasaṃ āpanno,",
  "atk-s0510a:3559_23": "māyāya āvaṭṭito,",
  "atk-s0510a:3559_24": "kiṃ mayaṃ tava santike karissāmā”ti āgatamaggeneva pakkamiṃsu.",
  "atk-s0510a:3559_25": "Vaṅgīso vipassanaṃ vaḍḍhetvā arahattaṃ sacchākāsi.",
  "atk-s0510a:3560_0": "96.",
  "atk-s0510a:3560_1": "Evaṃ thero arahattaṃ patvā attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādimāha.",
  "atk-s0510a:3560_2": "Anuttānatthameva vaṇṇayissāma.",
  "atk-s0510a:3561_0": "99.",
  "atk-s0510a:3561_1": "Pabhāhi anurañjantoti so padumuttaro bhagavā nīlapītādichabbaṇṇapabhāhi raṃsīhi anurañjanto jalanto sobhayamāno vijjotamānoti attho.",
  "atk-s0510a:3561_2": "Veneyyapadumāni soti padumuttarasūriyo attano vacanasaṅkhātena sūriyaraṃsiyā veneyyajanasaṅkhātapadumāni",
  "atk-s0510a:3561_3": "visesena bodhento pabodhento arahattamaggādhigamena phullitāni karotīti attho.",
  "atk-s0510a:3562_0": "100. Vesārajjehi sampannoti –",
  "atk-s0510a:3563_0": "“Antarāye ca niyyāne, buddhatte āsavakkhaye;",
  "atk-s0510a:3564_0": "Etesu catuṭṭhānesu, buddho suṭṭhu visārado”ti. –",
  "atk-s0510a:3565_0": "Evaṃ vuttacatuvesārajjañāṇehi sampanno samaṅgībhūto samannāgatoti attho.",
  "atk-s0510a:3566_0": "105.",
  "atk-s0510a:3566_1": "Vāgīso vādisūdanoti vādīnaṃ paṇḍitajanānaṃ īso padhāno “vādīso”ti vattabbe da-",
  "atk-s0510a:3566_2": "kārassa ga-",
  "atk-s0510a:3566_3": "kāraṃ katvā evaṃ vuttanti daṭṭhabbaṃ.",
  "atk-s0510a:3566_4": "Sakatthaparatthavādaṃ sūdati paggharāpeti pākaṭaṃ karotīti vādisūdano.",
  "atk-s0510a:3567_0": "110.",
  "atk-s0510a:3567_1": "Māramasanāti khandhamārādayo pañcamāre masati parāmasati viddhaṃsetīti māramasano.",
  "atk-s0510a:3567_2": "Diṭṭhisūdanāti vohāraparamatthasaṅkhātaṃ diṭṭhidassanaṃ sūdati paggharaṃ dīpetīti diṭṭhisūdano.",
  "atk-s0510a:3568_0": "111.",
  "atk-s0510a:3568_1": "Vissāmabhūmi santānanti sakalasaṃsārasāgare santānaṃ kilamantānaṃ sotāpattimaggādiadhigamāpanena vissamabhūmi",
  "atk-s0510a:3568_2": "vissamaṭṭhānaṃ vūpasamanaṭṭhānanti attho.",
  "atk-s0510a:3569_0": "132.",
  "atk-s0510a:3569_1": "Tatohaṃ vihatārambhoti tato paccekabuddhassa sarīradassanena ahaṃ vihatārambho vinaṭṭhasārambho,",
  "atk-s0510a:3569_2": "vinaṭṭhamāno nimmado hutvā pabbajjaṃ saṃ suṭṭhu yāciṃ saṃyāciṃ ārocesinti attho.",
  "atk-s0510a:3569_3": "Sesaṃ suviññeyyamevāti.",
  "atk-s0510a:3570_0": "Vaṅgīsattheraapadānavaṇṇanā samattā.",
  "atk-s0510a:3571_0": "5. Nandakattheraapadānavaṇṇanā",
  "atk-s0510a:3572_0": "Pañcamāpadāne padumuttaro nāma jinotiādikaṃ āyasmato nandakattherassa apadānaṃ.",
  "atk-s0510a:3572_1": "Ayampi purimabuddhesu katādhikārotiādi sabbaṃ pāṭhānusārena suviññeyyamevāti.",
  "atk-s0510a:3573_0": "Nandakattheraapadānavaṇṇanā samattā.",
  "atk-s0510a:3574_0": "6. Kāḷudāyittheraapadānavaṇṇanā",
  "atk-s0510a:3575_0": "Chaṭṭhāpadāne padumuttaro nāma jinotiādikaṃ āyasmato kāḷudāyittherassa apadānaṃ.",
  "atk-s0510a:3575_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3575_2": "bhagavato kāle haṃsavatīnagare kulagehe nibbatto viññutaṃ patto satthu dhammadesanaṃ suṇanto satthāraṃ",
  "atk-s0510a:3575_3": "ekaṃ bhikkhuṃ kulappasādakānaṃ aggaṭṭhāne ṭhapentaṃ disvā tajjaṃ abhinīhārakammaṃ katvā taṃ ṭhānantaraṃ patthesi.",
  "atk-s0510a:3575_4": "Satthāpi byākāsi.",
  "atk-s0510a:3575_5": "So yāvajīvaṃ kusalaṃ katvā devamanussesu saṃsaranto amhākaṃ bodhisattassa mātukucchiyaṃ paṭisandhiggahaṇadivase",
  "atk-s0510a:3575_6": "devalokato cavitvā kapilavatthusmiṃyeva amaccakule paṭisandhiṃ gaṇhi.",
  "atk-s0510a:3575_7": "Bodhisattena saha ekadivaseyeva jāto,",
  "atk-s0510a:3575_8": "taṃdivasaṃyeva naṃ dukūlacumbaṭakena nipajjāpetvā bodhisattassa upaṭṭhānaṃ nayiṃsu.",
  "atk-s0510a:3575_9": "Bodhisattena hi saddhiṃ bodhirukkho,",
  "atk-s0510a:3575_10": "rāhulamātā,",
  "atk-s0510a:3575_11": "cattāro nidhī,",
  "atk-s0510a:3575_12": "ārohaniyahatthī, kaṇḍako, channo,",
  "atk-s0510a:3575_13": "kāḷudāyīti ime satta ekadivase jātattā sahajātā nāma ahesuṃ.",
  "atk-s0510a:3575_14": "Athassa nāmaggahaṇadivase sakalanagarassa udaggacittadivase jātattā udāyītveva nāmaṃ kariṃsu.",
  "atk-s0510a:3575_15": "Thokaṃ kāḷadhātukattā pana kāḷudāyīti paññāyittha.",
  "atk-s0510a:3575_16": "So bodhisattena saddhiṃ kumārakīḷaṃ kīḷanto vuddhiṃ agamāsi.",
  "atk-s0510a:3576_0": "Aparabhāge lokanāthe mahābhinikkhamanaṃ nikkhamitvā anukkamena sabbaññutaṃ patvā pavattitavaradhammacakke",
  "atk-s0510a:3576_1": "rājagahaṃ upanissāya veḷuvane viharante suddhodanamahārājā taṃ pavattiṃ sutvā purisasahassaparivāraṃ",
  "atk-s0510a:3576_2": "ekaṃ amaccaṃ “puttaṃ me idhānehī”ti pesesi.",
  "atk-s0510a:3576_3": "So satthu dhammadesanāvelāyaṃ satthu santikaṃ gantvā parisapariyante ṭhito dhammaṃ sutvā saparivāro arahattaṃ pāpuṇi.",
  "atk-s0510a:3576_4": "Atha ne satthā “etha,",
  "atk-s0510a:3576_5": "bhikkhavo”ti hatthaṃ pasāresi.",
  "atk-s0510a:3576_6": "Sabbe taṃkhaṇaṃyeva iddhimayapattacīvaradharā vassasaṭṭhikattherā viya ahesuṃ.",
  "atk-s0510a:3576_7": "Arahattappattato paṭṭhāya ariyā nāma majjhattāva honti,",
  "atk-s0510a:3576_8": "tasmā raññā pesitasāsanaṃ dasabalassa nārocesi.",
  "atk-s0510a:3576_9": "Rājā neva gato āgacchati,",
  "atk-s0510a:3576_10": "na sāsanaṃ suyyatīti aparampi amaccaṃ purisasahassaparivāraṃ pesesi.",
  "atk-s0510a:3576_11": "Tasmimpi tathā paṭipanne aparampīti etena nayena navapurisasahassaparivāre nava amacce pesesi.",
  "atk-s0510a:3576_12": "Sabbe gantvā arahattaṃ patvā tuṇhībhūtā ahesuṃ.",
  "atk-s0510a:3577_0": "Atha rājā cintesi –",
  "atk-s0510a:3577_1": "“ettakā janā mayi sinehābhāvena dasabalassa idhāgamanatthāya na kiñci kathayiṃsu,",
  "atk-s0510a:3577_2": "ayaṃ kho pana udāyī dasabalena samavayo sahapaṃsukīḷiko,",
  "atk-s0510a:3577_3": "mayi ca sinehavā,",
  "atk-s0510a:3577_4": "imaṃ pesessāmī”ti.",
  "atk-s0510a:3577_5": "Atha taṃ pakkosāpetvā, “tāta,",
  "atk-s0510a:3577_6": "tvaṃ purisasahassaparivāro gantvā dasabalaṃ idhānehī”ti vatvā pesesi.",
  "atk-s0510a:3577_7": "So pana gacchanto “sacāhaṃ, deva,",
  "atk-s0510a:3577_8": "pabbajituṃ labhissāmi,",
  "atk-s0510a:3577_9": "evāhaṃ bhagavantaṃ idhānessāmī”ti vatvā raññā “pabbajitopi mama puttaṃ dassehī”ti vutto rājagahaṃ gantvā",
  "atk-s0510a:3577_10": "satthu dhammadesanāvelāya parisapariyante ṭhito dhammaṃ sutvā saparivāro arahattaṃ patvā ehibhikkhubhāve",
  "atk-s0510a:3577_11": "patiṭṭhāsi.",
  "atk-s0510a:3577_12": "So arahattaṃ patvā –",
  "atk-s0510a:3577_13": "“na tāvāyaṃ dasabalassa kulanagaraṃ gantuṃ kālo,",
  "atk-s0510a:3577_14": "vassante pana upagate pabbatesu vanasaṇḍesu haritatiṇasañchannāya bhūmiyā gamanakālo bhavissatī”ti gamanakālaṃ",
  "atk-s0510a:3577_15": "āgamento vassante sampatte satthu kulanagaraṃ gantuṃ gamanavaṇṇaṃ saṃvaṇṇesi.",
  "atk-s0510a:3577_16": "Vuttañcetaṃ theragāthāya –",
  "atk-s0510a:3578_0": "“Aṅgārino dāni dumā bhadante, phalesino chadanaṃ vippahāya;",
  "atk-s0510a:3579_0": "Te accimantova pabhāsayanti, samayo mahāvīra bhāgī rasānaṃ.",
  "atk-s0510a:3580_0": "“Dumāni phullāni manoramāni, samantato sabbadisā pavanti;",
  "atk-s0510a:3581_0": "Pattaṃ pahāya phalamāsasānā, kālo ito pakkamanāya vīra.",
  "atk-s0510a:3582_0": "“Nevātisītaṃ na panātiuṇhaṃ, sukhā utu addhaniyā bhadante;",
  "atk-s0510a:3583_0": "Passantu taṃ sākiyā koḷiyā ca, pacchāmukhaṃ rohiniyaṃ tarantaṃ.",
  "atk-s0510a:3584_0": "“Āsāya kasate khettaṃ, bījaṃ āsāya vappati;",
  "atk-s0510a:3585_0": "Āsāya vāṇijā yanti, samuddaṃ dhanahārakā;",
  "atk-s0510a:3586_0": "Yāya āsāya tiṭṭhāmi, sā me āsā samijjhatu.",
  "atk-s0510a:3587_0": "“Nātisītaṃ nātiuṇhaṃ, nātidubbhikkhachātakaṃ;",
  "atk-s0510a:3588_0": "Saddalā haritā bhūmi, esa kālo mahāmuni. ;",
  "atk-s0510a:3589_0": "“Punappunañceva vapanti bījaṃ, punappunaṃ vassati devarājā;",
  "atk-s0510a:3590_0": "Punappunaṃ khettaṃ kasanti kassakā, punappunaṃ dhaññamupeti raṭṭhaṃ.",
  "atk-s0510a:3591_0": "“Punappunaṃ yācanakā caranti, punappunaṃ dānapatī dadanti;",
  "atk-s0510a:3592_0": "Punappunaṃ dānapatī daditvā, punappunaṃ saggamupenti ṭhānaṃ.",
  "atk-s0510a:3593_0": "“Vīro have sattayugaṃ puneti; Yasmiṃ kule jāyati bhūripañño;",
  "atk-s0510a:3594_0": "Maññāmahaṃ sakkati devadevo, tayā hi jāto muni saccanāmo.",
  "atk-s0510a:3595_0": "“Suddhodano nāma pitā mahesino, buddhassa mātā pana māyanāmā;",
  "atk-s0510a:3596_0": "Yā bodhisattaṃ parihariya kucchinā, kāyassa bhedā tidivamhi modati.",
  "atk-s0510a:3597_0": "“Sā gotamī kālakatā ito cutā, dibbehi kāmehi samaṅgibhūtā;",
  "atk-s0510a:3598_0": "Sā modati kāmaguṇehi pañcahi, parivāritā devagaṇehi tehi.",
  "atk-s0510a:3599_0": "“Buddhassa puttomhi asayhasāhino, aṅgīrasassappaṭimassa tādino;",
  "atk-s0510a:3600_0": "Pitupitā mayhaṃ tuvaṃsi sakka, dhammena me gotama ayyakosī”ti. ;",
  "atk-s0510a:3601_0": "“Ambā panasā kapiṭṭhā ca, pupphapallavalaṅkatā;",
  "atk-s0510a:3602_0": "Dhuvapphalāni savanti, khuddāmadhukakūpamā;",
  "atk-s0510a:3603_0": "Sevamāno ubho passe, gantukālo mahāyassa.",
  "atk-s0510a:3604_0": "“Jambū sumadhurā nīpā, madhugaṇḍidivapphalā;",
  "atk-s0510a:3605_0": "Tā ubhosu pajjotanti, gantukālo mahāyasa.",
  "atk-s0510a:3606_0": "“Tiṇḍukāni piyālāni, soṇṇavaṇṇā manoramā;",
  "atk-s0510a:3607_0": "Khuddakappaphalā niccaṃ, gantukālo mahāyasa.",
  "atk-s0510a:3608_0": "“Kadalī pañcamocci ca, supakkaphalabhūsitā;",
  "atk-s0510a:3609_0": "Ubhopassesu lambanti, gantukālo mahāyasa.",
  "atk-s0510a:3610_0": "“Madhupphaladharā niccaṃ, morarukkhā manoramā;",
  "atk-s0510a:3611_0": "Khuddakappaphalā niccaṃ, gantukālo mahāyasa.",
  "atk-s0510a:3612_0": "“Hintālatālapantī ca, rajatakkhandhova jotare;",
  "atk-s0510a:3613_0": "Supakkaphalasañchannā, khuddakappā madhussavā;",
  "atk-s0510a:3614_0": "Phalāni tāni khādante, gantukālo mahāyasa.",
  "atk-s0510a:3615_0": "“Udumbarāruṇāvaṇṇā, sadāsumadhurapphalā;",
  "atk-s0510a:3616_0": "Ubhopassesu lambanti, gantukālo mahāyasa.",
  "atk-s0510a:3617_0": "“Itthambhūtā anekā te, nānāphaladharā dumā;",
  "atk-s0510a:3618_0": "Ubhopassesu lambanti, gantukālo mahāyasa.",
  "atk-s0510a:3619_0": "“Campakā salaḷā nāgā, sugandhā māluteritā;",
  "atk-s0510a:3620_0": "Supupphitaggā jotanti, sugandhenābhipūjayuṃ;",
  "atk-s0510a:3621_0": "Sādarā vinatāneva, gantukālo mahāyasa.",
  "atk-s0510a:3622_0": "“Punnāgā giripunnāgā, pupphitā dharaṇīruhā;",
  "atk-s0510a:3623_0": "Supupphitaggā jotanti, sugandhenābhipūjayuṃ;",
  "atk-s0510a:3624_0": "Sādarā vinatuggaggā, gantukālo mahāyasa.",
  "atk-s0510a:3625_0": "“Asokā koviḷārā ca, somanassakarā varā;",
  "atk-s0510a:3626_0": "Sugandhā kaṇṇikā bandhā, rattavaṇṇehi bhūsitā;",
  "atk-s0510a:3627_0": "Sādarā vinatuggaggā, samayo te mahāyasa.",
  "atk-s0510a:3628_0": "“Kaṇṇikārā phullitā niccaṃ, sovaṇṇaraṃsijotakā;",
  "atk-s0510a:3629_0": "Dibbagandhā pavāyanti, disā sabbāni sobhayaṃ;",
  "atk-s0510a:3630_0": "Sādarā vinatāneva, samayo te mahāyasa.",
  "atk-s0510a:3631_0": "“Supattā gandhasampannā, ketakī dhanuketakī;",
  "atk-s0510a:3632_0": "Sugandhā sampavāyanti, disā sabbābhigandhino;",
  "atk-s0510a:3633_0": "Sādarā pūjayantāva, samayo te mahāyasa.",
  "atk-s0510a:3634_0": "“Mallikā jātisumanā, sugandhā khuddamallikā;",
  "atk-s0510a:3635_0": "Disā sabbā pavāyanti, ubho magge pasobhayaṃ;",
  "atk-s0510a:3636_0": "Sādarā te palambanti, samayo te mahāyasa.",
  "atk-s0510a:3637_0": "“Sindhuvārā sītagandhā, sugandhā māluteritā;",
  "atk-s0510a:3638_0": "Disā sabbābhipūjentā, ubho magge pasobhayaṃ;",
  "atk-s0510a:3639_0": "Sādarā vinatuggaggā, samayo te mahāyasa.",
  "atk-s0510a:3640_0": "“Sīhā kesarasīhā ca, catuppadanisevitā;",
  "atk-s0510a:3641_0": "Acchambhītā surāpāne, migarājā patāpino.",
  "atk-s0510a:3642_0": "“Sīhanādena pūjenti, sādarā te migābhibhū;",
  "atk-s0510a:3643_0": "Maggamhi ubhato vūḷhā, samayo te mahāyasa.",
  "atk-s0510a:3644_0": "“Byagghā sindhavā nakulā, sādhurūpā bhayānakā;",
  "atk-s0510a:3645_0": "Ākāse sampatantāva, nibbhītā yena kenaci;",
  "atk-s0510a:3646_0": "Tehi te sādarā natā, samayo te mahāyasa.",
  "atk-s0510a:3647_0": "“Tidhā pabhinnā chaddantā, surūpā sussarā subhā;",
  "atk-s0510a:3648_0": "Sattappatiṭṭhitaṅgā te, ubho maggesu kūjino;",
  "atk-s0510a:3649_0": "Sādarā hāsamānāva, samayo te mahāyasa.",
  "atk-s0510a:3650_0": "“Migā varāhā pasadā, citrāsāvayavā subhā;",
  "atk-s0510a:3651_0": "Ārohapariṇāhena, surūpā aṅgasaṃyutā;",
  "atk-s0510a:3652_0": "Ubho magge gāyamānāva, samayo te mahāyasa.",
  "atk-s0510a:3653_0": "“Gokaṇṇā sarabhā rurū, ārohapariṇāhino;",
  "atk-s0510a:3654_0": "Surūpā aṅgasampannā, sevamānāva accharuṃ;",
  "atk-s0510a:3655_0": "Sevamānā tehi tadā, samayo te mahāyasa.",
  "atk-s0510a:3656_0": "“Dīpī acchā taracchā ca, tudarā varuṇā sadā;",
  "atk-s0510a:3657_0": "Te dāni sikkhitā sabbe, mettāya tava tādino;",
  "atk-s0510a:3658_0": "Te paccasevakā addhā, samayo te mahāyasa.",
  "atk-s0510a:3659_0": "“Sasā siṅgālā nakulā, kalandakāḷakā bahū;",
  "atk-s0510a:3660_0": "Kasturā sūrā gandhā te, kevalā gāyamānāva.",
  "atk-s0510a:3661_0": "Samayo te mahāyasa;",
  "atk-s0510a:3662_0": "“Mayūrā nīlagīvā te, susikhā subhapakkhikā;",
  "atk-s0510a:3663_0": "Supiñchā te sunādā ca, veḷuriyamaṇisannibhā;",
  "atk-s0510a:3664_0": "Nādaṃ karontā pūjenti, kālo te pitudassane.",
  "atk-s0510a:3665_0": "“Suvaṇṇacitrahaṃsā ca, javahaṃsā vihācarā;",
  "atk-s0510a:3666_0": "Te sabbe āsayā chuddhā, jinadassanabyāvaṭā;",
  "atk-s0510a:3667_0": "Madhurassarena kūjanti, kālo te pitudassane.",
  "atk-s0510a:3668_0": "“Haṃsā koñcā sunadā te, cakkavākā nadīcarā;",
  "atk-s0510a:3669_0": "Bakā balākā rucirā, jalakākā sarakukkuṭā;",
  "atk-s0510a:3670_0": "Sādarābhinādino ete, kālo te pitudassane.",
  "atk-s0510a:3671_0": "“Citrā surūpā sussarā, sāḷikā suvataṇḍikā;",
  "atk-s0510a:3672_0": "Rukkhaggā sampatantā te, ubho maggesu kūjino;",
  "atk-s0510a:3673_0": "Tesu tesu nikūjanti, kālo te pitudassane.",
  "atk-s0510a:3674_0": "“Kokilā sakalā citrā, sadā mañjussarā varā;",
  "atk-s0510a:3675_0": "Vimhāpitā te janataṃ, saddhimittādike surā;",
  "atk-s0510a:3676_0": "Sarehi pūjayantāva, kālo te pitudassane.",
  "atk-s0510a:3677_0": "“Bhiṅkā kurarā sārā, pūritā kānane sadā;",
  "atk-s0510a:3678_0": "Ninnādayantā pavanaṃ, aññamaññasamaṅgino;",
  "atk-s0510a:3679_0": "Gāyamānā sareneva, kālo te pitudassane.",
  "atk-s0510a:3680_0": "“Tittirā susarā sārā, susarā vanakukkuṭā;",
  "atk-s0510a:3681_0": "Mañjussarā rāmaṇeyyā, kālo te pitudassane.",
  "atk-s0510a:3682_0": "“Setavālukasañchannā, supatitthā manoramā;",
  "atk-s0510a:3683_0": "Madhurodakasampuṇṇā, sarā jotanti te sadā;",
  "atk-s0510a:3684_0": "Tattha nhatvā pivitvā ca, samayo te ñātidassane.",
  "atk-s0510a:3685_0": "“Kumbhīrāmakarākiṇṇā, valayā muñjarohitā;",
  "atk-s0510a:3686_0": "Macchakacchapabyāviddhā, sarā sītodakā subhā;",
  "atk-s0510a:3687_0": "Tattha nhatvā pivitvā ca, samayo te ñātidassane.",
  "atk-s0510a:3688_0": "“Nīluppalasamākiṇṇā, tathā rattuppalehi ca;",
  "atk-s0510a:3689_0": "Kumuduppalasaṃkiṇṇā, sarā sobhantinekadhā;",
  "atk-s0510a:3690_0": "Tattha sītalakā toyā, samayo te ñātidassane.",
  "atk-s0510a:3691_0": "“Puṇḍarīkehi sañchannā, padumehi samohatā;",
  "atk-s0510a:3692_0": "Ubho maggesu sobhanti, pokkharañño tahiṃ tahiṃ;",
  "atk-s0510a:3693_0": "Tatthodakāni nhāyanti, samayo te ñātidassane.",
  "atk-s0510a:3694_0": "“Setapulinasaṃkiṇṇā, supatitthā manoramā;",
  "atk-s0510a:3695_0": "Sītodakamahoghehi, sampuṇṇā tā nadī subhā;",
  "atk-s0510a:3696_0": "Ubho maggehi sandanti, samayo te ñātidassane.",
  "atk-s0510a:3697_0": "“Maggassa ubhatopasse, gāmanigamasamākulā;",
  "atk-s0510a:3698_0": "Saddhā pasannā janatā, ratanattayamāmakā;",
  "atk-s0510a:3699_0": "Tesaṃ sampuṇṇasaṅkappo, samayo te ñātidassane.",
  "atk-s0510a:3700_0": "“Tesu tesu padesesu, devā mānussakā ubho;",
  "atk-s0510a:3701_0": "Gandhamālābhipūjenti, samayo te ñātidassane”ti.",
  "atk-s0510a:3702_0": "Evaṃ thero saṭṭhimattāhi gāthāhi satthu gamanavaṇṇaṃ saṃvaṇṇesi.",
  "atk-s0510a:3702_1": "Atha kho bhagavā “kāḷudāyī mama gamanaṃ pattheti,",
  "atk-s0510a:3702_2": "pūressāmissa saṅkappa”nti tattha gamane bahūnaṃ visesādhigamaṃ disvā vīsatisahassakhīṇāsavaparivuto rājagahato",
  "atk-s0510a:3702_3": "aturitacārikāvasena vuttappakāraphalāphale anubhavanto dvipadacatuppadādisamūhānaṃ sevanapūjāya pūjiyamāno",
  "atk-s0510a:3702_4": "vuttappakārasugandhapupphagandhehi gandhiyamāno gāmanigamavāsīnaṃ saṅgahaṃ kurumāno kapilavatthugāmimaggaṃ",
  "atk-s0510a:3702_5": "paṭipajji.",
  "atk-s0510a:3702_6": "Thero iddhiyā kapilavatthuṃ gantvā rañño purato ākāse ṭhito adiṭṭhapubbaṃ vesaṃ disvā, raññā –",
  "atk-s0510a:3702_7": "“kosi tva”nti pucchito “sace amaccaputtaṃ tayā bhagavato santike pesitaṃ na jānāsi,",
  "atk-s0510a:3702_8": "evaṃ jānāhī”ti vadanto –",
  "atk-s0510a:3703_0": "“Buddhassa puttomhi asayhasāhino, aṅgīrasassappaṭimassa tādino;",
  "atk-s0510a:3704_0": "Pitupitā mayhaṃ tuvaṃsi sakka, dhammena me gotama ayyakosī”ti. – gāthamāha;",
  "atk-s0510a:3705_0": "Tattha buddhassa puttomhīti sabbaññubuddhassa ure vāyāmajanitāhi dhammadesanāhi jātatāya orasaputto amhi.",
  "atk-s0510a:3705_1": "Asayhasāhinoti abhisambodhito pubbe ṭhapetvā mahābodhisattaṃ aññehi sahituṃ asakkuṇeyyattā asayhassa sakalabodhisambhārassa,",
  "atk-s0510a:3705_2": "mahākaruṇākarassa ca sahanato tato parampi aññehi sahituṃ abhibhavituṃ asakkuṇeyyattā asayhānaṃ pañcannaṃ",
  "atk-s0510a:3705_3": "mārānaṃ sahanato abhibhavanato āsayānusayacaritādhimuttiādivibhāgāvabodhena yathārahaṃ veneyyānaṃ diṭṭhadhammikasamparāyikaparamatthehi",
  "atk-s0510a:3705_4": "anusāsanīsaṅkhātassa aññehi asayhassa buddhakiccassa sahanato tattha vā sādhukārībhāvato asayhasāhino.",
  "atk-s0510a:3705_5": "Aṅgīrasassāti aṅgīkatasīlādisampattikassa.",
  "atk-s0510a:3705_6": "“Aṅgamaṅgehi niccharaṇakaobhāsassā”ti apare.",
  "atk-s0510a:3705_7": "Keci pana “aṅgīraso siddhatthoti imāni dve nāmāni pitarāyeva gahitānī”ti vadanti.",
  "atk-s0510a:3705_8": "Appaṭimassāti anupamassa iṭṭhādīsu tādilakhaṇasampattiyā tādino.",
  "atk-s0510a:3705_9": "Pitupitā mayhaṃ tuvaṃsīti ariyajātivasena mayhaṃ pitu sammāsambuddhassa lokavohāravasena tvaṃ pitā asi.",
  "atk-s0510a:3705_10": "Sakkāti vaṃsena rājānaṃ ālapati.",
  "atk-s0510a:3705_11": "Dhammenāti sabhāvena ariyajātilokiyajātīhi dvinnaṃ jātīnaṃ sabhāvasamodhānena.",
  "atk-s0510a:3705_12": "Gotamāti gottena rājānaṃ ālapati.",
  "atk-s0510a:3705_13": "Ayyakosīti pitāmaho ahosi.",
  "atk-s0510a:3705_14": "Ettha ca “buddhassa puttomhī”tiādiṃ vadanto thero aññaṃ byākāsi.",
  "atk-s0510a:3706_0": "Evaṃ pana attānaṃ jānāpetvā haṭṭhatuṭṭhena raññā mahārahe pallaṅke nisīdāpetvā attano paṭiyāditassa nānaggarasabhojanassa",
  "atk-s0510a:3706_1": "pattaṃ pūretvā patte dinne gamanākāraṃ dassesi.",
  "atk-s0510a:3706_2": "“Kasmā gantukāmattha,",
  "atk-s0510a:3706_3": "bhuñjathā”ti vutte,",
  "atk-s0510a:3706_4": "satthu santikaṃ gantvā bhuñjissāmīti.",
  "atk-s0510a:3706_5": "Kahaṃ pana satthāti?",
  "atk-s0510a:3706_6": "Vīsatisahassabhikkhuparivāro tumhākaṃ dassanatthāya maggaṃ paṭipannoti.",
  "atk-s0510a:3706_7": "Tumhe imaṃ piṇḍapātaṃ bhuñjatha,",
  "atk-s0510a:3706_8": "aññaṃ bhagavato haratha.",
  "atk-s0510a:3706_9": "Yāva ca mama putto imaṃ nagaraṃ pāpuṇāti,",
  "atk-s0510a:3706_10": "tāvassa itoyeva piṇḍapātaṃ harathāti.",
  "atk-s0510a:3706_11": "Thero bhattakiccaṃ katvā rañño ca parisāya ca dhammaṃ desetvā satthu āgamanato puretarameva rājanivesanaṃ",
  "atk-s0510a:3706_12": "ratanattayaguṇesu abhippasannaṃ karonto sabbesaṃ passantānaṃyeva satthu āharitabbabhattapuṇṇaṃ pattaṃ",
  "atk-s0510a:3706_13": "ākāse vissajjetvā sayampi vehāsaṃ abbhuggantvā piṇḍapātaṃ upanetvā satthu hatthe ṭhapesi.",
  "atk-s0510a:3706_14": "Satthāpi taṃ piṇḍapātaṃ paribhuñji.",
  "atk-s0510a:3706_15": "Evaṃ saṭṭhiyojanaṃ maggaṃ divase divase yojanaṃ gacchantassa bhagavato rājagehato bhattaṃ āharitvā adāsi.",
  "atk-s0510a:3706_16": "Bhagavā kamena kapilavatthunagaraṃ patvā punadivase rājavīthiyaṃ piṇḍāya carati.",
  "atk-s0510a:3706_17": "Taṃ sutvā suddhodanamahārājā tattha gantvā,",
  "atk-s0510a:3706_18": "“mā evaṃ kattabbaṃ maññi,",
  "atk-s0510a:3706_19": "nayidaṃ rājavaṃsappaveṇī”ti.",
  "atk-s0510a:3706_20": "“Ayaṃ tumhākaṃ, mahārāja, vaṃso,",
  "atk-s0510a:3706_21": "īdiso amhākaṃ pana buddhavaṃso”ti vatvā –",
  "atk-s0510a:3707_0": "“Uttiṭṭhe nappamajjeyya, dhammaṃ sucaritaṃ care;",
  "atk-s0510a:3708_0": "Dhammacārī sukhaṃ seti, asmiṃ loke paramhi ca.",
  "atk-s0510a:3709_0": "“Dhammaṃ care sucaritaṃ, na naṃ duccaritaṃ care;",
  "atk-s0510a:3710_0": "Dhammacārī sukhaṃ seti, asmiṃ loke paramhi cā”ti. –",
  "atk-s0510a:3711_0": "Dhammaṃ desesi.",
  "atk-s0510a:3711_1": "Rājā sotāpattiphale patiṭṭhahi.",
  "atk-s0510a:3711_2": "Tato rājā buddhappamukhaṃ bhikkhusaṅghaṃ nimantetvā sakamandire bhojetvā sampavāretvā bhojanāvasāne dhammapālajātakaṃ",
  "atk-s0510a:3711_3": "sutvā sapariso anāgāmiphale patiṭṭhahi.",
  "atk-s0510a:3711_4": "Aparabhāge setacchattassa heṭṭhā nipannova arahattaṃ patvā parinibbāyi.",
  "atk-s0510a:3712_0": "Tato bhagavā rāhulamātuyā bimbādeviyā pāsādaṃ gantvā tassā dhammaṃ desetvā sokaṃ vinodetvā candakinnarījātakadesanāya",
  "atk-s0510a:3712_1": "pasādaṃ janetvā nigrodhārāmaṃ agamāsi.",
  "atk-s0510a:3712_2": "Atha bimbādevī puttaṃ rāhulakumāraṃ āha – “gaccha,",
  "atk-s0510a:3712_3": "tava pitu santakaṃ dhanaṃ yācāhī”ti.",
  "atk-s0510a:3712_4": "Kumāro “dāyajjaṃ,",
  "atk-s0510a:3712_5": "me samaṇa,",
  "atk-s0510a:3712_6": "dehī”ti vatvā bhagavantaṃ anubandhitvā, “sukhā,",
  "atk-s0510a:3712_7": "te samaṇa,",
  "atk-s0510a:3712_8": "chāyā”ti vadanto gacchati.",
  "atk-s0510a:3712_9": "Taṃ bhagavā nigrodhārāmaṃ netvā “lokutaradāyajjaṃ gaṇhāhī”ti vatvā pabbājesi.",
  "atk-s0510a:3712_10": "Atha bhagavā ariyagaṇamajjhe nisinno “etadaggaṃ,",
  "atk-s0510a:3712_11": "bhikkhave,",
  "atk-s0510a:3712_12": "mama sāvakānaṃ bhikkhūnaṃ kulappasādakānaṃ yadidaṃ kāḷudāyī”ti theraṃ etadagge ṭhapesi.",
  "atk-s0510a:3713_0": "165.",
  "atk-s0510a:3713_1": "Thero pattaetadaggaṭṭhāno attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādigāthāyo abhāsi.",
  "atk-s0510a:3713_2": "Tattha anuttānapadameva vaṇṇayissāma.",
  "atk-s0510a:3714_0": "166.",
  "atk-s0510a:3714_1": "Guṇāguṇavidūti guṇañca aguṇañca guṇāguṇaṃ,",
  "atk-s0510a:3714_2": "vaṇṇāvaṇṇaṃ,",
  "atk-s0510a:3714_3": "kusalākusalaṃ vā taṃ jānātīti guṇāguṇavidū.",
  "atk-s0510a:3714_4": "Kataññūti aññehi kataguṇaṃ jānātīti kataññū,",
  "atk-s0510a:3714_5": "ekadivasampi bhattadānādinā katūpakārassa rajjampi dātuṃ samatthattā kataññū.",
  "atk-s0510a:3714_6": "Katavedīti kataṃ vindati anubhavati sampaṭicchatīti katavedī.",
  "atk-s0510a:3714_7": "Titthe yojeti pāṇineti sabbasatte nibbānapavesanupāye kusalapathe magge dhammadesanāya yojeti sampayojeti patiṭṭhāpetīti attho.",
  "atk-s0510a:3714_8": "Sesaṃ uttānatthameva.",
  "atk-s0510a:3714_9": "Gamanavaṇṇanagāthānamattho theragāthāyaṃ vuttoyevāti.",
  "atk-s0510a:3715_0": "Kāḷudāyittheraapadānavaṇṇanā samattā.",
  "atk-s0510a:3716_0": "7. Abhayattheraapadānavaṇṇanā",
  "atk-s0510a:3717_0": "Sattamāpadāne padumuttaro nāma jinotiādikaṃ āyasmato abhayattherassa apadānaṃ.",
  "atk-s0510a:3717_1": "Ayampi purimajinavaresu katādhikāro tattha tattha bhave vipaṭṭūpanissayāni puññāni upacinanto padumuttarassa",
  "atk-s0510a:3717_2": "bhagavato kāle haṃsavatīnagare brāhmaṇakule nibbatto.",
  "atk-s0510a:3717_3": "So vuddhimanvāya vedaṅgapārago sakaparasamayakusalo ekadivasaṃ satthu dhammadesanaṃ sutvā pasannamānaso bhagavantaṃ gāthāhi thomesi.",
  "atk-s0510a:3717_4": "So tattha yāvatāyukaṃ ṭhatvā puññāni katvā tato cuto devaloke nibbatto aparāparaṃ sugatīsuyevaṃ saṃsaranto",
  "atk-s0510a:3717_5": "imasmiṃ buddhuppāde rājagahe bimbisārarañño putto hutvā nibbatti,",
  "atk-s0510a:3717_6": "abhayotvevassa nāmaṃ kariṃsu.",
  "atk-s0510a:3717_7": "So vayappatto nigaṇṭhehi saddhiṃ vissāsiko hutvā caranto ekadivasaṃ nigaṇṭhena nāṭaputtena satthu vādāropanatthāya",
  "atk-s0510a:3717_8": "pesito nipuṇapañhaṃ pucchitvā nipuṇabyākaraṇaṃ sutvā pasanno satthu santike pabbajitvā kammaṭṭhānānurūpaṃ",
  "atk-s0510a:3717_9": "ñāṇaṃ pesetvā nacirasseva arahattaṃ pāpuṇi.",
  "atk-s0510a:3718_0": "195.",
  "atk-s0510a:3718_1": "So arahattaṃ patvā attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādimāha.",
  "atk-s0510a:3718_2": "Taṃ sabbaṃ suviññeyyamevāti.",
  "atk-s0510a:3719_0": "Abhayattheraapadānavaṇṇanā samattā.",
  "atk-s0510a:3720_0": "8. Lomasakaṅgiyattheraapadānavaṇṇanā",
  "atk-s0510a:3721_0": "Aṭṭhamāpadāne imamhi bhaddake kappetiādikaṃ āyasmato lomasakaṅgiyattherassa apadānaṃ.",
  "atk-s0510a:3721_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto kassapassa",
  "atk-s0510a:3721_2": "bhagavato kāle brāhmaṇakule nibbatto saddho pasanno ahosi.",
  "atk-s0510a:3721_3": "Aparo candano nāma tassa sahāyo cāsi.",
  "atk-s0510a:3721_4": "Te dvepi satthu santike dhammaṃ sutvā pasannamānasā pabbajitvā yāvajīvaṃ sīlaṃ rakkhitvā suparisuddhasīlā",
  "atk-s0510a:3721_5": "tato cutā devaloke nibbattitvā ekaṃ buddhantaraṃ dibbasukhaṃ anubhaviṃsu.",
  "atk-s0510a:3721_6": "Tesu ayaṃ imasmiṃ buddhuppāde sākiyakule nibbattitvā aparo candano devaputto hutvā tāvatiṃsabhavane nibbatti.",
  "atk-s0510a:3721_7": "Atha so sakyakulappasādakena kāḷudāyinā ārādhitena bhagavatā sakyarājūnaṃ mānamaddanāya kataṃ vessantaradhammadesanāyaṃ",
  "atk-s0510a:3721_8": "pokkharavassaiddhipāṭihāriyaṃ disvā pasannamānaso pabbajitvā majjhimanikāye vuttaṃ bhaddekarattasuttantadesanaṃ",
  "atk-s0510a:3721_9": "sutvā araññavāsaṃ vasanto bhaddekarattasuttantadesanānusāsanaṃ saritvā tadanusārena ñāṇaṃ pesetvā kammaṭṭhānaṃ",
  "atk-s0510a:3721_10": "manasi karitvā arahattaṃ pāpuṇi.",
  "atk-s0510a:3722_0": "225.",
  "atk-s0510a:3722_1": "Arahattaṃ patvā attano pubbakammaṃ saritvā sañjātasomanasso pubbacaritāpadānaṃ pakāsento imamhi bhaddake kappetiādimāha.",
  "atk-s0510a:3722_2": "Tattha kappo tāva catubbidho –",
  "atk-s0510a:3722_3": "sārakappo,",
  "atk-s0510a:3722_4": "varakappo,",
  "atk-s0510a:3722_5": "maṇḍakappo,",
  "atk-s0510a:3722_6": "bhaddakappoti.",
  "atk-s0510a:3722_7": "Tesu yasmiṃ kappe eko buddho uppajjati,",
  "atk-s0510a:3722_8": "ayaṃ sārakappo nāma.",
  "atk-s0510a:3722_9": "Yasmiṃ dve vā tayo vā buddhā uppajjanti,",
  "atk-s0510a:3722_10": "ayaṃ varakappo nāma.",
  "atk-s0510a:3722_11": "Yasmiṃ cattāro buddhā uppajjanti,",
  "atk-s0510a:3722_12": "ayaṃ maṇḍakappo nāma.",
  "atk-s0510a:3722_13": "Yasmiṃ pañca buddhā uppajjanti,",
  "atk-s0510a:3722_14": "ayaṃ bhaddakappo nāma.",
  "atk-s0510a:3722_15": "Aññattha pana –",
  "atk-s0510a:3723_0": "“Sārakappo maṇḍakappo, sāramaṇḍakappo tathā;",
  "atk-s0510a:3724_0": "Varakappo bhaddakappo, kappā pañcavidhā siyuṃ.",
  "atk-s0510a:3725_0": "“Eko dve tayo cattāro, pañca buddhā yathākkamaṃ;",
  "atk-s0510a:3726_0": "Etesu pañcakappesu, uppajjanti vināyakā”ti. –",
  "atk-s0510a:3727_0": "Evaṃ pañca kappā vuttā.",
  "atk-s0510a:3727_1": "Tesu ayaṃ kappo “kakusandho koṇāgamano kassapo gotamo metteyyo”ti pañcabuddhapaṭimaṇḍitattā bhaddakappo nāma jāto.",
  "atk-s0510a:3728_0": "Tasmā imasmiṃ bhaddakappamhi kassapo nāyako uppajjīti sambandho. Sesaṃ uttānatthamevāti.",
  "atk-s0510a:3729_0": "Lomasakaṅgiyattheraapadānavaṇṇanā samattā.",
  "atk-s0510a:3730_0": "9. Vanavacchattheraapadānavaṇṇanā",
  "atk-s0510a:3731_0": "Navamāpadāne imamhi bhaddake kappetiādikaṃ āyasmato vanavacchattherassa apadānaṃ.",
  "atk-s0510a:3731_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto kassapassa",
  "atk-s0510a:3731_2": "bhagavato kāle kulagehe nibbatto viññutaṃ patvā satthu dhammadesanaṃ sutvā saddhājāto pabbajitvā parisuddhaṃ",
  "atk-s0510a:3731_3": "brahmacariyaṃ caritvā tato cuto devaloke nibbatto,",
  "atk-s0510a:3731_4": "tato cuto araññāyatane bhikkhūnaṃ samīpe kapotayoniyaṃ nibbatto.",
  "atk-s0510a:3731_5": "Tesu mettacitto dhammaṃ sutvā tato cuto devamanussesu saṃsaranto imasmiṃ buddhuppāde kapilavatthusmiṃ brāhmaṇakule nibbatti.",
  "atk-s0510a:3731_6": "Tassa mātukucchigatakāleyeva mātu dohaḷo udapādi vane vasituṃ vane vijāyituṃ.",
  "atk-s0510a:3731_7": "Tato icchānurūpavasena vane vasantiyā gabbhavuṭṭhānaṃ ahosi.",
  "atk-s0510a:3731_8": "Gabbhato nikkhantañca naṃ kāsāvakhaṇḍena paṭiggahesuṃ.",
  "atk-s0510a:3731_9": "Tadā bodhisattassa uppannakālo,",
  "atk-s0510a:3731_10": "rājā taṃ kumāraṃ āharāpetvā saheva posesi.",
  "atk-s0510a:3731_11": "Atha bodhisatto mahābhinikkhamanaṃ nikkhamitvā pabbajitvā chabbasāni dukkarakārikaṃ katvā buddhe jāte",
  "atk-s0510a:3731_12": "so mahākassapassa santikaṃ gantvā tassovāde pasanno tassa santikā buddhuppādabhāvaṃ sutvā satthu santikaṃ",
  "atk-s0510a:3731_13": "gantvā dhammaṃ sutvā pabbajitvā nacirasseva chaḷabhiñño arahā ahosi.",
  "atk-s0510a:3732_0": "251.",
  "atk-s0510a:3732_1": "So arahattaṃ patvā attano pubbakammaṃ saritvā somanassajāto pubbacaritāpadānaṃ pakāsento imamhi bhaddake kappetiādimāha.",
  "atk-s0510a:3732_2": "Tattha brahmabandhu mahāyasoti ettha brāhmaṇānaṃ bandhu ñātakoti brāhmaṇabandhūti vattabbe gāthābandhasukhatthaṃ “brahmabandhū”ti vuttanti veditabbaṃ.",
  "atk-s0510a:3732_3": "Lokattayabyāpakayasattā mahāyaso.",
  "atk-s0510a:3732_4": "Sesaṃ sabbaṃ suviññeyyamevāti.",
  "atk-s0510a:3733_0": "Vanavacchattheraapadānavaṇṇanā samattā.",
  "atk-s0510a:3734_0": "10. Cūḷasugandhattheraapadānavaṇṇanā",
  "atk-s0510a:3735_0": "Dasamāpadāne imamhi bhaddake kappetiādikaṃ āyasmato sugandhattherassa apadānaṃ.",
  "atk-s0510a:3735_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto kassapasammāsambuddhakāle",
  "atk-s0510a:3735_2": "bārāṇasiyaṃ vibhavasampanne kule nibbatto viññutaṃ patvā satthu santike dhammaṃ sutvā sabbadā namassamāno",
  "atk-s0510a:3735_3": "mahādānaṃ dadamāno māsassa sattakkhattuṃ bhagavato gandhakuṭiyā catujjātigandhena vilimpesi.",
  "atk-s0510a:3735_4": "“Mama nibbattanibbattaṭṭhāne sarīrato sugandhagandho nibbattatū”ti patthanaṃ akāsi.",
  "atk-s0510a:3735_5": "Bhagavā taṃ byākāsi.",
  "atk-s0510a:3735_6": "So yāvatāyukaṃ ṭhatvā puññāni karonto tato cuto devaloke nibbatto kāmāvacaralokaṃ sarīragandhena sugandhaṃ kurumāno sugandhadevaputtoti pākaṭo ahosi.",
  "atk-s0510a:3735_7": "So devalokasampattiyo anubhavitvā tato cuto imasmiṃ buddhuppāde mahābhogakule nibbatti,",
  "atk-s0510a:3735_8": "tassa mātukucchigatasseva mātuyā sarīragandhena sakalagehaṃ sakalanagarañca sugandhena ekagandhaṃ ahosi,",
  "atk-s0510a:3735_9": "jātakkhaṇe sakalaṃ sāvatthinagaraṃ sugandhakaraṇḍako viya ahosi,",
  "atk-s0510a:3735_10": "tenassa sugandhoti nāmaṃ kariṃsu.",
  "atk-s0510a:3735_11": "So vuddhiṃ agamāsi.",
  "atk-s0510a:3735_12": "Tadā satthā sāvatthiyaṃ patvā jetavanamahāvihāraṃ paṭiggahesi,",
  "atk-s0510a:3735_13": "taṃ disvā pasannamānaso bhagavato santike pabbajitvā nacirasseva saha paṭisambhidāhi arahattaṃ pāpuṇi.",
  "atk-s0510a:3735_14": "Tassa uppannadivasato paṭṭhāya yāva parinibbānā etthantare nipannaṭṭhānādīsu sugandhameva vāyi.",
  "atk-s0510a:3735_15": "Devāpi dibbacuṇṇadibbagandhapupphāni okiranti.",
  "atk-s0510a:3736_0": "272.",
  "atk-s0510a:3736_1": "Sopi thero arahattaṃ patvā attano pubbakammaṃ saritvā somanassajāto pubbacaritāpadānaṃ pakāsento imamhi bhaddake kappetiādimāha.",
  "atk-s0510a:3736_2": "Taṃ sabbaṃ heṭṭhā vuttanayattā uttānatthattā ca suviññeyyameva,",
  "atk-s0510a:3736_3": "kevalaṃ puññanānattaṃ nāmanānattañca viseso.",
  "atk-s0510a:3737_0": "Cūḷasugandhattheraapadānavaṇṇanā samattā.",
  "atk-s0510a:3738_0": "Pañcapaññāsamavaggavaṇṇanā samattā.",
  "atk-s0510a:3739_0": "56. Yasavaggo",
  "atk-s0510a:3740_0": "1. Yasattheraapadānavaṇṇanā",
  "atk-s0510a:3741_0": "Chappaññāsame vagge paṭhamāpadāne mahāsamuddaṃ oggayhātiādikaṃ āyasmato yasattherassa apadānaṃ.",
  "atk-s0510a:3741_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto sumedhassa",
  "atk-s0510a:3741_2": "bhagavato kāle mahānubhāvo nāgarājā hutvā buddhappamukhaṃ bhikkhusaṅghaṃ attano bhavanaṃ netvā mahādānaṃ",
  "atk-s0510a:3741_3": "pavattesi,",
  "atk-s0510a:3741_4": "bhagavantaṃ mahagghena ticīvarena acchādesi,",
  "atk-s0510a:3741_5": "ekekañca bhikkhuṃ mahaggheneva paccekadussayugena sabbena ca samaṇaparikkhārena.",
  "atk-s0510a:3741_6": "So tena puññakammena devamanussesu saṃsaranto siddhatthassa bhagavato kāle seṭṭhiputto hutvā mahābodhimaṇḍalaṃ sattahi ratanehi pūjesi.",
  "atk-s0510a:3741_7": "Kassapassa bhagavato kāle sāsane pabbajitvā samaṇadhammaṃ akāsi.",
  "atk-s0510a:3741_8": "Evaṃ so sugatīsuyeva saṃsaranto amhākaṃ bhagavato kāle bārāṇasiyaṃ mahāvibhavassa seṭṭhino putto hutvā",
  "atk-s0510a:3741_9": "sujātāya bhagavato khīrapāyāsaṃ dinnāya seṭṭhidhītāya kucchimhi nibbatti,",
  "atk-s0510a:3741_10": "yaso nāma nāmena paramasukhumālo.",
  "atk-s0510a:3741_11": "Tassa tayo pāsādā honti –",
  "atk-s0510a:3741_12": "eko hemantiko,",
  "atk-s0510a:3741_13": "eko gimhiko,",
  "atk-s0510a:3741_14": "eko vassikoti.",
  "atk-s0510a:3741_15": "So vassike pāsāde vassike cattāro māse nippurisehi tūriyehi paricārayamāno vasati,",
  "atk-s0510a:3741_16": "heṭṭhāpāsādaṃ na otarati.",
  "atk-s0510a:3741_17": "Hemantike pāsāde cattāro māse suphusitavātapānakavāṭe tattheva paṭivasati.",
  "atk-s0510a:3741_18": "Gimhike pāsāde bahukavāṭavātapānajālāhi sampanne tattheva vasati.",
  "atk-s0510a:3741_19": "Hatthapādānaṃ sukhumālatāya bhūmiyaṃ nisajjādikiccaṃ natthi.",
  "atk-s0510a:3741_20": "Simbalitulādipuṇṇasabhāve attharitvā tattha upadhānāni kiccāni karoti.",
  "atk-s0510a:3741_21": "Evaṃ devaloke devakumāro viya pañcahi kāmaguṇehi samappitassa samaṅgībhūtassa paricārayamānassa paṭikacceva niddā okkami,",
  "atk-s0510a:3741_22": "parijanassāpi niddā okkami,",
  "atk-s0510a:3741_23": "sabbarattiyo ca telapadīpo jhāyati.",
  "atk-s0510a:3741_24": "Atha kho yaso kulaputto paṭikacceva pabujjhitvā addasa sakaṃ parijanaṃ supantaṃ aññissā kacche vīṇaṃ,",
  "atk-s0510a:3741_25": "aññissā kaṇṭhe mudiṅgaṃ,",
  "atk-s0510a:3741_26": "aññissā kacche āḷambaraṃ,",
  "atk-s0510a:3741_27": "aññaṃ vikesikaṃ,",
  "atk-s0510a:3741_28": "vikkheḷikaṃ,",
  "atk-s0510a:3741_29": "aññā vippalapantiyo hatthapattaṃ susānaṃ maññe,",
  "atk-s0510a:3741_30": "disvānassa ādīnavo pāturahosi,",
  "atk-s0510a:3741_31": "nibbidāya cittaṃ saṇṭhāsi.",
  "atk-s0510a:3741_32": "Atha kho yaso kulaputto udānaṃ udānesi –",
  "atk-s0510a:3741_33": "“upaddutaṃ vata bho,",
  "atk-s0510a:3741_34": "upassaṭṭhaṃ vata bho”ti.",
  "atk-s0510a:3742_0": "Atha kho yaso kulaputto suvaṇṇapādukāyo ārohitvā yena nivesanadvāraṃ tenupasaṅkami,",
  "atk-s0510a:3742_1": "amanussā dvāraṃ vivariṃsu –",
  "atk-s0510a:3742_2": "“mā yasassa kulaputtassa koci antarāyamakāsi agārasmā anagāriyaṃ pabbajjāyā”ti.",
  "atk-s0510a:3742_3": "Atha kho yaso kulaputto yena nagaradvāraṃ tenupasaṅkami,",
  "atk-s0510a:3742_4": "amanussā dvāraṃ vivariṃsu –",
  "atk-s0510a:3742_5": "“mā yasassa kulaputtassa koci antarāyamakāsi agārasmā anagāriyaṃ pabbajjāyā”ti.",
  "atk-s0510a:3742_6": "Atha kho yaso kulaputto yena isipatanaṃ migadāyo tenupasaṅkami.",
  "atk-s0510a:3743_0": "Tena kho pana samayena bhagavā rattiyā paccūsasamayaṃ paccuṭṭhāya ajjhokāse caṅkamati,",
  "atk-s0510a:3743_1": "addasā kho bhagavā yasaṃ kulaputtaṃ dūratova āgacchantaṃ,",
  "atk-s0510a:3743_2": "disvāna caṅkamā orohitvā paññatte āsane nisīdi.",
  "atk-s0510a:3743_3": "Atha kho yaso kulaputto bhagavato avidūre udānaṃ udānesi –",
  "atk-s0510a:3743_4": "“upaddutaṃ vata bho,",
  "atk-s0510a:3743_5": "upassaṭṭhaṃ vata bho”ti.",
  "atk-s0510a:3743_6": "Atha kho bhagavā yasaṃ kulaputtaṃ etadavoca –",
  "atk-s0510a:3743_7": "“idaṃ kho, yasa,",
  "atk-s0510a:3743_8": "anupaddutaṃ,",
  "atk-s0510a:3743_9": "idaṃ anupassaṭṭhaṃ, ehi, yasa, nisīda,",
  "atk-s0510a:3743_10": "dhammaṃ te desessāmī”ti.",
  "atk-s0510a:3743_11": "Atha kho yaso kulaputto,",
  "atk-s0510a:3743_12": "“idaṃ kira anupaddutaṃ,",
  "atk-s0510a:3743_13": "idaṃ anupassaṭṭha”nti haṭṭho udaggo suvaṇṇapādukāhi orohitvā yena bhagavā tenupasaṅkami,",
  "atk-s0510a:3743_14": "upasaṅkamitvā bhagavantaṃ abhivādetvā ekamantaṃ nisīdi,",
  "atk-s0510a:3743_15": "ekamantaṃ nisinnassa kho yasassa kulaputtassa bhagavā anupubbiṃ kathaṃ kathesi,",
  "atk-s0510a:3743_16": "seyyathidaṃ,",
  "atk-s0510a:3743_17": "dānakathaṃ sīlakathaṃ saggakathaṃ kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ pakāsesi.",
  "atk-s0510a:3743_18": "Yadā bhagavā aññāsi yasaṃ kulaputtaṃ kallacittaṃ muducittaṃ vinīvaraṇacittaṃ udaggacittaṃ pasannacittaṃ,",
  "atk-s0510a:3743_19": "atha yā buddhānaṃ sāmukkaṃsikā dhammadesanā,",
  "atk-s0510a:3743_20": "taṃ pakāsesi dukkhaṃ samudayaṃ nirodhaṃ maggaṃ.",
  "atk-s0510a:3743_21": "Seyyathāpi nāma suddhaṃ vatthaṃ apagatakāḷakaṃ sammadeva rajanaṃ paṭiggaṇheyya,",
  "atk-s0510a:3743_22": "evameva yasassa kulaputtassa tasmiṃyeva āsane virajaṃ vītamalaṃ dhammacakkhuṃ udapādi –",
  "atk-s0510a:3743_23": "“yaṃ kiñci samudayadhammaṃ,",
  "atk-s0510a:3743_24": "sabbaṃ taṃ nirodhadhamma”nti.",
  "atk-s0510a:3744_0": "Atha kho yasassa kulaputtassa mātā pāsādaṃ abhiruhitvā yasaṃ kulaputtaṃ apassantī yena seṭṭhi gahapati tenupasaṅkami;",
  "atk-s0510a:3744_1": "upasaṅkamitvā seṭṭhiṃ gahapatiṃ etadavoca –",
  "atk-s0510a:3744_2": "“putto te gahapati yaso na dissatī”ti. Atha kho,",
  "atk-s0510a:3744_3": "seṭṭhi gahapati,",
  "atk-s0510a:3744_4": "catuddisā assadūte uyyojetvā sāmaṃyeva yena isipatanaṃ migadāyo tenupasaṅkami.",
  "atk-s0510a:3744_5": "Addasā kho,",
  "atk-s0510a:3744_6": "seṭṭhi gahapati,",
  "atk-s0510a:3744_7": "suvaṇṇapādukānaṃ nikkhepaṃ,",
  "atk-s0510a:3744_8": "disvāna taṃyeva anugamāsi.",
  "atk-s0510a:3744_9": "Addasā kho bhagavā seṭṭhiṃ gahapatiṃ dūratova āgacchantaṃ,",
  "atk-s0510a:3744_10": "disvāna bhagavato etadahosi –",
  "atk-s0510a:3744_11": "“yaṃnūnāhaṃ tathārūpaṃ iddhābhisaṅkhāraṃ abhisaṅkhareyyaṃ,",
  "atk-s0510a:3744_12": "yathā seṭṭhi gahapati idha nisinno idha nisinnaṃ yasaṃ kulaputtaṃ na passeyyā”ti.",
  "atk-s0510a:3744_13": "Atha kho bhagavā tathārūpaṃ iddhābhisaṅkhāraṃ abhisaṅkharesi.",
  "atk-s0510a:3744_14": "Atha kho seṭṭhi gahapati yena bhagavā tenupasaṅkami;",
  "atk-s0510a:3744_15": "upasaṅkamitvā bhagavantaṃ etadavoca – “api, bhante,",
  "atk-s0510a:3744_16": "bhagavā yasaṃ kulaputtaṃ passeyyā”ti.",
  "atk-s0510a:3744_17": "Tena hi gahapati nisīda,",
  "atk-s0510a:3744_18": "appeva nāma idha nisinno idha nisinnaṃ yasaṃ kulaputtaṃ passeyyāsīti.",
  "atk-s0510a:3744_19": "Atha kho seṭṭhi gahapati “idheva kirāhaṃ nisinno idha nisinnaṃ yasaṃ kulaputtaṃ passissāmī”ti haṭṭho udaggo bhagavantaṃ abhivādetvā ekamantaṃ nisīdi,",
  "atk-s0510a:3744_20": "ekamantaṃ nisinnassa kho seṭṭhissa gahapatissa bhagavā anupubbiṃ kathaṃ kathesi…pe…",
  "atk-s0510a:3744_21": "aparappaccayo atthu sāsane bhagavantaṃ etadavoca –",
  "atk-s0510a:3744_22": "“abhikkantaṃ bhante,",
  "atk-s0510a:3744_23": "abhikkantaṃ bhante,",
  "atk-s0510a:3744_24": "seyyathāpi, bhante,",
  "atk-s0510a:3744_25": "nikkujjitaṃ vā ukkujjeyya,",
  "atk-s0510a:3744_26": "paṭicchannaṃ vā vivareyya mūḷhassa vā maggaṃ ācikkheyya,",
  "atk-s0510a:3744_27": "andhakāre vā telapajjotaṃ dhāreyya ‘cakkhumanto rūpāni dakkhantī’ti,",
  "atk-s0510a:3744_28": "evamevaṃ bhagavatā anekapariyāyena dhammo pakāsito. Esāhaṃ, bhante,",
  "atk-s0510a:3744_29": "bhagavantaṃ saraṇaṃ gacchāmi dhammañca bhikkhusaṅghañca,",
  "atk-s0510a:3744_30": "upāsakaṃ maṃ bhagavā dhāretu ajjatagge pāṇupetaṃ saraṇaṃ gata”nti.",
  "atk-s0510a:3744_31": "Sova loke paṭhamaṃ upāsako ahosi tevāciko.",
  "atk-s0510a:3745_0": "Atha kho yasassa kulaputtassa pituno dhamme desiyamāne yathādiṭṭhaṃ yathāviditaṃ bhūmiṃ paccavekkhantassa anupādāya āyavehi cittaṃ vimucci.",
  "atk-s0510a:3745_1": "Atha kho bhagavato etadahosi –",
  "atk-s0510a:3745_2": "“yasassa kho kulaputtassa pituno dhamme desiyamāne yathādiṭṭhaṃ yathāviditaṃ bhūmiṃ paccavekkhantassa anupādāya āsavehi cittaṃ vimuttaṃ,",
  "atk-s0510a:3745_3": "abhabbo kho yaso kulaputto hīnāyāvattitvā kāme paribhuñjituṃ,",
  "atk-s0510a:3745_4": "seyyathāpi pubbe agārikabhūto,",
  "atk-s0510a:3745_5": "yaṃnūnāhaṃ taṃ iddhābhisaṅkhāraṃ paṭippassambheyya”nti.",
  "atk-s0510a:3745_6": "Atha kho bhagavā taṃ iddhābhisaṅkhāraṃ paṭippassambhesi.",
  "atk-s0510a:3745_7": "Addasā kho seṭṭhi gahapati yasaṃ kulaputtaṃ nisinnaṃ,",
  "atk-s0510a:3745_8": "disvāna yasaṃ kulaputtaṃ etadavoca –",
  "atk-s0510a:3745_9": "“mātā te tāta, yasa,",
  "atk-s0510a:3745_10": "paridevasokasamāpannā,",
  "atk-s0510a:3745_11": "dehi mātuyā jīvita”nti.",
  "atk-s0510a:3745_12": "Atha kho yaso kulaputto bhagavantaṃ ullokesi.",
  "atk-s0510a:3745_13": "Atha kho bhagavā seṭṭhiṃ gahapatiṃ etadavoca –",
  "atk-s0510a:3745_14": "“taṃ kiṃ maññasi, gahapati,",
  "atk-s0510a:3745_15": "yassa sekkhena ñāṇena sekkhena dassanena dhammo diṭṭho vidito seyyathāpi tayā,",
  "atk-s0510a:3745_16": "tassa yathādiṭṭhaṃ yathāviditaṃ bhūmiṃ paccavekkhantassa anupādāya āsavehi cittaṃ vimuttaṃ,",
  "atk-s0510a:3745_17": "bhabbo nu kho so, gahapati,",
  "atk-s0510a:3745_18": "hīnāyāvattitvā kāme paribhuñjituṃ seyyathāpi pubbe agārikabhūto”ti?",
  "atk-s0510a:3745_19": "“No hetaṃ, bhante”.",
  "atk-s0510a:3745_20": "“Yasassa kho, gahapati,",
  "atk-s0510a:3745_21": "kulaputtassa sekkhena ñāṇena sekkhena dassanena dhammo diṭṭho vidito seyyathāpi tayā,",
  "atk-s0510a:3745_22": "tassa yathādiṭṭhaṃ yathāviditaṃ bhūmiṃ paccavekkhantassa anupādāya āsavehi cittaṃ vimuttaṃ,",
  "atk-s0510a:3745_23": "abhabbo kho, gahapati,",
  "atk-s0510a:3745_24": "yaso kulaputto hīnāyāvattitvā kāme paribhuñjituṃ seyyathāpi pubbe agārikabhūto”ti. “Lābhā, bhante,",
  "atk-s0510a:3745_25": "yasassa kulaputtassa,",
  "atk-s0510a:3745_26": "suladdhaṃ, bhante,",
  "atk-s0510a:3745_27": "yasassa kulaputtassa,",
  "atk-s0510a:3745_28": "yathā yasassa kulaputtassa anupādāya āsavehi cittaṃ vimuttaṃ,",
  "atk-s0510a:3745_29": "adhivāsetu me,",
  "atk-s0510a:3745_30": "bhante bhagavā,",
  "atk-s0510a:3745_31": "ajjatanāya bhattaṃ yasena kulaputtena pacchāsamaṇenā”ti.",
  "atk-s0510a:3745_32": "“Adhivāsesi bhagavā tuṇhībhāvena”.",
  "atk-s0510a:3745_33": "Atha kho seṭṭhi gahapati,",
  "atk-s0510a:3745_34": "bhagavato adhivāsanaṃ viditvā uṭṭhāyāsanā bhagavantaṃ abhivādetvā padakkhiṇaṃ katvā pakkāmi.",
  "atk-s0510a:3745_35": "Atha kho yaso kulaputto acirapakkante seṭṭhimhi gahapatimhi bhagavantaṃ etadavoca –",
  "atk-s0510a:3745_36": "“labheyyāhaṃ, bhante,",
  "atk-s0510a:3745_37": "bhagavato santike pabbajjaṃ,",
  "atk-s0510a:3745_38": "labheyyaṃ upasampada”nti.",
  "atk-s0510a:3745_39": "“Ehi bhikkhū”ti bhagavā avoca –",
  "atk-s0510a:3745_40": "“svākkhāto dhammo,",
  "atk-s0510a:3745_41": "cara brahmacariyaṃ sammā dukkhassa antakiriyāyā”ti,",
  "atk-s0510a:3745_42": "sāva tassa āyasmato upasampadā ahosi.",
  "atk-s0510a:3746_0": "1.",
  "atk-s0510a:3746_1": "Arahā pana hutvā somanassajāto attano pubbacaritāpadānaṃ pakāsento mahāsamuddaṃ oggayhātiādimāha.",
  "atk-s0510a:3746_2": "Tattha samuddanti aṅgulimuddāya saṃ suṭṭhu dassetabbato samuddo,",
  "atk-s0510a:3746_3": "atha vā saṃ suṭṭhu udiyati khobhiyati pasodhiyati ghosanaṃ karonto āluḷiyatīti samuddo,",
  "atk-s0510a:3746_4": "mahanto ca so samuddo cāti mahāsamuddo,",
  "atk-s0510a:3746_5": "taṃ mahāsamuddaṃ.",
  "atk-s0510a:3746_6": "Oggayhāti ajjhogāhetvā abbhantaraṃ pavisitvā tassa mahāsamuddassa anto pavisitvā,",
  "atk-s0510a:3746_7": "sāmyatthe cetaṃ upayogavacananti daṭṭhabbaṃ.",
  "atk-s0510a:3746_8": "Bhavanaṃ me sumāpitanti ettha bhavanti nibbattanti nivasanti catūhi iriyāpathehi vāsaṃ kappenti etthāti bhavanaṃ,",
  "atk-s0510a:3746_9": "mayhaṃ taṃ bhavanaṃ taṃ vimānaṃ taṃ pāsādaṃ pañcapākārakūṭāgārehi saṃ suṭṭhu māpitaṃ nagaraṃ,",
  "atk-s0510a:3746_10": "attano balena suṭṭhu nimmitanti attho.",
  "atk-s0510a:3746_11": "Sunimmitā pokkharaṇīti sumahantā hutvā bhūtā itā gatā pavattā khaṇitā katāti pokkharaṇī,",
  "atk-s0510a:3746_12": "macchakacchapapupphapulinatitthamadhurodakādīhi suṭṭhu nibbattā nimmitāti attho.",
  "atk-s0510a:3746_13": "Cakkavākūpakūjitāti cakkavākakukkuṭahaṃsādīhi kūjitā ghositā nāditā sā pokkharaṇīti sambandho.",
  "atk-s0510a:3746_14": "Ito paraṃ nadīvanadvipadacatuppadapādapapakkhīnaṃ vaṇṇañca sumedhassa bhagavato dassanañca nimantetvā",
  "atk-s0510a:3746_15": "sumedhassa bhagavato dānakkamañca suviññeyyameva.",
  "atk-s0510a:3747_0": "Lokāhutipaṭiggahanti ettha loke āhuti lokāhuti,",
  "atk-s0510a:3747_1": "kāmarūpārūpasaṅkhātassa lokassa āhutiṃ pūjāsakkāraṃ paṭiggaṇhātīti lokāhutipaṭiggahaṃ,",
  "atk-s0510a:3747_2": "sumedhaṃ bhagavantanti attho.",
  "atk-s0510a:3747_3": "Sesaṃ byākaraṇadānañca arahattappattaphalañca suviññeyyamevāti.",
  "atk-s0510a:3748_0": "Yasattheraapadānavaṇṇanā samattā.",
  "atk-s0510a:3749_0": "2. Nadīkassapattheraapadānavaṇṇanā",
  "atk-s0510a:3750_0": "Dutiyāpadāne padumuttarassa bhagavatotiādikaṃ āyasmato nadīkassapattherassa apadānaṃ.",
  "atk-s0510a:3750_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3750_2": "bhagavato kāle kulagehe nibbattitvā viññutaṃ patto ekadivasaṃ satthāraṃ piṇḍāya carantaṃ disvā pasannamānaso",
  "atk-s0510a:3750_3": "attanā ropitassa ambarukkhassa paṭhamuppannaṃ manosilāvaṇṇaṃ ekaṃ ambaphalaṃ adāsi.",
  "atk-s0510a:3750_4": "So tena puññakammena devamanussesu saṃsaranto imasmiṃ buddhuppāde magadharaṭṭhe brāhmaṇakule uruvelakassapassa",
  "atk-s0510a:3750_5": "bhātā hutvā nibbatto vayappatto nissaraṇajjhāsayatāya gharāvāsaṃ anicchanto tāpasapabbajjaṃ pabbajitvā",
  "atk-s0510a:3750_6": "tīhi tāpasasatehi saddhiṃ nerañjarāya nadiyā tīre assamaṃ māpetvā viharati.",
  "atk-s0510a:3750_7": "Nadītīre vasanato kassapagottatāya ca nadīkassapoti samaññā ahosi.",
  "atk-s0510a:3750_8": "Tassa bhagavā saparisassa ehibhikkhubhāvena upasampadaṃ adāsi.",
  "atk-s0510a:3750_9": "So bhagavato gayāsīse ādittapariyāya desanāya arahatte patiṭṭhāsi.",
  "atk-s0510a:3751_0": "Tatrāyaṃ anupubbikathā –",
  "atk-s0510a:3751_1": "satthā yasaṃ kulaputtaṃ pabbājetvā uruvelāyaṃ tayo bhātikajaṭile dametuṃ yena uruvelā tadavasari.",
  "atk-s0510a:3751_2": "Tena kho pana samayena uruvelāyaṃ tayo jaṭilā paṭivasanti uruvelakassapo nadīkassapo gayākassapoti,",
  "atk-s0510a:3751_3": "tesu uruvelakassapo jaṭilo pañcannaṃ jaṭilasatānaṃ nāyako hoti vināyako aggo pamukho pāmokkho,",
  "atk-s0510a:3751_4": "nadīkassapo jaṭilo tiṇṇaṃ jaṭilasatānaṃ nāyako hoti vināyako aggo pamukho pāmokkho,",
  "atk-s0510a:3751_5": "gayākassapo jaṭilo dvinnaṃ jaṭilasatānaṃ nāyako hoti vināyako aggo pamukho pāmokkho.",
  "atk-s0510a:3751_6": "Atha kho bhagavā yena uruvelakassapassa jaṭilassa assamo tenupasaṅkami;",
  "atk-s0510a:3751_7": "upasaṅkamitvā uruvelakassapaṃ jaṭilaṃ etadavoca – “sace te, kassapa, agaru,",
  "atk-s0510a:3751_8": "vaseyyāma ekarattaṃ agyāgāre”ti.",
  "atk-s0510a:3751_9": "Na kho me,",
  "atk-s0510a:3751_10": "mahāsamaṇa, garu,",
  "atk-s0510a:3751_11": "caṇḍettha nāgarājā iddhimā āsiviso ghoraviso,",
  "atk-s0510a:3751_12": "so taṃ mā viheṭhesīti.",
  "atk-s0510a:3751_13": "Dutiyampi kho bhagavā uruvelakassapaṃ jaṭilaṃ etadavoca…pe…",
  "atk-s0510a:3751_14": "tatiyampi…pe…",
  "atk-s0510a:3751_15": "so taṃ mā viheṭhesīti.",
  "atk-s0510a:3751_16": "Appeva maṃ na viheṭheyya,",
  "atk-s0510a:3751_17": "iṅgha tvaṃ, kassapa,",
  "atk-s0510a:3751_18": "anujānāhi agyāgāranti. Vihara,",
  "atk-s0510a:3751_19": "mahāsamaṇa,",
  "atk-s0510a:3751_20": "yathāsukhanti.",
  "atk-s0510a:3751_21": "Atha kho bhagavā agyāgāraṃ pavisitvā tiṇasanthārakaṃ paññapetvā nisīdi pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā.",
  "atk-s0510a:3752_0": "Addasā kho so nāgo bhagavantaṃ paviṭṭhaṃ,",
  "atk-s0510a:3752_1": "disvā dummano padhūpāyi.",
  "atk-s0510a:3752_2": "Atha kho bhagavato etadahosi –",
  "atk-s0510a:3752_3": "“yaṃnūnāhaṃ imassa nāgassa anupahacca chaviñca cammañca maṃsañca nhāruñca aṭṭhiñca aṭṭhimiñjañca tejasā tejaṃ pariyādiyeyya”nti.",
  "atk-s0510a:3752_4": "Atha kho bhagavā tathārūpaṃ iddhābhisaṅkhāraṃ abhisaṅkharitvā padhūpāyi.",
  "atk-s0510a:3752_5": "Atha kho so nāgo makkhaṃ asahamāno pajjali.",
  "atk-s0510a:3752_6": "Bhagavāpi tejodhātuṃ samāpajjitvā pajjali.",
  "atk-s0510a:3752_7": "Ubhinnaṃ sajotibhūtānaṃ agyāgāraṃ ādittaṃ viya hoti sampajjalitaṃ sajotibhūtaṃ.",
  "atk-s0510a:3752_8": "Atha kho te jaṭilā agyāgāraṃ parivāretvā evamāhaṃsu –",
  "atk-s0510a:3752_9": "“abhirūpo vata, bho,",
  "atk-s0510a:3752_10": "mahāsamaṇo nāgena viheṭhiyatī”ti.",
  "atk-s0510a:3752_11": "Atha kho bhagavā tassā rattiyā accayena tassa nāgassa anupahacca chaviñca cammañca maṃsañca nhāruñca",
  "atk-s0510a:3752_12": "aṭṭhiñca aṭṭhimiñjañca tejasā tejaṃ pariyādiyitvā patte pakkhipitvā uruvelakassapassa jaṭilassa dassesi – “ayaṃ te, kassapa,",
  "atk-s0510a:3752_13": "nāgo pariyādinno assa tejasā tejo”ti.",
  "atk-s0510a:3752_14": "Atha kho uruvelakassapassa jaṭilassa etadahosi –",
  "atk-s0510a:3752_15": "“mahiddhiko kho mahāsamaṇo mahānubhāvo,",
  "atk-s0510a:3752_16": "yatra hi nāma caṇḍassa nāgarājassa iddhimato āsivisassa ghoravisassa tejasā tejaṃ pariyādiyissati,",
  "atk-s0510a:3752_17": "na tveva kho arahā yathā aha”nti.",
  "atk-s0510a:3753_0": "“Nerañjarāyaṃ bhagavā, uruvelakassapaṃ jaṭilaṃ avoca;",
  "atk-s0510a:3754_0": "Sace te kassapa agaru, viharemu ajjaṇho aggisālamhī”ti.",
  "atk-s0510a:3755_0": "“Na kho me mahāsamaṇa garu, phāsukāmova taṃ nivāremi;",
  "atk-s0510a:3756_0": "Caṇḍettha nāgarājā, iddhimā āsiviso ghoraviso;",
  "atk-s0510a:3757_0": "So taṃ mā viheṭhesī”ti.",
  "atk-s0510a:3758_0": "“Appeva maṃ na viheṭheyya, iṅgha tvaṃ kassapa anujānāhi agyāgāranti;",
  "atk-s0510a:3759_0": "Dinnanti naṃ viditvā, abhīto pāvisi bhayamatīto.",
  "atk-s0510a:3760_0": "“Disvā isiṃ paviṭṭhaṃ, ahināgo dummano padhūpāyi;",
  "atk-s0510a:3761_0": "Sumanamanaso adhimano, manussanāgopi tattha padhūpāyi.",
  "atk-s0510a:3762_0": "“Makkhañca asahamāno, ahināgo pāvakova pajjali;",
  "atk-s0510a:3763_0": "Tejodhātusukusalo, manussanāgopi tattha pajjali.",
  "atk-s0510a:3764_0": "“Ubhinnaṃ sajotibhūtānaṃ,",
  "atk-s0510a:3765_0": "Agyāgāraṃ ādittaṃ hoti sampajjalitaṃ sajotibhūtaṃ;",
  "atk-s0510a:3766_0": "Udicchare jaṭilā, abhirūpo vata bho mahāsamaṇo;",
  "atk-s0510a:3767_0": "Nāgena viheṭhiyatīti bhaṇanti.",
  "atk-s0510a:3768_0": "“Atha tassā rattiyā accayena, hatā nāgassa acciyo honti;",
  "atk-s0510a:3769_0": "Iddhimato pana ṭhitā, anekavaṇṇā acciyo honti.",
  "atk-s0510a:3770_0": "“Nīlā atha lohitikā, mañjiṭṭhā pītakā phalikavaṇṇāyo;",
  "atk-s0510a:3771_0": "Aṅgīrasassa kāye, anekavaṇṇā acciyo honti.",
  "atk-s0510a:3772_0": "“Pattamhi odahitvā, ahināgaṃ brāhmaṇassa dassesi;",
  "atk-s0510a:3773_0": "Ayaṃ te kassapa nāgo, pariyādinno assa tejasā tejo”ti.",
  "atk-s0510a:3774_0": "Atha kho uruvelakassapo jaṭilo bhagavato iminā iddhipāṭihāriyena abhippasanno bhagavantaṃ etadavoca – “idheva,",
  "atk-s0510a:3774_1": "mahāsamaṇa, vihara,",
  "atk-s0510a:3774_2": "ahaṃ te dhuvabhattenā”ti.",
  "atk-s0510a:3775_0": "Paṭhamaṃ pāṭihāriyaṃ.",
  "atk-s0510a:3776_0": "Atha kho bhagavā uruvelakassapassa jaṭilassa assamassa avidūre aññatarasmiṃ vanasaṇḍe vihāsi.",
  "atk-s0510a:3776_1": "Atha kho cattāro mahārājāno abhikkantāya rattiyā abhikkantavaṇṇā kevalakappaṃ vanasaṇḍaṃ obhāsetvā yena bhagavā tenupasaṅkamiṃsu;",
  "atk-s0510a:3776_2": "upasaṅkamitvā bhagavantaṃ abhivādetvā catuddisā aṭṭhaṃsu seyyathāpi mahantā aggikkhandhā.",
  "atk-s0510a:3776_3": "Atha kho uruvelakassapo jaṭilo tassā rattiyā accayena yena bhagavā tenupasaṅkami;",
  "atk-s0510a:3776_4": "upasaṅkamitvā bhagavantaṃ etadavoca – “kālo,",
  "atk-s0510a:3776_5": "mahāsamaṇa,",
  "atk-s0510a:3776_6": "niṭṭhitaṃ bhattaṃ,",
  "atk-s0510a:3776_7": "te nu kho te,",
  "atk-s0510a:3776_8": "mahāsamaṇa,",
  "atk-s0510a:3776_9": "abhikkantāya rattiyā abhikkantavaṇṇā kevalakappaṃ vanasaṇḍaṃ obhāsetvā yena tvaṃ tenupasaṅkamiṃsu;",
  "atk-s0510a:3776_10": "upasaṅkamitvā taṃ abhivādetvā catuddisā aṭṭhaṃsu seyyathāpi mahantā aggikkhandhā”ti. Ete kho, kassapa,",
  "atk-s0510a:3776_11": "cattāro mahārājāno yenāhaṃ tenupasaṅkamiṃsu dhammassavanāyāti.",
  "atk-s0510a:3776_12": "Atha kho uruvelakassapassa jaṭilassa etadahosi –",
  "atk-s0510a:3776_13": "“mahiddhiko kho mahāsamaṇo mahānubhāvo,",
  "atk-s0510a:3776_14": "yatra hi nāma cattāropi mahārājāno upasaṅkamissanti dhammassavanāya,",
  "atk-s0510a:3776_15": "na tveva ca kho arahā yathā aha”nti.",
  "atk-s0510a:3776_16": "Atha kho bhagavā uruvelakassapassa jaṭilassa bhattaṃ bhuñjitvā tasmiṃyeva vanasaṇḍe vihāsi.",
  "atk-s0510a:3777_0": "Dutiyaṃ pāṭihāriyaṃ.",
  "atk-s0510a:3778_0": "Atha kho sakko devānamindo abhikkantāya rattiyā abhikkantavaṇṇo kevalakappaṃ vanasaṇḍaṃ obhāsetvā yena bhagavā tenupasaṅkami;",
  "atk-s0510a:3778_1": "upasaṅkamitvā bhagavantaṃ abhivādetvā ekamantaṃ aṭṭhāsi seyyathāpi mahāaggikkhandho purimāhi vaṇṇanibhāhi abhikkantataro ca paṇītataro ca.",
  "atk-s0510a:3778_2": "Atha kho uruvelakassapo jaṭilo tassā rattiyā accayena yena bhagavā tenupasaṅkami;",
  "atk-s0510a:3778_3": "upasaṅkamitvā bhagavantaṃ etadavoca – “kālo,",
  "atk-s0510a:3778_4": "mahāsamaṇa,",
  "atk-s0510a:3778_5": "niṭṭhitaṃ bhattaṃ,",
  "atk-s0510a:3778_6": "ko nu kho so,",
  "atk-s0510a:3778_7": "mahāsamaṇa,",
  "atk-s0510a:3778_8": "abhikkantāya rattiyā abhikkantavaṇṇo kevalakappaṃ vanasaṇḍaṃ obhāsetvā yena tvaṃ tenupasaṅkami;",
  "atk-s0510a:3778_9": "upasaṅkamitvā taṃ abhivādetvā ekamantaṃ aṭṭhāsi seyyathāpi mahāaggikkhandho purimāhi vaṇṇanibhāhi abhikkantataro ca paṇītataro cā”ti. Eso kho, kassapa,",
  "atk-s0510a:3778_10": "sakko devānamindo yenāhaṃ tenupasaṅkami dhammassavanāyāti.",
  "atk-s0510a:3778_11": "Atha kho uruvelakassapassa jaṭilassa etadahosi –",
  "atk-s0510a:3778_12": "“mahiddhiko kho mahāsamaṇo mahānubhāvo,",
  "atk-s0510a:3778_13": "yatra hi nāma sakkopi devānamindo upasaṅkamissati dhammassavanāya,",
  "atk-s0510a:3778_14": "na tveva ca kho arahā yathā aha”nti.",
  "atk-s0510a:3778_15": "Atha kho bhagavā uruvelakassapassa jaṭilassa bhattaṃ bhuñjitvā tasmiṃyeva vanasaṇḍe vihāsi.",
  "atk-s0510a:3779_0": "Tatiyaṃ pāṭihāriyaṃ.",
  "atk-s0510a:3780_0": "Atha kho brahmā sahampati abhikkantāya rattiyā abhikkantavaṇṇo kevalakappaṃ vanasaṇḍaṃ obhāsetvā yena bhagavā tenupasaṅkami;",
  "atk-s0510a:3780_1": "upasaṅkamitvā bhagavantaṃ abhivādetvā ekamantaṃ aṭṭhāsi seyyathāpi mahāaggikkhandho purimāhi vaṇṇanibhāhi abhikkantataro ca paṇītataro ca.",
  "atk-s0510a:3780_2": "Atha kho uruvelakassapo jaṭilo tassā rattiyā accayena yena bhagavā tenupasaṅkami;",
  "atk-s0510a:3780_3": "upasaṅkamitvā bhagavantaṃ etadavoca – “kālo,",
  "atk-s0510a:3780_4": "mahāsamaṇa,",
  "atk-s0510a:3780_5": "niṭṭhitaṃ bhattaṃ,",
  "atk-s0510a:3780_6": "ko nu kho so,",
  "atk-s0510a:3780_7": "mahāsamaṇa,",
  "atk-s0510a:3780_8": "abhikkantāya rattiyā abhikkantavaṇṇo kevalakappaṃ vanasaṇḍaṃ obhāsetvā yena tvaṃ tenupasaṅkami;",
  "atk-s0510a:3780_9": "upasaṅkamitvā taṃ abhivādetvā ekamantaṃ aṭṭhāsi seyyathāpi mahāaggikkhandho purimāhi vaṇṇanibhāhi abhikkantataro ca paṇītataro cā”ti. Eso kho, kassapa,",
  "atk-s0510a:3780_10": "brahmā sahampati yenāhaṃ tenupasaṅkami dhammassavanāyāti.",
  "atk-s0510a:3780_11": "Atha kho uruvelakassapassa jaṭilassa etadahosi –",
  "atk-s0510a:3780_12": "“mahiddhiko kho mahāsamaṇo mahānubhāvo,",
  "atk-s0510a:3780_13": "yatra hi nāma brahmāpi sahampati upasaṅkamissati dhammassavanāya,",
  "atk-s0510a:3780_14": "na tveva ca kho arahā yathā aha”nti.",
  "atk-s0510a:3780_15": "Atha kho bhagavā uruvelakassapassa jaṭilassa bhattaṃ bhuñjitvā tasmiṃyeva vanasaṇḍe vihāsi.",
  "atk-s0510a:3781_0": "Catutthaṃ pāṭihāriyaṃ.",
  "atk-s0510a:3782_0": "Tena kho pana samayena uruvelakassapassa jaṭilassa mahāyañño paccupaṭṭhito hoti,",
  "atk-s0510a:3782_1": "kevalakappā ca aṅgamagadhā pahūtaṃ khādanīyaṃ bhojanīyaṃ ādāya abhikkamitukāmā honti.",
  "atk-s0510a:3782_2": "Atha kho uruvelakassapassa jaṭilassa etadahosi –",
  "atk-s0510a:3782_3": "“etarahi kho me mahāyañño paccupaṭṭhito,",
  "atk-s0510a:3782_4": "kevalakappā ca aṅgamagadhā pahūtaṃ khādanīyaṃ bhojanīyaṃ ādāya abhikkamissanti,",
  "atk-s0510a:3782_5": "sace mahāsamaṇo mahājanakāye iddhipāṭihāriyaṃ karissati,",
  "atk-s0510a:3782_6": "mahāsamaṇassa lābhasakkāro abhivaḍḍhissati,",
  "atk-s0510a:3782_7": "mama lābhasakkāro parihāyissati,",
  "atk-s0510a:3782_8": "aho nūna mahāsamaṇo svātanāya nāgaccheyyā”ti.",
  "atk-s0510a:3782_9": "Atha kho bhagavā uruvelakassapassa jaṭilassa cetasā cetoparivitakkamaññāya uttarakuruṃ gantvā tato piṇḍapātaṃ",
  "atk-s0510a:3782_10": "āharitvā anotattadahe paribhuñjitvā tattheva divāvihāraṃ akāsi.",
  "atk-s0510a:3782_11": "Atha kho uruvelakassapo jaṭilo tassā rattiyā accayena yena bhagavā tenupasaṅkami;",
  "atk-s0510a:3782_12": "upasaṅkamitvā bhagavantaṃ etadavoca – “kālo,",
  "atk-s0510a:3782_13": "mahāsamaṇa,",
  "atk-s0510a:3782_14": "niṭṭhitaṃ bhattaṃ,",
  "atk-s0510a:3782_15": "kiṃ nu kho,",
  "atk-s0510a:3782_16": "mahāsamaṇa,",
  "atk-s0510a:3782_17": "hiyyo nāgamāsi,",
  "atk-s0510a:3782_18": "apica mayaṃ taṃ sarāma,",
  "atk-s0510a:3782_19": "‘kiṃ nu kho mahāsamaṇo nāgacchatī’ti,",
  "atk-s0510a:3782_20": "khādanīyassa ca bhojanīyassa ca te paṭivīso ṭhapito”ti. Nanu te, kassapa,",
  "atk-s0510a:3782_21": "etadahosi –",
  "atk-s0510a:3782_22": "“etarahi kho me mahāyañño paccupaṭṭhito kevalakappā ca aṅgamagadhā pahūtaṃ khādanīyaṃ bhojanīyaṃ ādāya abhikkamissanti,",
  "atk-s0510a:3782_23": "sace mahāsamaṇo mahājanakāye iddhipāṭihāriyaṃ karissati,",
  "atk-s0510a:3782_24": "mahāsamaṇassa lābhasakkāro abhivaḍḍhissati,",
  "atk-s0510a:3782_25": "mama lābhasakkāro parihāyissati,",
  "atk-s0510a:3782_26": "aho nūna mahāsamaṇo svātanāya nāgaccheyyā”ti,",
  "atk-s0510a:3782_27": "so kho ahaṃ, kassapa,",
  "atk-s0510a:3782_28": "tava cetasā cetoparivitakkamaññāya uttarakuruṃ gantvā tato piṇḍapātaṃ āharitvā anotattadahe paribhuñjitvā tattheva divāvihāraṃ akāsinti.",
  "atk-s0510a:3782_29": "Atha kho uruvelakassapassa jaṭilassa etadahosi –",
  "atk-s0510a:3782_30": "“mahiddhiko kho mahāsamaṇo mahānubhāvo,",
  "atk-s0510a:3782_31": "yatra hi nāma cetasāpi cittaṃ pajānissati,",
  "atk-s0510a:3782_32": "na tveva ca kho arahā yathā aha”nti.",
  "atk-s0510a:3782_33": "Atha kho bhagavā uruvelakassapassa jaṭilassa bhattaṃ bhuñjitvā tasmiṃyeva vanasaṇḍe vihāsi.",
  "atk-s0510a:3783_0": "Pañcamaṃ pāṭihāriyaṃ.",
  "atk-s0510a:3784_0": "Tena kho pana samayena bhagavato paṃsukūlaṃ uppannaṃ hoti.",
  "atk-s0510a:3784_1": "Atha kho bhagavato etadahosi –",
  "atk-s0510a:3784_2": "“kattha nu kho ahaṃ paṃsukūlaṃ dhoveyya”nti?",
  "atk-s0510a:3784_3": "Atha kho sakko devānamindo bhagavato cetasā cetoparivitakkamaññāya pāṇinā pokkharaṇiṃ khaṇitvā bhagavantaṃ etadavoca – “idha,",
  "atk-s0510a:3784_4": "bhante bhagavā,",
  "atk-s0510a:3784_5": "paṃsukūlaṃ dhovatū”ti.",
  "atk-s0510a:3784_6": "Atha kho bhagavato etadahosi –",
  "atk-s0510a:3784_7": "“kimhi nu kho ahaṃ paṃsukūlaṃ parimaddeyya”nti?",
  "atk-s0510a:3784_8": "Atha kho sakko devānamindo bhagavato cetasā cetoparivitakkamaññāya mahatiṃ silaṃ upanikkhipi – “idha,",
  "atk-s0510a:3784_9": "bhante bhagavā,",
  "atk-s0510a:3784_10": "paṃsukūlaṃ parimaddatū”ti.",
  "atk-s0510a:3784_11": "Atha kho bhagavato etadahosi –",
  "atk-s0510a:3784_12": "“kimhi nu kho ahaṃ ālambitvā uttareyya”nti?",
  "atk-s0510a:3784_13": "Atha kho kakudhe adhivatthā devatā bhagavato cetasā cetoparivitakkamaññāya sākhaṃ onāmesi – “idha,",
  "atk-s0510a:3784_14": "bhante bhagavā,",
  "atk-s0510a:3784_15": "ālambitvā uttaratū”ti.",
  "atk-s0510a:3784_16": "Atha kho bhagavato etadahosi –",
  "atk-s0510a:3784_17": "“kimhi nu kho ahaṃ paṃsukūlaṃ vissajjeyya”nti?",
  "atk-s0510a:3784_18": "Atha kho sakko devānamindo bhagavato cetasā cetoparivitakkamaññāya mahatiṃ silaṃ upanikkhipi – “idha,",
  "atk-s0510a:3784_19": "bhante bhagavā,",
  "atk-s0510a:3784_20": "paṃsukūlaṃ vissajjetū”ti.",
  "atk-s0510a:3784_21": "Atha kho uruvelakassapo jaṭilo tassā rattiyā accayena yena bhagavā tenupasaṅkami;",
  "atk-s0510a:3784_22": "upasaṅkamitvā bhagavantaṃ etadavoca – “kālo,",
  "atk-s0510a:3784_23": "mahāsamaṇa,",
  "atk-s0510a:3784_24": "niṭṭhitaṃ bhattaṃ,",
  "atk-s0510a:3784_25": "kiṃ nu kho,",
  "atk-s0510a:3784_26": "mahāsamaṇa,",
  "atk-s0510a:3784_27": "nāyaṃ pubbe idha pokkharaṇī sāyaṃ idha pokkharaṇī,",
  "atk-s0510a:3784_28": "nayimā silā pubbe upanikkhittā,",
  "atk-s0510a:3784_29": "kenimā silā upanikkhittā,",
  "atk-s0510a:3784_30": "nayimassa kakudhassa pubbe sākhā onatā,",
  "atk-s0510a:3784_31": "sāyaṃ sākhā onatā”ti? Idha me, kassapa,",
  "atk-s0510a:3784_32": "paṃsukūlaṃ uppannaṃ ahosi,",
  "atk-s0510a:3784_33": "tassa mayhaṃ, kassapa,",
  "atk-s0510a:3784_34": "etadahosi –",
  "atk-s0510a:3784_35": "“kattha nu kho ahaṃ paṃsukūlaṃ dhoveyya”nti? Atha kho, kassapa,",
  "atk-s0510a:3784_36": "sakko devānamindo mama cetasā cetoparivitakkamaññāya pāṇinā pokkharaṇiṃ khaṇitvā maṃ etadavoca – “idha,",
  "atk-s0510a:3784_37": "bhante bhagavā,",
  "atk-s0510a:3784_38": "paṃsukūlaṃ dhovatū”ti. Sāyaṃ, kassapa,",
  "atk-s0510a:3784_39": "amanussena pāṇinā khaṇitā pokkharaṇī.",
  "atk-s0510a:3784_40": "Tassa mayhaṃ, kassapa,",
  "atk-s0510a:3784_41": "etadahosi –",
  "atk-s0510a:3784_42": "“kimhi nu kho ahaṃ paṃsukūlaṃ parimaddeyya”nti? Atha kho, kassapa,",
  "atk-s0510a:3784_43": "sakko devānamindo mama cetasā cetoparivitakkamaññāya mahatiṃ silaṃ upanikkhipi – “idha,",
  "atk-s0510a:3784_44": "bhante bhagavā,",
  "atk-s0510a:3784_45": "paṃsukūlaṃ parimaddatū”ti? Sāyaṃ, kassapa,",
  "atk-s0510a:3784_46": "amanussena upanikkhittā silā.",
  "atk-s0510a:3784_47": "Tassa mayhaṃ, kassapa,",
  "atk-s0510a:3784_48": "etadahosi –",
  "atk-s0510a:3784_49": "“kimhi nu kho ahaṃ ālambitvā uttareyya”nti? Atha kho, kassapa,",
  "atk-s0510a:3784_50": "kakudhe adhivatthā devatā mama cetasā cetoparivitakkamaññāya sākhaṃ onāmesi – “idha,",
  "atk-s0510a:3784_51": "bhante bhagavā,",
  "atk-s0510a:3784_52": "ālambitvā uttaratū”ti?",
  "atk-s0510a:3784_53": "Svāyaṃ āharahattho kakudho.",
  "atk-s0510a:3784_54": "Tassa mayhaṃ, kassapa,",
  "atk-s0510a:3784_55": "etadahosi –",
  "atk-s0510a:3784_56": "“kimhi nu kho ahaṃ paṃsukūlaṃ vissajjeyya”nti? Atha kho, kassapa,",
  "atk-s0510a:3784_57": "sakko devānamindo mama cetasā cetoparivitakkamaññāya mahatiṃ silaṃ upanikkhipi – “idha,",
  "atk-s0510a:3784_58": "bhante bhagavā,",
  "atk-s0510a:3784_59": "paṃsukūlaṃ vissajjetū”ti? Sāyaṃ, kassapa,",
  "atk-s0510a:3784_60": "amanussena upanikkhittā silāti.",
  "atk-s0510a:3784_61": "Atha kho uruvelakassapassa etadahosi –",
  "atk-s0510a:3784_62": "“mahiddhiko mahāsamaṇo mahānubhāvo,",
  "atk-s0510a:3784_63": "yatra hi nāma sakkopi devānamindo veyyāvaccaṃ karissati,",
  "atk-s0510a:3784_64": "na tveva ca kho arahā yathā aha”nti.",
  "atk-s0510a:3784_65": "Atha kho bhagavā uruvelakassapassa jaṭilassa bhattaṃ bhuñjitvā tasmiṃyeva vanasaṇḍe vihāsi.",
  "atk-s0510a:3785_0": "Atha kho uruvelakassapo jaṭilo tassā rattiyā accayena yena bhagavā tenupasaṅkami;",
  "atk-s0510a:3785_1": "upasaṅkamitvā bhagavato kālaṃ ārocesi – “kālo,",
  "atk-s0510a:3785_2": "mahāsamaṇa,",
  "atk-s0510a:3785_3": "niṭṭhitaṃ bhatta”nti.",
  "atk-s0510a:3785_4": "“Gaccha tvaṃ, kassapa,",
  "atk-s0510a:3785_5": "āyāmaha”nti uruvelakassapaṃ jaṭilaṃ uyyojetvā yāya jambuyā jambudīpo paññāyati,",
  "atk-s0510a:3785_6": "tato phalaṃ gahetvā paṭhamataraṃ āgantvā agyāgāre nisīdi.",
  "atk-s0510a:3785_7": "Addasā kho uruvelakassapo jaṭilo bhagavantaṃ agyāgāre nisinnaṃ,",
  "atk-s0510a:3785_8": "disvāna bhagavantaṃ etadavoca –",
  "atk-s0510a:3785_9": "“katamena tvaṃ,",
  "atk-s0510a:3785_10": "mahāsamaṇa,",
  "atk-s0510a:3785_11": "maggena āgato,",
  "atk-s0510a:3785_12": "ahaṃ tayā paṭhamataraṃ pakkanto,",
  "atk-s0510a:3785_13": "so tvaṃ paṭhamataraṃ āgantvā agyāgāre nisinno”ti? “Idhāhaṃ, kassapa,",
  "atk-s0510a:3785_14": "taṃ uyyojetvā yāya jambuyā jambudīpo paññāyati,",
  "atk-s0510a:3785_15": "tato phalaṃ gahetvā paṭhamataraṃ āgantvā agyāgāre nisinno. Idaṃ kho, kassapa,",
  "atk-s0510a:3785_16": "jambuphalaṃ vaṇṇasampannaṃ gandhasampannaṃ rasasampannaṃ,",
  "atk-s0510a:3785_17": "sace ākaṅkhasi paribhuñjā”ti. “Alaṃ,",
  "atk-s0510a:3785_18": "mahāsamaṇa,",
  "atk-s0510a:3785_19": "tvaṃyeva taṃ arahasi,",
  "atk-s0510a:3785_20": "tvaṃyeva taṃ paribhuñjā”ti.",
  "atk-s0510a:3785_21": "Atha kho uruvelakassapassa jaṭilassa etadahosi –",
  "atk-s0510a:3785_22": "“mahiddhiko kho mahāsamaṇo mahānubhāvo,",
  "atk-s0510a:3785_23": "yatra hi nāma maṃ paṭhamataraṃ uyyojetvā yāya jambuyā jambudīpo paññāyati,",
  "atk-s0510a:3785_24": "tato phalaṃ gahetvā paṭhamataraṃ āgantvā agyāgāre nisīdissati,",
  "atk-s0510a:3785_25": "na tveva ca kho arahā yathā aha”nti.",
  "atk-s0510a:3785_26": "Atha kho bhagavā uruvelakassapassa jaṭilassa bhattaṃ bhuñjitvā tasmiṃyeva vanasaṇḍe vihāsi.",
  "atk-s0510a:3786_0": "Atha kho uruvelakassapo jaṭilo tassā rattiyā accayena yena bhagavā tenupasaṅkami;",
  "atk-s0510a:3786_1": "upasaṅkamitvā bhagavato kālaṃ ārocesi – “kālo,",
  "atk-s0510a:3786_2": "mahāsamaṇa,",
  "atk-s0510a:3786_3": "niṭṭhitaṃ bhatta”nti.",
  "atk-s0510a:3786_4": "“Gaccha tvaṃ, kassapa,",
  "atk-s0510a:3786_5": "āyāmaha”nti uruvelakassapaṃ jaṭilaṃ uyyojetvā yāya jambuyā jambudīpo paññāyati,",
  "atk-s0510a:3786_6": "tassā avidūre ambo…pe…",
  "atk-s0510a:3786_7": "tassā avidūre āmalakī…pe…",
  "atk-s0510a:3786_8": "tassā avidūre harītakī…pe…",
  "atk-s0510a:3786_9": "tāvatiṃsaṃ gantvā pāricchattakapupphaṃ gahetvā paṭhamataraṃ āgantvā agyāgāre nisīdi.",
  "atk-s0510a:3786_10": "Addasā kho uruvelakassapo jaṭilo bhagavantaṃ agyāgāre nisinnaṃ,",
  "atk-s0510a:3786_11": "disvāna bhagavantaṃ etadavoca –",
  "atk-s0510a:3786_12": "“katamena tvaṃ,",
  "atk-s0510a:3786_13": "mahāsamaṇa,",
  "atk-s0510a:3786_14": "maggena āgato,",
  "atk-s0510a:3786_15": "ahaṃ tayā paṭhamataraṃ pakkanto,",
  "atk-s0510a:3786_16": "so tvaṃ paṭhamataraṃ āgantvā agyāgāre nisinno”ti? “Idhāhaṃ, kassapa,",
  "atk-s0510a:3786_17": "taṃ uyyojetvā tāvatiṃsaṃ gantvā pāricchattakapupphaṃ gahetvā paṭhamataraṃ āgantvā agyāgāre nisinno. Idaṃ kho, kassapa,",
  "atk-s0510a:3786_18": "pāricchattakapupphaṃ vaṇṇasampannaṃ gandhasampannaṃ,",
  "atk-s0510a:3786_19": "sace ākaṅkhasi gaṇhā”ti. “Alaṃ,",
  "atk-s0510a:3786_20": "mahāsamaṇa,",
  "atk-s0510a:3786_21": "tvaṃyeva taṃ arahasi,",
  "atk-s0510a:3786_22": "tvaṃyeva taṃ gaṇhā”ti.",
  "atk-s0510a:3786_23": "Atha kho uruvelakassapassa jaṭilassa etadahosi –",
  "atk-s0510a:3786_24": "“mahiddhiko kho mahāsamaṇo mahānubhāvo,",
  "atk-s0510a:3786_25": "yatra hi nāma maṃ paṭhamataraṃ uyyojetvā tāvatiṃsaṃ gantvā pāricchattakapupphaṃ gahetvā paṭhamataraṃ āgantvā agyāgāre nisīdissati,",
  "atk-s0510a:3786_26": "na tveva ca kho arahā yathā aha”nti.",
  "atk-s0510a:3787_0": "Tena kho pana samayena te jaṭilā aggiṃ paricaritukāmā na sakkonti kaṭṭhāni phāletuṃ.",
  "atk-s0510a:3787_1": "Atha kho tesaṃ jaṭilānaṃ etadahosi –",
  "atk-s0510a:3787_2": "“nissaṃsayaṃ kho mahāsamaṇassa iddhānubhāvo yathā mayaṃ na sakkoma kaṭṭhāni phāletu”nti.",
  "atk-s0510a:3787_3": "Atha kho bhagavā uruvelakassapaṃ jaṭilaṃ etadavoca –",
  "atk-s0510a:3787_4": "“phāliyantu, kassapa,",
  "atk-s0510a:3787_5": "kaṭṭhānī”ti.",
  "atk-s0510a:3787_6": "“Phāliyantu,",
  "atk-s0510a:3787_7": "mahāsamaṇā”ti.",
  "atk-s0510a:3787_8": "Sakideva pañca kaṭṭhasatāni phāliyiṃsu.",
  "atk-s0510a:3787_9": "Atha kho uruvelakassapassa jaṭilassa etadahosi –",
  "atk-s0510a:3787_10": "“mahiddhiko kho mahāsamaṇo mahānubhāvo,",
  "atk-s0510a:3787_11": "yatra hi nāma kaṭṭhānipi phāliyissanti,",
  "atk-s0510a:3787_12": "na tveva ca kho arahā yathā aha”nti.",
  "atk-s0510a:3788_0": "Tena kho pana samayena te jaṭilā aggiṃ paricaritukāmā na sakkonti aggiṃ ujjaletuṃ.",
  "atk-s0510a:3788_1": "Atha kho tesaṃ jaṭilānaṃ etadahosi –",
  "atk-s0510a:3788_2": "“nissaṃsayaṃ kho mahāsamaṇassa iddhānubhāvo yathā mayaṃ na sakkoma aggiṃ ujjaletu”nti.",
  "atk-s0510a:3788_3": "Atha kho bhagavā uruvelakassapaṃ jaṭilaṃ etadavoca –",
  "atk-s0510a:3788_4": "“ujjaliyantu, kassapa, aggī”ti.",
  "atk-s0510a:3788_5": "“Ujjaliyantu,",
  "atk-s0510a:3788_6": "mahāsamaṇā”ti.",
  "atk-s0510a:3788_7": "Sakideva pañca aggisatāni ujjaliyiṃsu.",
  "atk-s0510a:3788_8": "Atha kho uruvelakassapassa jaṭilassa etadahosi –",
  "atk-s0510a:3788_9": "“mahiddhiko kho mahāsamaṇo mahānubhāvo,",
  "atk-s0510a:3788_10": "yatra hi nāma aggīpi ujjaliyissanti,",
  "atk-s0510a:3788_11": "na tveva ca kho arahā yathā aha”nti.",
  "atk-s0510a:3789_0": "Tena kho pana samayena te jaṭilā aggiṃ paricaritvā na sakkonti aggiṃ vijjhāpetuṃ.",
  "atk-s0510a:3789_1": "Atha kho tesaṃ jaṭilānaṃ etadahosi –",
  "atk-s0510a:3789_2": "“nissaṃsayaṃ kho mahāsamaṇassa iddhānubhāvo yathā mayaṃ na sakkoma aggiṃ vijjhāpetu”nti.",
  "atk-s0510a:3789_3": "Atha kho bhagavā uruvelakassapaṃ jaṭilaṃ etadavoca –",
  "atk-s0510a:3789_4": "“vijjhāyantu, kassapa, aggī”ti.",
  "atk-s0510a:3789_5": "“Vijjhāyantu,",
  "atk-s0510a:3789_6": "mahāsamaṇā”ti.",
  "atk-s0510a:3789_7": "Sakideva pañca aggisatāni vijjhāyiṃsu.",
  "atk-s0510a:3789_8": "Atha kho uruvelakassapassa jaṭilassa etadahosi –",
  "atk-s0510a:3789_9": "“mahiddhiko kho mahāsamaṇo mahānubhāvo,",
  "atk-s0510a:3789_10": "yatra hi nāma aggīpi vijjhāyissanti,",
  "atk-s0510a:3789_11": "na tveva ca kho arahā yathā aha”nti.",
  "atk-s0510a:3790_0": "Tena kho pana samayena te jaṭilā sītāsu hemantikāsu rattīsu antaraṭṭhakāsu himapātasamaye najjā nerañjarāya",
  "atk-s0510a:3790_1": "ummujjantipi nimujjantipi ummujjananimujjanampi karonti.",
  "atk-s0510a:3790_2": "Atha kho bhagavā pañcamattāni mandāmukhisatāni abhinimmini yattha te jaṭilā uttaritvā visibbesuṃ.",
  "atk-s0510a:3790_3": "Atha kho tesaṃ jaṭilānaṃ etadahosi –",
  "atk-s0510a:3790_4": "“nissaṃsayaṃ kho mahāsamaṇassa iddhānubhāvo yathayimā mandāmukhiyo nimmitā”ti.",
  "atk-s0510a:3790_5": "Atha kho uruvelakassapassa jaṭilassa etadahosi –",
  "atk-s0510a:3790_6": "“mahiddhiko kho mahāsamaṇo mahānubhāvo,",
  "atk-s0510a:3790_7": "yatra hi nāma tāva bahū mandāmukhiyopi abhinimminissati,",
  "atk-s0510a:3790_8": "na tveva ca kho arahā yathā aha”nti.",
  "atk-s0510a:3791_0": "Tena kho pana samayena mahā akālamegho pāvassi,",
  "atk-s0510a:3791_1": "mahā udakavāhako sañjāyi,",
  "atk-s0510a:3791_2": "yasmiṃ padese bhagavā viharati so padeso udakena na otthaṭo hoti.",
  "atk-s0510a:3791_3": "Atha kho bhagavato etadahosi –",
  "atk-s0510a:3791_4": "“yaṃnūnāhaṃ samantā udakaṃ ussāretvā majjhe reṇuhatāya bhūmiyā caṅkameyya”nti.",
  "atk-s0510a:3791_5": "Atha kho bhagavā samantā udakaṃ ussāretvā majjhe reṇuhatāya bhūmiyā caṅkami.",
  "atk-s0510a:3791_6": "Atha kho uruvelakassapo jaṭilo “māheva kho mahāsamaṇo udakena vūḷho ahosī”ti nāvāya sambahulehi jaṭilehi saddhiṃ yasmiṃ padese bhagavā viharati,",
  "atk-s0510a:3791_7": "taṃ padesaṃ agamāsi.",
  "atk-s0510a:3791_8": "Addasā kho uruvelakassapo jaṭilo bhagavantaṃ samantā udakaṃ ussāretvā majjhe reṇuhatāya bhūmiyā caṅkamantaṃ,",
  "atk-s0510a:3791_9": "disvāna bhagavantaṃ etadavoca –",
  "atk-s0510a:3791_10": "“idaṃ nu tvaṃ,",
  "atk-s0510a:3791_11": "mahāsamaṇā”ti.",
  "atk-s0510a:3791_12": "“Ayamahamasmi,",
  "atk-s0510a:3791_13": "kassapā”ti bhagavā vehāsaṃ abbhuggantvā nāvāya paccuṭṭhāsi.",
  "atk-s0510a:3791_14": "Atha kho uruvelakassapassa jaṭilassa etadahosi –",
  "atk-s0510a:3791_15": "“mahiddhiko kho mahāsamaṇo mahānubhāvo,",
  "atk-s0510a:3791_16": "yatra hi nāma udakampi na pavāhissati,",
  "atk-s0510a:3791_17": "na tveva ca kho arahā yathā aha”nti.",
  "atk-s0510a:3792_0": "Atha kho bhagavato etadahosi –",
  "atk-s0510a:3792_1": "“cirampi kho imassa moghapurisassa evaṃ bhavissati ‘mahiddhiko kho mahāsamaṇo mahānubhāvo,",
  "atk-s0510a:3792_2": "na tveva ca kho arahā yathā aha’nti,",
  "atk-s0510a:3792_3": "yaṃnūnāhaṃ imaṃ jaṭilaṃ saṃvejeyya”nti.",
  "atk-s0510a:3792_4": "Atha kho bhagavā uruvelakassapaṃ jaṭilaṃ etadavoca –",
  "atk-s0510a:3792_5": "“neva ca kho tvaṃ, kassapa, arahā,",
  "atk-s0510a:3792_6": "nāpi arahattamaggasamāpanno,",
  "atk-s0510a:3792_7": "sāpi te paṭipadā natthi,",
  "atk-s0510a:3792_8": "yāya tvaṃ arahā vā assasi arahattamaggaṃ vā samāpanno”ti.",
  "atk-s0510a:3792_9": "Atha kho uruvelakassapo jaṭilo bhagavato pādesu sirasā nipatitvā bhagavantaṃ etadavoca –",
  "atk-s0510a:3792_10": "“labheyyāhaṃ, bhante,",
  "atk-s0510a:3792_11": "bhagavato santike pabbajjaṃ,",
  "atk-s0510a:3792_12": "labheyyaṃ upasampada”nti.",
  "atk-s0510a:3792_13": "“Tvaṃ khosi, kassapa,",
  "atk-s0510a:3792_14": "pañcannaṃ jaṭilasatānaṃ nāyako vināyako aggo pamukho pāmokkho,",
  "atk-s0510a:3792_15": "tepi tāva apalokehi,",
  "atk-s0510a:3792_16": "yathā te maññissanti,",
  "atk-s0510a:3792_17": "tathā te karissantī”ti.",
  "atk-s0510a:3792_18": "Atha kho uruvelakassapo jaṭilo yena te jaṭilā tenupasaṅkami;",
  "atk-s0510a:3792_19": "upasaṅkamitvā te jaṭile etadavoca –",
  "atk-s0510a:3792_20": "“icchāmahaṃ, bho,",
  "atk-s0510a:3792_21": "mahāsamaṇe brahmacariyaṃ carituṃ,",
  "atk-s0510a:3792_22": "yathā bhavanto maññanti tathā karontū”ti.",
  "atk-s0510a:3792_23": "“Cirapaṭikā mayaṃ, bho,",
  "atk-s0510a:3792_24": "mahāsamaṇe abhippasannā,",
  "atk-s0510a:3792_25": "sace bhavaṃ mahāsamaṇe brahmacariyaṃ carissati,",
  "atk-s0510a:3792_26": "sabbeva mayaṃ mahāsamaṇe brahmacariyaṃ carissāmā”ti.",
  "atk-s0510a:3792_27": "Atha kho te jaṭilā kesamissaṃ jaṭāmissaṃ khārikājamissaṃ aggihutamissaṃ udake pavāhetvā yena bhagavā tenupasaṅkamiṃsu;",
  "atk-s0510a:3792_28": "upasaṅkamitvā bhagavato pādesu sirasā nipatitvā bhagavantaṃ etadavocuṃ –",
  "atk-s0510a:3792_29": "“labheyyāma mayaṃ, bhante,",
  "atk-s0510a:3792_30": "bhagavato santike pabbajjaṃ,",
  "atk-s0510a:3792_31": "labheyyāma upasampada”nti. “Etha,",
  "atk-s0510a:3792_32": "bhikkhavo”ti bhagavā avoca –",
  "atk-s0510a:3792_33": "“svākkhāto dhammo,",
  "atk-s0510a:3792_34": "caratha brahmacariyaṃ sammā dukkhassa antakiriyāyā”ti.",
  "atk-s0510a:3792_35": "Sāva tesaṃ āyasmantānaṃ upasampadā ahosi.",
  "atk-s0510a:3793_0": "Addasā kho nadīkassapo jaṭilo kesamissaṃ jaṭāmissaṃ khārikājamissaṃ aggihutamissaṃ udake vuyhamāne,",
  "atk-s0510a:3793_1": "disvānassa etadahosi –",
  "atk-s0510a:3793_2": "“māheva me bhātuno upasaggo ahosī”ti,",
  "atk-s0510a:3793_3": "jaṭile pāhesi –",
  "atk-s0510a:3793_4": "“gacchatha me bhātaraṃ jānāthā”ti,",
  "atk-s0510a:3793_5": "sāmañca tīhi jaṭilasatehi saddhiṃ yenāyasmā uruvelakassapo tenupasaṅkami;",
  "atk-s0510a:3793_6": "upasaṅkamitvā āyasmantaṃ uruvelakassapaṃ etadavoca –",
  "atk-s0510a:3793_7": "“idaṃ nu kho, kassapa, seyyo”ti? “Āmāvuso,",
  "atk-s0510a:3793_8": "idaṃ seyyo”ti.",
  "atk-s0510a:3793_9": "Atha kho te jaṭilā kesamissaṃ jaṭāmissaṃ khārikājamissaṃ aggihutamissaṃ udake pavāhetvā yena bhagavā tenupasaṅkamiṃsu;",
  "atk-s0510a:3793_10": "upasaṅkamitvā bhagavato pādesu sirasā nipatitvā bhagavantaṃ etadavocuṃ –",
  "atk-s0510a:3793_11": "“labheyyāma mayaṃ, bhante,",
  "atk-s0510a:3793_12": "bhagavato santike pabbajjaṃ,",
  "atk-s0510a:3793_13": "labheyyāma upasampada”nti. “Etha,",
  "atk-s0510a:3793_14": "bhikkhavo”ti bhagavā avoca –",
  "atk-s0510a:3793_15": "“svākkhāto dhammo,",
  "atk-s0510a:3793_16": "caratha brahmacariyaṃ sammā dukkhassa antakiriyāyā”ti.",
  "atk-s0510a:3793_17": "Sāva tesaṃ āyasmantānaṃ upasampadā ahosi.",
  "atk-s0510a:3794_0": "Addasā kho gayākassapo jaṭilo kesamissaṃ jaṭāmissaṃ khārikājamissaṃ aggihutamissaṃ udake vuyhamāne,",
  "atk-s0510a:3794_1": "disvānassa etadahosi –",
  "atk-s0510a:3794_2": "“māheva me bhātūnaṃ upasaggo ahosī”ti,",
  "atk-s0510a:3794_3": "jaṭile pāhesi –",
  "atk-s0510a:3794_4": "“gacchatha me bhātaro jānāthā”ti,",
  "atk-s0510a:3794_5": "sāmañca dvīhi jaṭilasatehi saddhiṃ yenāyasmā uruvelakassapo tenupasaṅkami;",
  "atk-s0510a:3794_6": "upasaṅkamitvā āyasmantaṃ uruvelakassapaṃ etadavoca –",
  "atk-s0510a:3794_7": "“idaṃ nu kho, kassapa, seyyo”ti? “Āmāvuso,",
  "atk-s0510a:3794_8": "idaṃ seyyo”ti.",
  "atk-s0510a:3794_9": "Atha kho te jaṭilā kesamissaṃ jaṭāmissaṃ khārikājamissaṃ aggihutamissaṃ udake pavāhetvā yena bhagavā tenupasaṅkamiṃsu;",
  "atk-s0510a:3794_10": "upasaṅkamitvā bhagavato pādesu sirasā nipatitvā bhagavantaṃ etadavocuṃ –",
  "atk-s0510a:3794_11": "“labheyyāma mayaṃ, bhante,",
  "atk-s0510a:3794_12": "bhagavato santike pabbajjaṃ,",
  "atk-s0510a:3794_13": "labheyyāma upasampada”nti. “Etha,",
  "atk-s0510a:3794_14": "bhikkhavo”ti,",
  "atk-s0510a:3794_15": "bhagavā avoca –",
  "atk-s0510a:3794_16": "“svākkhāto dhammo,",
  "atk-s0510a:3794_17": "caratha brahmacariyaṃ sammā dukkhassa antakiriyāyā”ti.",
  "atk-s0510a:3794_18": "Sāva tesaṃ āyasmantānaṃ upasampadā ahosi.",
  "atk-s0510a:3795_0": "“Bhagavato adhiṭṭhānena pañca kaṭṭhasatāni na phāliyiṃsu,",
  "atk-s0510a:3795_1": "phāliyiṃsu,",
  "atk-s0510a:3795_2": "aggī na ujjaliyiṃsu,",
  "atk-s0510a:3795_3": "ujjaliyiṃsu,",
  "atk-s0510a:3795_4": "na vijjhāyiṃsu,",
  "atk-s0510a:3795_5": "vijjhāyiṃsu,",
  "atk-s0510a:3795_6": "pañca mandāmukhisatāni abhinimmini,",
  "atk-s0510a:3795_7": "etena nayena aḍḍhuḍḍhapāṭihāriyasahassāni honti.",
  "atk-s0510a:3796_0": "“Atha kho bhagavā uruvelāyaṃ yathābhirantaṃ viharitvā yena gayāsīsaṃ tena cārikaṃ pakkāmi mahatā bhikkhusaṅghena",
  "atk-s0510a:3796_1": "saddhiṃ sahassena sabbeheva purāṇajaṭilehi.",
  "atk-s0510a:3796_2": "Tatra sudaṃ bhagavā gayāyaṃ viharati gayāsīse saddhiṃ bhikkhusahassena.",
  "atk-s0510a:3796_3": "Tatra kho bhagavā bhikkhu āmantesi – ‘sabbaṃ,",
  "atk-s0510a:3796_4": "bhikkhave, ādittaṃ, kiñca,",
  "atk-s0510a:3796_5": "bhikkhave,",
  "atk-s0510a:3796_6": "sabbaṃ ādittaṃ, cakkhu,",
  "atk-s0510a:3796_7": "bhikkhave, ādittaṃ,",
  "atk-s0510a:3796_8": "rūpā ādittā,",
  "atk-s0510a:3796_9": "cakkhuviññāṇaṃ ādittaṃ,",
  "atk-s0510a:3796_10": "cakkhusamphasso āditto,",
  "atk-s0510a:3796_11": "yamidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā tampi ādittaṃ.",
  "atk-s0510a:3796_12": "Kena ādittaṃ,",
  "atk-s0510a:3796_13": "rāgagginā dosagginā mohagginā ādittaṃ,",
  "atk-s0510a:3796_14": "jātiyā jarāya maraṇena sokehi paridevehi dukkhehi domanassehi upāyāsehi ādittanti vadāmi?",
  "atk-s0510a:3796_15": "Sotaṃ ādittaṃ,",
  "atk-s0510a:3796_16": "saddā ādittā…pe…",
  "atk-s0510a:3796_17": "ghānaṃ ādittaṃ,",
  "atk-s0510a:3796_18": "gandhā ādittā…pe…",
  "atk-s0510a:3796_19": "jivhā ādittā,",
  "atk-s0510a:3796_20": "rasā ādittā…pe…",
  "atk-s0510a:3796_21": "kāyo āditto,",
  "atk-s0510a:3796_22": "phoṭṭhabbā ādittā…pe…",
  "atk-s0510a:3796_23": "mano āditto,",
  "atk-s0510a:3796_24": "dhammā ādittā,",
  "atk-s0510a:3796_25": "manoviññāṇaṃ ādittaṃ,",
  "atk-s0510a:3796_26": "manosamphasso āditto,",
  "atk-s0510a:3796_27": "yamidaṃ manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā tampi ādittaṃ.",
  "atk-s0510a:3796_28": "Kena ādittaṃ,",
  "atk-s0510a:3796_29": "rāgagginā dosagginā mohagginā ādittaṃ,",
  "atk-s0510a:3796_30": "jātiyā jarāya maraṇena sokehi paridevehi dukkhehi domanassehi upāyāsehi āditta”’nti vadāmi.",
  "atk-s0510a:3797_0": "“Evaṃ passaṃ,",
  "atk-s0510a:3797_1": "bhikkhave,",
  "atk-s0510a:3797_2": "sutavā ariyasāvako cakkhusmimpi nibbindati,",
  "atk-s0510a:3797_3": "rūpesupi nibbindati,",
  "atk-s0510a:3797_4": "cakkhuviññāṇepi nibbindati,",
  "atk-s0510a:3797_5": "cakkhusamphassepi nibbindati,",
  "atk-s0510a:3797_6": "yamidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.",
  "atk-s0510a:3797_7": "Sotasmimpi nibbindati,",
  "atk-s0510a:3797_8": "saddesupi nibbindati…pe…",
  "atk-s0510a:3797_9": "ghānasmimpi nibbindati,",
  "atk-s0510a:3797_10": "gandhesupi nibbindati…pe…",
  "atk-s0510a:3797_11": "jivhāyapi nibbindati,",
  "atk-s0510a:3797_12": "rasesupi nibbindati…pe…",
  "atk-s0510a:3797_13": "kāyasmimpi nibbindati,",
  "atk-s0510a:3797_14": "phoṭṭhabbesupi nibbindati…pe…",
  "atk-s0510a:3797_15": "manasmimpi nibbindati,",
  "atk-s0510a:3797_16": "dhammesupi nibbindati,",
  "atk-s0510a:3797_17": "manoviññāṇepi nibbindati,",
  "atk-s0510a:3797_18": "manosamphassepi nibbindati,",
  "atk-s0510a:3797_19": "yamidaṃ manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.",
  "atk-s0510a:3797_20": "Nibbindaṃ virajjati,",
  "atk-s0510a:3797_21": "virāgā vimuccati,",
  "atk-s0510a:3797_22": "vimuttasmiṃ vimuttamiti ñāṇaṃ hoti,",
  "atk-s0510a:3797_23": "‘khīṇā jāti,",
  "atk-s0510a:3797_24": "vusitaṃ brahmacariyaṃ,",
  "atk-s0510a:3797_25": "kataṃ karaṇīyaṃ,",
  "atk-s0510a:3797_26": "nāparaṃ itthattāyā’ti pajānātī”ti.",
  "atk-s0510a:3798_0": "Imasmiñca pana veyyākaraṇasmiṃ bhaññamāne tassa bhikkhusahassassa anupādāya āsavehi cittāni vimucciṃsu.",
  "atk-s0510a:3799_0": "29.",
  "atk-s0510a:3799_1": "Evaṃ ādittapariyāyadesanaṃ sutvā saha paṭisambhidāhi arahattaṃ sampatto nadīkassapo thero somanassajāto",
  "atk-s0510a:3799_2": "attano pubbacaritāpadānaṃ pakāsento padumuttarassa bhagavatotiādimāha.",
  "atk-s0510a:3799_3": "Tattha aggaphalanti uttamaphalaṃ,",
  "atk-s0510a:3799_4": "attanā ropitaambarukkhassa ādimhi gahitaphalaṃ vā.",
  "atk-s0510a:3799_5": "Sesaṃ suviññeyyamevāti.",
  "atk-s0510a:3800_0": "Nadīkassapattheraapadānavaṇṇanā samattā.",
  "atk-s0510a:3801_0": "3. Gayākassapattheraapadānavaṇṇanā",
  "atk-s0510a:3802_0": "Tatiyāpadāne ajinacammavatthohantiādikaṃ āyasmato gayākassapattherassa apadānaṃ.",
  "atk-s0510a:3802_1": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto ito ekatiṃsakappe",
  "atk-s0510a:3802_2": "sikhissa bhagavato kāle kulagehe nibbatto viññutaṃ patto nissaraṇajjhāsayatāya gharāvāsaṃ pahāya tāpasapabbajjaṃ",
  "atk-s0510a:3802_3": "pabbajitvā araññāyatane assamaṃ māpetvā vanamūlaphalāhāro vasati.",
  "atk-s0510a:3802_4": "Tena ca samayena bhagavā eko adutiyo tassa assamasamīpenāgacchi,",
  "atk-s0510a:3802_5": "so bhagavantaṃ disvā pasannamānaso upasaṅkamitvā vanditvā ekamantaṃ ṭhito velaṃ olokento manoharāni kolaphalāni satthu upanesi.",
  "atk-s0510a:3802_6": "So tena puññakammena devamanussesu saṃsaranto imasmiṃ buddhuppāde brāhmaṇakule nibbattitvā vayappatto",
  "atk-s0510a:3802_7": "nissaraṇajjhāsayatāya gharāvāsaṃ pahāya tāpasapabbajjaṃ pabbajitvā dvīhi tāpasasatehi saddhiṃ gayāya viharati.",
  "atk-s0510a:3802_8": "Gayāya vasanato hissa kassapagottatāya ca gayākassapoti samaññā ahosi.",
  "atk-s0510a:3802_9": "So bhagavato saddhiṃ parisāya ehibhikkhūpasampadaṃ datvā nadīkassapassa vuttanayena ādittapariyāya desanāya ovadiyamāno arahatte patiṭṭhāsi.",
  "atk-s0510a:3803_0": "35.",
  "atk-s0510a:3803_1": "So arahattaṃ patvā somanassajāto attano pubbacaritāpadānaṃ pakāsento ajinacammavatthohantiādimāha.",
  "atk-s0510a:3803_2": "Tattha ajinacammavatthoti tāpasapabbajitattā ajinacammanivāsanapāvuraṇoti attho.",
  "atk-s0510a:3803_3": "Khāribhāradharoti tāpasakāle tāpasaparikkhāraparipuṇṇakājadharoti attho.",
  "atk-s0510a:3803_4": "Khārikatāpasaparikkhāre pūretvā.",
  "atk-s0510a:3803_5": "Kolaṃ ahāsi assamanti kolaphalaṃ assame pūretvā assame nisinnoti attho.",
  "atk-s0510a:3803_6": "Agopayinti pāṭhe kolaphalaṃ pariyesitvā assamaṃ gopesiṃ rakkhinti attho.",
  "atk-s0510a:3803_7": "Sesaṃ sabbaṃ uttānatthamevāti.",
  "atk-s0510a:3804_0": "Gayākassapattheraapadānavaṇṇanā samattā.",
  "atk-s0510a:3805_0": "4. Kimilattheraapadānavaṇṇanā",
  "atk-s0510a:3806_0": "Catutthāpadāne nibbute kakusandhamhītiādikaṃ āyasmato kimilattherassa apadānaṃ.",
  "atk-s0510a:3806_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto kakusandhassa",
  "atk-s0510a:3806_2": "bhagavato kāle kulagehe nibbattitvā viññutaṃ patto parinibbute satthari tassa dhātuyo uddissa salalamālāhi",
  "atk-s0510a:3806_3": "maṇḍapaṃ kāretvā pūjaṃ akāsi.",
  "atk-s0510a:3806_4": "So tena puññakammena tāvatiṃsesu uppajjitvā aparāparaṃ devamanussesu saṃsaranto imasmiṃ buddhuppāde kapilavatthunagare",
  "atk-s0510a:3806_5": "sakyarājakule nibbattitvā kimiloti tassa nāmaṃ akāsi.",
  "atk-s0510a:3806_6": "So vayappatto bhogasampattiyā pamatto viharati.",
  "atk-s0510a:3806_7": "Tassa ñāṇaparipākaṃ ñatvā saṃvegajananatthaṃ anupiyāyaṃ viharanto satthā paṭhamayobbane ṭhitaṃ ramaṇīyaṃ",
  "atk-s0510a:3806_8": "itthirūpaṃ abhinimminitvā purato dassetvā puna anukkamena yathā jarārogavipattīhi abhibhūtā dissati,",
  "atk-s0510a:3806_9": "tathā akāsi.",
  "atk-s0510a:3806_10": "Taṃ disvā kimilakumāro ativiya saṃvegajāto attano saṃvegaṃ pakāsento bhagavato pākaṭaṃ katvā laddhānusāsano arahattaṃ pāpuṇi.",
  "atk-s0510a:3807_0": "42.",
  "atk-s0510a:3807_1": "So arahattaṃ patvā somanassajāto attano pubbacaritāpadānaṃ pakāsento nibbute kakusandhamhītiādimāha.",
  "atk-s0510a:3807_2": "Brāhmaṇamhi vusīmatīti pañcahi vasitāhi vasippattamhi bhagavati.",
  "atk-s0510a:3807_3": "Brāhmaṇassa sabbaguṇagaṇehi maṇḍitattā abhivūḷhītattā brāhmaṇamhi kakusandhe bhagavati parinibbuteti attho.",
  "atk-s0510a:3807_4": "Sesaṃ sabbaṃ uttānamevāti.",
  "atk-s0510a:3808_0": "Kimilattheraapadānavaṇṇanā samattā.",
  "atk-s0510a:3809_0": "5. Vajjiputtattheraapadānavaṇṇanā",
  "atk-s0510a:3810_0": "Sahassaraṃsī bhagavātiādikaṃ āyasmato vajjiputtattherassa apadānaṃ.",
  "atk-s0510a:3810_1": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito catunavutikappe",
  "atk-s0510a:3810_2": "ekaṃ paccekabuddhaṃ bhikkhāya gacchantaṃ disvā pasannamānaso kadaliphalāni adāsi.",
  "atk-s0510a:3810_3": "So tena puññakammena devamanussesu saṃsaranto imasmiṃ buddhuppāde vesāliyaṃ licchavirājakumāro hutvā nibbatti,",
  "atk-s0510a:3810_4": "vajjirājaputtattā vajjiputtotvevassa samaññā.",
  "atk-s0510a:3810_5": "So daharo hutvā hatthisippādisikkhanakālepi hetusampannatāya nissaraṇajjhāsayova hutvā vicaranto satthu",
  "atk-s0510a:3810_6": "dhammadesanaṃ sutvā paṭiladdhasaddho satthu santike pabbajitvā vipassanāya kammaṃ katvā nacirasseva chaḷabhiñño ahosi.",
  "atk-s0510a:3810_7": "Chaḷabhiñño pana hutvā aparabhāge aciraparinibbute satthari dhammaṃ saṅgāyituṃ saṅketaṃ katvā mahātheresu",
  "atk-s0510a:3810_8": "tattha tattha viharantesu ekadivasaṃ āyasmantaṃ ānandaṃ sekhaṃyeva samānaṃ mahatiyā parisāya parivutaṃ",
  "atk-s0510a:3810_9": "dhammaṃ desentaṃ disvā tassa uparimaggādhigamāya ussāhaṃ janento –",
  "atk-s0510a:3811_0": "“Rukkhamūlagahanaṃ pasakkiya, nibbānaṃ hadayasmiṃ opiya;",
  "atk-s0510a:3812_0": "Jhāya gotama mā ca pamādo, kiṃ te biḷibiḷikā karissatī”ti. – gāthaṃ abhāsi;",
  "atk-s0510a:3813_0": "Tattha rukkhamūlagahananti rukkhamūlabhūtaṃ gahanaṃ,",
  "atk-s0510a:3813_1": "gahanañhi atthi,",
  "atk-s0510a:3813_2": "na rukkhamūlaṃ,",
  "atk-s0510a:3813_3": "rukkhamūlañca atthi,",
  "atk-s0510a:3813_4": "na gahanaṃ,",
  "atk-s0510a:3813_5": "tesu rukkhamūlaggahaṇena ṭhānassa chāyāya sampannatāya vātātapaparissayābhāvaṃ dīpeti,",
  "atk-s0510a:3813_6": "gahanaggahaṇena nivātabhāvena vātaparissayābhāvaṃ janasambādhābhāvañca dasseti,",
  "atk-s0510a:3813_7": "tadubhayena ca bhāvanāyogyataṃ.",
  "atk-s0510a:3813_8": "Pasakkiyāti upagantvā.",
  "atk-s0510a:3813_9": "Nibbānaṃ hadayasmiṃ opiyāti “evaṃ mayā paṭipajjitvā nibbānaṃ adhigantabba”nti nibbutiṃ hadaye ṭhapetvā citte katvā.",
  "atk-s0510a:3813_10": "Jhāyāti tilakkhaṇūpanijjhānena jhāya,",
  "atk-s0510a:3813_11": "vipassanābhāvanāsahitaṃ maggabhāvanaṃ bhāvehi.",
  "atk-s0510a:3813_12": "Gotamāti dhammabhaṇḍāgārikaṃ gottenālapati.",
  "atk-s0510a:3813_13": "Mā ca pamādoti adhikusalesu dhammesu mā pamādaṃ āpajji.",
  "atk-s0510a:3813_14": "Idāni yādiso therassa pamādo,",
  "atk-s0510a:3813_15": "taṃ paṭikkhepavasena dassento “kiṃ te biḷibiḷikā karissatī”ti āha.",
  "atk-s0510a:3813_16": "Tattha biḷibiḷikāti biḷibiḷikiriyā,",
  "atk-s0510a:3813_17": "biḷibiḷitisaddapavatti yathā niratthakā,",
  "atk-s0510a:3813_18": "evaṃ biḷibiḷikāsadisā janapaññatti.",
  "atk-s0510a:3813_19": "Kiṃ te karissatīti kīdisaṃ atthaṃ tuyhaṃ sādhessati,",
  "atk-s0510a:3813_20": "tasmā janapaññattiṃ pahāya sadatthapasuto hohīti ovādaṃ adāsi.",
  "atk-s0510a:3814_0": "Taṃ sutvā aññehi vuttena vissagandhavāyanavacanena saṃvegajāto bahudeva rattiṃ caṅkamena vītināmento",
  "atk-s0510a:3814_1": "vipassanaṃ ussukkāpetvā senāsanaṃ pavisitvā mañcake nisinnamattova “kiñci sayāmī”ti sīsaṃ bimbohanamasampattaṃ",
  "atk-s0510a:3814_2": "pādaṃ bhūmito uggataṃ sarīrassa ākāsagatakkhaṇeyeva arahattaṃ pāpuṇi.",
  "atk-s0510a:3815_0": "49.",
  "atk-s0510a:3815_1": "Vajjiputtatthero aparabhāge somanassajāto attano pubbacaritāpadānaṃ pakāsento sahassaraṃsī bhagavātiādimāha.",
  "atk-s0510a:3815_2": "Tattha sahassaraṃsīti ettha “anekasatasahassaraṃsī”ti vattabbe gāthābandhasukhatthaṃ “sahassaraṃsī”ti vuttanti veditabbaṃ.",
  "atk-s0510a:3815_3": "Sesaṃ suviññeyyamevāti.",
  "atk-s0510a:3816_0": "Vajjiputtattheraapadānavaṇṇanā samattā.",
  "atk-s0510a:3817_0": "6. Uttarattheraapadānavaṇṇanā",
  "atk-s0510a:3818_0": "Chaṭṭhāpadāne sumedho nāma sambuddhotiādikaṃ āyasmato uttarasāmaṇerassa apadānaṃ.",
  "atk-s0510a:3818_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto sumedhassa",
  "atk-s0510a:3818_2": "bhagavato kāle vijjādharo hutvā ākāsena vicarati.",
  "atk-s0510a:3818_3": "Tena ca samayena satthā tasseva anuggaṇhanatthaṃ vanantare aññatarasmiṃ rukkhamūle nisīdi chabbaṇṇabuddharaṃsiyo vissajjento.",
  "atk-s0510a:3818_4": "So antalikkhena gacchanto bhagavantaṃ disvā pasannamānaso ākāsato oruyha suvisuddhehi vipulehi kaṇikārapupphehi bhagavantaṃ pūjesi,",
  "atk-s0510a:3818_5": "pupphāni buddhānubhāvena satthu upari chattākārena aṭṭhaṃsu,",
  "atk-s0510a:3818_6": "so tena bhiyyosomattāya pasannacitto hutvā aparabhāge kālaṃ katvā tāvatiṃsesu nibbattitvā dibbasampattiṃ",
  "atk-s0510a:3818_7": "anubhavanto yāvatāyukaṃ tattha ṭhatvā tato cuto devamanussesu saṃsaranto imasmiṃ buddhuppāde rājagahe",
  "atk-s0510a:3818_8": "brāhmaṇamahāsālassa putto hutvā nibbatti,",
  "atk-s0510a:3818_9": "uttarotissa nāmaṃ ahosi.",
  "atk-s0510a:3818_10": "So viññutaṃ patto brāhmaṇavijjāsu nipphattiṃ gantvā jātiyā rūpena vijjāya vayena sīlācārena ca lokassa sambhāvanīyo jāto.",
  "atk-s0510a:3819_0": "Tassa taṃ sampattiṃ disvā vassakāro magadhamahāmatto attano dhītaraṃ dātukāmo hutvā attano adhippāyaṃ pavedesi.",
  "atk-s0510a:3819_1": "So nissaraṇajjhāsayatāya taṃ paṭikkhipitvā kālena kālaṃ dhammasenāpatiṃ payirupāsanto tassa santike dhammaṃ",
  "atk-s0510a:3819_2": "sutvā paṭiladdhasaddho pabbajitvā vattasampanno hutvā theraṃ upaṭṭhahati.",
  "atk-s0510a:3820_0": "Tena ca samayena therassa aññataro ābādho uppanno,",
  "atk-s0510a:3820_1": "tassa bhesajjatthāya uttaro sāmaṇero pātova pattacīvaramādāya vihārato nikkhanto antarāmagge taḷākassa",
  "atk-s0510a:3820_2": "samīpe pattaṃ ṭhapetvā udakasamīpaṃ gantvā mukhaṃ dhovati.",
  "atk-s0510a:3820_3": "Atha aññataro umaṅgacoro katakammo ārakkhapurisehi anubaddho aggamaggena nagarato nikkhamitvā palāyanto",
  "atk-s0510a:3820_4": "attanā gahitaṃ ratanabhaṇḍitaṃ sāmaṇerassa patte pakkhipitvā palāyi.",
  "atk-s0510a:3820_5": "Sāmaṇeropi pattasamīpaṃ upagato.",
  "atk-s0510a:3820_6": "Coraṃ anubandhantā rājapurisā sāmaṇerassa patte bhaṇḍikaṃ disvā “ayaṃ coro,",
  "atk-s0510a:3820_7": "iminā coriyaṃ kata”nti sāmaṇeraṃ pacchābāhaṃ bandhitvā vassakārassa brāhmaṇassa dassesuṃ.",
  "atk-s0510a:3820_8": "Vassakāro ca tadā rañño vinicchaye niyutto hutvā chejjabhejjaṃ anusāsati,",
  "atk-s0510a:3820_9": "so “pubbe mama vacanaṃ nādiyi,",
  "atk-s0510a:3820_10": "suddhapāsaṇḍiyesu pabbajī”ti kammaṃ asodhetvā ghātukāmattāva jīvantameva taṃ sūle uttāsesi.",
  "atk-s0510a:3821_0": "Athassa bhagavā ñāṇaparipākaṃ oloketvā taṃ ṭhānaṃ gantvā vipphurantahatthanakhamaṇimayūkhasambhinnasitābhatāya",
  "atk-s0510a:3821_1": "paggharantajātihiṅgulakasuvaṇṇarasadhāraṃ viya jālāguṇṭhitamudutalunadīghaṅgulihatthaṃ uttarassa sīse",
  "atk-s0510a:3821_2": "ṭhapetvā “uttara,",
  "atk-s0510a:3821_3": "idaṃ te purimakammassa phalaṃ uppannaṃ,",
  "atk-s0510a:3821_4": "tattha tayā paccavekkhaṇabalena adhivāsanā kātabbā”ti vatvā ajjhāsayānurūpaṃ dhammaṃ desesi.",
  "atk-s0510a:3821_5": "Uttaro amatābhisekasadisena satthu hatthasamphassena sañjātappasādasomanassatāya uḷārapītipāmojjaṃ paṭilabhitvā",
  "atk-s0510a:3821_6": "yathāparicitaṃ vipassanāmaggaṃ samārūḷho ñāṇassa paripākaṃ gatattā satthu ca desanāvilāsena tāvadeva",
  "atk-s0510a:3821_7": "maggapaṭipāṭiyā sabbe kilese khepetvā chaḷabhiñño ahosi.",
  "atk-s0510a:3821_8": "Chaḷabhiñño pana hutvā sūlato uṭṭhahitvā parānuddayāya ākāse ṭhatvā pāṭihāriyaṃ dassesi.",
  "atk-s0510a:3821_9": "Mahājano acchariyabbhutacittajāto ahosi.",
  "atk-s0510a:3821_10": "Tāvadevassa vaṇo saṃrūḷhi,",
  "atk-s0510a:3821_11": "so bhikkhūhi, “āvuso,",
  "atk-s0510a:3821_12": "tādisadukkhaṃ anubhavanto kathaṃ tvaṃ vipassanaṃ anuyuñjituṃ asakkhī”ti puṭṭho,",
  "atk-s0510a:3821_13": "“pageva me, āvuso,",
  "atk-s0510a:3821_14": "saṃsāre ādīnavo,",
  "atk-s0510a:3821_15": "saṅkhārānañca sabhāvo sudiṭṭho,",
  "atk-s0510a:3821_16": "evāhaṃ tādisaṃ dukkhaṃ anubhavantopi asakkhiṃ vipassanaṃ vaḍḍhetvā visesaṃ adhigantu”nti āha.",
  "atk-s0510a:3821_17": "“Pubbajātiyā daharakāle makkhikaṃ gahetvā nimbasūlakaṃ gahetvā sūlāropanakīḷaṃ paṭicca evaṃ anekajātisatesu",
  "atk-s0510a:3821_18": "sūlāropanadukkhamanubhavitvā imāya pariyosānajātiyā evarūpaṃ dukkhamanubhūta”nti āha.",
  "atk-s0510a:3822_0": "55.",
  "atk-s0510a:3822_1": "Atha aparabhāge pubbakammaṃ saritvā somanassajāto pubbacaritāpadānaṃ pakāsento sumedho nāma sambuddhotiādimāha.",
  "atk-s0510a:3822_2": "Tattha anuttānapadavaṇṇanameva karissāma.",
  "atk-s0510a:3823_0": "57.",
  "atk-s0510a:3823_1": "Vijjādharo tadā āsinti bāhirakamantādivijjāsiddhiyā ākāsagāmisamattho hutvā caraṇavasena taṃ vijjaṃ rakkhitvā",
  "atk-s0510a:3823_2": "avināsetvā pariharaṇavasena vijjādharayoni āsiṃ ahosinti attho.",
  "atk-s0510a:3823_3": "Antalikkhacaro ahanti antaṃ pariyosānaṃ koṭiṃ likhate saṃkarissatīti antalikkhaṃ.",
  "atk-s0510a:3823_4": "Atha vā antaṃ pariyosānaṃ likhyate olokiyate etenāti antalikkhaṃ,",
  "atk-s0510a:3823_5": "tasmiṃ antalikkhe,",
  "atk-s0510a:3823_6": "ākāse caraṇasīlo ahanti attho.",
  "atk-s0510a:3823_7": "Tisūlaṃ sukataṃ gayhāti tikhiṇaṃ sūlaṃ,",
  "atk-s0510a:3823_8": "aggaṃ āvudhaṃ.",
  "atk-s0510a:3823_9": "Tisūlaṃ sundaraṃ kataṃ,",
  "atk-s0510a:3823_10": "koṭṭanaghaṃsanamaddanapaharaṇavasena suṭṭhu kataṃ sūlāvudhaṃ gayha gahetvā ambarato gacchāmīti attho.",
  "atk-s0510a:3823_11": "Sesaṃ sabbaṃ heṭṭhā vuttanayattāva nayānuyogena suviññeyyamevāti.",
  "atk-s0510a:3824_0": "Uttarattheraapadānavaṇṇanā samattā.",
  "atk-s0510a:3825_0": "7. Aparauttarattheraapadānavaṇṇanā",
  "atk-s0510a:3826_0": "Sattamāpadāne nibbute lokanāthamhītiādikaṃ āyasmato aparassa uttarattherassa apadānaṃ.",
  "atk-s0510a:3826_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto ito catunnavutikappe",
  "atk-s0510a:3826_2": "siddhatthassa bhagavato kāle kulagehe nibbattitvā vayappatto viññutaṃ patvā sāsane laddhappasādo hutvā",
  "atk-s0510a:3826_3": "upāsakattaṃ nivedesi.",
  "atk-s0510a:3826_4": "So satthari parinibbute attano ñātake sannipātetvā bahupūjāsakkāraṃ saṃharitvā dhātupūjaṃ akāsi.",
  "atk-s0510a:3826_5": "So tena puññakammena devamanussesu saṃsaranto imasmiṃ buddhuppāde sākete brāhmaṇakule nibbattitvā uttaroti",
  "atk-s0510a:3826_6": "laddhanāmo vayappatto kenacideva karaṇīyena sāvatthiṃ gato kaṇḍambamūle kataṃ yamakapāṭihāriyaṃ disvā",
  "atk-s0510a:3826_7": "pasīditvā puna kāḷakārāmasuttadesanāya abhivaḍḍhamānasaddho pabbajitvā satthārā saddhiṃ rājagahaṃ gantvā",
  "atk-s0510a:3826_8": "upasampadaṃ labhitvā tatheva caranto vipassanaṃ paṭṭhapetvā nacirasseva chaḷabhiñño ahosi.",
  "atk-s0510a:3826_9": "Chaḷabhiñño pana hutvā satthari sāvatthiyaṃ viharante buddhupaṭṭhānatthaṃ rājagahato sāvatthiṃ upagato bhikkhūhi – “kiṃ, āvuso,",
  "atk-s0510a:3826_10": "pabbajjākiccaṃ tayā matthakaṃ pāpita”nti puṭṭho aññaṃ byākāsi.",
  "atk-s0510a:3827_0": "93.",
  "atk-s0510a:3827_1": "Arahattaṃ pana patvā somanassajāto attano pubbacaritāpadānaṃ pakāsento nibbute lokanāthamhītiādimāha.",
  "atk-s0510a:3827_2": "Taṃ sabbaṃ heṭṭhā vuttanayattā uttānatthamevāti.",
  "atk-s0510a:3828_0": "Aparauttarattheraapadānavaṇṇanā samattā.",
  "atk-s0510a:3829_0": "8. Bhaddajittheraapadānavaṇṇanā",
  "atk-s0510a:3830_0": "Aṭṭhamāpadāne ogayhāhaṃ pokkharaṇintiādikaṃ āyasmato bhaddajittherassa apadānaṃ.",
  "atk-s0510a:3830_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3830_2": "bhagavato kāle brāhmaṇakule nibbattitvā viññutaṃ patto brāhmaṇānaṃ vijjāsippesu pāraṃ gantvā kāme pahāya",
  "atk-s0510a:3830_3": "tāpasapabbajjaṃ pabbajitvā araññāyatane assamaṃ kāretvā vasanto ekadivasaṃ satthāraṃ ākāsena gacchantaṃ",
  "atk-s0510a:3830_4": "disvā pasannamānaso añjaliṃ paggayha aṭṭhāsi.",
  "atk-s0510a:3830_5": "Satthā tassa ajjhāsayaṃ disvā ākāsato otari.",
  "atk-s0510a:3830_6": "Otiṇṇassa pana bhagavato madhuñca bhisamuḷālañca sappikhīrañca upanāmesi,",
  "atk-s0510a:3830_7": "tassa taṃ bhagavā anukammaṃ upādāya paṭiggahetvā anumodanaṃ katvā pakkāmi.",
  "atk-s0510a:3830_8": "So tena puññakammena tusitesu nibbatto tattha yāvatāyukaṃ ṭhatvā tato cuto aparāparaṃ sugatīsuyeva saṃsaranto",
  "atk-s0510a:3830_9": "vipassissa bhagavato kāle mahaddhano seṭṭhi hutvā aṭṭhasaṭṭhibhikkhusatasahassaṃ bhojetvā ticīvarena",
  "atk-s0510a:3830_10": "acchādesi.",
  "atk-s0510a:3831_0": "Evaṃ bahuṃ kusalaṃ katvā devaloke nibbatti.",
  "atk-s0510a:3831_1": "Tattha yāvatāyukaṃ ṭhatvā tato cavitvā manussalokesu uppanno buddhasuññe loke pañca paccekabuddhasatāni",
  "atk-s0510a:3831_2": "catūhi paccayehi upaṭṭhahitvā tato cuto rājakule nibbattitvā rajjaṃ anusāsanto attano puttaṃ paccekabodhiṃ",
  "atk-s0510a:3831_3": "adhigantvā ṭhitaṃ upaṭṭhahitvā tassa parinibbutassa dhātuyo gahetvā cetiyaṃ katvā pūjesi.",
  "atk-s0510a:3831_4": "Evaṃ tattha tattha tāni tāni puññāni katvā imasmiṃ buddhuppāde bhaddiyanagare asītikoṭivibhavassa bhaddiyaseṭṭhissa ekaputtako hutvā nibbatti,",
  "atk-s0510a:3831_5": "bhaddajītissa nāmaṃ ahosi.",
  "atk-s0510a:3831_6": "Tassa kira issariyabhogaparivārasampatti carimabhave bodhisattassa viya ahosi.",
  "atk-s0510a:3832_0": "Tadā satthā sāvatthiyaṃ vasitvā bhaddajikumāraṃ saṅgaṇhanatthāya mahatā bhikkhusaṅghena saddhiṃ bhaddiyanagaraṃ",
  "atk-s0510a:3832_1": "gantvā jātiyāvane vasi tassa ñāṇaparipākaṃ āgamayamāno.",
  "atk-s0510a:3832_2": "Sopi uparipāsāde nisinno sīhapañjaraṃ vivaritvā olokento bhagavato santike dhammaṃ sotuṃ gacchantaṃ mahājanaṃ disvā,",
  "atk-s0510a:3832_3": "“katthāyaṃ mahājano gacchatī”ti pucchitvā taṃ kāraṇaṃ sutvā sayampi mahatā parivārena satthu santikaṃ",
  "atk-s0510a:3832_4": "gantvā dhammaṃ suṇanto sabbābharaṇapaṭimaṇḍitova sabbakilese khepetvā arahattaṃ pāpuṇi.",
  "atk-s0510a:3832_5": "Arahatte pana tena adhigate satthā bhaddiyaseṭṭhiṃ āmantesi –",
  "atk-s0510a:3832_6": "“tava putto alaṅkatapaṭiyatto dhammaṃ suṇanto arahatte patiṭṭhāsi,",
  "atk-s0510a:3832_7": "tenassa idāneva pabbajituṃ yuttaṃ,",
  "atk-s0510a:3832_8": "no ce pabbajissati,",
  "atk-s0510a:3832_9": "parinibbāyissatī”ti.",
  "atk-s0510a:3832_10": "Seṭṭhi “na mayhaṃ puttassa daharasseva sato parinibbānena kiccaṃ atthi,",
  "atk-s0510a:3832_11": "pabbājetha na”nti āha.",
  "atk-s0510a:3832_12": "Taṃ satthā pabbājetvā upasampādetvā tattha sattāhaṃ vasitvā koṭigāmaṃ pāpuṇi,",
  "atk-s0510a:3832_13": "so ca gāmo gaṅgātīre ahosi.",
  "atk-s0510a:3832_14": "Koṭigāmavāsino ca buddhappamukhassa bhikkhusaṅghassa mahādānaṃ pavattesuṃ.",
  "atk-s0510a:3832_15": "Bhaddajitthero satthārā anumodanāya āraddhamattāya bahigāmaṃ gantvā “gaṅgātīre maggasamīpe satthu āgatakāle",
  "atk-s0510a:3832_16": "vuṭṭhahissāmī”ti kālaparicchedaṃ katvā aññatarasmiṃ rukkhamūle samāpattiṃ samāpajjitvā nisīdi.",
  "atk-s0510a:3832_17": "Mahātheresu āgacchantesupi avuṭṭhahitvā satthu āgatakāleyeva vuṭṭhāsi.",
  "atk-s0510a:3832_18": "Puthujjanā bhikkhū –",
  "atk-s0510a:3832_19": "“ayaṃ adhunā pabbajito,",
  "atk-s0510a:3832_20": "mahātheresu āgacchantesu mānathaddho hutvā na vuṭṭhāsī”ti ujjhāyiṃsu.",
  "atk-s0510a:3833_0": "Koṭigāmavāsino satthu bhikkhusaṅghassa ca bahū nāvāsaṅghāṭe bandhiṃsu.",
  "atk-s0510a:3833_1": "Satthā “bhaddajissānubhāvaṃ pakāsemī”ti nāvāya ṭhatvā “kahaṃ bhaddajī”ti pucchi.",
  "atk-s0510a:3833_2": "Bhaddajitthero – “sohaṃ,",
  "atk-s0510a:3833_3": "bhante”ti satthāraṃ upasaṅkamitvā añjaliṃ katvā aṭṭhāsi.",
  "atk-s0510a:3833_4": "Satthā “ehi, bhaddaji,",
  "atk-s0510a:3833_5": "amhehi saddhiṃ ekanāvaṃ abhiruhā”ti.",
  "atk-s0510a:3833_6": "So uppatitvā satthu ṭhitanāvāyaṃ aṭṭhāsi.",
  "atk-s0510a:3833_7": "Satthā gaṅgāya majjhe gatakāle,",
  "atk-s0510a:3833_8": "“bhaddaji,",
  "atk-s0510a:3833_9": "tayā mahāpanādakāle ajjhāvuṭṭharatanapāsādo kaha”nti āha.",
  "atk-s0510a:3833_10": "“Imasmiṃ ṭhāne nimuggo,",
  "atk-s0510a:3833_11": "bhante”ti. “Tena hi, bhaddaji,",
  "atk-s0510a:3833_12": "sabrahmacārīnaṃ kaṅkhaṃ chindā”ti.",
  "atk-s0510a:3833_13": "Tasmiṃ khaṇe thero satthāraṃ vanditvā iddhibalena gantvā pāsādathūpikaṃ pādaṅgulantarena sannirujjhitvā",
  "atk-s0510a:3833_14": "pañcavīsatiyojanaṃ pāsādaṃ gahetvā ākāse uppati,",
  "atk-s0510a:3833_15": "uppatanto ca paññāsayojanāni ukkhipi.",
  "atk-s0510a:3833_16": "Athassa purimabhave ñātakā pāsādagatena lobhena macchakacchapamaṇḍūkā hutvā nibbattā tasmiṃ pāsāde uṭṭhahante parivattitvā patiṃsu.",
  "atk-s0510a:3833_17": "Satthā te sampatante disvā “ñātakā te, bhaddaji,",
  "atk-s0510a:3833_18": "kilamantī”ti āha.",
  "atk-s0510a:3833_19": "Thero satthu vacanena pāsādaṃ vissajjesi.",
  "atk-s0510a:3833_20": "Pāsādo yathāṭhāneyeva patiṭṭhahi.",
  "atk-s0510a:3833_21": "Satthā pāraṅgato bhikkhūhi – “kadā, bhante,",
  "atk-s0510a:3833_22": "bhaddajittherena ayaṃ pāsādo ajjhāvuṭṭho”ti puṭṭho mahāpanādajātakaṃ kathetvā bahujanaṃ dhammāmataṃ pāyesi.",
  "atk-s0510a:3834_0": "98.",
  "atk-s0510a:3834_1": "Thero pana arahattaṃ patto pubbasambhāraṃ saritvā somanassajāto pubbacaritāpadānaṃ pakāsetuṃ ogayhāhaṃ pokkharaṇintiādimāha.",
  "atk-s0510a:3834_2": "Tattha ogayhāhaṃ pokkharaṇinti puthunānāanekamahoghehi khaṇitattā “pokkharaṇī”ti laddhanāmaṃ jalāsayaṃ",
  "atk-s0510a:3834_3": "ogayha ogahetvā pavisitvā ajjhogāhetvā ghāsahetukhādanatthāya tattha pokkharaṇiyaṃ pavisitvā bhisaṃ padumapuṇḍarīkamūlaṃ",
  "atk-s0510a:3834_4": "uddharāmīti attho.",
  "atk-s0510a:3834_5": "Sesaṃ heṭṭhā vuttanayattā uttānapadatthattā ca nayānusārena suviññeyyamevāti.",
  "atk-s0510a:3835_0": "Bhaddajittheraapadānavaṇṇanā samattā.",
  "atk-s0510a:3836_0": "9. Sivakattheraapadānavaṇṇanā",
  "atk-s0510a:3837_0": "Navamāpadāne esanāya carantassātiādikaṃ āyasmato sivakattherassa apadānaṃ.",
  "atk-s0510a:3837_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:3837_2": "bhagavato kāle kulagehe nibbattitvā viññutaṃ patto ekadivasaṃ bhagavantaṃ piṇḍāya carantaṃ disvā pasannamānaso",
  "atk-s0510a:3837_3": "pattaṃ ādāya kummāsassa pūretvā adāsi.",
  "atk-s0510a:3837_4": "So tena puññakammena devamanussesu saṃsaranto imasmiṃ buddhuppāde rājagahe brāhmaṇakulagehe nibbattitvā sivakotissa nāmaṃ ahosi.",
  "atk-s0510a:3837_5": "So vayappatto vijjāsippesu nipphattiṃ gato nekkhammajjhāsayatāya kāme pahāya tāpasapabbajjaṃ pabbajitvā",
  "atk-s0510a:3837_6": "vicaranto satthāraṃ upasaṅkamitvā dhammaṃ sutvā paṭiladdhasaddho pabbajitvā vipassanāya kammaṃ karonto",
  "atk-s0510a:3837_7": "nacirasseva arahattaṃ pāpuṇi.",
  "atk-s0510a:3838_0": "117.",
  "atk-s0510a:3838_1": "Arahattaṃ patvā somanassajāto attano pubbacaritāpadānaṃ pakāsento esanāya carantassātiādimāha.",
  "atk-s0510a:3838_2": "Taṃ sabbaṃ suviññeyyamevāti.",
  "atk-s0510a:3839_0": "Sivakattheraapadānavaṇṇanā samattā.",
  "atk-s0510a:3840_0": "10. Upavānattheraapadānavaṇṇanā",
  "atk-s0510a:3841_0": "Dasamāpadāne padumuttaro nāma jinotiādikaṃ āyasmato upavānattherassa apadānaṃ.",
  "atk-s0510a:3841_1": "Ayaṃ kira purimabuddhesu katādhikāro tattha tattha bhave vivaṭṭūpanissayāni puññāni upacinanto kenaci",
  "atk-s0510a:3841_2": "kammacchiddena padumuttarassa bhagavato kāle dalliddakule nibbattitvā viññutaṃ patto bhagavati parinibbute",
  "atk-s0510a:3841_3": "tassa dhātuṃ gahetvā manussadevanāgagaruḷayakkhakumbhaṇḍagandhabbehi sattaratanamaye sattayojanike thūpe",
  "atk-s0510a:3841_4": "kate tattha sudhotaṃ attano uttarāsaṅgaṃ veḷagge ābandhitvā dhajaṃ katvā pūjaṃ akāsi.",
  "atk-s0510a:3841_5": "Taṃ gahetvā abhisammatako nāma yakkhasenāpati devehi cetiyapūjārakkhaṇatthaṃ ṭhapito adissamānakāyo ākāse",
  "atk-s0510a:3841_6": "dhārento cetiyaṃ tikkhattuṃ padakkhiṇaṃ akāsi.",
  "atk-s0510a:3841_7": "Taṃ disvā bhiyyosomattāya pasannamānaso ahosi.",
  "atk-s0510a:3841_8": "So tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā",
  "atk-s0510a:3841_9": "upavānoti laddhanāmo vayappatto jetavanapaṭiggahaṇe buddhānubhāvaṃ disvā paṭiladdhasaddho pabbajitvā",
  "atk-s0510a:3841_10": "vipassanāya kammaṃ karonto chaḷabhiñño ahosi.",
  "atk-s0510a:3841_11": "Athāyasmā upavāno bhagavato upaṭṭhāko ahosi.",
  "atk-s0510a:3841_12": "Tena ca samayena bhagavato vātābādho uppajji.",
  "atk-s0510a:3841_13": "Therassa gihisahāyo devahito nāma brāhmaṇo sāvatthiyaṃ paṭivasati.",
  "atk-s0510a:3841_14": "So theraṃ catūhi paccayehi pavāresi.",
  "atk-s0510a:3841_15": "Athāyasmā upavāno nivāsetvā pattacīvaraṃ gahetvā tassa brāhmaṇassa nivesanaṃ upagañchi.",
  "atk-s0510a:3841_16": "Brāhmaṇo “kenaci maññe payojanena thero āgato bhavissatī”ti ñatvā “vadeyyātha, bhante,",
  "atk-s0510a:3841_17": "kenattho”ti āha.",
  "atk-s0510a:3841_18": "Thero tassa brāhmaṇassa payojanaṃ ācikkhanto –",
  "atk-s0510a:3842_0": "“Arahaṃ sugato loke, vātehābādhiko muni;",
  "atk-s0510a:3843_0": "Sace uṇhodakaṃ atthi, munino dehi brāhmaṇa.",
  "atk-s0510a:3844_0": "“Pūjito pūjaneyyānaṃ, sakkareyyāna sakkato;",
  "atk-s0510a:3845_0": "Apacitopaceyyānaṃ, tassa icchāmi hātave”ti. –",
  "atk-s0510a:3846_0": "Gāthādvayaṃ abhāsi.",
  "atk-s0510a:3847_0": "Tassattho –",
  "atk-s0510a:3847_1": "yo imasmiṃ loke pūjaneyyānaṃ pūjetabbehi sakkādīhi devehi mahābrahmādīhi ca brahmehi pūjito,",
  "atk-s0510a:3847_2": "sakkareyyānaṃ sakkātabbehi bimbisārakosalarājādīhi sakkato,",
  "atk-s0510a:3847_3": "apaceyyānaṃ apacāyitabbehi mahesīhi khīṇāsavehi apacito,",
  "atk-s0510a:3847_4": "kilesehi ārakattādinā arahaṃ,",
  "atk-s0510a:3847_5": "sobhanagamanādinā sugato sabbaññū muni mayhaṃ satthā devadevo sakkānaṃ atisakko brahmānaṃ atibrahmā,",
  "atk-s0510a:3847_6": "so dāni vātehi vātahetu vātakkhobhanimittaṃ ābādhiko jāto. Sace, brāhmaṇa,",
  "atk-s0510a:3847_7": "uṇhodakaṃ atthi,",
  "atk-s0510a:3847_8": "tassa vātābādhavūpasamanatthaṃ taṃ hātave upanetuṃ icchāmīti.",
  "atk-s0510a:3848_0": "Taṃ sutvā brāhmaṇo uṇhodakaṃ tadanurūpaṃ vātaharañca bhesajjaṃ bhagavato upanāmesi.",
  "atk-s0510a:3848_1": "Tena ca satthu rogo vūpasami.",
  "atk-s0510a:3848_2": "Tassa bhagavā anumodanaṃ akāsi.",
  "atk-s0510a:3849_0": "122.",
  "atk-s0510a:3849_1": "Athāyasmā upavāno aparabhāge attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādimāha.",
  "atk-s0510a:3849_2": "Tattha padumuttarotiādīni pubbe vuttatthāneva.",
  "atk-s0510a:3850_0": "123.",
  "atk-s0510a:3850_1": "Mahājanā samāgammāti sakalajambudīpavāsino rāsibhūtāti attho.",
  "atk-s0510a:3850_2": "Citakaṃ katvāti yojanubbedhaṃ candanarāsicitakaṃ katvā bhagavato sarīraṃ tattha abhiropayiṃsūti sambandho.",
  "atk-s0510a:3851_0": "124. Sarīrakiccaṃ katvānāti ādahanāti agginā dahanakiccaṃ katvāti attho.",
  "atk-s0510a:3852_0": "127- 28.",
  "atk-s0510a:3852_1": "Jaṅghā maṇimayā āsīti manussehi katathūpe jaṅghā pupphavāhatthaṃ caritaṭṭhānaṃ maṇimayā indanīlamaṇinā katāti attho.",
  "atk-s0510a:3852_2": "Mayampīti sabbe devā thūpaṃ karissāmāti attho.",
  "atk-s0510a:3853_0": "129.",
  "atk-s0510a:3853_1": "Dhātu āveṇikā natthīti devamanussehi visuṃ visuṃ cetiyaṃ kātuṃ āveṇikā visuṃ dhātu natthi,",
  "atk-s0510a:3853_2": "taṃ dassento sarīraṃ ekapiṇḍitanti āha.",
  "atk-s0510a:3853_3": "Adhiṭṭhānabalena sakalasarīradhātu ekaghanasilāmayapaṭimā viya ekameva ahosīti attho.",
  "atk-s0510a:3853_4": "Imamhi buddhathūpamhīti sakalajambudīpavāsīhi katamhi imamhi suvaṇṇathūpamhi mayaṃ sabbe samāgantvā kañcukathūpaṃ karissāmāti attho.",
  "atk-s0510a:3854_0": "133.",
  "atk-s0510a:3854_1": "Indanīlaṃ mahānīlanti indīvarapupphavaṇṇābhaṃ maṇi indanīlamaṇi.",
  "atk-s0510a:3854_2": "Tato adhikavaṇṇatā mahāmaṇi indanīlamaṇayo ca mahānīlamaṇayo ca jotirasamaṇijātiraṅgamaṇayo ca ekato",
  "atk-s0510a:3854_3": "sannipātetvā rāsī katvā suvaṇṇathūpe kañcukathūpaṃ katvā achādayunti sambandho.",
  "atk-s0510a:3855_0": "144. Paccekaṃ buddhaseṭṭhassāti buddhuttamassa pati ekaṃ visuṃ uparichadanena thūpaṃ akaṃsūti attho.",
  "atk-s0510a:3856_0": "147.",
  "atk-s0510a:3856_1": "Kumbhaṇḍā guyhakā tathāti kumbhamattāni aṇḍāni yesaṃ devānaṃ te kumbhaṇḍā,",
  "atk-s0510a:3856_2": "paṭicchādetvā niguhitvā paṭicchādanato garuḷā guyhakā nāma jātā,",
  "atk-s0510a:3856_3": "te kumbhaṇḍā guyhakāpi thūpaṃ akaṃsūti attho.",
  "atk-s0510a:3857_0": "151.",
  "atk-s0510a:3857_1": "Atibhonti na tassābhāti tassa cetiyassa pabhaṃ candasūriyatārakānaṃ pabhā na atibhonti,",
  "atk-s0510a:3857_2": "na ajjhottharantīti attho.",
  "atk-s0510a:3858_0": "158.",
  "atk-s0510a:3858_1": "Ahampi kāraṃ kassāmīti tādino lokanāthassa thūpasmiṃ ahampi kāraṃ puññakiriyaṃ kusalakammaṃ dhajapaṭākapūjaṃ karissāmīti attho.",
  "atk-s0510a:3859_0": "Upavānattheraapadānavaṇṇanā samattā.",
  "atk-s0510a:3860_0": "11. Raṭṭhapālattheraapadānavaṇṇanā",
  "atk-s0510a:3861_0": "Ekādasamāpadāne padumuttarassa bhagavatotiādikaṃ āyasmato raṭṭhapālattherassa apadānaṃ.",
  "atk-s0510a:3861_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3861_2": "bhagavato kāle tassa uppattito puretarameva haṃsavatīnagare gahapatimahāsālakule nibbattitvā vayappatto",
  "atk-s0510a:3861_3": "pitu accayena gharāvāse patiṭṭhito ratanakoṭṭhāgārakammikena dassitaṃ aparimāṇaṃ kulavaṃsānugataṃ dhanaṃ",
  "atk-s0510a:3861_4": "disvā “imaṃ ettakaṃ dhanarāsiṃ mayhaṃ ayyakapayyakādayo attanā saddhiṃ gahetvā gantuṃ nāsakkhiṃsu,",
  "atk-s0510a:3861_5": "mayā pana gahetvā gantuṃ vaṭṭatī”ti cintetvā kapaṇaddhikādīnaṃ mahādānaṃ deti.",
  "atk-s0510a:3861_6": "So abhiññālābhiṃ ekaṃ tāpasaṃ upaṭṭhahanto tena devalokādhipacce uyyojito yāvajīvaṃ puññāni katvā tato cuto devo hutvā nibbatti.",
  "atk-s0510a:3861_7": "So tattha devaloke devarajjaṃ karonto yāvatāyukaṃ ṭhatvā tato cuto manussaloke bhinnaṃ raṭṭhaṃ sandhāretuṃ",
  "atk-s0510a:3861_8": "samatthassa kulassa ekaputto hutvā nibbatti.",
  "atk-s0510a:3861_9": "Tena ca samayena padumuttaro nāma bhagavā loke uppajjitvā pavattitavaradhammacakko veneyyasattaṃ nibbānamahānagarasaṅkhātakhemantabhūmiṃ sampāpesi.",
  "atk-s0510a:3861_10": "Atha so kulaputto anukkamena viññutaṃ patto ekadivasaṃ upāsakehi saddhiṃ vihāraṃ gato satthāraṃ dhammaṃ",
  "atk-s0510a:3861_11": "desentaṃ disvā pasannacitto parisapariyante nisīdi.",
  "atk-s0510a:3862_0": "Tena ca samayena satthā ekaṃ bhikkhuṃ saddhāpabbajitānaṃ aggaṭṭhāne ṭhapesi,",
  "atk-s0510a:3862_1": "taṃ disvā pasannamānaso tadatthāya cittaṃ ṭhapetvā satasahassabhikkhuparivārassa bhagavato mahatā sakkārena",
  "atk-s0510a:3862_2": "sattāhaṃ mahādānaṃ pavattetvā paṇidhānaṃ akāsi.",
  "atk-s0510a:3862_3": "Satthā tassa anantarāyena ijjhanabhāvaṃ disvā “anāgate gotamassa nāma sammāsambuddhassa sāsane saddhāpabbajitānaṃ aggo bhavissatī”ti byākāsi.",
  "atk-s0510a:3862_4": "So satthāraṃ bhikkhusaṅghañca vanditvā uṭṭhāyāsanā pakkāmi.",
  "atk-s0510a:3862_5": "So tattha yāvatāyukaṃ puññāni katvā tato cavitvā devamanussesu saṃsaranto ito dvānavutikappe phussassa",
  "atk-s0510a:3862_6": "bhagavato kāle satthu vemātikabhātikesu tīsu rājaputtesu satthāraṃ upaṭṭhahantesu tesaṃ puññakiriyāya",
  "atk-s0510a:3862_7": "sahāyakiccaṃ akāsi.",
  "atk-s0510a:3862_8": "Evaṃ tattha tattha bhave taṃ taṃ bahuṃ kusalaṃ upacinitvā sugatīsuyeva saṃsaranto imasmiṃ buddhuppāde",
  "atk-s0510a:3862_9": "kururaṭṭhe thullakoṭṭhikanigame raṭṭhapālaseṭṭhigehe nibbatti,",
  "atk-s0510a:3862_10": "tassa bhinnaṃ raṭṭhaṃ sandhāretuṃ samatthe kule nibbattattā raṭṭhapāloti vaṃsānugatameva nāmaṃ ahosi.",
  "atk-s0510a:3862_11": "So mahatā parivārena vaḍḍhanto anukkamena yobbanaṃ patto mātāpitūhi patirūpena dārena saṃyojetvā mahante",
  "atk-s0510a:3862_12": "ca yase patiṭṭhāpito dibbasampattisadisaṃ sampattiṃ paccanubhoti.",
  "atk-s0510a:3862_13": "Atha bhagavā kururaṭṭhe janapadacārikaṃ caranto thullakoṭṭhikaṃ anupāpuṇi.",
  "atk-s0510a:3862_14": "Taṃ sutvā raṭṭhapālo kulaputto satthāraṃ upasaṅkamitvā satthu santike dhammaṃ sutvā paṭiladdhasaddho",
  "atk-s0510a:3862_15": "sattavāre bhattacchede katvā kicchena kasirena mātāpitaro anujānāpetvā satthāraṃ upasaṅkamitvā pabbajjaṃ",
  "atk-s0510a:3862_16": "yācitvā satthu āṇattiyā aññatarassa therassa santike pabbajitvā yonisomanasikārena kammaṃ karonto vipassanaṃ",
  "atk-s0510a:3862_17": "vaḍḍhetvā arahattaṃ pāpuṇi.",
  "atk-s0510a:3863_0": "179- 180.",
  "atk-s0510a:3863_1": "Athāyasmā aparabhāge attano pubbakammaṃ saritvā somanassajāto pubbacaritāpadānaṃ pakāsento padumuttarassa bhagavatotiādimāha.",
  "atk-s0510a:3863_2": "Sunāgo so mayā dinnoti tadā mahādhanaseṭṭhi hutvā sabbaṃ sāpateyyaṃ dānamukhe vissajjanasamaye sattappatiṭṭho",
  "atk-s0510a:3863_3": "sundaro nāgo hatthirājā mayā dinno ahosi.",
  "atk-s0510a:3863_4": "Taṃ dassento īsādantotiādimāha.",
  "atk-s0510a:3863_5": "Īsādanto rathaīsappamāṇadanto,",
  "atk-s0510a:3863_6": "so mayā dinno hatthināgo.",
  "atk-s0510a:3863_7": "Urūḷhavāti rājāvahanayoggasamattho,",
  "atk-s0510a:3863_8": "rājāraho vā.",
  "atk-s0510a:3863_9": "Setacchattoti alaṅkāratthāya upaṭṭhahanasetacchattasahitoti attho.",
  "atk-s0510a:3863_10": "Pasobhitoti ārohapariṇāhavā rūpasobhāhi sampannoti attho.",
  "atk-s0510a:3863_11": "Sakappano sahatthipoti hatthialaṅkārasahito hatthigopakasahitoti attho.",
  "atk-s0510a:3863_12": "Itthambhūto hatthināgo padumuttarassa bhagavato mayā dinnoti attho.",
  "atk-s0510a:3864_0": "181.",
  "atk-s0510a:3864_1": "Mayā bhattaṃ kāretvānāti mayā kārāpitavihāre vasantānaṃ koṭisaṅkhānaṃ bhikkhūnaṃ niccabhattaṃ paṭṭhapetvā mahesino niyyādesinti sambandho.",
  "atk-s0510a:3865_0": "183.",
  "atk-s0510a:3865_1": "Jalajuttamanāmakoti jalato jāto jalajo, kiṃ taṃ? Padumaṃ,",
  "atk-s0510a:3865_2": "padumena samānanāmattā uttamattā ca padumuttaro nāma bhagavāti attho.",
  "atk-s0510a:3865_3": "Sesaṃ sabbattha uttānatthamevāti.",
  "atk-s0510a:3866_0": "Raṭṭhapālattheraapadānavaṇṇanā samattā.",
  "atk-s0510a:3867_0": "Chappaññāsamamahāvaggavaṇṇanā samattā.",
  "atk-s0510a:3868_0": "Iti visuddhajanavilāsiniyā apadāna-aṭṭhakathāya",
  "atk-s0510a:3869_0": "Ettāvatā buddhapaccekabuddhasāvakattherāpadāna-aṭṭhakathā samattā.",
  "atk-s0510a:3870_0": "Nigamanakathā",
  "atk-s0510a:3871_0": "Sīhaḷadīpake appicchatādiguṇavantānaṃ theravaṃsappadīpānaṃ ānandattherādīnaṃ sabbasattānaṃ taṇhāmānadiṭṭhādayo",
  "atk-s0510a:3871_1": "chedananiggahavivecanādyatthaṃ sattahi māsehi ativiya ārādhanena laddhakosallena bodhisambhāraṃ gavesantena",
  "atk-s0510a:3871_2": "satidhitigativīriyaparakkamantena mahāsamantaguṇasobhanena tipiṭakadharena paṇḍitena ābhataṃ imaṃ apadāna-",
  "atk-s0510a:3871_3": "aṭṭhakathaṃ sabbo sadevaloko jānātūti.",
  "atk-s0510a:3872_0": "Anena lobhādimalā pajānaṃ, cakkhādirogā vividhā ca dukkhā;",
  "atk-s0510a:3873_0": "Kalahādibhayā dukkhitā jātā, corādayonatthakarā ca loke.",
  "atk-s0510a:3874_0": "Nassantu me pañca verā ca pāpā, nassantu gimhe yathā vuṭṭhivātā;",
  "atk-s0510a:3875_0": "Aṭṭhaṅgikamaggavarena patvā, nibbānapuraṃ paṭipādayāmi.",
  "atk-s0510a:3876_0": "Sabbadiṭṭhiñca maddanto, rāgadosādipāpake;",
  "atk-s0510a:3877_0": "Saṃsāravaṭṭaṃ chinditvā, upemi saggamokkhake.",
  "atk-s0510a:3878_0": "Āṇākhettamhi sabbattha, avīcimhi bhavaggato;",
  "atk-s0510a:3879_0": "Sabbe dhammānuyāyantu, tayo lokā utupi cāti.",
  "atk-s0510a:3880_0": "Apadāna-aṭṭhakathā samattā."
}