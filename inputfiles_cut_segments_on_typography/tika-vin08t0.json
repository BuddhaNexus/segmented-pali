{
  "tika-vin08t0:0_0": "Namo tassa bhagavato arahato sammāsambuddhassa",
  "tika-vin08t0:1_0": "Vinayapiṭake",
  "tika-vin08t0:2_0": "Vinayālaṅkāra-ṭīkā (paṭhamo bhāgo)",
  "tika-vin08t0:3_0": "Ganthārambhakathā",
  "tika-vin08t0:4_0": "Muttahārādinayagāthā",
  "tika-vin08t0:5_0": "Yo loke lokaloko varataraparado rājarājaggajañño;",
  "tika-vin08t0:6_0": "Ākāsākārakāro paramaratirato devadevantavajjo.",
  "tika-vin08t0:7_0": "Saṃsārāsārasāro sunaranamanato mārahārantaraṭṭho;",
  "tika-vin08t0:8_0": "Lokālaṅkārakāro atisatigatimā dhīravīrattarammo.",
  "tika-vin08t0:9_0": "Sīhanivattananayagāthā",
  "tika-vin08t0:10_0": "Saṃsāracakkaviddhaṃsaṃ, sambuddhaṃ taṃ sumānasaṃ;",
  "tika-vin08t0:11_0": "Saṃnamāmi suguṇesaṃ, saṃdesitasududdasaṃ.",
  "tika-vin08t0:12_0": "Anotattodakāvattanayagāthā",
  "tika-vin08t0:13_0": "Yena viddhaṃsitā pāpā, yena nibbāpitā darā;",
  "tika-vin08t0:14_0": "Yena lokā nissarisuṃ, yena cāhaṃ namāmi taṃ.",
  "tika-vin08t0:15_0": "Catudīpacakkavattananayagāthā",
  "tika-vin08t0:16_0": "Saṅghaṃ sasaṅghaṃ namāmi, vantantavaradhammajaṃ;",
  "tika-vin08t0:17_0": "Maggaggamanaphalaṭṭhaṃ, susaṃsaṃ subhamānasaṃ.",
  "tika-vin08t0:18_0": "Abyapetacatupādaādiyamakagāthā",
  "tika-vin08t0:19_0": "Vinayaṃ vinayaṃ sāraṃ, saṅgahaṃ saṅgahaṃ karaṃ;",
  "tika-vin08t0:20_0": "Cariyaṃ cariyaṃ vande, paramaṃ paramaṃ sutaṃ.",
  "tika-vin08t0:21_0": "Byapetacatupādaādiantayamakagāthā",
  "tika-vin08t0:22_0": "Pakāre bahupakāre, sāgare guṇasāgare;",
  "tika-vin08t0:23_0": "Garavo mama garavo, vandāmi abhivandāmi.",
  "tika-vin08t0:24_0": "Vatthuttaye ganthakāre, garūsu sādaraṃ mayā;",
  "tika-vin08t0:25_0": "Katena namakkārena, hitvā sabbe upaddave.",
  "tika-vin08t0:26_0": "Sikkhākāmehi dhīrehi, jinasāsanakāribhi;",
  "tika-vin08t0:27_0": "Bhikkhūhi vinayaññūhi, sādaraṃ abhiyācito.",
  "tika-vin08t0:28_0": "Vaṇṇayissāmi vinaya-saṅgahaṃ pītivaḍḍhanaṃ;",
  "tika-vin08t0:29_0": "Bhikkhūnaṃ venayikānaṃ, yathāsattibalaṃ ahaṃ.",
  "tika-vin08t0:30_0": "Porāṇehi katā ṭīkā, kiñcāpi atthi sā pana;",
  "tika-vin08t0:31_0": "Atisaṅkhepabhāvena, na sādheti yathicchitaṃ.",
  "tika-vin08t0:32_0": "Tasmā hi nānāsatthehi, sāramādāya sādhukaṃ;",
  "tika-vin08t0:33_0": "Nātisaṅkhepavitthāraṃ, karissaṃ atthavaṇṇanaṃ.",
  "tika-vin08t0:34_0": "Vinayālaṅkāraṃ nāma, pesalānaṃ pamodanaṃ;",
  "tika-vin08t0:35_0": "Imaṃ pakaraṇaṃ sabbe, sammā dhārentu sādhavoti.",
  "tika-vin08t0:36_0": "Ganthārambhakathāvaṇṇanā",
  "tika-vin08t0:37_0": "Vividhavisesanayasamannāgataṃ kāyavācāvinayanakaraṇasamatthaṃ lajjipesalabhikkhūnaṃ saṃsayavinodanakārakaṃ",
  "tika-vin08t0:37_1": "yogāvacarapuggalānaṃ sīlavisuddhisampāpakaṃ jinasāsanavuḍḍhihetubhūtaṃ pakaraṇamidamārabhitukāmo ayamācariyāsabho",
  "tika-vin08t0:37_2": "paṭhamaṃ tāva ratanattayapaṇāmapaṇāmārahabhāvaabhidheyyakaraṇahetu karaṇappakārapakaraṇābhidhānanimittapayojanāni",
  "tika-vin08t0:37_3": "dassetuṃ “vatthuttayaṃ namassitvā”tiādimāha.",
  "tika-vin08t0:37_4": "Ettha hi vatthuttayaṃ namassitvāti iminā ratanattayapaṇāmo vutto paṇāmetabbapaṇāmaatthadassanato.",
  "tika-vin08t0:37_5": "Saraṇaṃ sabbapāṇinanti iminā paṇāmārahabhāvo paṇāmahetudassanato.",
  "tika-vin08t0:37_6": "Pāḷimuttavinicchayanti abhidheyyo imassa pakaraṇassa atthabhāvato.",
  "tika-vin08t0:37_7": "Vippakiṇṇamanekatthāti karaṇahetu tenevakāraṇena pakaraṇassa katattā.",
  "tika-vin08t0:37_8": "Samāharitvā ekattha,",
  "tika-vin08t0:37_9": "dassayissamanākulanti karaṇappakāro tenākārena pakaraṇassa karaṇato.",
  "tika-vin08t0:37_10": "Pakaraṇābhidhānaṃ pana samāharitasaddassa sāmatthiyato dassitaṃ samāharitvā dassaneneva imassa pakaraṇassa vinayasaṅgahaiti nāmassa labhanato.",
  "tika-vin08t0:38_0": "Nimittaṃ pana ajjhattikabāhiravasena duvidhaṃ.",
  "tika-vin08t0:38_1": "Tattha ajjhattikaṃ nāma karuṇā,",
  "tika-vin08t0:38_2": "taṃ dassanakiriyāya sāmatthiyato dassitaṃ tasmiṃ asati dassanakiriyāya abhāvato.",
  "tika-vin08t0:38_3": "Bāhiraṃ nāma sotujanasamūho,",
  "tika-vin08t0:38_4": "taṃ yogāvacarabhikkhūnanti tassa karuṇārammaṇabhāvato.",
  "tika-vin08t0:38_5": "Payojanaṃ pana duvidhaṃ paṇāmapayojanapakaraṇapayojanavasena.",
  "tika-vin08t0:38_6": "Tattha paṇāmapayojanaṃ nāma antarāyavisosanapasādajananādikaṃ,",
  "tika-vin08t0:38_7": "taṃ saraṇaṃ sabbapāṇinanti imassa sāmatthiyato dassitaṃ hetumhi sati phalassa avinābhāvato.",
  "tika-vin08t0:38_8": "Vuttañhi abhidhammaṭīkācariyena “guṇavisesavā hi paṇāmāraho hoti,",
  "tika-vin08t0:38_9": "paṇāmārahe ca kato paṇāmo vuttappayojanasiddhikarova hotī”ti.",
  "tika-vin08t0:38_10": "Pakaraṇapayojanampi duvidhaṃ mukhyānusaṅgikavasena.",
  "tika-vin08t0:38_11": "Tesu mukhyapayojanaṃ nāma byañjanānurūpaṃ atthassa paṭivijjhanaṃ pakāsanañca atthānurūpaṃ byañjanassa uddisanaṃ uddesāpanañca,",
  "tika-vin08t0:38_12": "taṃ vinaye pāṭavatthāyāti iminā vuttaṃ.",
  "tika-vin08t0:38_13": "Anusaṅgikapayojanaṃ nāma sīlādianupādāparinibbānanto attho,",
  "tika-vin08t0:38_14": "taṃ samāharitvā ekattha dassayissanti imassa sāmatthiyena dassitaṃ ekattha samāharitvā dassane sati taduggahaparipucchādinā",
  "tika-vin08t0:38_15": "katapayogassa anantarāyena tadatthasijjhanatoti.",
  "tika-vin08t0:39_0": "Kimatthaṃ panettha ratanattayapaṇāmādayo ācariyena katā,",
  "tika-vin08t0:39_1": "nanu adhippetaganthārambhova kātabboti? Vuccate –",
  "tika-vin08t0:39_2": "ettha ratanattayapaṇāmakaraṇaṃ tabbihatantarāyo hutvā anāyāsena ganthaparisamāpanatthaṃ.",
  "tika-vin08t0:39_3": "Paṇāmārahabhāvavacanaṃ attano yuttapattakāritādassanatthaṃ,",
  "tika-vin08t0:39_4": "taṃ viññūnaṃ tosāpanatthaṃ,",
  "tika-vin08t0:39_5": "taṃ pakaraṇassa uggahaṇatthaṃ,",
  "tika-vin08t0:39_6": "taṃ sabbasampattinipphādanatthaṃ.",
  "tika-vin08t0:39_7": "Abhidheyyakathanaṃ viditābhidheyyassa ganthassa viññūnaṃ uggahadhāraṇādivasena paṭipajjanatthaṃ.",
  "tika-vin08t0:39_8": "Karaṇahetukathanaṃ akāraṇe katassa vāyāmassa nipphalabhāvato tappaṭikkhepanatthaṃ.",
  "tika-vin08t0:39_9": "Karaṇappakārakathanaṃ viditappakārassa ganthassa sotūnaṃ uggahaṇādīsu rucijananatthaṃ.",
  "tika-vin08t0:39_10": "Abhidhānadassanaṃ vohārasukhatthaṃ.",
  "tika-vin08t0:39_11": "Nimittakathanaṃ āsannakāraṇadassanatthaṃ.",
  "tika-vin08t0:39_12": "Payojanadassanaṃ duvidhapayojanakāmīnaṃ sotūnaṃ samussāhajananatthanti.",
  "tika-vin08t0:40_0": "Ratanattayapaṇāmapayojanaṃ pana bahūhi pakārehi vitthārayanti ācariyā,",
  "tika-vin08t0:40_1": "taṃ tattha tattha vuttanayeneva gahetabbaṃ.",
  "tika-vin08t0:40_2": "Idha pana ganthagarubhāvamocanatthaṃ aṭṭhakathācariyehi adhippetapayojanameva kathayimha.",
  "tika-vin08t0:40_3": "Vuttañhi aṭṭhakathācariyena –",
  "tika-vin08t0:41_0": "“Nipaccakārassetassa;",
  "tika-vin08t0:42_0": "Katassa ratanattaye;",
  "tika-vin08t0:43_0": "Ānubhāvena sosetvā;",
  "tika-vin08t0:44_0": "Antarāye asesato”ti. ;",
  "tika-vin08t0:45_0": "Ayamettha samudāyattho,",
  "tika-vin08t0:45_1": "ayaṃ pana avayavattho –",
  "tika-vin08t0:45_2": "ahaṃ sabbapāṇīnaṃ saraṇaṃ saraṇībhūtaṃ vatthuttayaṃ namassāmi,",
  "tika-vin08t0:45_3": "namassitvā yogāvacarabhikkhūnaṃ vinaye pāṭavatthāya anekatthavippakiṇṇaṃ pāḷimuttavinicchayaṃ ekattha",
  "tika-vin08t0:45_4": "samāharitvā anākulaṃ katvā dassayissaṃ dassayissāmīti yojanā.",
  "tika-vin08t0:46_0": "Tattha vasanti etthāti vatthu. Kiṃ taṃ?",
  "tika-vin08t0:46_1": "Buddhādiratanaṃ.",
  "tika-vin08t0:46_2": "Tañhi yasmā saraṇagatā sappurisā saraṇagamanasamaṅgino hutvā buddhādiratanaṃ ārammaṇaṃ katvā tasmiṃ ārammaṇe vasanti āvasanti nivasanti,",
  "tika-vin08t0:46_3": "tasmā “vatthū”ti vuccati.",
  "tika-vin08t0:46_4": "Ārammaṇañhi ādhāro,",
  "tika-vin08t0:46_5": "ārammaṇikaṃ ādheyyoti.",
  "tika-vin08t0:46_6": "Ito parānipi vatthusaddassa vacanatthādīni ācariyehi vuttāni,",
  "tika-vin08t0:46_7": "tānipi tattha tattha vuttanayeneva veditabbāni.",
  "tika-vin08t0:46_8": "Idha pana ganthavitthārapariharaṇatthaṃ ettakameva vuttanti veditabbanti.",
  "tika-vin08t0:46_9": "Tiṇṇaṃ samūhoti tayaṃ,",
  "tika-vin08t0:46_10": "tayo aṃsā avayavā assāti vā tayaṃ. Kiṃ taṃ? Samudāyo.",
  "tika-vin08t0:46_11": "Vatthūnaṃ tayanti vatthuttayaṃ. Kiṃ taṃ?",
  "tika-vin08t0:46_12": "Buddhādiratanattayaṃ.",
  "tika-vin08t0:46_13": "Namassāmīti namassitvā,",
  "tika-vin08t0:46_14": "anaminti namassitvā.",
  "tika-vin08t0:46_15": "Buddhādiratanañhi ārammaṇaṃ katvā cittassa uppajjanakāle tvā-",
  "tika-vin08t0:46_16": "paccayo paccuppannakāliko hoti,",
  "tika-vin08t0:46_17": "tasmā paṭhamo viggaho kato,",
  "tika-vin08t0:46_18": "pāḷimuttavinicchayaṃ ekattha dassanakāle atītakāliko,",
  "tika-vin08t0:46_19": "tasmā dutiyo viggaho.",
  "tika-vin08t0:46_20": "Teneva ca kāraṇena atthayojanāyapi paccuppannakālaatītakālavasena yojanā katā.",
  "tika-vin08t0:47_0": "Sarati hiṃsatīti saraṇaṃ. Kiṃ taṃ?",
  "tika-vin08t0:47_1": "Buddhādiratanattayaṃ.",
  "tika-vin08t0:47_2": "Tañhi saraṇagatānaṃ sappurisānaṃ bhayaṃ santāsaṃ dukkhaṃ duggativinipātaṃ saṃkilesaṃ sarati hiṃsati vināseti,",
  "tika-vin08t0:47_3": "tasmā “saraṇa”nti vuccati.",
  "tika-vin08t0:47_4": "Vuttañhi bhagavatā –",
  "tika-vin08t0:48_0": "“Yasmiṃ, mahānāma,",
  "tika-vin08t0:48_1": "samaye ariyasāvako tathāgataṃ anussarati,",
  "tika-vin08t0:48_2": "nevassa tasmiṃ samaye rāgapariyuṭṭhitaṃ cittaṃ hotī”tiādi,",
  "tika-vin08t0:49_0": "“Evaṃ buddhaṃ sarantānaṃ;",
  "tika-vin08t0:50_0": "Dhammaṃ saṅghañca bhikkhavo;",
  "tika-vin08t0:51_0": "Bhayaṃ vā chambhitattaṃ vā;",
  "tika-vin08t0:52_0": "Lomahaṃso na hessatī”ti ca. ;",
  "tika-vin08t0:53_0": "Yasmā pana “saraṇa”nti idaṃ padaṃ “nātha”nti padassa vevacanabhūtaṃ kitasuddhanāmapadaṃ hoti,",
  "tika-vin08t0:53_1": "na kitamattapadaṃ,",
  "tika-vin08t0:53_2": "tasmā dhātvattho antonīto.",
  "tika-vin08t0:53_3": "“Sara hiṃsāya”nti hi vuttaṃ hiṃsatthaṃ gahetvā sabbapāṇīnaṃ saraṇaṃ hiṃsakaṃ vatthuttayaṃ namassitvā",
  "tika-vin08t0:53_4": "viññāyamāne aniṭṭhappasaṅgato sabbapāṇīnaṃ saraṇaṃ saraṇībhūtaṃ nāthabhūtaṃ vatthuttayaṃ namassitvāti",
  "tika-vin08t0:53_5": "viññāyamāneyeva yujjati,",
  "tika-vin08t0:53_6": "teneva ca kāraṇena atthayojanāyampi tathā yojanā katā. Sabba-",
  "tika-vin08t0:53_7": "saddo niravasesatthavācakaṃ sabbanāmapadaṃ.",
  "tika-vin08t0:53_8": "Saha avena yo vattatīti sabboti kate pana sakala-",
  "tika-vin08t0:53_9": "saddo viya samudāyavācakaṃ samāsanāmapadaṃ hoti.",
  "tika-vin08t0:53_10": "Pāṇo etesaṃ atthīti pāṇino,",
  "tika-vin08t0:53_11": "pāṇoti cettha jīvitindriyaṃ adhippetaṃ.",
  "tika-vin08t0:53_12": "Sabbe pāṇino sabbapāṇino,",
  "tika-vin08t0:53_13": "tesaṃ sabbapāṇīnaṃ.",
  "tika-vin08t0:53_14": "Ettāvatā vatthuttayassa sabbalokasaraṇabhāvaṃ,",
  "tika-vin08t0:53_15": "tatoyeva ca namassanārahabhāvaṃ,",
  "tika-vin08t0:53_16": "namassanārahe ca katāyanamassanakiriyāya yathādhippetatthasiddhikarabhāvaṃ,",
  "tika-vin08t0:53_17": "attano kiriyāya ca khettaṅgatabhāvaṃ dasseti.",
  "tika-vin08t0:54_0": "Evaṃ sahetukaṃ ratanattayapaṇāmaṃ dassetvā idāni pakaraṇārambhassa sanimittaṃ mukhyapayojanaṃ dassetumāha “vinaye pāṭavatthāya,",
  "tika-vin08t0:54_1": "yogāvacarabhikkhūna”nti.",
  "tika-vin08t0:54_2": "Ettha ca vinaye pāṭavatthāyāti mukhyapayojanadassanaṃ,",
  "tika-vin08t0:54_3": "taṃdassanena ca anusaṅgikapayojanampi vibhāvitameva hoti kāraṇe siddhe kāriyassa sijjhanato.",
  "tika-vin08t0:54_4": "Yogāvacarabhikkhūnanti bāhiranimittadassanaṃ,",
  "tika-vin08t0:54_5": "tasmiṃ dassite ajjhattikanimittampi dīpitameva hoti ārammaṇe ñāte ārammaṇikassa ñātabbato.",
  "tika-vin08t0:54_6": "Tattha vividhā nayā etthāti vinayo,",
  "tika-vin08t0:54_7": "duvidhapātimokkhaduvidhavibhaṅgapañcavidhapātimokkhuddesapañcaāpattikkhandhasattaāpattikkhandhādayo vividhā anekappakārā nayā ettha santīti attho.",
  "tika-vin08t0:54_8": "Atha vā visesā nayā etthāti vinayo,",
  "tika-vin08t0:54_9": "daḷhīkammasithilakaraṇapayojanā anupaññattinayādayo visesā nayā ettha santīti attho.",
  "tika-vin08t0:54_10": "Atha vā vinetīti vinayo.",
  "tika-vin08t0:54_11": "Kāyo vineti kāyavācāyo,",
  "tika-vin08t0:54_12": "iti kāyavācānaṃ vinayanato vinayo.",
  "tika-vin08t0:54_13": "Vuttañhi aṭṭhakathāyaṃ –",
  "tika-vin08t0:55_0": "“Vividhavisesanayattā;",
  "tika-vin08t0:56_0": "Vinayanato ceva kāyavācānaṃ;",
  "tika-vin08t0:57_0": "Vinayatthavidūhi ayaṃ;",
  "tika-vin08t0:58_0": "Vinayo ‘vinayo’ti akkhāto”ti. ;",
  "tika-vin08t0:59_0": "Ko so?",
  "tika-vin08t0:59_1": "Vinayapiṭakaṃ.",
  "tika-vin08t0:59_2": "Tasmiṃ vinaye.",
  "tika-vin08t0:59_3": "Paṭati viyattabhāvaṃ gacchatīti paṭu. Ko so? Paṇḍito.",
  "tika-vin08t0:59_4": "Paṭuno bhāvo pāṭavaṃ. Kiṃ taṃ? Ñāṇaṃ.",
  "tika-vin08t0:59_5": "Asati kāraṇānurūpaṃ bhavatīti attho. Ko so?",
  "tika-vin08t0:59_6": "Payojanaṃ.",
  "tika-vin08t0:59_7": "Pāṭavameva attho pāṭavattho,",
  "tika-vin08t0:59_8": "tassa pāṭavatthāya,",
  "tika-vin08t0:59_9": "vinayapiṭake kosallañāṇapayojanāyāti vuttaṃ hoti.",
  "tika-vin08t0:59_10": "Yuñjanaṃ yogo,",
  "tika-vin08t0:59_11": "kammaṭṭhānamanasikāro.",
  "tika-vin08t0:59_12": "Avacarantīti avacarā,",
  "tika-vin08t0:59_13": "yoge avacarā yogāvacarā,",
  "tika-vin08t0:59_14": "kammaṭṭhānikā bhikkhū.",
  "tika-vin08t0:59_15": "Saṃsāre bhayaṃ ikkhantīti bhikkhū,",
  "tika-vin08t0:59_16": "yogāvacarā ca te bhikkhū cāti yogāvacarabhikkhū,",
  "tika-vin08t0:59_17": "tesaṃ yogāvacarabhikkhūnaṃ.",
  "tika-vin08t0:59_18": "Etena vinaye paṭubhāvo nāma bhikkhūnaṃyeva attho hoti,",
  "tika-vin08t0:59_19": "na gahaṭṭhatāpasaparibbājakādīnaṃ.",
  "tika-vin08t0:59_20": "Bhikkhūsu ca kammaṭṭhāne niyuttānaṃ lajjipesalabhikkhūnaṃyeva,",
  "tika-vin08t0:59_21": "na vissaṭṭhakammaṭṭhānānaṃ alajjibhikkhūnanti imamatthaṃ dasseti.",
  "tika-vin08t0:60_0": "Evaṃ pakaraṇārambhassa sanimittaṃ payojanaṃ dassetvā idāni sahetukaṃ abhidheyyaṃ dassetuṃ “vippakiṇṇamanekattha,",
  "tika-vin08t0:60_1": "pāḷimuttavinicchaya”nti āha.",
  "tika-vin08t0:60_2": "Tattha vippakiṇṇaṃ anekatthāti iminā pakaraṇārambhassa hetuṃ dasseti hetumantavisesanattā,",
  "tika-vin08t0:60_3": "imassa anekatthavippakiṇṇattāyeva ācariyassa ārambho hoti,",
  "tika-vin08t0:60_4": "na avippakiṇṇe sati.",
  "tika-vin08t0:60_5": "Vakkhati hi “samāharitvā ekattha dassayissa”nti.",
  "tika-vin08t0:60_6": "Pāḷimuttavinicchayanti iminā pakaraṇābhidheyyaṃ.",
  "tika-vin08t0:60_7": "Tattha kirati vikkhipatīti kiṇṇo,",
  "tika-vin08t0:60_8": "pakārena kiṇṇo pakiṇṇo,",
  "tika-vin08t0:60_9": "vividhena pakiṇṇo vippakiṇṇo. Ko so?",
  "tika-vin08t0:60_10": "Pāḷimuttavinicchayo,",
  "tika-vin08t0:60_11": "taṃ vippakiṇṇaṃ.",
  "tika-vin08t0:61_0": "Anekatthāti ettha saṅkhyāvācako sabbanāmiko eka- saddo,",
  "tika-vin08t0:61_1": "na eko aneke.",
  "tika-vin08t0:61_2": "Bahvatthavācako anekasaddo.",
  "tika-vin08t0:61_3": "Ekantaekavacanantopi eka- saddo na-",
  "tika-vin08t0:61_4": "itinipātena yuttattā bahuvacananto jātoti.",
  "tika-vin08t0:61_5": "Tattha anekattha bahūsūti attho,",
  "tika-vin08t0:61_6": "pārājikakaṇḍaṭṭhakathādīsu anekesu pakaraṇesūti vuttaṃ hoti.",
  "tika-vin08t0:61_7": "Porāṇaṭīkāyaṃ pana anekatthāti anekesu sikkhāpadapadesesūti attho dassito,",
  "tika-vin08t0:61_8": "evañca sati upari “samāharitvā ekatthā”ti vakkhamānattā “anekatthavippakiṇṇaṃ ekattha samāharitvā”ti",
  "tika-vin08t0:61_9": "imesaṃ padānaṃ sahayogībhūtattā anekesu sikkhāpadapadesesu vippakiṇṇaṃ ekasmiṃ sikkhāpadapadese samāharitvāti",
  "tika-vin08t0:61_10": "attho bhaveyya,",
  "tika-vin08t0:61_11": "so ca attho ayutto. Kasmā?",
  "tika-vin08t0:61_12": "Anekesu pakaraṇesu vippakiṇṇaṃ ekasmiṃ pakaraṇe samāharitvāti attho amhehi vutto.",
  "tika-vin08t0:61_13": "Atha pana “ekatthā”ti imassa “ekato”ti atthaṃ vikappetvā anekesu sikkhāpadapadesesu vippakiṇṇaṃ ekato samāharitvāti atthaṃ gaṇheyya,",
  "tika-vin08t0:61_14": "so attho yutto bhaveyya.",
  "tika-vin08t0:62_0": "Pakaṭṭhānaṃ āḷīti pāḷi,",
  "tika-vin08t0:62_1": "uttamānaṃ vacanānaṃ anukkamoti attho.",
  "tika-vin08t0:62_2": "Atha vā attatthaparatthādibhedaṃ atthaṃ pāleti rakkhatīti pāḷi,",
  "tika-vin08t0:62_3": "laḷānamaviseso. Kā sā?",
  "tika-vin08t0:62_4": "Vinayatanti.",
  "tika-vin08t0:62_5": "Muccatīti mutto,",
  "tika-vin08t0:62_6": "pāḷito mutto pāḷimutto.",
  "tika-vin08t0:62_7": "Chindiyate anenāti chayo,",
  "tika-vin08t0:62_8": "nīharitvā chayo nicchayo,",
  "tika-vin08t0:62_9": "visesena nicchayo vinicchayo,",
  "tika-vin08t0:62_10": "khilamaddanākārena pavatto saddanayo atthanayo ca.",
  "tika-vin08t0:62_11": "Pāḷimutto ca so vinicchayo cāti pāḷimuttavinicchayo,",
  "tika-vin08t0:62_12": "taṃ pāḷimuttavinicchayaṃ.",
  "tika-vin08t0:62_13": "Idañca “ānagarā khadiravana”ntiādīsu viya yebhuyyanayavasena vuttaṃ katthaci pāḷivinicchayassapi dissanato.",
  "tika-vin08t0:62_14": "Porāṇaṭīkāyaṃ pana pāḷivinicchayo ca pāḷimuttavinicchayo ca pāḷimuttavinicchayoti evaṃ ekadesasarūpekasesavasena",
  "tika-vin08t0:62_15": "vā etaṃ vuttanti daṭṭhabbanti dutiyanayopi vutto,",
  "tika-vin08t0:62_16": "evañca sati pāḷivinicchayapāḷimuttavinicchayehi aññassa vinicchayassa abhāvā kimetena ganthagarukarena pāḷimuttaggahaṇena.",
  "tika-vin08t0:62_17": "Visesanañhi sambhavabyabhicāre ca sati sātthakaṃ siyāti paṭhamanayova ārādhanīyo hoti.",
  "tika-vin08t0:63_0": "Evaṃ sahetukaṃ abhidheyyaṃ dassetvā idāni karaṇappakāraṃ dasseti “samāharitvā”tiādinā.",
  "tika-vin08t0:63_1": "Duvidho hettha karaṇappakāro ekatthasamāharaṇaanākulakaraṇavasena.",
  "tika-vin08t0:63_2": "So duvidhopi tena pakārena pakaraṇassa katattā “karaṇappakāro”ti vuccati.",
  "tika-vin08t0:63_3": "Tattha samāharissāmīti samāharitvā, saṃ-",
  "tika-vin08t0:63_4": "saddo saṅkhepattho,",
  "tika-vin08t0:63_5": "tasmā saṅkhipiya āharissāmīti attho.",
  "tika-vin08t0:63_6": "Anāgatakālikavasena paccamānena “dassayissa”nti padena samānakālattā anāgatakāliko idha tvā-",
  "tika-vin08t0:63_7": "paccayo vutto.",
  "tika-vin08t0:63_8": "Ekatthāti ekasmiṃ idha vinayasaṅgahappakaraṇe.",
  "tika-vin08t0:63_9": "Ekatthāti vā ekato.",
  "tika-vin08t0:63_10": "Dassayissanti dassayissāmi,",
  "tika-vin08t0:63_11": "ñāpayissāmīti attho.",
  "tika-vin08t0:63_12": "Ākulati byākulatīti ākulo,",
  "tika-vin08t0:63_13": "na ākulo anākulo,",
  "tika-vin08t0:63_14": "pubbāparabyākiṇṇavirahito pāḷimuttavinicchayo.",
  "tika-vin08t0:63_15": "Anākulanti pana bhāvanapuṃsakaṃ,",
  "tika-vin08t0:63_16": "tasmā karadhātumayena katvāsaddena yojetvā dassanakiriyāya sambandhitabbaṃ.",
  "tika-vin08t0:64_0": "Evaṃ ratanattayapaṇāmādikaṃ pubbakaraṇaṃ dassetvā idāni ye pāḷimuttavinicchaye dassetukāmo,",
  "tika-vin08t0:64_1": "tesaṃ anukkamakaraṇatthaṃ mātikaṃ ṭhapento “tatrāyaṃ mātikā”tiādimāha.",
  "tika-vin08t0:64_2": "Mātikāya hi asati dassitavinicchayā vikiranti vidhaṃsenti yathā taṃ suttena asaṅgahitāni pupphāni.",
  "tika-vin08t0:64_3": "Santiyā pana mātikāya dassitavinicchayā na vikiranti na vidhaṃsenti yathā taṃ suttena saṅgahitāni pupphāni.",
  "tika-vin08t0:64_4": "Taṃ taṃ atthaṃ jānitukāmehi mātikānusārena gantvā icchiticchitavinicchayaṃ patvā so so attho jānitabbo hoti,",
  "tika-vin08t0:64_5": "tasmā sukhaggahaṇatthaṃ mātikā ṭhapitā.",
  "tika-vin08t0:64_6": "Tattha tatrāti tasmiṃ pāḷimuttavinicchaye.",
  "tika-vin08t0:64_7": "Ayanti ayaṃ mayā vakkhamānā.",
  "tika-vin08t0:64_8": "Mātā viyāti mātikā.",
  "tika-vin08t0:64_9": "Yathā hi puttā mātito pabhavanti,",
  "tika-vin08t0:64_10": "evaṃ niddesapadāni uddesato pabhavanti,",
  "tika-vin08t0:64_11": "tasmā uddeso mātikā viyāti “mātikā”ti vuccati.",
  "tika-vin08t0:65_0": "Divāseyyātiādīsu divāseyyā divāseyyavinicchayakathā.",
  "tika-vin08t0:65_1": "Parikkhāro parikkhāravinicchayakathā…pe…",
  "tika-vin08t0:65_2": "pakiṇṇakaṃ pakiṇṇakavinicchayakathāti yojanā.",
  "tika-vin08t0:65_3": "Teneva vakkhati “divāsayanavinicchayakathā samattā”tiādi. Iti-",
  "tika-vin08t0:65_4": "saddo idamattho vā nidassanattho vā parisamāpanattho vā.",
  "tika-vin08t0:65_5": "Tesu idamatthe kā sā?",
  "tika-vin08t0:65_6": "Divāseyyā…pe…",
  "tika-vin08t0:65_7": "pakiṇṇakaṃ iti ayanti.",
  "tika-vin08t0:65_8": "Nidassanatthe kathaṃ sā?",
  "tika-vin08t0:65_9": "Divāseyyā…pe…",
  "tika-vin08t0:65_10": "pakiṇṇakaṃ iti daṭṭhabbāti.",
  "tika-vin08t0:65_11": "Parisamāpanatthe sā kittakena parisamattā?",
  "tika-vin08t0:65_12": "Divāseyyā…pe…",
  "tika-vin08t0:65_13": "pakiṇṇakaṃ iti ettakena parisamattāti attho.",
  "tika-vin08t0:65_14": "Imesaṃ pana divāseyyādipadānaṃ vākyaviggahaṃ katvā atthe idha vuccamāne atipapañco bhavissati,",
  "tika-vin08t0:65_15": "sotūnañca dussallakkhaṇīyo,",
  "tika-vin08t0:65_16": "tasmā tassa tassa niddesassa ādimhiyeva yathānurūpaṃ vakkhāma.",
  "tika-vin08t0:66_0": "Ganthārambhakathāvaṇṇanā niṭṭhitā.",
  "tika-vin08t0:67_0": "1. Divāseyyavinicchayakathā",
  "tika-vin08t0:68_0": "1.",
  "tika-vin08t0:68_1": "Evaṃ pāḷimuttavinicchayakathānaṃ mātikaṃ ṭhapetvā idāni yathāṭhapitamātikānukkamena niddisanto “tattha divāseyyāti divānipajjana”ntiādimāha.",
  "tika-vin08t0:68_2": "Tattha tatthāti tesu mātikāpadesu samabhiniviṭṭhassa “divāseyyā”ti padassa “divānipajjana”nti attho daṭṭhabboti yojanā.",
  "tika-vin08t0:68_3": "Tattha divā-",
  "tika-vin08t0:68_4": "saddo ahavācako ākāranto nipāto.",
  "tika-vin08t0:68_5": "Vuttañhi abhidhānappadīpikāyaṃ “ānukūlyetu saddhañca,",
  "tika-vin08t0:68_6": "nattaṃ doso divā tvahe”ti.",
  "tika-vin08t0:68_7": "Sayanaṃ seyyā,",
  "tika-vin08t0:68_8": "karajakāyagatarūpānaṃ uddhaṃ anuggantvā dīghavasena vitthārato pavattanasaṅkhāto iriyāpathaviseso.",
  "tika-vin08t0:68_9": "Divākālasmiṃ seyyā divāseyyā.",
  "tika-vin08t0:68_10": "Aruṇuggamanato paṭṭhāya yāva sūriyatthaṅgamanā,",
  "tika-vin08t0:68_11": "etasmiṃ kāle sayanairiyāpathakaraṇanti.",
  "tika-vin08t0:68_12": "Tenāha “divānipajjananti attho”ti.",
  "tika-vin08t0:69_0": "Tatrāti tasmiṃ divāsayane ayaṃ vakkhamāno vinicchayo veditabboti yojanā.",
  "tika-vin08t0:69_1": "“Anujānāmi…pe…",
  "tika-vin08t0:69_2": "vacanato”ti ayaṃ paṭhamapārājikasikkhāpadassa vinītavatthūsu āgato bhagavatā āhaccabhāsito ñāpakapāṭho.",
  "tika-vin08t0:69_3": "Tattha divā paṭisallīyantenāti divā nipajjantena.",
  "tika-vin08t0:69_4": "Dvāraṃ saṃvaritvā paṭisallīyitunti dvāraṃ pidahitvā nipajjituṃ. “Divā…pe…",
  "tika-vin08t0:69_5": "nipajjitabbanti ñāpyaṃ.",
  "tika-vin08t0:69_6": "Nanu pāḷiyaṃ “ayaṃ nāma āpattī”ti na vuttā,",
  "tika-vin08t0:69_7": "atha kathamettha āpatti viññāyatīti codanaṃ sandhāyāha “ettha ca kiñcāpī”tiādi.",
  "tika-vin08t0:69_8": "Tattha etthāti etasmiṃ divānipajjane. Ca-",
  "tika-vin08t0:69_9": "saddo vākyārambhajotako, kiñcāpi-",
  "tika-vin08t0:69_10": "saddo nipātasamudāyo,",
  "tika-vin08t0:69_11": "yadipītyattho.",
  "tika-vin08t0:69_12": "Pāḷiyaṃ ayaṃ nāma āpattīti kiñcāpi na vuttā,",
  "tika-vin08t0:69_13": "pana tathāpi asaṃvaritvā nipajjantassa aṭṭhakathāyaṃ dukkaṭaṃ yasmā vuttaṃ,",
  "tika-vin08t0:69_14": "tasmā ettha āpatti viññāyatīti yojanā.",
  "tika-vin08t0:69_15": "Evaṃ santepi asati bhagavato vacane kathaṃ aṭṭhakathāyaṃ vuttaṃ siyāti āha “vivaritvā…pe…",
  "tika-vin08t0:69_16": "anuññātattā”ti.",
  "tika-vin08t0:69_17": "Etena bhagavato anujānanampi taṃ akarontassa āpattikāraṇaṃ hotīti dasseti.",
  "tika-vin08t0:70_0": "Tattha “uppanne vatthumhīti itthiyā kataajjhācāravatthusmi”nti vimativinodaniyaṃ vuttaṃ,",
  "tika-vin08t0:70_1": "sāratthadīpaniyaṃ pana “methunavatthusmiṃ uppanne”ti vuttaṃ,",
  "tika-vin08t0:70_2": "porāṇaṭīkāyampi tameva gahetvā “uppanne methunavatthusmi”nti vuttaṃ,",
  "tika-vin08t0:70_3": "tadetaṃ vicāretabbaṃ methunalakkhaṇassa abhāvā.",
  "tika-vin08t0:70_4": "Nanu sikkhāpadapaññāpanaṃ nāma buddhavisayo,",
  "tika-vin08t0:70_5": "atha kasmā aṭṭhakathāyaṃ dukkaṭaṃ vuttanti āha “bhagavato”tiādi.",
  "tika-vin08t0:70_6": "Na kevalaṃ upālittherādīhi eva aṭṭhakathā ṭhapitā,",
  "tika-vin08t0:70_7": "atha kho pāḷito ca atthato ca buddhena bhagavatā vutto.",
  "tika-vin08t0:70_8": "Na hi bhagavatā abyākataṃ tantipadaṃ nāma atthi,",
  "tika-vin08t0:70_9": "sabbesaṃyeva attho kathito,",
  "tika-vin08t0:70_10": "tasmā sambuddheneva tiṇṇaṃ piṭakānaṃ atthavaṇṇanakkamopi bhāsitoti daṭṭhabbaṃ.",
  "tika-vin08t0:70_11": "Tattha tattha hi bhagavatā pavattitā pakiṇṇakadesanāyeva aṭṭhakathāti.",
  "tika-vin08t0:71_0": "Kiṃ panettha etaṃ divā dvāraṃ asaṃvaritvā nipajjantassa dukkaṭāpattiāpajjanaṃ aṭṭhakathāyaṃ vuttattā eva siddhaṃ,",
  "tika-vin08t0:71_1": "udāhu aññenapīti āha “atthāpattī”tiādi.",
  "tika-vin08t0:71_2": "Etaṃ dukkaṭāpattiāpajjanaṃ na kevalaṃ aṭṭhakathāyaṃ vuttattā eva siddhaṃ,",
  "tika-vin08t0:71_3": "atha kho “atthāpatti divā āpajjati,",
  "tika-vin08t0:71_4": "no ratti”nti iminā parivārapāṭhenapi siddhaṃ hotīti yojanā.",
  "tika-vin08t0:71_5": "Katarasmiṃ pana vatthusmiṃ idaṃ sikkhāpadaṃ vuttanti?",
  "tika-vin08t0:71_6": "“Tena kho pana samayena aññataro bhikkhu vesāliyaṃ mahāvane kūṭāgārasālāyaṃ divā vihāragato dvāraṃ vivaritvā nipanno ahosi.",
  "tika-vin08t0:71_7": "Tassa aṅgamaṅgāni vātupatthaddhāni ahesuṃ.",
  "tika-vin08t0:71_8": "Tena kho pana samayena sambahulā itthiyo gandhañca mālañca ādāya vihāraṃ āgamiṃsu vihārapekkhikāyo.",
  "tika-vin08t0:71_9": "Atha kho tā itthiyo taṃ bhikkhuṃ passitvā aṅgajāte abhinisīditvā yāvadatthaṃ katvā ‘purisusabho vatāya’nti",
  "tika-vin08t0:71_10": "vatvā gandhañca mālañca āropetvā pakkamiṃsu.",
  "tika-vin08t0:71_11": "Bhikkhū kilinnaṃ passitvā bhagavato etamatthaṃ ārocesuṃ. Pañcahi,",
  "tika-vin08t0:71_12": "bhikkhave,",
  "tika-vin08t0:71_13": "ākārehi aṅgajātaṃ kammaniyaṃ hoti rāgena, vaccena,",
  "tika-vin08t0:71_14": "passāvena, vātena,",
  "tika-vin08t0:71_15": "uccāliṅgapāṇakadaṭṭhena.",
  "tika-vin08t0:71_16": "Imehi kho,",
  "tika-vin08t0:71_17": "bhikkhave,",
  "tika-vin08t0:71_18": "pañcahākārehi aṅgajātaṃ kammaniyaṃ hoti.",
  "tika-vin08t0:71_19": "Aṭṭhānametaṃ,",
  "tika-vin08t0:71_20": "bhikkhave,",
  "tika-vin08t0:71_21": "anavakāso,",
  "tika-vin08t0:71_22": "yaṃ tassa bhikkhuno rāgena aṅgajātaṃ kammaniyaṃ assa,",
  "tika-vin08t0:71_23": "arahaṃ so,",
  "tika-vin08t0:71_24": "bhikkhave, bhikkhu,",
  "tika-vin08t0:71_25": "anāpatti bhikkhave tassa bhikkhuno.",
  "tika-vin08t0:71_26": "Anujānāmi bhikkhave divā paṭisallīyantena dvāraṃ saṃvaritvā paṭisallīyitu”nti etasmiṃ vatthusmiṃ idaṃ vuttanti daṭṭhabbaṃ.",
  "tika-vin08t0:72_0": "2.",
  "tika-vin08t0:72_1": "Idāni dvāravisesaṃ dassetuṃ “kīdisa”ntiādimāha.",
  "tika-vin08t0:72_2": "Tattha parivattakadvāramevāti saṃvaraṇavivaraṇavasena ito cito ca parivattanayoggadvārameva.",
  "tika-vin08t0:72_3": "Rukkhasūcikaṇṭakadvāranti rukkhasūcidvāraṃ kaṇṭakadvārañca.",
  "tika-vin08t0:72_4": "“Rukkhasūcidvārakaṇṭakadvāra”micceva vā pāṭho.",
  "tika-vin08t0:72_5": "Yaṃ ubhosu passesu rukkhatthambhe nikhanitvā tattha vijjhitvā majjhe dve tisso rukkhasūciyo pavesetvā karonti,",
  "tika-vin08t0:72_6": "taṃ rukkhasūcidvāraṃ nāma.",
  "tika-vin08t0:72_7": "Pavesananikkhamanakāle apanetvā thakanayoggaṃ ekāya,",
  "tika-vin08t0:72_8": "bahūhi vā kaṇṭakasākhāhi kataṃ kaṇṭakadvāraṃ nāma.",
  "tika-vin08t0:72_9": "Gāmadvārassa pidhānatthaṃ padarena vā kaṇṭakasākhādīhi vā katassa kavāṭassa udukkhalapāsakarahitatāya",
  "tika-vin08t0:72_10": "ekena saṃvarituṃ vivarituñca asakkuṇeyyassa heṭṭhā ekaṃ cakkaṃ yojenti,",
  "tika-vin08t0:72_11": "yena parivattamānakakavāṭaṃ sukhathakanakaṃ hoti,",
  "tika-vin08t0:72_12": "taṃ sandhāya vuttaṃ “cakkalakayuttadvāra”nti.",
  "tika-vin08t0:72_13": "Cakkameva hi lātabbatthena saṃvaraṇavivaraṇatthāya gahetabbatthena cakkalakaṃ,",
  "tika-vin08t0:72_14": "tena yuttakavāṭampi cakkalakaṃ nāma,",
  "tika-vin08t0:72_15": "tena yuttadvāraṃ cakkalakayuttadvāraṃ.",
  "tika-vin08t0:73_0": "Mahādvāresu pana dve tīṇi cakkalakāni yojetīti āha “phalakesū”tiādi.",
  "tika-vin08t0:73_1": "Kiṭikāsūti veḷupesikādīhi kaṇṭakasākhādīhi ca katathakanakesu.",
  "tika-vin08t0:73_2": "Saṃsaraṇakiṭikadvāranti cakkalakayantena saṃsaraṇakiṭikāyuttamahādvāraṃ.",
  "tika-vin08t0:73_3": "Gopphetvāti āvuṇitvā,",
  "tika-vin08t0:73_4": "rajjūhi ganthetvā vā.",
  "tika-vin08t0:73_5": "Ekaṃ dussasāṇidvāramevāti ettha kilañjasāṇidvārampi saṅgahaṃ gacchati.",
  "tika-vin08t0:73_6": "Vajirabuddhiṭīkāyaṃ pana “dussadvāraṃ sāṇidvārañca dussasāṇidvāraṃ.",
  "tika-vin08t0:73_7": "Dussasāṇi kilañjasāṇītiādinā vuttaṃ sabbampi dussasāṇiyameva saṅgahetvā vuttaṃ,",
  "tika-vin08t0:73_8": "ekasadisattā ekanti vutta”nti vuttaṃ.",
  "tika-vin08t0:74_0": "3.",
  "tika-vin08t0:74_1": "Evaṃ dvāravisesaṃ dassetvā idāni yattakena dvāraṃ saṃvutaṃ hoti,",
  "tika-vin08t0:74_2": "taṃ pamāṇaṃ dassetuṃ “kittakena”tyādimāha.",
  "tika-vin08t0:74_3": "Tattha sūcīti majjhe chiddaṃ katvā pavesitā.",
  "tika-vin08t0:74_4": "Ghaṭikāti upari yojitā.",
  "tika-vin08t0:74_5": "Idāni yattha dvāraṃ saṃvaritvā nipajjituṃ na sakkā hoti,",
  "tika-vin08t0:74_6": "tattha kātabbavidhiṃ dassetuṃ “sace bahūnaṃ vaḷañjanaṭṭhānaṃ hotī”tiādi vuttaṃ.",
  "tika-vin08t0:74_7": "Bahūnaṃ avaḷañjanaṭṭhānepi ekaṃ āpucchitvā nipajjituṃ vaṭṭatiyeva.",
  "tika-vin08t0:74_8": "Atha bhikkhū…pe…",
  "tika-vin08t0:74_9": "nisinnā hontīti idaṃ tattha bhikkhūnaṃ sannihitabhāvadassanatthaṃ vuttaṃ,",
  "tika-vin08t0:74_10": "na sesairiyāpathasamaṅgitānivattanatthaṃ,",
  "tika-vin08t0:74_11": "tasmā nipannepi ābhogaṃ kātuṃ vaṭṭati.",
  "tika-vin08t0:74_12": "Nipajjitvā niddāyante pana ābhogaṃ kātuṃ na vaṭṭati.",
  "tika-vin08t0:74_13": "Asantapakkhe ṭhitattā raho nisajjāya viya dvārasaṃvaraṇaṃ nāma mātugāmānaṃ pavesanivāraṇatthaṃ anuññātanti āha “kevalaṃ bhikkhuniṃ vā”tiādi.",
  "tika-vin08t0:75_0": "Ettha ca taṃ yuttaṃ,",
  "tika-vin08t0:75_1": "evaṃ sabbatthapi yo yo theravādo vā aṭṭhakathāvādo vā pacchā vuccati,",
  "tika-vin08t0:75_2": "so sova pamāṇanti gahetabbanti idaṃ aṭṭhakathāvacanato atirekaṃ ācariyassa vacanaṃ.",
  "tika-vin08t0:75_3": "Ito pubbāparavacanaṃ aṭṭhakathāvacanameva.",
  "tika-vin08t0:75_4": "Tattha taṃ yuttanti “kurundaṭṭhakathāyaṃ pana…pe…",
  "tika-vin08t0:75_5": "na vattatī”ti yaṃ vacanaṃ aṭṭhakathācariyehi vuttaṃ,",
  "tika-vin08t0:75_6": "taṃ vacanaṃ yuttanti attho. Evaṃ…pe…",
  "tika-vin08t0:75_7": "gahetabbanti yathā cettha kurundiyaṃ vuttavacanaṃ yuttaṃ,",
  "tika-vin08t0:75_8": "evaṃ sabbatthapi vinicchaye yo yo theravādo vā aṭṭhakathāvādo vā pacchā vuccati,",
  "tika-vin08t0:75_9": "so sova pamāṇanti gahetabbaṃ,",
  "tika-vin08t0:75_10": "pure vutto theravādo vā aṭṭhakathāvādo vā pamāṇanti na gahetabbanti adhippāyo.",
  "tika-vin08t0:75_11": "Idaṃ vacanaṃ aṭṭhāne vuttaṃ viya dissati. Kathaṃ?",
  "tika-vin08t0:75_12": "Yaṃ tāva vuttaṃ,",
  "tika-vin08t0:75_13": "taṃ yuttanti.",
  "tika-vin08t0:75_14": "Taṃ imasmiṃ āpucchanaābhogakaraṇavinicchaye aññassa ayuttassa aṭṭhakathāvādassa vā theravādassa vā abhāvā vattuṃ na sakkā.",
  "tika-vin08t0:75_15": "Na hi pubbavākye “bhikkhū evā”ti avadhāraṇaṃ kataṃ,",
  "tika-vin08t0:75_16": "atha kho āsannavasena vā paṭṭhānavasena vā “bhikkhū cīvarakammaṃ”iccādikaṃyeva vuttaṃ.",
  "tika-vin08t0:75_17": "Yampi vuttaṃ “evaṃ sabbatthapī”tyādi,",
  "tika-vin08t0:75_18": "tampi anokāsaṃ.",
  "tika-vin08t0:75_19": "Imasmiṃ vinicchaye aññassa aṭṭhakathāvādassa vā ācariyavādassa vā avacanato pure pacchābhāvo ca na dissati,",
  "tika-vin08t0:75_20": "ayaṃ “pamāṇa”nti gahetabbo,",
  "tika-vin08t0:75_21": "ayaṃ “na gahetabbo”ti vattabbabhāvo ca.",
  "tika-vin08t0:76_0": "Upari pana “ko muccati,",
  "tika-vin08t0:76_1": "ko na muccatī”ti imassa pañhassa vissajjane mahāpaccarivādo ca kurundivādo ca mahāaṭṭhakathāvādo cāti tayo aṭṭhakathāvādā āgatā,",
  "tika-vin08t0:76_2": "eko mahāpadumattheravādo,",
  "tika-vin08t0:76_3": "tasmā tattheva yuttāyuttabhāvo ca pamāṇāpamāṇabhāvo ca gahetabbāgahetabbabhāvo ca dissati,",
  "tika-vin08t0:76_4": "tasmā tasmiṃyeva ṭhāne vattabbaṃ siyā,",
  "tika-vin08t0:76_5": "suvimalavipulapaññāveyyattiyasamannāgatena pana ācariyāsabhena avattabbaṭṭhāne vuttaṃ na siyā,",
  "tika-vin08t0:76_6": "tasmā upari aṭṭhakathāvādasaṃsandanāvasāne mahāpadumattherena vuttanti imassa vacanassa pacchato vuttaṃ siyā,",
  "tika-vin08t0:76_7": "taṃ pacchā lekhakehi parivattetvā likhitaṃ bhaveyya,",
  "tika-vin08t0:76_8": "pārājikakaṇḍaṭṭhakathāyañca idaṃ vacanaṃ vuttaṃ.",
  "tika-vin08t0:76_9": "Ṭīkāyañca imasmiṃ ṭhāne na vuttaṃ,",
  "tika-vin08t0:76_10": "upariyeva vuttaṃ,",
  "tika-vin08t0:76_11": "“yo ca yakkhagahitako,",
  "tika-vin08t0:76_12": "yo ca bandhitvā nipajjāpito”ti imassa aṭṭhakathāvādassa pacchimattā soyeva pamāṇato gahetabbo.",
  "tika-vin08t0:76_13": "Tathā ca vakkhati “sabbattha yo yo aṭṭhakathāvādo vā theravādo vā pacchā vuccati,",
  "tika-vin08t0:76_14": "so soyeva pamāṇato daṭṭhabbo”ti,",
  "tika-vin08t0:76_15": "tasmā idamettha vicāretvā gahetabbaṃ.",
  "tika-vin08t0:77_0": "4.",
  "tika-vin08t0:77_1": "Idāni dvāraṃ saṃvaraṇassa antarāye sati asaṃvaritvāpi nipajjituṃ vaṭṭatīti dassetuṃ “atha dvārassa”tyādimāha.",
  "tika-vin08t0:77_2": "Nisseṇiṃ āropetvāti uparimatalaṃ āropetvā visaṅkharitvā bhūmiyaṃ pātetvā,",
  "tika-vin08t0:77_3": "chaḍḍetvā vā nipajjituṃ vaṭṭati.",
  "tika-vin08t0:77_4": "Idaṃ ekābaddhatāya vuttaṃ.",
  "tika-vin08t0:77_5": "Dvepi dvārāni jaggitabbānīti ettha sace ekasmiṃ dvāre kavāṭaṃ vā natthi,",
  "tika-vin08t0:77_6": "heṭṭhā vuttanayena saṃvarituṃ vā na sakkā,",
  "tika-vin08t0:77_7": "itaraṃ dvāraṃ asaṃvaritvā nipajjituṃ vaṭṭati.",
  "tika-vin08t0:77_8": "Dvārapālassāti dvārakoṭṭhake mahādvāre,",
  "tika-vin08t0:77_9": "nisseṇimūle vā ṭhatvā dvārajagganakassa.",
  "tika-vin08t0:77_10": "Pacchimānaṃ bhāroti ekābaddhavasena āgacchante sandhāya vuttaṃ.",
  "tika-vin08t0:77_11": "Asaṃvutadvāre antogabbhe vāti yojetabbaṃ.",
  "tika-vin08t0:77_12": "Bahi vāti gabbhato bahi.",
  "tika-vin08t0:77_13": "Nipajjanakālepi…pe…",
  "tika-vin08t0:77_14": "vaṭṭatiyevāti ettha dvārajagganakassa tadadhīnattā tadā tassa tattha sannihitāsannihitabhāvaṃ anupadhāretvāpi ābhogaṃ kātuṃ vaṭṭatiyevāti vadanti.",
  "tika-vin08t0:78_0": "Yena kenaci parikkhitteti ettha parikkhepassa ubbedhato pamāṇaṃ sahaseyyappahonake vuttasadisameva.",
  "tika-vin08t0:78_1": "Vuttañhi samantapāsādikāyaṃ “yañhi senāsanaṃ upari pañcahi chadanehi aññena vā kenaci sabbameva paṭicchannaṃ,",
  "tika-vin08t0:78_2": "ayaṃ sabbacchannā nāma seyyā…pe…",
  "tika-vin08t0:78_3": "yaṃ pana senāsanaṃ bhūmito paṭṭhāya yāva chadanaṃ āhacca pākārena vā aññena vā kenaci antamaso vatthenapi parikkhittaṃ,",
  "tika-vin08t0:78_4": "ayaṃ sabbaparicchannā nāma seyyā.",
  "tika-vin08t0:78_5": "Chadanaṃ anāhacca sabbantimena pariyāyena diyaḍḍhahatthubbedhena pākārādinā parikkhittāpi sabbaparicchannāyevāti kurundaṭṭhakathāyaṃ vutta”nti.",
  "tika-vin08t0:78_6": "“Diyaḍḍhahatthubbedho vaḍḍhakihatthena gahetabbo”ti sāratthadīpaniyaṃ vimativinodaniyañca vuttaṃ.",
  "tika-vin08t0:78_7": "Mahāpariveṇanti mahantaṃ aṅgaṇaṃ.",
  "tika-vin08t0:78_8": "Tena bahujanasañcaraṇaṭṭhānaṃ dasseti.",
  "tika-vin08t0:78_9": "Tenāha “mahābodhī”tiādi.",
  "tika-vin08t0:79_0": "Aruṇe uggate vuṭṭhāti,",
  "tika-vin08t0:79_1": "anāpatti anāpattikhettabhūtāya rattiyā suddhacittena nipannattā.",
  "tika-vin08t0:79_2": "Pabujjhitvā puna supati,",
  "tika-vin08t0:79_3": "āpattīti aruṇe uggate pabujjhitvā aruṇuggamanaṃ ñatvā vā añatvā vā anuṭṭhahitvā sayitasantānena supati,",
  "tika-vin08t0:79_4": "uṭṭhahitvā kattabbassa dvārasaṃvaraṇādino akatattā akiriyasamuṭṭhānā āpatti hoti anāpattikhette katanipajjanakiriyāya anaṅgattā.",
  "tika-vin08t0:79_5": "Ayañhi āpatti īdise ṭhāne akiriyā,",
  "tika-vin08t0:79_6": "divā dvāraṃ asaṃvaritvā nipajjanakkhaṇe kiriyākiriyā ca acittakā cāti veditabbā.",
  "tika-vin08t0:79_7": "Purāruṇā pabujjhitvāpi yāva aruṇuggamanā sayantassapi purimanayena āpattiyeva.",
  "tika-vin08t0:80_0": "Aruṇe uggate vuṭṭhahissāmīti…pe…",
  "tika-vin08t0:80_1": "āpattiyevāti ettha kadā assa āpattīti? Vuccate –",
  "tika-vin08t0:80_2": "na tāva rattiyaṃ,",
  "tika-vin08t0:80_3": "“divā āpajjati,",
  "tika-vin08t0:80_4": "no ratti”nti vuttattā anādariyadukkaṭā na muccatīti vuttadukkaṭaṃ pana divāsayanadukkaṭameva na hoti anādariyadukkaṭattā eva.",
  "tika-vin08t0:80_5": "“Aruṇuggamane pana acittakaṃ akiriyasamuṭṭhānaṃ āpattiṃ āpajjatīti veditabba”nti vimativinodaniyaṃ vuttaṃ,",
  "tika-vin08t0:80_6": "sāratthadīpaniyampi “yathāparicchedameva vuṭṭhātīti aruṇe uggateyeva uṭṭhahati.",
  "tika-vin08t0:80_7": "Tassa āpattīti asuddhacitteneva nipannattā niddāyantassapi aruṇe uggate divāpaṭisallānamūlikā āpatti.",
  "tika-vin08t0:80_8": "‘Evaṃ nipajjanto anādariyadukkaṭāpi na muccatī’ti vuttattā asuddhacittena nipajjanto aruṇuggamanato puretaraṃ",
  "tika-vin08t0:80_9": "uṭṭhahantopi anuṭṭhahantopi nipajjanakāleyeva anādariyadukkaṭaṃ āpajjati,",
  "tika-vin08t0:80_10": "divāpaṭisallānamūlikaṃ pana dukkaṭaṃ aruṇeyeva āpajjatī”ti vuttaṃ,",
  "tika-vin08t0:80_11": "tasmā evaṃ nipajjantassa dve dukkaṭāni āpajjantīti veditabbaṃ.",
  "tika-vin08t0:81_0": "Sace dvāraṃ saṃvaritvā aruṇe uggate uṭṭhahissāmīti nipajjati,",
  "tika-vin08t0:81_1": "dvāre ca aññehi aruṇuggamanakāle vivaṭepi tassa anāpattiyeva dvārapidahanassa rattidivābhāgesu visesābhāvā.",
  "tika-vin08t0:81_2": "Āpattiāpajjanasseva kālaviseso icchitabbo,",
  "tika-vin08t0:81_3": "na tapparihārassāti gahetabbaṃ.",
  "tika-vin08t0:81_4": "“Dvāraṃ saṃvaritvā rattiṃ nipajjatī”ti hi vuttaṃ.",
  "tika-vin08t0:81_5": "Divā saṃvaritvā nipannassa kenaci vivaṭepi dvāre anāpattiyeva,",
  "tika-vin08t0:81_6": "attanāpi anuṭṭhahitvāva sati paccaye vivaṭepi anāpattīti vadanti,",
  "tika-vin08t0:81_7": "idampi vimativinodaniyameva vuttaṃ.",
  "tika-vin08t0:82_0": "Yathāparicchedameva vuṭṭhātīti aruṇe uggateyeva vuṭṭhāti,",
  "tika-vin08t0:82_1": "āpattiyevāti mūlāpattiṃ sandhāya vuttaṃ.",
  "tika-vin08t0:82_2": "Anādariyaāpatti pana purāruṇā uṭṭhitassapi tassa hoteva “dukkaṭā na muccatī”ti vuttattā.",
  "tika-vin08t0:82_3": "Dukkaṭā na muccatīti ca purāruṇā uṭṭhahitvā mūlāpattiyā muttopi anādariyadukkaṭā na muccatīti adhippāyo.",
  "tika-vin08t0:83_0": "5.",
  "tika-vin08t0:83_1": "Niddāvasena nipajjatīti niddābhibhūtatāya ekapassena nipajjati.",
  "tika-vin08t0:83_2": "“Niddāvasena nipajjatī”ti vohāravasena vuttaṃ,",
  "tika-vin08t0:83_3": "pādānaṃ pana bhūmito amocitattā ayaṃ nipanno nāma hotīti teneva anāpatti vuttā.",
  "tika-vin08t0:83_4": "Apassāya supantassāti kaṭiṭṭhito uddhaṃ piṭṭhikaṇṭake appamattakaṃ padesaṃ bhūmiṃ aphusāpetvā supantassa.",
  "tika-vin08t0:83_5": "Kaṭiṭṭhiṃ pana bhūmiṃ phusāpentassa sayanaṃ nāma na hoti.",
  "tika-vin08t0:83_6": "Piṭṭhipasāraṇalakkhaṇā hi seyyā dīghā,",
  "tika-vin08t0:83_7": "vandanādīsupi tiriyaṃ piṭṭhikaṇṭakānaṃ pasāritattā nipajjanamevāti āpatti pariharitabbāva.",
  "tika-vin08t0:83_8": "Vandanāpi hi pādamūle nipajjatītiādīsu nipajjanameva vuttā.",
  "tika-vin08t0:83_9": "Sahasā vuṭṭhātīti pakkhalitā patito viya sahasā vuṭṭhāti,",
  "tika-vin08t0:83_10": "tassapi anāpatti patanakkhaṇe avisayattā,",
  "tika-vin08t0:83_11": "visaye jāte sahasā vuṭṭhitattā ca.",
  "tika-vin08t0:83_12": "Yassa pana visaññitāya pacchāpi avisayo eva,",
  "tika-vin08t0:83_13": "tassa anāpattiyeva patanakkhaṇe viya.",
  "tika-vin08t0:83_14": "Tattheva sayati,",
  "tika-vin08t0:83_15": "na vuṭṭhātīti iminā visayepi akaraṇaṃ dasseti,",
  "tika-vin08t0:83_16": "teneva tassa āpattīti vuttaṃ.",
  "tika-vin08t0:84_0": "Idāni aṭṭhakathāvādasaṃsandanaṃ kātuṃ “ko muccati,",
  "tika-vin08t0:84_1": "ko na muccatī”tiādimāha.",
  "tika-vin08t0:84_2": "Tattha mahāpaccariyantiādīsu paccarīti uḷumpaṃ vuccati,",
  "tika-vin08t0:84_3": "tasmiṃ nisīditvā katattā tameva nāmaṃ jātaṃ.",
  "tika-vin08t0:84_4": "Kurundivallivihāro nāma atthi,",
  "tika-vin08t0:84_5": "tattha katattā kurundīti nāmaṃ jātaṃ.",
  "tika-vin08t0:84_6": "Mahāaṭṭhakathā nāma saṅgītittayamāruḷhā tepiṭakassa buddhavacanassa aṭṭhakathā.",
  "tika-vin08t0:84_7": "Yā mahāmahindattherena tambapaṇṇidīpaṃ ābhatā,",
  "tika-vin08t0:84_8": "tambapaṇṇiyehi therehi pacchā sīhaḷabhāsāya abhisaṅkhatā ca hoti.",
  "tika-vin08t0:84_9": "Ekabhaṅgenāti ekapassabhañjanena pāde bhūmito amocetvā ekapassena sarīraṃ bhañjitvā nipannoti vuttaṃ hoti.",
  "tika-vin08t0:84_10": "Mahāaṭṭhakathāyaṃ pana mahāpadumattherena vuttanti sambandho.",
  "tika-vin08t0:84_11": "Tena mahāaṭṭhakathāya likhitamahāpadumattheravāde “aya”nti dasseti.",
  "tika-vin08t0:84_12": "“Mucchitvā patitattā avisayattā āpatti na dissatī”ti therena vuttaṃ.",
  "tika-vin08t0:84_13": "Ācariyā pana yathā yakkhagahitako bandhitvā nipajjāpito ca paravaso hoti,",
  "tika-vin08t0:84_14": "evaṃ aparavasattā mucchitvā patito kañcikālaṃ jānitvā nipajjatīti anāpattiṃ na vadanti,",
  "tika-vin08t0:84_15": "visaññite pana sati anāpattiyeva.",
  "tika-vin08t0:85_0": "Dve janātiādi mahāaṭṭhakathāyameva vacanaṃ,",
  "tika-vin08t0:85_1": "tadeva pacchā vuttattā pamāṇaṃ.",
  "tika-vin08t0:85_2": "Yakkhagahitaggahaṇeneva cettha visaññibhūtopi saṅgahito,",
  "tika-vin08t0:85_3": "ekabhaṅgena nipanno pana anipannattā āpattito muccatiyevāti gahetabbaṃ.",
  "tika-vin08t0:85_4": "Sāratthadīpaniyañca “yo ca yakkhagahitako,",
  "tika-vin08t0:85_5": "yo ca bandhitvā nipajjāpito”ti imassa aṭṭhakathāvādassa pacchimattā soyeva pamāṇato gahetabbo,",
  "tika-vin08t0:85_6": "tathā ca vakkhati “sabbattha yo yo aṭṭhakathāvādo vā pacchā vuccati,",
  "tika-vin08t0:85_7": "so soyeva pamāṇato gahetabbo”ti.",
  "tika-vin08t0:85_8": "Imasmiṃ ṭhāne imassa aṭṭhakathāpāṭhassa ānītattā imasmiṃ vinayasaṅgahappakaraṇepi imasmiṃyeva ṭhāne so pāṭho vattabboti no khanti.",
  "tika-vin08t0:85_9": "Ettha ca “rattiṃ dvāraṃ vivaritvā nipanno aruṇe uggate uṭṭhāti,",
  "tika-vin08t0:85_10": "anāpattī”tiādivacanato aruṇuggamane saṃsayavinodanatthaṃ aruṇakathā vattabbā.",
  "tika-vin08t0:85_11": "Tatridaṃ vuccati –",
  "tika-vin08t0:86_0": "“Ko esa aruṇo nāma;",
  "tika-vin08t0:87_0": "Kena so aruṇo bhave;",
  "tika-vin08t0:88_0": "Kīdiso tassa vaṇṇā tu;",
  "tika-vin08t0:89_0": "Saṇṭhānaṃ kīdisaṃ bhave.",
  "tika-vin08t0:90_0": "“Kismiṃ kāle ca dese ca, aruṇo samugacchati;",
  "tika-vin08t0:91_0": "Kiṃ paccakkhasiddho eso, udāhu anumānato”ti.",
  "tika-vin08t0:92_0": "Tattha ko esa aruṇo nāmāti ettha esa aruṇo nāma sūriyassa pabhāviseso.",
  "tika-vin08t0:92_1": "Vuttañhetaṃ abhidhānappadīpikāyaṃ –",
  "tika-vin08t0:93_0": "“Sūrassodayato pubbuṭṭhitaraṃsi siyāruṇo”ti;",
  "tika-vin08t0:94_0": "Taṭṭīkāyañca “sūrassa udayato pubbe uṭṭhitaraṃsi aruṇo nāma siyā”ti.",
  "tika-vin08t0:94_1": "Vimativinodanīnāmikāyaṃ vinayaṭīkāyañca “aruṇoti cettha sūriyuggamanassa purecaro vaḍḍhanaghanaratto pabhāvisesoti daṭṭhabbo”ti vuttaṃ,",
  "tika-vin08t0:94_2": "tasmā sūriyappabhāyeva aruṇo nāma,",
  "tika-vin08t0:94_3": "na aññoti daṭṭhabbaṃ.",
  "tika-vin08t0:94_4": "Kena so aruṇo bhaveti ettha aruṇo vaṇṇo assāti aruṇo,",
  "tika-vin08t0:94_5": "kiñcirattavaṇṇasamannāgatoti attho.",
  "tika-vin08t0:94_6": "Atha vā arati gacchati rattavaṇṇabhāvena pavattatīti aruṇo.",
  "tika-vin08t0:94_7": "Vuttañhetaṃ abhidhānappadīpikāṭīkāyaṃ “aruṇavaṇṇatāya arati gacchatīti aruṇo”ti.",
  "tika-vin08t0:94_8": "Kīdiso tassa vaṇṇoti ettha abyattarattavaṇṇo tassa vaṇṇo bhave.",
  "tika-vin08t0:94_9": "Vuttañhi abhidhānappadīpikāyaṃ “aruṇo kiñcirattothā”ti.",
  "tika-vin08t0:94_10": "Taṭṭīkāyañca “kiñciratto abyattarattavaṇṇo aruṇo nāma yathā macchassa akkhī”ti.",
  "tika-vin08t0:94_11": "Vimativinodaniyañca “vaḍḍhanaghanaratto pabhāviseso”ti,",
  "tika-vin08t0:94_12": "tasmā sūriyassa rattappabhāyeva aruṇo nāma,",
  "tika-vin08t0:94_13": "na setappabhādayoti daṭṭhabbaṃ.",
  "tika-vin08t0:94_14": "Yadi evaṃ pātimokkhaṭṭhapanakkhandhakavaṇṇanāya vimativinodaniyaṃ “pāḷiyaṃ pana nandimukhiyāti odātadisāmukhatāya tuṭṭhamukhiyā”ti vuttaṃ,",
  "tika-vin08t0:94_15": "taṃ kathaṃ yujjeyyāti,",
  "tika-vin08t0:94_16": "no na yujjeyya.",
  "tika-vin08t0:94_17": "Tattha hi aruṇuggatakāle aruṇobhāsena odātadisāmukhabhāvo vutto,",
  "tika-vin08t0:94_18": "na aruṇobhāsassa odātabhāvo.",
  "tika-vin08t0:94_19": "Vuttañhetaṃ udānaṭṭhakathāyaṃ “nandimukhiyāti aruṇassa uggatattā eva aruṇobhāya sūriyālokūpajīvino satte",
  "tika-vin08t0:94_20": "nandāpanamukhiyā rattiyā jātāya vibhāyamānāyāti attho”ti.",
  "tika-vin08t0:95_0": "Jātakaṭṭhakathāyañca –",
  "tika-vin08t0:96_0": "“Jighaññarattiṃ aruṇasmimuhate;",
  "tika-vin08t0:97_0": "Yā dissati uttamarūpavaṇṇinī;",
  "tika-vin08t0:98_0": "Tathūpamā maṃ paṭibhāsi devate;",
  "tika-vin08t0:99_0": "Ācikkha me taṃ katamāsi accharā”ti. ;",
  "tika-vin08t0:100_0": "Imassa gāthāya atthavaṇṇanāyaṃ “tattha jighaññarattinti pacchimarattiṃ,",
  "tika-vin08t0:100_1": "rattipariyosāneti attho.",
  "tika-vin08t0:100_2": "Uhateti aruṇe uggate.",
  "tika-vin08t0:100_3": "Yāti yā puratthimā disā rattavaṇṇatāya uttamarūpadharā hutvā dissatī”ti.",
  "tika-vin08t0:100_4": "Evaṃ aruṇuggatasamaye puratthimadisāya rattavaṇṇatā vuttā,",
  "tika-vin08t0:100_5": "tasmā tasmiṃ samaye aruṇassa uṭṭhitattā puratthimāya disāya rattabhāgo sūriyālokassa patthaṭattā sesadisānaṃ odātabhāvo viññāyati.",
  "tika-vin08t0:101_0": "Saṇṭhānaṃ kīdisaṃ bhaveti ettha aruṇassa pāṭekkaṃ saṇṭhānaṃ nāma natthi rasmimattattā.",
  "tika-vin08t0:101_1": "Yattakaṃ padesaṃ pharati,",
  "tika-vin08t0:101_2": "tattakaṃ tassa saṇṭhānanti daṭṭhabbaṃ.",
  "tika-vin08t0:101_3": "Atha vā puratthimadisāsaṇṭhānaṃ.",
  "tika-vin08t0:101_4": "Vuttañhi jātakaṭṭhakathāyaṃ “puratthimadisā rattavaṇṇatāya uttamarūpadharā hutvā dissatī”ti.",
  "tika-vin08t0:102_0": "Kismiṃ kāle ca dese ca,",
  "tika-vin08t0:102_1": "aruṇo samugacchatīti ettha esa aruṇo sūriyuggamanassa pure kāle puratthimadisāyaṃ uggacchati.",
  "tika-vin08t0:102_2": "Vuttañhetaṃ udānaṭṭhakathāyaṃ “uddhaste aruṇeti uggate aruṇe,",
  "tika-vin08t0:102_3": "aruṇo nāma puratthimadisāyaṃ sūriyodayato puretarameva uṭṭhitobhāso”ti.",
  "tika-vin08t0:102_4": "Abhidhānappadīpikāyañca “sūrassodayato pubbuṭṭhitaraṃsī”ti.",
  "tika-vin08t0:103_0": "Kiṃ paccakkhasiddho eso,",
  "tika-vin08t0:103_1": "udāhu anumānatoti ettha ayaṃ aruṇo nāma paccakkhasiddho eva,",
  "tika-vin08t0:103_2": "na anumānasiddho.",
  "tika-vin08t0:103_3": "Kasmā viññāyatīti ce?",
  "tika-vin08t0:103_4": "Cakkhuviññāṇagocaravaṇṇāyatanabhāvato.",
  "tika-vin08t0:103_5": "Akkhassa patīti paccakkhaṃ,",
  "tika-vin08t0:103_6": "cakkhurūpānaṃ abhimukhabhāvena āpāthagatattā cakkhuviññāṇaṃ hoti.",
  "tika-vin08t0:103_7": "Vuttañhetaṃ bhagavatā “cakkhuñca paṭicca rūpe ca uppajjati cakkhuviññāṇa”nti,",
  "tika-vin08t0:103_8": "tasmā ayaṃ aruṇavaṇṇo cakkhunā disvā jānitabbato paccakkhasiddhoyeva hoti,",
  "tika-vin08t0:103_9": "na evaṃ sati evaṃ bhaveyyāti anumānena punappunaṃ cintanena siddhoti.",
  "tika-vin08t0:103_10": "Imaṃ pañhavissajjanaṃ sādhukaṃ manasi karitvā paṇḍitehi rattobhāsoyeva aruṇoti paccetabbo sallakkhetabboti.",
  "tika-vin08t0:104_0": "Kasmā pana imasmiṃ ṭhāne aruṇakathā vuttāti?",
  "tika-vin08t0:104_1": "Imissā aruṇakathāya mahāvisayabhāvato. Kathaṃ?",
  "tika-vin08t0:104_2": "Uposathikā upāsakā ca upāsikāyo ca aruṇuggamanaṃ tathato ajānantā anuggateyeva aruṇe uggatasaññāya khādanīyaṃ vā khādanti,",
  "tika-vin08t0:104_3": "bhojanīyaṃ vā bhuñjanti,",
  "tika-vin08t0:104_4": "mālāgandhādīni vā dhārenti,",
  "tika-vin08t0:104_5": "tato tesaṃ sīlaṃ bhijjati.",
  "tika-vin08t0:104_6": "Sāmaṇerā tatheva vikālabhojanaṃ bhuñjitvā sīlavināsaṃ pāpuṇanti.",
  "tika-vin08t0:104_7": "Nissayapaṭipannakā bhikkhū ācariyupajjhāyehi vinā bahisīme carantā nissayappassambhanaṃ pāpuṇanti,",
  "tika-vin08t0:104_8": "antovasse bhikkhū upacārasīmato bahigacchantā vassacchedaṃ,",
  "tika-vin08t0:104_9": "tecīvarikā bhikkhū abaddhasīmāyaṃ cīvarena vippavasantā nissaggiyapācittiyaṃ,",
  "tika-vin08t0:104_10": "tathā sattabbhantarasīmāyaṃ,",
  "tika-vin08t0:104_11": "sahaseyyappahonakaṭṭhāne anupasampannamātugāmehi saha sayantā pācittiyaṃ,",
  "tika-vin08t0:104_12": "tathā yāvakālikaṃ bhuñjantā bhikkhū,",
  "tika-vin08t0:104_13": "pārivāsikādayo vattaṃ nikkhipantā ratticchedaṃ.",
  "tika-vin08t0:104_14": "Evamādianekādīnavasambhavato lajjipesalānaṃ bhikkhūnaṃ tathato aruṇuggamanassa jānanatthaṃ vuttāti daṭṭhabbā.",
  "tika-vin08t0:105_0": "Keci pana bhikkhū aḍḍharattisamaye ghaṭisuññattā aḍḍharattikālaṃ atikkamma aññadivaso hoti,",
  "tika-vin08t0:105_1": "tasmā tasmiṃ kāle aruṇaṃ uṭṭhitaṃ nāma hotīti maññamānā aḍḍharattiṃ atikkamma khādanīyabhojanīyādīni bhuñjanti,",
  "tika-vin08t0:105_2": "te pana buddhasamayaṃ ajānantā vedasamayameva manasi karontā evaṃ karonti,",
  "tika-vin08t0:105_3": "tasmā tesaṃ taṃkaraṇaṃ pamāṇaṃ na hoti.",
  "tika-vin08t0:105_4": "Bahavo pana bhikkhū aruṇassa paccakkhabhāvaṃ ajānantā anumānavasena cintituñca asakkontā anussavavaseneva",
  "tika-vin08t0:105_5": "paravacanaṃ saddahantā amhākaṃ ācariyā aruṇuggamanavelāyaṃ uṭṭhāya gacchantā sūriyuggamanavelāyaṃ dvisahassadaṇḍappamāṇaṃ",
  "tika-vin08t0:105_6": "ṭhānaṃ pāpuṇanti,",
  "tika-vin08t0:105_7": "tisahassadaṇḍappamāṇaṃ ṭhānaṃ pāpuṇantīti ca vadanti.",
  "tika-vin08t0:105_8": "Imamhā vihārā asukaṃ nāma vihāraṃ asukaṃ nāma cetiyaṃ asukaṃ nāma gāmaṃ pāpuṇantītiādīni ca vadantīti evaṃ anussavavacanaṃ vadanti,",
  "tika-vin08t0:105_9": "tampi appamāṇaṃ. Kasmā?",
  "tika-vin08t0:105_10": "Addhānaṃ nāma balavantassa javasampannassa ca rassaṃ hoti,",
  "tika-vin08t0:105_11": "dubbalassa santassa ca dīghaṃ hoti.",
  "tika-vin08t0:105_12": "Vuttañhi bhagavatā –",
  "tika-vin08t0:106_0": "“Dīghā jāgarato ratti, dīghaṃ santassa yojanaṃ;",
  "tika-vin08t0:107_0": "Dīgho bālāna saṃsāro, saddhammaṃ avijānata”nti. ;",
  "tika-vin08t0:108_0": "Tasmā addhānaṃ nāma sabbesaṃ ekasadisaṃ na hotīti aruṇuggamanassa lakkhaṇaṃ bhavituṃ na sakkā,",
  "tika-vin08t0:108_1": "na ca te āyasmanto piṭakattayato kiñci sādhakabhūtaṃ vacanaṃ āharanti,",
  "tika-vin08t0:108_2": "asakkhikaṃ aḍḍaṃ karonti viya yathājjhāsayameva vadantīti pamāṇaṃ na hoti.",
  "tika-vin08t0:109_0": "Aññe pana –",
  "tika-vin08t0:110_0": "“Atītarattiyā yāmo;",
  "tika-vin08t0:111_0": "Pacchimoḍḍhamamussa vā;",
  "tika-vin08t0:112_0": "Bhāviniyādippahāro;",
  "tika-vin08t0:113_0": "Tadaḍḍhaṃ vājjatehya hoti –",
  "tika-vin08t0:114_0": "Kaccāyanasārappakaraṇāgataṃ gāthaṃ vatvā atītarattiyā pacchimo yāmo ajja pariyāpanno,",
  "tika-vin08t0:114_1": "tasmā pacchimayāmassa ādito paṭṭhāya aruṇaṃ uggacchatī”ti vadanti.",
  "tika-vin08t0:114_2": "Ayaṃ vādo sakāraṇasaññāpakattā purimehi balavā hoti,",
  "tika-vin08t0:114_3": "evaṃ santepi ayuttoyeva. Kasmā?",
  "tika-vin08t0:114_4": "Ayañhi gāthā bāhirasaddasatthe jaṅgadāsappakaraṇe vuttanayena ajja bhavā ajjatanīti vuttaajjavohārassa pavattanakālaṃ dassetuṃ vuttā,",
  "tika-vin08t0:114_5": "na piṭakattaye vuttassa aruṇuggamanassa kālaṃ dassetuṃ,",
  "tika-vin08t0:114_6": "tasmā aññasādhyassa aññasādhakena sādhitattā ayuttoyeva.",
  "tika-vin08t0:115_0": "Apare pana “pahāro yāmasaññito”ti abhidhānappadīpikāyaṃ vuttattā pahārayāmasaddānaṃ ekatthattā tattheva",
  "tika-vin08t0:115_1": "“tiyāmā saṃvarī bhave”ti vuttattā rattiyā ca tiyāmabhāvato pāḷiyañca “abhikkantā, bhante, ratti,",
  "tika-vin08t0:115_2": "nikkhanto pacchimo yāmo,",
  "tika-vin08t0:115_3": "uddhasto aruṇo”ti āgatattā idāni rattiyā catūsu pahāresu tatiyappahārassa avasāne aruṇo uggato,",
  "tika-vin08t0:115_4": "tasmā avasesaekappahāramatto kālo divasabhāgaṃ bhajatīti vadeyyuṃ,",
  "tika-vin08t0:115_5": "ayaṃ vādo tatiyavādatopi balavataro. Kasmā?",
  "tika-vin08t0:115_6": "Ñāpakañāpyānaṃ anurūpabhāvato.",
  "tika-vin08t0:115_7": "Tathā hi “pahāro yāmasaññito”ti ayaṃ ñāpako pahārayāmānaṃ ekatthabhāvassa anurūpo,",
  "tika-vin08t0:115_8": "“tiyāmā saṃvarībhave”ti ayaṃ rattiyā tiyāmabhāvassa,",
  "tika-vin08t0:115_9": "“pāḷiyañcā”tiādi tatiyappahārassa avasāne aruṇuggamanassa,",
  "tika-vin08t0:115_10": "tathāpi ayuttoyeva hoti. Kasmā?",
  "tika-vin08t0:115_11": "“Avasesaekappahāramatto kālo divasabhāgaṃ bhajatī”ti vacanassa viruddhattā.",
  "tika-vin08t0:115_12": "Majjhimadese hi dasaghaṭikāpamāṇassa kālassa ekappahārattā sabbā ratti tiyāmāva hoti,",
  "tika-vin08t0:115_13": "na catuyāmā,",
  "tika-vin08t0:115_14": "idāni pana paccantavisayesu sattaṭṭhaghaṭikāmattassa kālassa ekappahārakatattā catuppahārā bhavati,",
  "tika-vin08t0:115_15": "tasmā majjhimadesavohāraṃ gahetvā abhidhānappadīpikāyañca “tiyāmā saṃvarī bhave”ti vuttaṃ,",
  "tika-vin08t0:115_16": "pāḷiyañca “nikkhanto pacchimo yāmo,",
  "tika-vin08t0:115_17": "uddhasto aruṇo”ti,",
  "tika-vin08t0:115_18": "tasmā rattipariyosāneyeva aruṇo uggatoti daṭṭhabbo.",
  "tika-vin08t0:115_19": "Tathā hi vuttaṃ vimativinodaniyaṃ “tathā pārivāsikādīnampi aruṇaṃ anuṭṭhāpetvā vattaṃ nikkhipantānaṃ ratticchedo vutto,",
  "tika-vin08t0:115_20": "uggate aruṇe nikkhipitabbanti hi vutta”nti.",
  "tika-vin08t0:116_0": "Sahaseyyasikkhāpadepi “anupasampannehi saha nivutthabhāvaparimocanatthaṃ purāruṇā nikkhamitvā”tiādi vuttaṃ.",
  "tika-vin08t0:116_1": "Evaṃ cīvaravippavāsādīsu ca sabbattha rattipariyosāne āgamanavasena aruṇuggamanaṃ dassitaṃ,",
  "tika-vin08t0:116_2": "na atītāruṇavasenāti.",
  "tika-vin08t0:116_3": "Jātakaṭṭhakathāyampi “rattipariyosāneti attho”ti.",
  "tika-vin08t0:116_4": "Na kevalaṃ majjhimadesesu rattiyāyeva tippahārabhāvo hoti,",
  "tika-vin08t0:116_5": "atha kho divasassapi.",
  "tika-vin08t0:116_6": "Tathā hi vuttaṃ aṭṭhasāliniyaṃ “sammāsambuddhassa abhidhammadesanāpariyosānañca tesaṃ bhikkhūnaṃ sattappakaraṇauggahaṇañca ekappahāreneva hotī”ti,",
  "tika-vin08t0:116_7": "mūlaṭīkāyañca “ekappahārenāti ettha pahāroti divasassa tatiyabhāgo vuccatī”ti,",
  "tika-vin08t0:116_8": "tasmā eko rattidivo chappahāro hotīti viññāyati.",
  "tika-vin08t0:116_9": "Evaṃ majjhimadesavohārena tiyāmasaṅkhātassa tippahārassa avasāne sabbarattipariyosāne uṭṭhitaṃ aruṇaṃ",
  "tika-vin08t0:116_10": "paccantadesavohārena tippahārassa avasāneti gahetvā ekappahārāvasesakāle aruṇo uggatoti vuttattā ayampi",
  "tika-vin08t0:116_11": "vādo ayuttoyeva hotīti daṭṭhabbo.",
  "tika-vin08t0:117_0": "Bahavo pana paṇḍitā “khuddasikkhānissaye vuttaṃ –",
  "tika-vin08t0:118_0": "‘Setaruṇañca paṭhamaṃ, dutiyaṃ nandiyāvaṭṭaṃ;",
  "tika-vin08t0:119_0": "Tatiyaṃ tambavaṇṇañca, catutthaṃ gadrabhaṃ mukha’nti. –",
  "tika-vin08t0:120_0": "Imaṃ gāthaṃ nissāya ekarattiyaṃ aruṇo catukkhattuṃ uṭṭhahati,",
  "tika-vin08t0:120_1": "tattha paṭhamaṃ setavaṇṇaṃ hoti,",
  "tika-vin08t0:120_2": "dutiyaṃ nandiyāvaṭṭapupphavaṇṇaṃ hoti,",
  "tika-vin08t0:120_3": "tatiyaṃ tambavaṇṇaṃ hoti,",
  "tika-vin08t0:120_4": "catutthaṃ gadrabhamukhavaṇṇaṃ hotī”ti vatvā rattobhāsato puretaraṃ atītarattikāleyeva vattanikkhipanādikammaṃ karonti.",
  "tika-vin08t0:120_5": "Tesaṃ taṃ karaṇaṃ anisammakāritaṃ āpajjati.",
  "tika-vin08t0:120_6": "Ayañhi gāthā neva pāḷiyaṃ dissati,",
  "tika-vin08t0:120_7": "na aṭṭhakathāyaṃ,",
  "tika-vin08t0:120_8": "na ṭīkāsu,",
  "tika-vin08t0:120_9": "kevalaṃ nissaye eva,",
  "tika-vin08t0:120_10": "nissayesu ca ekasmiṃyeva khuddasikkhānissaye dissati,",
  "tika-vin08t0:120_11": "na aññanissayesu,",
  "tika-vin08t0:120_12": "tatthāpi neva pubbāparasambandho dissati,",
  "tika-vin08t0:120_13": "na hetuphalādibhāvo,",
  "tika-vin08t0:120_14": "na ca liṅganiyamoti na nissayakārācariyena ṭhapitā bhaveyya,",
  "tika-vin08t0:120_15": "atha kho pacchā aññehi lekhakehi vā attano icchānurūpaṃ likhitā bhaveyya,",
  "tika-vin08t0:120_16": "tasmā ayaṃ gāthā kuto ābhatā pāḷito vā aṭṭhakathāto vā ṭīkāto vā vinayato vā suttantato vā abhidhammato",
  "tika-vin08t0:120_17": "vāti pabhavaṃ apariyesitvā nissaye diṭṭhamattameva sārato gahetvā pāḷiyaṭṭhakathāṭīkāsu vuttavacanaṃ",
  "tika-vin08t0:120_18": "anisāmetvā katattā anisammakāritaṃ āpajjati.",
  "tika-vin08t0:121_0": "Tatrāyaṃ pāḷi “tena kho pana samayena buddho bhagavā sītāsu hemantikāsu rattīsu antaraṭṭhakāsu himapātasamaye rattiṃ ajjhokāse ekacīvaro nisīdi,",
  "tika-vin08t0:121_1": "na bhagavantaṃ sītaṃ ahosi.",
  "tika-vin08t0:121_2": "Nikkhante paṭhame yāme sītaṃ bhagavantaṃ ahosi,",
  "tika-vin08t0:121_3": "dutiyaṃ bhagavā cīvaraṃ pārupi,",
  "tika-vin08t0:121_4": "na bhagavantaṃ sītaṃ ahosi.",
  "tika-vin08t0:121_5": "Nikkhante majjhime yāme sītaṃ bhagavantaṃ ahosi,",
  "tika-vin08t0:121_6": "tatiyaṃ bhagavā cīvaraṃ pārupi,",
  "tika-vin08t0:121_7": "na bhagavantaṃ sītaṃ ahosi.",
  "tika-vin08t0:121_8": "Nikkhante pacchime yāme uddhaste aruṇe nandimukhiyā rattiyā sītaṃ bhagavantaṃ ahosi,",
  "tika-vin08t0:121_9": "catutthaṃ bhagavā cīvaraṃ pārupi,",
  "tika-vin08t0:121_10": "na bhagavantaṃ sītaṃ ahosī”ti.",
  "tika-vin08t0:121_11": "Ayaṃ mahāvagge cīvarakkhandhakāgatā vinayapāḷi.",
  "tika-vin08t0:121_12": "Pāḷiyaṃ nandimukhiyāti tuṭṭhimukhiyā,",
  "tika-vin08t0:121_13": "pasannadisāmukhāyāti attho.",
  "tika-vin08t0:121_14": "Ayaṃ taṃsaṃvaṇṇanāya vimativinodanīpāṭho.",
  "tika-vin08t0:122_0": "“Tena kho pana samayena buddho bhagavā sāvatthiyaṃ viharati pubbārāme migāramātupāsāde.",
  "tika-vin08t0:122_1": "Tena kho pana samayena bhagavā tadahuposathe bhikkhusaṅghaparivuto nisinno hoti.",
  "tika-vin08t0:122_2": "Atha kho āyasmā ānando abhikkantāya rattiyā nikkhante paṭhame yāme uṭṭhāyāsanā ekaṃsaṃ uttarāsaṅgaṃ karitvā",
  "tika-vin08t0:122_3": "yena bhagavā tenañjaliṃ paṇāmetvā bhagavantaṃ etadavoca –",
  "tika-vin08t0:122_4": "abhikkantā,",
  "tika-vin08t0:122_5": "bhante ratti,",
  "tika-vin08t0:122_6": "nikkhanto paṭhamo yāmo,",
  "tika-vin08t0:122_7": "ciranisinno bhikkhusaṅgho, uddisatu, bhante,",
  "tika-vin08t0:122_8": "bhagavā bhikkhūnaṃ pātimokkhanti.",
  "tika-vin08t0:122_9": "Evaṃ vutte bhagavā tuṇhī ahosi.",
  "tika-vin08t0:122_10": "Dutiyampi kho āyasmā ānando abhikkantāya rattiyā nikkhante majjhime yāme uṭṭhāyāsanā ekaṃsaṃ uttarāsaṅgaṃ",
  "tika-vin08t0:122_11": "karitvā yena bhagavā tenañjaliṃ paṇāmetvā bhagavantaṃ etadavoca –",
  "tika-vin08t0:122_12": "abhikkantā, bhante, ratti,",
  "tika-vin08t0:122_13": "nikkhanto majjhimo yāmo,",
  "tika-vin08t0:122_14": "ciranisinno bhikkhusaṅgho, uddisatu, bhante,",
  "tika-vin08t0:122_15": "bhagavā bhikkhūnaṃ pātimokkhanti.",
  "tika-vin08t0:122_16": "Dutiyampi bhagavā tuṇhī ahosi.",
  "tika-vin08t0:122_17": "Tatiyampi kho āyasmā ānando abhikkantāya rattiyā nikkhante pacchime yāme uddhaste aruṇe nandimukhiyā",
  "tika-vin08t0:122_18": "rattiyā uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca –",
  "tika-vin08t0:122_19": "abhikkantā, bhante, ratti,",
  "tika-vin08t0:122_20": "nikkhanto pacchimo yāmo,",
  "tika-vin08t0:122_21": "uddhastaṃ aruṇaṃ,",
  "tika-vin08t0:122_22": "nandimukhī ratti,",
  "tika-vin08t0:122_23": "ciranisinno bhikkhusaṅgho,",
  "tika-vin08t0:122_24": "uddisatu bhante bhagavā bhikkhūnaṃ pātimokkhanti.",
  "tika-vin08t0:122_25": "Aparisuddhā, ānanda,",
  "tika-vin08t0:122_26": "parisā”ti.",
  "tika-vin08t0:122_27": "Ayaṃ cūḷavagge pātimokkhaṭṭhapanakkhandhakāgatā aparāpi vinayapāḷi.",
  "tika-vin08t0:123_0": "Nandimukhiyā rattiyāti aruṇuṭṭhitakāle pītimukhā viya ratti khāyati.",
  "tika-vin08t0:123_1": "Tenāha “nandimukhiyā”ti ayaṃ taṃsaṃvaṇṇanābhūtasamantapāsādikaṭṭhakathāpāṭho.",
  "tika-vin08t0:123_2": "Abhikkantāti parikkhīṇā.",
  "tika-vin08t0:123_3": "Uddhaste aruṇeti uggate aruṇasīse.",
  "tika-vin08t0:123_4": "Nandimukhiyāti tuṭṭhimukhiyā.",
  "tika-vin08t0:123_5": "Ayaṃ taṃsaṃvaṇṇanābhūtasāratthadīpanīpāṭho.",
  "tika-vin08t0:123_6": "Pāḷiyaṃ nandimukhiyāti odātadisāmukhitāya tuṭṭhamukhiyā.",
  "tika-vin08t0:123_7": "Ayaṃ taṃsaṃvaṇṇanāya vimativinodanīpāṭho.",
  "tika-vin08t0:124_0": "“Tatiyampi kho āyasmā ānando abhikkantāyarattiyā nikkhante pacchime yāme uddhaste aruṇe nandimukhiyā",
  "tika-vin08t0:124_1": "rattiyā uṭṭhāyāsanā ekaṃsaṃ cīvaraṃ katvā yena bhagavā tenañjaliṃ paṇāmetvā bhagavantaṃ etadavoca –",
  "tika-vin08t0:124_2": "abhikkantā, bhante, ratti,",
  "tika-vin08t0:124_3": "nikkhanto pacchimo yāmo,",
  "tika-vin08t0:124_4": "uddhasto aruṇo,",
  "tika-vin08t0:124_5": "nandimukhī ratti,",
  "tika-vin08t0:124_6": "ciranisinnā āgantukā bhikkhū,",
  "tika-vin08t0:124_7": "paṭisammodatu, bhante,",
  "tika-vin08t0:124_8": "bhagavā āgantuke bhikkhū”ti.",
  "tika-vin08t0:124_9": "Ayaṃ udānāgatā suttantapāḷi.",
  "tika-vin08t0:124_10": "Uddhaste aruṇeti uggate aruṇe.",
  "tika-vin08t0:124_11": "Aruṇo nāma puratthimadisāyaṃ sūriyodayato puretarameva uṭṭhitobhāso.",
  "tika-vin08t0:124_12": "Nandimukhiyā rattiyāti aruṇassa uggatattā eva aruṇobhāya sūriyālokūpajīvino satte nandāpanamukhiyā rattiyā jātāya,",
  "tika-vin08t0:124_13": "vibhāyamānāyāti attho.",
  "tika-vin08t0:124_14": "Ayaṃ taṃsaṃvaṇṇanābhūtā udānaṭṭhakathā.",
  "tika-vin08t0:125_0": "Iti ettakāsu vinayasuttantāgatāsu pāḷiyaṭṭhakathāṭīkāsu ekasmimpiṭhāne aruṇo catukkhattuṃ uggatoti natthi,",
  "tika-vin08t0:125_1": "ekavārameva vutto.",
  "tika-vin08t0:125_2": "Catubbidhavaṇṇasamannāgatotipi natthi,",
  "tika-vin08t0:125_3": "ekavaṇṇo eva vutto.",
  "tika-vin08t0:125_4": "Jātakaṭṭhakathāyampi rattavaṇṇo eva vutto,",
  "tika-vin08t0:125_5": "na setavaṇṇādiko.",
  "tika-vin08t0:125_6": "Nandimukhīti ca satte nandāpanadisāmukhī ratti eva vuttā,",
  "tika-vin08t0:125_7": "na aruṇassa nandiyāvaṭṭapupphasadisavaṇṇatā.",
  "tika-vin08t0:125_8": "Tenāha “satte nandāpanamukhiyā rattiyā”ti.",
  "tika-vin08t0:125_9": "Evaṃ abhidhānappadīpikāpakaraṇavacanena viruddhattā pāḷiyaṭṭhakathādīhi asaṃsandanato dubbalasādhakattā ca ayampi vādo ayuttoyevāti daṭṭhabbo,",
  "tika-vin08t0:125_10": "tasmā sammāsambuddhassa āṇaṃ anatikkantena lajjibhikkhunā yadi kenaci appaṭicchanne vivaṭokāse hoti,",
  "tika-vin08t0:125_11": "macchakkhisamānaabyattarattobhāsassa paññāyamānakālato paṭṭhāya vattanikkhipanādikammaṃ kātabbaṃ.",
  "tika-vin08t0:126_0": "Yadi pana pabbatādinā paṭicchannaṭṭhānaṃ hoti,",
  "tika-vin08t0:126_1": "yattakena kālena vivaṭaṭṭhāne rattobhāso paññāyati,",
  "tika-vin08t0:126_2": "sūriyamaṇḍalassa dissanakālato ekaghaṭikāmattena vā dvighaṭikāmattena vā tattakaṃ kālaṃ sallakkhetvā",
  "tika-vin08t0:126_3": "imasmiṃ kāle aruṇo uggato bhaveyyāti takketvā kātabbaṃ,",
  "tika-vin08t0:126_4": "saṃsayaṃ anicchantena tatopi kañcikālaṃ adhivāsetvā nissaṃsayakāle kattabbaṃ,",
  "tika-vin08t0:126_5": "ayaṃ tattha sāmīci.",
  "tika-vin08t0:126_6": "Ayaṃ pana vādo yathāvuttappakaraṇavacanehi suṭṭhu saṃsandati yathā gaṅgodakena yamunodakaṃ,",
  "tika-vin08t0:126_7": "tasmā paṇḍitehi punappunaṃ pubbāparaṃ āloḷentena manasi kātabbo.",
  "tika-vin08t0:126_8": "Evaṃ manasi karitvā aruṇapaṭisaṃyuttesu ṭhānesu saṃsayo chinditabbo,",
  "tika-vin08t0:126_9": "saṃsayaṃ chinditvā visāradena hutvā taṃ taṃ kammaṃ kātabbanti.",
  "tika-vin08t0:127_0": "Visuddhatthāya sīlassa, bhikkhūnaṃ piyasīlinaṃ;",
  "tika-vin08t0:128_0": "Katāruṇakathā esā, na sārambhādikāraṇā.",
  "tika-vin08t0:129_0": "Tasmā suṭṭhūpadhāretvā, yuttaṃ gaṇhantu sādhavo;",
  "tika-vin08t0:130_0": "Ayuttañce chaḍḍayantu, mā hontu dummanādayoti.",
  "tika-vin08t0:131_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:132_0": "Divāseyyavinicchayakathālaṅkāro nāma",
  "tika-vin08t0:133_0": "Paṭhamo paricchedo.",
  "tika-vin08t0:134_0": "2. Parikkhāravinicchayakathā",
  "tika-vin08t0:135_0": "6.",
  "tika-vin08t0:135_1": "Evaṃ divāseyyavinicchayaṃ kathetvā idāni parikkhāravinicchayaṃ kathetuṃ “parikkhāroti samaṇaparikkhāro”tiādimāha.",
  "tika-vin08t0:135_2": "Tattha divāseyyavinicchayakathāya ādimhi vuttaṃ “tatthā”ti padaṃ ānetvā tattha tesu mātikāpadesu samabhiniviṭṭhassa",
  "tika-vin08t0:135_3": "“parikkhāro”ti padassa “samaṇaparikkhāro”ti attho daṭṭhabboti yojanā,",
  "tika-vin08t0:135_4": "esa nayo ito parepi.",
  "tika-vin08t0:135_5": "Samaṇaparikkhāro vutto,",
  "tika-vin08t0:135_6": "na gihiparikkhāroti adhippāyo.",
  "tika-vin08t0:135_7": "Parisamantato kariyateti parikkhāro,",
  "tika-vin08t0:135_8": "chattādiko.",
  "tika-vin08t0:135_9": "Tatrāti samaṇaparikkhāre.",
  "tika-vin08t0:135_10": "Kappatīti kappiyo,",
  "tika-vin08t0:135_11": "na kappiyo akappiyo,",
  "tika-vin08t0:135_12": "kappiyo ca akappiyo ca kappiyākappiyo,",
  "tika-vin08t0:135_13": "samāhāradvandepi pulliṅgamicchanti paṇḍitā.",
  "tika-vin08t0:135_14": "Kappiyākappiyo ca so parikkhāro ceti tathā,",
  "tika-vin08t0:135_15": "tassa vinicchayo kappiyākappiyaparikkhāravinicchayo.",
  "tika-vin08t0:136_0": "Keci tālapaṇṇacchattanti idaṃ upalakkhaṇamattaṃ.",
  "tika-vin08t0:136_1": "Sabbampi hi chattaṃ tathākariyamānaṃ na vaṭṭati.",
  "tika-vin08t0:136_2": "Tenevāha vajirabuddhiṭīkāyaṃ “sabbaparikkhāresu vaṇṇamaṭṭhavikāraṃ karontassa dukkaṭanti dīpentena na vaṭṭatīti vuttanti veditabba”nti.",
  "tika-vin08t0:136_3": "Na vaṇṇamaṭṭhatthāyāti iminā thirakaraṇatthaṃ ekavaṇṇasuttena vinandhiyamānaṃ yadi vaṇṇamaṭṭhaṃ hoti,",
  "tika-vin08t0:136_4": "tattha na dosoti dasseti.",
  "tika-vin08t0:136_5": "Āraggenāti nikhādanamukhena.",
  "tika-vin08t0:136_6": "Yadi na vaṭṭati,",
  "tika-vin08t0:136_7": "tādisaṃ chattadaṇḍaṃ labhitvā kiṃ kātabbanti āha “ghaṭakaṃ vā”tiādi.",
  "tika-vin08t0:136_8": "Suttakena vā daṇḍo veṭhetabboti yathā lekhā na paññāyati,",
  "tika-vin08t0:136_9": "tathā veṭhetabbo.",
  "tika-vin08t0:136_10": "Daṇḍabundeti daṇḍamūle,",
  "tika-vin08t0:136_11": "chattadaṇḍassa heṭṭhimakoṭiyanti attho.",
  "tika-vin08t0:136_12": "Chattamaṇḍalikanti chattassa anto khuddakamaṇḍalaṃ,",
  "tika-vin08t0:136_13": "chattapañjare maṇḍalākārena baddhadaṇḍavalayaṃ vā.",
  "tika-vin08t0:136_14": "Ukkiritvāti ninnaṃ,",
  "tika-vin08t0:136_15": "unnataṃ vā katvā uṭṭhāpetvā.",
  "tika-vin08t0:136_16": "Sā vaṭṭatīti sā lekhā rajjukehi bandhantu vā mā vā,",
  "tika-vin08t0:136_17": "bandhituṃ yuttaṭṭhānattā vaṭṭati.",
  "tika-vin08t0:136_18": "Tena vuttaṃ ācariyabuddhadattamahātherena –",
  "tika-vin08t0:137_0": "“Chattaṃ paṇṇamayaṃ kiñci, bahi anto ca sabbaso;",
  "tika-vin08t0:138_0": "Pañcavaṇṇena suttena, sibbituṃ na ca vaṭṭati.",
  "tika-vin08t0:139_0": "“Chindituṃ aḍḍhacandaṃ vā, paṇṇe makaradantakaṃ;",
  "tika-vin08t0:140_0": "Ghaṭakaṃ vāḷarūpaṃ vā, lekhā daṇḍe na vaṭṭati.",
  "tika-vin08t0:141_0": "“Sibbituṃ ekavaṇṇena, chattaṃ suttena vaṭṭati;",
  "tika-vin08t0:142_0": "Thiratthaṃ pañcavaṇṇena, pañjaraṃ vā vinandhituṃ.",
  "tika-vin08t0:143_0": "“Ghaṭakaṃ vāḷarūpaṃ vā, lekhā vā pana kevalā;",
  "tika-vin08t0:144_0": "Chinditvā vāpi ghaṃsitvā, dhāretuṃ pana vaṭṭati.",
  "tika-vin08t0:145_0": "“Ahicchattakasaṇṭhānaṃ, daṇḍabundamhi vaṭṭati;",
  "tika-vin08t0:146_0": "Ukkiritvā katā lekhā, bandhanatthāya vaṭṭatī”ti.",
  "tika-vin08t0:147_0": "Tassa vaṇṇanāyampi chattaṃ paṇṇamayaṃ kiñcīti tālapaṇṇādipaṇṇacchadanaṃ yaṃ kiñci chattaṃ.",
  "tika-vin08t0:147_1": "Bahīti upari.",
  "tika-vin08t0:147_2": "Antoti heṭṭhā.",
  "tika-vin08t0:147_3": "Sibbitunti rūpaṃ dassetvā sūcikammaṃ kātuṃ.",
  "tika-vin08t0:147_4": "Paṇṇeti chadanapaṇṇe.",
  "tika-vin08t0:147_5": "Aḍḍhacandanti aḍḍhacandākāraṃ.",
  "tika-vin08t0:147_6": "Makaradantakanti makaradantākāraṃ,",
  "tika-vin08t0:147_7": "yaṃ “girikūṭa”nti vuccati.",
  "tika-vin08t0:147_8": "Chindituṃ na vaṭṭatīti sambandho.",
  "tika-vin08t0:147_9": "Mukhavaṭṭiyā nāmetvā baddhapaṇṇakoṭiyā vā matthakamaṇḍalakoṭiyā vā girikūṭādiṃ karonti,",
  "tika-vin08t0:147_10": "iminā taṃ paṭikkhittaṃ.",
  "tika-vin08t0:147_11": "Daṇḍeti chattadaṇḍe.",
  "tika-vin08t0:147_12": "Ghaṭakanti ghaṭākāro.",
  "tika-vin08t0:147_13": "Vāḷarūpaṃ vāti byagghādivāḷānaṃ rūpakaṃ vā.",
  "tika-vin08t0:147_14": "Lekhāti ukkiritvā vā chinditvā vā cittakammavasena vā katarāji.",
  "tika-vin08t0:147_15": "Pañcavaṇṇānaṃ suttānaṃ antare nīlādiekavaṇṇena suttena thiratthaṃ chattaṃ anto ca bahi ca sibbituṃ vā",
  "tika-vin08t0:147_16": "chattadaṇḍaggāhakasalākapañjaraṃ thiratthaṃ vinandhituṃ vā vaṭṭatīti yojanā.",
  "tika-vin08t0:147_17": "Pañcavaṇṇānaṃ ekavaṇṇena thiratthanti iminā anekavaṇṇehi suttehi vaṇṇamaṭṭhatthāya sibbituñca vinandhituñca na vaṭṭatīti dīpeti.",
  "tika-vin08t0:147_18": "Potthakesu pana “pañcavaṇṇenā”ti pāṭho dissati,",
  "tika-vin08t0:147_19": "tassa ekavaṇṇena pañcavaṇṇena vā suttena thiratthaṃ sibbituṃ vinandhituṃ vā vaṭṭatīti yojanā kātabbā hoti.",
  "tika-vin08t0:148_0": "Ettha ca heṭṭhā vuttena “pañcavaṇṇena suttena sibbituṃ na ca vaṭṭatī”ti pāṭhena ca “keci tālapaṇṇacchattaṃ",
  "tika-vin08t0:148_1": "anto vā bahi vā pañcavaṇṇena suttena sibbetvā vaṇṇamaṭṭhaṃ karonti,",
  "tika-vin08t0:148_2": "taṃ na vaṭṭati,",
  "tika-vin08t0:148_3": "ekavaṇṇe pana nīlena vā pītakena vā yena kenaci suttena anto vā bahi vā sibbituṃ,",
  "tika-vin08t0:148_4": "chattadaṇḍaggāhakaṃ salākapañjaraṃ vā vinandhituṃ vaṭṭati,",
  "tika-vin08t0:148_5": "tañca kho thirakaraṇatthaṃ,",
  "tika-vin08t0:148_6": "na vaṇṇamaṭṭhatthāyā”ti aṭṭhakathāpāṭhena ca virujjhati,",
  "tika-vin08t0:148_7": "tasmā so na gahetabbo.",
  "tika-vin08t0:149_0": "Lekhā vā pana kevalāti yathāvuttappakārā sakalā lekhā vā.",
  "tika-vin08t0:149_1": "Chinditvāti ukkiritvā kataṃ chinditvā.",
  "tika-vin08t0:149_2": "Ghaṃsitvāti cittakammādivasena kataṃ ghaṃsitvā.",
  "tika-vin08t0:149_3": "Daṇḍabundamhīti chattadaṇḍassa pañjare gāhaṇatthāya phālitabundamhi,",
  "tika-vin08t0:149_4": "mūleti attho.",
  "tika-vin08t0:149_5": "Ayamettha nissandehe vuttanayo.",
  "tika-vin08t0:149_6": "Khuddasikkhāgaṇṭhipade pana “chattapiṇḍiyā mūle”ti vuttaṃ.",
  "tika-vin08t0:149_7": "Ahicchattakasaṇṭhānanti phullaahicchattakākāraṃ.",
  "tika-vin08t0:149_8": "Rajjukehi gāhāpetvā daṇḍe bandhanti,",
  "tika-vin08t0:149_9": "tasmiṃ bandhanaṭṭhāne valayamiva ukkiritvāti valayaṃ viya upaṭṭhāpetvā.",
  "tika-vin08t0:149_10": "Bandhanatthāyāti vātena yathā na calati,",
  "tika-vin08t0:149_11": "evaṃ rajjūhi daṇḍe pañjarassa bandhanatthāya.",
  "tika-vin08t0:149_12": "Ukkiritvā katā lekhā vaṭṭatīti yojanā.",
  "tika-vin08t0:149_13": "Yathā vātappahārena acalanatthaṃ chattamaṇḍalikaṃ rajjukehi gāhāpetvā daṇḍe bandhanti,",
  "tika-vin08t0:149_14": "tasmiṃ bandhanaṭṭhāne valayamiva ukkiritvā lekhaṃ ṭhapenti,",
  "tika-vin08t0:149_15": "sā vaṭṭatīti.",
  "tika-vin08t0:149_16": "Sacepi na bandhati,",
  "tika-vin08t0:149_17": "bandhanārahaṭṭhānattā valayaṃ ukkiritvā vaṭṭatīti gaṇṭhipade vattantīti āgataṃ,",
  "tika-vin08t0:149_18": "tasmā pakkharaṇesu āgatanayeneva chatte paṭipajjitabbanti.",
  "tika-vin08t0:150_0": "7.",
  "tika-vin08t0:150_1": "Cīvare pana nānāsuttakehīti nānāvaṇṇehi suttehi.",
  "tika-vin08t0:150_2": "Idañca tathā karontānaṃ vasena vuttaṃ,",
  "tika-vin08t0:150_3": "ekavaṇṇasuttakenapi na vaṭṭatiyeva.",
  "tika-vin08t0:150_4": "“Pakatisūcikammameva vaṭṭatī”ti hi vuttaṃ.",
  "tika-vin08t0:150_5": "Paṭṭamukheti dvinnaṃ paṭṭānaṃ saṅghaṭitaṭṭhānaṃ sandhāyetaṃ vuttaṃ.",
  "tika-vin08t0:150_6": "Pariyanteti cīvarapariyante.",
  "tika-vin08t0:150_7": "Anuvātaṃ sandhāyetaṃ vuttaṃ.",
  "tika-vin08t0:150_8": "Veṇīti varakasīsākārena sibbanaṃ.",
  "tika-vin08t0:150_9": "Saṅkhalikanti dviguṇasaṅkhalikākārena sibbanaṃ,",
  "tika-vin08t0:150_10": "biḷālasaṅkhalikākārena sibbanaṃ vā.",
  "tika-vin08t0:150_11": "Veṇiṃ vā saṅkhalikaṃ vā karontīti karaṇakiriyāya sambandho.",
  "tika-vin08t0:150_12": "Agghiyaṃ nāma cetiyasaṇṭhānaṃ,",
  "tika-vin08t0:150_13": "yaṃ “agghiyatthambho”ti vadanti.",
  "tika-vin08t0:150_14": "Gayā nāma mūle tanukaṃ agge mahantaṃ katvā gadākārena sibbanaṃ.",
  "tika-vin08t0:150_15": "Muggaro nāma mūle ca agge ca ekasadisaṃ katvā muggarākārena sibbanaṃ.",
  "tika-vin08t0:150_16": "Kakkaṭakkhīni ukkirantīti gaṇṭhikapaṭṭapāsakapaṭṭānaṃ ante pāḷibaddhaṃ katvā kakkaṭakānaṃ akkhisaṇṭhānaṃ paṭṭhapenti,",
  "tika-vin08t0:150_17": "karontīti attho.",
  "tika-vin08t0:150_18": "“Koṇasuttapiḷakāti gaṇṭhikapāsakapaṭṭānaṃ koṇehi nīhaṭasuttānaṃ koṭiyo”ti tīsupi gaṇṭhipadesu vuttaṃ.",
  "tika-vin08t0:150_19": "Kathaṃ pana tā piḷakā duviññeyyarūpā kātabbāti?",
  "tika-vin08t0:150_20": "Koṇehi nīhaṭasuttānaṃ antesu ekavāraṃ gaṇṭhikakaraṇena vā puna nivattetvā sibbanena vā duviññeyyasabhāvaṃ katvā suttakoṭiyo rassaṃ katvā chinditabbā.",
  "tika-vin08t0:150_21": "Dhammasirittherena pana “koṇasuttā ca piḷakā,",
  "tika-vin08t0:150_22": "duviññeyyāva kappare”ti vuttaṃ,",
  "tika-vin08t0:150_23": "tathā ācariyabuddhadattattherenapi “suttā ca piḷakā tattha,",
  "tika-vin08t0:150_24": "duviññeyyāva dīpitā”ti vuttaṃ,",
  "tika-vin08t0:150_25": "tasmā tesaṃ matena koṇasuttā ca piḷakā ca koṇasuttapiḷakāti evamettha attho daṭṭhabbo.",
  "tika-vin08t0:151_0": "Vimativinodaniyampi koṇasuttapiḷakāti gaṇṭhikapāsakapaṭṭānaṃ koṇehi bahi niggatasuttānaṃ piḷakākārena ṭhapitakoṭiyoti keci vadanti,",
  "tika-vin08t0:151_1": "te piḷake chinditvā duviññeyyā kātabbāti tesaṃ adhippāyo.",
  "tika-vin08t0:151_2": "Keci pana “koṇasuttā ca piḷakā cāti dveyevā”ti vadanti,",
  "tika-vin08t0:151_3": "tesaṃ matena gaṇṭhikapāsakapaṭṭānaṃ koṇato koṇaṃ nīhaṭasuttā koṇasuttā nāma.",
  "tika-vin08t0:151_4": "Samantato pana pariyantena gatā caturassasuttā piḷakā nāma.",
  "tika-vin08t0:151_5": "Taṃ duvidhampi keci cīvarato visuṃ paññānatthāya vikārayuttaṃ karonti,",
  "tika-vin08t0:151_6": "taṃ nisedhāya “duviññeyyarūpā vaṭṭatī”ti vuttaṃ,",
  "tika-vin08t0:151_7": "na pana sabbathā acakkhugocarabhāvena sibbanatthāya tathāsibbanassa asakkuṇeyyattā,",
  "tika-vin08t0:151_8": "yathā pakaticīvarato vikāro na paññāyati,",
  "tika-vin08t0:151_9": "evaṃ sibbitabbanti adhippāyo.",
  "tika-vin08t0:151_10": "Rajanakammato pubbe paññāyamānopi viseso cīvare ratte ekavaṇṇato na paññāyatīti āha “cīvare ratte”ti.",
  "tika-vin08t0:152_0": "8.",
  "tika-vin08t0:152_1": "Maṇināti nīlamaṇiādipāsāṇena,",
  "tika-vin08t0:152_2": "aṃsabaddhakakāyabandhanādikaṃ acīvarattā saṅkhādīhi ghaṃsituṃ vaṭṭatīti vadanti.",
  "tika-vin08t0:152_3": "Kaṇṇasuttakanti cīvarassa dīghato tiriyañca sibbitānaṃ catūsu kaṇṇesu koṇesu ca nikkhantānaṃ suttasīsānametaṃ nāmaṃ,",
  "tika-vin08t0:152_4": "taṃ chinditvāva pārupitabbaṃ.",
  "tika-vin08t0:152_5": "Tenāha “rajitakāle chinditabba”nti.",
  "tika-vin08t0:152_6": "Bhagavatā anuññātaṃ ekaṃ kaṇṇasuttampi atthi,",
  "tika-vin08t0:152_7": "taṃ pana nāmena sadisampi ito aññamevāti dassetuṃ “yaṃ panā”tiādi vuttaṃ.",
  "tika-vin08t0:152_8": "Lagganatthāyāti cīvararajjuyaṃ cīvarabandhanatthāya.",
  "tika-vin08t0:152_9": "Vimativinodaniyaṃ ettakameva vuttaṃ.",
  "tika-vin08t0:153_0": "Sāratthadīpaniyaṃ pana “pāsakaṃ katvā bandhitabbanti rajanakāle bandhitabbaṃ,",
  "tika-vin08t0:153_1": "sesakāle mocetvā ṭhapetabba”nti vuttaṃ.",
  "tika-vin08t0:153_2": "Vinayasaṅgahappakaraṇassa porāṇaṭīkāyampi idameva gahetvā vuttaṃ,",
  "tika-vin08t0:153_3": "taṃ pana cīvarakkhandhake “majjhena laggenti,",
  "tika-vin08t0:153_4": "ubhato galati,",
  "tika-vin08t0:153_5": "bhagavato etamatthaṃ ārocesuṃ.",
  "tika-vin08t0:153_6": "Anujānāmi,",
  "tika-vin08t0:153_7": "bhikkhave,",
  "tika-vin08t0:153_8": "kaṇṇe bandhitunti.",
  "tika-vin08t0:153_9": "Kaṇṇo jīrati.",
  "tika-vin08t0:153_10": "Bhagavato etamatthaṃ ārocesuṃ.",
  "tika-vin08t0:153_11": "Anujānāmi,",
  "tika-vin08t0:153_12": "bhikkhave,",
  "tika-vin08t0:153_13": "kaṇṇasuttaka”nti evaṃ anuññātacīvararajjuyaṃ rajitvā pasāritacīvarassa olambakasuttaṃ sandhāya vuttanti daṭṭhabbaṃ.",
  "tika-vin08t0:154_0": "Gaṇṭhiketi cīvarapārupanakāle pāsake laggāpanatthaṃ kate dantādimaye gaṇṭhike.",
  "tika-vin08t0:154_1": "Piḷakāti binduṃ binduṃ katvā uṭṭhāpetabbapiḷakā.",
  "tika-vin08t0:154_2": "Vuttañhetaṃ vinayavinicchayappakaraṇe –",
  "tika-vin08t0:155_0": "“Nānāvaṇṇehi suttehi, maṇḍanatthāya cīvaraṃ;",
  "tika-vin08t0:156_0": "Samaṃ satapadādīnaṃ, sibbituṃ na ca vaṭṭati.",
  "tika-vin08t0:157_0": "“Pattassa pariyante vā, tathā pattamukhepi ca;",
  "tika-vin08t0:158_0": "Veṇiṃ saṅkhalikaṃ vāpi, karoto hoti dukkaṭaṃ.",
  "tika-vin08t0:159_0": "“Paṭṭampi gaṇṭhipāsānaṃ, aṭṭhakoṇādikaṃ vidhiṃ;",
  "tika-vin08t0:160_0": "Tatthagghiyagadārūpaṃ, muggarādiṃ karonti ca.",
  "tika-vin08t0:161_0": "“Tattha kakkaṭakakkhīni, uṭṭhāpenti na vaṭṭati;",
  "tika-vin08t0:162_0": "Suttā ca piḷakā tattha, duviññeyyāva dīpitā.",
  "tika-vin08t0:163_0": "“Catukoṇāva vaṭṭanti, gaṇṭhipāsakapaṭṭakā;",
  "tika-vin08t0:164_0": "Kaṇṇakoṇesu suttāni, ratte chindeyya cīvare.",
  "tika-vin08t0:165_0": "“Sūcikammavikāraṃ vā, aññaṃ vā pana kiñcipi;",
  "tika-vin08t0:166_0": "Cīvare bhikkhunā kātuṃ, kārāpetuṃ na vaṭṭati.",
  "tika-vin08t0:167_0": "“Yo ca pakkhipati bhikkhu cīvaraṃ,",
  "tika-vin08t0:168_0": "Kañjipiṭṭhakhaliallikādisu;",
  "tika-vin08t0:169_0": "Vaṇṇamaṭṭhamabhipatthayaṃ paraṃ;",
  "tika-vin08t0:170_0": "Tassa natthi pana mutti dukkaṭā.",
  "tika-vin08t0:171_0": "“Sūcihatthamalādīnaṃ, karaṇe cīvarassa ca;",
  "tika-vin08t0:172_0": "Tathā kiliṭṭhakāle ca, dhovanatthaṃ tu vaṭṭati.",
  "tika-vin08t0:173_0": "“Rajane pana gandhaṃ vā, telaṃ vā lākhameva vā;",
  "tika-vin08t0:174_0": "Kiñci pakkhipituṃ tattha, bhikkhuno na ca vaṭṭati.",
  "tika-vin08t0:175_0": "“Saṅkhena maṇinā vāpi, aññenapi ca kenaci;",
  "tika-vin08t0:176_0": "Cīvaraṃ na ca ghaṭṭeyya, ghaṃsitabbaṃ na doṇiyā.",
  "tika-vin08t0:177_0": "“Cīvaraṃ doṇiyaṃ katvā, nātighaṭṭeyya muṭṭhinā;",
  "tika-vin08t0:178_0": "Rattaṃ paharituṃ kiñci, hattheheva ca vaṭṭati.",
  "tika-vin08t0:179_0": "“Gaṇṭhike pana lekhā vā, piḷakā vā na vaṭṭati;",
  "tika-vin08t0:180_0": "Kappabinduvikāro vā, pāḷikaṇṇikabhedato”ti.",
  "tika-vin08t0:181_0": "Vinayasāratthasandīpaniyampi samaṃ satapadādīnanti satapadādīhi sadisaṃ.",
  "tika-vin08t0:181_1": "Tulyatthe karaṇavacanappasaṅge sāmivacanaṃ.",
  "tika-vin08t0:181_2": "Paṭṭassa pariyante vāti anuvātassa ubhayapariyante vā.",
  "tika-vin08t0:181_3": "Paṭṭamukhepi vāti dvinnaṃ āyāmavitthārapaṭṭānaṃ saṅghaṭitaṭṭhāne,",
  "tika-vin08t0:181_4": "kaṇṇepi vā ekasseva vā paṭṭassa ūnapūraṇatthaṃ ghaṭitaṭṭhānepi vā.",
  "tika-vin08t0:181_5": "Veṇīti kudrūsasīsākārena sibbanaṃ.",
  "tika-vin08t0:181_6": "Keci “varakasīsākārenā”ti vadanti.",
  "tika-vin08t0:181_7": "Saṅkhalikanti biḷāladāmasadisasibbanaṃ.",
  "tika-vin08t0:181_8": "Keci “satapadisadisa”nti vadanti.",
  "tika-vin08t0:182_0": "Paṭṭampīti pattampi.",
  "tika-vin08t0:182_1": "Aṭṭhakoṇādiko vidhi pakāro etassāti aṭṭhakoṇādikavidhi, taṃ.",
  "tika-vin08t0:182_2": "Aṭṭhakoṇādikanti vā gāthābandhavasena niggahitāgamo.",
  "tika-vin08t0:182_3": "“Aṭṭhakoṇādikaṃ vidhi”nti etaṃ “paṭṭa”nti etassa samānādhikaraṇavisesanaṃ,",
  "tika-vin08t0:182_4": "kiriyāvisesanaṃ vā.",
  "tika-vin08t0:182_5": "“Karontī”ti iminā sambandho.",
  "tika-vin08t0:182_6": "Atha vā paṭṭanti ettha bhummatthe upayogavacanaṃ,",
  "tika-vin08t0:182_7": "paṭṭeti attho.",
  "tika-vin08t0:182_8": "Imasmiṃ pakkhe aṭṭhakoṇādikanti upayogavacanaṃ.",
  "tika-vin08t0:182_9": "Vidhinti etassa visesanaṃ.",
  "tika-vin08t0:182_10": "Idha vakkhamānacatukoṇasaṇṭhānato aññaṃ aṭṭhakoṇādikaṃ nāma.",
  "tika-vin08t0:182_11": "Tatthāti tasmiṃ paṭṭadvaye.",
  "tika-vin08t0:182_12": "Agghiyagadārūpanti agghiyasaṇṭhānañceva gadāsaṇṭhānañca sibbanaṃ.",
  "tika-vin08t0:182_13": "Muggaranti laguḷasaṇṭhānasibbanaṃ. Ādi-",
  "tika-vin08t0:182_14": "saddena cetiyādisaṇṭhānānaṃ gahaṇaṃ.",
  "tika-vin08t0:183_0": "Tatthāti paṭṭadvaye tasmiṃ ṭhāne.",
  "tika-vin08t0:183_1": "Kakkaṭakakkhīnīti kuḷīrakacchisadisāni sibbanavikārāni.",
  "tika-vin08t0:183_2": "Uṭṭhāpentīti karonti.",
  "tika-vin08t0:183_3": "Tatthāti tasmiṃ gaṇṭhikapāsakapaṭṭake.",
  "tika-vin08t0:183_4": "Suttāti koṇato koṇaṃ sibbitasuttā ceva caturasse sibbitasuttā ca.",
  "tika-vin08t0:183_5": "Piḷakāti tesameva suttānaṃ nivattetvā sibbitakoṭiyo ca.",
  "tika-vin08t0:183_6": "Duviññeyyāvāti rajanakāle duviññeyyarūpā anoḷārikā dīpitā vaṭṭantīti.",
  "tika-vin08t0:183_7": "Yathāha “koṇasuttapiḷakā ca cīvare ratte duviññeyyarūpā vaṭṭantī”ti.",
  "tika-vin08t0:184_0": "Gaṇṭhikapaṭṭikā pāsapaṭṭikāti yojanā.",
  "tika-vin08t0:184_1": "Kaṇṇakoṇesu suttānīti cīvarakaṇṇe suttā ceva pāsakapaṭṭānaṃ koṇesu suttāni ca acchindati.",
  "tika-vin08t0:184_2": "Ettha ca cīvare āyāmato vitthārato ca sibbitvā anuvātato bahi nikkhamitasuttaṃ cīvaraṃ rajitvā sukkhāpanakāle",
  "tika-vin08t0:184_3": "rajjuyā vā cīvaravaṃse vā bandhitvā olambituṃ anuvāte bandhasuttāni ca kaṇṇasuttāni nāma.",
  "tika-vin08t0:184_4": "Yathāha “cīvarassa kaṇṇasuttakaṃ na ca vaṭṭati,",
  "tika-vin08t0:184_5": "rajitakāle chinditabbaṃ,",
  "tika-vin08t0:184_6": "yaṃ pana ‘anujānāmi bhikkhave kaṇṇasuttaka’nti evaṃ anuññātaṃ,",
  "tika-vin08t0:184_7": "taṃ anuvāte pāsakaṃ katvā bandhitabbaṃ rajanakāle lagganatthāyā”ti.",
  "tika-vin08t0:185_0": "Sūcikammavikāraṃ vāti cīvaramaṇḍanatthāya nānāsuttakehi satapadisadisaṃ sibbantā āgantukapaṭṭaṃ ṭhapenti,",
  "tika-vin08t0:185_1": "evarūpaṃ sūcikammavikāraṃ vā.",
  "tika-vin08t0:185_2": "Aññaṃ vā pana kiñcipīti aññampi yaṃ kiñci mālākammamigapakkhipadādikaṃ sibbanavikāraṃ.",
  "tika-vin08t0:185_3": "Kātunti sayaṃ kātuṃ.",
  "tika-vin08t0:185_4": "Kārāpetunti aññena vā kārāpetuṃ.",
  "tika-vin08t0:186_0": "Yo bhikkhu paraṃ uttamaṃ vaṇṇamaṭṭhamabhipatthayanto kañjikapiṭṭhakhaliallikādīsu cīvaraṃ pakkhipati,",
  "tika-vin08t0:186_1": "tassa pana bhikkhuno dukkaṭā mokkho na vijjatīti yojanā.",
  "tika-vin08t0:186_2": "Kañjikanti vāyanatantamakkhanaṃ kañjikasadisā sulākañjikaṃ.",
  "tika-vin08t0:186_3": "Piṭṭhanti taṇḍulapiṭṭhaṃ.",
  "tika-vin08t0:186_4": "Taṇḍulapiṭṭhehi pakkā khali.",
  "tika-vin08t0:186_5": "Allikāti niyyāso. Ādi-",
  "tika-vin08t0:186_6": "saddena lākhādīnaṃ gahaṇaṃ.",
  "tika-vin08t0:186_7": "Cīvarassa karaṇe karaṇakāle samuṭṭhitānaṃ sūcihatthamalādīnaṃ kiliṭṭhakāle dhovanatthañca kañjikapiṭṭhakhaliallikādīsu pakkhipati,",
  "tika-vin08t0:186_8": "vaṭṭatīti yojanā.",
  "tika-vin08t0:187_0": "Tatthāti yena kasāvena cīvaraṃ rajati,",
  "tika-vin08t0:187_1": "tasmiṃ rajane cīvarassa sugandhabhāvatthāya gandhaṃ vā ujjalabhāvatthāya telaṃ vā vaṇṇatthāya lākhaṃ vā.",
  "tika-vin08t0:187_2": "Kiñcīti evarūpaṃ yaṃ kiñci.",
  "tika-vin08t0:187_3": "Maṇināti pāsāṇena.",
  "tika-vin08t0:187_4": "Aññenapi ca kenacīti yena ujjalaṃ hoti,",
  "tika-vin08t0:187_5": "evarūpena muggarādinā aññenapi kenaci vatthunā.",
  "tika-vin08t0:187_6": "Doṇiyāti rajanambaṇe na ghaṃsitabbaṃ hatthena gāhāpetvā na gahetabbaṃ.",
  "tika-vin08t0:187_7": "Rattaṃ cīvaraṃ hatthehi kiñci thokaṃ paharituṃ vaṭṭatīti yojanā.",
  "tika-vin08t0:187_8": "Yattha pakkarajanaṃ pakkhipanti,",
  "tika-vin08t0:187_9": "sā rajanadoṇī.",
  "tika-vin08t0:187_10": "Tattha aṃsabaddhakakāyabandhanādiṃ ghaṭṭetuṃ vaṭṭatīti gaṇṭhipade vuttaṃ.",
  "tika-vin08t0:188_0": "Gaṇṭhiketi veḷudantavisāṇādimayagaṇṭhike.",
  "tika-vin08t0:188_1": "Lekhā vāti vaṭṭādibhedā lekhā vā.",
  "tika-vin08t0:188_2": "Piḷakāti sāsapabījasadisā khuddakabubbuḷā.",
  "tika-vin08t0:188_3": "Pāḷikaṇṇikabhedatoti maṇikāvaḷirūpapupphakaṇṇikarūpabhedato.",
  "tika-vin08t0:188_4": "“Kappabinduvikāro vā na vaṭṭatīti yojanā”ti vuttaṃ,",
  "tika-vin08t0:188_5": "tasmā tatheva cīvare paṭipajjitabbaṃ.",
  "tika-vin08t0:189_0": "9.",
  "tika-vin08t0:189_1": "Patte vā thālake vātiādīsu thālaketi tambādimaye puggalike tividhepi kappiyathālake.",
  "tika-vin08t0:189_2": "Na vaṭṭatīti maṇivaṇṇakaraṇapayogo na vaṭṭati,",
  "tika-vin08t0:189_3": "telavaṇṇapayogo pana vaṭṭati.",
  "tika-vin08t0:189_4": "Telavaṇṇoti samaṇasāruppavaṇṇaṃ sandhāya vuttaṃ,",
  "tika-vin08t0:189_5": "maṇivaṇṇaṃ pana pattaṃ aññena kataṃ labhitvā paribhuñjituṃ vaṭṭatīti vadanti.",
  "tika-vin08t0:189_6": "Pattamaṇḍaleti tipusīsādimaye pattaṭṭhapanakamaṇḍale.",
  "tika-vin08t0:189_7": "“Na bhikkhave vicitrāni pattamaṇḍalāni dhāretabbāni rūpakākiṇṇāni bhittikammakatānī”ti vuttattā “bhittikammaṃ na vaṭṭatī”ti vuttaṃ.",
  "tika-vin08t0:189_8": "“Anujānāmi,",
  "tika-vin08t0:189_9": "bhikkhave,",
  "tika-vin08t0:189_10": "makaradantakaṃ chinditu”nti vuttattā “makaradantakaṃ pana vaṭṭatī”ti vuttaṃ.",
  "tika-vin08t0:189_11": "Tenāhu porāṇā –",
  "tika-vin08t0:190_0": "“Thālakassa ca pattassa, bahi antopi vā pana;",
  "tika-vin08t0:191_0": "Āraggena katā lekhā, na ca vaṭṭati kācipi.",
  "tika-vin08t0:192_0": "“Āropetvā bhamaṃ pattaṃ, majjitvā ce pacanti ca;",
  "tika-vin08t0:193_0": "‘Maṇivaṇṇaṃ karissāma’, iti kātuṃ na vaṭṭati.",
  "tika-vin08t0:194_0": "“Pattamaṇḍalake kiñci;",
  "tika-vin08t0:195_0": "Bhittikammaṃ na vaṭṭati;",
  "tika-vin08t0:196_0": "Na doso koci tatthassa;",
  "tika-vin08t0:197_0": "Kātuṃ makaradantaka”nti.",
  "tika-vin08t0:198_0": "Vinayasāratthasandīpaniyampi āraggenāti ārakaṇṭakaggena,",
  "tika-vin08t0:198_1": "sūcimukhena vā.",
  "tika-vin08t0:198_2": "Kācipi lekhāti vaṭṭakagomuttādisaṇṭhānā yā kācipi rāji.",
  "tika-vin08t0:198_3": "Bhamaṃ āropetvāti bhame allīyāpetvā.",
  "tika-vin08t0:198_4": "Pattamaṇḍalaketi patte chavirakkhaṇatthāya tipusīsādīhi kate pattassa heṭṭhā ādhārādīnaṃ upari kātabbe pattamaṇḍalake.",
  "tika-vin08t0:198_5": "Bhittikammanti nānākārarūpakakammavicittaṃ.",
  "tika-vin08t0:198_6": "Yathāha “na,",
  "tika-vin08t0:198_7": "bhikkhave,",
  "tika-vin08t0:198_8": "vicitrāni pattamaṇḍalāni dhāretabbāni rūpakākiṇṇāni bhittikammakatānī”ti.",
  "tika-vin08t0:198_9": "Tatthāti tasmiṃ pattamaṇḍale.",
  "tika-vin08t0:198_10": "Assāti bhikkhussa.",
  "tika-vin08t0:198_11": "Makaradantakanti girikūṭanti vuttaṃ,",
  "tika-vin08t0:198_12": "tasmā evaṃ pattathālakādīsu paṭipajjitabbaṃ.",
  "tika-vin08t0:199_0": "Dhamakaraṇa…pe…",
  "tika-vin08t0:199_1": "lekhā na vaṭṭatīti āraggena dinnalekhā na vaṭṭati,",
  "tika-vin08t0:199_2": "jātihiṅgulikādivaṇṇehi katalekhā pana vaṭṭati.",
  "tika-vin08t0:199_3": "Chattamukhavaṭṭiyanti dhamakaraṇassa hatthena gahaṇatthaṃ katassa chattākārassa mukhavaṭṭiyaṃ.",
  "tika-vin08t0:199_4": "“Parissāvanabandhaṭṭhāne”ti keci.",
  "tika-vin08t0:199_5": "Vinayavinicchayepi –",
  "tika-vin08t0:200_0": "“Na dhammakaraṇacchatte, lekhā kācipi vaṭṭati;",
  "tika-vin08t0:201_0": "Kucchiyaṃ vā ṭhapetvā taṃ, lekhaṃ tu mukhavaṭṭiya”nti. –",
  "tika-vin08t0:202_0": "Vuttaṃ.",
  "tika-vin08t0:202_1": "Taṭṭīkāyaṃ pana “mukhavaṭṭiyā yā lekhā parissāvanabandhanatthāya anuññātā,",
  "tika-vin08t0:202_2": "taṃ lekhaṃ ṭhapetvā dhamakaraṇacchatte vā kucchiyaṃ vā kāci lekhā na vaṭṭatīti yojanā”ti vuttaṃ,",
  "tika-vin08t0:202_3": "tasmā tattha vuttanayeneva dhamakaraṇe paṭipajjitabbaṃ.",
  "tika-vin08t0:203_0": "10.",
  "tika-vin08t0:203_1": "Kāyabandhane pana kakkaṭakkhīnīti kakkaṭakassa akkhisadisāni.",
  "tika-vin08t0:203_2": "Makaramukhanti makaramukhasaṇṭhānaṃ.",
  "tika-vin08t0:203_3": "Deḍḍubhasīsanti udakasappasīsasadisasaṇṭhānāni.",
  "tika-vin08t0:203_4": "Acchīnīti kuñjaracchisaṇṭhānāni.",
  "tika-vin08t0:203_5": "Ekameva vaṭṭatīti ettha ekarajjukaṃ dviguṇatiguṇaṃ katvā bandhituṃ na vaṭṭati,",
  "tika-vin08t0:203_6": "ekameva pana satavārampi sarīraṃ parikkhipitvā bandhituṃ vaṭṭati.",
  "tika-vin08t0:203_7": "“Bahurajjuke ekato katvā ekena nirantaraṃ veṭhetvā kataṃ bahurajjukanti na vattabbaṃ,",
  "tika-vin08t0:203_8": "taṃ vaṭṭatī”ti vuttattā taṃ murajasaṅkhaṃ na gacchatīti veditabbaṃ.",
  "tika-vin08t0:203_9": "Murajañhi nānāvaṇṇehi suttehi murajavaṭṭisaṇṭhānaṃ veṭhetvā karonti.",
  "tika-vin08t0:203_10": "Idaṃ pana murajaṃ maddavīṇasaṅkhātaṃ pāmaṅgasaṇṭhānañca dasāsu vaṭṭati “kāyabandhanassa dasā jīranti.",
  "tika-vin08t0:203_11": "Anujānāmi,",
  "tika-vin08t0:203_12": "bhikkhave,",
  "tika-vin08t0:203_13": "murajaṃ maddavīṇa”nti vuttattā.",
  "tika-vin08t0:204_0": "Vidheti dasāpariyosāne thirabhāvāya dantavisāṇasuttādīhi kate vidhe.",
  "tika-vin08t0:204_1": "Sāratthadīpaniyaṃ pana “kāyabandhanassa pāsante dasāmūle tassa thirabhāvatthaṃ kattabbe dantavisāṇādimaye vidhe”ti vuttaṃ.",
  "tika-vin08t0:204_2": "Aṭṭhamaṅgalāni nāma saṅkho, cakkaṃ,",
  "tika-vin08t0:204_3": "puṇṇakumbho, gayā,",
  "tika-vin08t0:204_4": "sirīvaccho, aṅkuso, dhajaṃ,",
  "tika-vin08t0:204_5": "sovatthikanti.",
  "tika-vin08t0:204_6": "Macchayugaḷachattanandiyāvaṭṭādivasenapi vadanti.",
  "tika-vin08t0:204_7": "Paricchedalekhāmattanti dantādīhi katassa vidhassa ubhosu koṭīsu kātabbaparicchedarājimattaṃ.",
  "tika-vin08t0:204_8": "Vinayavinicchayappakaraṇepi –",
  "tika-vin08t0:205_0": "“Suttaṃ vā diguṇaṃ katvā, koṭṭenti ca tahiṃ tahiṃ;",
  "tika-vin08t0:206_0": "Kāyabandhanasobhatthaṃ, taṃ na vaṭṭati bhikkhuno.",
  "tika-vin08t0:207_0": "“Dasāmukhe daḷhatthāya, dvīsu antesu vaṭṭati;",
  "tika-vin08t0:208_0": "Mālākammalatākamma-cittikampi na vaṭṭati.",
  "tika-vin08t0:209_0": "“Akkhīni tattha dassetvā;",
  "tika-vin08t0:210_0": "Koṭṭite pana kā kathā.",
  "tika-vin08t0:211_0": "Kakkaṭakkhīni vā tattha;",
  "tika-vin08t0:212_0": "Uṭṭhāpetuṃ na vaṭṭati.",
  "tika-vin08t0:213_0": "“Ghaṭaṃ deḍḍubhasīsaṃ vā, makarassa mukhampi vā;",
  "tika-vin08t0:214_0": "Vikārarūpaṃ yaṃ kiñci, na vaṭṭati dasāmukhe.",
  "tika-vin08t0:215_0": "“Ujukaṃ macchakaṇṭaṃ vā, maṭṭhaṃ vā pana paṭṭikaṃ;",
  "tika-vin08t0:216_0": "Khajjūripattakākāraṃ, katvā vaṭṭati koṭṭitaṃ.",
  "tika-vin08t0:217_0": "“Paṭṭikā sūkarantanti, duvidhaṃ kāyabandhanaṃ;",
  "tika-vin08t0:218_0": "Rajjukā dussapaṭṭādi, sabbaṃ tassānulomikaṃ.",
  "tika-vin08t0:219_0": "“Murajaṃ maddavīṇañca, deḍḍubhañca kalābukaṃ;",
  "tika-vin08t0:220_0": "Rajjuyo ca na vaṭṭanti, purimā dvedasā siyuṃ.",
  "tika-vin08t0:221_0": "“Dasā pāmaṅgasaṇṭhānā, niddiṭṭhā kāyabandhane;",
  "tika-vin08t0:222_0": "Ekā dviticatasso vā, vaṭṭanti na tato paraṃ.",
  "tika-vin08t0:223_0": "“Ekarajjumayaṃ vuttaṃ, muninā kāyabandhanaṃ;",
  "tika-vin08t0:224_0": "Tañca pāmaṅgasaṇṭhānaṃ, ekampi ca na vaṭṭati.",
  "tika-vin08t0:225_0": "“Rajjuke ekato katvā, bahū ekāya rajjuyā;",
  "tika-vin08t0:226_0": "Nirantarañhi veṭhetvā, kataṃ vaṭṭati bandhituṃ.",
  "tika-vin08t0:227_0": "“Dantakaṭṭhavisāṇaṭṭhi-lohaveḷunaḷabbhavā;",
  "tika-vin08t0:228_0": "Jatusaṅkhamayā sutta-phalajā vidhakā matā.",
  "tika-vin08t0:229_0": "“Kāyabandhanavidhepi, vikāro na ca vaṭṭati;",
  "tika-vin08t0:230_0": "Tattha tattha pariccheda-lekhāmattaṃ tu vaṭṭatī”ti. –",
  "tika-vin08t0:231_0": "Vuttaṃ.",
  "tika-vin08t0:232_0": "Vinayasāratthasandīpaniyampi tahiṃ tahinti paṭṭikāya tattha tattha.",
  "tika-vin08t0:232_1": "Tanti tathākoṭṭitadiguṇasuttakāyabandhanaṃ.",
  "tika-vin08t0:232_2": "Antesu daḷhatthāya dasāmukhe diguṇaṃ katvā koṭṭenti,",
  "tika-vin08t0:232_3": "vaṭṭatīti yojanā.",
  "tika-vin08t0:232_4": "Cittakampīti mālākammalatākammacittayuttampi kāyabandhanaṃ.",
  "tika-vin08t0:232_5": "Akkhīnīti kuñjarakkhīni.",
  "tika-vin08t0:232_6": "Tatthāti kāyabandhane na vaṭṭatīti kā kathā.",
  "tika-vin08t0:232_7": "Uṭṭhāpetunti ukkirituṃ.",
  "tika-vin08t0:233_0": "Ghaṭanti ghaṭasaṇṭhānaṃ.",
  "tika-vin08t0:233_1": "Deḍḍubhasīsaṃ vāti udakasappasīsaṃ mukhasaṇṭhānaṃ vā.",
  "tika-vin08t0:233_2": "Yaṃ kiñci vikārarūpaṃ dasāmukhe na vaṭṭatīti yojanā.",
  "tika-vin08t0:233_3": "Ettha ca ubhayapassesu macchakaṇṭakayuttaṃ macchassa piṭṭhikaṇṭakaṃ viya yassā paṭṭikāya vāyanaṃ hoti,",
  "tika-vin08t0:233_4": "idaṃ kāyabandhanaṃ macchakaṇṭakaṃ nāma.",
  "tika-vin08t0:233_5": "Yassa khajjūripattasaṇṭhānamiva vāyanaṃ hoti,",
  "tika-vin08t0:233_6": "taṃ khajjūripattakākāraṃ nāma.",
  "tika-vin08t0:234_0": "Pakativikārā paṭṭikā sūkarantaṃ nāma kuñcikākosasaṇṭhānaṃ.",
  "tika-vin08t0:234_1": "Tassa duvidhassa kāyabandhanassa.",
  "tika-vin08t0:234_2": "Tattha rajjukā sūkarantānulomikā,",
  "tika-vin08t0:234_3": "dussapaṭṭaṃ paṭṭikānulomikaṃ. Ādi-",
  "tika-vin08t0:234_4": "saddena muddikakāyabandhanaṃ gahitaṃ,",
  "tika-vin08t0:234_5": "tañca sūkarantānulomikaṃ.",
  "tika-vin08t0:234_6": "Yathāha “ekarajjukaṃ pana muddikakāyabandhanañca sūkarantaṃ anulometī”ti.",
  "tika-vin08t0:234_7": "Tattha rajjukā nāma ekāvaṭṭā,",
  "tika-vin08t0:234_8": "bahurajjukassa akappiyabhāvaṃ vakkhati.",
  "tika-vin08t0:234_9": "Muddikakāyabandhanaṃ nāma caturassaṃ akatvā sajjitanti gaṇṭhipade vuttaṃ.",
  "tika-vin08t0:235_0": "Murajaṃ nāma murajavaṭṭisaṇṭhānaṃ veṭhetvā kataṃ.",
  "tika-vin08t0:235_1": "Veṭhetvāti nānāsuttehi veṭhetvā.",
  "tika-vin08t0:235_2": "Sikkhābhājanavinicchaye pana “bahukā rajjuyo ekato katvā ekāya rajjuyā veṭhita”nti vuttaṃ.",
  "tika-vin08t0:235_3": "Maddavīṇaṃ nāma pāmaṅgasaṇṭhānaṃ.",
  "tika-vin08t0:235_4": "Deḍḍubhakaṃ nāma udakasappasadisaṃ.",
  "tika-vin08t0:235_5": "Kalābukaṃ nāma bahurajjukaṃ.",
  "tika-vin08t0:235_6": "Rajjuyoti ubhayakoṭiyaṃ ekato abandhā bahurajjuyo,",
  "tika-vin08t0:235_7": "tathābandhā kalābukaṃ nāma hoti.",
  "tika-vin08t0:235_8": "Na vaṭṭantīti murajādīni imāni sabbāni kāyabandhanāni na vaṭṭanti.",
  "tika-vin08t0:235_9": "Purimā dveti murajaṃ maddavīṇanāmañcāti dve.",
  "tika-vin08t0:235_10": "“Dasāsu siyu”nti vattabbe gāthābandhavasena vaṇṇalopena “dasā siyu”nti vuttaṃ.",
  "tika-vin08t0:235_11": "Yathāha “murajaṃ maddavīṇanti idaṃ dasāsuyeva anuññāta”nti.",
  "tika-vin08t0:236_0": "Pāmaṅgasaṇṭhānāti pāmaṅgadāmaṃ viya caturassasaṇṭhānā.",
  "tika-vin08t0:236_1": "Ekarajjumayanti nānāvaṭṭe ekato vaṭṭetvā kataṃ rajjumayaṃ kāyabandhanaṃ vattuṃ vaṭṭatīti “rajjukā dussapaṭṭādī”ti ettha ekavaṭṭarajjukā gahitā.",
  "tika-vin08t0:236_2": "Idha pana nānāvaṭṭe ekato vaṭṭetvā katā ekāva rajju gahitā.",
  "tika-vin08t0:236_3": "Tañcāti taṃ vā nayampi ekarajjukakāyabandhanaṃ pāmaṅgasaṇṭhānena ganthitaṃ.",
  "tika-vin08t0:236_4": "Ekampi ca na vaṭṭatīti kevalampi na vaṭṭati.",
  "tika-vin08t0:237_0": "Bahū rajjuke ekato katvāti yojanā.",
  "tika-vin08t0:237_1": "Vaṭṭati bandhitunti murajaṃ kalābukañca na hoti,",
  "tika-vin08t0:237_2": "rajjukakāyabandhanameva hotīti adhippāyo.",
  "tika-vin08t0:237_3": "Ayaṃ pana vinicchayo “bahurajjuke ekato katvā ekena nirantaraṃ veṭhetvā kataṃ bahurajjukanti na vattabbaṃ,",
  "tika-vin08t0:237_4": "taṃ vaṭṭatī”ti aṭṭhakathāgato idha vutto.",
  "tika-vin08t0:237_5": "Sikkhābhājanavinicchaye “bahurajjuyo ekato katvā ekāya veṭhitaṃ murajaṃ nāmā”ti yaṃ vuttaṃ,",
  "tika-vin08t0:237_6": "taṃ iminā virujjhanato na gahetabbaṃ.",
  "tika-vin08t0:238_0": "Danta-",
  "tika-vin08t0:238_1": "saddena hatthidantā vuttā.",
  "tika-vin08t0:238_2": "Jatūti lākhā.",
  "tika-vin08t0:238_3": "Saṅkhamayanti saṅkhanābhimayaṃ.",
  "tika-vin08t0:238_4": "Vidhakā matāti ettha vedhikātipi pāṭho,",
  "tika-vin08t0:238_5": "vidhapariyāyo.",
  "tika-vin08t0:238_6": "Kāyabandhanavidheti kāyabandhanassa dasāya thirabhāvatthaṃ kaṭṭhadantādīhi kate vidhe.",
  "tika-vin08t0:238_7": "Vikāro aṭṭhamaṅgalādiko.",
  "tika-vin08t0:238_8": "Tattha tatthāti tasmiṃ tasmiṃ ṭhāne. Tu-",
  "tika-vin08t0:238_9": "saddena ghaṭākāropi vaṭṭatīti dīpetīti attho pakāsito,",
  "tika-vin08t0:238_10": "tasmā tena nayena kāyabandhanavicāro kātabboti.",
  "tika-vin08t0:239_0": "11.",
  "tika-vin08t0:239_1": "Añjaniyaṃ “ujukamevā”ti vuttattā caturassādisaṇṭhānāpi vaṅkagatikā na vaṭṭati.",
  "tika-vin08t0:239_2": "Sipāṭikāyāti vāsiādibhaṇḍapakkhipane.",
  "tika-vin08t0:239_3": "Vinayavinicchayappakaraṇe pana –",
  "tika-vin08t0:240_0": "“Mālākammalatākamma-nānārūpavicittitā;",
  "tika-vin08t0:241_0": "Na ca vaṭṭati bhikkhūnaṃ, añjanī janarañjanī.",
  "tika-vin08t0:242_0": "“Tādisaṃ pana ghaṃsitvā, veṭhetvā suttakena vā;",
  "tika-vin08t0:243_0": "Vaḷañjantassa bhikkhussa, na doso koci vijjati.",
  "tika-vin08t0:244_0": "“Vaṭṭā vā caturassā vā, aṭṭhaṃsā vāpi añjanī;",
  "tika-vin08t0:245_0": "Vaṭṭatevāti niddiṭṭhā, vaṇṇamaṭṭhā na vaṭṭati.",
  "tika-vin08t0:246_0": "“Tathāñjanisalākāpi, añjanithavikāya ca;",
  "tika-vin08t0:247_0": "Nānāvaṇṇehi suttehi, cittakammaṃ na vaṭṭati.",
  "tika-vin08t0:248_0": "“Ekavaṇṇena suttena, sipāṭiṃ yena kenaci;",
  "tika-vin08t0:249_0": "Yaṃ kiñci pana sibbetvā, vaḷañjantassa vaṭṭatī”ti. –",
  "tika-vin08t0:250_0": "Āgataṃ.",
  "tika-vin08t0:251_0": "Taṭṭīkāyampi mālā…pe…",
  "tika-vin08t0:251_1": "cittitāti mālākammalatākammehi ca migapakkhirūpādinānārūpehi ca vicittitā.",
  "tika-vin08t0:251_2": "Janarañjanīti bālajanapalobhinī.",
  "tika-vin08t0:251_3": "Aṭṭhaṃsā vāpīti ettha api-",
  "tika-vin08t0:251_4": "saddena soḷasaṃsādīnaṃ gahaṇaṃ.",
  "tika-vin08t0:251_5": "Vaṇṇamaṭṭhāti mālākammādivaṇṇamaṭṭhā.",
  "tika-vin08t0:251_6": "Añjanīsalākāpi tathā vaṇṇamaṭṭhā na vaṭṭatīti yojanā.",
  "tika-vin08t0:251_7": "Añjanīthavikāya ca nānāvaṇṇehi suttehi cittakammaṃ na vaṭṭatīti pāṭho yujjati,",
  "tika-vin08t0:251_8": "“thavikāpi vā”ti pāṭho dissati,",
  "tika-vin08t0:251_9": "so na gahetabbo.",
  "tika-vin08t0:251_10": "“Pītādinā yena kenaci ekavaṇṇena suttena pilotikādimayaṃ kiñcipi sipāṭikaṃ sibbetvā vaḷañjantassa vaṭṭatīti yojanā”ti āgataṃ.",
  "tika-vin08t0:252_0": "12.",
  "tika-vin08t0:252_1": "Ārakaṇṭakādīsu ārakaṇṭaketi potthakādiabhisaṅkharaṇatthaṃ kate dīghamukhasatthake.",
  "tika-vin08t0:252_2": "Bhamakārānaṃ dāruādilikhanasatthakanti keci.",
  "tika-vin08t0:252_3": "Vaṭṭamaṇikanti vaṭṭaṃ katvā uṭṭhāpetabbabubbuḷakaṃ.",
  "tika-vin08t0:252_4": "Aññanti iminā piḷakādiṃ saṅgaṇhāti.",
  "tika-vin08t0:252_5": "Pipphaliketi yaṃ kiñci chedanake khuddakasatthe.",
  "tika-vin08t0:252_6": "Maṇikanti ekavaṭṭamaṇi.",
  "tika-vin08t0:252_7": "Piḷakanti sāsapamattikāmuttarājisadisā bahuvaṭṭalekhā.",
  "tika-vin08t0:252_8": "Imasmiṃ adhikāre avuttattā lekhaniyaṃ yaṃ kiñci vaṇṇamaṭṭhaṃ vaṭṭatīti vadanti.",
  "tika-vin08t0:252_9": "Vajirabuddhiṭīkāyaṃ pana “kuñcikāya senāsanaparikkhārattā suvaṇṇarūpiyamayāpi vaṭṭatīti chāyā dissati.",
  "tika-vin08t0:252_10": "‘Kuñcikāya vaṇṇamaṭṭhakammaṃ na vaṭṭatī’ti vacanato aññe kappiyalohādimayāva kuñcikā kappanti pariharaṇīyaparikkhārattā”ti vuttaṃ.",
  "tika-vin08t0:252_11": "Ārakaṇṭako potthakādikaraṇasatthakajāti,",
  "tika-vin08t0:252_12": "āmaṇḍasārako āmalakaphalamayoti vadanti.",
  "tika-vin08t0:253_0": "Valitakanti nakhacchedanakāle daḷhaggahaṇatthaṃ valiyuttameva karonti.",
  "tika-vin08t0:253_1": "Tasmā taṃ vaṭṭatīti iminā aññampi vikāraṃ daḷhīkammādiatthāya karonti,",
  "tika-vin08t0:253_2": "na vaṇṇamaṭṭhatthāya,",
  "tika-vin08t0:253_3": "taṃ vaṭṭatīti dīpitaṃ,",
  "tika-vin08t0:253_4": "tena ca kattaradaṇḍakoṭiyaṃ aññamaññaṃ saṅghaṭṭanena saddaniccharaṇatthāya katavalayādikaṃ avuttampi yato upapannaṃ hoti.",
  "tika-vin08t0:253_5": "Ettha ca daḷhīkammādīti ādi-",
  "tika-vin08t0:253_6": "saddena parissayavinodanādiṃ saṅgaṇhāti,",
  "tika-vin08t0:253_7": "tena kattarayaṭṭhikoṭiyaṃ katavalayānaṃ aññamaññasaṅghaṭṭanena saddaniccharaṇaṃ dīghajātikādiparissayavinodanatthaṃ hoti,",
  "tika-vin08t0:253_8": "tasmā vaṭṭatīti dīpeti.",
  "tika-vin08t0:253_9": "Tenāha ācariyavaro –",
  "tika-vin08t0:254_0": "“Maṇikaṃ piḷakaṃ vāpi, pipphale ārakaṇṭake;",
  "tika-vin08t0:255_0": "Ṭhapetuṃ pana yaṃ kiñci, na ca vaṭṭati bhikkhuno.",
  "tika-vin08t0:256_0": "“Daṇḍakepi pariccheda-lekhāmattaṃ tu vaṭṭati;",
  "tika-vin08t0:257_0": "Valitvā ca nakhacchedaṃ, karontīti hi vaṭṭatī”ti.",
  "tika-vin08t0:258_0": "Tassa vaṇṇanāyampi maṇikanti thūlabubbuḷaṃ.",
  "tika-vin08t0:258_1": "Pīḷakanti sukhumabubbuḷaṃ.",
  "tika-vin08t0:258_2": "Pipphaleti vatthacchedanasatthe.",
  "tika-vin08t0:258_3": "Ārakaṇṭaketi pattadhāravalayānaṃ vijjhanakaṇṭake.",
  "tika-vin08t0:258_4": "Ṭhapetunti uṭṭhāpetuṃ.",
  "tika-vin08t0:258_5": "Yaṃ kiñcīti sesavaṇṇamaṭṭhampi ca.",
  "tika-vin08t0:258_6": "Daṇḍaketi pipphalidaṇḍake.",
  "tika-vin08t0:258_7": "Yathāha “pipphalikepi maṇikaṃ vā piḷakaṃ vā yaṃ kiñci ṭhapetuṃ na vaṭṭati,",
  "tika-vin08t0:258_8": "daṇḍake pana paricchedalekhā vaṭṭatī”ti.",
  "tika-vin08t0:258_9": "Paricchedalekhāmattanti āṇibandhanaṭṭhānaṃ patvā paricchindanatthaṃ ekāva lekhā vaṭṭatīti.",
  "tika-vin08t0:258_10": "Valitvāti ubhayakoṭimukhaṃ katvā majjhe valiyo gāhetvā nakhacchedaṃ yasmā karonti,",
  "tika-vin08t0:258_11": "tasmā vaṭṭatīti yojanāti āgatā.",
  "tika-vin08t0:259_0": "Uttarāraṇiyaṃ maṇḍalanti uttarāraṇiyā pavesanatthaṃ āvāṭamaṇḍalaṃ hoti.",
  "tika-vin08t0:259_1": "Dantakaṭṭhacchedanavāsiyaṃ ujukameva bandhitunti sambandho.",
  "tika-vin08t0:259_2": "Ettha ca ujukamevāti iminā vaṅkaṃ katvā bandhituṃ na vaṭṭatīti dasseti,",
  "tika-vin08t0:259_3": "teneva añjaniyampi tathā dassitaṃ.",
  "tika-vin08t0:259_4": "Ubhosu passesu ekapasse vāti vacanaseso,",
  "tika-vin08t0:259_5": "vāsidaṇḍassa ubhosu passesu daṇḍakoṭīnaṃ acalanatthaṃ bandhitunti attho.",
  "tika-vin08t0:259_6": "Kappiyalohena caturassaṃ vā aṭṭhaṃsaṃ vā kātuṃ vaṭṭatīti yojanā.",
  "tika-vin08t0:260_0": "13.",
  "tika-vin08t0:260_1": "Āmaṇḍasāraketi āmalakaphalāni pisitvā tena kakkena katatelabhājane.",
  "tika-vin08t0:260_2": "Tattha kira pakkhittaṃ telaṃ sītaṃ hoti.",
  "tika-vin08t0:260_3": "Tathā hi vuttaṃ ācariyena –",
  "tika-vin08t0:261_0": "“Uttarāraṇiyaṃ vāpi, dhanuke pelladaṇḍake;",
  "tika-vin08t0:262_0": "Mālākammādi yaṃ kiñci, vaṇṇamaṭṭhaṃ na vaṭṭati.",
  "tika-vin08t0:263_0": "“Saṇḍāse dantakaṭṭhānaṃ, tathā chedanavāsiyā;",
  "tika-vin08t0:264_0": "Dvīsu passesu lohena, bandhituṃ pana vaṭṭati.",
  "tika-vin08t0:265_0": "“Tathā kattaradaṇḍepi, cittakammaṃ na vaṭṭati;",
  "tika-vin08t0:266_0": "Vaṭṭalekhāva vaṭṭanti, ekā vā dvepi heṭṭhato.",
  "tika-vin08t0:267_0": "“Visāṇe nāḷiyaṃ vāpi, tathevāmaṇḍasārake;",
  "tika-vin08t0:268_0": "Telabhājanake sabbaṃ, vaṇṇamaṭṭhaṃ tu vaṭṭatī”ti.",
  "tika-vin08t0:269_0": "Ṭīkāyampi araṇisahite bhantakiccakaro daṇḍo uttarāraṇī nāma.",
  "tika-vin08t0:269_1": "Vāpīti pi-",
  "tika-vin08t0:269_2": "saddena adharāraṇiṃ saṅgaṇhāti.",
  "tika-vin08t0:269_3": "Udukkhaladaṇḍassetaṃ adhivacanaṃ.",
  "tika-vin08t0:269_4": "Añchanakayantadhanu dhanukaṃ nāma.",
  "tika-vin08t0:269_5": "Musalamatthakapīḷanadaṇḍako pelladaṇḍako nāma.",
  "tika-vin08t0:269_6": "Saṇḍāseti aggisaṇḍāse.",
  "tika-vin08t0:269_7": "Dantakaṭṭhānaṃ chedanavāsiyā tathā yaṃ kiñci vaṇṇamaṭṭhaṃ na vaṭṭatīti sambandho.",
  "tika-vin08t0:269_8": "Dvīsu passesūti vāsiyā ubhosu passesu.",
  "tika-vin08t0:269_9": "Lohenāti kappiyalohena.",
  "tika-vin08t0:269_10": "Bandhituṃ vaṭṭatīti ujukameva vā caturassaṃ vā aṭṭhaṃsaṃ vā bandhituṃ vaṭṭati.",
  "tika-vin08t0:269_11": "Saṇḍāseti aggisaṇḍāseti nissandehe vuttaṃ.",
  "tika-vin08t0:269_12": "Aṭṭhakathāyaṃ panettha sūcisaṇḍāso dassito.",
  "tika-vin08t0:269_13": "Heṭṭhāti heṭṭhā ayopaṭṭavalaye.",
  "tika-vin08t0:269_14": "“Upari ahicchattakamakuḷamatta”nti aṭṭhakathāyaṃ vuttaṃ.",
  "tika-vin08t0:269_15": "Visāṇeti telāsiñcanakagavayamahiṃsādisiṅge.",
  "tika-vin08t0:269_16": "Nāḷiyaṃ vāpīti veḷunāḷikādināḷiyaṃ. Api-",
  "tika-vin08t0:269_17": "saddena alābuṃ saṅgaṇhāti.",
  "tika-vin08t0:269_18": "Āmaṇḍasāraketi āmalakacuṇṇamayatelaghaṭe.",
  "tika-vin08t0:269_19": "Telabhājanaketi vuttappakāreyeva telabhājane.",
  "tika-vin08t0:269_20": "Sabbaṃ vaṇṇamaṭṭhaṃ vaṭṭatīti pumitthirūparahitaṃ mālākammādi sabbaṃ vaṇṇamaṭṭhaṃ vaṭṭatīti āgataṃ.",
  "tika-vin08t0:270_0": "Bhūmattharaṇeti kaṭasārādimaye parikammakatāya bhūmiyā attharitabbaattharaṇe.",
  "tika-vin08t0:270_1": "Pānīyaghaṭeti iminā sabbabhājane saṅgaṇhāti.",
  "tika-vin08t0:270_2": "Sabbaṃ…pe…",
  "tika-vin08t0:270_3": "vaṭṭatīti yathāvuttesu mañcādīsu itthipurisarūpampi vaṭṭati.",
  "tika-vin08t0:270_4": "Telabhājanesuyeva itthipurisarūpānaṃ paṭikkhipitattā telabhājanena saha agaṇetvā visuṃ mañcādīnaṃ gahitattā cāti vadanti.",
  "tika-vin08t0:270_5": "Kiñcāpi vadanti,",
  "tika-vin08t0:270_6": "etesaṃ pana mañcādīnaṃ hatthena āmasitabbabhaṇḍattā itthirūpamettha na vaṭṭatīti gahetabbaṃ.",
  "tika-vin08t0:270_7": "Vajirabuddhiṭīkāyaṃ pana “tālavaṇṭabījaniādīsu vaṇṇamaṭṭhakammaṃ vaṭṭatī”ti vuttaṃ.",
  "tika-vin08t0:270_8": "Kiñcāpi tāni kuñcikā viya pariharaṇīyāni,",
  "tika-vin08t0:270_9": "atha kho uccāvacāni na dhāretabbānīti paṭikkhepābhāvato vuttaṃ.",
  "tika-vin08t0:270_10": "Kevalañhi tāni “anujānāmi bhikkhave vidhūpanañca tālavaṇṭañcā”tiādinā vuttāni.",
  "tika-vin08t0:270_11": "Gaṇṭhipade pana “telabhājanesu vaṇṇamaṭṭhakammaṃ vaṭṭati,",
  "tika-vin08t0:270_12": "senāsanaparikkhārattā vutta”nti vuttaṃ.",
  "tika-vin08t0:270_13": "Ācariyabuddhadattattherenapi vuttameva –",
  "tika-vin08t0:271_0": "“Pānīyassa uḷuṅkepi, doṇiyaṃ rajanassapi;",
  "tika-vin08t0:272_0": "Ghaṭe phalakapīṭhepi, valayādhārakādike.",
  "tika-vin08t0:273_0": "“Tathā pattapidhāne ca, tālavaṇṭe ca bījane;",
  "tika-vin08t0:274_0": "Pādapuñchaniyaṃ vāpi, sammuñjaniyameva ca.",
  "tika-vin08t0:275_0": "“Mañce bhūmatthare pīṭhe, bhisibimbohanesu ca;",
  "tika-vin08t0:276_0": "Mālākammādikaṃ cittaṃ, sabbameva ca vaṭṭatī”ti.",
  "tika-vin08t0:277_0": "14.",
  "tika-vin08t0:277_1": "Evaṃ samaṇaparikkhāresu kappiyākappiyaṃ kathetvā idāni senāsane kathetuṃ “senāsane panā”tyādimāha.",
  "tika-vin08t0:277_2": "Ettha pana-",
  "tika-vin08t0:277_3": "saddo visesajotako.",
  "tika-vin08t0:277_4": "Tena sabbaratanamayampi vaṇṇamaṭṭhakammaṃ vaṭṭati,",
  "tika-vin08t0:277_5": "kimaṅgaṃ pana aññavaṇṇamaṭṭhakammanti atthaṃ joteti.",
  "tika-vin08t0:277_6": "Yadi evaṃ kismiñci paṭisedhetabbe santepi tathā vattabbaṃ siyāti āha “senāsane kiñci paṭisedhetabbaṃ natthī”ti.",
  "tika-vin08t0:277_7": "Vuttampi cetaṃ ācariyabuddhadattattherena –",
  "tika-vin08t0:278_0": "“Nānāmaṇimayatthambha-kavāṭadvārabhittikaṃ;",
  "tika-vin08t0:279_0": "Senāsanamanuññātaṃ, kā kathā vaṇṇamaṭṭhake.",
  "tika-vin08t0:280_0": "“Sovaṇṇiyaṃ dvārakavāṭabaddhaṃ;",
  "tika-vin08t0:281_0": "Suvaṇṇanānāmaṇibhittibhūmiṃ;",
  "tika-vin08t0:282_0": "Na kiñci ekampi nisedhanīyaṃ;",
  "tika-vin08t0:283_0": "Senāsanaṃ vaṭṭati sabbamevā”ti.",
  "tika-vin08t0:284_0": "Samantapāsādikāyampi paṭhamasaṅghādisesavaṇṇanāyaṃ “senāsanaparibhogo pana sabbakappiyo,",
  "tika-vin08t0:284_1": "tasmā jātarūparajatamayā sabbepi senāsanaparikkhārā āmāsā.",
  "tika-vin08t0:284_2": "Bhikkhūnaṃ dhammavinayavaṇṇanaṭṭhāne ratanamaṇḍape karonti phalikatthambhe ratanadāmapaṭimaṇḍite.",
  "tika-vin08t0:284_3": "Tattha sabbupakaraṇāni bhikkhūnaṃ paṭijaggituṃ vaṭṭantī”ti āgataṃ.",
  "tika-vin08t0:284_4": "Tassā vaṇṇanāyaṃ pana vimativinodaniyaṃ “sabbakappiyoti yathāvuttasuvaṇṇādimayānaṃ senāsanaparikkhārānaṃ",
  "tika-vin08t0:284_5": "āmasanagopanādivasena paribhogo sabbathā kappiyoti adhippāyo.",
  "tika-vin08t0:284_6": "Tenāha ‘tasmā’tiādi.",
  "tika-vin08t0:284_7": "‘Bhikkhūnaṃ dhammavinayavaṇṇanaṭṭhāne’ti vuttattā saṅghikameva suvaṇṇamayaṃ senāsanaṃ senāsanaparikkhārā ca vaṭṭanti,",
  "tika-vin08t0:284_8": "na puggalikānīti veditabba”nti vaṇṇitaṃ.",
  "tika-vin08t0:285_0": "Senāsanakkhandhakavaṇṇanāyampi samantapāsādikāyaṃ ‘sabbaṃ pāsādaparibhoganti suvaṇṇarajatādivicitrāni",
  "tika-vin08t0:285_1": "kavāṭāni mañcapīṭhāni tālavaṇṭāni suvaṇṇarajatamayapānīyaghaṭapānīyasarāvāni yaṃ kiñci cittakammakataṃ,",
  "tika-vin08t0:285_2": "sabbaṃ vaṭṭati.",
  "tika-vin08t0:285_3": "Pāsādassa dāsidāsaṃ khettaṃ vatthuṃ gomahiṃsaṃ demāti vadanti,",
  "tika-vin08t0:285_4": "pāṭekkaṃ gahaṇakiccaṃ natthi,",
  "tika-vin08t0:285_5": "pāsāde paṭiggahite paṭiggahitameva hoti.",
  "tika-vin08t0:285_6": "Gonakādīni saṅghikavihāre vā puggalikavihāre vā mañcapīṭhesu attharitvā paribhuñjituṃ na vaṭṭanti,",
  "tika-vin08t0:285_7": "dhammāsane pana gihivikatanīhārena labbhanti,",
  "tika-vin08t0:285_8": "tatrāpi nipajjituṃ na vaṭṭatī”ti āgataṃ.",
  "tika-vin08t0:285_9": "Tassā vaṇṇanāyaṃ pana vimativinodaniyaṃ “suvaṇṇarajatādivicitrānīti saṅghikasenāsanaṃ sandhāya vuttaṃ,",
  "tika-vin08t0:285_10": "puggalikaṃ pana suvaṇṇādivicitraṃ bhikkhussa sampaṭicchitumeva na vaṭṭati ‘na tvevāhaṃ bhikkhave kenaci",
  "tika-vin08t0:285_11": "pariyāyena jātarūparajataṃ sāditabba’nti vuttattā,",
  "tika-vin08t0:285_12": "tenevettha aṭṭhakathāyaṃ ‘saṅghikavihāre vā puggalikavihāre vā’ti na vuttaṃ,",
  "tika-vin08t0:285_13": "gonakādiakappiyabhaṇḍavisayeva evaṃ vuttaṃ,",
  "tika-vin08t0:285_14": "ekabhikkhussapi tesaṃ gahaṇe dosābhāvā”ti vaṇṇitaṃ.",
  "tika-vin08t0:286_0": "Tasmiṃyeva khandhake aṭṭhakathāyaṃ “sacepi rājarājamahāmattādayo ekappahāreneva mañcasataṃ vā mañcasahassaṃ vā denti,",
  "tika-vin08t0:286_1": "sabbe kappiyamañcā sampaṭicchitabbā,",
  "tika-vin08t0:286_2": "sampaṭicchitvā vuḍḍhapaṭipāṭiyā saṅghikaparibhogena paribhuñjathāti dātabbā,",
  "tika-vin08t0:286_3": "puggalikavasena na dātabbā”ti āgataṃ.",
  "tika-vin08t0:286_4": "Tassā vaṇṇanāyaṃyeva vimativinodaniyaṃ “kappiyamañcā sampaṭicchitabbāti iminā suvaṇṇādivicittaṃ akappiyamañcaṃ",
  "tika-vin08t0:286_5": "‘saṅghassā’ti vuttepi sampaṭicchituṃ na vaṭṭatīti dasseti,",
  "tika-vin08t0:286_6": "‘vihārassa demā’ti vutte saṅghasseva vaṭṭati,",
  "tika-vin08t0:286_7": "na puggalassa khettādi viyāti daṭṭhabba”nti vaṇṇitaṃ,",
  "tika-vin08t0:286_8": "tasmā bhagavato āṇaṃ sampaṭicchantehi lajjipesalabahussutasikkhākāmabhūtehi bhikkhūhi suṭṭhu manasikātabbamidaṃ ṭhānaṃ.",
  "tika-vin08t0:287_0": "Nanu ca senāsane viruddhasenāsanaṃ nāma paṭisedhetabbaṃ atthi,",
  "tika-vin08t0:287_1": "atha kasmā “senāsane kiñci paṭisedhetabbaṃ natthī”ti vuttanti codanaṃ sandhāyāha “aññatra viruddhasenāsanā”ti.",
  "tika-vin08t0:287_2": "Tassattho –",
  "tika-vin08t0:287_3": "viruddhasenāsanā viruddhasenāsanaṃ aññatra ṭhapetvā aññaṃ vaṇṇamaṭṭhakammādikammaṃ sandhāya senāsane kiñci paṭisedhetabbaṃ natthīti vuttaṃ,",
  "tika-vin08t0:287_4": "na tadabhāvoti.",
  "tika-vin08t0:287_5": "Yadi evaṃ taṃ viruddhasenāsanaṃ ācariyena vattabbaṃ,",
  "tika-vin08t0:287_6": "katamaṃ viruddhasenāsanaṃ nāmāti pucchāyamāha “viruddha…pe…",
  "tika-vin08t0:287_7": "vuccatī”ti.",
  "tika-vin08t0:287_8": "Tattha aññesanti sīmassāmikānaṃ.",
  "tika-vin08t0:287_9": "Rājavallabhehīti lajjipesalānaṃ uposathādiantarāyakarā alajjino bhinnaladdhikā ca bhikkhū adhippetā tehi saha uposathādikaraṇāyogato.",
  "tika-vin08t0:287_10": "Tena ca “sīmāyā”ti vuttaṃ.",
  "tika-vin08t0:287_11": "Tesaṃ lajjiparisāti tesaṃ sīmassāmikānaṃ anubalaṃ dātuṃ samatthā lajjiparisā.",
  "tika-vin08t0:287_12": "Bhikkhūhi katanti yaṃ alajjīnaṃ senāsanabhedanādikaṃ lajjibhikkhūhi kataṃ,",
  "tika-vin08t0:287_13": "taṃ sabbaṃ sukatameva alajjiniggahatthāya pavattetabbato.",
  "tika-vin08t0:288_0": "Ettha ca siyā –",
  "tika-vin08t0:288_1": "“aññesaṃ sīmāyā”ti aṭṭhakathāyaṃ vuttaṃ,",
  "tika-vin08t0:288_2": "sīmā nāma bahuvidhā,",
  "tika-vin08t0:288_3": "katarasīmaṃ sandhāyāti?",
  "tika-vin08t0:288_4": "Baddhasīmaṃ sandhāyāti daṭṭhabbaṃ.",
  "tika-vin08t0:288_5": "Kathaṃ viññāyatīti ce?",
  "tika-vin08t0:288_6": "“Mā amhākaṃ uposathapavāraṇānaṃ antarāyamakatthā”ti aṭṭhakathāyameva vuttattā,",
  "tika-vin08t0:288_7": "sāratthadīpaniyampi (sārattha.ṭī.",
  "tika-vin08t0:288_8": "2.85) “uposathapavāraṇānaṃ antarāyakarā alajjino rājakulūpakā vuccantī”ti vuttattā,",
  "tika-vin08t0:288_9": "uposathādivinayakammakhettabhūtāya eva sīmāya idha adhippetattā.",
  "tika-vin08t0:288_10": "Yadi evaṃ gāmasīmasattabbhantarasīmaudakukkhepasīmāyopi taṃkhettabhūtā eva,",
  "tika-vin08t0:288_11": "tasmā tāpi sandhāyāti vattabbanti?",
  "tika-vin08t0:288_12": "Na vattabbaṃ tāsaṃ abaddhasīmattā,",
  "tika-vin08t0:288_13": "na te tāsaṃ sāmikā,",
  "tika-vin08t0:288_14": "baddhasīmāyeva bhikkhūnaṃ kiriyāya siddhattā tāsaṃyeva te sāmikā.",
  "tika-vin08t0:288_15": "Tena vuttaṃ “yaṃ pana sīmassāmikehi bhikkhūhī”ti.",
  "tika-vin08t0:288_16": "Yaṃ pana vadanti “upacārasīmāpi taṃkhettabhūtā”ti,",
  "tika-vin08t0:288_17": "taṃ na gahetabbaṃ,",
  "tika-vin08t0:288_18": "tassā tadakkhettabhāvaṃ upari sīmāvinicchayakathādīsu kathayissāma.",
  "tika-vin08t0:288_19": "Apica gāmasīmāya aññesaṃ senāsanakaraṇassa paṭisedhitumayuttattā sattabbhantaraudakukkhepasīmānañca sabbadā",
  "tika-vin08t0:288_20": "atiṭṭhanato baddhasīmāyeva adhippetāti viññāyatīti.",
  "tika-vin08t0:289_0": "Chindāpeyya vā bhindāpeyya vā,",
  "tika-vin08t0:289_1": "anupavajjoti idaṃ sabbamattikāmayakuṭī viya sabbathā anupayogārahaṃ sandhāya vuttaṃ.",
  "tika-vin08t0:289_2": "Yaṃ pana pañcavaṇṇasuttehi vinaddhachattādikaṃ,",
  "tika-vin08t0:289_3": "tattha akappiyabhāgova chinditabbo,",
  "tika-vin08t0:289_4": "na tadavaseso,",
  "tika-vin08t0:289_5": "tassa kappiyattāti chindanto upavajjova hoti.",
  "tika-vin08t0:289_6": "Teneva vuttaṃ “ghaṭakampi vāḷarūpampi chinditvā dhāretabba”ntiādi.",
  "tika-vin08t0:290_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:291_0": "Parikkhāravinicchayakathālaṅkāro nāma",
  "tika-vin08t0:292_0": "Dutiyo paricchedo.",
  "tika-vin08t0:293_0": "3. Bhesajjādikaraṇavinicchayakathā",
  "tika-vin08t0:294_0": "15.",
  "tika-vin08t0:294_1": "Evaṃ parikkhāravinicchayaṃ kathetvā idāni bhesajjakaraṇaparittapaṭisanthārānaṃ vinicchayaṃ kathetuṃ “bhesajjā”tiādimāha.",
  "tika-vin08t0:294_2": "Tattha bhisakkassa idaṃ kammaṃ bhesajjaṃ. Kiṃ taṃ?",
  "tika-vin08t0:294_3": "Tikicchanaṃ.",
  "tika-vin08t0:294_4": "Kariyate karaṇaṃ,",
  "tika-vin08t0:294_5": "bhesajjassa karaṇaṃ bhesajjakaraṇaṃ,",
  "tika-vin08t0:294_6": "vejjakammakaraṇanti vuttaṃ hoti.",
  "tika-vin08t0:294_7": "Parisamantato tāyati rakkhatīti parittaṃ,",
  "tika-vin08t0:294_8": "ārakkhāti attho.",
  "tika-vin08t0:294_9": "Paṭisantharaṇaṃ paṭisanthāro,",
  "tika-vin08t0:294_10": "attanā saddhiṃ aññesaṃ sambandhakaraṇanti attho.",
  "tika-vin08t0:294_11": "Tattha yo vinicchayo mātikāyaṃ “bhesajjakaraṇampi ca parittaṃ,",
  "tika-vin08t0:294_12": "paṭisanthāro”ti mayā vutto,",
  "tika-vin08t0:294_13": "tasmiṃ samabhiniviṭṭhe bhesajjakaraṇavinicchaye.",
  "tika-vin08t0:294_14": "Sahadhammo etesanti sahadhammikā, tesaṃ,",
  "tika-vin08t0:294_15": "ekassa satthuno sāsane sahasikkhamānadhammānanti attho.",
  "tika-vin08t0:294_16": "Atha vā sahadhamme niyuttā sahadhammikā, tesaṃ,",
  "tika-vin08t0:294_17": "sahadhammasaṅkhāte sikkhāpade sikkhamānabhāvena niyuttānanti attho.",
  "tika-vin08t0:294_18": "Vivaṭṭanissitasīlādiyuttabhāvena samattā samasīlasaddhāpaññānaṃ.",
  "tika-vin08t0:294_19": "Etena dussīlānaṃ bhinnaladdhikānañca akātumpi labbhatīti dasseti.",
  "tika-vin08t0:295_0": "Ñātakapavāritaṭṭhānato vāti attano vā tesaṃ vā ñātakapavāritaṭṭhānato.",
  "tika-vin08t0:295_1": "Na kariyitthāti akatā,",
  "tika-vin08t0:295_2": "ayuttavasena akatapubbā viññatti akataviññatti.",
  "tika-vin08t0:295_3": "Vajirabuddhiṭīkāyaṃ pana “akataviññattiyāti na viññattiyā.",
  "tika-vin08t0:295_4": "Sā hi ananuññātattā katāpi akatā viyāti akataviññatti,",
  "tika-vin08t0:295_5": "‘vadeyyātha bhante yenattho’ti evaṃ akataṭṭhāne viññatti akataviññattīti likhita”nti vuttaṃ.",
  "tika-vin08t0:295_6": "Sāratthadīpaniyaṃ “gilānassa atthāya appavāritaṭṭhānato viññattiyā anuññātattā katāpi akatā viyāti akataviññatti,",
  "tika-vin08t0:295_7": "‘vada bhante paccayenā’ti evaṃ akatapavāraṇaṭṭhāne ca viññatti akataviññattī”ti.",
  "tika-vin08t0:296_0": "16.",
  "tika-vin08t0:296_1": "Paṭiyādiyatīti sampādeti.",
  "tika-vin08t0:296_2": "Akātuṃ na vaṭṭatīti ettha dukkaṭanti vadanti,",
  "tika-vin08t0:296_3": "ayuttatāvasena panettha akaraṇappaṭikkhepo vutto,",
  "tika-vin08t0:296_4": "na āpattivasenāti gahetabbaṃ.",
  "tika-vin08t0:296_5": "Sabbaṃ parikammaṃ anāmasantenāti mātugāmasarīrādīnaṃ anāmāsattā vuttaṃ.",
  "tika-vin08t0:296_6": "Yāva ñātakā na passantīti yāva tassa ñātakā na passanti.",
  "tika-vin08t0:296_7": "“Titthiyabhūtānaṃ mātāpitūnaṃ sahatthā dātuṃ na vaṭṭatī”ti vajirabuddhiṭīkāyaṃ vuttaṃ.",
  "tika-vin08t0:297_0": "17.",
  "tika-vin08t0:297_1": "Pitu bhaginī pitucchā.",
  "tika-vin08t0:297_2": "Mātu bhātā mātulo.",
  "tika-vin08t0:297_3": "Nappahontīti kātuṃ na sakkontīti ṭīkāsu vuttaṃ.",
  "tika-vin08t0:297_4": "“Tesaṃyeva santakaṃ bhesajjaṃ gahetvā kevalaṃ yojetvā dātabba”nti vatvā “sace pana nappahonti yācanti ca,",
  "tika-vin08t0:297_5": "detha no bhante,",
  "tika-vin08t0:297_6": "tumhākaṃ paṭidassāmā”ti vuttattā pana tesaṃ bhesajjassa appahonakattā bhesajjameva yācantīti aṭṭhakathādhippāyo dissati,",
  "tika-vin08t0:297_7": "vīmaṃsitabbo.",
  "tika-vin08t0:297_8": "Na yācantīti lajjāya na yācanti,",
  "tika-vin08t0:297_9": "gāravena vā.",
  "tika-vin08t0:297_10": "“Ābhogaṃ katvā”ti vuttattā aññathā dentassa āpattiyeva.",
  "tika-vin08t0:297_11": "Sāratthadīpaniyaṃ pana “ābhogaṃ katvāti idaṃ kattabbakaraṇadassanavasena vuttaṃ,",
  "tika-vin08t0:297_12": "ābhogaṃ pana akatvāpi dātuṃ vaṭṭatīti tīsu gaṇṭhipadesu likhita”nti vuttaṃ.",
  "tika-vin08t0:297_13": "Porāṇaṭīkāyampi tadeva gahetvā likhitaṃ.",
  "tika-vin08t0:297_14": "Vimativinodaniyaṃ pana taṃ vacanaṃ paṭikkhittaṃ.",
  "tika-vin08t0:297_15": "Vuttañhi tattha keci pana “ābhogaṃ akatvāpi dātuṃ vaṭṭatīti vadanti,",
  "tika-vin08t0:297_16": "taṃ na yuttaṃ bhesajjakaraṇassa,",
  "tika-vin08t0:297_17": "pāḷiyaṃ ‘anāpatti bhikkhu pārājikassa,",
  "tika-vin08t0:297_18": "āpatti dukkaṭassā’ti evaṃ antarāpattidassanavasena sāmaññato paṭikkhittattā,",
  "tika-vin08t0:297_19": "aṭṭhakathāyaṃ avuttappakārena karontassa sutteneva āpattisiddhāti daṭṭhabbā.",
  "tika-vin08t0:297_20": "Teneva aṭṭhakathāyampi ‘tesaññeva santaka’ntiādi vutta”nti.",
  "tika-vin08t0:298_0": "Ete dasa ñātake ṭhapetvāti tesaṃ puttanattādayopi tappaṭibaddhattā ñātakā evāti tepi ettheva saṅgahitā.",
  "tika-vin08t0:298_1": "Tena aññesanti iminā aññātakānaṃ gahaṇaṃ veditabbaṃ.",
  "tika-vin08t0:298_2": "Tenevāha “etesaṃ puttaparamparāyā”tiādi.",
  "tika-vin08t0:298_3": "Kulaparivaṭṭāti kulānaṃ paṭipāṭi,",
  "tika-vin08t0:298_4": "kulaparamparāti vuttaṃ hoti.",
  "tika-vin08t0:298_5": "Bhesajjaṃ karontassāti yathāvuttavidhinā karontassa,",
  "tika-vin08t0:298_6": "“tāvakālikaṃ dassāmī”ti ābhogaṃ akatvā dentassapi pana antarāpattidukkaṭaṃ vinā micchājīvanaṃ vā kuladūsanaṃ vā na hotiyeva.",
  "tika-vin08t0:298_7": "Tenāha “vejjakammaṃ vā kuladūsakāpatti vā na hotī”ti.",
  "tika-vin08t0:298_8": "Ñātakānañhi santakaṃ yācitvāpi gahetuṃ vaṭṭati,",
  "tika-vin08t0:298_9": "tasmā tattha kuladūsanādi na siyā.",
  "tika-vin08t0:298_10": "Sāratthadīpaniyampi “mayhaṃ dassanti karissantīti paccāsāya karontassapi yācitvā gahetabbaṭṭhānatāya",
  "tika-vin08t0:298_11": "ñātakesu vejjakammaṃ vā kuladūsakāpatti vā na hotīti vadantī”ti vuttaṃ.",
  "tika-vin08t0:298_12": "Vajirabuddhiṭīkāyaṃ pana “vejjakammaṃ vā kuladūsakāpatti vā na hotīti vacanato yāva sattamo kulaparivaṭṭo,",
  "tika-vin08t0:298_13": "tāva bhesajjaṃ kātuṃ vaṭṭatīti vadantī”ti ettakameva vuttaṃ.",
  "tika-vin08t0:298_14": "Sabbapadesu vinicchayo veditabboti “cūḷamātuyā”tiādīsu sabbapadesu cūḷamātuyā sāmikotiādinā yojetvā heṭṭhā vuttanayeneva vinicchayo veditabbo.",
  "tika-vin08t0:299_0": "Upajjhāyassa āharāmāti idaṃ upajjhāyena mama ñātakānaṃ bhesajjaṃ āharathāti āṇattehi kattabbavidhidassanatthaṃ vuttaṃ.",
  "tika-vin08t0:299_1": "Iminā ca sāmaṇerādīnaṃ apaccāsāyapi parajanassa bhesajjakaraṇaṃ na vaṭṭatīti dasseti.",
  "tika-vin08t0:299_2": "Vuttanayeneva pariyesitvāti iminā “bhikkhācāravattena vā”tiādinā,",
  "tika-vin08t0:299_3": "“ñātisāmaṇerehi vā”tiādinā ca vuttamatthaṃ atidisati.",
  "tika-vin08t0:299_4": "Apaccāsīsantenāti āgantukacorādīnaṃ karontenapi manussā nāma upakārakā hontīti attano tehi lābhaṃ apatthayantena,",
  "tika-vin08t0:299_5": "paccāsāya karontassa pana vejjakammakuladūsanādinā doso hotīti adhippāyo.",
  "tika-vin08t0:299_6": "Evañhi upakāre kate sāsanassa guṇaṃ ñatvā pasīdanti,",
  "tika-vin08t0:299_7": "saṅghassa vā upakārakā hontīti karaṇe pana doso natthi.",
  "tika-vin08t0:299_8": "Keci pana “apaccāsīsantena āgantukādīnaṃ paṭikkhittapuggalānampi dātuṃ vaṭṭatī”ti vadanti,",
  "tika-vin08t0:299_9": "taṃ na yuttaṃ kattabbākattabbaṭṭhānavibhāgassa niratthakattappasaṅgato apaccāsīsantena “sabbesampi dātuṃ",
  "tika-vin08t0:299_10": "kātuñca vaṭṭatī”ti ettakamattasseva vattabbato.",
  "tika-vin08t0:299_11": "Apaccāsīsanañca micchājīvakuladūsanādidosanisedhanatthameva vuttaṃ na bhesajjakaraṇasaṅkhātāya imissā",
  "tika-vin08t0:299_12": "antarāpattiyā muccanatthaṃ āgantukacorādīnaṃ anuññātānaṃ dāneneva tāya āpattiyā muccanatoti gahetabbaṃ.",
  "tika-vin08t0:300_0": "18.",
  "tika-vin08t0:300_1": "Teneva apaccāsīsantenapi akātabbaṭṭhānaṃ dassetuṃ “saddhaṃ kula”ntiādi vuttaṃ.",
  "tika-vin08t0:300_2": "“Bhesajjaṃ ācikkhathā”ti vuttepi “aññamaññaṃ pana kathā kātabbā”ti idaṃ pariyāyattā vaṭṭati.",
  "tika-vin08t0:300_3": "Evaṃ heṭṭhā vuttanayena idañcidañca gahetvā karontīti iminā pariyāyena kathentassapi nevatthi dosoti ācariyā.",
  "tika-vin08t0:300_4": "Pucchantīti iminā diṭṭhadiṭṭharogīnaṃ pariyāyenapi vatvā vicaraṇaṃ ayuttanti dasseti.",
  "tika-vin08t0:300_5": "Pucchitassapi pana paccāsīsantassa pariyāyakathāpi na vaṭṭatīti vadanti.",
  "tika-vin08t0:300_6": "Samullapesīti apaccāsīsanto eva aññamaññaṃ kathaṃ samuṭṭhāpesi.",
  "tika-vin08t0:300_7": "Ācariyabhāgoti vinayācāraṃ akopetvā bhesajjācikkhaṇena vejjācariyabhāgo ayanti atthoti vimativinodaniyaṃ vuttaṃ.",
  "tika-vin08t0:301_0": "Sāratthadīpaniyaṃ pana “vinayalakkhaṇaṃ ajānantassa anācariyassa tadanurūpavohārāsambhavato īdisassa",
  "tika-vin08t0:301_1": "lābhassa uppatti nāma natthīti ‘ācariyabhāgo nāma aya’nti vuttaṃ.",
  "tika-vin08t0:301_2": "Vinaye pakataññunā ācariyena labhitabbabhāgo ayanti vuttaṃ hotī”ti vuttaṃ.",
  "tika-vin08t0:301_3": "“Pupphapūjanatthāya dinnepi akappiyavohārena vidhānassa ayuttattā ‘kappiyavasenā’ti vuttaṃ,",
  "tika-vin08t0:301_4": "‘pupphaṃ āharathā’tiādinā kappiyavohāravasenāti attho”ti sāratthadīpaniyaṃ vuttaṃ.",
  "tika-vin08t0:301_5": "Vimativinodaniyaṃ pana “pupphapūjanatthāyapi sampaṭicchiyamānaṃ rūpiyaṃ attano santakattabhajanena nissaggiyamevāti āha ‘kappiyavasena gāhāpetvā’ti.",
  "tika-vin08t0:301_6": "‘Amhākaṃ rūpiyaṃ na vaṭṭati,",
  "tika-vin08t0:301_7": "pupphapūjanatthaṃ pupphaṃ vaṭṭatī’tiādinā paṭikkhipitvā kappiyena kammena gāhāpetvāti attho”ti vuttaṃ.",
  "tika-vin08t0:301_8": "Vajirabuddhiṭīkāyaṃ pana “kappiyavasenāti amhākaṃ pupphaṃ ānethātiādinā.",
  "tika-vin08t0:301_9": "‘Pūjaṃ akāsī’ti vuttattā sayaṃ gahetuṃ na vaṭṭatīti vadantī”ti ettakameva vuttaṃ.",
  "tika-vin08t0:301_10": "Ayamettha bhesajjakaraṇavinicchayakathālaṅkāro.",
  "tika-vin08t0:302_0": "19.",
  "tika-vin08t0:302_1": "Evaṃ bhesajjakaraṇavinicchayaṃ kathetvā idāni parittakaraṇavinicchayaṃ kathetumāha “paritte panā”tiādi.",
  "tika-vin08t0:302_2": "Tattha yadi “parittaṃ karothā”ti vutte karonti,",
  "tika-vin08t0:302_3": "bhesajjakaraṇaṃ viya gihikammaṃ viya ca hotīti “na kātabba”nti vuttaṃ.",
  "tika-vin08t0:302_4": "“Parittaṃ bhaṇathā”ti vutte pana dhammajjhesanattā anajjhiṭṭhenapi bhaṇitabbo dhammo,",
  "tika-vin08t0:302_5": "pageva ajjhiṭṭhenāti “kātabba”nti vuttaṃ,",
  "tika-vin08t0:302_6": "cāletvā suttaṃ parimajjitvāti parittaṃ karontena kātabbavidhiṃ dasseti.",
  "tika-vin08t0:302_7": "Cāletvā suttaṃ parimajjitvāti idaṃ vā “parittāṇaṃ ettha pavesemī”ti cittena evaṃ kate parittāṇā ettha pavesitā nāma hotīti vuttaṃ.",
  "tika-vin08t0:302_8": "Vihārato…pe…",
  "tika-vin08t0:302_9": "dukkaṭanti idaṃ aññātake gahaṭṭhe sandhāya vuttanti vadanti.",
  "tika-vin08t0:302_10": "Pādesu udakaṃ ākiritvāti idaṃ tasmiṃ dese cārittavasena vuttaṃ.",
  "tika-vin08t0:302_11": "Tattha hi pāḷiyā nisinnānaṃ bhikkhūnaṃ pādesu rogavūpasamanādiatthāya udakaṃ siñcitvā parittaṃ kātuṃ",
  "tika-vin08t0:302_12": "suttañca ṭhapetvā “parittaṃ bhaṇathā”ti vatvā gacchanti.",
  "tika-vin08t0:302_13": "Evañhi kariyamāne yadi pāde apanenti,",
  "tika-vin08t0:302_14": "manussā taṃ “avamaṅgala”nti maññanti “rogo na vūpasamessatī”ti.",
  "tika-vin08t0:302_15": "Tenāha “na pādā apanetabbā”ti.",
  "tika-vin08t0:303_0": "Matasarīradassane viya kevale susānadassanepi idaṃ jātānaṃ sattānaṃ vayagamanaṭṭhānanti maraṇasaññā uppajjatīti āha “sīvathikadassane…pe…",
  "tika-vin08t0:303_1": "maraṇassatiṃ paṭilabhissāmāti gantuṃ vaṭṭatī”ti.",
  "tika-vin08t0:303_2": "Lesakappaṃ akatvā samuppannasuddhacittena “parivāratthāya āgacchantū”ti vuttepi gantuṃ vaṭṭatīti vimativinodaniyaṃ vuttaṃ.",
  "tika-vin08t0:303_3": "Etena asubhadassananti vacanamattena lesakappaṃ katvā evaṃ gate matassa ñātakā pasīdissanti,",
  "tika-vin08t0:303_4": "dānaṃ dassanti,",
  "tika-vin08t0:303_5": "mayaṃ lābhaṃ labhissāma,",
  "tika-vin08t0:303_6": "upaṭṭhākaṃ labhissāmāti asuddhacittena gantuṃ na vaṭṭatīti dasseti.",
  "tika-vin08t0:303_7": "Kammaṭṭhānasīsena pana “maraṇassatiṃ labhissāmā”tiādinā suddhacittena pakkositepi apakkositepi gantuṃ vaṭṭatīti dīpeti.",
  "tika-vin08t0:303_8": "Tālapaṇṇassa parittalekhanaṭṭhānattā parittasuttassa parittakaraṇasaññāṇattā tāni disvā amanussā parittasaññāya",
  "tika-vin08t0:303_9": "apakkamantīti āha “tālapaṇṇaṃ pana parittasuttaṃ vā hatthe vā pāde vā bandhitabba”nti.",
  "tika-vin08t0:304_0": "Ettha ca ādito paṭṭhāya yāva “āṭānāṭiyaparittaṃ vā bhaṇitabba”nti ettakoyeva vinayaṭṭhakathābhato pāḷimuttaparittakaraṇavinicchayo,",
  "tika-vin08t0:304_1": "na pana tato paraṃ vutto,",
  "tika-vin08t0:304_2": "tasmā “idha panā”tiādiko kathāmaggo samantapāsādikāyaṃ natthi,",
  "tika-vin08t0:304_3": "tīsu ṭīkāsupi taṃsaṃvaṇṇanānayo natthi,",
  "tika-vin08t0:304_4": "tathāpi so suttaṭṭhakathāyaṃ āgatovāti taṃ dassetuṃ “idha pana āṭānāṭiyasuttassa parikammaṃ veditabba”ntiādimāha.",
  "tika-vin08t0:304_5": "Tattha idhāti “āṭānāṭiyaparittaṃ vā bhaṇitabba”nti vacane.",
  "tika-vin08t0:304_6": "Panāti visesatthe nipāto.",
  "tika-vin08t0:304_7": "Dīghanikāye pāthikavagge āgatassa āṭānāṭiyaparittassa parikammaṃ evaṃ veditabbanti yojanā.",
  "tika-vin08t0:304_8": "Yadi paṭhamameva na vattabbaṃ,",
  "tika-vin08t0:304_9": "atha kiṃ kātabbanti āha “mettasutta”ntiādi.",
  "tika-vin08t0:304_10": "Evañhi laddhāsevanaṃ hutvā atiojavantaṃ hoti.",
  "tika-vin08t0:305_0": "Piṭṭhaṃ vā maṃsaṃ vāti vā-",
  "tika-vin08t0:305_1": "saddo aniyamattho,",
  "tika-vin08t0:305_2": "tena macchakhaṇḍapūvakhajjakādayo saṅgaṇhāti.",
  "tika-vin08t0:305_3": "Otāraṃ labhantīti attanā piyāyitakhādanīyanibaddhavasanaṭṭhānalābhatāya avatāraṇaṃ labhanti.",
  "tika-vin08t0:305_4": "Haritūpalittanti allagomayalittaṃ.",
  "tika-vin08t0:305_5": "Idañhi porāṇakacārittaṃ bhūmivisuddhakaraṇaṃ.",
  "tika-vin08t0:305_6": "Parisuddhaṃ…pe…",
  "tika-vin08t0:305_7": "nisīditabbanti iminā parittakārakassa bhikkhuno mettākaruṇāvasena cittavisuddhipi icchitabbāti dasseti.",
  "tika-vin08t0:305_8": "Evañhi sati upari vakkhamānaubhayato rakkhāsaṃvidhānena sameti.",
  "tika-vin08t0:305_9": "Ṭīkāyaṃ pana “sarīrasuddhipi icchitabbāti dassetī”ti vuttaṃ.",
  "tika-vin08t0:305_10": "Tadetaṃ vicāretabbaṃ.",
  "tika-vin08t0:305_11": "Na hi “kāyasuddhimattena amanussānaṃ piyo hotī”ti vuttaṃ,",
  "tika-vin08t0:305_12": "mettāvaseneva pana vuttaṃ.",
  "tika-vin08t0:305_13": "Vuttañhetaṃ bhagavatā “mettāya,",
  "tika-vin08t0:305_14": "bhikkhave,",
  "tika-vin08t0:305_15": "cetovimuttiyā…pe…",
  "tika-vin08t0:305_16": "ekādasānisaṃsā pāṭikaṅkhā.",
  "tika-vin08t0:305_17": "Katame ekādasa?",
  "tika-vin08t0:305_18": "Sukhaṃ supati,",
  "tika-vin08t0:305_19": "sukhaṃ paṭibujjhati,",
  "tika-vin08t0:305_20": "na pāpakaṃ supinaṃ passati,",
  "tika-vin08t0:305_21": "manussānaṃ piyo hoti,",
  "tika-vin08t0:305_22": "amanussānaṃ piyo hotī”tiādi.",
  "tika-vin08t0:306_0": "Parittakārako…pe…",
  "tika-vin08t0:306_1": "samparivāritenāti idaṃ parittakaraṇo bāhirato ārakkhāsaṃvidhānaṃ,",
  "tika-vin08t0:306_2": "“metta…pe…",
  "tika-vin08t0:306_3": "vattabba”nti abbhantarato ārakkhāsaṃvidhānaṃ,",
  "tika-vin08t0:306_4": "evaṃ ubhayato rakkhāsaṃvidhānaṃ hoti.",
  "tika-vin08t0:306_5": "Evañhi amanussā parittakārakassa antarāyaṃ kātuṃ na visahanti.",
  "tika-vin08t0:306_6": "Maṅgalakathā vattabbāti amanussānaṃ tosanatthāya paṇṇākāraṃ katvā mahāmaṅgalakathā kathetabbā.",
  "tika-vin08t0:306_7": "Evaṃ upari vakkhamānena “tuyhaṃ paṇṇākāratthāya mahāmaṅgalakathā vuttā”ti vacanena sameti.",
  "tika-vin08t0:306_8": "Ṭīkāyaṃ pana “pubbupacāravasena vattabbā”ti vuttaṃ.",
  "tika-vin08t0:306_9": "Sabbasannipātoti tasmiṃ vihāre tasmiṃ gāmakkhette sabbesaṃ bhikkhūnaṃ sannipāto ghosetabbo “cetiyaṅgaṇe sabbehi sannipatitabba”nti.",
  "tika-vin08t0:306_10": "Anāgantuṃnāma na labhatīti amanusso buddhāṇābhayena rājāṇābhayena anāgantuṃ na labhati catunnaṃ mahārājūnaṃ āṇāṭṭhāniyattā.",
  "tika-vin08t0:306_11": "Gahitakāpadesena amanussova pucchito hotīti “amanussagahitako ‘tvaṃ ko nāmo’ti pucchitabbo”ti vuttaṃ.",
  "tika-vin08t0:306_12": "Mālāgandhādīsūti mālāgandhādipūjāsu.",
  "tika-vin08t0:306_13": "Āsanapūjāyāti cetiye buddhāsanapūjāya.",
  "tika-vin08t0:306_14": "Piṇḍapāteti bhikkhusaṅghassa piṇḍapātadāne.",
  "tika-vin08t0:306_15": "Evaṃ vatthuppadesena cetanā vuttā,",
  "tika-vin08t0:306_16": "tasmā pattidānaṃ sambhavati.",
  "tika-vin08t0:307_0": "Devatānanti yakkhasenāpatīnaṃ.",
  "tika-vin08t0:307_1": "Vuttañhi āṭānāṭiyasutte “imesaṃ yakkhānaṃ mahāyakkhānaṃ senāpatīnaṃ mahāsenāpatīnaṃ ujjhāpetabba”ntiādi.",
  "tika-vin08t0:307_2": "Āṭāti dabbimukhasakuṇā.",
  "tika-vin08t0:307_3": "Te āṭā nadanti etthāti āṭānādaṃ,",
  "tika-vin08t0:307_4": "devanagaraṃ,",
  "tika-vin08t0:307_5": "āṭānāde kataṃ āṭānādiyaṃ, suttaṃ.",
  "tika-vin08t0:307_6": "Ṭīkāyaṃ “parittaṃ bhaṇitabbanti etthāpi ‘mettacittaṃ purecārikaṃ katvā’ti ca ‘maṅgalakathā vattabbā’ti",
  "tika-vin08t0:307_7": "ca ‘vihārassa upavane’ti ca evamādi sabbaṃ gihīnaṃ parittakaraṇe vuttaṃ parikammaṃ kātabbamevā”ti vuttaṃ,",
  "tika-vin08t0:307_8": "evaṃ sati aṭṭhakathāyaṃ “etaṃ tāva gihīnaṃ parikamma”nti vatvā “sace pana bhikkhū”tiādinā visesatthajotakena pana-",
  "tika-vin08t0:307_9": "saddena saha vuccamānaṃ “idaṃ bhikkhūnaṃ parikamma”nti vacanaṃ niratthakaṃ viya hoti.",
  "tika-vin08t0:307_10": "Avisese hi sati bhedo kātabbo na siyā.",
  "tika-vin08t0:307_11": "Bhikkhūnañca yathāvuttāva bāhirārakkhā dukkarā hoti,",
  "tika-vin08t0:307_12": "tasmā gihīnaṃ parittakaraṇe vuttaparikamme asampajjamānepi aṭṭhakathāyaṃ vuttanayeneva kātuṃ vaṭṭatīti no mati.",
  "tika-vin08t0:308_0": "Idaṃ pana idha āgataṃ āṭānāṭiyasuttaparikammaṃ sutvā “idaṃ suttaṃ amanussānaṃ amanāpaṃ,",
  "tika-vin08t0:308_1": "sajjhāyantassa parittaṃ karontassa amanussā antarāyaṃ kareyyu”nti maññamānā porāṇā catūhi mahārājehi",
  "tika-vin08t0:308_2": "ārocitaṃ sabbaññubuddhena desitaṃ mūlabhūtaṃ dīghanikāye āgataṃ āṭānāṭiyasuttaṃ pahāya mūlasuttato gāthāchakkameva",
  "tika-vin08t0:308_3": "gahetvā avasesaṃ sabbaṃ suttaṃ ṭhapetvā aññagāthāyo pakkhipitvā “āṭānāṭiyaparitta”nti ṭhapesuṃ,",
  "tika-vin08t0:308_4": "tampi parittaṃ amūlabhūtattā ekenākārena dhāretuṃ asakkontā keci saṃkhittena dhārenti,",
  "tika-vin08t0:308_5": "keci vitthārena,",
  "tika-vin08t0:308_6": "keci ekaccā gāthāyo pakkhipanti,",
  "tika-vin08t0:308_7": "keci nikkhipanti,",
  "tika-vin08t0:308_8": "keci bhikkhū taṃmissakaparittampi maṅgalakaraṇakālādīsu vattumavisahantā taṃ ṭhapetvā aññasuttāniyeva bhaṇanti,",
  "tika-vin08t0:308_9": "sabbametaṃ ayuttaṃ viya dissati. Kasmā?",
  "tika-vin08t0:308_10": "Cattāropi mahārājāno imaṃ āṭānāṭiyaṃ rakkhaṃ saṃvidahamānā buddhasāsane amanussānaṃ pasādāya,",
  "tika-vin08t0:308_11": "catassannaṃ parisānaṃ aviheṭhanāya eva saṃvidahiṃsu,",
  "tika-vin08t0:308_12": "na aññena kāraṇena.",
  "tika-vin08t0:308_13": "Vuttañhi tattha “tattha santi uḷārā yakkhānivāsino,",
  "tika-vin08t0:308_14": "ye imasmiṃ bhagavato pāvacane appasannā,",
  "tika-vin08t0:308_15": "tesaṃ pasādāya uggaṇhātu bhante bhagavā āṭānāṭiyaṃ rakkhaṃ bhikkhūnaṃ bhikkhunīnaṃ upāsakānaṃ upāsikānaṃ guttiyā rakkhāya avihiṃsāya phāsuvihārāyā”ti.",
  "tika-vin08t0:309_0": "Sammāsambuddhenapi imassa suttassa nigamane “uggaṇhātha bhikkhave āṭānāṭiyaṃ rakkhaṃ,",
  "tika-vin08t0:309_1": "pariyāpuṇātha bhikkhave āṭānāṭiyaṃ rakkhaṃ,",
  "tika-vin08t0:309_2": "dhāretha bhikkhave āṭānāṭiyaṃ rakkhaṃ,",
  "tika-vin08t0:309_3": "atthasaṃhitā bhikkhave āṭānāṭiyā rakkhā bhikkhūnaṃ bhikkhunīnaṃ upāsakānaṃ upāsikānaṃ guttiyā rakkhāya",
  "tika-vin08t0:309_4": "avihiṃsāya phāsuvihārāyā”ti bhikkhūnaṃ dhāraṇaṃ uyyojitaṃ ānisaṃsañca pakāsitaṃ.",
  "tika-vin08t0:309_5": "Aṭṭhakathācariyehi ca “buddhabhāsite ekakkharampi ekapadampi apanetabbaṃ nāma natthī”ti vuttaṃ,",
  "tika-vin08t0:309_6": "tasmā catūhi mahārājehi saṃvidahitaṃ sammāsambuddhena āhaccabhāsitaṃ tisso saṅgītiyo āruḷhaṃ pakatiāṭānāṭiyasuttameva dhāretuṃ sajjhāyituñca yuttaṃ,",
  "tika-vin08t0:309_7": "na bhagavatā abhāsitaṃ tisso saṅgītiyo anāruḷhaṃ missakasuttanti.",
  "tika-vin08t0:309_8": "Dīghanikāyaṭṭhakathāyaṃ āgataṃ idaṃ āṭānāṭiyaparittaparikammaṃ pana pakatisajjhāyanavācanādiṃ sandhāya aṭṭhakathācariyehi na vuttaṃ,",
  "tika-vin08t0:309_9": "atha kho gahaṭṭhaṃ vā pabbajitaṃ vā amanussehi gahitakāle mocāpanatthāya lokiyehi mantaṃ viya bhaṇanaṃ sandhāya vuttaṃ.",
  "tika-vin08t0:309_10": "Vuttañhi tattha “amanussagahitako tvaṃ ko nāmosīti pucchitabbo”tiādi.",
  "tika-vin08t0:310_0": "Āṭānāṭiyā rakkhā ca nāma na sakalasuttaṃ,",
  "tika-vin08t0:310_1": "atha kho “vipassissa ca namatthū”ti padaṃ ādiṃ katvā catunnaṃ mahārājūnaṃ vasena catukkhattuṃ āgataṃ",
  "tika-vin08t0:310_2": "“jinaṃ vandāma gotama”nti padaṃ pariyosānaṃ katvā vuttasuttekadesoyeva.",
  "tika-vin08t0:310_3": "Kathaṃ viññāyatīti ce?",
  "tika-vin08t0:310_4": "“Atha kho vessavaṇo mahārājā bhagavato adhivāsanaṃ viditvā imaṃ āṭānāṭiyaṃ rakkhaṃ abhāsī”ti ārabhitvā",
  "tika-vin08t0:310_5": "yathāvuttasuttekadesassa avasāne “ayaṃ kho mārisā āṭānāṭiyā rakkhā”ti niyyātitattā.",
  "tika-vin08t0:310_6": "Tasmā yathā nāma byagghādayo attano bhakkhaṃ vilumpantānaṃ balavaduṭṭhacittā bhavanti,",
  "tika-vin08t0:310_7": "evaṃ attanā gahitamanussaṃ mocāpentānaṃ amanussā paduṭṭhacittā honti.",
  "tika-vin08t0:310_8": "Iti tathā mocāpetuṃ āraddhakāle bhikkhūnaṃ parissayavinodanatthaṃ imaṃ āṭānāṭiyaparittaparikammaṃ aṭṭhakathācariyehi vuttanti daṭṭhabbaṃ.",
  "tika-vin08t0:310_9": "Ayaṃ parittakaraṇavinicchayakathālaṅkāro.",
  "tika-vin08t0:311_0": "20.",
  "tika-vin08t0:311_1": "Anāmaṭṭhapiṇḍapātoti ettha amasiyitthāti āmaṭṭho,",
  "tika-vin08t0:311_2": "na āmaṭṭho anāmaṭṭho.",
  "tika-vin08t0:311_3": "Piṇḍaṃ piṇḍaṃ hutvā patatīti piṇḍapāto.",
  "tika-vin08t0:311_4": "Anāmaṭṭho ca so piṇḍapāto cāti tathā,",
  "tika-vin08t0:311_5": "aggahitaaggo,",
  "tika-vin08t0:311_6": "aparibhutto piṇḍapātoti attho.",
  "tika-vin08t0:311_7": "Sacepi kahāpaṇagghanako hotīti iminā dāyakehi bahubyañjanena sampādetvā sakkaccaṃ dinnabhāvaṃ dīpeti.",
  "tika-vin08t0:311_8": "Tena vuttaṃ “saddhādeyyavinipātanaṃ natthī”ti,",
  "tika-vin08t0:311_9": "evaṃ sakkaccaṃ saddhāya dinnaṃ mahagghabhojanampi mātāpitūnaṃ datvā saddhādeyyavinipātanaṃ nāma na hoti,",
  "tika-vin08t0:311_10": "pageva appagghabhojaneti adhippāyo.",
  "tika-vin08t0:311_11": "Mātādipañcakaṃyeva vatvā bhesajjakaraṇe viya aparesampi dasannaṃ dātuṃ vaṭṭatīti avuttattā aññesaṃ ñātakānampi pesetvā dātuṃ na vaṭṭatīti siddhaṃ,",
  "tika-vin08t0:311_12": "“vihāraṃ sampattassa pana yassa kassaci āgantukassa vā”iccādivakkhamānattā vihāraṃ sampattānaṃ ñātakānampi āgantukasāmaññena dātuṃ vaṭṭatīti ca.",
  "tika-vin08t0:311_13": "Thālaketi saṅghike kaṃsādimaye thālake.",
  "tika-vin08t0:311_14": "Pattopi ettha saṅgayhati.",
  "tika-vin08t0:311_15": "Na vaṭṭatīti iminā dukkaṭanti dasseti.",
  "tika-vin08t0:311_16": "Dāmarikacorassāti rajjaṃ patthentassa pākaṭacorassa.",
  "tika-vin08t0:311_17": "Adīyamānepi “na dentī”ti kujjhantīti sambandho.",
  "tika-vin08t0:312_0": "Āmisassa dhammassa ca alābhena attano parassa ca antare sambhavantassa chiddassa vivarassa paṭisantharaṇaṃ pidahanaṃ paṭisanthāro.",
  "tika-vin08t0:312_1": "So pana dhammāmisavasena duvidho.",
  "tika-vin08t0:312_2": "Tattha āmisapaṭisanthāraṃ sandhāya “kassa kātabbo,",
  "tika-vin08t0:312_3": "kassa na kātabbo”ti vuttaṃ.",
  "tika-vin08t0:312_4": "Āgantukassa vā…pe…",
  "tika-vin08t0:312_5": "kātabboyevāti vuttamatthaṃ pākaṭaṃ kātuṃ “āgantukaṃ tāvā”tiādimāha.",
  "tika-vin08t0:312_6": "Khīṇaparibbayanti iminā agatibhāvaṃ karuṇāṭṭhānatañca dasseti.",
  "tika-vin08t0:312_7": "Tena ca tabbidhurānaṃ samiddhānaṃ āgantukattepi dātuṃ na vaṭṭatīti siddhaṃ hoti.",
  "tika-vin08t0:312_8": "“Apaccāsīsantenā”ti vatvā paccāsīsanappakāraṃ dassetuṃ “manussā nāmā”tiādi vuttaṃ.",
  "tika-vin08t0:312_9": "Ananuññātānaṃ pana apaccāsīsantenapi dātuṃ na vaṭṭati saddhādeyyavinipātattā,",
  "tika-vin08t0:312_10": "paccāsāya pana sati kuladūsanampi hoti.",
  "tika-vin08t0:312_11": "Ubbāsetvāti samantato tiyojanaṃ vilumpante manusse palāpetvā.",
  "tika-vin08t0:312_12": "Varapotthakacittattharaṇanti anekappakāraṃ itthipurisādiuttamarūpavicittaṃ attharaṇaṃ.",
  "tika-vin08t0:312_13": "Ayaṃ paṭisanthāravinicchayakathālaṅkāro.",
  "tika-vin08t0:313_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:314_0": "Bhesajjādivinicchayakathālaṅkāro nāma",
  "tika-vin08t0:315_0": "Tatiyo paricchedo.",
  "tika-vin08t0:316_0": "4. Viññattivinicchayakathā",
  "tika-vin08t0:317_0": "21.",
  "tika-vin08t0:317_1": "Evaṃ bhesajjādivinicchayaṃ kathetvā idāni viññattivinicchayaṃ kathetuṃ “viññattīti yācanā”tiādimāha.",
  "tika-vin08t0:317_2": "Tattha viññāpanā viññatti,",
  "tika-vin08t0:317_3": "“iminā no attho”ti viññāpanā,",
  "tika-vin08t0:317_4": "yācanāti vuttaṃ hoti.",
  "tika-vin08t0:317_5": "Tenāha “viññattīti yācanā”ti.",
  "tika-vin08t0:317_6": "Tatra viññattiyaṃ ayaṃ mayā vakkhamāno vinicchayo veditabboti yojanā.",
  "tika-vin08t0:317_7": "Mūlacchejjāyāti parasantakabhāvato mocetvā attano eva santakakaraṇavasena.",
  "tika-vin08t0:317_8": "Evaṃ yācato aññātakaviññattidukkaṭañceva dāsapaṭiggahadukkaṭañca hoti “dāsidāsapaṭiggahaṇā paṭivirato",
  "tika-vin08t0:317_9": "hotī”ti vacanaṃ nissāya aṭṭhakathāyaṃ paṭikkhittattā.",
  "tika-vin08t0:317_10": "Ñātakapavāritaṭṭhānato pana dāsaṃ mūlacchejjāya yācantassa sādiyanavaseneva dukkaṭaṃ.",
  "tika-vin08t0:317_11": "Sakakammanti pāṇavadhakammaṃ.",
  "tika-vin08t0:317_12": "Idañca pāṇātipātadosaparihārāya vuttaṃ,",
  "tika-vin08t0:317_13": "na viññattiparihārāya.",
  "tika-vin08t0:317_14": "Aniyametvāpi na yācitabbāti sāmīcidassanatthaṃ vuttaṃ,",
  "tika-vin08t0:317_15": "suddhacittena pana hatthakammaṃ yācantassa āpatti nāma natthi.",
  "tika-vin08t0:317_16": "Yadicchakaṃ kārāpetuṃ vaṭṭatīti “hatthakammaṃ yācāmi,",
  "tika-vin08t0:317_17": "dethā”tiādinā ayācitvāpi vaṭṭati,",
  "tika-vin08t0:317_18": "sakiccapasutampi evaṃ kārāpentassa viññatti natthi eva,",
  "tika-vin08t0:317_19": "sāmīcidassanatthaṃ pana vibhajitvā vuttaṃ.",
  "tika-vin08t0:318_0": "Sabbakappiyabhāvadīpanatthanti sabbaso kappiyabhāvadassanatthaṃ.",
  "tika-vin08t0:318_1": "Mūlaṃ dethāti vattuṃ vaṭṭatīti “mūlaṃ dassāmā”ti paṭhamaṃ vuttattā viññatti vā “mūla”nti vacanassa kappiyākappiyavatthusāmaññavacanattā",
  "tika-vin08t0:318_2": "akappiyavacanaṃ vā niṭṭhitabhatikiccānaṃ dāpanato akappiyavatthusādiyanaṃ vā na hotīti katvā vuttaṃ.",
  "tika-vin08t0:318_3": "Mūlacchejjāya vāti idaṃ idha thambhādīnaṃ dāsidāsādibhāvābhāvato vuttaṃ.",
  "tika-vin08t0:318_4": "Anajjhāvutthakanti apariggahitaṃ,",
  "tika-vin08t0:318_5": "assāmikanti attho.",
  "tika-vin08t0:319_0": "22.",
  "tika-vin08t0:319_1": "Na kevalañca…pe…",
  "tika-vin08t0:319_2": "cīvarādīni kārāpetukāmenātiādīsu cīvaraṃ kārāpetukāmassa aññātakaappavāritatantavāyehi hatthakammayācanavasena",
  "tika-vin08t0:319_3": "vāyāpane viññattipaccayā dukkaṭābhāvepi cīvaravāyāpanasikkhāpadena yathārahaṃ pācittiyadukkaṭāni hontīti",
  "tika-vin08t0:319_4": "veditabbaṃ.",
  "tika-vin08t0:319_5": "Akappiyakahāpaṇādi na dātabbanti kappiyamukhena laddhampi tattha kammakaraṇatthāya imassa kahāpaṇaṃ dehīti vatvā “dātuṃ vaṭṭatī”ti vuttaṃ.",
  "tika-vin08t0:319_6": "Pubbe katakammassa dāpane kiñcāpi doso na dissati,",
  "tika-vin08t0:319_7": "tathāpi asāruppamevāti vadanti.",
  "tika-vin08t0:319_8": "Katakammatthāyapi kappiyavohārena pariyāyato bhatiṃ dāpentassa natthi doso,",
  "tika-vin08t0:319_9": "sāratthadīpaniyaṃ pana “akappiyakahāpaṇādi na dātabbanti kiñcāpi akappiyakahāpaṇādiṃ asādiyantena kappiyavohārato dātuṃ vaṭṭati,",
  "tika-vin08t0:319_10": "tathāpi sāruppaṃ na hoti,",
  "tika-vin08t0:319_11": "manussā ca etassa santakaṃ kiñci atthīti viheṭhetabbaṃ maññantīti akappiyakahāpaṇādidānaṃ paṭikkhitta”nti vuttaṃ.",
  "tika-vin08t0:319_12": "Tatheva pācetvāti hatthakammavaseneva pācetvā.",
  "tika-vin08t0:319_13": "“Kiṃ bhante”ti ettakepi pucchite yadatthāya paviṭṭho,",
  "tika-vin08t0:319_14": "taṃ kathetuṃ labhati pucchitapañhattā.",
  "tika-vin08t0:320_0": "23.",
  "tika-vin08t0:320_1": "Vattanti cārittaṃ,",
  "tika-vin08t0:320_2": "āpatti pana na hotīti adhippāyo.",
  "tika-vin08t0:320_3": "Kappiyaṃ kārāpetvā paṭiggahetabbānīti sākhāya makkhikabījanena paṇṇādichede bījagāmakopanassa ceva tattha",
  "tika-vin08t0:320_4": "laggarajādiappaṭiggahitakassa ca parihāratthāya vuttaṃ,",
  "tika-vin08t0:320_5": "tadubhayāsaṅkāya asati tathā akaraṇe doso natthi.",
  "tika-vin08t0:320_6": "Sāratthadīpaniyaṃ pana “kappiyaṃ kārāpetvā paṭiggahetabbānīti sākhāya laggarajasmiṃ patte patitepi sākhaṃ",
  "tika-vin08t0:320_7": "chinditvā khāditukāmatāyapi sati sukhaparibhogatthaṃ vutta”nti vuttaṃ.",
  "tika-vin08t0:320_8": "Nadiyādīsu udakassa apariggahitattā “āharāti vattuṃ vaṭṭatī”ti vuttaṃ.",
  "tika-vin08t0:320_9": "Gehato…pe…",
  "tika-vin08t0:320_10": "neva vaṭṭatīti pariggahitudakattā viññattiyā dukkaṭaṃ hotīti adhippāyo.",
  "tika-vin08t0:320_11": "“Na āhaṭaṃ paribhuñjitu”nti vacanato viññattiyā āpannaṃ dukkaṭaṃ desetvāpi taṃ vatthuṃ paribhuñjantassa paribhoge paribhoge dukkaṭameva,",
  "tika-vin08t0:320_12": "pañcannampi sahadhammikānaṃ na vaṭṭati.",
  "tika-vin08t0:321_0": "“Alajjīhi pana bhikkhūhi vā sāmaṇerehi vā hatthakammaṃ na kāretabba”nti sāmaññato vuttattā attano atthāya yaṃ kiñci hatthakammaṃ kāretuṃ na vaṭṭati.",
  "tika-vin08t0:321_1": "Yaṃ pana alajjī nivāriyamānopi bījanādiṃ karoti,",
  "tika-vin08t0:321_2": "tattha doso natthi,",
  "tika-vin08t0:321_3": "cetiyakammādīni pana tehi kārāpetuṃ vaṭṭatīti vimativinodaniyaṃ vuttaṃ.",
  "tika-vin08t0:321_4": "Sāratthadīpaniyaṃ pana “alajjīhi…pe…",
  "tika-vin08t0:321_5": "na kāretabbanti idaṃ uttaribhaṅgādhikārattā ajjhoharaṇīyaṃ sandhāya vuttaṃ,",
  "tika-vin08t0:321_6": "bāhiraparibhogesu pana alajjīhipi hatthakammaṃ kāretuṃ vaṭṭatī”ti vuttaṃ.",
  "tika-vin08t0:321_7": "Ettha ca “alajjīhi sāmaṇerehī”ti vuttattā “sañcicca āpattiṃ āpajjatī”ti alajjilakkhaṇaṃ ukkaṭṭhavasena",
  "tika-vin08t0:321_8": "upasampanne paṭicca upalakkhaṇato vuttanti taṃlakkhaṇavirahitānaṃ sāmaṇerādīnaṃ liṅgatthenagotrabhupariyosānānaṃ",
  "tika-vin08t0:321_9": "bhikkhupaṭiññānaṃ dussīlānampi sādhāraṇavasena alajjilakkhaṇaṃ yathāṭhapitapaṭipattiyā atiṭṭhanamevāti",
  "tika-vin08t0:321_10": "gahetabbaṃ.",
  "tika-vin08t0:322_0": "24.",
  "tika-vin08t0:322_1": "Goṇaṃ pana…pe…",
  "tika-vin08t0:322_2": "āharāpentassa dukkaṭanti viññattikkhaṇe viññattipaccayā,",
  "tika-vin08t0:322_3": "paṭilābhakkhaṇe goṇānaṃ sādiyanapaccayā ca dukkaṭaṃ.",
  "tika-vin08t0:322_4": "Goṇañhi attano atthāya aviññattiyā laddhampi sādituṃ na vaṭṭati “hatthigavāssavaḷavapaṭiggahaṇā paṭivirato hotī”ti vuttattā.",
  "tika-vin08t0:322_5": "Tenevāha “ñātakapavāritaṭṭhānatopi mūlacchejjāya yācituṃ na vaṭṭatī”ti.",
  "tika-vin08t0:322_6": "Ettha ca viññattidukkaṭābhāvepi akappiyavatthuyācanepi paṭiggahaṇepi dukkaṭameva.",
  "tika-vin08t0:322_7": "Rakkhitvāti corādiupaddavato rakkhitvā.",
  "tika-vin08t0:322_8": "Jaggitvāti tiṇaannādīhi posetvā.",
  "tika-vin08t0:322_9": "Na sampaṭicchitabbanti attano atthāya gosādiyanassa paṭikkhittattā vuttaṃ.",
  "tika-vin08t0:323_0": "25.",
  "tika-vin08t0:323_1": "Ñātakapavāritaṭṭhāne pana vaṭṭatīti sakaṭassa sampaṭicchitabbattā mūlacchejjavasena yācituṃ vaṭṭati.",
  "tika-vin08t0:323_2": "Tāvakālikaṃ vaṭṭatīti ubhayatthāpi vaṭṭatīti atthoti vimativinodaniyaṃ vuttaṃ.",
  "tika-vin08t0:323_3": "Sāratthadīpaniyaṃ pana “sakaṭaṃ dethāti…pe…",
  "tika-vin08t0:323_4": "na vaṭṭatīti mūlacchejjavasena sakaṭaṃ dethāti vattuṃ na vaṭṭati.",
  "tika-vin08t0:323_5": "Tāvakālikaṃ vaṭṭatīti tāvakālikaṃ katvā sabbattha yācituṃ vaṭṭatī”ti vuttaṃ.",
  "tika-vin08t0:323_6": "Vāsiādīni puggalikānipi vaṭṭantīti āha “esa nayo vāsī”tiādi.",
  "tika-vin08t0:323_7": "Valliādīsu ca parapariggahitesu esa nayoti yojetabbaṃ.",
  "tika-vin08t0:323_8": "Garubhaṇḍappahonakesuyevāti idaṃ viññattiṃ sandhāya vuttaṃ,",
  "tika-vin08t0:323_9": "adinnādāne pana tiṇasalākaṃ upādāya parapariggahitaṃ theyyacittena gaṇhato avahāro eva,",
  "tika-vin08t0:323_10": "bhaṇḍagghena kāretabbo.",
  "tika-vin08t0:323_11": "Valliādīsūti ettha ādi-",
  "tika-vin08t0:323_12": "saddena pāḷiāgatānaṃ veḷumuñjapabbajatiṇamattikānaṃ saṅgaho daṭṭhabbo.",
  "tika-vin08t0:323_13": "Tattha ca yasmiṃ padese haritālajātihiṅgulikādi appakampi mahagghaṃ hoti,",
  "tika-vin08t0:323_14": "tattha taṃ tālapakkappamāṇato ūnampi garubhaṇḍameva,",
  "tika-vin08t0:323_15": "viññāpetuñca na vaṭṭati.",
  "tika-vin08t0:324_0": "26.",
  "tika-vin08t0:324_1": "Sāti viññatti.",
  "tika-vin08t0:324_2": "Parikathādīsu “senāsanaṃ sambādha”ntiādinā pariyāyena kathanaṃ parikathā nāma.",
  "tika-vin08t0:324_3": "Ujukameva akathetvā “bhikkhūnaṃ kiṃ pāsādo na vaṭṭatī”tiādinā adhippāyo yathā vibhūto hoti,",
  "tika-vin08t0:324_4": "evaṃ kathanaṃ obhāso nāma.",
  "tika-vin08t0:324_5": "Senāsanādiatthaṃ bhūmiparikammādikaraṇavasena paccayuppādāya nimittakaraṇaṃ nimittakammaṃ nāma.",
  "tika-vin08t0:324_6": "Tīsu paccayesu viññattiādayo dassitā,",
  "tika-vin08t0:324_7": "gilānapaccaye pana kathanti āha “gilānapaccaye panā”tiādi.",
  "tika-vin08t0:324_8": "Tathā uppannaṃ pana bhesajjaṃ roge vūpasante bhuñjituṃ vaṭṭati,",
  "tika-vin08t0:324_9": "na vaṭṭatīti?",
  "tika-vin08t0:324_10": "Tattha vinayadharā “bhagavatā rogasīsena paribhogassa dvāraṃ dinnaṃ,",
  "tika-vin08t0:324_11": "tasmā arogakālepi bhuñjituṃ vaṭṭati,",
  "tika-vin08t0:324_12": "āpatti na hotī”ti vadanti,",
  "tika-vin08t0:324_13": "suttantikā pana “kiñcāpi āpatti na hoti,",
  "tika-vin08t0:324_14": "ājīvaṃ pana kopeti,",
  "tika-vin08t0:324_15": "tasmā sallekhapaṭipattiyaṃ ṭhitassa na vaṭṭati,",
  "tika-vin08t0:324_16": "sallekhaṃ kopetī”ti vadantīti.",
  "tika-vin08t0:325_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:326_0": "Viññattivinicchayakathālaṅkāro nāma",
  "tika-vin08t0:327_0": "Catuttho paricchedo.",
  "tika-vin08t0:328_0": "5. Kulasaṅgahavinicchayakathā",
  "tika-vin08t0:329_0": "27.",
  "tika-vin08t0:329_1": "Evaṃ viññattivinicchayaṃ kathetvā idāni kulasaṅgahavinicchayaṃ kathetuṃ “kulasaṅgaho”tiādimāha.",
  "tika-vin08t0:329_2": "Tattha saṅgaṇhanaṃ saṅgaho,",
  "tika-vin08t0:329_3": "kulānaṃ saṅgaho kulasaṅgaho,",
  "tika-vin08t0:329_4": "paccayadāyakādīnaṃ gihīnaṃ anuggahakaraṇaṃ.",
  "tika-vin08t0:329_5": "Anuggahattho hettha saṅgaha-",
  "tika-vin08t0:329_6": "saddo yathā “puttadārassa saṅgaho”ti.",
  "tika-vin08t0:330_0": "28.",
  "tika-vin08t0:330_1": "Tattha koṭṭananti sayaṃ chindanaṃ.",
  "tika-vin08t0:330_2": "Koṭṭāpananti “imaṃ chindā”ti aññesaṃ chedāpanaṃ.",
  "tika-vin08t0:330_3": "Āḷiyā bandhananti yathā gacchamūle udakaṃ santiṭṭhati,",
  "tika-vin08t0:330_4": "tathā samantato bandhanaṃ.",
  "tika-vin08t0:330_5": "Udakassāti akappiyaudakassa “kappiyaudakasiñcana”nti visuṃ vakkhamānattā,",
  "tika-vin08t0:330_6": "tañca ārāmādiatthaṃ ropane akappiyavohāresupi kappiyavohāresupi kappiyaudakasiñcanādi vaṭṭatīti vakkhamānattā",
  "tika-vin08t0:330_7": "idhāpi vibhāgaṃ katvā kappiyaudakasiñcanādi visuṃ dassitaṃ.",
  "tika-vin08t0:330_8": "Ettha ca katamaṃ akappiyaudakaṃ,",
  "tika-vin08t0:330_9": "katamaṃ pana kappiyaudakanti?",
  "tika-vin08t0:330_10": "Sappāṇakaṃ akappiyaudakaṃ,",
  "tika-vin08t0:330_11": "appāṇakaṃ kappiyaudakanti.",
  "tika-vin08t0:330_12": "Kathaṃ viññāyatīti ce,",
  "tika-vin08t0:330_13": "“yo pana bhikkhu jānaṃ sappāṇakaṃ udakaṃ tiṇaṃ vā mattikaṃ vā siñceyya vā siñcāpeyya vā pācittiya”nti vacanato.",
  "tika-vin08t0:330_14": "Yathā koṭṭanakhaṇanādikāyikakiriyāpi akappiyavohāre saṅgahitā,",
  "tika-vin08t0:330_15": "evaṃ mātikāujukaraṇādikappiyavohārepīti āha “sukkhamātikāya ujukaraṇa”nti.",
  "tika-vin08t0:330_16": "Hatthapādamukhadhovananahaānodakasiñcananti imināpi pakārantarena kappiyaudakasiñcanameva dasseti.",
  "tika-vin08t0:330_17": "Akappiyavohāre koṭṭanakhaṇanādivasena sayaṃ karaṇassapi kathaṃ saṅgahoti?",
  "tika-vin08t0:330_18": "Akappiyanti vohariyatīti akappiyavohāroti akappiyabhūtaṃ karaṇakārāpanādi sabbameva saṅgahitaṃ,",
  "tika-vin08t0:330_19": "na pana akappiyavacanamattanti daṭṭhabbaṃ.",
  "tika-vin08t0:330_20": "Kappiyavohārepi eseva nayo.",
  "tika-vin08t0:330_21": "Sukkhamātikāya ujukaraṇanti iminā purāṇapaṇṇādīnaṃ haraṇampi saṅgahitanti daṭṭhabbaṃ.",
  "tika-vin08t0:330_22": "Kudālādīni bhūmiyaṃ ṭhapetvā ṭhānato hatthena gahetvā ṭhānameva pākaṭataranti “obhāso”ti vuttaṃ.",
  "tika-vin08t0:331_0": "29.",
  "tika-vin08t0:331_1": "Mahāpaccarivādaṃ patiṭṭhāpetukāmo pacchā vadati.",
  "tika-vin08t0:331_2": "Vanatthāyāti idaṃ keci “vatatthāyā”ti paṭhanti,",
  "tika-vin08t0:331_3": "tesaṃ vatiatthāyāti attho.",
  "tika-vin08t0:331_4": "Vajirabuddhiṭīkāyampi tatheva vuttaṃ,",
  "tika-vin08t0:331_5": "“ārāmaropā vanaropā,",
  "tika-vin08t0:331_6": "ye narā setukārakā”ti vacanato pana taṃ vicāretabbaṃ.",
  "tika-vin08t0:331_7": "Akappiyavohārepi ekaccaṃ vaṭṭatīti dassetuṃ “na kevalañca sesa”ntiādimāha.",
  "tika-vin08t0:331_8": "Yaṃ kiñci mātikanti sukkhamātikaṃ vā asukkhamātikaṃ vā.",
  "tika-vin08t0:331_9": "Kappiyaudakaṃ siñcitunti iminā “kappiyaudakaṃ siñcathā”ti vattumpi vaṭṭatīti dasseti.",
  "tika-vin08t0:331_10": "Sayaṃ ropetumpi vaṭṭatīti iminā “ropehī”ti vattumpi vaṭṭatītipi siddhaṃ.",
  "tika-vin08t0:332_0": "30.",
  "tika-vin08t0:332_1": "Pācittiyañceva dukkaṭañcāti pathavīkhaṇanapaccayā pācittiyaṃ,",
  "tika-vin08t0:332_2": "kulasaṅgahapaccayā dukkaṭaṃ.",
  "tika-vin08t0:332_3": "Akappiyavohārenāti “idaṃ khaṇa,",
  "tika-vin08t0:332_4": "idaṃ ropehī”ti akappiyavohārena.",
  "tika-vin08t0:332_5": "Dukkaṭamevāti kulasaṅgahapaccayā dukkaṭaṃ.",
  "tika-vin08t0:332_6": "Ubhayatrāti kappiyākappiyapathaviyaṃ.",
  "tika-vin08t0:333_0": "Sabbatthāti kulasaṅgahaparibhogaārāmādiatthāya ropite.",
  "tika-vin08t0:333_1": "Dukkaṭampīti na kevalaṃ pācittiyameva.",
  "tika-vin08t0:333_2": "Kappiyenāti kappiyaudakena.",
  "tika-vin08t0:333_3": "Tesaṃyeva dvinnanti kulasaṅgahaparibhogānaṃ.",
  "tika-vin08t0:333_4": "Dukkaṭanti kulasaṅgahatthāya sayaṃ siñcane,",
  "tika-vin08t0:333_5": "kappiyavohārena vā akappiyavohārena vā siñcāpane dukkaṭaṃ,",
  "tika-vin08t0:333_6": "paribhogatthāya sayaṃ siñcane,",
  "tika-vin08t0:333_7": "akappiyavohārena siñcāpane ca dukkaṭaṃ.",
  "tika-vin08t0:333_8": "Payogabahulatāyāti sayaṃ karaṇe,",
  "tika-vin08t0:333_9": "kāyapayogassa kārāpane vacīpayogassa bahuttena.",
  "tika-vin08t0:333_10": "Āpattibahulatā veditabbāti ettha sayaṃ siñcane dhārāpacchedagaṇanāya āpattigaṇanā veditabbā.",
  "tika-vin08t0:333_11": "Siñcāpane pana punappunaṃ āṇāpentassa vācāya vācāya āpatti,",
  "tika-vin08t0:333_12": "sakiṃ āṇattassa bahusiñcane ekāva.",
  "tika-vin08t0:334_0": "Ocinane dukkaṭapācittiyānīti kulasaṅgahapaccayā dukkaṭaṃ,",
  "tika-vin08t0:334_1": "bhūtagāmapātabyatāya pācittiyaṃ.",
  "tika-vin08t0:334_2": "Aññatthāti vatthupūjādiatthāya ocinane.",
  "tika-vin08t0:334_3": "Sakiṃ āṇattoti akappiyavohārena āṇatto.",
  "tika-vin08t0:334_4": "Pācittiyamevāti akappiyavohārena āṇattattā bhūtagāmasikkhāpadena pācittiyaṃ.",
  "tika-vin08t0:334_5": "Kappiyavacanena pana vatthupūjādiatthāya ocināpentassa anāpattiyeva.",
  "tika-vin08t0:335_0": "31.",
  "tika-vin08t0:335_1": "Ganthanena nibbattaṃ dāmaṃ ganthimaṃ.",
  "tika-vin08t0:335_2": "Esa nayo sesesupi.",
  "tika-vin08t0:335_3": "Na vaṭṭatīti kulasaṅgahatthāya,",
  "tika-vin08t0:335_4": "vatthupūjādiatthāya vā vuttanayena karontassa kārāpentassa ca dukkaṭanti attho.",
  "tika-vin08t0:335_5": "Vaṭṭatīti vatthupūjādiatthāya vaṭṭati,",
  "tika-vin08t0:335_6": "kulasaṅgahatthāya pana kappiyavohārena kārāpentassapi dukkaṭameva.",
  "tika-vin08t0:335_7": "Purimanayenevāti “bhikkhussa vā”tiādinā vuttanayena.",
  "tika-vin08t0:335_8": "Dhammāsanavitāne baddhakaṇṭakesu pupphāni vinivijjhitvā ṭhapentīti sambandho.",
  "tika-vin08t0:335_9": "Uparūpari vijjhitvā chattasadisaṃ katvā āvuṇanato “chattādhichattaṃ viyā”ti vuttaṃ.",
  "tika-vin08t0:335_10": "“Kadalikkhandhamhī”tiādinā vuttaṃ sabbameva sandhāya “taṃ atioḷārikamevā”ti vuttaṃ,",
  "tika-vin08t0:335_11": "sabbattha karaṇe,",
  "tika-vin08t0:335_12": "akappiyavohārena kārāpane ca dukkaṭamevāti attho.",
  "tika-vin08t0:335_13": "Pupphavijjhanatthaṃ kaṇṭakampi bandhituṃ na vaṭṭatīti imassa upalakkhaṇattā pupphadāmolambakādiatthāya rajjubandhanādipi na vaṭṭatīti keci vadanti.",
  "tika-vin08t0:335_14": "Aññe pana “pupphavijjhanatthaṃ kaṇṭakanti visesitattā tadatthaṃ kaṇṭakameva bandhituṃ na vaṭṭati,",
  "tika-vin08t0:335_15": "tañca aṭṭhakathāpamāṇenā”ti vadanti,",
  "tika-vin08t0:335_16": "vīmaṃsitvā gahetabbaṃ.",
  "tika-vin08t0:335_17": "Pupphapaṭicchakaṃ nāma dantādīhi kataṃ pupphādhānaṃ.",
  "tika-vin08t0:335_18": "Etampi nāgadantakampi sachiddameva gahetabbaṃ.",
  "tika-vin08t0:335_19": "Asokapiṇḍiyāti asokasākhānaṃ,",
  "tika-vin08t0:335_20": "pupphānaṃ vā samūhe.",
  "tika-vin08t0:335_21": "Sāratthadīpaniyaṃ pana “asokapiṇḍiyāti asokapupphamañjarikāyā”ti vuttaṃ.",
  "tika-vin08t0:335_22": "Dhammarajju nāma cetiyaṃ vā bodhiṃ vā pupphappavesanatthaṃ āvijjhitvā bandharajju.",
  "tika-vin08t0:335_23": "Vimativinodaniyaṃ pana “dhammarajju nāma cetiyādīni parikkhipitvā tesañca rajjuyā ca antarā pupphappavesanatthāya bandharajju.",
  "tika-vin08t0:335_24": "Sithilavaṭṭitāya vā vaṭṭiyā abbhantare pupphappavesanatthāya evaṃ bandhātipi vadantī”ti vuttaṃ.",
  "tika-vin08t0:336_0": "Matthakadāmanti dhammāsanādimatthake palambakadāmaṃ.",
  "tika-vin08t0:336_1": "Tesaṃyevāti uppalādīnaṃ eva.",
  "tika-vin08t0:336_2": "Vākena vāti pupphanāḷaṃ phāletvā pupphena ekābaddhaṭṭhitavākena daṇḍena ca ekābaddheneva.",
  "tika-vin08t0:336_3": "Etena pupphaṃ bījagāmasaṅgahaṃ na gacchati pañcasu bījesu apaviṭṭhattā paṇṇaṃ viya,",
  "tika-vin08t0:336_4": "tasmā kappiyaṃ akārāpetvāpi vikopane doso natthi.",
  "tika-vin08t0:336_5": "Yañca chinnassapi makuḷassa vikasanaṃ,",
  "tika-vin08t0:336_6": "tampi atitaruṇassa abhāvā vuḍḍhilakkhaṇaṃ na hoti,",
  "tika-vin08t0:336_7": "pariṇatassa pana makuḷassa pattānaṃ sinehe pariyādānaṃ gate visuṃbhāvo eva vikāso,",
  "tika-vin08t0:336_8": "teneva chinnamakuḷavikāso achinnamakuḷavikāsato parihīno,",
  "tika-vin08t0:336_9": "milātaniyutto vā dissati.",
  "tika-vin08t0:336_10": "Yañca milātassa udakasaññoge amilānatāpajjanaṃ,",
  "tika-vin08t0:336_11": "tampi tambulapaṇṇādīsu samānaṃ vuḍḍhilakkhaṇaṃ na hoti.",
  "tika-vin08t0:336_12": "Pāḷiaṭṭhakathāsu ca na katthaci pupphānaṃ kappiyakaraṇaṃ āgataṃ,",
  "tika-vin08t0:336_13": "tasmā pupphaṃ sabbathā abījamevāti viññāyati,",
  "tika-vin08t0:336_14": "vīmaṃsitvā gahetabbaṃ.",
  "tika-vin08t0:337_0": "“Pasibbake viyā”ti vuttattā pupphaṃ pasibbake vā pasibbakasadisaṃ bandhe yattha katthaci cīvare vā pakkhipituṃ vaṭṭatīti siddhaṃ.",
  "tika-vin08t0:337_1": "Sāratthadīpaniyaṃ pana “khandhe ṭhapitakāsāvassāti khandhe ṭhapitasaṅghāṭiṃ sandhāya vuttaṃ.",
  "tika-vin08t0:337_2": "Tañhi tathābandhituṃ sakkā bhaveyya.",
  "tika-vin08t0:337_3": "Iminā ca aññampi tādisaṃ kāsāvaṃ vā vatthaṃ vā vuttanayena bandhitvā tattha pupphāni pakkhipituṃ vaṭṭatīti siddhaṃ.",
  "tika-vin08t0:337_4": "Aṃsabhaṇḍikapasibbake pakkhittasadisattā veṭhimaṃ nāma na jātaṃ,",
  "tika-vin08t0:337_5": "tasmā sithilabandhassa antarantarā pakkhipitumpi vaṭṭatīti vadantī”ti vuttaṃ.",
  "tika-vin08t0:337_6": "Heṭṭhā daṇḍakaṃ pana bandhituṃ na vaṭṭatīti rajjuādīhi bandhanaṃ sandhāya vuttaṃ,",
  "tika-vin08t0:337_7": "pupphasseva pana acchinnadaṇḍakehi bandhituṃ vaṭṭati eva.",
  "tika-vin08t0:338_0": "Pupphapaṭe ca daṭṭhabbanti pupphapaṭaṃ karontassa dīghato pupphadāmassa haraṇapaccāharaṇavasena pūraṇaṃ sandhāya vuttaṃ,",
  "tika-vin08t0:338_1": "tiriyato haraṇaṃ pana vāyimaṃ nāma hoti,",
  "tika-vin08t0:338_2": "na purimaṃ.",
  "tika-vin08t0:338_3": "“Purimaṭṭhānaṃ atikkāmetī”ti sāmaññato vuttattā purimaṃ pupphakoṭiṃ phusāpetvā vā aphusāpetvā vā parikkhipanavasena atikkāmentassa āpattiyeva.",
  "tika-vin08t0:338_4": "Bandhituṃ vaṭṭatīti puppharahitāya suttavākakoṭiyā bandhituṃ vaṭṭati.",
  "tika-vin08t0:338_5": "Ekavāraṃ haritvā parikkhipitvāti idaṃ pubbe vuttacetiyādiparikkhepaṃ pupphapaṭakaraṇañca sandhāya vuttaṃ,",
  "tika-vin08t0:338_6": "tasmā cetiyaṃ vā bodhiṃ vā parikkhipantena ekavāraṃ parikkhipitvā purimaṭṭhānaṃ sampatte aññassa dātabbaṃ,",
  "tika-vin08t0:338_7": "tenapi ekavāraṃ parikkhipitvā tatheva kātabbaṃ.",
  "tika-vin08t0:338_8": "Pupphapaṭaṃ karontena ca haritvā aññassa dātabbaṃ,",
  "tika-vin08t0:338_9": "tenapi tatheva kātabbaṃ.",
  "tika-vin08t0:338_10": "Sacepi dveyeva bhikkhū ubhosu passesu ṭhatvā pariyāyena haranti,",
  "tika-vin08t0:338_11": "vaṭṭatiyevāti vadanti.",
  "tika-vin08t0:339_0": "Parehi pūritanti dīghato pasāritaṃ.",
  "tika-vin08t0:339_1": "Vāyitunti tiriyato harituṃ,",
  "tika-vin08t0:339_2": "taṃ pana ekavārampi na labhati.",
  "tika-vin08t0:339_3": "Pupphāni ṭhapentenāti aganthitāni pākatikapupphāni aññamaññaṃ phusāpetvāpi ṭhapentena.",
  "tika-vin08t0:339_4": "Pupphadāmaṃ pana pūjanatthāya bhūmiyaṃ ṭhapentena phusāpetvā vā aphusāpetvā vā diguṇaṃ katvā ṭhapetuṃ na vaṭṭatīti vadanti.",
  "tika-vin08t0:340_0": "32.",
  "tika-vin08t0:340_1": "Ghaṭikadāmaolambakoti heṭṭhābhāge ghaṭikākārayutto,",
  "tika-vin08t0:340_2": "dārughaṭikākāro vā olambako.",
  "tika-vin08t0:340_3": "Sāratthadīpaniyaṃ pana “ghaṭikadāmaolambakoti ante ghaṭikākārayutto yamakadāmaolambako”ti vuttaṃ.",
  "tika-vin08t0:340_4": "Vajirabuddhiṭīkāyaṃ pana “ghaṭikadāmaolambakoti yamakadāmaolambakoti likhita”nti vuttaṃ,",
  "tika-vin08t0:340_5": "ekekaṃ pana dāmaṃ nikkhantasuttakoṭiyāva bandhitvā olambituṃ vaṭṭati,",
  "tika-vin08t0:340_6": "pupphadāmadvayaṃ saṅghaṭitukāmenapi nikkhantasuttakoṭiyāva suttakoṭiṃ saṅghaṭituṃ vaṭṭati.",
  "tika-vin08t0:340_7": "Aḍḍhacandākārena mālāguṇaparikkhepoti aḍḍhacandākārena mālāguṇassa punappunaṃ haraṇapaccāharaṇavasena pūretvā parikkhipanaṃ,",
  "tika-vin08t0:340_8": "teneva taṃ purime paviṭṭhaṃ,",
  "tika-vin08t0:340_9": "tasmā etampi aḍḍhacandākāraṃ punappunaṃ haraṇapaccāharaṇavasena pūretuṃ na vaṭṭati.",
  "tika-vin08t0:340_10": "Ekavāraṃ pana aḍḍhacandākārakaraṇe mālāguṇaṃ harituṃ vaṭṭatīti vadanti.",
  "tika-vin08t0:340_11": "Pupphadāmakaraṇanti ettha suttakoṭiyaṃ gahetvāpi ekato kātuṃ na vaṭṭatīti vadanti.",
  "tika-vin08t0:340_12": "Suttamayaṃ geṇḍukaṃ nāma,",
  "tika-vin08t0:340_13": "geṇḍukakharapattadāmānaṃ paṭikkhittattā celādīhi katadāmampi na vaṭṭati akappiyānulomattāti vadanti.",
  "tika-vin08t0:340_14": "Parasantakaṃ deti,",
  "tika-vin08t0:340_15": "dukkaṭamevāti vissāsaggāhena parasantakaṃ gahetvā dentaṃ sandhāya vuttaṃ.",
  "tika-vin08t0:340_16": "Thullaccayanti ettha bhaṇḍadeyyampi hoti.",
  "tika-vin08t0:341_0": "33.",
  "tika-vin08t0:341_1": "Tañca kho vatthupūjanatthāyāti mātāpitūnampi pupphaṃ dentena vatthupūjanatthāyeva dātabbanti dasseti.",
  "tika-vin08t0:341_2": "“Maṇḍanatthāya pana sivaliṅgādipūjanatthāyā”ti ettakameva vuttattā “imaṃ vikkiṇitvā jīvissantī”ti mātāpitūnaṃ vaṭṭati,",
  "tika-vin08t0:341_3": "sesañātakānaṃ tāvakālikameva dātuṃ vaṭṭati.",
  "tika-vin08t0:341_4": "Kassacipīti ñātakassa vā aññātakassa vā kassacipi.",
  "tika-vin08t0:341_5": "Ñātisāmaṇerehevāti tesaṃ gihiparikammamocanatthaṃ vuttaṃ.",
  "tika-vin08t0:341_6": "Itareti aññātakā.",
  "tika-vin08t0:341_7": "Tehipi sāmaṇerehi ācariyupajjhāyānaṃ vattasīsena haritabbaṃ.",
  "tika-vin08t0:341_8": "Sampattānaṃ sāmaṇerānaṃ upaḍḍhabhāgaṃ dātuṃ vaṭṭatīti saṅghikassa lābhassa upacārasīmaṭṭhasāmaṇerānampi",
  "tika-vin08t0:341_9": "santakattā tesampi upaḍḍhabhāgo labbhatevāti katvā vuttaṃ.",
  "tika-vin08t0:341_10": "Cūḷakanti upaḍḍhabhāgatopi upaḍḍhaṃ.",
  "tika-vin08t0:341_11": "Catutthabhāgassetaṃ adhivacanaṃ.",
  "tika-vin08t0:341_12": "Sāmaṇerā…pe…",
  "tika-vin08t0:341_13": "ṭhapentīti idaṃ arakkhitaagopitaṃ sandhāya vuttaṃ.",
  "tika-vin08t0:341_14": "Sāratthadīpaniyaṃ pana “vassaggena abhājanīyaṃ sandhāya vutta”nti vuttaṃ.",
  "tika-vin08t0:341_15": "Tattha tatthāti magge vā cetiyaṅgaṇe vā.",
  "tika-vin08t0:342_0": "34.",
  "tika-vin08t0:342_1": "Sāmaṇerehi dāpetuṃ na labhantīti idaṃ sāmaṇerehi gihikammaṃ kāritaṃ viya hotīti vuttaṃ,",
  "tika-vin08t0:342_2": "na pana pupphadānaṃ hotīti sāmaṇerānampi na vaṭṭanato.",
  "tika-vin08t0:342_3": "Vuttañca “sayamevā”tiādi.",
  "tika-vin08t0:342_4": "Na hi taṃ pupphadānaṃ nāma siyā.",
  "tika-vin08t0:342_5": "Yadi hi tathā āgatānaṃ tesaṃ dānaṃ pupphadānaṃ nāma bhaveyya,",
  "tika-vin08t0:342_6": "sāmaṇerehipi dātuṃ na labbheyya.",
  "tika-vin08t0:342_7": "Sayamevāti sāmaṇerā sayameva.",
  "tika-vin08t0:342_8": "Yāgubhattādīni ādāyāti idaṃ bhikkhūnaṃ atthāya yāgubhattādisampādanaṃ sandhāya vuttattā “na vaṭṭatī”ti avisesena vuttaṃ.",
  "tika-vin08t0:342_9": "Avisesena vuttanti iminā sabbesampi na vaṭṭatīti dasseti.",
  "tika-vin08t0:343_0": "35.",
  "tika-vin08t0:343_1": "Vuttanayenevāti “mātāpitūnaṃ tāva haritvāpi harāpetvāpi pakkositvāpi pakkosāpetvāpi dātuṃ vaṭṭati,",
  "tika-vin08t0:343_2": "sesañātakānaṃ pakkosāpetvāva.",
  "tika-vin08t0:343_3": "Mātāpitūnañca harāpentena ñātisāmaṇereheva harāpetabbaṃ.",
  "tika-vin08t0:343_4": "Itare pana yadi sayameva icchanti,",
  "tika-vin08t0:343_5": "vaṭṭatī”ti imaṃ pupphadāne vuttanayaṃ phaladānepi atidisati,",
  "tika-vin08t0:343_6": "tasmā phalampi mātāpitūnaṃ haraṇaharāpanādinā dātuṃ vaṭṭati,",
  "tika-vin08t0:343_7": "sesañātīnaṃ pakkosāpetvāva.",
  "tika-vin08t0:343_8": "Idāni “yo haritvā vā harāpetvā vā…pe…",
  "tika-vin08t0:343_9": "issaravatāya dadato thullaccaya”nti imaṃ pupphadāne vuttanayaṃ phaladāne saṅkhipitvā dassento “kulasaṅgahatthāya panā”tiādimāha.",
  "tika-vin08t0:343_10": "Khīṇaparibbayānanti āgantuke sandhāya vuttaṃ.",
  "tika-vin08t0:343_11": "Phalaparicchedenāti “ettakāni phalāni dātabbānī”ti evaṃ phalaparicchedena vā.",
  "tika-vin08t0:343_12": "Rukkhaparicchedena vāti “imehi rukkhehi dātabbānī”ti evaṃ rukkhaparicchedena vā.",
  "tika-vin08t0:343_13": "Paricchinnesupi pana rukkhesu “idha phalāni sundarāni,",
  "tika-vin08t0:343_14": "ito gaṇhathā”ti vadantena kulasaṅgaho kato nāma hotīti āha “evaṃ pana na vattabba”nti.",
  "tika-vin08t0:343_15": "Rukkhacchallīti rukkhattaco,",
  "tika-vin08t0:343_16": "sā “bhājanīyabhaṇḍa”nti vuttā.",
  "tika-vin08t0:343_17": "Vuttanayenāti pupphaphalādīsu vuttanayena kulasaṅgaho hotīti dasseti.",
  "tika-vin08t0:344_0": "36.",
  "tika-vin08t0:344_1": "Tesaṃ tesaṃ gihīnaṃ gāmantaradesantarādīsu sāsanapaṭisāsanaharaṇaṃ jaṅghapesaniyaṃ.",
  "tika-vin08t0:344_2": "Tenāha “gihīnaṃ dūteyyaṃ sāsanaharaṇakamma”nti.",
  "tika-vin08t0:344_3": "Dūtassa kammaṃ dūteyyaṃ.",
  "tika-vin08t0:344_4": "Paṭhamaṃ sāsanaṃ aggahetvāpi…pe…",
  "tika-vin08t0:344_5": "pade pade dukkaṭanti idaṃ “tassa sāsanaṃ ārocessāmī”ti iminā adhippāyena gamanaṃ sandhāya vuttaṃ.",
  "tika-vin08t0:344_6": "Tassa pana sāsanaṃ paṭikkhipitvā sayameva kāruññe ṭhito gantvā attano patirūpaṃ sāsanaṃ āroceti, anāpatti.",
  "tika-vin08t0:344_7": "Gihīnañca kappiyasāsanaṃ harituṃ vaṭṭatīti sambandho.",
  "tika-vin08t0:344_8": "Imehi pana aṭṭhahi kuladūsakakammehīti pupphadānaṃ phaladānaṃ cuṇṇadānaṃ mattikadānaṃ dantakaṭṭhadānaṃ",
  "tika-vin08t0:344_9": "veḷudānaṃ paṇṇadānaṃ jaṅghapesanikanti imehi yathāvuttehi.",
  "tika-vin08t0:344_10": "Pabbājanīyakammakatoti kuladūsanapaccayā katapabbājanīyakammo.",
  "tika-vin08t0:345_0": "37.",
  "tika-vin08t0:345_1": "Sekkhabhūmiyaṃ vāti iminā jhānabhūmimpi saṅgaṇhāti.",
  "tika-vin08t0:345_2": "Tiṇṇaṃ vivekānanti kāyacittaupadhivivekabhūtānaṃ tiṇṇaṃ vivekānaṃ.",
  "tika-vin08t0:345_3": "Piṇḍāya caraṇassa bhojanapariyosānattā vuttaṃ “yāva bhojanapariyosāna”nti.",
  "tika-vin08t0:345_4": "Bhutvā āgacchantassapi puna vuttanayeneva paṇidhāya cīvarasaṇṭhāpanādīni karontassa dukkaṭamevāti daṭṭhabbaṃ.",
  "tika-vin08t0:346_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:347_0": "Kulasaṅgahavinicchayakathālaṅkāro nāma",
  "tika-vin08t0:348_0": "Pañcamo paricchedo.",
  "tika-vin08t0:349_0": "6. Macchamaṃsavinicchayakathā",
  "tika-vin08t0:350_0": "38.",
  "tika-vin08t0:350_1": "Evaṃ kulasaṅgahavinicchayaṃ kathetvā idāni macchamaṃsavinicchayaṃ kathetuṃ “macchamaṃsesu panā”tiādi vuttaṃ.",
  "tika-vin08t0:350_2": "Tattha thale ṭhapitamatte marati,",
  "tika-vin08t0:350_3": "kevaṭṭādīhi vā māriyatīti maccho.",
  "tika-vin08t0:350_4": "Macchassa idanti macchaṃ,",
  "tika-vin08t0:350_5": "masiyate āmasiyateti maṃsaṃ,",
  "tika-vin08t0:350_6": "macchañca maṃsañca macchamaṃsāni, tesu.",
  "tika-vin08t0:350_7": "Macchamaṃsesu pana vinicchayo evaṃ veditabboti yojanā.",
  "tika-vin08t0:350_8": "Macchaggahaṇenāti ettha niddhāraṇaṃ na kātabbaṃ. Pana-",
  "tika-vin08t0:350_9": "saddo pakkhantarattho,",
  "tika-vin08t0:350_10": "divāseyyādīsu vinicchayato aparo macchamaṃsesu vinicchayo veditabboti attho.",
  "tika-vin08t0:350_11": "Gayhate anenāti gahaṇaṃ. Kiṃ taṃ? Saddo,",
  "tika-vin08t0:350_12": "macchaiti gahaṇaṃ macchaggahaṇaṃ,",
  "tika-vin08t0:350_13": "tena macchaggahaṇena,",
  "tika-vin08t0:350_14": "macchasaddenāti attho.",
  "tika-vin08t0:350_15": "Maṃsesu pana…pe…",
  "tika-vin08t0:350_16": "akappiyānīti ettha manussamaṃsaṃ samānajātimaṃsato paṭikkhittaṃ.",
  "tika-vin08t0:350_17": "Hatthiassānaṃ maṃsāni rājaṅgato,",
  "tika-vin08t0:350_18": "sunakhaahīnaṃ jegucchabhāvato,",
  "tika-vin08t0:350_19": "sesānaṃ vāḷamigattā bhikkhūnaṃ paribandhavimocanatthaṃ paṭikkhittanti daṭṭhabbaṃ.",
  "tika-vin08t0:351_0": "Tikoṭiparisuddhanti diṭṭhasutaparisaṅkitasaṅkhātāhi tīhi koṭīhi tīhi ākārehi tīhi kāraṇehi parisuddhaṃ,",
  "tika-vin08t0:351_1": "vimuttanti attho.",
  "tika-vin08t0:351_2": "Tattha adiṭṭhaasutāni cakkhuviññāṇasotaviññāṇānaṃ anārammaṇabhāvato jānitabbāni.",
  "tika-vin08t0:351_3": "Aparisaṅkitaṃ pana kathaṃ jānitabbanti āha “aparisaṅkitaṃ panā”tiādi,",
  "tika-vin08t0:351_4": "tīṇi parisaṅkitāni ñatvā tesaṃ paṭipakkhavasena aparisaṅkitaṃ jānitabbanti attho.",
  "tika-vin08t0:351_5": "Idāni tāni tīṇi parisaṅkitāni ca evaṃ parisaṅkite sati bhikkhūhi kattabbavidhiñca tena vidhinā aparisaṅkite",
  "tika-vin08t0:351_6": "sati kattabbabhāvañca vitthārato dassetuṃ “katha”ntiādimāha.",
  "tika-vin08t0:351_7": "Tattha disvā parisaṅkitaṃ diṭṭhaparisaṅkitaṃ nāma.",
  "tika-vin08t0:351_8": "Sutvā parisaṅkitaṃ sutaparisaṅkitaṃ nāma.",
  "tika-vin08t0:351_9": "Adisvā asutvā takkena anumānena parisaṅkitaṃ tadubhayavinimuttaparisaṅkitaṃ nāma.",
  "tika-vin08t0:351_10": "Taṃ tividhampi parisaṅkitasāmaññena ekā koṭi hoti,",
  "tika-vin08t0:351_11": "tato vimuttaṃ aparisaṅkitaṃ nāma.",
  "tika-vin08t0:351_12": "Evaṃ adiṭṭhaṃ asutaṃ aparisaṅkitaṃ macchamaṃsaṃ tikoṭiparisuddhaṃ hoti.",
  "tika-vin08t0:352_0": "Jālaṃ macchabandhanaṃ.",
  "tika-vin08t0:352_1": "Vāgurā migabandhinī.",
  "tika-vin08t0:352_2": "Kappatīti yadi tesaṃ vacanena saṅkā nivattati, vaṭṭati,",
  "tika-vin08t0:352_3": "na taṃ vacanaṃ lesakappaṃ kātuṃ vaṭṭati.",
  "tika-vin08t0:352_4": "Teneva vakkhati “yattha ca nibbematiko hoti,",
  "tika-vin08t0:352_5": "taṃ sabbaṃ kappatī”ti.",
  "tika-vin08t0:352_6": "Pavattamaṃsanti āpaṇādīsu pavattaṃ vikkāyikaṃ vā matamaṃsaṃ vā.",
  "tika-vin08t0:352_7": "Maṅgalādīnanti ādi-",
  "tika-vin08t0:352_8": "saddena āhunapāhunādike saṅgaṇhāti.",
  "tika-vin08t0:352_9": "Bhikkhūnaṃyeva atthāya akatanti ettha aṭṭhānappayutto eva- saddo,",
  "tika-vin08t0:352_10": "bhikkhūnaṃ atthāya akatamevāti sambandhitabbaṃ,",
  "tika-vin08t0:352_11": "tasmā bhikkhūnañca maṅgalādīnañcāti missetvā katampi na vattatīti veditabbaṃ.",
  "tika-vin08t0:352_12": "Keci pana “yathāṭhitavasena avadhāraṇaṃ gahetvā vaṭṭatī”ti vadanti,",
  "tika-vin08t0:352_13": "taṃ na sundaraṃ.",
  "tika-vin08t0:352_14": "Yattha ca nibbematiko hotīti bhikkhūnaṃ atthāya katepi sabbena sabbaṃ parisaṅkitābhāvamāha.",
  "tika-vin08t0:353_0": "39.",
  "tika-vin08t0:353_1": "Tamevatthaṃ āvikātuṃ “sace panā”tiādi vuttaṃ.",
  "tika-vin08t0:353_2": "Itaresaṃ vaṭṭatīti ajānantānaṃ vaṭṭati,",
  "tika-vin08t0:353_3": "jānatovettha āpatti hotīti.",
  "tika-vin08t0:353_4": "Teyevāti ye uddissa kataṃ, teyeva.",
  "tika-vin08t0:353_5": "Uddissa katamaṃsaparibhogato akappiyamaṃsaparibhoge visesaṃ dassetuṃ “akappiyamaṃsaṃ panā”tiādi vuttaṃ.",
  "tika-vin08t0:353_6": "Purimasmiṃ sacittakāpatti,",
  "tika-vin08t0:353_7": "itarasmiṃ acittakā.",
  "tika-vin08t0:353_8": "Tenāha “akappiyamaṃsaṃ ajānitvā bhuñjantassapi āpattiyevā”ti.",
  "tika-vin08t0:353_9": "“Paribhogakāle pucchitvā paribhuñjissāmīti vā gahetvā pucchitvāva paribhuñjitabba”nti vacanato akappiyamaṃsaṃ",
  "tika-vin08t0:353_10": "ajānitvā paṭiggaṇhantassa paṭiggahaṇe anāpatti siddhā.",
  "tika-vin08t0:353_11": "Ajānitvā paribhuñjantasseva hi āpatti vuttā.",
  "tika-vin08t0:353_12": "Vattanti vadantīti iminā āpatti natthīti dasseti.",
  "tika-vin08t0:354_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:355_0": "Macchamaṃsavinicchayakathālaṅkāro nāma",
  "tika-vin08t0:356_0": "Chaṭṭho paricchedo.",
  "tika-vin08t0:357_0": "7. Anāmāsavinicchayakathā",
  "tika-vin08t0:358_0": "40.",
  "tika-vin08t0:358_1": "Evaṃ macchamaṃsavinicchayaṃ kathetvā idāni anāmāsavinicchayaṃ kathetuṃ “anāmāsa”ntiādimāha.",
  "tika-vin08t0:358_2": "Tattha āmasiyateti āmāsaṃ,",
  "tika-vin08t0:358_3": "na āmāsaṃ anāmāsaṃ,",
  "tika-vin08t0:358_4": "aparāmasitabbanti attho.",
  "tika-vin08t0:358_5": "Pāripanthikāti vikuppanikā,",
  "tika-vin08t0:358_6": "antarāyikāti vuttaṃ hoti.",
  "tika-vin08t0:358_7": "Nadīsotena vuyhamānaṃ mātaranti etaṃ ukkaṭṭhaparicchedadassanatthaṃ vuttaṃ.",
  "tika-vin08t0:358_8": "Aññāsu pana itthīsu kāruññādhippāyena mātari vuttanayena paṭipajjantassa nevatthi dosoti vadanti.",
  "tika-vin08t0:358_9": "“Mātara”nti vuttattā aññāsu na vaṭṭatīti vadantāpi atthi.",
  "tika-vin08t0:358_10": "Ettha gaṇhāhīti na vattabbāti gehassitapemena kāyappaṭibaddhena phusane dukkaṭaṃ sandhāya vuttaṃ.",
  "tika-vin08t0:358_11": "Kāruññena pana vatthādiṃ gahetuṃ asakkontiṃ “gaṇhāhī”ti vadantassapi avasabhāvappattito udake nimujjantiṃ",
  "tika-vin08t0:358_12": "kāruññena sahasā anāmāsanti acintetvā kesādīsu gahetvā mokkhādhippāyena ākaḍḍhatopi anāpattiyeva.",
  "tika-vin08t0:358_13": "Na hi mīyamānaṃ mātaraṃ upekkhituṃ vaṭṭati.",
  "tika-vin08t0:358_14": "Aññātikāya itthiyāpi eseva nayo.",
  "tika-vin08t0:358_15": "Ukkaṭṭhāya mātuyāpi āmāso na vaṭṭatīti dassanatthaṃ “mātara”nti vuttaṃ.",
  "tika-vin08t0:358_16": "Tassa kātabbaṃ pana aññāsampi itthīnaṃ karontassapi anāpattiyeva anāmāsatte visesābhāvā.",
  "tika-vin08t0:359_0": "Tiṇaṇḍupakanti hiriverādimūlehi kesālaṅkāratthāya katacumbaṭakaṃ.",
  "tika-vin08t0:359_1": "Tālapaṇṇamuddikanti tālapaṇṇehi kataṃ aṅgulimuddikaṃ.",
  "tika-vin08t0:359_2": "Tena tālapaṇṇādimayaṃ kaṭisuttakaṇṇapiḷandhanādi sabbaṃ na vaṭṭatīti siddhaṃ.",
  "tika-vin08t0:359_3": "Parivattetvāti attano nivāsanapārupanabhāvato apanetvā,",
  "tika-vin08t0:359_4": "cīvaratthāya pariṇāmetvāti vuttaṃ hoti.",
  "tika-vin08t0:359_5": "Cīvaratthāya pādamūle ṭhapetīti idaṃ nidassanamattaṃ.",
  "tika-vin08t0:359_6": "Paccattharaṇavitānādiatthampi vaṭṭatiyeva,",
  "tika-vin08t0:359_7": "pūjādiatthaṃ tāvakālikampi āmasituṃ vaṭṭati.",
  "tika-vin08t0:359_8": "Sīsapasādhanadantasūcīti idaṃ sīsālaṅkāratthāya paṭapilotikāhi katasīsapasādhanakañceva dantasūciādi cāti dve tayo.",
  "tika-vin08t0:359_9": "Sīsapasādhanaṃ sipāṭikopakaraṇatthāya ceva dantasūciṃ sūciupakaraṇatthāya ca gahetabbanti yathākkamaṃ atthaṃ dasseti.",
  "tika-vin08t0:359_10": "Kesakalāpaṃ bandhitvā tattha tiriyaṃ pavesanatthāya katā sūci eva sīsapasādhanakadantasūcīti ekameva",
  "tika-vin08t0:359_11": "katvā sipāṭikāya pakkhipitvā pariharitabbasūciyeva tassa tassa kiccassa upakaraṇanti sipāṭikasūciupakaraṇaṃ,",
  "tika-vin08t0:359_12": "evaṃ vā yojanā kātabbā.",
  "tika-vin08t0:360_0": "Potthakarūpanti sudhādīhi kataṃ pārājikavatthubhūtānaṃ tiracchānagatitthīnaṃ saṇṭhānena katampi anāmāsameva.",
  "tika-vin08t0:360_1": "Itthirūpāni dassetvā kataṃ vatthubhittiādiñca itthirūpaṃ anāmasitvā vaḷañjetuṃ vaṭṭati.",
  "tika-vin08t0:360_2": "Evarūpe hi anāmāse kāyasaṃsaggarāge asati kāyappaṭibaddhena āmasato doso natthi.",
  "tika-vin08t0:360_3": "Bhinditvāti ettha hatthena aggahetvāva kenaci daṇḍādinā bhinditabbaṃ.",
  "tika-vin08t0:360_4": "Ettha ca anāmāsampi daṇḍapāsāṇādīhi bhedanassa aṭṭhakathāyaṃ vuttattā,",
  "tika-vin08t0:360_5": "pāḷiyampi āpadāsu mokkhādhippāyassa āmasanepi anāpattiyā vuttattā ca sappiniādivāḷamigīhi gahitapāṇakānaṃ",
  "tika-vin08t0:360_6": "mocanatthāya taṃ taṃ sappiniādivatthuṃ daṇḍādīhi paṭikkhipitvā gahetuṃ,",
  "tika-vin08t0:360_7": "mātuādiṃ udake mīyamānaṃ vatthādīhi gahetuṃ,",
  "tika-vin08t0:360_8": "asakkontiṃ kesādīsu gahetvā kāruññena ukkhipituñca vaṭṭatīti ayamattho gahetabbova.",
  "tika-vin08t0:360_9": "“Aṭṭhakathāyaṃ ‘na tveva āmasitabbā’ti idaṃ pana vacanaṃ amīyamānaṃ vatthuṃ sandhāya vuttanti ayaṃ amhākaṃ khantī”ti vimativinodaniyaṃ vuttaṃ.",
  "tika-vin08t0:361_0": "41.",
  "tika-vin08t0:361_1": "Maggaṃ adhiṭṭhāyāti “maggo aya”nti maggasaññaṃ uppādetvāti attho.",
  "tika-vin08t0:361_2": "Paññapetvā dentīti idaṃ sāmīcivasena vuttaṃ,",
  "tika-vin08t0:361_3": "tehi pana “āsanaṃ paññapetvāva nisīdathā”ti vutte sayameva paññapetvā nisīdituṃ vaṭṭati.",
  "tika-vin08t0:361_4": "Tattha jātakānīti acchinditvā bhūtagāmabhāveneva ṭhitāni.",
  "tika-vin08t0:361_5": "“Kīḷantenā”ti vuttattā sati paccaye āmasantassa anāpatti,",
  "tika-vin08t0:361_6": "idañca gihisantakaṃ sandhāya vuttaṃ,",
  "tika-vin08t0:361_7": "bhikkhusantakaṃ pana paribhogārahaṃ sabbathā āmasituṃ na vaṭṭati durūpaciṇṇattā.",
  "tika-vin08t0:361_8": "Tālapanasādīnīti cettha ādi-",
  "tika-vin08t0:361_9": "saddena nāḷikeralabujatipusaalābukumbhaṇḍapussaphalaeḷālukaphalānaṃ saṅgaho daṭṭhabbo.",
  "tika-vin08t0:361_10": "“Yathāvuttaphalānaṃyeva cettha kīḷādhippāyena āmasanaṃ na vaṭṭatī”ti vuttattā pāsāṇasakkharādīni kīḷādhippāyenapi āmasituṃ vaṭṭati.",
  "tika-vin08t0:361_11": "Anupasampannānaṃ dassāmīti idaṃ apaṭiggahetvā gahaṇaṃ sandhāya vuttaṃ.",
  "tika-vin08t0:361_12": "Attanopi atthāya paṭiggahetvā gahaṇe doso natthi anāmāsattābhāvā.",
  "tika-vin08t0:362_0": "42.",
  "tika-vin08t0:362_1": "Muttāti hatthikumbhajātikā aṭṭhavidhā muttā.",
  "tika-vin08t0:362_2": "Tathā hi hatthikumbhaṃ,",
  "tika-vin08t0:362_3": "varāhadāṭhaṃ,",
  "tika-vin08t0:362_4": "bhujagasīsaṃ,",
  "tika-vin08t0:362_5": "valāhakaṃ, veḷu,",
  "tika-vin08t0:362_6": "macchasiro, saṅkho,",
  "tika-vin08t0:362_7": "sippīti aṭṭha muttāyoniyo.",
  "tika-vin08t0:362_8": "Tattha hatthikumbhajā pītavaṇṇā pabhāhīnā.",
  "tika-vin08t0:362_9": "Varāhadāṭhā varāhadāṭhāvaṇṇāva.",
  "tika-vin08t0:362_10": "Bhujagasīsajā nīlādivaṇṇā suvisuddhā vaṭṭalā ca.",
  "tika-vin08t0:362_11": "Valāhakajā bhāsurā dubbibhāgā rattibhāge andhakāraṃ vidhamentiyo tiṭṭhanti,",
  "tika-vin08t0:362_12": "devūpabhogā eva ca honti.",
  "tika-vin08t0:362_13": "Veḷujā karakaphalasamānavaṇṇā na bhāsurā,",
  "tika-vin08t0:362_14": "te ca veḷū amanussagocareyeva padese jāyanti.",
  "tika-vin08t0:362_15": "Macchasirajā pāṭhīnapiṭṭhisamānavaṇṇā vaṭṭalā laghavo ca tejavantā honti pabhāvihīnā ca,",
  "tika-vin08t0:362_16": "te ca macchā samuddamajjheyeva jāyanti.",
  "tika-vin08t0:362_17": "Saṅkhajā saṅkhaudaracchavivaṇṇā kolaphalappamāṇāpi honti pabhāvihīnāva.",
  "tika-vin08t0:362_18": "Sippijā pabhāvisesayuttā honti nānāsaṇṭhānā.",
  "tika-vin08t0:362_19": "Evaṃ jātito aṭṭhavidhāsu muttāsu yā macchasaṅkhasippijā,",
  "tika-vin08t0:362_20": "tā sāmuddikā.",
  "tika-vin08t0:362_21": "Bhujagajāpi kāci sāmuddikā honti,",
  "tika-vin08t0:362_22": "itarā asāmuddikā.",
  "tika-vin08t0:362_23": "Yasmā bahulaṃ sāmuddikāva muttā loke dissanti,",
  "tika-vin08t0:362_24": "tatthāpi sippijāva,",
  "tika-vin08t0:362_25": "itarā kadāci kāci,",
  "tika-vin08t0:362_26": "tasmā sammohavinodaniyaṃ “muttāti sāmuddikā muttā”ti vuttaṃ.",
  "tika-vin08t0:363_0": "Maṇīti veḷuriyādito añño jotirasādibhedo sabbo maṇi.",
  "tika-vin08t0:363_1": "Veḷuriyoti allaveḷuvaṇṇo maṇi,",
  "tika-vin08t0:363_2": "“majjārakkhimaṇḍalavaṇṇo”tipi vadanti.",
  "tika-vin08t0:363_3": "Saṅkhoti sāmuddikasaṅkho.",
  "tika-vin08t0:363_4": "Silāti muggavaṇṇā atisiniddhā kāḷasilā.",
  "tika-vin08t0:363_5": "Maṇivohāraṃ agatā rattasetādivaṇṇā sumaṭṭhāpi silā anāmāsā evāti vadanti.",
  "tika-vin08t0:363_6": "Sāratthadīpaniyaṃ pana “saṅkhoti sāmuddikasaṅkho.",
  "tika-vin08t0:363_7": "Silāti kāḷasilāpaṇḍusilāsetasilādibhedā sabbāpi silā”ti vuttaṃ.",
  "tika-vin08t0:363_8": "Pavāḷaṃ samuddato jātanātirattamaṇi.",
  "tika-vin08t0:363_9": "Rajatanti kahāpaṇamāsādibhedaṃ jatumāsādiṃ upādāya sabbaṃ vuttāvasesarūpiyaṃ gahitaṃ.",
  "tika-vin08t0:363_10": "Jātarūpanti suvaṇṇaṃ.",
  "tika-vin08t0:363_11": "Lohitaṅkoti rattamaṇi.",
  "tika-vin08t0:363_12": "Masāragallanti kabaravaṇṇo maṇi.",
  "tika-vin08t0:363_13": "“Marakata”ntipi vadanti.",
  "tika-vin08t0:364_0": "Bhaṇḍamūlatthāyāti pattacīvarādimūlatthāya.",
  "tika-vin08t0:364_1": "Kuṭṭharogassāti nidassanamattaṃ.",
  "tika-vin08t0:364_2": "Tāya vūpasametabbassa yassa kassaci rogassa atthāya vaṭṭatiyeva.",
  "tika-vin08t0:364_3": "“Bhesajjatthañca aviddhāyeva muttā vaṭṭatī”ti tīsupi gaṇṭhipadesu vuttā.",
  "tika-vin08t0:364_4": "Bhesajjatthāya pisitvā yojitānaṃ muttānaṃ ratanabhāvavijahanato gahaṇakkhaṇepi ratanākārena apekkhābhāvā “bhesajjatthāya pana vaṭṭatī”ti vuttaṃ.",
  "tika-vin08t0:364_5": "Yāva pana tā muttā ratanarūpena tiṭṭhanti,",
  "tika-vin08t0:364_6": "tāva āmasituṃ na vaṭṭanti.",
  "tika-vin08t0:364_7": "Evaṃ aññampi ratanapāsāṇaṃ pisitvā bhesajje yojanatthāya gahetuṃ vaṭṭati eva.",
  "tika-vin08t0:364_8": "Jātarūparajataṃ pana missetvā yojanabhesajjatthāyapi sampaṭicchituṃ na vaṭṭati.",
  "tika-vin08t0:364_9": "Gahaṭṭhehi yojetvā dinnampi yadi bhesajje suvaṇṇādirūpena tiṭṭhati,",
  "tika-vin08t0:364_10": "viyojetuñca sakkā,",
  "tika-vin08t0:364_11": "tādisaṃ bhesajjampi na vaṭṭati.",
  "tika-vin08t0:364_12": "Taṃ abbohārikattagatañce vaṭṭati.",
  "tika-vin08t0:364_13": "“Jātiphalikaṃ upādāyā”ti vuttattā sūriyakantacandakantādikaṃ jātipāsāṇaṃ maṇimhi eva saṅgahitanti daṭṭhabbaṃ.",
  "tika-vin08t0:364_14": "Ākaramuttoti ākarato muttamatto.",
  "tika-vin08t0:364_15": "Bhaṇḍamūlatthaṃ sampaṭicchituṃ vaṭṭatīti imināva āmasitumpi vaṭṭatīti dasseti.",
  "tika-vin08t0:364_16": "Pacitvā katoti kācakārehi pacitvā kato.",
  "tika-vin08t0:365_0": "Dhamanasaṅkho ca dhotaviddho ca ratanamisso cāti yojetabbaṃ.",
  "tika-vin08t0:365_1": "Viddhotiādibhāvena katachiddo.",
  "tika-vin08t0:365_2": "Ratanamissoti kañcanalatādivicitto muttādiratanakhacito ca.",
  "tika-vin08t0:365_3": "Etena dhamanasaṅkhato añño ratanasammisso anāmāsoti dasseti.",
  "tika-vin08t0:365_4": "Silāyampi eseva nayo.",
  "tika-vin08t0:365_5": "Pānīyasaṅkhoti iminā thālakādiākārena katasaṅkhamayabhājanāni bhikkhūnaṃ sampaṭicchituṃ vaṭṭantīti siddhaṃ.",
  "tika-vin08t0:365_6": "Sesanti ratanamissaṃ ṭhapetvā avasesaṃ.",
  "tika-vin08t0:365_7": "Muggavaṇṇaṃyeva ratanasammissaṃ karonti,",
  "tika-vin08t0:365_8": "na aññanti āha “muggavaṇṇāvā”ti,",
  "tika-vin08t0:365_9": "muggavaṇṇā ratanasammissāva na vaṭṭatīti vuttaṃ hoti.",
  "tika-vin08t0:365_10": "Sesāti ratanasammissaṃ ṭhapetvā avasesā silā.",
  "tika-vin08t0:366_0": "Bījato paṭṭhāyāti dhātupāsāṇato paṭṭhāya.",
  "tika-vin08t0:366_1": "Suvaṇṇacetiyanti dhātukaraṇḍakaṃ.",
  "tika-vin08t0:366_2": "Paṭikkhipīti “dhātuṭṭhapanatthāya gaṇhathā”ti avatvā “tumhākaṃ gaṇhathā”ti pesitattā paṭikkhipi.",
  "tika-vin08t0:366_3": "Vimativinodaniyaṃ pana “paṭikkhipīti suvaṇṇamayassa dhātukaraṇḍakassa buddhādirūpassa ca attano santakakaraṇe nissaggiyattā vutta”nti vuttaṃ.",
  "tika-vin08t0:366_4": "Suvaṇṇabubbuḷakanti suvaṇṇatārakaṃ.",
  "tika-vin08t0:366_5": "“Rūpiyachaḍḍakaṭṭhāne”ti vuttattā rūpiyachaḍḍakassa jātarūparajataṃ āmasitvā chaḍḍetuṃ vaṭṭatīti vuttaṃ.",
  "tika-vin08t0:366_6": "Keḷāpayitunti āmasitvā ito cito ca sañcāretuṃ.",
  "tika-vin08t0:366_7": "Vuttanti mahāaṭṭhakathāyaṃ vuttaṃ.",
  "tika-vin08t0:366_8": "Kacavarameva harituṃ vaṭṭatīti gopakā vā hontu aññe vā,",
  "tika-vin08t0:366_9": "hatthenapi puñchitvā kacavaraṃ apanetuṃ vaṭṭati,",
  "tika-vin08t0:366_10": "“malampi pamajjituṃ vaṭṭatiyevā”ti sāratthadīpaniyaṃ vuttaṃ.",
  "tika-vin08t0:366_11": "Vimativinodaniyaṃ pana “kacavarameva harituṃ vaṭṭatīti gopakā vā hontu aññe vā,",
  "tika-vin08t0:366_12": "hatthenapi puñchitvā kacavaraṃ apanetuṃ vaṭṭati,",
  "tika-vin08t0:366_13": "malampi majjituṃ vaṭṭati evāti vadanti,",
  "tika-vin08t0:366_14": "taṃ aṭṭhakathāya na sameti keḷāyanasadisattā”ti vuttaṃ.",
  "tika-vin08t0:366_15": "Kathaṃ na sameti?",
  "tika-vin08t0:366_16": "Mahāaṭṭhakathāyaṃ cetiyagharagopakā rūpiyachaḍḍakaṭṭhāne ṭhitāti tesaṃyeva keḷāyanaṃ anuññātaṃ,",
  "tika-vin08t0:366_17": "na aññesaṃ,",
  "tika-vin08t0:366_18": "tasmā “gopakā vā hontu aññe vā”ti vacanaṃ mahāaṭṭhakathāya na sameti.",
  "tika-vin08t0:367_0": "Kurundiyaṃ pana tampi paṭikkhittaṃ,",
  "tika-vin08t0:367_1": "suvaṇṇacetiye kacavarameva harituṃ vaṭṭatīti ettakameva anuññātaṃ,",
  "tika-vin08t0:367_2": "tasmā sāvadhāraṇaṃ katvā vuttattā “hatthenapi puñchitvā”ti ca “malampi pamajjituṃ vaṭṭati evā”ti ca vacanaṃ kurundaṭṭhakathāya na sameti,",
  "tika-vin08t0:367_3": "tasmā vicāretabbametanti.",
  "tika-vin08t0:367_4": "Ārakūṭalohanti suvaṇṇavaṇṇo kittimalohaviseso.",
  "tika-vin08t0:367_5": "Tividhañhi kittimalohaṃ –",
  "tika-vin08t0:367_6": "kaṃsalohaṃ vaṭṭalohaṃ ārakūṭalohanti.",
  "tika-vin08t0:367_7": "Tattha tiputambe missetvā kataṃ kaṃsalohaṃ nāma,",
  "tika-vin08t0:367_8": "sīsatambe missetvā kataṃ vaṭṭalohaṃ,",
  "tika-vin08t0:367_9": "rasatutthehi rañjitaṃ tambaṃ ārakūṭalohaṃ nāma.",
  "tika-vin08t0:367_10": "“Pakatirasatambe missetvā kataṃ ārakūṭa”nti ca sāratthadīpaniyaṃ vuttaṃ.",
  "tika-vin08t0:367_11": "Taṃ pana “jātarūpagatika”nti vuttattā uggaṇhato nissaggiyampi hotīti keci vadanti,",
  "tika-vin08t0:367_12": "rūpiyesu pana agaṇitattā nissaggiyaṃ na hoti,",
  "tika-vin08t0:367_13": "āmasane sampaṭicchane ca dukkaṭamevāti veditabbaṃ.",
  "tika-vin08t0:367_14": "Sabbopi kappiyoti yathāvuttasuvaṇṇādimayānaṃ senāsanaparikkhārānaṃ āmasanagopanādivasena paribhogo sabbathā kappiyoti adhippāyo.",
  "tika-vin08t0:367_15": "Tenāha “tasmā”tiādi.",
  "tika-vin08t0:367_16": "“Bhikkhūnaṃ dhammavinayavaṇṇanaṭṭhāne”ti vuttattā saṅghikameva suvaṇṇādimayaṃ senāsanaṃ senāsanaparikkhārā ca vaṭṭanti,",
  "tika-vin08t0:367_17": "na puggalikānīti gahetabbaṃ.",
  "tika-vin08t0:367_18": "Paṭijaggituṃ vaṭṭantīti senāsanapaṭibandhato vuttaṃ.",
  "tika-vin08t0:368_0": "43.",
  "tika-vin08t0:368_1": "Sāmikānaṃ pesetabbanti sāmikānaṃ sāsanaṃ pesetabbaṃ.",
  "tika-vin08t0:368_2": "Bhinditvāti paṭhamameva anāmasitvā pāsāṇādinā kiñcimattaṃ bhedaṃ katvā pacchā kappiyabhaṇḍatthāya adhiṭṭhahitvā hatthena gahetuṃ vaṭṭati.",
  "tika-vin08t0:368_3": "Tenāha “kappiyabhaṇḍaṃ karissāmīti sampaṭicchituṃ vaṭṭatī”ti.",
  "tika-vin08t0:368_4": "Etthāpi tañca viyojetvā āmasitabbaṃ.",
  "tika-vin08t0:368_5": "Phalakajālikādīnīti ettha saraparittāṇāya hatthena gahetabbaṃ.",
  "tika-vin08t0:368_6": "Kiṭikāphalakaṃ akkhirakkhaṇatthāya ayalohādīhi jālākārena katvā sīsādīsu paṭimuñcitabbaṃ jālikaṃ nāma. Ādi-",
  "tika-vin08t0:368_7": "saddena kavacādikaṃ saṅgaṇhāti.",
  "tika-vin08t0:368_8": "Anāmāsānīti macchajālādiparūparodhaṃ sandhāya vuttaṃ,",
  "tika-vin08t0:368_9": "na saraparittāṇaṃ tassa āvudhabhaṇḍattābhāvā.",
  "tika-vin08t0:368_10": "Tena vakkhati “parūparodhanivāraṇañhī”tiādi.",
  "tika-vin08t0:368_11": "Āsanassāti cetiyassasamantā kataparibhaṇḍassa.",
  "tika-vin08t0:368_12": "Bandhissāmīti kākādīnaṃ adūsanatthāya bandhissāmi.",
  "tika-vin08t0:369_0": "“Bherisaṅghāṭoti saṅghaṭitacammabherī.",
  "tika-vin08t0:369_1": "Vīṇāsaṅghāṭoti saṅghaṭitacammavīṇā”ti sāratthadīpaniyaṃ vuttaṃ.",
  "tika-vin08t0:369_2": "“Cammavinaddhā vīṇābheriādīnī”ti mahāaṭṭhakathāyaṃ vuttavacanato visesābhāvā “kurundiyaṃ panā”tiādinā",
  "tika-vin08t0:369_3": "tato visesassa vattumāraddhattā ca bheriādīnaṃ vinaddhopakaraṇasamūho bherivīṇāsaṅghāṭoti veditabbo “saṅghaṭitabboti",
  "tika-vin08t0:369_4": "saṅghāṭo”ti katvā.",
  "tika-vin08t0:369_5": "Tucchapokkharanti avinaddhacammabherivīṇānaṃ pokkharaṃ.",
  "tika-vin08t0:369_6": "Āropitacammanti pubbe āropitaṃ hutvā pacchā tato apanetvā visuṃ ṭhapitamukhacammamattaṃ,",
  "tika-vin08t0:369_7": "na sesopakaraṇasahitaṃ,",
  "tika-vin08t0:369_8": "taṃ pana saṅghātoti ayaṃ viseso.",
  "tika-vin08t0:369_9": "Onahitunti bheripokkharādīni cammaṃ āropetvā cammavaddhiādīhi sabbehi upakaraṇehi vinandhituṃ.",
  "tika-vin08t0:369_10": "Onahāpetunti tatheva aññehi vinandhāpetuṃ.",
  "tika-vin08t0:370_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:371_0": "Anāmāsavinicchayakathālaṅkāro nāma",
  "tika-vin08t0:372_0": "Sattamo paricchedo.",
  "tika-vin08t0:373_0": "8. Adhiṭṭhānavikappanavinicchayakathā",
  "tika-vin08t0:374_0": "44.",
  "tika-vin08t0:374_1": "Evaṃ anāmāsavinicchayakathaṃ kathetvā idāni adhiṭṭhānavikappanavinicchayaṃ kathetuṃ “adhiṭṭhānavikappanesu panā”tiādimāha.",
  "tika-vin08t0:374_2": "Tattha adhiṭṭhiyate adhiṭṭhānaṃ,",
  "tika-vin08t0:374_3": "gahaṇaṃ sallakkhaṇanti attho.",
  "tika-vin08t0:374_4": "Vikappiyate vikappanā,",
  "tika-vin08t0:374_5": "saṅkappanaṃ cintananti attho.",
  "tika-vin08t0:374_6": "Tattha “ticīvaraṃ adhiṭṭhātunti nāmaṃ vatvā adhiṭṭhātuṃ.",
  "tika-vin08t0:374_7": "Na vikappetunti nāmaṃ vatvā na vikappetuṃ.",
  "tika-vin08t0:374_8": "Esa nayo sabbattha.",
  "tika-vin08t0:374_9": "Tasmā ticīvaraṃ adhiṭṭhahantena ‘imaṃ saṅghāṭiṃ adhiṭṭhāmī’tiādinā nāmaṃ vatvā adhiṭṭhātabbaṃ.",
  "tika-vin08t0:374_10": "Vikappentena pana ‘imaṃ saṅghāṭi’ntiādinā tassa tassa cīvarassa nāmaṃ aggahetvāva ‘imaṃ cīvaraṃ tuyhaṃ vikappemī’ti vikappetabbaṃ.",
  "tika-vin08t0:374_11": "Ticīvaraṃ vā hotu aññaṃ vā,",
  "tika-vin08t0:374_12": "yadi taṃ taṃ nāmaṃ gahetvā vikappeti,",
  "tika-vin08t0:374_13": "avikappitaṃ hoti,",
  "tika-vin08t0:374_14": "atirekacīvaraṭṭhāne tiṭṭhatī”ti sāratthadīpaniyaṃ vuttaṃ.",
  "tika-vin08t0:375_0": "Vimativinodaniyaṃ pana “ticīvaraṃ adhiṭṭhātunti saṅghāṭiādināmena adhiṭṭhātuṃ.",
  "tika-vin08t0:375_1": "Na vikappetunti iminā nāmena na vikappetuṃ,",
  "tika-vin08t0:375_2": "etena vikappitaticīvaro tecīvariko na hoti,",
  "tika-vin08t0:375_3": "tassa tasmiṃ adhiṭṭhitaticīvare viya avippavāsādinā kātabbavidhi na kātabboti dasseti,",
  "tika-vin08t0:375_4": "na pana vikappane doso”ti vuttaṃ.",
  "tika-vin08t0:375_5": "Vajirabuddhiṭīkāyaṃ pana “ticīvaraṃ adhiṭṭhātunti ettha ticīvaraṃ ticīvarādhiṭṭhānena adhiṭṭhātabbayuttakaṃ,",
  "tika-vin08t0:375_6": "yaṃ vā ticīvarādhiṭṭhānena adhiṭṭhātuṃ na vikappetuṃ anujānāmi,",
  "tika-vin08t0:375_7": "tassa adhiṭṭhānakālaparicchedābhāvato sabbakālaṃ icchantassa adhiṭṭhātuṃyeva anujānāmi,",
  "tika-vin08t0:375_8": "taṃ kālaparicchedaṃ katvā vikappetuṃ nānujānāmi,",
  "tika-vin08t0:375_9": "sati pana paccaye yadā tadā vā paccuddharitvā vikappetuṃ vaṭṭatīti ‘anāpatti antodasāhaṃ adhiṭṭheti vikappetī’ti vacanato siddhaṃ hotī”ti vuttaṃ.",
  "tika-vin08t0:376_0": "Imesu pana tīsu ṭīkāvādesu tatiyavādo yuttataro viya dissati. Kasmā?",
  "tika-vin08t0:376_1": "Pāḷiyā aṭṭhakathāya ca saṃsandanato. Kathaṃ?",
  "tika-vin08t0:376_2": "Pāḷiyañhi kataparicchedāsuyeva dvīsu vassikasāṭikakaṇḍupaṭicchādīsu tato paraṃ vikappetunti vuttaṃ,",
  "tika-vin08t0:376_3": "tato aññesu na vikappetuṃ icceva,",
  "tika-vin08t0:376_4": "tasmā tesu asati paccaye niccaṃ adhiṭṭhātabbameva hoti,",
  "tika-vin08t0:376_5": "na vikappetabbanti ayaṃ pāḷiyā adhippāyo dissati,",
  "tika-vin08t0:376_6": "itarāsu pana dvīsu anuññātakāleyeva adhiṭṭhātabbaṃ,",
  "tika-vin08t0:376_7": "“tato paraṃ vikappetu”nti evaṃ pāḷiyā saṃsandati,",
  "tika-vin08t0:376_8": "aṭṭhakathāyaṃ ticīvaraṃ ticīvarasaṅkhepena pariharato adhiṭṭhātumeva anujānāmi,",
  "tika-vin08t0:376_9": "na vikappetuṃ.",
  "tika-vin08t0:376_10": "Vassikasāṭikaṃ pana cātumāsato paraṃ vikappetumeva,",
  "tika-vin08t0:376_11": "na adhiṭṭhātuṃ,",
  "tika-vin08t0:376_12": "evañca sati yo ticīvare ekena cīvarena vippavasitukāmo hoti,",
  "tika-vin08t0:376_13": "tassa cīvarādhiṭṭhānaṃ paccuddharitvā vippavāsasukhatthaṃ vikappanāya okāso dinno hotīti.",
  "tika-vin08t0:377_0": "Paṭhamavāde “na vikappetu”nti nāmaṃ vatvā “na vikappetu”nti attho vutto,",
  "tika-vin08t0:377_1": "evaṃ sante “tato paraṃ vikappetu”nti ettha tato paraṃ nāmaṃ vatvā vikappetunti attho bhaveyya,",
  "tika-vin08t0:377_2": "so ca attho vikappanādhikārena vutto,",
  "tika-vin08t0:377_3": "“nāmaṃ vatvā”ti ca visesane kattabbe sati “na vikappetu”nti ca “tato paraṃ vikappetu”nti ca bhedavacanaṃ na siyā,",
  "tika-vin08t0:377_4": "sabbesupi cīvaresu nāmaṃ avatvāva vikappetabbato,",
  "tika-vin08t0:377_5": "dutiyavāde ca “na vikappetu”nti iminā nāmena na vikappetunti vuttaṃ,",
  "tika-vin08t0:377_6": "na anujānāmīti pāṭhaseso.",
  "tika-vin08t0:377_7": "Paṭhame ca “ticīvaraṃ vā hotu aññaṃ vā,",
  "tika-vin08t0:377_8": "yadi taṃ taṃ nāmaṃ gahetvā vikappeti,",
  "tika-vin08t0:377_9": "avikappitaṃ hoti,",
  "tika-vin08t0:377_10": "atirekacīvaraṭṭhāne tiṭṭhatī”ti.",
  "tika-vin08t0:377_11": "Dutiye ca “na pana vikappane doso”ti,",
  "tika-vin08t0:377_12": "tañca aññamaññaviruddhaṃ viya dissati,",
  "tika-vin08t0:377_13": "tasmā vicāretabbametaṃ.",
  "tika-vin08t0:378_0": "Tato paraṃ vikappetunti cātumāsato paraṃ vikappetvā paribhuñjitunti tīsu gaṇṭhipadesu vuttaṃ.",
  "tika-vin08t0:378_1": "Keci pana “tato paraṃ vikappetvā yāva āgāmisaṃvacchare vassānaṃ cātumāsaṃ,",
  "tika-vin08t0:378_2": "tāva ṭhapetuṃ anuññāta”ntipi vadanti.",
  "tika-vin08t0:378_3": "“Tato paraṃ vikappetuṃ anujānāmīti ettāvatā vassikasāṭikaṃ kaṇḍupaṭicchādiñca taṃ taṃ nāmaṃ gahetvā vikappetuṃ anuññātanti evamattho na gahetabbo.",
  "tika-vin08t0:378_4": "Tato paraṃ vassikasāṭikādināmasseva abhāvato,",
  "tika-vin08t0:378_5": "kasmā tato paraṃ vikappentenapi nāmaṃ gahetvā na vikappetabbaṃ.",
  "tika-vin08t0:378_6": "Ubhinnampi tato paraṃ vikappetvā paribhogassa anuññātattā tathāvikappitaṃ aññanāmena adhiṭṭhahitvā paribhuñjitabbanti",
  "tika-vin08t0:378_7": "tīsupi gaṇṭhipadesu vutta”nti sāratthadīpaniyaṃ vuttaṃ.",
  "tika-vin08t0:378_8": "Vimativinodaniyampi “tato paranti cātumāsato paraṃ vikappetvā paribhuñjituṃ anuññātanti keci vadanti.",
  "tika-vin08t0:378_9": "Aññe pana ‘vikappetvā yāva āgāmivassānaṃ tāva ṭhapetuṃ vaṭṭatī’ti vadanti.",
  "tika-vin08t0:378_10": "Apare pana ‘vikappane na doso,",
  "tika-vin08t0:378_11": "tathā vikappitaṃ parikkhārādināmena adhiṭṭhahitvā paribhuñjitabba’nti vadantī”ti vuttaṃ.",
  "tika-vin08t0:379_0": "Vajirabuddhiṭīkāyaṃ pana “vassikasāṭikaṃ tato paraṃ vikappetuṃyeva,",
  "tika-vin08t0:379_1": "nādhiṭṭhātuṃ.",
  "tika-vin08t0:379_2": "Vatthañhi katapariyositaṃ antocātumāse vassānadivasaṃ ādiṃ katvā antodasāhe adhiṭṭhātuṃ anujānāmi,",
  "tika-vin08t0:379_3": "cātumāsato uddhaṃ attano santakaṃ katvā ṭhapetukāmena vikappetuṃ anujānāmīti attho”ti vuttaṃ.",
  "tika-vin08t0:379_4": "Idhāpi pacchimavādo pasatthataroti dissati, kasmā?",
  "tika-vin08t0:379_5": "Suviññeyyattā,",
  "tika-vin08t0:379_6": "purimesu pana ācariyānaṃ adhippāyoyeva duviññeyyo hoti nānāvādasseva kathitattā.",
  "tika-vin08t0:379_7": "Muṭṭhipañcakanti muṭṭhiyā upalakkhitaṃ pañcakaṃ muṭṭhipañcakaṃ,",
  "tika-vin08t0:379_8": "catuhatthe minitvā pañcamaṃ hatthamuṭṭhiṃ katvā minitabbanti adhippāyo.",
  "tika-vin08t0:379_9": "Keci pana “muṭṭhihatthānaṃ pañcakaṃ muṭṭhipañcakaṃ.",
  "tika-vin08t0:379_10": "Pañcapi hatthā muṭṭhī katvāva minitabbā”ti vadanti.",
  "tika-vin08t0:379_11": "Muṭṭhittikanti etthāpi eseva nayo.",
  "tika-vin08t0:379_12": "Dvihatthena antaravāsakena timaṇḍalaṃ paṭicchādetuṃ sakkāti āha “pārupanenapī”tiādi.",
  "tika-vin08t0:379_13": "Atirekanti sugatacīvarato atirekaṃ.",
  "tika-vin08t0:379_14": "Ūnakanti muṭṭhipañcakādito ūnakaṃ.",
  "tika-vin08t0:379_15": "Tena ca tesu ticīvarādhiṭṭhānaṃ na ruhatīti dasseti.",
  "tika-vin08t0:380_0": "Imaṃ saṅghāṭiṃ paccuddharāmīti imaṃ saṅghāṭiadhiṭṭhānaṃ ukkhipāmi,",
  "tika-vin08t0:380_1": "pariccajāmīti attho.",
  "tika-vin08t0:380_2": "Sāratthadīpaniyaṃ pana “paccuddharāmīti ṭhapemi,",
  "tika-vin08t0:380_3": "pariccajāmīti vā attho”icceva vuttaṃ.",
  "tika-vin08t0:380_4": "Kāyavikāraṃ karontenāti hatthena cīvaraṃ parāmasantena,",
  "tika-vin08t0:380_5": "cālentena vā.",
  "tika-vin08t0:380_6": "Vācāya adhiṭṭhātabbāti ettha kāyenapi cāletvā vācampi bhinditvā kāyavācāhi adhiṭṭhānampi saṅgahitanti veditabbaṃ,",
  "tika-vin08t0:380_7": "“kāyena aphusitvā”ti vattabbattā ahatthapāsahatthapāsavasena duvidhaṃ adhiṭṭhānaṃ.",
  "tika-vin08t0:380_8": "Tattha “hatthapāso nāma aḍḍhateyyahattho vuccati.",
  "tika-vin08t0:380_9": "‘Dvādasahattha’nti keci vadanti,",
  "tika-vin08t0:380_10": "taṃ idha na sametī”ti vimativinodaniyaṃ vuttaṃ.",
  "tika-vin08t0:380_11": "“Idāni sammukhāparammukhābhedena duvidhaṃ adhiṭṭhānaṃ dassetuṃ “sace hatthapāsetiādi vuttaṃ.",
  "tika-vin08t0:380_12": "Sāratthadīpaniyaṃ pana “hatthapāseti ca idaṃ dvādasahatthaṃ sandhāya vuttaṃ,",
  "tika-vin08t0:380_13": "tasmā dvādasahatthabbhantare ṭhitaṃ ‘ima’nti vatvā adhiṭṭhātabbaṃ,",
  "tika-vin08t0:380_14": "tato paraṃ ‘eta’nti vatvā adhiṭṭhātabbanti keci vadanti,",
  "tika-vin08t0:380_15": "gaṇṭhipadesu panettha na kiñci vuttaṃ,",
  "tika-vin08t0:380_16": "pāḷiyaṃ aṭṭhakathāyañca sabbattha ‘hatthapāso’ti aḍḍhateyyahattho vuccati,",
  "tika-vin08t0:380_17": "tasmā idha visesavikappanāya kāraṇaṃ gavesitabba”nti vuttaṃ.",
  "tika-vin08t0:380_18": "Evaṃ pāḷiyaṭṭhakathāsupi aḍḍhateyyahatthameva hatthapāso vutto,",
  "tika-vin08t0:380_19": "ṭīkācariyehi ca tadeva sampaṭicchito,",
  "tika-vin08t0:380_20": "tasmā aḍḍhateyyahatthabbhantare ṭhitaṃ cīvaraṃ “ima”nti,",
  "tika-vin08t0:380_21": "tato bahibhūtaṃ “eta”nti vatvā adhiṭṭhātabbaṃ.",
  "tika-vin08t0:381_0": "“Sāmantavihāreti idaṃ ṭhapitaṭṭhānasallakkhaṇayogge ṭhitaṃ sandhāya vuttaṃ,",
  "tika-vin08t0:381_1": "tato dūre ṭhitampi ṭhapitaṭṭhānaṃ sallakkhentena adhiṭṭhātabbameva.",
  "tika-vin08t0:381_2": "Tatthāpi cīvarassa ṭhapitabhāvasallakkhaṇameva pamāṇaṃ.",
  "tika-vin08t0:381_3": "Na hi sakkā niccassa ṭhānaṃ sallakkhetuṃ,",
  "tika-vin08t0:381_4": "ekasmiṃ vihāre ṭhapetvā tato aññasmiṃ ṭhapitanti adhiṭṭhātuṃ na vaṭṭati.",
  "tika-vin08t0:381_5": "Keci pana ‘tathāpi adhiṭṭhite na doso’ti vadanti,",
  "tika-vin08t0:381_6": "taṃ aṭṭhakathāya na sameti,",
  "tika-vin08t0:381_7": "vīmaṃsitabba”nti vimativinodaniyaṃ vuttaṃ.",
  "tika-vin08t0:381_8": "Sāratthadīpaniyaṃ pana “sāmantavihāro nāma yattha tadaheva gantvā nivattetuṃ sakkā.",
  "tika-vin08t0:381_9": "Sāmantavihāreti idaṃ desanāsīsamattaṃ,",
  "tika-vin08t0:381_10": "tasmā ṭhapitaṭṭhānaṃ sallakkhetvā dūre ṭhitampi adhiṭṭhātabbanti vadanti.",
  "tika-vin08t0:381_11": "Ṭhapitaṭṭhānaṃ sallakkhetvāti ca idaṃ ṭhapitaṭṭhānasallakkhaṇaṃ anucchavikanti katvā vuttaṃ,",
  "tika-vin08t0:381_12": "cīvarasallakkhaṇamevettha pamāṇa”nti vuttaṃ.",
  "tika-vin08t0:381_13": "Vajirabuddhiṭīkāyañca “saṅghāṭi uttarāsaṅgo antaravāsakanti adhiṭṭhitānadhiṭṭhitānaṃ samānameva nāmaṃ.",
  "tika-vin08t0:381_14": "‘Ayaṃ saṅghāṭī’tiādīsu anadhiṭṭhitā vuttā.",
  "tika-vin08t0:381_15": "‘Ticīvarena vippavaseyyā’ti ettha adhiṭṭhitā vuttā.",
  "tika-vin08t0:381_16": "Sāmantavihāreti gocaragāmato vihāreti dhammasiritthero.",
  "tika-vin08t0:381_17": "Dūratarepi labbhatevāti ācariyā.",
  "tika-vin08t0:381_18": "Anugaṇṭhipadepi ‘sāmantavihāreti desanāsīsamattaṃ,",
  "tika-vin08t0:381_19": "tasmā ṭhapitaṭṭhānaṃ sallakkhetvā dūre ṭhitampi adhiṭṭhātabba’nti vuttaṃ.",
  "tika-vin08t0:381_20": "Sāmantavihāro nāma yattha tadaheva gantvā nivattituṃ sakkā.",
  "tika-vin08t0:381_21": "Rattivippavāsaṃ rakkhantena tato dūre ṭhitaṃ adhiṭṭhātuṃ na vaṭṭati,",
  "tika-vin08t0:381_22": "evaṃ kira mahāaṭṭhakathāyaṃ vuttanti.",
  "tika-vin08t0:381_23": "Keci ‘cīvaravaṃse ṭhapitaṃ añño parivattetvā nāgadante ṭhapeti,",
  "tika-vin08t0:381_24": "taṃ ajānitvā adhiṭṭhahantassapi ruhati cīvarassa sallakkhitattā’ti vadantī”ti,",
  "tika-vin08t0:381_25": "tasmā ācariyānaṃ matabhedaṃ saṃsanditvā gahetabbaṃ.",
  "tika-vin08t0:382_0": "Adhiṭṭhahitvā ṭhapitavatthehīti parikkhāracoḷanāmena adhiṭṭhahitvā ṭhapitavatthehi.",
  "tika-vin08t0:382_1": "Teneva “imaṃ paccuddharāmī”ti parikkhāracoḷassa paccuddhāraṃ dasseti,",
  "tika-vin08t0:382_2": "etena ca tecīvarikadhutaṅgaṃ pariharantena paṃsukūlādivasena laddhaṃ vatthaṃ dasāhabbhantare katvā rajitvā",
  "tika-vin08t0:382_3": "pārupitumasakkontena parikkhāracoḷavasena adhiṭṭhahitvāva dasāhamatikkamāpetabbaṃ,",
  "tika-vin08t0:382_4": "itarathā nissaggiyaṃ hotīti dasseti,",
  "tika-vin08t0:382_5": "teneva “rajitakālato pana paṭṭhāya nikkhipituṃ na vaṭṭati,",
  "tika-vin08t0:382_6": "dhutaṅgacoro nāma hotī”ti visuddhimagge vuttaṃ.",
  "tika-vin08t0:382_7": "Puna adhiṭṭhātabbānīti idañca saṅghāṭiāditicīvaranāmena adhiṭṭhahitvā paribhuñjitukāmassa vasena vuttaṃ,",
  "tika-vin08t0:382_8": "itarassa pana purimādhiṭṭhānameva alanti veditabbaṃ.",
  "tika-vin08t0:382_9": "Puna adhiṭṭhātabbanti iminā kappabindupi dātabbanti dasseti.",
  "tika-vin08t0:382_10": "Adhiṭṭhānakiccaṃ natthīti iminā kappabindudānakiccampi natthīti dasseti,",
  "tika-vin08t0:382_11": "mahantataramevātiādi sabbādhiṭṭhānasādhāraṇalakkhaṇaṃ.",
  "tika-vin08t0:382_12": "Tattha puna adhiṭṭhātabbanti anadhiṭṭhitacīvarassa ekadesabhūtattā anadhiṭṭhitañce,",
  "tika-vin08t0:382_13": "adhiṭṭhitassa appabhāvena ekadesabhūtaṃ adhiṭṭhitasaṅkhameva gacchati,",
  "tika-vin08t0:382_14": "tathā adhiṭṭhitañce,",
  "tika-vin08t0:382_15": "anadhiṭṭhitassa ekadesabhūtaṃ anadhiṭṭhitasaṅkhaṃ gacchatīti lakkhaṇaṃ.",
  "tika-vin08t0:382_16": "Na kevalañcettha dutiyapaṭṭameva,",
  "tika-vin08t0:382_17": "atha kho tatiyapaṭṭādikampi.",
  "tika-vin08t0:382_18": "Yathāha “anujānāmi bhikkhave…pe…",
  "tika-vin08t0:382_19": "utuddhaṭānaṃ dussānaṃ catugguṇaṃ saṅghāṭiṃ…pe…",
  "tika-vin08t0:382_20": "paṃsukūle yāvadattha”nti.",
  "tika-vin08t0:383_0": "Muṭṭhipañcakāditicīvarappamāṇayuttaṃ sandhāya “ticīvaraṃ panā”tiādi vuttaṃ.",
  "tika-vin08t0:383_1": "Parikkhāracoḷaṃ adhiṭṭhātunti parikkhāracoḷaṃ katvā adhiṭṭhātuṃ.",
  "tika-vin08t0:383_2": "Avasesā bhikkhūti vakkhamānakāle nisinnā bhikkhū.",
  "tika-vin08t0:383_3": "Tasmā vaṭṭatīti yathā “anujānāmi,",
  "tika-vin08t0:383_4": "bhikkhave,",
  "tika-vin08t0:383_5": "ticīvaraṃ adhiṭṭhātuṃ,",
  "tika-vin08t0:383_6": "na vikappetu”nti vuttaṃ,",
  "tika-vin08t0:383_7": "evaṃ parikkhāracoḷampi vuttaṃ,",
  "tika-vin08t0:383_8": "na cassa ukkaṭṭhaparicchedo vutto,",
  "tika-vin08t0:383_9": "na ca saṅkhāparicchedo,",
  "tika-vin08t0:383_10": "tasmā tīṇipi cīvarāni paccuddharitvā imāni cīvarāni parikkhāracoḷāni adhiṭṭhahitvā paribhuñjituṃ vaṭṭatīti attho.",
  "tika-vin08t0:383_11": "Nidhānamukhametanti etaṃ parikkhāracoḷādhiṭṭhānaṃ nidhānamukhaṃ ṭhapanamukhaṃ,",
  "tika-vin08t0:383_12": "atirekacīvaraṭṭhapanakāraṇanti attho.",
  "tika-vin08t0:383_13": "Kathaṃ ñāyatīti ce,",
  "tika-vin08t0:383_14": "tena kho pana samayena bhikkhūnaṃ paripuṇṇaṃ hoti ticīvaraṃ,",
  "tika-vin08t0:383_15": "attho ca hoti parissāvanehipi thavikāhipi.",
  "tika-vin08t0:383_16": "Etasmiṃ vatthusmiṃ “anujānāmi,",
  "tika-vin08t0:383_17": "bhikkhave,",
  "tika-vin08t0:383_18": "parikkhāracoḷaka”nti anuññātattā bhikkhūnañca ekameva parissāvanaṃ,",
  "tika-vin08t0:383_19": "thavikā vā vaṭṭati,",
  "tika-vin08t0:383_20": "na dve vā tīṇi vāti paṭikkhepābhāvato vikappanūpagapacchimappamāṇāni,",
  "tika-vin08t0:383_21": "atirekappamāṇāni vā parissāvanādīni parikkhārāni kappantīti siddhaṃ.",
  "tika-vin08t0:383_22": "Paṭhamaṃ ticīvarādhiṭṭhānena adhiṭṭhātabbaṃ,",
  "tika-vin08t0:383_23": "puna pariharituṃ asakkontena paccuddharitvā parikkhāracoḷaṃ adhiṭṭhātabbaṃ,",
  "tika-vin08t0:383_24": "na tveva āditova idaṃ vuttaṃ.",
  "tika-vin08t0:383_25": "Baddhasīmāya avippavāsasīmāsammutisambhavato cīvaravippavāse nevatthi dosoti na tattha dupparihāroti āha “abaddhasīmāya dupparihāra”nti.",
  "tika-vin08t0:384_0": "45.",
  "tika-vin08t0:384_1": "Atirittappamāṇāya chedanakaṃ pācittiyanti āha “anatirittappamāṇā”ti.",
  "tika-vin08t0:384_2": "Tato paraṃ paccuddharitvā vikappetabbāti vassikamāsato paraṃ adhiṭṭhānaṃ paccuddharitvā vikappetabbā,",
  "tika-vin08t0:384_3": "iminā catunnaṃ vassikamāsānaṃ upari adhiṭṭhānaṃ tiṭṭhatīti viññāyati,",
  "tika-vin08t0:384_4": "asato paccuddharāyogā,",
  "tika-vin08t0:384_5": "yañca mātikāṭṭhakathāyaṃ “vassikasāṭikā vassānamāsātikkamenāpi kaṇḍupaṭicchādi ābādhavūpasamenāpi adhiṭṭhānaṃ vijahantī”ti vuttaṃ,",
  "tika-vin08t0:384_6": "taṃ samantapāsādikāyaṃ natthi,",
  "tika-vin08t0:384_7": "parivāraṭṭhakathāyañca “atthāpatti hemante āpajjati,",
  "tika-vin08t0:384_8": "no gimhe”ti ettha na taṃ vuttaṃ,",
  "tika-vin08t0:384_9": "kattikapuṇṇamāsiyā pacchime pāṭipadadivase vikappetvā ṭhapitaṃ vassikasāṭikaṃ nivāsento hemante āpajjati.",
  "tika-vin08t0:384_10": "Kurundiyaṃ pana “kattikapuṇṇamadivase apaccuddharitvā hemante āpajjatī”ti vuttaṃ,",
  "tika-vin08t0:384_11": "tampi suvuttaṃ.",
  "tika-vin08t0:384_12": "“Cātumāsaṃ adhiṭṭhātuṃ,",
  "tika-vin08t0:384_13": "tato paraṃ vikappetu”nti hi vuttaṃ.",
  "tika-vin08t0:384_14": "Tattha mahāaṭṭhakathāyaṃ nivāsanapaccayā dukkaṭaṃ vuttaṃ,",
  "tika-vin08t0:384_15": "kurundaṭṭhakathāyaṃ pana apaccuddhārapaccayā,",
  "tika-vin08t0:384_16": "tasmā kurundiyaṃ vuttanayenapi vassikasāṭikā vassānātikkamepi adhiṭṭhānaṃ na vijahatīti paññāyati.",
  "tika-vin08t0:384_17": "Adhiṭṭhānavijahanesu ca vassānamāsaābādhānaṃ vigame vijahanaṃ mātikāṭṭhakathāyampi na uddhaṭaṃ,",
  "tika-vin08t0:384_18": "tasmā samantapāsādikāyaṃ āgatanayena yāva paccuddhārā adhiṭṭhānaṃ tiṭṭhatīti gahetabbaṃ.",
  "tika-vin08t0:385_0": "Nahānatthāya anuññātattā “vaṇṇabhedamattarattāpi cesā vaṭṭatī”ti vuttaṃ.",
  "tika-vin08t0:385_1": "Dve pana na vaṭṭantīti iminā saṅghāṭiādīsupi dutiyaadhiṭṭhānaṃ na ruhati,",
  "tika-vin08t0:385_2": "taṃ atirekacīvaraṃ hotīti dasseti.",
  "tika-vin08t0:385_3": "Mahāpaccariyaṃ cīvaravasena paribhogakiccassa abhāvaṃ sandhāya “anāpattī”ti vuttā senāsanaparibhogatthāya dinnapaccattharaṇe viya.",
  "tika-vin08t0:385_4": "Yaṃ pana “paccattharaṇampi adhiṭṭhātabba”nti vuttaṃ,",
  "tika-vin08t0:385_5": "taṃ senāsanatthāyevāti niyamitaṃ na hoti navasu cīvaresu gahitattā,",
  "tika-vin08t0:385_6": "tasmā attano nāmena adhiṭṭhahitvā nidahitvā parikkhāracoḷaṃ viya yathā tathā viniyujjitamevāti gahetabbaṃ,",
  "tika-vin08t0:385_7": "pāvārokojavoti imesampi paccattharaṇādinā lokepi voharaṇato senāsanaparikkhāratthāya dinnapaccattharaṇato visuṃ gahaṇaṃ kataṃ.",
  "tika-vin08t0:385_8": "Sace avasāne aparāvassikasāṭikā uppannā hoti,",
  "tika-vin08t0:385_9": "purimavassikasāṭikaṃ paccuddharitvā vikappetvā adhiṭṭhātabbāti vadanti.",
  "tika-vin08t0:386_0": "Nisīdanamhi pamāṇayuttanti “dīghato sugatavidatthiyā dve vidatthiyo,",
  "tika-vin08t0:386_1": "vitthārato diyaḍḍhaṃ,",
  "tika-vin08t0:386_2": "dasā vidatthī”tiiminā pamāṇena yuttaṃ,",
  "tika-vin08t0:386_3": "taṃ pana majjhimapurisahatthasaṅkhātena vaḍḍhakīhatthena dīghato tihatthaṃ hoti,",
  "tika-vin08t0:386_4": "vitthārato chaḷaṅgulādhikadvihatthaṃ,",
  "tika-vin08t0:386_5": "dasā vidatthādhikahatthaṃ,",
  "tika-vin08t0:386_6": "idāni manussānaṃ pakatihatthena dīghato vidatthādhikacatuhatthaṃ hoti,",
  "tika-vin08t0:386_7": "vitthārato navaṅgulādhikatihatthaṃ,",
  "tika-vin08t0:386_8": "dasā chaḷaṅgulādhikadvihatthā,",
  "tika-vin08t0:386_9": "tato ūnaṃ vaṭṭati,",
  "tika-vin08t0:386_10": "na adhikaṃ “taṃ atikkāmayato chedanakaṃ pācittiya”nti vuttattā.",
  "tika-vin08t0:386_11": "Kaṇḍupaṭicchādiyā pamāṇikāti “dīghato catasso vidatthiyo sugatavidatthiyā,",
  "tika-vin08t0:386_12": "tiriyaṃ dve vidatthiyo”ti vuttattā evaṃ vuttappamāṇayuttā,",
  "tika-vin08t0:386_13": "sā pana vaḍḍhakīhatthena dīghato chahatthā hoti,",
  "tika-vin08t0:386_14": "vitthārato tihatthā,",
  "tika-vin08t0:386_15": "idāni pakatihatthena pana dīghato navahatthā hoti,",
  "tika-vin08t0:386_16": "tiriyato vidatthādhikacatuhatthāti veditabbā.",
  "tika-vin08t0:386_17": "Vikappanūpagapacchimacīvarappamāṇaṃ parikkhāracoḷanti ettha pana vikappanūpagapacchimacīvarappamāṇaṃ nāma sugataṅgulena dīghato aṭṭhaṅgulaṃ hoti,",
  "tika-vin08t0:386_18": "tiriyato caturaṅgulaṃ,",
  "tika-vin08t0:386_19": "vaḍḍhakīhatthena dīghato ekahatthaṃ hoti,",
  "tika-vin08t0:386_20": "tiriyato vidatthippamāṇaṃ,",
  "tika-vin08t0:386_21": "idāni pakatihatthena pana dīghato vidatthādhikahatthaṃ hoti,",
  "tika-vin08t0:386_22": "tiriyato chaḷaṅgulādhikavidatthippamāṇaṃ.",
  "tika-vin08t0:386_23": "Tenāha “tassa pamāṇa”ntiādi.",
  "tika-vin08t0:387_0": "Bhesajjatthāyātiādīsu attano santakabhāvato mocetvā ṭhapitaṃ sandhāya “anadhiṭṭhitepi natthi āpattī”ti vuttaṃ,",
  "tika-vin08t0:387_1": "“idaṃ bhesajjatthāya,",
  "tika-vin08t0:387_2": "idaṃ mātuyā”ti vibhajitvā sakasantakabhāvato mocetvā ṭhapentena adhiṭṭhānakiccaṃ natthīti adhippāyo.",
  "tika-vin08t0:387_3": "“Iminā bhesajjaṃ cetāpessāmi,",
  "tika-vin08t0:387_4": "idaṃ mātuyā dassāmī”ti ṭhapentena pana adhiṭṭhātabbamevāti vadanti.",
  "tika-vin08t0:387_5": "Senāsanaparikkhāratthāya dinnapaccattharaṇeti ettha anivāsetvā apārupitvā kevalaṃ mañcapīṭhesuyeva attharitvā",
  "tika-vin08t0:387_6": "paribhuñjiyamānaṃ paccattharaṇaṃ attano santakampi anadhiṭṭhātuṃ vaṭṭatīti vadanti,",
  "tika-vin08t0:387_7": "heṭṭhā pana paccattharaṇampi adhiṭṭhātabbamevāti avisesena vuttattā attano santakaṃ adhiṭṭhātabbamevāti amhākaṃ khanti,",
  "tika-vin08t0:387_8": "vīmaṃsitvā gahetabbaṃ.",
  "tika-vin08t0:387_9": "Tante ṭhitaṃyeva adhiṭṭhātabbanti ettha pacchā vītaṭṭhānaṃ adhiṭṭhitameva hoti,",
  "tika-vin08t0:387_10": "puna adhiṭṭhānakiccaṃ natthi.",
  "tika-vin08t0:387_11": "Sace pana paricchedaṃ dassetvā antarantarā vītaṃ hoti,",
  "tika-vin08t0:387_12": "puna adhiṭṭhātabbanti vadanti.",
  "tika-vin08t0:387_13": "Eseva nayoti vikappanūpagappamāṇamatte vīte tante ṭhitaṃyeva adhiṭṭhātabbanti attho.",
  "tika-vin08t0:388_0": "46.",
  "tika-vin08t0:388_1": "“Hīnāyāvattanenāti ‘sikkhaṃ appaccakkhāya gihibhāvūpagamanenā’ti tīsupi gaṇṭhipadesu vuttaṃ,",
  "tika-vin08t0:388_2": "taṃ yuttaṃ aññassa dāne viya cīvare nirālayabhāveneva pariccattattā.",
  "tika-vin08t0:388_3": "Keci pana ‘hīnāyāvattanenāti bhikkhuniyā gihibhāvūpagamanenevāti etamatthaṃ gahetvā bhikkhu pana vibbhamantopi yāva sikkhaṃ na paccakkhāti,",
  "tika-vin08t0:388_4": "tāva bhikkhuyevāti adhiṭṭhānaṃ na vijahatī’ti vadanti,",
  "tika-vin08t0:388_5": "taṃ na gahetabbaṃ ‘bhikkhuniyā hīnāyāvattanenā’ti visesetvā avuttattā.",
  "tika-vin08t0:388_6": "Bhikkhuniyā hi gihibhāvūpagamanena adhiṭṭhānavijahanaṃ visuṃ vattabbaṃ natthi tassā vibbhamaneneva assamaṇībhāvato.",
  "tika-vin08t0:388_7": "Sikkhāpaccakkhānenāti pana idaṃ sace bhikkhuliṅge ṭhitova sikkhaṃ paccakkhāti,",
  "tika-vin08t0:388_8": "tassa kāyalaggampi cīvaraṃ adhiṭṭhānaṃ vijahatīti dassanatthaṃ vutta”nti sāratthadīpaniyaṃ vuttaṃ.",
  "tika-vin08t0:388_9": "Vimativinodaniyaṃ pana “hīnāyāvattanenāti idaṃ antimavatthuṃ ajjhāpajjitvā bhikkhupaṭiññāya ṭhitassa",
  "tika-vin08t0:388_10": "ceva titthiyapakkantassa ca bhikkhuniyā ca bhikkhunibhāve nirapekkhatāya gihiliṅgatitthiyaliṅgaggahaṇaṃ",
  "tika-vin08t0:388_11": "sandhāya vuttaṃ.",
  "tika-vin08t0:388_12": "Sikkhaṃ appaccakkhāya gihibhāvūpagamanaṃ sandhāya vuttanti keci vadanti,",
  "tika-vin08t0:388_13": "taṃ na yuttaṃ,",
  "tika-vin08t0:388_14": "tadāpi tassa upasampannattā cīvarassa ca tassa santakattā vijahanato”ti vuttaṃ,",
  "tika-vin08t0:388_15": "iti imāni dve vacanāni aññamaññaviruddhāni hutvā dissanti.",
  "tika-vin08t0:389_0": "Aṭṭhakathāyaṃ pana “hīnāyāvattanena sikkhāpaccakkhānenā”ti visuṃ vuttattā hīnāyāvattante sati sikkhaṃ appaccakkhantepi cīvaraṃ adhiṭṭhānaṃ vijahati,",
  "tika-vin08t0:389_1": "sikkhaṃ paccakkhante sati hīnāya anāvattantepīti adhippāyo dissati,",
  "tika-vin08t0:389_2": "tasmā sikkhaṃ appaccakkhāya kevalaṃ gihibhāvaṃ upagacchantassa kiñcāpi bhikkhubhāvo atthi,",
  "tika-vin08t0:389_3": "cīvarassa ca tassa santakattā vijahanaṃ,",
  "tika-vin08t0:389_4": "tathāpi “hīnāyāvattanenā”ti vuttattā gihibhāvūpagamaneneva adhiṭṭhānavijahanaṃ siyā yathā taṃ liṅgaparivattanena.",
  "tika-vin08t0:389_5": "Gihibhāvaṃ anupagantvā ca kevalaṃ sikkhāpaccakkhānaṃ karontassa kiñcāpi bhikkhuliṅgaṃ atthi,",
  "tika-vin08t0:389_6": "cīvarassa ca tassa santakattā vijahanaṃ,",
  "tika-vin08t0:389_7": "tathāpi “sikkhāpaccakkhānenā”ti vuttattā sikkhāpaccakkhāneneva adhiṭṭhānavijahanaṃ siyā yathā taṃ paccuddharaṇe,",
  "tika-vin08t0:389_8": "tasmā bhikkhu vā hotu bhikkhunī vā,",
  "tika-vin08t0:389_9": "hīnāyāvattissāmīti cittena gihiliṅgaggahaṇena cīvaraṃ adhiṭṭhānaṃ vijahati.",
  "tika-vin08t0:389_10": "Sikkhāpaccakkhānena pana bhikkhusseva cīvaraṃ bhikkhuniyā sikkhāpaccakkhānābhāvāti ayamamhākaṃ khanti.",
  "tika-vin08t0:389_11": "Antimavatthuajjhāpannakatitthiyapakkantakānaṃ pana cīvarassa adhiṭṭhānavijahanaṃ aṭṭhakathāyaṃ anāgatattā",
  "tika-vin08t0:389_12": "tesañca hīnāyāvattānavohārābhāvā vicāretabbaṃ.",
  "tika-vin08t0:390_0": "Kaniṭṭhaṅgulinakhavasenāti heṭṭhimaparicchedaṃ dasseti.",
  "tika-vin08t0:390_1": "Orato paratoti ettha ca “orato chiddaṃ adhiṭṭhānaṃ bhindati,",
  "tika-vin08t0:390_2": "parato na bhindatī”ti vuttaṃ.",
  "tika-vin08t0:390_3": "Kathaṃ oraparabhāvo veditabboti?",
  "tika-vin08t0:390_4": "Yathā nadīparicchinne padese manussānaṃ vasanadisābhāge tīraṃ orimaṃ nāma hoti,",
  "tika-vin08t0:390_5": "itaradisābhāge tīraṃ pārimaṃ nāma,",
  "tika-vin08t0:390_6": "tathā bhikkhūnaṃ nivāsanapārupanaṭṭhānabhūtaṃ cīvarassa majjhaṭṭhānaṃ yathāvuttavidatthiādippamāṇassa padesassa oraṃ nāma,",
  "tika-vin08t0:390_7": "cīvarapariyantaṭṭhānaṃ paraṃ nāma,",
  "tika-vin08t0:390_8": "iti lokato vā yathā ca orato bhogaṃ parato antaṃ katvā cīvaraṃ ṭhapetabbanti vutte bhikkhuno abhimukhaṭṭhānaṃ oraṃ nāma,",
  "tika-vin08t0:390_9": "itaraṭṭhānaṃ paraṃ nāma,",
  "tika-vin08t0:390_10": "evaṃ bhikkhūnaṃ nivāsanapārupanaṭṭhānaṃ oraṃ nāma,",
  "tika-vin08t0:390_11": "itaraṃ paraṃ nāma.",
  "tika-vin08t0:390_12": "Evaṃ sāsanato vā oraparabhāvo veditabbo.",
  "tika-vin08t0:390_13": "Teneva yo pana dubbalaṭṭhāne paṭhamaṃ aggaḷaṃ datvā pacchā dubbalaṭṭhānaṃ chinditvā apaneti,",
  "tika-vin08t0:390_14": "adhiṭṭhānaṃ na bhijjati.",
  "tika-vin08t0:390_15": "Maṇḍalaparivattanepi eseva nayoti sakalasmiṃ cīvare adhiṭṭhānabhijjanābhijjanabhāvo dassito.",
  "tika-vin08t0:390_16": "Tena vuttaṃ vimativinodaniyaṃ “esa nayoti iminā pamāṇayuttesu yattha katthaci chidde adhiṭṭhānaṃ vijahatītiādiatthaṃ saṅgaṇhātī”ti.",
  "tika-vin08t0:391_0": "Khuddakaṃ cīvaranti muṭṭhipañcakādibhedappamāṇato anūnameva khuddakacīvaraṃ.",
  "tika-vin08t0:391_1": "Mahantaṃ vā khuddakaṃ karotīti ettha tiṇṇaṃ cīvarānaṃ catūsu passesu yasmiṃ padese chiddaṃ adhiṭṭhānaṃ na vijahati,",
  "tika-vin08t0:391_2": "tasmiṃ padese samantato chinditvā khuddakaṃ karontassa adhiṭṭhānaṃ na vijahatīti adhippāyo.",
  "tika-vin08t0:391_3": "Vimativinodaniyaṃ pana vuttaṃ “mahantaṃ vā khuddakaṃ vā karotīti ettha atimahantaṃ cīvaraṃ muṭṭhipañcakādipacchimappamāṇayuttaṃ",
  "tika-vin08t0:391_4": "katvā samantato chindanenapi vicchindanakāle chijjamānaṭṭhānaṃ chiddasaṅkhaṃ na gacchati,",
  "tika-vin08t0:391_5": "adhiṭṭhānaṃ na vijahati evāti sijjhati,",
  "tika-vin08t0:391_6": "‘ghaṭetvā chindati na bhijjatī’ti vacanena ca sameti.",
  "tika-vin08t0:391_7": "Parikkhāracoḷaṃ pana vikappanūpagapacchimappamāṇato ūnaṃ katvā chiddaṃ adhiṭṭhānaṃ vijahati adhiṭṭhānassa anissayattā,",
  "tika-vin08t0:391_8": "tāni puna baddhāni ghaṭitāni puna adhiṭṭhātabbamevāti veditabbaṃ.",
  "tika-vin08t0:391_9": "Keci pana ‘vassikasāṭikacīvare dvidhā chinne yadipi ekekaṃ khaṇḍaṃ pacchimappamāṇaṃ hoti,",
  "tika-vin08t0:391_10": "ekasmiṃyeva khaṇḍe adhiṭṭhānaṃ tiṭṭhati,",
  "tika-vin08t0:391_11": "na itarasmiṃ,",
  "tika-vin08t0:391_12": "dve pana na vaṭṭantī’ti vuttattā nisīdanakaṇḍupaṭicchādīsupi eseva nayoti vadantī”ti.",
  "tika-vin08t0:392_0": "47.",
  "tika-vin08t0:392_1": "Sammukhe pavattā sammukhāti paccattavacanaṃ,",
  "tika-vin08t0:392_2": "tañca vikappanāvisesanaṃ,",
  "tika-vin08t0:392_3": "tasmā “sammukhe”ti bhummatthe nissakkavacanaṃ katvāpi atthaṃ vadanti,",
  "tika-vin08t0:392_4": "abhimukheti attho.",
  "tika-vin08t0:392_5": "Atha vā sammukhena attano vācāya eva vikappanā sammukhāvikappanā.",
  "tika-vin08t0:392_6": "Parammukhena vikappanā parammukhāvikappanāti karaṇatthenapi attho daṭṭhabbo.",
  "tika-vin08t0:392_7": "Ayameva pāḷiyā sameti.",
  "tika-vin08t0:392_8": "Sannihitāsannihitabhāvanti āsannadūrabhāvaṃ.",
  "tika-vin08t0:392_9": "Ettāvatā nidhetuṃ vaṭṭatīti ettakeneva vikappanākiccassa niṭṭhitattā atirekacīvaraṃ na hotīti dasāhātikkame nissaggiyaṃ na janetīti adhippāyo.",
  "tika-vin08t0:392_10": "Paribhuñjituṃ…pe…",
  "tika-vin08t0:392_11": "na vaṭṭatīti sayaṃ apaccuddhāraṇaparibhuñjane pācittiyaṃ,",
  "tika-vin08t0:392_12": "adhiṭṭhahane paresaṃ vissajjane ca dukkaṭañca sandhāya vuttaṃ.",
  "tika-vin08t0:392_13": "Paribhogādayopi vaṭṭantīti paribhogavissajjanaadhiṭṭhānāni vaṭṭanti. Api-",
  "tika-vin08t0:392_14": "saddena nidhetumpi vaṭṭatīti attho.",
  "tika-vin08t0:392_15": "Etena paccuddhārepi kate cīvaraṃ adhiṭṭhātukāmena vikappitacīvarameva hoti,",
  "tika-vin08t0:392_16": "na atirekacīvaraṃ,",
  "tika-vin08t0:392_17": "taṃ pana ticīvarādināmena adhiṭṭhātukāmena adhiṭṭhahitabbaṃ,",
  "tika-vin08t0:392_18": "itarena vikappitacīvarameva katvā paribhuñjitabbanti dasseti.",
  "tika-vin08t0:393_0": "Keci pana “yaṃ vikappitacīvaraṃ,",
  "tika-vin08t0:393_1": "taṃ yāva paribhogakālā apaccuddharāpetvā nidahetabbaṃ,",
  "tika-vin08t0:393_2": "paribhogakāle pana sampatte paccuddharāpetvā adhiṭṭhahitvā paribhuñjitabbaṃ.",
  "tika-vin08t0:393_3": "Yadi hi tato pubbepi paccuddharāpeyya,",
  "tika-vin08t0:393_4": "paccuddhāreneva vikappanāya vigatattā atirekacīvaraṃ nāma hoti,",
  "tika-vin08t0:393_5": "dasāhātikkame patteva nissaggiyaṃ,",
  "tika-vin08t0:393_6": "tasmā yaṃ aparibhuñjitvā ṭhapetabbaṃ,",
  "tika-vin08t0:393_7": "tadeva vikappetabbaṃ.",
  "tika-vin08t0:393_8": "Paccuddhāre ca kate antodasāheyeva adhiṭṭhātabbaṃ.",
  "tika-vin08t0:393_9": "Yañca aṭṭhakathāyaṃ ‘tato paraṃ paribhogādi vaṭṭatī’tiādi vuttaṃ,",
  "tika-vin08t0:393_10": "taṃ pāḷiyā virujjhatī”ti vadanti,",
  "tika-vin08t0:393_11": "taṃ tesaṃ matimattameva.",
  "tika-vin08t0:393_12": "Pāḷiyañhi “antodasāhaṃ adhiṭṭheti vikappetī”ti ca “sāmaṃ cīvaraṃ vikappetvā apaccuddhāraṇaṃ paribhuñjeyya pācittiya”nti ca “anāpatti so vā deti,",
  "tika-vin08t0:393_13": "tassa vā vissāsanto paribhuñjatī”ti ca sāmaññato vuttattā,",
  "tika-vin08t0:393_14": "aṭṭhakathāyañca “imaṃ cīvaraṃ vā vikappanaṃ vā paccuddharāmī”tiādinā paccuddhāraṃ adassetvā “mayhaṃ santakaṃ",
  "tika-vin08t0:393_15": "paribhuñja vā vissajjehi vā yathāpaccayaṃ karohī”ti evaṃ attano santakattaṃ amocetvāva paribhogādivasena",
  "tika-vin08t0:393_16": "paccuddhārassa vuttattā,",
  "tika-vin08t0:393_17": "“tato pabhuti paribhogādayopi vaṭṭantī”ti adhiṭṭhānaṃ vināpi visuṃ paribhogassa nidhānassa ca vuttattā",
  "tika-vin08t0:393_18": "vikappanānantarameva paccuddharāpetvā anadhiṭṭhahitvā eva ca ticīvararahitaṃ vikappanārahaṃ cīvaraṃ paribhuñjituñca",
  "tika-vin08t0:393_19": "nidahituñca idaṃ pāṭekkaṃ vinayakammanti khāyati.",
  "tika-vin08t0:393_20": "Apica bahūnaṃ pattānaṃ vikappetuṃ paccuddharetuñca vuttattā paccuddhāre tesaṃ atirekapattatā dassitāti sijjhati tesu ekasseva adhiṭṭhātabbato,",
  "tika-vin08t0:393_21": "tasmā aṭṭhakathāyaṃ āgatanayeneva gahetabbaṃ.",
  "tika-vin08t0:394_0": "Mittoti daḷhamitto.",
  "tika-vin08t0:394_1": "Sandiṭṭhoti diṭṭhamatto,",
  "tika-vin08t0:394_2": "na daḷhamitto.",
  "tika-vin08t0:394_3": "Paññattikovido na hotīti evaṃ vikappite anantarameva evaṃ paccuddharitabbanti vinayakammaṃ na jānāti.",
  "tika-vin08t0:394_4": "Tenāha “na jānāti paccuddharitu”nti.",
  "tika-vin08t0:394_5": "Imināpi cetaṃ veditabbaṃ “vikappanāsamanantarameva paccuddhāro kātabbo”ti.",
  "tika-vin08t0:394_6": "Vikappitavikappanā nāmesā vaṭṭatīti adhiṭṭhitaadhiṭṭhānaṃ viyāti adhippāyo.",
  "tika-vin08t0:395_0": "48.",
  "tika-vin08t0:395_1": "Evaṃ cīvare adhiṭṭhānavikappanānayaṃ dassetvā idāni patte adhiṭṭhānavikappanānayaṃ dassento “patte panā”tiādimāha.",
  "tika-vin08t0:395_2": "Tattha patati piṇḍapāto etthāti patto,",
  "tika-vin08t0:395_3": "jinasāsanabhāvo bhikkhābhājanaviseso.",
  "tika-vin08t0:395_4": "Vuttañhi “pattaṃ pakkhe dale patto,",
  "tika-vin08t0:395_5": "bhājane so gate tisū”ti,",
  "tika-vin08t0:395_6": "tasmiṃ patte.",
  "tika-vin08t0:395_7": "Panāti pakkhantaratthe nipāto.",
  "tika-vin08t0:395_8": "Nayoti adhiṭṭhānavikappanānayo.",
  "tika-vin08t0:395_9": "Cīvare vuttaadhiṭṭhānavikappanānayato aññabhūto ayaṃ vakkhamāno patte adhiṭṭhānavikappanānayo veditabboti yojanā.",
  "tika-vin08t0:395_10": "Pattaṃ adhiṭṭhahantena pamāṇayuttova adhiṭṭhātabbo,",
  "tika-vin08t0:395_11": "na appamāṇayuttoti sambandho.",
  "tika-vin08t0:395_12": "Tena pamāṇato ūnādhike patte adhiṭṭhānaṃ na ruhati,",
  "tika-vin08t0:395_13": "tasmā tādisaṃ pattaṃ bhājanaparibhogena paribhuñjitabbanti dasseti.",
  "tika-vin08t0:395_14": "Vakkhati hi “ete bhājanaparibhogena paribhuñjitabbā,",
  "tika-vin08t0:395_15": "na adhiṭṭhānūpagā na vikappanūpagā”ti.",
  "tika-vin08t0:396_0": "Dve magadhanāḷiyoti ettha magadhanāḷi nāma yā māgadhikāya tulāya aḍḍhaterasapalaparimitaṃ udakaṃ gaṇhāti.",
  "tika-vin08t0:396_1": "Sīhaḷadīpe pakatināḷito khuddakā hoti,",
  "tika-vin08t0:396_2": "damiḷanāḷito pana mahantā.",
  "tika-vin08t0:396_3": "Vuttañhetaṃ samantapāsādikāyaṃ “magadhanāḷi nāma aḍḍhaterasapalā hotīti andhakaṭṭhakathāyaṃ vuttaṃ.",
  "tika-vin08t0:396_4": "Sīhaḷadīpe pakatināḷi mahantā,",
  "tika-vin08t0:396_5": "damiḷanāḷi khuddakā,",
  "tika-vin08t0:396_6": "magadhanāḷipamāṇayuttā,",
  "tika-vin08t0:396_7": "tāya magadhanāḷiyā diyaḍḍhanāḷi ekā sīhaḷanāḷi hotīti mahāaṭṭhakathāyaṃ vutta”nti.",
  "tika-vin08t0:396_8": "Atha vā magadhanāḷi nāma yā pañca kuḍuvāni ekañca muṭṭhiṃ ekāya ca muṭṭhiyā tatiyabhāgaṃ gaṇhāti.",
  "tika-vin08t0:396_9": "Vuttañhetaṃ sāratthadīpaniyaṃ “magadhanāḷi nāma chapasatā nāḷīti keci.",
  "tika-vin08t0:396_10": "‘Aṭṭhapasatā’ti apare.",
  "tika-vin08t0:396_11": "Tattha purimānaṃ matena tipasatāya nāḷiyā dve nāḷiyo ekā magadhanāḷi hoti.",
  "tika-vin08t0:396_12": "Pacchimānaṃ catupasatāya nāḷiyā dve nāḷiyo ekā magadhanāḷi.",
  "tika-vin08t0:396_13": "Ācariyadhammapālattherena pana pakatiyā catumuṭṭhikaṃ kuḍuvaṃ,",
  "tika-vin08t0:396_14": "catukuḍuvaṃ nāḷikaṃ,",
  "tika-vin08t0:396_15": "tāya nāḷiyā soḷasa nāḷiyo doṇaṃ,",
  "tika-vin08t0:396_16": "taṃ pana magadhanāḷiyā dvādasa nāḷiyo hontīti vuttaṃ,",
  "tika-vin08t0:396_17": "tasmā tena nayena magadhanāḷi nāma pañca kuḍuvāni ekañca muṭṭhiṃ ekāya muṭṭhiyā tatiyabhāgañca gaṇhātīti veditabba”nti.",
  "tika-vin08t0:396_18": "Tattha kuḍuvoti pasato.",
  "tika-vin08t0:396_19": "Vuttañhi abhidhānappadīpikāyaṃ –",
  "tika-vin08t0:397_0": "“Kuḍuvo pasato eko;",
  "tika-vin08t0:398_0": "Pattho te caturo siyuṃ;",
  "tika-vin08t0:399_0": "Āḷhako caturo patthā;",
  "tika-vin08t0:400_0": "Doṇaṃ vā caturāḷhaka”nti.",
  "tika-vin08t0:401_0": "Atha vā magadhanāḷi nāma yā catukuḍuvāya nāḷiyā catasso nāḷiyo gaṇhāti.",
  "tika-vin08t0:401_1": "Vuttañhetaṃ vimativinodaniyaṃ “damiḷanāḷīti purāṇakanāḷiṃ sandhāya vuttaṃ.",
  "tika-vin08t0:401_2": "Sā ca catumuṭṭhikehi kuḍuvehi aṭṭhakuḍuvā,",
  "tika-vin08t0:401_3": "tāya nāḷiyā dve nāḷiyo magadhanāḷi gaṇhāti,",
  "tika-vin08t0:401_4": "purāṇā pana sīhaḷanāḷi tisso nāḷiyo gaṇhātīti vadanti,",
  "tika-vin08t0:401_5": "tesaṃ matena magadhanāḷi idāni vattamānāya catukuḍuvāya damiḷanāḷiyā catunāḷikā hoti,",
  "tika-vin08t0:401_6": "tato magadhanāḷito upaḍḍhañca purāṇadamiḷanāḷisaṅkhātaṃ patthaṃ nāma hoti,",
  "tika-vin08t0:401_7": "etena ca omako nāma patto patthodanaṃ gaṇhātīti pāḷivacanaṃ sameti.",
  "tika-vin08t0:401_8": "Lokiyehipi –",
  "tika-vin08t0:402_0": "‘Lokiyaṃ magadhañceti, patthadvayamudāhaṭaṃ;",
  "tika-vin08t0:403_0": "Lokiyaṃ soḷasapalaṃ, māgadhaṃ diguṇaṃ mata’nti. –",
  "tika-vin08t0:404_0": "Evaṃ loke nāḷiyā magadhanāḷi diguṇāti dassitā.",
  "tika-vin08t0:404_1": "Evañca gayhamāne omakapattassa ca yāpanamattodanagāhikā ca siddhā hoti.",
  "tika-vin08t0:404_2": "Na hi sakkā aṭṭhakuḍuvato ūnodanagāhinā pattena athūpīkataṃ piṇḍapātaṃ pariyesitvā yāpetuṃ.",
  "tika-vin08t0:404_3": "Teneva vuttaṃ verañjakaṇḍaṭṭhakathāyaṃ ‘pattho nāma nāḷimattaṃ hoti,",
  "tika-vin08t0:404_4": "ekassa purisassa alaṃ yāpanāyā’ti”.",
  "tika-vin08t0:404_5": "Vuttampi hetaṃ jātakaṭṭhakathāyaṃ “patthodano nālamayaṃ duvinna”nti,",
  "tika-vin08t0:404_6": "“ekassa dinnaṃ dvinnaṃ tiṇṇaṃ pahotī”ti ca,",
  "tika-vin08t0:404_7": "tasmā idha vuttanayānusārena gahetabbanti.",
  "tika-vin08t0:404_8": "Ālopassa ālopassa anurūpanti odanassa catubhāgamattaṃ.",
  "tika-vin08t0:404_9": "Vuttañhetaṃ majjhimanikāye brahmāyusuttasaṃvaṇṇanāyaṃ “byañjanassa mattā nāma odanacatutthabhāgo”ti.",
  "tika-vin08t0:404_10": "Odanagatikānīti odanassa gati gati yesaṃ tāni odanagatikāni.",
  "tika-vin08t0:404_11": "Gatīti ca okāso odanassa antopavisanasīlattā odanassa okāsoyeva tesaṃ okāso hoti,",
  "tika-vin08t0:404_12": "na aññaṃ attano okāsaṃ gavesantīti attho.",
  "tika-vin08t0:404_13": "Bhājanaparibhogenāti udakāharaṇādinā bhājanaparibhogena.",
  "tika-vin08t0:405_0": "Evaṃ pamāṇato adhiṭṭhānūpagavikappanūpagapattaṃ dassetvā idāni pākato mūlato ca taṃ dassetuṃ “pamāṇayuttānampī”tiādimāha.",
  "tika-vin08t0:405_1": "Tattha ayopatto pañcahi pākehi pattoti kammārapakkaṃyeva anadhiṭṭhahitvā samaṇasāruppanīlavaṇṇakaraṇatthāya punappunaṃ nānāsambhārehi pacitabbo,",
  "tika-vin08t0:405_2": "ayopattassa atikakkhaḷattā kammārapākena saddhiṃ pañcavārapakkoyeva samaṇasāruppanīlavaṇṇo hoti.",
  "tika-vin08t0:405_3": "Mattikāpatto dvīhi pākehi pakkoti etthāpi eseva nayo.",
  "tika-vin08t0:405_4": "Tassa pana mudukattā kumbhakārakapākena saddhiṃ dvivārapakkopi samaṇasāruppanīlavaṇṇo hoti.",
  "tika-vin08t0:405_5": "Evaṃ katoyeva hi patto adhiṭṭhānūpago vikappanūpago ca hoti, nākato.",
  "tika-vin08t0:405_6": "Tena vakkhati “pāke ca mūle ca suniṭṭhiteyeva adhiṭṭhānūpago hoti.",
  "tika-vin08t0:405_7": "Yo adhiṭṭhānūpago,",
  "tika-vin08t0:405_8": "sveva vikappanūpago”ti.",
  "tika-vin08t0:405_9": "So hatthaṃ āgatopi anāgatopi adhiṭṭhātabbo vikappetabboti etena dūre ṭhitampi adhiṭṭhātuṃ vikappetuñca labhati,",
  "tika-vin08t0:405_10": "ṭhapitaṭṭhānasallakkhaṇameva pamāṇanti dasseti.",
  "tika-vin08t0:405_11": "Idāni tamevatthaṃ vitthāretumāha “yadi hī”tiādi. Hi-",
  "tika-vin08t0:405_12": "saddo vitthārajotako.",
  "tika-vin08t0:405_13": "Tattha pacitvā ṭhapessāmīti kāḷavaṇṇapākaṃ sandhāya vuttaṃ.",
  "tika-vin08t0:406_0": "Idāni pattādhiṭṭhānaṃ dassetumāha “tattha dve pattassa adhiṭṭhānā”tiādi.",
  "tika-vin08t0:406_1": "Tattha sāmantavihāreti idaṃ upalakkhaṇavasena vuttaṃ,",
  "tika-vin08t0:406_2": "tato dūre ṭhitampi adhiṭṭhātabbameva.",
  "tika-vin08t0:406_3": "Ṭhapitaṭṭhānaṃ sallakkhetvāti idampi upacāramattaṃ,",
  "tika-vin08t0:406_4": "pattasallakkhaṇamevettha pamāṇaṃ.",
  "tika-vin08t0:407_0": "Idāni adhiṭṭhānavijahanaṃ dassetuṃ “evaṃ appamattassa”tyādimāha.",
  "tika-vin08t0:407_1": "Tattha patte vā chiddaṃ hotīti mukhavaṭṭito heṭṭhā dvaṅgulamattokāsato paṭṭhāya yattha katthaci chiddaṃ hoti.",
  "tika-vin08t0:408_0": "Sattannaṃ dhaññānanti –",
  "tika-vin08t0:409_0": "“Sāli vīhi ca kudrūso;",
  "tika-vin08t0:410_0": "Godhūmo varako yavo;",
  "tika-vin08t0:411_0": "Kaṅgūti satta dhaññāni;",
  "tika-vin08t0:412_0": "Nīvārādī tu tabbhidā”ti. –",
  "tika-vin08t0:413_0": "Vuttānaṃ sattavidhānaṃ dhaññānaṃ.",
  "tika-vin08t0:414_0": "49.",
  "tika-vin08t0:414_1": "Evaṃ pattādhiṭṭhānaṃ dassetvā idāni pattavikappanaṃ dassetuṃ “vikappane panā”tiādimāha.",
  "tika-vin08t0:414_2": "Taṃ cīvaravikappane vuttanayeneva veditabbaṃ.",
  "tika-vin08t0:415_0": "50.",
  "tika-vin08t0:415_1": "Evaṃ vikappanānayaṃ dassetvā idāni patte bhinne kattabbavidhiṃ dassetumāha “evaṃ adhiṭṭhahitvā”iccādi.",
  "tika-vin08t0:415_2": "Tattha apattoti iminā adhiṭṭhānavijahanampi dasseti.",
  "tika-vin08t0:415_3": "Pañcabandhanepi patte aparipuṇṇapāke patte viya adhiṭṭhānaṃ na ruhati.",
  "tika-vin08t0:415_4": "“Tipupaṭṭena vā”ti vuttattā tambalohādikappiyalohehi ayopattassa chiddaṃ chādetuṃ vaṭṭati.",
  "tika-vin08t0:415_5": "Teneva “lohamaṇḍalakenā”ti vuttaṃ.",
  "tika-vin08t0:415_6": "Suddhehi…pe…",
  "tika-vin08t0:415_7": "na vaṭṭatīti idaṃ uṇhabhojane pakkhitte vilīyamānattā vuttaṃ.",
  "tika-vin08t0:415_8": "Phāṇitaṃ jhāpetvā pāsāṇacuṇṇena bandhituṃ vaṭṭatīti pāsāṇacuṇṇena saddhiṃ phāṇitaṃ pacitvā tathāpakkena pāsāṇacuṇṇena bandhituṃ vaṭṭati.",
  "tika-vin08t0:415_9": "Aparibhogenāti ayuttaparibhogena.",
  "tika-vin08t0:415_10": "“Anujānāmi bhikkhave ādhāraka”nti vuttattā mañcapīṭhādīsu yattha katthaci ādhārakaṃ ṭhapetvā tattha pattaṃ",
  "tika-vin08t0:415_11": "ṭhapetuṃ vaṭṭati ādhārakaṭṭhapanokāsassa aniyamitattāti vadanti.",
  "tika-vin08t0:416_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:417_0": "Adhiṭṭhānavikappanavinicchayakathālaṅkāro nāma",
  "tika-vin08t0:418_0": "Aṭṭhamo paricchedo.",
  "tika-vin08t0:419_0": "9. Cīvaravippavāsavinicchayakathā",
  "tika-vin08t0:420_0": "51.",
  "tika-vin08t0:420_1": "Evaṃ adhiṭṭhānavikappanavinicchayakathaṃ dassetvā idāni cīvarena vināvāsavinicchayakaraṇaṃ dassetuṃ “cīvarenavināvāso”tyādimāha.",
  "tika-vin08t0:420_2": "Tattha cīyatīti cīvaraṃ,",
  "tika-vin08t0:420_3": "cayaṃ sañcayaṃ karīyatīti attho,",
  "tika-vin08t0:420_4": "ariyaddhajo vatthaviseso.",
  "tika-vin08t0:420_5": "Idha pana ticīvarādhiṭṭhānena adhiṭṭhahitvā dhāritaṃ cīvarattayameva.",
  "tika-vin08t0:420_6": "Vināti vajjanatthe nipāto.",
  "tika-vin08t0:420_7": "Vasanaṃ vāso,",
  "tika-vin08t0:420_8": "vinā vāso vināvāso,",
  "tika-vin08t0:420_9": "cīvarena vināvāso cīvaravināvāso,",
  "tika-vin08t0:420_10": "“cīvaravippavāso”ti vattabbe vatticchāvasena,",
  "tika-vin08t0:420_11": "gāthāpādapūraṇatthāya vā aluttasamāsaṃ katvā evaṃ vuttanti daṭṭhabbaṃ.",
  "tika-vin08t0:420_12": "Tathā ca vakkhati “ticīvarādhiṭṭhānena…pe…",
  "tika-vin08t0:420_13": "vippavāso”ti,",
  "tika-vin08t0:420_14": "“imaṃ saṅghāṭiṃ adhiṭṭhāmi,",
  "tika-vin08t0:420_15": "imaṃ uttarāsaṅgaṃ adhiṭṭhāmi,",
  "tika-vin08t0:420_16": "imaṃ antaravāsakaṃ adhiṭṭhāmī”ti evaṃ nāmena adhiṭṭhitānaṃ tiṇṇaṃ cīvarānaṃ ekekena vippavāsoti attho,",
  "tika-vin08t0:420_17": "ekenapi vinā vasituṃ na vaṭṭati,",
  "tika-vin08t0:420_18": "vasantassa bhikkhuno saha aruṇuggamanā cīvaraṃ nissaggiyaṃ hoti,",
  "tika-vin08t0:420_19": "pācittiyañca āpajjatīti sambandho.",
  "tika-vin08t0:420_20": "Vasitabbanti ettha vasanakiriyā catuiriyāpathasādhāraṇā,",
  "tika-vin08t0:420_21": "tasmā kāyalaggaṃ vā hotu alaggaṃ vā,",
  "tika-vin08t0:420_22": "aḍḍhateyyaratanassa padesassa anto katvā tiṭṭhantopi carantopi nisinnopi nipannopi hatthapāse katvā vasanto nāma hoti.",
  "tika-vin08t0:421_0": "Evaṃ sāmaññato avippavāsalakkhaṇaṃ dassetvā idāni gāmādipannarasokāsavasena visesato dassetumāha “gāmi”ccādi.",
  "tika-vin08t0:421_1": "Tattha gāmanivesanāni pākaṭāneva.",
  "tika-vin08t0:421_2": "Udosito nāma yānādīnaṃ bhaṇḍānaṃ sālā.",
  "tika-vin08t0:421_3": "Aṭṭo nāma paṭirājādipaṭibāhanatthaṃ iṭṭhakāhi kato bahalabhittiko catupañcabhūmiko patissayaviseso.",
  "tika-vin08t0:421_4": "Māḷo nāma ekakūṭasaṅgahito caturassapāsādo.",
  "tika-vin08t0:421_5": "Pāsādo nāma dīghapāsādo.",
  "tika-vin08t0:421_6": "Hammiyaṃ nāma muṇḍacchadanapāsādo,",
  "tika-vin08t0:421_7": "muṇḍacchadanapāsādoti ca candikaṅgaṇayutto pāsādoti vuccati.",
  "tika-vin08t0:421_8": "Sattho nāma jaṅghasattho vā sakaṭasattho vā.",
  "tika-vin08t0:421_9": "Khettaṃ nāma pubbaṇṇāparaṇṇānaṃ viruhanaṭṭhānaṃ.",
  "tika-vin08t0:421_10": "Dhaññakaraṇaṃ nāma khalamaṇḍalaṃ.",
  "tika-vin08t0:421_11": "Ārāmo nāma pupphārāmo phalārāmo.",
  "tika-vin08t0:421_12": "Vihārādayo pākaṭā eva.",
  "tika-vin08t0:421_13": "Tattha nivesanādīni gāmato bahi sanniviṭṭhāni gahitānīti veditabbaṃ.",
  "tika-vin08t0:421_14": "Antogāme ṭhitānañhi gāmaggahaṇena gahitattā gāmaparihāroyevāti.",
  "tika-vin08t0:421_15": "Gāmaggahaṇena ca nigamanagarānipi gahitāneva honti.",
  "tika-vin08t0:422_0": "Parikhāya vā parikkhittoti iminā samantā nadītaḷākādiudakena parikkhittopi parikkhittoyevāti dasseti.",
  "tika-vin08t0:422_1": "Taṃ pamāṇaṃ atikkamitvāti gharassa upari ākāse aḍḍhateyyaratanappamāṇaṃ atikkamitvā.",
  "tika-vin08t0:422_2": "Sabhāye vā vatthabbanti iminā sabhāsaddassa pariyāyo sabhāyasaddo napuṃsakaliṅgo atthīti dasseti.",
  "tika-vin08t0:422_3": "Sabhāsaddo hi itthiliṅgo,",
  "tika-vin08t0:422_4": "sabhāyasaddo napuṃsakaliṅgoti.",
  "tika-vin08t0:422_5": "Dvāramūle vāti nagarassa dvāramūle vā.",
  "tika-vin08t0:422_6": "Tesanti sabhāyanagaradvāramūlānaṃ.",
  "tika-vin08t0:422_7": "Tassā vīthiyā sabhāyadvārānaṃ gahaṇeneva tattha sabbānipi gehāni,",
  "tika-vin08t0:422_8": "sā ca antaravīthi gahitāyeva hoti.",
  "tika-vin08t0:422_9": "Ettha ca dvāravīthigharesu vasantena gāmappavesanasahaseyyādidosaṃ pariharitvā suppaṭicchannatādiyutteneva bhavitabbaṃ.",
  "tika-vin08t0:422_10": "Sabhā pana yadi sabbesaṃ vasanatthāya papāsadisā katā,",
  "tika-vin08t0:422_11": "antarārāme viya yathāsukhaṃ vasituṃ vaṭṭatīti veditabbaṃ.",
  "tika-vin08t0:422_12": "Atiharitvā ghare nikkhipatīti vīthiṃ muñcitvā ṭhite aññasmiṃ ghare nikkhipati.",
  "tika-vin08t0:422_13": "Tenāha “vīthihatthapāso na rakkhatī”ti.",
  "tika-vin08t0:422_14": "Purato vā pacchato vā hatthapāseti gharassa hatthapāsaṃ sandhāya vadati.",
  "tika-vin08t0:423_0": "Evaṃ gāmavasena vippavāsāvippavāsaṃ dassetvā idāni nivesanavasena dassento “sace ekakulassa santakaṃ nivesanaṃ hotī”tiādimāha.",
  "tika-vin08t0:423_1": "Tattha ovarako nāma gabbhassa abbhantare añño gabbhoti vadanti,",
  "tika-vin08t0:423_2": "gabbhassa vā pariyāyavacanametaṃ.",
  "tika-vin08t0:423_3": "Idāni udositādivasena dassento “udositi”ccādimāha.",
  "tika-vin08t0:423_4": "Tattha vuttanayenevāti “ekakulassa santako udosito hoti parikkhitto cā”tiādinā nivesane vuttanayena. Eva-",
  "tika-vin08t0:423_5": "saddo visesanivatti attho.",
  "tika-vin08t0:423_6": "Tena viseso natthīti dasseti.",
  "tika-vin08t0:424_0": "Idāni yesu viseso atthi,",
  "tika-vin08t0:424_1": "te dassento “sace ekakulassa nāvā”tiādimāha.",
  "tika-vin08t0:424_2": "Tattha pariyādiyitvāti vinivijjhitvā,",
  "tika-vin08t0:424_3": "ajjhottharitvā vā.",
  "tika-vin08t0:424_4": "Vuttamevatthaṃ vibhāveti “antopaviṭṭhenā”tiādinā.",
  "tika-vin08t0:424_5": "Tattha antopaviṭṭhenāti gāmassa,",
  "tika-vin08t0:424_6": "nadiyā vā antopaviṭṭhena.",
  "tika-vin08t0:424_7": "“Satthenā”ti pāṭhaseso.",
  "tika-vin08t0:424_8": "Nadīparihāro labbhatīti ettha “visuṃ nadīparihārassa avuttattā gāmādīhi aññattha viya cīvarahatthapāsoyeva nadīparihāro”ti tīsupi gaṇṭhipadesu vuttaṃ.",
  "tika-vin08t0:424_9": "Aññe pana “iminā aṭṭhakathāvacanena nadīparihāropi visuṃ siddhoti nadīhatthapāso na vijahitabbo”ti vadanti.",
  "tika-vin08t0:424_10": "Yathā pana ajjhokāse sattabbhantaravasena araññaparihāro labbhati,",
  "tika-vin08t0:424_11": "evaṃ nadiyaṃ udakukkhepavasena nadīparihāro labbhatīti katvā aṭṭhakathāyaṃ nadīparihāro visuṃ avutto",
  "tika-vin08t0:424_12": "siyā sattabbhantaraudakukkhepasīmānaṃ araññanadīsu abaddhasīmāvasena labbhamānattā.",
  "tika-vin08t0:424_13": "Evañca sati samuddajātassaresupi parihāro avuttasiddho hoti nadiyā samānalakkhaṇattā,",
  "tika-vin08t0:424_14": "nadīhatthapāso na vijahitabboti pana atthe sati nadiyā ativitthārattā bahusādhāraṇattā ca antonadiyaṃ",
  "tika-vin08t0:424_15": "cīvaraṃ ṭhapetvā nadīhatthapāse ṭhitena cīvarassa pavattiṃ jānituṃ na sakkā bhaveyya.",
  "tika-vin08t0:424_16": "Esa nayo samuddajātassaresupi.",
  "tika-vin08t0:424_17": "Antoudakukkhepe vā tassa hatthapāse vā ṭhitena pana sakkāti ayaṃ amhākaṃ attanomati,",
  "tika-vin08t0:424_18": "vicāretvā gahetabbaṃ.",
  "tika-vin08t0:424_19": "Vihārasīmanti avippavāsasīmaṃ sandhāyāha.",
  "tika-vin08t0:424_20": "Ettha ca vihārassa nānākulasantakabhāvepi avippavāsasīmāparicchedabbhantare sabbattha cīvaraavippavāsasambhavato",
  "tika-vin08t0:424_21": "padhānattā tattha satthaparihāro na labbhatīti “vihāraṃ gantvā vasitabba”nti vuttaṃ.",
  "tika-vin08t0:424_22": "Satthasamīpeti idaṃ yathāvuttaabbhantaraparicchedavasena vuttaṃ.",
  "tika-vin08t0:425_0": "Yasmā “nānākulassa parikkhitte khette cīvaraṃ nikkhipitvā khettadvāramūle vā tassa hatthapāse vā vatthabba”nti vuttaṃ,",
  "tika-vin08t0:425_1": "tasmā dvāramūlato aññattha khettepi vasantena cīvaraṃ nikkhipitvā hatthapāse katvāyeva vasitabbaṃ.",
  "tika-vin08t0:426_0": "Vihāro nāma saparikkhitto vā aparikkhitto vā sakalo āvāsoti vadanti.",
  "tika-vin08t0:426_1": "Yasmiṃ vihāreti ettha pana ekagehameva vuttaṃ.",
  "tika-vin08t0:426_2": "Vimativinodaniyaṃ pana “vihāro nāma upacārasīmā.",
  "tika-vin08t0:426_3": "Yasmiṃ vihāreti tassa antopariveṇādiṃ sandhāya vutta”nti vuttaṃ.",
  "tika-vin08t0:426_4": "Ekakulādisantakatā cettha kārāpakānaṃ vasena veditabbā.",
  "tika-vin08t0:427_0": "Yaṃ majjhanhike kāle samantā chāyā pharatīti yadā mahāvīthiyaṃ ujukameva gacchantaṃ sūriyamaṇḍalaṃ majjhanhikaṃ pāpuṇāti,",
  "tika-vin08t0:427_1": "tadā yaṃ okāsaṃ chāyā pharati,",
  "tika-vin08t0:427_2": "taṃ sandhāya vuttaṃ.",
  "tika-vin08t0:427_3": "Vimativinodaniyaṃ pana “chāyāya phuṭṭhokāsassāti ujukaṃ avikkhittaleḍḍupātabbhantaraṃ sandhāya vadatī”ti vuttaṃ.",
  "tika-vin08t0:427_4": "Agamanapatheti tadaheva gantvā nivattetuṃ asakkuṇeyyake samuddamajjhe ye dīpakā,",
  "tika-vin08t0:427_5": "tesūti yojanā.",
  "tika-vin08t0:427_6": "Itarasminti puratthimadisāya cīvare.",
  "tika-vin08t0:428_0": "52.",
  "tika-vin08t0:428_1": "Nadiṃ otaratīti hatthapāsaṃ muñcitvā otarati.",
  "tika-vin08t0:428_2": "Nāpajjatīti paribhogapaccayā dukkaṭaṃ nāpajjati.",
  "tika-vin08t0:428_3": "Tenāha “so hī”tiādi.",
  "tika-vin08t0:428_4": "Aparibhogārahattāti iminā nissaggiyacīvaraṃ anissajjitvā paribhuñjantassa dukkaṭaṃ acittakanti siddhaṃ.",
  "tika-vin08t0:428_5": "Ekaṃ pārupitvā ekaṃ aṃsakūṭe ṭhapetvā gantabbanti idaṃ bahūnaṃ sañcaraṇaṭṭhāne evaṃ akatvā gamanaṃ na sāruppanti katvā vuttaṃ,",
  "tika-vin08t0:428_6": "na āpattiaṅgattā.",
  "tika-vin08t0:428_7": "Bahigāme ṭhapetvāpi apārupitabbatāya vuttaṃ “vinayakammaṃ kātabba”nti.",
  "tika-vin08t0:428_8": "Atha vā vihāre sabhāgaṃ bhikkhuṃ na passati,",
  "tika-vin08t0:428_9": "evaṃ sati āsanasālaṃ gantvā vinayakammaṃ kātabbanti yojanā.",
  "tika-vin08t0:428_10": "Āsanasālaṃ gacchantena kiṃ tīhi cīvarehi gantabbanti āha “santaruttarenā”ti naṭṭhacīvarassa santaruttarasādiyanato.",
  "tika-vin08t0:428_11": "Saṅghāṭi pana kiṃ kātabbāti āha “saṅghāṭiṃ bahigāme ṭhapetvā”ti.",
  "tika-vin08t0:428_12": "Uttarāsaṅge ca bahigāme ṭhapitasaṅghāṭiyañca paṭhamaṃ vinayakammaṃ katvā pacchā uttarāsaṅgaṃ nivāsetvā antaravāsake kātabbaṃ.",
  "tika-vin08t0:428_13": "Ettha ca bahigāme ṭhapitassapi vinayakammavacanato parammukhāpi ṭhitaṃ nissajjituṃ,",
  "tika-vin08t0:428_14": "nissaṭṭhaṃ dātuñca vaṭṭatīti veditabbaṃ.",
  "tika-vin08t0:429_0": "Daharānaṃ gamane saussāhattā “nissayo pana na paṭippassambhatī”ti vuttaṃ.",
  "tika-vin08t0:429_1": "Muhuttaṃ…pe…",
  "tika-vin08t0:429_2": "paṭippassambhatīti saussāhatte gamanassa upacchinnattā vuttaṃ,",
  "tika-vin08t0:429_3": "tesaṃ pana purāruṇā uṭṭhahitvā saussāhena gacchantānaṃ aruṇe antarā uṭṭhitepi na paṭippassambhati “yāva aruṇuggamanā sayantī”ti vuttattā.",
  "tika-vin08t0:429_4": "Teneva “gāmaṃ pavisitvā…pe…",
  "tika-vin08t0:429_5": "na paṭippassambhatī”ti vuttaṃ.",
  "tika-vin08t0:429_6": "Aññamaññassa vacanaṃ aggahetvātiādimhi saussāhattā gamanakkhaṇe paṭippassaddhi na vuttā.",
  "tika-vin08t0:429_7": "Dhenubhayenāti taruṇavacchagāvīnaṃ ādhāvitvā siṅgena paharaṇabhayena.",
  "tika-vin08t0:429_8": "Nissayo ca paṭippassambhatīti ettha dhenubhayādīhi ṭhitānaṃ yāva bhayavūpasamā ṭhātabbato “antoaruṇeyeva gamissāmī”ti niyametuṃ asakkuṇeyyattā vuttaṃ.",
  "tika-vin08t0:429_9": "Yattha pana evaṃ niyametuṃ sakkā,",
  "tika-vin08t0:429_10": "tattha antarā aruṇe uggatepi nissayo na paṭippassambhati bhesajjatthāya gāmaṃ paviṭṭhadaharānaṃ viya.",
  "tika-vin08t0:430_0": "Antosīmāyaṃ gāmanti avippavāsasīmāsammutito pacchā patiṭṭhāpitagāmaṃ sandhāya vadati gāmañca gāmūpacārañca ṭhapetvā sammannitabbato.",
  "tika-vin08t0:430_1": "Paviṭṭhānanti ācariyantevāsikānaṃ visuṃ visuṃ gatānaṃ avippavāsasīmattā neva cīvarāni nissaggiyāni honti,",
  "tika-vin08t0:430_2": "saussāhatāya na nissayo paṭippassambhati.",
  "tika-vin08t0:430_3": "Antarāmaggeti dhammaṃ sutvā āgacchantānaṃ antarāmagge.",
  "tika-vin08t0:431_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:432_0": "Cīvaravippavāsavinicchayakathālaṅkāro nāma",
  "tika-vin08t0:433_0": "Navamo paricchedo.",
  "tika-vin08t0:434_0": "10. Bhaṇḍapaṭisāmanavinicchayakathā",
  "tika-vin08t0:435_0": "53.",
  "tika-vin08t0:435_1": "Evaṃ cīvaravippavāsavinicchayaṃ kathetvā idāni bhaṇḍapaṭisāmanavinicchayaṃ kathetuṃ “bhaṇḍassa paṭisāmana”ntiādimāha.",
  "tika-vin08t0:435_2": "Tattha bhaḍitabbaṃ bhājetabbanti bhaṇḍaṃ,",
  "tika-vin08t0:435_3": "bhaḍitabbaṃ icchitabbanti vā bhaṇḍaṃ,",
  "tika-vin08t0:435_4": "bhaṇḍanti paribhaṇḍanti sattā etenāti vā bhaṇḍaṃ,",
  "tika-vin08t0:435_5": "mūladhanaṃ,",
  "tika-vin08t0:435_6": "parikkhāro vā.",
  "tika-vin08t0:435_7": "Vuttañhi abhidhānappadīpikāyaṃ –",
  "tika-vin08t0:436_0": "“Bhājanādiparikkhāre, bhaṇḍaṃ mūladhanepi cā”ti.",
  "tika-vin08t0:437_0": "Tassa bhaṇḍassa,",
  "tika-vin08t0:437_1": "paṭisāmiyate paṭisāmanaṃ,",
  "tika-vin08t0:437_2": "rakkhaṇaṃ gopananti attho.",
  "tika-vin08t0:437_3": "Tenāha “paresaṃ bhaṇḍassa gopana”nti.",
  "tika-vin08t0:437_4": "Mātu kaṇṇapiḷandhanaṃ tālapaṇṇampīti pi-",
  "tika-vin08t0:437_5": "saddo sambhāvanattho.",
  "tika-vin08t0:437_6": "Tena pageva aññātakānaṃ santakanti dasseti.",
  "tika-vin08t0:437_7": "Gihisantakanti iminā pañcannaṃ sahadhammikānaṃ santakaṃ paṭisāmetuṃ vaṭṭatīti dīpeti.",
  "tika-vin08t0:437_8": "Bhaṇḍāgārikasīsenāti etena vissāsaggāhādinā gahetvā paṭisāmentassa anāpattīti dasseti.",
  "tika-vin08t0:437_9": "Tena vakkhati “attano atthāya gahetvā paṭisāmetabba”nti.",
  "tika-vin08t0:437_10": "Chandenapi bhayenapīti vaḍḍhakīādīsu chandena,",
  "tika-vin08t0:437_11": "rājavallabhādīsu bhayena balakkārena pātetvā gatesu ca paṭisāmetuṃ vaṭṭatīti yojetabbaṃ.",
  "tika-vin08t0:438_0": "Saṅgopanatthāya attano hatthe nikkhittassa bhaṇḍassa guttaṭṭhāne paṭisāmanapayogaṃ vinā “nāhaṃ gaṇhāmī”tiādinā",
  "tika-vin08t0:438_1": "aññasmiṃ payoge akate rajjasaṅkhobhādikāle “na dāni tassa dassāmi,",
  "tika-vin08t0:438_2": "na mayhaṃ dāni dassatī”ti ubhohipi sakasakaṭṭhāne nisīditvā dhuranikkhepe katepi avahāro natthi.",
  "tika-vin08t0:438_3": "Keci panettha “pārājikameva paṭisāmanapayogassa katattā”ti vadanti,",
  "tika-vin08t0:438_4": "taṃ tesaṃ matimattaṃ,",
  "tika-vin08t0:438_5": "na sārato paccetabbaṃ.",
  "tika-vin08t0:438_6": "Paṭisāmanakāle hissa theyyacittaṃ natthi,",
  "tika-vin08t0:438_7": "“na dāni tassa dassāmī”ti theyyacittuppattikkhaṇe ca sāmino dhuranikkhepacittappavattiyā hetubhūto kāyavacīpayogo natthi,",
  "tika-vin08t0:438_8": "yena so āpattiṃ āpajjeyya.",
  "tika-vin08t0:438_9": "Na hi akiriyasamuṭṭhānā ayaṃ āpattīti.",
  "tika-vin08t0:438_10": "Dāne saussāho,",
  "tika-vin08t0:438_11": "rakkhati tāvāti avahāraṃ sandhāya avuttattā “nāhaṃ gaṇhāmī”tiādinā musāvādakaraṇe pācittiyameva hoti,",
  "tika-vin08t0:438_12": "na dukkaṭaṃ theyyacittābhāvena sahapayogassapi abhāvatoti gahetabbaṃ.",
  "tika-vin08t0:439_0": "Yadipi mukhena dassāmīti vadati…pe…",
  "tika-vin08t0:439_1": "pārājikanti ettha katarapayogena āpatti,",
  "tika-vin08t0:439_2": "na tāva paṭhamena bhaṇḍapaṭisāmanapayogena tadā theyyacittabhāvā,",
  "tika-vin08t0:439_3": "nāpi “dassāmī”ti kathanapayogena tadā theyyacitte vijjamānepi payogassa kappiyattāti? Vuccate –",
  "tika-vin08t0:439_4": "sāminā “dehī”ti bahuso yāciyamānopi adatvā yena payogena attano adātukāmataṃ sāmikassa ñāpesi,",
  "tika-vin08t0:439_5": "yena ca so adātukāmo ayaṃ vikkhipatīti ñatvā dhuraṃ nikkhipati,",
  "tika-vin08t0:439_6": "teneva payogenassa āpatti.",
  "tika-vin08t0:439_7": "Na hettha upanikkhittabhaṇḍe pariyāyena mutti atthi.",
  "tika-vin08t0:439_8": "Adātukāmatāya hi “kadā te dinnaṃ,",
  "tika-vin08t0:439_9": "kattha te dinna”ntiādipariyāyavacanenapi sāmikassa dhurenikkhipāpite āpattiyeva.",
  "tika-vin08t0:439_10": "Teneva aṭṭhakathāyaṃ vuttaṃ “kiṃ tumhe bhaṇatha…pe…",
  "tika-vin08t0:439_11": "ubhinnaṃ dhuranikkhepena bhikkhuno pārājika”nti.",
  "tika-vin08t0:439_12": "Parasantakassa parehi gaṇhāpane eva hi pariyāyato mutti,",
  "tika-vin08t0:439_13": "na sabbatthāti gahetabbaṃ.",
  "tika-vin08t0:439_14": "Attano hatthe nikkhittattāti ettha attano hatthe sāminā dinnatāya bhaṇḍāgārikaṭṭhāne ṭhitattā ca ṭhānācāvanepi natthi avahāro,",
  "tika-vin08t0:439_15": "theyyacittena pana gahaṇe dukkaṭato na muccatīti veditabbaṃ.",
  "tika-vin08t0:439_16": "Eseva nayoti avahāro natthi,",
  "tika-vin08t0:439_17": "bhaṇḍadeyyaṃ pana hotīti adhippāyo.",
  "tika-vin08t0:440_0": "54.",
  "tika-vin08t0:440_1": "Pañcannaṃ sahadhammikānanti bhikkhubhikkhunīsikkhamānasāmaṇerasāmaṇerīnaṃ.",
  "tika-vin08t0:440_2": "Etena na kevalaṃ gihīnaṃ eva,",
  "tika-vin08t0:440_3": "atha kho tāpasaparibbājakādīnampi santakaṃ paṭisāmetuṃ na vaṭṭatīti dasseti.",
  "tika-vin08t0:440_4": "Naṭṭhepi gīvā na hoti, kasmā?",
  "tika-vin08t0:440_5": "Asampaṭicchāpitattāti attho.",
  "tika-vin08t0:440_6": "Dutiye eseva nayoti gīvā na hoti, kasmā?",
  "tika-vin08t0:440_7": "Ajānitattā.",
  "tika-vin08t0:440_8": "Tatiye ca eseva nayoti gīvā na hoti, kasmā?",
  "tika-vin08t0:440_9": "Paṭikkhipitattā.",
  "tika-vin08t0:440_10": "Ettha ca kāyena vā vācāya vā cittena vā paṭikkhittopi paṭikkhittoyeva nāma hoti.",
  "tika-vin08t0:441_0": "Tasseva gīvā hoti,",
  "tika-vin08t0:441_1": "na sesabhikkhūnaṃ, kasmā?",
  "tika-vin08t0:441_2": "Tasseva bhaṇḍāgārikassa bhaṇḍāgāre issarabhāvato.",
  "tika-vin08t0:441_3": "Bhaṇḍāgārikassa gīvā na hoti alasajātikasseva pamādena haritattā.",
  "tika-vin08t0:441_4": "Dutiye bhaṇḍāgārikassa gīvā na hoti tassa anārocitattā.",
  "tika-vin08t0:441_5": "Naṭṭhe tassa gīvā tena ṭhapitattā.",
  "tika-vin08t0:441_6": "Tasseva gīvā,",
  "tika-vin08t0:441_7": "na aññesaṃ tena bhaṇḍāgārikena sampaṭicchitattā ṭhapitattā ca.",
  "tika-vin08t0:441_8": "Natthi gīvā tena paṭikkhipitattā.",
  "tika-vin08t0:441_9": "Naṭṭhaṃ sunaṭṭhameva bhaṇḍāgārikassa asampaṭicchāpanato.",
  "tika-vin08t0:441_10": "Naṭṭhe gīvā tena ṭhapitattā.",
  "tika-vin08t0:441_11": "Sabbaṃ tassa gīvā tassa bhaṇḍāgārikassa pamādena haraṇato.",
  "tika-vin08t0:441_12": "Tattheva upacāre vijjamāneti bhaṇḍāgārikassa samīpeyeva uccārapassāvaṭṭhāne vijjamāne.",
  "tika-vin08t0:442_0": "55.",
  "tika-vin08t0:442_1": "Mayi ca mate saṅghassa ca senāsane vinaṭṭheti ettha kevalaṃ saṅghassa senāsanaṃ mā vinassīti iminā adhippāyena vivaritumpi vaṭṭatiyevāti vadanti.",
  "tika-vin08t0:442_2": "“Taṃ māressāmī”ti ettake vuttepi vivarituṃ vaṭṭati “gilānapakkhe ṭhitattā avisayo”ti vuttattā.",
  "tika-vin08t0:442_3": "Maraṇato hi paraṃ gelaññaṃ avisayattañca natthi.",
  "tika-vin08t0:442_4": "“Dvāraṃ chinditvā harissāmā”ti ettake vuttepi vivarituṃ vaṭṭatiyeva.",
  "tika-vin08t0:442_5": "Sahāyehi bhavitabbanti tehipi bhikkhācārādīhi pariyesitvā attano santakampi kiñci kiñci dātabbanti vuttaṃ hoti.",
  "tika-vin08t0:442_6": "Ayañhi sāmīcīti bhaṇḍāgāre vasantānaṃ idaṃ vattaṃ.",
  "tika-vin08t0:442_7": "Lolamahātheroti mando momūho ākiṇṇavihārī sadā kīḷāpasuto vā mahāthero.",
  "tika-vin08t0:443_0": "56.",
  "tika-vin08t0:443_1": "Itarehīti tasmiṃyeva gabbhe vasantehi bhikkhūhi.",
  "tika-vin08t0:443_2": "Vihārarakkhaṇavāre niyutto vihāravāriko,",
  "tika-vin08t0:443_3": "vuḍḍhapaṭipāṭiyā attano vāre vihārarakkhaṇako.",
  "tika-vin08t0:443_4": "Nivāpanti bhattavetanaṃ.",
  "tika-vin08t0:443_5": "Corānaṃ paṭipathaṃ gatesūti corānaṃ āgamanaṃ ñatvā “paṭhamataraṃyeva gantvā saddaṃ karissāmā”ti corānaṃ abhimukhaṃ gatesu.",
  "tika-vin08t0:443_6": "“Corehi haṭabhaṇḍaṃ āharissāmā”ti tesaṃ anupathaṃ gatesupi eseva nayo.",
  "tika-vin08t0:443_7": "Nibaddhaṃ katvāti “asukakule yāgubhattaṃ vihāravārikānaṃyevā”ti evaṃ niyamanaṃ katvā.",
  "tika-vin08t0:443_8": "Dve tisso yāgusalākā ca cattāri pañca salākabhattāni ca labhamānovāti idaṃ nidassanamattaṃ,",
  "tika-vin08t0:443_9": "tato ūnaṃ vā hotu adhikaṃ vā,",
  "tika-vin08t0:443_10": "attano ca veyyāvaccakarassa ca yāpanamattaṃ labhanameva pamāṇanti gahetabbaṃ.",
  "tika-vin08t0:443_11": "Nissitake jaggāpentīti attano attano nissitake bhikkhācariyāya posentā nissitakehi vihāraṃ jaggāpenti.",
  "tika-vin08t0:443_12": "Asahāyassāti sahāyarahitassa.",
  "tika-vin08t0:443_13": "“Asahāyassa adutiyassā”ti pāṭho yutto.",
  "tika-vin08t0:443_14": "Pacchimaṃ purimasseva vevacanaṃ.",
  "tika-vin08t0:443_15": "Asahāyassa vā attadutiyassa vāti imasmiṃ pana pāṭhe ekena ānītaṃ dvinnaṃ nappahotīti attadutiyassapi vāro nivāritoti vadanti,",
  "tika-vin08t0:443_16": "taṃ “yassa sabhāgo bhikkhu bhattaṃ ānetvā dātā natthī”ti iminā na sameti,",
  "tika-vin08t0:443_17": "vīmaṃsitabbaṃ.",
  "tika-vin08t0:443_18": "Vimativinodaniyaṃ pana “attadutiyassāti appicchassa.",
  "tika-vin08t0:443_19": "Attāsarīrameva dutiyo,",
  "tika-vin08t0:443_20": "na aññoti hi attadutiyo,",
  "tika-vin08t0:443_21": "tadubhayassapi atthassa vibhāvanaṃ ‘yassā’tiādi.",
  "tika-vin08t0:443_22": "Etena sabbena ekekassa vāro na pāpetabboti dassetī”ti vuttaṃ.",
  "tika-vin08t0:444_0": "Pākavattatthāyāti niccaṃ pacitabbayāgubhattasaṅkhātavattatthāya.",
  "tika-vin08t0:444_1": "Ṭhapentīti dāyakā ṭhapenti.",
  "tika-vin08t0:444_2": "Taṃ gahetvāti taṃ ārāmikādīhi dīyamānaṃ bhāgaṃ gahetvā.",
  "tika-vin08t0:444_3": "Upajīvantena ṭhātabbanti abbhokāsikarukkhamūlikenapi pākavattaṃ upanissāya jīvantena attano pattacīvararakkhaṇatthāya vihāravāre sampatte ṭhātabbaṃ.",
  "tika-vin08t0:444_4": "Na gāhāpetabboti ettha yassa abbhokāsikassapi attano adhikaparikkhāro ce ṭhapito atthi,",
  "tika-vin08t0:444_5": "cīvarādisaṅghikabhāgepi ālayo atthi,",
  "tika-vin08t0:444_6": "sopi gāhāpetabbo.",
  "tika-vin08t0:444_7": "Paripucchanti pucchitapañhavissajjanaṃ,",
  "tika-vin08t0:444_8": "aṭṭhakathaṃ vā.",
  "tika-vin08t0:444_9": "Diguṇanti aññehi labbhamānato dviguṇaṃ.",
  "tika-vin08t0:444_10": "Pakkhavārenāti aḍḍhamāsavārena.",
  "tika-vin08t0:445_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:446_0": "Bhaṇḍapaṭisāmanavinicchayakathālaṅkāro nāma",
  "tika-vin08t0:447_0": "Dasamo paricchedo.",
  "tika-vin08t0:448_0": "11. Kayavikkayasamāpattivinicchayakathā",
  "tika-vin08t0:449_0": "57.",
  "tika-vin08t0:449_1": "Evaṃ bhaṇḍapaṭisāmanavinicchayaṃ kathetvā idāni kayavikkayavinicchayaṃ kathento “kayavikkayasamāpattī”tiādimāha.",
  "tika-vin08t0:449_2": "Tattha kayanaṃ kayo,",
  "tika-vin08t0:449_3": "parabhaṇḍassa gahaṇaṃ,",
  "tika-vin08t0:449_4": "vikkayanaṃ vikkayo,",
  "tika-vin08t0:449_5": "sakabhaṇḍassa dānaṃ,",
  "tika-vin08t0:449_6": "kayo ca vikkayo ca kayavikkayaṃ.",
  "tika-vin08t0:449_7": "Samāpajjanaṃ samāpatti,",
  "tika-vin08t0:449_8": "tassa duvidhassa kiriyassa karaṇaṃ.",
  "tika-vin08t0:449_9": "Tassarūpaṃ dasseti “iminā”tiādinā.",
  "tika-vin08t0:450_0": "Sesañātakesu saddhādeyyavinipātasambhavato tadabhāvaṭṭhānampi dassetuṃ “mātaraṃ vā pana pitaraṃ vā”tiādi vuttaṃ.",
  "tika-vin08t0:450_1": "Tena viññattisaddhādeyyavinipātanañca na hoti “iminā idaṃ dehī”ti vadantoti dasseti,",
  "tika-vin08t0:450_2": "kayavikkayaṃ pana āpajjati “iminā idaṃ dehī”ti vadantoti dasseti.",
  "tika-vin08t0:450_3": "Iminā ca upari aññātakantyādinā ca sesañātakaṃ “imaṃ dehī”ti vadato viññatti na hoti,",
  "tika-vin08t0:450_4": "“imaṃ gaṇhāhī”ti pana dadato saddhādeyyavinipātanaṃ,",
  "tika-vin08t0:450_5": "“iminā imaṃ dehī”ti kayavikkayaṃ āpajjato nissaggiyanti ayampi attho dassito hoti migapadavalañjananyāyena.",
  "tika-vin08t0:450_6": "Tasmāiccādikepi “mātāpitūhi saddhiṃ kayavikkayaṃ,",
  "tika-vin08t0:450_7": "sesañātakehi saddhiṃ dve āpattiyo,",
  "tika-vin08t0:450_8": "aññātakehi saddhiṃ tisso āpattiyo”ti vattabbe teneva nyāyena ñātuṃ sakkāti katvā na vuttanti daṭṭhabbaṃ,",
  "tika-vin08t0:450_9": "aññathā abyāpitadoso siyā.",
  "tika-vin08t0:451_0": "“Idaṃ bhattaṃ bhuñjitvā idaṃ karothā”ti vutte pubbāparasambandhāya kiriyāya vuttattā “iminā idaṃ dehī”ti vuttasadisaṃ hoti.",
  "tika-vin08t0:451_1": "Idaṃ bhattaṃ bhuñja,",
  "tika-vin08t0:451_2": "idaṃ nāma karohī”ti vā,",
  "tika-vin08t0:451_3": "“idaṃ bhattaṃ bhuttosi,",
  "tika-vin08t0:451_4": "idaṃ nāma karohi,",
  "tika-vin08t0:451_5": "idaṃ bhattaṃ bhuñjissasi,",
  "tika-vin08t0:451_6": "idaṃ nāma karohī”ti pana vutte asambandhāya kiriyāya vuttattā kayavikkayo na hoti.",
  "tika-vin08t0:451_7": "Vighāsādānaṃ bhattadāne ca anapekkhattā saddhādeyyavinipātanaṃ na hoti,",
  "tika-vin08t0:451_8": "kārāpane hatthakammamattattā viññatti na hoti,",
  "tika-vin08t0:451_9": "tasmā vaṭṭati.",
  "tika-vin08t0:451_10": "“Ettha cā”tiādinā asatipi nissaggiyavatthumhi pācittiyaṃ desetabbanti dasseti.",
  "tika-vin08t0:452_0": "Agghaṃ pucchituṃ vaṭṭati,",
  "tika-vin08t0:452_1": "ettāvatā kayavikkayo na hotīti attho.",
  "tika-vin08t0:452_2": "Gaṇhituṃ vaṭṭatīti “iminā idaṃ dehī”ti avuttattā kayavikkayo na hoti,",
  "tika-vin08t0:452_3": "mūlassa atthitāya viññattipi na hoti.",
  "tika-vin08t0:452_4": "Patto na gahetabbo parabhaṇḍassa mahagghatāya.",
  "tika-vin08t0:452_5": "Evaṃ sati kathaṃ kātabboti āha “mama vatthu appagghanti ācikkhitabba”nti.",
  "tika-vin08t0:452_6": "Bhaṇḍaṃ agghāpetvā kāretabbataṃ āpajjati theyyāvahārasambhavato,",
  "tika-vin08t0:452_7": "ūnamāsakaṃ ce agghati, dukkaṭaṃ.",
  "tika-vin08t0:452_8": "Māsakato paṭṭhāya yāva ūnapañcamāsakaṃ ce agghati,",
  "tika-vin08t0:452_9": "thullaccayaṃ.",
  "tika-vin08t0:452_10": "Pañcamāsakaṃ ce agghati,",
  "tika-vin08t0:452_11": "pārājikanti vuttaṃ hoti. Deti,",
  "tika-vin08t0:452_12": "vaṭṭati puññatthāya dinnattā adhikassa.",
  "tika-vin08t0:452_13": "Kappiyakārakassa pana…pe…",
  "tika-vin08t0:452_14": "vaṭṭati ubhato kappiyabhaṇḍattā.",
  "tika-vin08t0:452_15": "Ekato ubhato vā ce akappiyabhaṇḍaṃ hoti,",
  "tika-vin08t0:452_16": "na vaṭṭati.",
  "tika-vin08t0:452_17": "“Mā gaṇhāhī”ti vattabbo, kasmā?",
  "tika-vin08t0:452_18": "Kappiyakārakassa achekattā.",
  "tika-vin08t0:453_0": "Aññena appaṭiggahitena attho, kasmā?",
  "tika-vin08t0:453_1": "Sattāhakālikattā telassa.",
  "tika-vin08t0:453_2": "Paṭiggahitatelaṃ sattāhaparamaṃ eva ṭhapetabbaṃ,",
  "tika-vin08t0:453_3": "tasmā tato paraṃ ṭhapitukāmassa appaṭiggahitatelena attho hoti.",
  "tika-vin08t0:453_4": "Appaṭiggahitaṃ dūseyya,",
  "tika-vin08t0:453_5": "aniyamitakālaṃ appaṭiggahitatelaṃ nāḷiyaṃ avasiṭṭhapaṭiggahitatelaṃ attano kālaṃ vattāpeyya.",
  "tika-vin08t0:454_0": "58.",
  "tika-vin08t0:454_1": "Idaṃ pattacatukkaṃ veditabbanti akappiyapattacatukkaṃ vuttaṃ,",
  "tika-vin08t0:454_2": "pañcamo pana kappiyo.",
  "tika-vin08t0:454_3": "Tena vakkhati “ayaṃ patto sabbakappiyo buddhānampi paribhogāraho”ti.",
  "tika-vin08t0:454_4": "Ayaṃ patto mahāakappiyo nāma, kasmā?",
  "tika-vin08t0:454_5": "Rūpiyaṃ uggaṇhitvā ayabījaṃ samuṭṭhāpetvā tena lohena pattassa kāritattā,",
  "tika-vin08t0:454_6": "evaṃ bījato paṭṭhāya dūsitattā.",
  "tika-vin08t0:454_7": "Yathā ca tatiyapārājikavisaye thāvarapayogesu pāsasūlādīsu mūlato paṭṭhāya kāritesu kismiñci daṇḍamatte vā vākamatte vā avasiṭṭhe sati na muccati,",
  "tika-vin08t0:454_8": "sabbasmiṃ naṭṭheyeva muccati,",
  "tika-vin08t0:454_9": "evamidhāpi bījato paṭṭhāya katattā tasmiṃ patte kismiñci patte avasiṭṭhepi kappiyo bhavituṃ na sakkā.",
  "tika-vin08t0:454_10": "Tathā ca vakkhati “sacepi taṃ vināsetvā thālakaṃ kāreti,",
  "tika-vin08t0:454_11": "tampi akappiya”ntyādi.",
  "tika-vin08t0:454_12": "Evaṃ santepi dutiyapatte viya mūle ca mūlassāmikānaṃ,",
  "tika-vin08t0:454_13": "patte ca pattassāmikānaṃ dinne kappiyo kātuṃ sakkā bhaveyya nu khoti āsaṅkāyamāha “na sakkā kenaci upāyena kappiyo kātu”nti.",
  "tika-vin08t0:454_14": "Tassattho –",
  "tika-vin08t0:454_15": "dutiyapattaṃ rūpiyaṃ paṭiggaṇhitvā gihīhi pariniṭṭhāpitameva kiṇāti,",
  "tika-vin08t0:454_16": "na bījato paṭṭhāya dūseti,",
  "tika-vin08t0:454_17": "tasmā dutiyapatto kappiyo kātuṃ sakkā,",
  "tika-vin08t0:454_18": "idha pana bījato paṭṭhāya dūsitattā tena bhikkhunā taṃ pattaṃ puna ayapāsāṇabījaṃ kātuṃ asakkuṇeyyattā,",
  "tika-vin08t0:454_19": "paṭiggahitarūpiyassa ca vaḷañjitattā puna sāmikānaṃ dātuṃ asakkuṇeyyattā na sakkā kenaci upāyena kappiyo kātunti.",
  "tika-vin08t0:455_0": "Idāni taṃ asakkuṇeyyattaṃ aññena pakārena vitthāretuṃ “sacepī”tiādimāha.",
  "tika-vin08t0:455_1": "Iminā kiñcipi ayavatthumhi avasiṭṭhe sati akappiyova hotīti dasseti.",
  "tika-vin08t0:455_2": "Tena vuttaṃ vimativinodaniyaṃ “rūpiyaṃ uggaṇhitvāti idaṃ ukkaṭṭhavasena vuttaṃ,",
  "tika-vin08t0:455_3": "muttādidukkaṭavatthumpi uggaṇhitvā kāritampi pañcannaṃ na vaṭṭati eva.",
  "tika-vin08t0:455_4": "Samuṭṭhāpetīti sayaṃ gantvā vā ‘imaṃ kahāpaṇādiṃ kammakārānaṃ datvā bījaṃ samuṭṭhāpehī’ti aññaṃ āṇāpetvā vā samuṭṭhāpeti.",
  "tika-vin08t0:455_5": "Mahāakappiyoti attanāva bījato paṭṭhāya dūsitattā aññassa mūlassāmikassa abhāvato vuttaṃ.",
  "tika-vin08t0:455_6": "So hi corehi acchinnopi puna laddho jānantassa kassacīpi na vaṭṭati.",
  "tika-vin08t0:455_7": "Yadi hi vaṭṭeyya,",
  "tika-vin08t0:455_8": "taḷākādīsu viya ‘acchinno vaṭṭatī’ti ācariyā vadeyyuṃ.",
  "tika-vin08t0:455_9": "Na sakkā kenaci upāyenāti saṅghassa vissajjanena corādiacchindanenapi kappiyo kātuṃ na sakkā,",
  "tika-vin08t0:455_10": "idañca tena rūpena ṭhitaṃ tammūlakena vatthamuttādirūpena ṭhitañca sandhāya vuttaṃ.",
  "tika-vin08t0:455_11": "Dukkaṭavatthumpi hi tammūlakakappiyavatthu ca na sakkā kenaci tena rūpena kappiyaṃ kātuṃ.",
  "tika-vin08t0:455_12": "Yadi pana so bhikkhu tena kappiyavatthunā,",
  "tika-vin08t0:455_13": "dukkaṭavatthunā vā puna rūpiyaṃ cetāpeyya,",
  "tika-vin08t0:455_14": "taṃ rūpiyaṃ nissajjāpetvā aññesaṃ kappiyaṃ kātumpi sakkā bhaveyyāti daṭṭhabba”nti.",
  "tika-vin08t0:455_15": "Yaṃ pana sāratthadīpaniyaṃ papañcitaṃ,",
  "tika-vin08t0:455_16": "yañca tameva gahetvā porāṇaṭīkāyaṃ papañcitaṃ,",
  "tika-vin08t0:455_17": "taṃ vitthāretvā vuccamānaṃ ativitthāritañca bhavissati,",
  "tika-vin08t0:455_18": "sotūnañca dubbiññeyyaṃ,",
  "tika-vin08t0:455_19": "tasmā ettakameva vadimha,",
  "tika-vin08t0:455_20": "atthikehi pana tesu tesu pakaraṇesu oloketvā gahetabbanti.",
  "tika-vin08t0:456_0": "Dutiyapatte pañcannampi sahadhammikānaṃ na kappatīti rūpiyassa paṭiggahitattā,",
  "tika-vin08t0:456_1": "kayavikkayassa ca katattā.",
  "tika-vin08t0:456_2": "Sakkā pana kappiyo kātunti gihīhi pariniṭṭhāpitapattasseva kiṇitattā,",
  "tika-vin08t0:456_3": "bījato paṭṭhāya adūsitattā,",
  "tika-vin08t0:456_4": "mūlamūlassāmikānañca pattapattassāmikānañca vijjamānattā.",
  "tika-vin08t0:456_5": "Yathā pana sakkā hoti,",
  "tika-vin08t0:456_6": "taṃ dassetuṃ “mūle”tiādimāha.",
  "tika-vin08t0:457_0": "Tatiyapatte sadisoyevāti “pañcannampi sahadhammikānaṃ na vaṭṭati,",
  "tika-vin08t0:457_1": "sakkā pana kappiyo kātu”nti imaṃ nayaṃ niddisati.",
  "tika-vin08t0:457_2": "Nanu tatiyapatto kappiyavohārena gahito,",
  "tika-vin08t0:457_3": "atha kasmā akappiyoti codanaṃ sandhāyāha “kappiyavohārena gahitopi dutiyapattasadisoyeva,",
  "tika-vin08t0:457_4": "mūlassa sampaṭicchitattā akappiyo”ti.",
  "tika-vin08t0:457_5": "Dutiyacodanaṃ pana sayameva vadati.",
  "tika-vin08t0:457_6": "Ettha ca “dutiyapattasadisoyevā”ti vuttattā mūle ca mūlassāmikānaṃ,",
  "tika-vin08t0:457_7": "patte ca pattassāmikānaṃ dinne kappiyo hoti,",
  "tika-vin08t0:457_8": "kappiyabhaṇḍaṃ datvā gahetvā paribhuñjituṃ vaṭṭatīti daṭṭhabbo.",
  "tika-vin08t0:457_9": "Mūlassa anissaṭṭhattāti yena uggahitamūlena patto kīto,",
  "tika-vin08t0:457_10": "tassa mūlassa saṅghamajjhe anissaṭṭhattā.",
  "tika-vin08t0:457_11": "Etena rūpiyameva nissajjitabbaṃ,",
  "tika-vin08t0:457_12": "na tammūlakaṃ arūpiyanti dasseti.",
  "tika-vin08t0:457_13": "Yadi hi tena sampaṭicchitamūlaṃ saṅghamajjhe nissaṭṭhaṃ siyā,",
  "tika-vin08t0:457_14": "tena kappiyena kammena ārāmikādīhi gahetvā dinnapatto rūpiyapaṭiggāhakaṃ ṭhapetvā sesānaṃ vaṭṭeyya.",
  "tika-vin08t0:458_0": "Catutthapatte dubbicāritattāti “ime kahāpaṇe datvā idaṃ dehī”ti gahitattā gihisantakānaṃ kahāpaṇānaṃ",
  "tika-vin08t0:458_1": "duṭṭhuvicāritattā etassa vicāraṇakassa bhikkhuno eva na vaṭṭatīti attho.",
  "tika-vin08t0:458_2": "Mūlassa asampaṭicchitattāti etena mūlassa gihisantakattaṃ dasseti,",
  "tika-vin08t0:458_3": "teneva pattassa rūpiyasaṃvohārena anuppannatañca dasseti,",
  "tika-vin08t0:458_4": "tena ca tassa pattassa nissajjiyābhāvaṃ,",
  "tika-vin08t0:458_5": "bhikkhussa ca pācittiyābhāvaṃ dīpeti,",
  "tika-vin08t0:458_6": "tena ca dubbicāritamattena dukkaṭamattabhāvaṃ pakāseti.",
  "tika-vin08t0:458_7": "Nissajjīti idañca dānavasena vuttaṃ,",
  "tika-vin08t0:458_8": "na vinayakammavasena.",
  "tika-vin08t0:458_9": "Teneva ca “sappissa pūrāpetvā”ti vuttaṃ.",
  "tika-vin08t0:459_0": "Pañcamapatte sabbakappiyoti attano ca pañcannaṃ sahadhammikānañca buddhapaccekabuddhānañca kappiyo.",
  "tika-vin08t0:459_1": "Tenāha “buddhānampi paribhogāraho”ti.",
  "tika-vin08t0:460_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:461_0": "Kayavikkayasamāpattivinicchayakathālaṅkāro nāma",
  "tika-vin08t0:462_0": "Ekādasamo paricchedo.",
  "tika-vin08t0:463_0": "12. Rūpiyādipaṭiggahaṇavinicchayakathā",
  "tika-vin08t0:464_0": "59.",
  "tika-vin08t0:464_1": "Evaṃ kayavikkayasamāpattivinicchayaṃ kathetvā idāni rūpiyādipaṭiggahaṇavinicchayaṃ kathento “rūpiyādipaṭiggaho”tiādimāha.",
  "tika-vin08t0:464_2": "Tattha saññāṇatthāya kataṃ rūpaṃ ettha atthīti rūpiyaṃ,",
  "tika-vin08t0:464_3": "yaṃ kiñci vohārūpagaṃ dhanaṃ.",
  "tika-vin08t0:464_4": "Tena vuttaṃ samantapāsādikāyaṃ “idha pana yaṃ kiñci vohāragamanīyaṃ kahāpaṇādi adhippeta”nti.",
  "tika-vin08t0:464_5": "Paṭhamaṃ ādīyatītiādi, kiṃ taṃ? Rūpiyaṃ,",
  "tika-vin08t0:464_6": "rūpiyaṃ ādi yesaṃ teti rūpiyādayo,",
  "tika-vin08t0:464_7": "dāsidāsakhettavatthuādayo,",
  "tika-vin08t0:464_8": "paṭiggahaṇaṃ paṭiggaho,",
  "tika-vin08t0:464_9": "sampaṭicchananti attho.",
  "tika-vin08t0:464_10": "Rūpiyādīnaṃ paṭiggaho rūpiyādipaṭiggaho.",
  "tika-vin08t0:464_11": "Jātasamaye uppannaṃ rūpameva rūpaṃ assa bhavati,",
  "tika-vin08t0:464_12": "na vikāramāpajjatīti jātarūpaṃ, suvaṇṇaṃ.",
  "tika-vin08t0:464_13": "Dhavalasabhāvatāya sattehi rañjiyateti rajataṃ, sajjhu.",
  "tika-vin08t0:464_14": "Jātarūpena kato māsako jātarūpamāsako.",
  "tika-vin08t0:464_15": "Rajatena kato māsako rajatamāsakoti idaṃ catubbidhameva nissaggiyavatthu hoti,",
  "tika-vin08t0:464_16": "na lohamāsakādayoti āha “tambalohādīhi…pe…",
  "tika-vin08t0:464_17": "saṅgahito”ti.",
  "tika-vin08t0:464_18": "Tambalohādīhīti ādi-",
  "tika-vin08t0:464_19": "saddena kaṃsalohavaṭṭalohatipusīsādīhi katopi lohamāsakoyevāti dasseti.",
  "tika-vin08t0:464_20": "Kiṃ idameva nissaggiyavatthu hoti,",
  "tika-vin08t0:464_21": "udāhu muttādayopīti āha “muttā…pe…",
  "tika-vin08t0:464_22": "dukkaṭavatthū”ti.",
  "tika-vin08t0:464_23": "Imesaṃ dvinnaṃ vatthūnaṃ ko visesoti āha “tattha nissaggiyavatthuṃ…pe…",
  "tika-vin08t0:464_24": "dukkaṭamevā”ti.",
  "tika-vin08t0:464_25": "Tattha nissaggiyavatthu attano atthāya nissaggiyaṃ pācittiyaṃ,",
  "tika-vin08t0:464_26": "sesānaṃ atthāya dukkaṭaṃ,",
  "tika-vin08t0:464_27": "dukkaṭavatthu sabbesaṃ atthāya dukkaṭamevāti yojanā.",
  "tika-vin08t0:465_0": "Idāni tesu vatthūsu kappiyākappiyavinicchayaṃ vitthārato dassetuṃ āha “tatrāyaṃ vinicchayo”ti.",
  "tika-vin08t0:465_1": "Tattha sampaṭicchituṃ na vaṭṭati, kasmā?",
  "tika-vin08t0:465_2": "“Idaṃ saṅghassa dammī”ti akappiyavohārena dinnattā.",
  "tika-vin08t0:465_3": "Datvā pakkamati, vaṭṭati, kasmā?",
  "tika-vin08t0:465_4": "Saṅghassa hatthe adatvā vaḍḍhakīādīnaṃ hatthe dinnattā.",
  "tika-vin08t0:465_5": "Evampi vaṭṭati gihīnaṃ hatthe ṭhapitattā.",
  "tika-vin08t0:465_6": "Paṭikkhipituṃ na vaṭṭati saṅghagaṇapuggalānaṃ anāmasitattā.",
  "tika-vin08t0:465_7": "“Na vaṭṭatī”ti paṭikkhipitabbaṃ “tumhe gahetvā ṭhapethā”ti vuttattā.",
  "tika-vin08t0:465_8": "Paṭiggahaṇepi paribhogepi āpattīti “saṅghassa dammī”ti vuttattā paṭiggahaṇe pācittiyaṃ,",
  "tika-vin08t0:465_9": "paribhoge dukkaṭaṃ.",
  "tika-vin08t0:465_10": "Sveva sāpattikoti dukkaṭāpattiṃ sandhāya vadati. Vadati,",
  "tika-vin08t0:465_11": "vaṭṭati “tumhe paccaye paribhuñjathā”ti kappiyavohārena vuttattā.",
  "tika-vin08t0:465_12": "Cīvaratthāya dinnaṃ cīvareyeva upanetabbaṃ, kasmā?",
  "tika-vin08t0:465_13": "Yathā dāyakā vadanti,",
  "tika-vin08t0:465_14": "tathā paṭipajjitabbattā.",
  "tika-vin08t0:465_15": "Senāsanapaccayassa itarapaccayattayato visesaṃ dassento “senāsanatthāyā”tiādimāha.",
  "tika-vin08t0:465_16": "Iminā avissajjiyaavebhaṅgiyabhāvaṃ dasseti.",
  "tika-vin08t0:465_17": "Evaṃ santepi āpadāsu kattabbavidhiṃ dassento “sace panā”tiādimāha.",
  "tika-vin08t0:466_0": "60.",
  "tika-vin08t0:466_1": "Evaṃ nissaggiyavatthūsu kattabbavidhiṃ dassetvā idāni dukkaṭavatthūsu kattabbavidhiṃ dassento “sace koci mayha”ntyādimāha.",
  "tika-vin08t0:466_2": "Ettha pana paṭiggahaṇepi paribhogepi āpattīti dukkaṭameva sandhāya vuttaṃ.",
  "tika-vin08t0:466_3": "Taḷākassapi khettasaṅgahitattā tassa paṭiggahaṇepi āpatti vuttā.",
  "tika-vin08t0:466_4": "“Cattāro paccaye paribhuñjathāti detīti ettha ‘bhikkhusaṅghassa cattāro paccaye paribhuñjituṃ taḷākaṃ",
  "tika-vin08t0:466_5": "dammī’ti vā ‘catupaccayaparibhogatthaṃ taḷākaṃ dammī’ti vā vadati,",
  "tika-vin08t0:466_6": "vaṭṭatiyeva.",
  "tika-vin08t0:466_7": "‘Ito taḷākato uppanne paccaye dammī’ti vutte pana vattabbameva natthī”ti sāratthadīpaniyaṃ vuttaṃ.",
  "tika-vin08t0:466_8": "Vimativinodaniyampi tatheva vatvā “idañca saṅghassa dīyamānaññeva sandhāya vuttaṃ,",
  "tika-vin08t0:466_9": "puggalassa pana evampi dinnaṃ taḷākakhettādi na vaṭṭati.",
  "tika-vin08t0:466_10": "Suddhacittassa pana udakaparibhogatthaṃ kūpapokkharaṇiādayo vaṭṭanti.",
  "tika-vin08t0:466_11": "‘Saṅghassa taḷākaṃ atthi,",
  "tika-vin08t0:466_12": "taṃ katha’nti hi ādinā sabbattha saṅghavaseneva vutta”nti vuttaṃ.",
  "tika-vin08t0:466_13": "Hatthe bhavissatīti vase bhavissati.",
  "tika-vin08t0:467_0": "Kappiyakārakaṃ ṭhapethāti vutteti sāmīcivasena vuttaṃ,",
  "tika-vin08t0:467_1": "avuttepi ṭhapentassa na doso atthi.",
  "tika-vin08t0:467_2": "Tenāha “udakaṃ vāretuṃ labbhatī”ti.",
  "tika-vin08t0:467_3": "Yasmā parasantakaṃ bhikkhūnaṃ nāsetuṃ na vaṭṭati,",
  "tika-vin08t0:467_4": "tasmā “na sassakāle”ti vuttaṃ.",
  "tika-vin08t0:467_5": "Sassakālepi tāsetvā muñcituṃ vaṭṭati,",
  "tika-vin08t0:467_6": "amuñcato pana bhaṇḍadeyyaṃ.",
  "tika-vin08t0:467_7": "Janapadassa sāmikoti imināva yo taṃ janapadaṃ vicāreti,",
  "tika-vin08t0:467_8": "tenapi acchinditvā dinnaṃ vaṭṭatiyevāti vadanti.",
  "tika-vin08t0:467_9": "Puna detīti acchinditvā puna deti,",
  "tika-vin08t0:467_10": "evampi vaṭṭatīti sambandho.",
  "tika-vin08t0:467_11": "Iminā yena kenaci issarena “pariccattamidaṃ bhikkhūhi assāmika”nti saññāya attano gahetvā dinnaṃ vaṭṭatīti dasseti.",
  "tika-vin08t0:467_12": "Udakavāhakanti udakamātikaṃ.",
  "tika-vin08t0:467_13": "Kappiyavohārepi vinicchayaṃ vakkhāmīti pāṭhaseso.",
  "tika-vin08t0:467_14": "Udakavasenāti udakaparibhogatthaṃ.",
  "tika-vin08t0:467_15": "Suddhacittānanti udakaparibhogatthameva.",
  "tika-vin08t0:467_16": "Idaṃ sahatthena ca akappiyavohārena ca karonte sandhāya vuttaṃ.",
  "tika-vin08t0:467_17": "“Sassasampādanattha”nti evaṃ asuddhacittānampi pana sayaṃ akatvā kappiyavohārena āṇāpetuṃ vaṭṭati eva.",
  "tika-vin08t0:467_18": "Kappiyakārakaṃ ṭhapetuṃ na vaṭṭatīti idaṃ sahatthādinā katataḷākattā assāruppanti vuttaṃ.",
  "tika-vin08t0:467_19": "Ṭhapentassa pana taṃ paccayaṃ paribhuñjantassa vā saṅghassa āpatti na paññāyati,",
  "tika-vin08t0:467_20": "aṭṭhakathāpamāṇena vā ettha āpatti gahetabbā.",
  "tika-vin08t0:467_21": "Alajjinā kārāpite vattabbameva natthīti āha “lajjibhikkhunā”ti,",
  "tika-vin08t0:467_22": "mattikuddharaṇādīsu kārāpitesūti adhippāyo.",
  "tika-vin08t0:468_0": "61.",
  "tika-vin08t0:468_1": "Navasasseti akatapubbe kedāre.",
  "tika-vin08t0:468_2": "Kahāpaṇeti iminā dhaññuṭṭhāpane tasseva akappiyanti dasseti.",
  "tika-vin08t0:468_3": "Aparicchinnabhāgeti “ettake bhūmibhāge ettako bhāgo dātabbo”ti evaṃ aparicchinnabhāge.",
  "tika-vin08t0:468_4": "Dhaññuṭṭhāpane kasati,",
  "tika-vin08t0:468_5": "payogepi dukkaṭameva,",
  "tika-vin08t0:468_6": "na kahāpaṇuṭṭhāpane viya.",
  "tika-vin08t0:468_7": "“Kasatha vapathā”ti vacanena sabbesampi akappiyaṃ siyāti āha “avatvā”ti.",
  "tika-vin08t0:468_8": "Ettako nāma bhāgoti ettha ettako kahāpaṇoti idampi sandhāya vadati.",
  "tika-vin08t0:468_9": "Tathāvuttepi hi tadā kahāpaṇānaṃ avijjamānattā āyatiṃ uppajjamānaṃ aññesaṃ vaṭṭati eva.",
  "tika-vin08t0:468_10": "Tenāha “tasseva taṃ akappiya”nti.",
  "tika-vin08t0:468_11": "Tassa pana sabbapayogesu paribhoge ca dukkaṭaṃ.",
  "tika-vin08t0:468_12": "Keci pana dhaññaparibhoge eva āpatti,",
  "tika-vin08t0:468_13": "na pubbabhāgeti vadanti,",
  "tika-vin08t0:468_14": "taṃ na yuttaṃ,",
  "tika-vin08t0:468_15": "yena minanarakkhaṇādinā payogena pacchā dhaññaparibhoge āpatti hoti tassa payogassa karaṇe anāpattiyā ayuttattā.",
  "tika-vin08t0:468_16": "Pariyāyakathāya pana sabbattha anāpatti.",
  "tika-vin08t0:468_17": "Teneva “ettakehi vīhīhi idañcidañca āharathā”ti niyamavacane akappiyaṃ vuttaṃ.",
  "tika-vin08t0:468_18": "Kahāpaṇavicāraṇepi eseva nayo.",
  "tika-vin08t0:468_19": "“Vatthu ca evarūpaṃ nāma saṃvijjati,",
  "tika-vin08t0:468_20": "kappiyakārako natthīti vattabba”ntiādivacanañcettha sādhakaṃ.",
  "tika-vin08t0:468_21": "Rajjuyā vā daṇḍena vāti ettha “pādehipi minituṃ na vaṭṭatī”ti vadanti.",
  "tika-vin08t0:468_22": "Khale vā ṭhatvā rakkhatīti ettha pana thenetvā gaṇhante disvā “mā gaṇhathā”ti nivārento rakkhati nāma,",
  "tika-vin08t0:468_23": "sace pana avicāretvā kevalaṃ tuṇhībhūtova rakkhaṇatthāya olokento tiṭṭhati, vaṭṭati.",
  "tika-vin08t0:468_24": "“Sacepi tasmiṃ tuṇhībhūte corikāya haranti,",
  "tika-vin08t0:468_25": "‘mayaṃ bhikkhusaṅghassa ārocessāmā’ti evaṃ vattumpi vaṭṭatī”ti vadanti.",
  "tika-vin08t0:468_26": "Nīharāpeti paṭisāmetīti etthāpi “sace pariyāyena vadati,",
  "tika-vin08t0:468_27": "vaṭṭatī”ti vadanti.",
  "tika-vin08t0:468_28": "Apubbassa anuppāditattā aññesaṃ vaṭṭatīti āha “tassevetaṃ akappiya”nti.",
  "tika-vin08t0:469_0": "Sabbesaṃ akappiyaṃ, kasmā?",
  "tika-vin08t0:469_1": "Kahāpaṇānaṃ vicāritattāti ettha sāratthadīpaniyaṃ evaṃ vicāraṇā katā –",
  "tika-vin08t0:469_2": "nanu ca dubbicāritamattena tassevetaṃ akappiyaṃ,",
  "tika-vin08t0:469_3": "na sabbesaṃ rūpiyasaṃvohāre catutthapatto viya.",
  "tika-vin08t0:469_4": "Vuttañhi tattha “yo pana rūpiyaṃ asampaṭicchitvā ‘therassa pattaṃ kiṇitvā dehī’ti pahitakappiyakārakena",
  "tika-vin08t0:469_5": "saddhiṃ kammārakulaṃ gantvā pattaṃ disvā ‘ime kahāpaṇe gahetvā imaṃ dehī’ti kahāpaṇe dāpetvā gahito,",
  "tika-vin08t0:469_6": "ayaṃ patto etasseva bhikkhuno na vaṭṭati dubbicāritattā,",
  "tika-vin08t0:469_7": "aññesaṃ pana vaṭṭati mūlassa asampaṭicchitattā”ti,",
  "tika-vin08t0:469_8": "tasmā yaṃ te āharanti,",
  "tika-vin08t0:469_9": "sabbesaṃ akappiyaṃ. Kasmā?",
  "tika-vin08t0:469_10": "Kahāpaṇānaṃ vicāritattāti idaṃ kasmā vuttanti?",
  "tika-vin08t0:469_11": "Ettha keci vadanti “kahāpaṇe sādiyitvā vicāritaṃ sandhāya evaṃ vutta”nti,",
  "tika-vin08t0:469_12": "saṅghikattā ca nissajjituṃ na sakkā,",
  "tika-vin08t0:469_13": "tasmā sabbesaṃ na kappatīti tesaṃ adhippāyo.",
  "tika-vin08t0:469_14": "Keci pana “asādiyitvāpi kahāpaṇānaṃ vicāritattā rūpiyasaṃvohāro kato hoti,",
  "tika-vin08t0:469_15": "saṅghikattā ca nissajjituṃ na sakkā,",
  "tika-vin08t0:469_16": "tasmā sabbesaṃ na kappatī”ti vadanti.",
  "tika-vin08t0:469_17": "Gaṇṭhipadesu pana tīsupi idaṃ vuttaṃ “catutthapatto gihisantakānaṃyeva kahāpaṇānaṃ vicāritattā aññesaṃ kappati,",
  "tika-vin08t0:469_18": "idha pana saṅghikānaṃ vicāritattā sabbesaṃ na kappatī”ti.",
  "tika-vin08t0:469_19": "Sabbesampi vādo tena tena pariyāyena yuttoyevāti.",
  "tika-vin08t0:470_0": "62. Catusāladvāreti bhojanasālaṃ sandhāya vuttaṃ.",
  "tika-vin08t0:471_0": "63.",
  "tika-vin08t0:471_1": "“Vanaṃ dammi,",
  "tika-vin08t0:471_2": "araññaṃ dammī”ti vutte pana vaṭṭatīti ettha nivāsaṭṭhānattā puggalassapi suddhacittena gahetuṃ vaṭṭati.",
  "tika-vin08t0:471_3": "Sīmaṃ demāti vihārasīmādisādhāraṇavacanena vuttattā “vaṭṭatī”ti vuttaṃ.",
  "tika-vin08t0:471_4": "Pariyāyena kathitattāti “gaṇhāhī”ti avatvā “sīmā gatā”ti pariyāyena kathitattā.",
  "tika-vin08t0:471_5": "Pakatibhūmikaraṇatthaṃ “heṭṭhā gahitaṃ paṃsu”ntiādi vuttaṃ.",
  "tika-vin08t0:471_6": "Dāsaṃ dammīti ettha “manussaṃ dammīti vutte vaṭṭatī”ti vadanti.",
  "tika-vin08t0:471_7": "Veyyāvaccakarantiādinā vutte puggalassapi dāsaṃ gahetuṃ vaṭṭati “anujānāmi bhikkhave ārāmika”nti visesetvā anuññātattā.",
  "tika-vin08t0:471_8": "Tañca kho pilindavacchena gahitaparibhuttakkamena,",
  "tika-vin08t0:471_9": "na gahaṭṭhānaṃ dāsaparibhogakkamena.",
  "tika-vin08t0:471_10": "Khettādayo pana sabbe saṅghasseva vaṭṭanti pāḷiyaṃ puggalikavasena gahetuṃ ananuññātattāti daṭṭhabbaṃ.",
  "tika-vin08t0:471_11": "Kukkuṭasūkare…pe…",
  "tika-vin08t0:471_12": "vaṭṭatīti ettha kukkuṭasūkaresu dīyamānesu “imehi amhākaṃ attho natthi,",
  "tika-vin08t0:471_13": "sukhaṃ jīvantu,",
  "tika-vin08t0:471_14": "araññe vissajjethā”ti vattuṃ vaṭṭati.",
  "tika-vin08t0:471_15": "Vihārassa demāti saṅghikavihāraṃ sandhāya vuttaṃ.",
  "tika-vin08t0:471_16": "“Khettavatthupaṭiggahaṇā paṭivirato hotī”tiādinā suttantesu āgatapaṭikkhepo bhagavatā āpattiyāpi hetubhāvena",
  "tika-vin08t0:471_17": "katoti bhagavato adhippāyaṃ jānantehi saṅgītikārakamahātherehi khettapaṭiggahaṇādinissito ayaṃ sabbopi",
  "tika-vin08t0:471_18": "pāḷimuttavinicchayo vuttoti gahetabbo.",
  "tika-vin08t0:472_0": "64.",
  "tika-vin08t0:472_1": "Cīvaracetāpannanti cīvaramūlaṃ.",
  "tika-vin08t0:472_2": "Pahiṇeyyāti peseyya.",
  "tika-vin08t0:472_3": "Cetāpetvāti parivattetvā.",
  "tika-vin08t0:472_4": "Acchādehīti vohāravacanametaṃ,",
  "tika-vin08t0:472_5": "itthannāmassa bhikkhuno dehīti ayaṃ panettha attho.",
  "tika-vin08t0:472_6": "Ābhatanti ānītaṃ.",
  "tika-vin08t0:473_0": "Imasmiṃ ṭhāne sāratthadīpaniyaṃ evaṃ vicāraṇā katā –",
  "tika-vin08t0:473_1": "ettha ca yaṃ vuttaṃ mātikāṭṭhakathāyaṃ “iminā cīvaracetāpannena cīvaraṃ cetāpetvā itthannāmaṃ bhikkhuṃ",
  "tika-vin08t0:473_2": "cīvarena acchādehīti idaṃ āgamanasuddhiṃ dassetuṃ vuttaṃ.",
  "tika-vin08t0:473_3": "Sace hi ‘idaṃ itthannāmassa bhikkhuno dehī’ti peseyya,",
  "tika-vin08t0:473_4": "āgamanassa asuddhattā akappiyavatthuṃ ārabbha bhikkhunā kappiyakārakopi niddisitabbo na bhaveyyā”ti,",
  "tika-vin08t0:473_5": "tattha āgamanassa suddhiyā vā asuddhiyā vā visesappayojanaṃ na dissati.",
  "tika-vin08t0:473_6": "Satipi hi āgamanassa asuddhabhāve dūto attano kusalatāya kappiyavohārena vadati,",
  "tika-vin08t0:473_7": "kappiyakārako na niddisitabboti idaṃ natthi,",
  "tika-vin08t0:473_8": "na ca dūtena kappiyavohāravasena vutte dāyakena “idaṃ kathaṃ pesita”nti īdisī vicāraṇā upalabbhati,",
  "tika-vin08t0:473_9": "avicāretvā ca taṃ na sakkā jānituṃ.",
  "tika-vin08t0:473_10": "Yadi pana āgamanassa asuddhattā kappiyakārako niddisitabbo na bhaveyya,",
  "tika-vin08t0:473_11": "cīvarānaṃ atthāya dūtassa hatthe akappiyavatthumhi pesite sabbattha dāyakena kathaṃ pesitanti pucchitvāva kappiyakārako niddisitabbo bhaveyya,",
  "tika-vin08t0:473_12": "tasmā asatipi āgamanasuddhiyaṃ sace so dūto attano kusalatāya kappiyavohāravasena vadati,",
  "tika-vin08t0:473_13": "dūtasseva vacanaṃ gahetabbaṃ.",
  "tika-vin08t0:473_14": "Yadi hi āgamanasuddhiyevettha pamāṇaṃ,",
  "tika-vin08t0:473_15": "mūlassāmikena kappiyavohāravasena pesitassa dūtassa akappiyavohāravasena vadatopi kappiyakārako niddisitabbo bhaveyya,",
  "tika-vin08t0:473_16": "tasmā sabbattha dūtavacanameva pamāṇanti gahetabbaṃ.",
  "tika-vin08t0:473_17": "Iminā cīvaracetāpannenātiādinā pana imamatthaṃ dasseti “kappiyavasena ābhatampi cīvaramūlaṃ īdisena dūtavacanena akappiyaṃ hoti,",
  "tika-vin08t0:473_18": "tasmā taṃ paṭikkhipitabba”nti.",
  "tika-vin08t0:473_19": "Tenevāha “tena bhikkhunā so dūto evamassa vacanīyotiādī”ti.",
  "tika-vin08t0:474_0": "Vimativinodaniyaṃ pana evaṃ vuttaṃ –",
  "tika-vin08t0:474_1": "yaṃ vuttaṃ mātikāṭṭhakathāyaṃ “iminā cīvaracetāpannena cīvaraṃ cetāpetvā itthannāmaṃ bhikkhuṃ cīvarena",
  "tika-vin08t0:474_2": "acchādehīti idaṃ āgamanasuddhiṃ dassetuṃ vuttaṃ.",
  "tika-vin08t0:474_3": "Sace hi ‘idaṃ itthannāmassa bhikkhuno dehī’ti peseyya,",
  "tika-vin08t0:474_4": "āgamanassa asuddhattā akappiyavatthuṃ ārabbha bhikkhunā kappiyakārakopi niddisitabbo na bhaveyyā”ti,",
  "tika-vin08t0:474_5": "taṃ nissaggiyavatthudukkaṭavatthubhūtaṃ akappiyacīvaracetāpannaṃ “asukassa bhikkhuno dehī”ti evaṃ āgamanasuddhiyā asati,",
  "tika-vin08t0:474_6": "sikkhāpade āgatanayena dūtavacane ca asuddhe sabbathā paṭikkhepoyeva kātuṃ vaṭṭati,",
  "tika-vin08t0:474_7": "na pana “cīvarañca kho mayaṃ paṭiggaṇhāmā”ti vattuṃ,",
  "tika-vin08t0:474_8": "tadanusārena veyyāvaccakarañca niddisituṃ āgamanadūtavacanānaṃ ubhinnaṃ asuddhattā,",
  "tika-vin08t0:474_9": "pāḷiyaṃ āgatanayena pana āgamanasuddhiyā sati dūtavacane asuddhepi sikkhāpade āgatanayena sabbaṃ kātuṃ vaṭṭatīti dassanatthaṃ vuttaṃ.",
  "tika-vin08t0:474_10": "Tena ca yathā dūtavacanāsuddhiyampi āgamane suddhe veyyāvaccakaraṃ niddisituṃ vaṭṭati,",
  "tika-vin08t0:474_11": "evaṃ āgamanāsuddhiyampi dūtavacane suddhe vaṭṭati evāti ayamattho atthato siddhova hoti.",
  "tika-vin08t0:474_12": "Ubhayasuddhiyaṃ vattabbameva natthīti ubhayāsuddhipakkhameva sandhāya mātikāṭṭhakathāyaṃ “kappiyakārakopi",
  "tika-vin08t0:474_13": "niddisitabbo na bhaveyyā”ti vuttanti veditabbaṃ.",
  "tika-vin08t0:475_0": "Yaṃ panettha sāratthadīpaniyaṃ “āgamanassa suddhiyā vā asuddhiyā vā visesappayojanaṃ na dissatī”tiādi vuttaṃ,",
  "tika-vin08t0:475_1": "taṃ mātikāṭṭhakathāvacanassa adhippāyaṃ asallakkhetvā vuttaṃ yathāvuttanayena āgamanasuddhiādinā sappayojanattā.",
  "tika-vin08t0:475_2": "Yo panettha “mūlassāmikena kappiyavohāravasena,",
  "tika-vin08t0:475_3": "pesitadūtassa akappiyavohārena vadatopi kappiyakārako niddisitabbo bhaveyyā”ti aniṭṭhappasaṅgo vutto,",
  "tika-vin08t0:475_4": "so aniṭṭhappasaṅgo eva na hoti abhimatattā.",
  "tika-vin08t0:475_5": "Tathā hi sikkhāpade eva “paṭiggaṇhatu āyasmā cīvaracetāpanna”nti akappiyavohārena vadato dūtassa kappiyena",
  "tika-vin08t0:475_6": "kammena veyyāvaccakaro niddisitabbo vutto āgamanassa suddhattā,",
  "tika-vin08t0:475_7": "āgamanassapi asuddhiyaṃ pana kappiyenapi kammena veyyāvaccakaro na niddisitabbovāti attheva āgamanassa suddhiasuddhiyā payojanaṃ.",
  "tika-vin08t0:475_8": "Kathaṃ pana dūtavacanena āgamanasuddhi viññāyatīti?",
  "tika-vin08t0:475_9": "Nāyaṃ bhāro.",
  "tika-vin08t0:475_10": "Dūtena hi akappiyavohārena vutte eva āgamanasuddhi gavesitabbā,",
  "tika-vin08t0:475_11": "na itarattha.",
  "tika-vin08t0:475_12": "Tattha ca tassa vacanakkamena pucchitvā ca yuttiādīhi ca sakkā viññātuṃ.",
  "tika-vin08t0:475_13": "Idhāpi hi sikkhāpade “cīvaracetāpannaṃ ābhata”nti dūtavacaneneva cīvaraṃ kiṇitvā dātuṃ pesitabhāvo viññāyati.",
  "tika-vin08t0:475_14": "Yadi hi sabbathā āgamanasuddhi na viññāyati,",
  "tika-vin08t0:475_15": "paṭikkhepo eva kattabboti.",
  "tika-vin08t0:476_0": "Suvaṇṇaṃ rajataṃ kahāpaṇo māsakoti imāni hi cattāri nissaggiyavatthūni,",
  "tika-vin08t0:476_1": "muttā maṇi veḷuriyo saṅkho silā pavāḷaṃ lohitaṅko masāragallaṃ satta dhaññāni dāsidāsaṃ khettaṃ vatthu",
  "tika-vin08t0:476_2": "pupphārāmaphalārāmādayoti imāni dukkaṭavatthūni ca attano vā cetiyasaṅghagaṇapuggalānaṃ vā atthāya sampaṭicchituṃ",
  "tika-vin08t0:476_3": "na vaṭṭanti,",
  "tika-vin08t0:476_4": "tasmā taṃ sādituṃ na vaṭṭatīti dassanatthaṃ “na kho mayaṃ āvuso cīvaracetāpannaṃ paṭiggaṇhāmā”ti vuttaṃ.",
  "tika-vin08t0:476_5": "Cīvarañca kho mayaṃ paṭiggaṇhāmā”tiādi dūtavacanassa akappiyattepi āgamanasuddhiyā paṭipajjanavidhidassanatthaṃ vuttaṃ.",
  "tika-vin08t0:476_6": "Kālena kappiyanti yuttapattakālena yadā no attho hoti,",
  "tika-vin08t0:476_7": "tadā kappiyaṃ cīvaraṃ paṭiggaṇhāmāti attho.",
  "tika-vin08t0:476_8": "Veyyāvaccakaroti kiccakaro,",
  "tika-vin08t0:476_9": "kappiyakārakoti attho.",
  "tika-vin08t0:476_10": "“Veyyāvaccakaro niddisitabbo”ti idaṃ “atthi panāyasmato koci veyyāvaccakaro”ti kappiyavacanena vuttattā anuññātaṃ.",
  "tika-vin08t0:476_11": "Sace pana dūto “ko imaṃ gaṇhāti,",
  "tika-vin08t0:476_12": "kassa vā demī”ti vadati,",
  "tika-vin08t0:476_13": "na niddisitabbo.",
  "tika-vin08t0:476_14": "Ārāmiko vā upāsako vāti idaṃ sāruppatāya vuttaṃ,",
  "tika-vin08t0:476_15": "ṭhapetvā pana pañca sahadhammike yo koci kappiyakārako vaṭṭati.",
  "tika-vin08t0:476_16": "Eso kho āvuso bhikkhūnaṃ veyyāvaccakaroti idaṃ dūtena “atthi panāyasmato koci veyyāvaccakaro”ti pucchitattā",
  "tika-vin08t0:476_17": "pucchāsabhāgena bhikkhussa kappiyavacanadassanatthaṃ vuttaṃ.",
  "tika-vin08t0:476_18": "Evameva hi bhikkhunā vattabbaṃ,",
  "tika-vin08t0:476_19": "na vattabbaṃ “tassa dehī”tiādi.",
  "tika-vin08t0:476_20": "Teneva pāḷiyaṃ “na vattabbo tassa dehī”tiādimāha.",
  "tika-vin08t0:476_21": "Vimativinodaniyaṃ pana “eso kho…pe…",
  "tika-vin08t0:476_22": "na vattabbo tassa dehītiādi akappiyavatthusādiyanaparimocanatthaṃ vutta”nti vuttaṃ.",
  "tika-vin08t0:477_0": "Āṇatto so mayāti yathā tumhākaṃ cīvarena atthe sati cīvaraṃ dassati,",
  "tika-vin08t0:477_1": "evaṃ vuttoti attho.",
  "tika-vin08t0:477_2": "Vimativinodaniyaṃ pana “saññattotiādi evaṃ dūtena puna vutte eva codetuṃ vaṭṭati,",
  "tika-vin08t0:477_3": "na itarathāti dassanatthaṃ vutta”nti vuttaṃ.",
  "tika-vin08t0:477_4": "Ettha pana pāḷiyaṃ “saññatto so mayā”ti āgatattā evaṃ vutto,",
  "tika-vin08t0:477_5": "purimavākye pana vinayasaṅgahappakaraṇe “āṇatto so mayā”ti pariyāyavacanena parivattitvā ṭhapitattā tathā vutto,",
  "tika-vin08t0:477_6": "tena ca kappiyakārakassa saññāpitabhāve dūtena bhikkhussa puna ārocite eva bhikkhunā kappiyakārako codetabbo hoti,",
  "tika-vin08t0:477_7": "na anārociteti dasseti.",
  "tika-vin08t0:478_0": "Attho me āvuso cīvarenāti codanālakkhaṇanidassanametaṃ.",
  "tika-vin08t0:478_1": "Idaṃ vā hi vacanaṃ vattabbaṃ,",
  "tika-vin08t0:478_2": "tassa vā attho yāya kāyaci bhāsāya vattabbo.",
  "tika-vin08t0:478_3": "Dehi me cīvarantiādīni pana na vattabbākāradassanatthaṃ vuttāni.",
  "tika-vin08t0:478_4": "Etāni hi vacanāni,",
  "tika-vin08t0:478_5": "etesaṃ vā attho yāya kāyaci bhāsāya na vattabbo.",
  "tika-vin08t0:478_6": "“Evaṃ vadanto ca paṭikkhittattā vattabhede dukkaṭaṃ āpajjati,",
  "tika-vin08t0:478_7": "codanā pana hotiyevā”ti mahāgaṇṭhipade majjhimagaṇṭhipade ca vuttaṃ.",
  "tika-vin08t0:478_8": "Vimativinodaniyaṃ pana “na vattabbo ‘dehi me cīvaraṃ…pe…",
  "tika-vin08t0:478_9": "cetāpehi me cīvara’nti idaṃ dūtenābhatarūpiyaṃ paṭiggahetuṃ attanā niddiṭṭhakappiyakārakattāva ‘dehi me cīvaraṃ…pe…",
  "tika-vin08t0:478_10": "cetāpehi me cīvara’nti vadanto rūpiyassa pakatattā tena rūpiyena parivattetvā ‘dehi cetāpehī’ti rūpiyasaṃvohāraṃ",
  "tika-vin08t0:478_11": "samāpajjanto nāma hotīti taṃ dosaṃ dūrato parivajjetuṃ vuttaṃ rūpiyapaṭiggāhakena saṅghamajjhe nissaṭṭharūpiye viya.",
  "tika-vin08t0:478_12": "Vuttañhi tattha ‘na vattabbo imaṃ vā imaṃ vā āharā’ti,",
  "tika-vin08t0:478_13": "tasmā na idaṃ viññattidose parivajjetuṃ vuttanti veditabbaṃ ‘attho me āvuso cīvarenā’tipi avattabbatāppasaṅgato.",
  "tika-vin08t0:478_14": "Teneva dūtaniddiṭṭhesu rūpiyasaṃvohārasaṅkābhāvato aññaṃ kappiyakārakaṃ ṭhapetvāpi āharāpetabba”nti vuttaṃ.",
  "tika-vin08t0:478_15": "Tatthāpi “dūtena ṭhapitarūpiyena cetāpetvā cīvaraṃ āharāpehī”ti avatvā kevalaṃ “cīvaraṃ āharāpehī”ti",
  "tika-vin08t0:478_16": "evaṃ āharāpetabbanti adhippāyo gahetabboti vuttaṃ.",
  "tika-vin08t0:479_0": "Iccetaṃ kusalanti evaṃ yāvatatiyaṃ codento taṃ cīvaraṃ abhinipphādetuṃ sakkoti attano paṭilābhavasena,",
  "tika-vin08t0:479_1": "iccetaṃ kusalaṃ sādhu suṭṭhu sundaraṃ.",
  "tika-vin08t0:479_2": "Catukkhattuṃ pañcakkhattuṃ chakkhattuparamaṃ tuṇhībhūtena uddissa ṭhātabbanti ṭhānalakkhaṇanidassanametaṃ.",
  "tika-vin08t0:479_3": "Chakkhattuparamanti ca bhāvanapuṃsakavacanametaṃ.",
  "tika-vin08t0:479_4": "Chakkhattuparamanti etena cīvaraṃ uddissa tuṇhībhūteneva ṭhātabbaṃ,",
  "tika-vin08t0:479_5": "na aññaṃ kiñci kātabbanti idaṃ ṭhānalakkhaṇaṃ.",
  "tika-vin08t0:479_6": "Teneva “na āsanetiādī”ti aṭṭhakathāyaṃ vuttaṃ.",
  "tika-vin08t0:479_7": "Saddasatthe pana –",
  "tika-vin08t0:480_0": "“Kiriyāvisesanaṃ satthe, vuttaṃ dhātuvisesanaṃ;",
  "tika-vin08t0:481_0": "Bhāvanapuṃsakantyeva, sāsane samudīrita”nti. –",
  "tika-vin08t0:482_0": "Vacanato kiriyāvisesanameva sāsanavohārena bhāvanapuṃsakaṃ nāma jātaṃ;",
  "tika-vin08t0:483_0": "“Muduṃ pacatiiccatra, pacanaṃ bhavatīti ca;",
  "tika-vin08t0:484_0": "Sukhaṃ sayatiiccatra, karoti sayananti cā”ti. –",
  "tika-vin08t0:485_0": "Vacanato kiriyāvisesanapadena tulyādhikaraṇabhūtaṃ kiriyāvisesyapadaṃ akammakampi sakammakampi bhūdhātukaradhātūhi",
  "tika-vin08t0:485_1": "sambandhitabbaṃ hotīti iminā ñāyena chakkhattuparamaṃ ṭhānaṃ bhavitabbaṃ,",
  "tika-vin08t0:485_2": "chakkhattuparamaṃ ṭhānaṃ kātabbanti attho.",
  "tika-vin08t0:485_3": "Etena chakkhattuparamaṃ evaṃ ṭhānaṃ bhavitabbaṃ,",
  "tika-vin08t0:485_4": "na tato adhikaṃ,",
  "tika-vin08t0:485_5": "chakkhattuparamaṃ eva ṭhānaṃ kātabbaṃ,",
  "tika-vin08t0:485_6": "na tato uddhanti imamatthaṃ dasseti.",
  "tika-vin08t0:485_7": "Na āsane nisīditabbanti “idha bhante nisīdathā”ti vuttepi na nisīditabbaṃ.",
  "tika-vin08t0:485_8": "Na āmisaṃ paṭiggahetabbanti “yāgukhajjakādibhedaṃ kiñci āmisaṃ gaṇhatha bhante”ti yāciyamānenapi na gaṇhitabbaṃ.",
  "tika-vin08t0:485_9": "Na dhammo bhāsitabboti “maṅgalaṃ vā anumodanaṃ vā bhāsathā”ti yāciyamānenapi kiñci na bhāsitabbaṃ,",
  "tika-vin08t0:485_10": "kevalaṃ “kiṃkāraṇā āgatosī”ti pucchiyamānena “jānāhi āvuso”ti vattabbo.",
  "tika-vin08t0:486_0": "Ṭhānaṃ bhañjatīti āgatakāraṇaṃ bhañjati kopeti.",
  "tika-vin08t0:486_1": "Ṭhānanti ṭhitiyā ca kāraṇassa ca nāmaṃ,",
  "tika-vin08t0:486_2": "tasmā āsane nisīdanena ṭhānaṃ kuppati,",
  "tika-vin08t0:486_3": "āgatakāraṇampi,",
  "tika-vin08t0:486_4": "āmisapaṭiggahaṇādīsu pana āgatakāraṇameva bhañjati,",
  "tika-vin08t0:486_5": "na ṭhānaṃ.",
  "tika-vin08t0:486_6": "Tenāha “āgatakāraṇaṃ bhañjatī”ti.",
  "tika-vin08t0:486_7": "Keci pana “āmisapaṭiggahaṇādinā ṭhānampi bhañjatī”ti vadanti,",
  "tika-vin08t0:486_8": "taṃ aṭṭhakathāya na sameti,",
  "tika-vin08t0:486_9": "ṭīkāyampi nānāvāde dassetvā ṭhānabhañjanaṃ vuttaṃ,",
  "tika-vin08t0:486_10": "taṃ aṭṭhakathāvacanena asaṃsandanato ganthagarubhayena na vadimha.",
  "tika-vin08t0:486_11": "Idāni yā tisso codanā,",
  "tika-vin08t0:486_12": "cha ca ṭhānāni vuttāni,",
  "tika-vin08t0:486_13": "tattha vuddhihāniṃ dassento “sace catukkhattuṃ codetī”tiādimāha.",
  "tika-vin08t0:486_14": "Yasmā ca ekacodanāvuddhiyā dvinnaṃ ṭhānānaṃ hāni vuttā,",
  "tika-vin08t0:486_15": "tasmā codanā dviguṇaṃ ṭhānanti lakkhaṇaṃ dassitaṃ hoti.",
  "tika-vin08t0:486_16": "Iti iminā lakkhaṇena tikkhattuṃ codetvā chakkhattuṃ ṭhātabbaṃ,",
  "tika-vin08t0:486_17": "dvikkhattuṃ codetvā aṭṭhakkhattuṃ ṭhātabbaṃ,",
  "tika-vin08t0:486_18": "sakiṃ codetvā dasakkhattuṃ ṭhātabbaṃ.",
  "tika-vin08t0:487_0": "Tatra tatra ṭhāne tiṭṭhatīti idaṃ codakassa ṭhitaṭṭhānato apakkamma tatra tatra uddissa ṭhānaṃyeva sandhāya vuttaṃ.",
  "tika-vin08t0:487_1": "Ko pana vādo nānādivasesūti nānādivasesu evaṃ karontassa ko pana vādo,",
  "tika-vin08t0:487_2": "vattabbameva natthīti adhippāyo.",
  "tika-vin08t0:487_3": "“Sāmaṃ vā gantabbaṃ,",
  "tika-vin08t0:487_4": "dūto vā pāhetabboti idaṃ sabhāvato codetuṃ anicchantenapi kātabbamevā”ti vadanti.",
  "tika-vin08t0:487_5": "Na taṃ tassa bhikkhuno kiñci atthaṃ anubhotīti taṃ cīvaracetāpannaṃ assa bhikkhuno kiñci appamattakampi kammaṃ na nipphādeti.",
  "tika-vin08t0:487_6": "Yuñjantāyasmanto sakanti āyasmanto attano santakaṃ dhanaṃ pāpuṇantu.",
  "tika-vin08t0:487_7": "Vimativinodaniyaṃ pana “yatassa cīvaracetāpannantiādi yena attanā veyyāvaccakaro niddiṭṭho,",
  "tika-vin08t0:487_8": "cīvarañca anipphāditaṃ,",
  "tika-vin08t0:487_9": "tassa kattabbadassanaṃ.",
  "tika-vin08t0:487_10": "Evaṃ bhikkhunā vatthusāmikānaṃ vutte codetvā denti,",
  "tika-vin08t0:487_11": "vaṭṭati ‘sāmikā codetvā dentī’ti anāpattiyaṃ vuttattā.",
  "tika-vin08t0:487_12": "Teneva so sayaṃ acodetvā upāsakādīhi pariyāyena vatvā codāpeti,",
  "tika-vin08t0:487_13": "tesu satakkhattumpi codetvā cīvaraṃ dāpentesu tassa anāpatti siddhā hoti sikkhāpadassa anāṇattikattā”ti vuttaṃ.",
  "tika-vin08t0:488_0": "65.",
  "tika-vin08t0:488_1": "Kenaci aniddiṭṭho attano mukheneva byāvaṭabhāvaṃ veyyāvaccakarattaṃ patto mukhavevaṭiko,",
  "tika-vin08t0:488_2": "avicāretukāmatāyāti iminā vijjamānampi dātuṃ anicchantā ariyāpi vañcanādhippāyaṃ vinā vohārato natthīti vadantīti dasseti.",
  "tika-vin08t0:488_3": "Sāratthadīpaniyaṃ pana “avicāretukāmatāyāti imasmiṃ pakkhe ‘natthamhākaṃ kappiyakārako’ti idaṃ tādisaṃ",
  "tika-vin08t0:488_4": "karonto kappiyakārako natthīti iminā adhippāyena vutta”nti vuttaṃ.",
  "tika-vin08t0:488_5": "Bhesajjakkhandhake meṇḍakaseṭṭhivatthumhi vuttaṃ “santi bhikkhave”tiādivacanameva meṇḍakasikkhāpadaṃ nāma.",
  "tika-vin08t0:488_6": "Tattha hi meṇḍakena nāma seṭṭhinā “santi hi bhante maggā kantārā appodakā appabhakkhā na sukarā apātheyyena gantuṃ,",
  "tika-vin08t0:488_7": "sādhu bhante bhagavā bhikkhūnaṃ pātheyyaṃ anujānātū”ti yācitena bhagavatā “anujānāmi bhikkhave pātheyyaṃ pariyesituṃ.",
  "tika-vin08t0:488_8": "Taṇḍulo taṇḍulatthikena,",
  "tika-vin08t0:488_9": "muggo muggatthikena,",
  "tika-vin08t0:488_10": "māso māsatthikena,",
  "tika-vin08t0:488_11": "loṇaṃ loṇatthikena,",
  "tika-vin08t0:488_12": "guḷo guḷatthikena,",
  "tika-vin08t0:488_13": "telaṃ telatthikena,",
  "tika-vin08t0:488_14": "sappi sappitthikenā”ti vatvā idaṃ vuttaṃ “santi,",
  "tika-vin08t0:488_15": "bhikkhave,",
  "tika-vin08t0:488_16": "manussā saddhā pasannā,",
  "tika-vin08t0:488_17": "te kappiyakārakānaṃ hatthe hiraññaṃ upanikkhipanti ‘iminā yaṃ ayyassa kappiyaṃ,",
  "tika-vin08t0:488_18": "taṃ dethā’ti.",
  "tika-vin08t0:488_19": "Anujānāmi,",
  "tika-vin08t0:488_20": "bhikkhave,",
  "tika-vin08t0:488_21": "yaṃ tato kappiyaṃ,",
  "tika-vin08t0:488_22": "taṃ sādituṃ,",
  "tika-vin08t0:488_23": "na tvevāhaṃ,",
  "tika-vin08t0:488_24": "bhikkhave,",
  "tika-vin08t0:488_25": "kenaci pariyāyena jātarūparajataṃ sāditabbaṃ pariyesitabbanti vadāmī”ti.",
  "tika-vin08t0:488_26": "“Kappiyakārakānaṃ hatthe hiraññaṃ nikkhipantī”ti etthāpi bhikkhussa ārocanaṃ atthiyeva,",
  "tika-vin08t0:488_27": "aññathā aniddiṭṭhakappiyakārakapakkhaṃ bhajatīti na codetabbo siyā,",
  "tika-vin08t0:488_28": "idaṃ pana dūtena niddiṭṭhakappiyakārake sandhāya vuttaṃ,",
  "tika-vin08t0:488_29": "na pana bhikkhunā niddiṭṭhe vā aniddiṭṭhe vā.",
  "tika-vin08t0:488_30": "Tenevāha “ettha codanāya parimāṇaṃ natthī”tiādi.",
  "tika-vin08t0:488_31": "Yadi mūlaṃ sandhāya codeti,",
  "tika-vin08t0:488_32": "taṃ sāditameva siyāti āha “mūlaṃ asādiyantenā”ti.",
  "tika-vin08t0:489_0": "Aññātakaappavāritesu viya paṭipajjitabbanti idaṃ attanā codanāṭṭhānañca na kātabbanti dassanatthaṃ vuttaṃ.",
  "tika-vin08t0:489_1": "Piṇḍapātādīnaṃ atthāyāti iminā cīvaratthāyeva na hotīti dasseti.",
  "tika-vin08t0:489_2": "Eseva nayoti iminā vatthusāminā niddiṭṭhakappiyakārakesupi piṇḍapātādīnampi atthāya dinne ca ṭhānacodanādisabbaṃ",
  "tika-vin08t0:489_3": "heṭṭhā vuttanayeneva kātabbanti dasseti.",
  "tika-vin08t0:490_0": "66.",
  "tika-vin08t0:490_1": "Upanikkhittasādiyane panātiādīsu “idaṃ ayyassa hotū”ti evaṃ sammukhā vā “amukasmiṃ nāma ṭhāne mama hiraññasuvaṇṇaṃ atthi,",
  "tika-vin08t0:490_2": "taṃ tuyhaṃ hotū”ti evaṃ parammukhā vā ṭhitassa kevalaṃ vācāya vā hatthamuddāya vā “tuyha”nti vatvā pariccattassa",
  "tika-vin08t0:490_3": "kāyavācāhi appaṭikkhipitvā cittena sādiyanaṃ upanikkhittasādiyanaṃ nāma.",
  "tika-vin08t0:490_4": "Sādiyatīti vuttamevatthaṃ vibhāveti “gaṇhitukāmo hotī”ti.",
  "tika-vin08t0:491_0": "Idaṃ guttaṭṭhānanti ācikkhitabbanti paccayaparibhogaṃyeva sandhāya ācikkhitabbaṃ.",
  "tika-vin08t0:491_1": "“Idha nikkhipā”ti vutte “uggaṇhāpeyya vā”ti vuttalakkhaṇena nissaggiyaṃ hotīti āha “idha nikkhipāhīti na vattabba”nti.",
  "tika-vin08t0:491_2": "Atha vā “idaṃ guttaṭṭhāna”nti ācikkhanto ṭhānassa guttabhāvameva dasseti,",
  "tika-vin08t0:491_3": "na vatthuṃ parāmasati,",
  "tika-vin08t0:491_4": "tasmā ācikkhitabbaṃ.",
  "tika-vin08t0:491_5": "“Idha nikkhipāhī”ti pana vadanto nikkhipitabbaṃ vatthuṃ nikkhipāhīti vatthuṃ parāmasati nāma,",
  "tika-vin08t0:491_6": "tasmā na vattabbaṃ.",
  "tika-vin08t0:491_7": "Parato idaṃ gaṇhāti etthāpi eseva nayo.",
  "tika-vin08t0:491_8": "Kappiyañca akappiyañca nissāya ṭhitaṃ hotīti yasmā tato uppannapaccayaparibhogo kappati,",
  "tika-vin08t0:491_9": "tasmā kappiyaṃ nissāya ṭhitaṃ,",
  "tika-vin08t0:491_10": "yasmā pana dubbicāraṇāya tato uppannapaccayaparibhogo na kappati,",
  "tika-vin08t0:491_11": "tasmā akappiyaṃ nissāya ṭhitanti veditabbaṃ.",
  "tika-vin08t0:491_12": "Atha vā idaṃ dhanaṃ yasmā “nayidaṃ kappatī”ti paṭikkhittaṃ,",
  "tika-vin08t0:491_13": "tasmā kappiyaṃ nissāya ṭhitaṃ,",
  "tika-vin08t0:491_14": "yasmā pana sabbaso avissajjitaṃ,",
  "tika-vin08t0:491_15": "tasmā akappiyaṃ nissāya ṭhitaṃ.",
  "tika-vin08t0:491_16": "Atha vā taṃ dhanaṃ yasmā pacchā suṭṭhuvicāraṇāya satiyā kappiyaṃ bhavissati,",
  "tika-vin08t0:491_17": "dubbicāraṇāya satiyā akappiyaṃ bhavissati,",
  "tika-vin08t0:491_18": "tasmā kappiyañca akappiyañca nissāya ṭhitaṃ hotīti.",
  "tika-vin08t0:491_19": "Vimativinodaniyaṃ pana “eko sataṃ vā sahassaṃ vātiādi rūpiye heṭṭhimakoṭiyā pavattanākāraṃ dassetuṃ vutta”nti",
  "tika-vin08t0:491_20": "ca “na pana evaṃ paṭipajjitabbamevāti dassetuṃ,",
  "tika-vin08t0:491_21": "‘idha nikkhipāhī’ti vutte uggaṇhāpanaṃ hotīti āha ‘idha nikkhipāhī’ti na vattabba”nti ca “kappiyañca…pe…",
  "tika-vin08t0:491_22": "hotīti yasmā asāditattā tato uppannapaccayā vaṭṭanti,",
  "tika-vin08t0:491_23": "tasmā kappiyaṃ nissāya ṭhitaṃ,",
  "tika-vin08t0:491_24": "yasmā pana dubbicāraṇāya sati tato uppannaṃ na kappati,",
  "tika-vin08t0:491_25": "tasmā akappiyaṃ nissāya ṭhitanti veditabba”nti ca vuttaṃ.",
  "tika-vin08t0:492_0": "67.",
  "tika-vin08t0:492_1": "Saṅghamajjhe nissajjitabbanti yasmā rūpiyaṃ nāma akappiyaṃ,",
  "tika-vin08t0:492_2": "tasmā saṅghassa vā gaṇassa vā puggalassa vā nissajjitabbanti na vuttaṃ.",
  "tika-vin08t0:492_3": "Yasmā pana taṃ paṭiggahitamattameva hoti,",
  "tika-vin08t0:492_4": "na tena kiñci kappiyabhaṇḍaṃ cetāpitaṃ,",
  "tika-vin08t0:492_5": "tasmā upāyena paribhogadassanatthaṃ “saṅghamajjhe nissajjitabba”nti vuttaṃ.",
  "tika-vin08t0:492_6": "Na tena kiñci kappiyabhaṇḍaṃ cetāpitanti iminā cetāpitañce,",
  "tika-vin08t0:492_7": "natthi paribhogūpāyo uggahetvā anissaṭṭharūpiyena cetāpitattā.",
  "tika-vin08t0:492_8": "Īdisañhi saṅghamajjhe nissajjanaṃ katvāva chaḍḍetvā pācittiyaṃ desāpetabbanti dasseti.",
  "tika-vin08t0:492_9": "Keci pana “yasmā nissaggiyavatthuṃ paṭiggahetvāpi cetāpitaṃ kappiyabhaṇḍaṃ saṅghe nissaṭṭhaṃ kappiyakārakehi",
  "tika-vin08t0:492_10": "nissaṭṭharūpiyena parivattetvā ānītakappiyabhaṇḍasadisaṃ hoti,",
  "tika-vin08t0:492_11": "tasmā vināva upāyaṃ bhājetvā paribhuñjituṃ vaṭṭatī”ti vadanti,",
  "tika-vin08t0:492_12": "taṃ pattacatukkādikathāya na sameti.",
  "tika-vin08t0:492_13": "Tattha hi rūpiyena parivattitapattassa aparibhogova dassito,",
  "tika-vin08t0:492_14": "na nissajjanavicāroti.",
  "tika-vin08t0:492_15": "Kappiyaṃ ācikkhitabbanti pabbajitānaṃ sappi vā telaṃ vā vaṭṭati upāsakāti evaṃ ācikkhitabbaṃ.",
  "tika-vin08t0:493_0": "Ārāmikānaṃ vā pattabhāganti idaṃ gihīnaṃ hatthagatopi soyeva bhāgoti katvā vuttaṃ.",
  "tika-vin08t0:493_1": "Sace pana tena aññaṃ parivattetvā ārāmikā denti,",
  "tika-vin08t0:493_2": "paribhuñjituṃ vaṭṭatīti majjhimagaṇṭhipade cūḷagaṇṭhipade ca vuttaṃ.",
  "tika-vin08t0:493_3": "Tato haritvāti aññesaṃ pattabhāgato haritvā.",
  "tika-vin08t0:493_4": "Kasiṇaparikammanti ālokakasiṇaparikammaṃ.",
  "tika-vin08t0:493_5": "Mañcapīṭhādīni vāti ettha tato gahitamañcapīṭhādīni parivattetvā aññaṃ ce gahitaṃ,",
  "tika-vin08t0:493_6": "vaṭṭatīti vadanti.",
  "tika-vin08t0:493_7": "Chāyāpīti bhojanasālādīnaṃ chāyāpi.",
  "tika-vin08t0:493_8": "Paricchedātikkantāti gehaparicchedaṃ atikkantā,",
  "tika-vin08t0:493_9": "chāyāya gatagataṭṭhānaṃ gehaṃ na hotīti adhippāyo.",
  "tika-vin08t0:493_10": "Maggenapīti ettha sace añño maggo natthi,",
  "tika-vin08t0:493_11": "maggaṃ adhiṭṭhahitvā gantuṃ vaṭṭatīti vadanti.",
  "tika-vin08t0:493_12": "Kītāyāti tena vatthunā kītāya.",
  "tika-vin08t0:493_13": "Upanikkhepaṃ ṭhapetvā saṅgho paccaye paribhuñjatīti sace upāsako “atibahu etaṃ hiraññaṃ,",
  "tika-vin08t0:493_14": "idaṃ bhante ajjeva na vināsetabba”nti vatvā sayaṃ upanikkhepaṃ ṭhapeti,",
  "tika-vin08t0:493_15": "aññena vā ṭhapāpeti,",
  "tika-vin08t0:493_16": "evaṃ upanikkhepaṃ ṭhapetvā tato uppannapaccayaṃ paribhuñjanto saṅgho paccaye paribhuñjati,",
  "tika-vin08t0:493_17": "tena vatthunā gahitattā “akappiya”nti vuttaṃ.",
  "tika-vin08t0:493_18": "Vimativinodaniyaṃ pana “upanikkhepaṃ ṭhapetvāti kappiyakārakehi vaḍḍhiyā payojanaṃ sandhāya vuttaṃ.",
  "tika-vin08t0:493_19": "Akappiyanti tena vatthunā gahitattā vutta”nti vuttaṃ.",
  "tika-vin08t0:494_0": "Sace so chaḍḍetīti yattha katthaci khipati,",
  "tika-vin08t0:494_1": "athāpi na chaḍḍeti,",
  "tika-vin08t0:494_2": "sayaṃ gahetvā gacchati,",
  "tika-vin08t0:494_3": "na vāretabbo.",
  "tika-vin08t0:494_4": "No ce chaḍḍetīti atha neva gahetvā gacchati,",
  "tika-vin08t0:494_5": "na chaḍḍeti,",
  "tika-vin08t0:494_6": "“kiṃ mayhaṃ iminā byāpārenā”ti yenakāmaṃ pakkamati,",
  "tika-vin08t0:494_7": "tato yathāvuttalakkhaṇo rūpiyachaḍḍako samannitabbo.",
  "tika-vin08t0:494_8": "Yo na chandāgatintiādīsu lobhavasena taṃ vatthuṃ attano vā karonto attānaṃ vā ukkaṃsento chandāgatiṃ nāma gacchati.",
  "tika-vin08t0:494_9": "Dosavasena “nevāyaṃ mātikaṃ jānāti,",
  "tika-vin08t0:494_10": "na vinaya”nti paraṃ apasādento dosāgatiṃ nāma gacchati.",
  "tika-vin08t0:494_11": "Mohavasena pamuṭṭho pamuṭṭhassatibhāvaṃ āpajjanto mohāgatiṃ nāma gacchati.",
  "tika-vin08t0:494_12": "Rūpiyapaṭiggāhakassa bhayena chaḍḍetuṃ avisahanto bhayāgatiṃ nāma gacchati.",
  "tika-vin08t0:494_13": "Evaṃ akaronto na chandāgatiṃ gacchati,",
  "tika-vin08t0:494_14": "na dosāgatiṃ gacchati,",
  "tika-vin08t0:494_15": "na mohāgatiṃ gacchati,",
  "tika-vin08t0:494_16": "na bhayāgatiṃ gacchati nāmāti veditabbo.",
  "tika-vin08t0:495_0": "68.",
  "tika-vin08t0:495_1": "Patitokāsaṃ asamannārahantena chaḍḍetabbanti idaṃ nirapekkhabhāvadassanaparanti veditabbaṃ,",
  "tika-vin08t0:495_2": "tasmā patitaṭṭhāne ñātepi tassa gūthaṃ chaḍḍentassa viya nirapekkhabhāvoyevettha pamāṇanti veditabbaṃ.",
  "tika-vin08t0:495_3": "Asantasambhāvanāyāti attani avijjamānauttarimanussadhammārocanaṃ sandhāya vuttaṃ.",
  "tika-vin08t0:495_4": "Theyyaparibhogo nāma anarahassa paribhogo.",
  "tika-vin08t0:495_5": "Bhagavatā hi attano sāsane sīlavato paccayā anuññātā,",
  "tika-vin08t0:495_6": "na dussīlassa.",
  "tika-vin08t0:495_7": "Dāyakānampi sīlavato eva pariccāgo,",
  "tika-vin08t0:495_8": "na dussīlassa attano kārānaṃ mahapphalabhāvassa paccāsīsanato.",
  "tika-vin08t0:495_9": "Iti satthārā ananuññātattā dāyakehi ca apariccattattā dussīlassa paribhogo theyyaparibhogo.",
  "tika-vin08t0:495_10": "Iṇavasena paribhogo iṇaparibhogo,",
  "tika-vin08t0:495_11": "paṭiggāhakato dakkhiṇāvisuddhiyā abhāvato iṇaṃ gahetvā paribhogo viyāti attho.",
  "tika-vin08t0:495_12": "Tasmāti “sīlavato”tiādinā vuttamevatthaṃ kāraṇabhāvena paccāmasati.",
  "tika-vin08t0:495_13": "Cīvaraṃ paribhoge paribhogeti kāyato mocetvā paribhoge paribhoge.",
  "tika-vin08t0:495_14": "Purebhatta…pe…",
  "tika-vin08t0:495_15": "pacchimayāmesu paccavekkhitabbanti sambandho.",
  "tika-vin08t0:495_16": "Tathā asakkontena yathāvuttakālavisesavasena ekasmiṃ divase catukkhattuṃ tikkhattuṃ dvikkhattuṃ sakiṃyeva vā paccavekkhitabbaṃ.",
  "tika-vin08t0:496_0": "Sacassa appaccavekkhatova aruṇo uggacchati,",
  "tika-vin08t0:496_1": "iṇaparibhogaṭṭhāne tiṭṭhatīti ettha hiyyo yaṃ mayā cīvaraṃ paribhuttaṃ,",
  "tika-vin08t0:496_2": "taṃ yāvadeva sītassa paṭighātāya…pe…",
  "tika-vin08t0:496_3": "hirikopinapaṭicchādanatthaṃ.",
  "tika-vin08t0:496_4": "Hiyyo yo mayā piṇḍapāto paribhutto,",
  "tika-vin08t0:496_5": "so neva davāyātiādinā sace atītaparibhogapaccavekkhaṇaṃ na kareyya,",
  "tika-vin08t0:496_6": "iṇaparibhogaṭṭhāne tiṭṭhatīti vadanti,",
  "tika-vin08t0:496_7": "taṃ vīmaṃsitabbaṃ.",
  "tika-vin08t0:496_8": "Senāsanampi paribhoge paribhogeti pavese pavese.",
  "tika-vin08t0:496_9": "Evaṃ pana asakkontena purebhattādīsu paccavekkhitabbaṃ,",
  "tika-vin08t0:496_10": "taṃ heṭṭhā vuttanayeneva sakkā viññātunti idha visuṃ na vuttaṃ.",
  "tika-vin08t0:496_11": "Satipaccayatāti satiyā paccayabhāvo.",
  "tika-vin08t0:496_12": "Paṭiggahaṇassa paribhogassa ca paccavekkhaṇasatiyā paccayabhāvo yujjati,",
  "tika-vin08t0:496_13": "paccavekkhitvāva paṭiggahetabbaṃ paribhuñjitabbañcāti attho.",
  "tika-vin08t0:496_14": "Tenevāha “satiṃ katvā”tiādi.",
  "tika-vin08t0:496_15": "Evaṃ santepīti yadipi dvīsupi ṭhānesu paccavekkhaṇā yuttā,",
  "tika-vin08t0:496_16": "evaṃ santepi.",
  "tika-vin08t0:496_17": "Apare panāhu “satipaccayatāti sati bhesajjaparibhogassa paccayabhāve,",
  "tika-vin08t0:496_18": "paccayeti attho.",
  "tika-vin08t0:496_19": "Evaṃ santepīti paccaye satipī”ti,",
  "tika-vin08t0:496_20": "taṃ tesaṃ matimattaṃ.",
  "tika-vin08t0:496_21": "Tathā hi paccayasannissitasīlaṃ paccavekkhaṇāya visujjhati,",
  "tika-vin08t0:496_22": "na paccayasabbhāvamattena.",
  "tika-vin08t0:497_0": "Nanu ca “paribhoge karontassa anāpattī”ti iminā pātimokkhasaṃvarasīlaṃ vuttaṃ,",
  "tika-vin08t0:497_1": "tasmā paccayasannissitasīlassa pātimokkhasaṃvarasīlassa ca ko visesoti? Vuccate –",
  "tika-vin08t0:497_2": "purimesu tāva tīsu paccayesu viseso pākaṭoyeva,",
  "tika-vin08t0:497_3": "gilānapaccaye pana yathā vatiṃ katvā rukkhamūle gopite tassa phalānipi rakkhitāneva honti,",
  "tika-vin08t0:497_4": "evameva paccavekkhaṇāya paccayasannissitasīle rakkhite tappaṭibaddhaṃ pātimokkhasaṃvarasīlampi nipphannaṃ nāma hoti.",
  "tika-vin08t0:497_5": "Gilānapaccayaṃ appaccavekkhitvā paribhuñjantassa sīlaṃ bhijjamānaṃ pātimokkhasaṃvarasīlameva bhijjati,",
  "tika-vin08t0:497_6": "paccayasannissitasīlaṃ pana pacchābhattapurimayāmādīsu yāva aruṇuggamanā appaccavekkhantasseva bhijjati.",
  "tika-vin08t0:497_7": "Purebhattañhi appaccavekkhitvāpi gilānapaccayaṃ paribhuñjantassa anāpatti,",
  "tika-vin08t0:497_8": "idametesaṃ nānākaraṇanti sāratthadīpaniyaṃ āgataṃ.",
  "tika-vin08t0:498_0": "Vimativinodaniyaṃ pana “theyyaparibhogoti paccayassāminā bhagavatā ananuññātattā vuttaṃ.",
  "tika-vin08t0:498_1": "Iṇaparibhogoti bhagavatā anuññātampi kattabbaṃ akatvā paribhuñjanato vuttaṃ.",
  "tika-vin08t0:498_2": "Tena ca paccayasannissitasīlaṃ vipajjatīti dasseti.",
  "tika-vin08t0:498_3": "Paribhoge paribhogeti kāyato mocetvā mocetvā paribhoge.",
  "tika-vin08t0:498_4": "Pacchimayāmesu paccavekkhitabbanti yojanā.",
  "tika-vin08t0:498_5": "Iṇaparibhogaṭṭhāne tiṭṭhatīti ettha ‘hiyyo yaṃ mayā cīvaraṃ paribhutta’ntiādināpi atītapaccavekkhaṇā vaṭṭatīti vadanti.",
  "tika-vin08t0:498_6": "Paribhoge paribhogeti udakapatanaṭṭhānato antopavesanesu nisīdanasayanesu ca.",
  "tika-vin08t0:498_7": "Satipaccayatā vaṭṭatīti paccavekkhaṇasatiyā paccayattaṃ laddhuṃ vaṭṭati.",
  "tika-vin08t0:498_8": "Paṭiggahaṇe ca paribhoge ca paccavekkhaṇāsati avassaṃ laddhabbāti dasseti.",
  "tika-vin08t0:498_9": "Tenāha ‘satiṃ katvā’tiādi.",
  "tika-vin08t0:498_10": "Keci pana ‘satipaccayatā paccaye sati bhesajjaparibhogassa kāraṇe satī’ti evampi atthaṃ vadanti,",
  "tika-vin08t0:498_11": "tesampi paccaye satīti paccayasabbhāvasallakkhaṇe satīti evamattho gahetabbo paccayasabbhāvamattena sīlassa asujjhanato.",
  "tika-vin08t0:498_12": "Paribhoge akarontasseva āpattīti iminā pātimokkhasaṃvarasīlassa bhedo dassito,",
  "tika-vin08t0:498_13": "na paccayasannissitasīlassa tassa atītapaccavekkhaṇāya visujjhanato.",
  "tika-vin08t0:498_14": "Etasmiṃ pana sesapaccayesu ca iṇaparibhogādivacanena paccayasannissitasīlasseva bhedoti evamimesaṃ nānākaraṇaṃ veditabba”nti āgataṃ.",
  "tika-vin08t0:499_0": "Etesu dvīsu pakaraṇesu “iṇaparibhogaṭṭhāne tiṭṭhatī”ti ettha hiyyo yaṃ mayā cīvaraṃ paribhuttanti…pe…",
  "tika-vin08t0:499_1": "vadantīti āgataṃ.",
  "tika-vin08t0:499_2": "Imaṃ pana nayaṃ nissāya idāni ekacce paṇḍitā “ajjapāto paribhuttaṃ sāyaṃ paccavekkhantena ajja yaṃ mayā",
  "tika-vin08t0:499_3": "cīvaraṃ paribhuttantiādinā atītavasena paccavekkhaṇā kātabbā”ti vadanti.",
  "tika-vin08t0:499_4": "Keci “hiyyo paribhuttameva atītavasena paccavekkhaṇā kātabbā,",
  "tika-vin08t0:499_5": "na ajja paribhuttaṃ,",
  "tika-vin08t0:499_6": "taṃ pana paccuppannavasena paccavekkhaṇāyevā”ti vadanti.",
  "tika-vin08t0:499_7": "Tattha mūlavacane evaṃ vicāraṇā kātabbā. Kathaṃ?",
  "tika-vin08t0:499_8": "Idaṃ hiyyotyādivacanaṃ suttaṃ vā suttānulomaṃ vā ācariyavādo vā attanomati vāti.",
  "tika-vin08t0:499_9": "Tattha na tāva suttaṃ hoti “suttaṃ nāma sakale vinayapiṭake pāḷī”ti vuttattā imassa ca vacanassa na pāḷibhūtattā.",
  "tika-vin08t0:499_10": "Na ca suttānulomaṃ “suttānulomaṃ nāma cattāro mahāpadesā”ti vuttattā imassa ca mahāpadesabhāvābhāvato.",
  "tika-vin08t0:499_11": "Na ca ācariyavādo “ācariyavādo nāma dhammasaṅgāhakehi pañcahi arahantasatehi ṭhapitā pāḷivinimuttā okkantavinicchayappavattā",
  "tika-vin08t0:499_12": "aṭṭhakathātantī”ti vacanato imassa ca aṭṭhakathāpāṭhabhāvābhāvato.",
  "tika-vin08t0:499_13": "Na ca attanomati “attanomati nāma suttasuttānulomaācariyavāde muñcitvā anumānena attano buddhiyā nayaggāhena upaṭṭhitākārakathanaṃ,",
  "tika-vin08t0:499_14": "apica suttantābhidhammavinayaṭṭhakathāsu āgato sabbopi theravādo attanomati nāmā”ti vuttattā imassa ca aṭṭhakathāsu āgatattheravādabhāvābhāvato.",
  "tika-vin08t0:500_0": "Iti –",
  "tika-vin08t0:501_0": "“Catubbidhañhi vinayaṃ, mahātherā mahiddhikā;",
  "tika-vin08t0:502_0": "Nīharitvā pakāsesuṃ, dhammasaṅgāhakā purā”ti. –",
  "tika-vin08t0:503_0": "Vuttesu catubbidhavinayesu anantogadhattā idaṃ vacanaṃ vicāretabbaṃ.",
  "tika-vin08t0:503_1": "Tena vuttaṃ sāratthadīpaniyaṃ ṭīkācariyena “taṃ vīmaṃsitabba”nti.",
  "tika-vin08t0:503_2": "Atha vā “nayaggāhena upaṭṭhitākārakathana”nti iminā lakkhaṇena tesaṃ tesaṃ ācariyānaṃ upaṭṭhitākāravasena kathanaṃ attanomati siyā,",
  "tika-vin08t0:503_3": "evampi vicāretabbameva.",
  "tika-vin08t0:503_4": "“Attanomati ācariyavāde otāretabbā.",
  "tika-vin08t0:503_5": "Sace tattha otarati ceva sameti ca,",
  "tika-vin08t0:503_6": "gahetabbā.",
  "tika-vin08t0:503_7": "Sace neva otarati na sameti,",
  "tika-vin08t0:503_8": "na gahetabbā.",
  "tika-vin08t0:503_9": "Ayañhi attanomati nāma sabbadubbalā”ti vacanato imassa ca vacanassa aṭṭhakathāvacane anotaraṇato appavisanato.",
  "tika-vin08t0:503_10": "Vuttañhi aṭṭhakathāyaṃ “sacassa appaccavekkhatova aruṇo uggacchati,",
  "tika-vin08t0:503_11": "iṇaparibhogaṭṭhāne tiṭṭhatī”ti.",
  "tika-vin08t0:504_0": "Aparo nayo –",
  "tika-vin08t0:504_1": "kiṃ idaṃ vacanaṃ pāḷivacanaṃ vā aṭṭhakathāvacanaṃ vā ṭīkāvacanaṃ vā ganthantaravacanaṃ vāti.",
  "tika-vin08t0:504_2": "Tattha na tāva pāḷivacanaṃ,",
  "tika-vin08t0:504_3": "na aṭṭhakathāvacanaṃ,",
  "tika-vin08t0:504_4": "na ganthantaravacanaṃ,",
  "tika-vin08t0:504_5": "atha kho ṭīkāvacananti.",
  "tika-vin08t0:504_6": "Hotu ṭīkāvacanaṃ,",
  "tika-vin08t0:504_7": "sakavacanaṃ vā paravacanaṃ vā adhippetavacanaṃ vā anadhippetavacanaṃ vāti.",
  "tika-vin08t0:504_8": "Tattha na sakavacanaṃ hoti,",
  "tika-vin08t0:504_9": "atha kho paravacanaṃ.",
  "tika-vin08t0:504_10": "Tenāha “vadantī”ti.",
  "tika-vin08t0:504_11": "Na ṭīkācariyena adhippetavacanaṃ hoti,",
  "tika-vin08t0:504_12": "atha kho anadhippetavacanaṃ.",
  "tika-vin08t0:504_13": "Tenāha “taṃ vīmaṃsitabba”nti.",
  "tika-vin08t0:504_14": "Tehi pana ācariyehi atītaparibhogapaccavekkhaṇāti idaṃ atītapaabhogavasena paccavekkhaṇā atītaparibhogapaccavekkhaṇāti",
  "tika-vin08t0:504_15": "parikappetvā atītavācakena saddena yojetvā kataṃ bhaveyya.",
  "tika-vin08t0:504_16": "Atīte paribhogo atītaparibhogo,",
  "tika-vin08t0:504_17": "atītaparibhogassa paccavekkhaṇā atītaparibhogapaccavekkhaṇāti evaṃ pana kate atītaparibhogassa paccuppannasamīpattā",
  "tika-vin08t0:504_18": "paccuppannavācakena saddena kathanaṃ hoti yathā taṃ nagarato āgantvā nisinnaṃ purisaṃ “kuto āgacchasī”ti",
  "tika-vin08t0:504_19": "vutte “nagarato āgacchāmī”ti paccuppannavācakasaddena kathanaṃ.",
  "tika-vin08t0:505_0": "Vinayasuttantavisuddhimaggādīsu ca “paṭisaṅkhā yoniso cīvaraṃ paṭisevatī”ti vattamānavacaneneva pāṭho hoti,",
  "tika-vin08t0:505_1": "na atītavacanena,",
  "tika-vin08t0:505_2": "atītaparibhogoti ca imasmiṃyeva divase pacchābhattādikālaṃ upādāya purebhattādīsu paribhogo icchitabbo,",
  "tika-vin08t0:505_3": "na hiyyo paribhogo.",
  "tika-vin08t0:505_4": "Kathaṃ viññāyatīti ce?",
  "tika-vin08t0:505_5": "Aṭṭhakathāpamāṇena.",
  "tika-vin08t0:505_6": "Vuttañhi aṭṭhakathāyaṃ “piṇḍapāto ālope ālope,",
  "tika-vin08t0:505_7": "tathā asakkontena purebhattapacchābhattapurimayāmapacchimayāmesu.",
  "tika-vin08t0:505_8": "Sacassa appaccavekkhatova aruṇo uggacchati,",
  "tika-vin08t0:505_9": "iṇaparibhogaṭṭhāne tiṭṭhatī”ti.",
  "tika-vin08t0:505_10": "Etena piṇḍapātaṃ ālope ālope paccavekkhanto bhojanakiriyāya apariniṭṭhitattā mukhyato paccuppannapaccavekkhaṇā hoti,",
  "tika-vin08t0:505_11": "purebhattādīsu catūsu koṭṭhāsesu paccavekkhanto bhojanakiriyāya pariniṭṭhitattā atītapaccavekkhaṇā hotīti dasseti.",
  "tika-vin08t0:505_12": "Sā pana paccuppannasamīpattā vattamānavacanena vidhīyati.",
  "tika-vin08t0:505_13": "Yadi hi hiyyo paribhuttāni atītapaccavekkhaṇena paccavekkhitabbāni siyuṃ,",
  "tika-vin08t0:505_14": "atītadutiyadivasatatiyadivasādimāsasaṃvaccharādiparibhuttānipi paccavekkhitabbāni siyuṃ,",
  "tika-vin08t0:505_15": "evañca sati yathāvuttaaṭṭhakathāvacanaṃ niratthakaṃ siyā,",
  "tika-vin08t0:505_16": "tasmā aṭṭhakathāvacanameva pamāṇaṃ kātabbaṃ. Yathāha –",
  "tika-vin08t0:506_0": "“Buddhena dhammo vinayo ca vutto;",
  "tika-vin08t0:507_0": "Yo tassa puttehi tatheva ñāto;",
  "tika-vin08t0:508_0": "So yehi tesaṃ matimaccajantā;",
  "tika-vin08t0:509_0": "Yasmā pure aṭṭhakathā akaṃsu.",
  "tika-vin08t0:510_0": "“Tasmā hi yaṃ aṭṭhakathāsu vuttaṃ;",
  "tika-vin08t0:511_0": "Taṃ vajjayitvāna pamādalekhaṃ;",
  "tika-vin08t0:512_0": "Sabbampi sikkhāsu sagāravānaṃ;",
  "tika-vin08t0:513_0": "Yasmā pamāṇaṃ idha paṇḍitāna”nti. ;",
  "tika-vin08t0:514_0": "Yasmā ca sabbāsavasuttādīsu bhagavatā desitakāle bhikkhukattukattā nāmayogattā vattamānapaṭhamapurisavasena",
  "tika-vin08t0:514_1": "“paṭisaṅkhā yoniso cīvaraṃ paṭisevatī”ti desitā,",
  "tika-vin08t0:514_2": "tadanukaraṇena bhikkhūnaṃ paccavekkhaṇakāle attakattukattā amhayogattā vattamānauttamapurisavasena “paṭisaṅkhā",
  "tika-vin08t0:514_3": "yoniso cīvaraṃ paṭisevāmī”ti paccavekkhitabbā hoti,",
  "tika-vin08t0:514_4": "“sītassa paṭighātāyā”tiādīni tadatthasampadānapadāni ca “paṭisevati,",
  "tika-vin08t0:514_5": "paṭisevāmī”ti vuttapaṭisevanakiriyāyameva sambandhitabbāni honti,",
  "tika-vin08t0:514_6": "tāni ca kiriyāpadāni paccuppannavasena vā paccuppannasamīpaatītavasena vā vattamānavibhattiyuttāni honti,",
  "tika-vin08t0:514_7": "tasmā paccuppannaparibhuttānaṃ vā atītaparibhuttānaṃ vā paccayānaṃ paccavekkhaṇakāle “paṭisevāmī”ti vacanaṃ",
  "tika-vin08t0:514_8": "bhagavato vacanassa anugatattā upapannamevāti daṭṭhabbaṃ.",
  "tika-vin08t0:515_0": "Anuvacanepi evaṃ vicāraṇā kātabbā –",
  "tika-vin08t0:515_1": "“ajja pāto paribhuttaṃ sāyaṃ paccavekkhantena ajja yaṃ mayā cīvaraṃ paribhuttantiādinā atītavasena paccavekkhaṇā kātabbā”ti ye vadanti,",
  "tika-vin08t0:515_2": "te evaṃ pucchitabbā –",
  "tika-vin08t0:515_3": "kiṃ bhavanto bhagavatā atītaparibhuttesu atītavasena paccavekkhaṇā desitāti?",
  "tika-vin08t0:515_4": "Na desitā.",
  "tika-vin08t0:515_5": "Kathaṃ desitāti?",
  "tika-vin08t0:515_6": "“Paccavekkhatī”ti paccuppannavaseneva desitāti.",
  "tika-vin08t0:515_7": "Kiṃ bhonto bhagavato kāle atītaparibhuttesu paccavekkhaṇā natthīti? Atthi.",
  "tika-vin08t0:515_8": "Atha kasmā bhagavatā paccuppannavaseneva paccavekkhaṇā desitāti?",
  "tika-vin08t0:515_9": "Paccuppannasamīpavasena vā sāmaññavasena vā desitāti.",
  "tika-vin08t0:515_10": "Evaṃ sante bhagavato anukaraṇena idānipi atītaparibhuttānaṃ paccayānaṃ paccuppannavasena paccavekkhaṇā kātabbāti.",
  "tika-vin08t0:515_11": "Ye pana evaṃ vadanti “hiyyo paribhuttānameva atītapaccavekkhaṇā kātabbā,",
  "tika-vin08t0:515_12": "na ajja paribhuttānaṃ,",
  "tika-vin08t0:515_13": "tesaṃ pana paccuppannapaccavekkhaṇāyevā”ti,",
  "tika-vin08t0:515_14": "te evaṃ vattabbā –",
  "tika-vin08t0:515_15": "kiṃ bhonto yathā tumhe vadanti,",
  "tika-vin08t0:515_16": "evaṃ pāḷiyaṃ atthīti? Natthi.",
  "tika-vin08t0:515_17": "Aṭṭhakathāyaṃ atthīti? Natthi.",
  "tika-vin08t0:515_18": "Evaṃ sante sāṭṭhakathesu tepiṭakesu buddhavacanesu asaṃvijjamānaṃ tumhākaṃ vacanaṃ kathaṃ paccetabbanti?",
  "tika-vin08t0:515_19": "Ācariyaparamparāvasena.",
  "tika-vin08t0:515_20": "Hotu tumhākaṃ ācariyaladdhivasena kathanaṃ,",
  "tika-vin08t0:515_21": "kālo nāma tividho atīto anāgato paccuppannoti.",
  "tika-vin08t0:515_22": "Tattha pariniṭṭhitakiriyā atīto nāma,",
  "tika-vin08t0:515_23": "abhimukhakiriyā anāgato nāma,",
  "tika-vin08t0:515_24": "āraddhaaniṭṭhitakiriyā paccuppanno nāma.",
  "tika-vin08t0:515_25": "Tenāhu porāṇā –",
  "tika-vin08t0:516_0": "“Āraddhāniṭṭhito bhāvo, paccuppanno suniṭṭhito;",
  "tika-vin08t0:517_0": "Atītānāgatuppāda-mappattābhimukhā kiriyā”ti.",
  "tika-vin08t0:518_0": "Tattha ajja vā hotu hiyyo vā tato pubbe vā,",
  "tika-vin08t0:518_1": "paribhuttapaccayo supariniṭṭhitabhuñjanakiriyattā atīto nāma.",
  "tika-vin08t0:518_2": "Tattha hiyyo vā tato pubbe vā paribhuttapaccayo atikkantaaruṇuggamanattā na paccavekkhaṇāraho,",
  "tika-vin08t0:518_3": "paccavekkhitopi appaccavekkhitoyeva hoti,",
  "tika-vin08t0:518_4": "iṇaparibhogaṭṭhāne tiṭṭhati.",
  "tika-vin08t0:518_5": "Vuttañhi aṭṭhakathāyaṃ “sacassa appaccavekkhatova aruṇo uggacchati,",
  "tika-vin08t0:518_6": "iṇaparibhogaṭṭhāne tiṭṭhatī”ti.",
  "tika-vin08t0:518_7": "Ajjeva pana cīvarañca senāsanañca paribhoge paribhoge,",
  "tika-vin08t0:518_8": "piṇḍapātaṃ ālope ālope,",
  "tika-vin08t0:518_9": "bhesajjaṃ paṭiggahaṇe paribhoge ca paccavekkhato apariniṭṭhitabhuñjanakiriyattā paccuppannaparibhuttapaccavekkhaṇā nāma hoti.",
  "tika-vin08t0:518_10": "Pure paribhuttaṃ tato pacchā catūsu koṭṭhāsesu paccavekkhato supariniṭṭhitabhuñjanakiriyattā atītaparibhuttapaccavekkhaṇā nāma hoti.",
  "tika-vin08t0:518_11": "Ettakaṃ paccavekkhaṇāya khettaṃ,",
  "tika-vin08t0:518_12": "na tato pubbe pacchā vā.",
  "tika-vin08t0:518_13": "Yathāha aṭṭhakathāyaṃ “sīlavato appaccavekkhitaparibhogo iṇaparibhogo nāma.",
  "tika-vin08t0:518_14": "Tasmā cīvaraṃ paribhoge paribhoge…pe…",
  "tika-vin08t0:518_15": "bhesajjassa paṭiggahaṇepi paribhogepi satipaccayatā vaṭṭatī”ti,",
  "tika-vin08t0:518_16": "tasmā hiyyo paribhuttassa iṇaparibhogattā taṃ anāmasitvā ajja paribhuttesu atītapaccuppannesu bhagavato",
  "tika-vin08t0:518_17": "vacanassa anukaraṇena vattamānavibhattiyuttena “paṭisevāmī”ti kiriyāpadena paccavekkhaṇā sūpapannā hotīti",
  "tika-vin08t0:518_18": "daṭṭhabbā.",
  "tika-vin08t0:518_19": "Īdisapaccavekkhaṇameva sandhāya vimativinodaniyādīsu “paccayasannissitasīlassa atītapaccavekkhaṇāya visujjhanato”ti vuttaṃ.",
  "tika-vin08t0:519_0": "Evaṃ paccayasannissitasīlassa suddhiṃ dassetvā idāni teneva pasaṅgena sabbāpi suddhiyo dassetuṃ “catubbidhā hi suddhī”tiādimāha.",
  "tika-vin08t0:519_1": "Tattha sujjhati etāyāti suddhi,",
  "tika-vin08t0:519_2": "yathādhammaṃ desanāva suddhi desanāsuddhi.",
  "tika-vin08t0:519_3": "Vuṭṭhānassapi cettha desanāya eva saṅgaho daṭṭhabbo.",
  "tika-vin08t0:519_4": "Chinnamūlāpattīnaṃ pana abhikkhutāpaṭiññāyeva desanā.",
  "tika-vin08t0:519_5": "Adhiṭṭhānavisiṭṭho saṃvarova suddhi saṃvarasuddhi.",
  "tika-vin08t0:519_6": "Dhammena samena paccayānaṃ pariyeṭṭhi eva suddhi pariyeṭṭhisuddhi.",
  "tika-vin08t0:519_7": "Catūsu paccayesu vuttavidhinā paccavekkhaṇāva suddhi paccavekkhaṇasuddhi.",
  "tika-vin08t0:519_8": "Esa tāva suddhīsu samāsanayo.",
  "tika-vin08t0:519_9": "Suddhimantesu sīlesu pana desanā suddhi etassāti desanāsuddhi.",
  "tika-vin08t0:519_10": "Sesesupi eseva nayo.",
  "tika-vin08t0:519_11": "Na punevaṃ karissāmīti ettha evanti saṃvarabhedaṃ sandhāyāha.",
  "tika-vin08t0:519_12": "Pahāyāti vajjetvā,",
  "tika-vin08t0:519_13": "akatvāti attho.",
  "tika-vin08t0:519_14": "Vimativinodaniyaṃ pana “sujjhati desanādīhi,",
  "tika-vin08t0:519_15": "sodhīyatīti vā suddhi,",
  "tika-vin08t0:519_16": "catubbidhasīlaṃ.",
  "tika-vin08t0:519_17": "Tenāha ‘desanāya sujjhanato’tiādi.",
  "tika-vin08t0:519_18": "Ettha desanāggahaṇena vuṭṭhānampi chinnamūlānaṃ abhikkhutāpaṭiññāpi saṅgahitā.",
  "tika-vin08t0:519_19": "Chinnamūlāpattīnampi hi pārājikāpattivuṭṭhānena heṭṭhāparirakkhitaṃ bhikkhusīlaṃ visuddhaṃ nāma hoti.",
  "tika-vin08t0:519_20": "Tena tesaṃ maggapaṭilābhopi sampajjatī”ti vuttaṃ.",
  "tika-vin08t0:520_0": "Tattha desīyati uccārīyatīti desanā,",
  "tika-vin08t0:520_1": "disī uccāraṇeti dhātu,",
  "tika-vin08t0:520_2": "desīyati ñāpīyati etāyāti vā desanā,",
  "tika-vin08t0:520_3": "disa pekkhaneti dhātu.",
  "tika-vin08t0:520_4": "Ubhayathāpi viratipadhānakusalacittasamuṭṭhito desanāvacībhedasaddo.",
  "tika-vin08t0:520_5": "Saṃvaraṇaṃ saṃvaro, saṃ-",
  "tika-vin08t0:520_6": "pubba vara saṃvaraṇeti dhātu,",
  "tika-vin08t0:520_7": "satipadhāno cittuppādo.",
  "tika-vin08t0:520_8": "Pariyesanā pariyeṭṭhi, pari-",
  "tika-vin08t0:520_9": "pubba isa pariyesaneti dhātu,",
  "tika-vin08t0:520_10": "vīriyapadhāno cittuppādo.",
  "tika-vin08t0:520_11": "Paṭi punappunaṃ ogāhetvā ikkhanā paccavekkhaṇā, paṭi-",
  "tika-vin08t0:520_12": "pubba ava-",
  "tika-vin08t0:520_13": "pubba ikkha dassanaṅkesūti dhātu,",
  "tika-vin08t0:520_14": "paññāpadhāno cittuppādo.",
  "tika-vin08t0:520_15": "Tesu desanāya vacībhedasaddabhāvato vacībhedaṃ kātuṃ asakkontassa ca dutiyakaṃ alabhantassa ca na sampajjati,",
  "tika-vin08t0:520_16": "sesā pana cittuppādamattabhāvato vacībhedaṃ kātuṃ asakkontassapi dutiyakaṃ alabhantassapi sampajjanti eva,",
  "tika-vin08t0:520_17": "tasmā gilānādikālesu paccavekkhaṇāpāṭhaṃ paṭhitumasakkontenapi atthaṃ manasi katvā citteneva paccavekkhaṇā kātabbāti.",
  "tika-vin08t0:521_0": "Dātabbaṭṭhena dāyaṃ,",
  "tika-vin08t0:521_1": "taṃ ādiyantīti dāyādā,",
  "tika-vin08t0:521_2": "ananuññātesu sabbena sabbaṃ paribhogābhāvato anuññātesuyeva ca paribhogasabbhāvabhāvato bhikkhūhi paribhuñjitabbapaccayā bhagavato santakā.",
  "tika-vin08t0:521_3": "Dhammadāyādasuttañcettha sādhakanti “dhammadāyādā me,",
  "tika-vin08t0:521_4": "bhikkhave, bhavatha,",
  "tika-vin08t0:521_5": "mā āmisadāyādā,",
  "tika-vin08t0:521_6": "atthi me tumhesu anukampā,",
  "tika-vin08t0:521_7": "kinti me sāvakā dhammadāyādā bhaveyyuṃ,",
  "tika-vin08t0:521_8": "no āmisadāyādā”ti evaṃ pavattaṃ dhammadāyādasuttañca ettha etasmiṃ atthe sādhakaṃ.",
  "tika-vin08t0:521_9": "Avītarāgānaṃ taṇhāvasīkatāya paccayaparibhoge sāmibhāvo natthi,",
  "tika-vin08t0:521_10": "tadabhāvena vītarāgānaṃ tattha sāmibhāvo yathāruci paribhogasabbhāvato.",
  "tika-vin08t0:521_11": "Tathā hi te paṭikūlampi appaṭikūlākārena appaṭikūlampi paṭikūlākārena tadubhayampi vajjetvā ajjhupekkhaṇākārena paccaye paribhuñjanti,",
  "tika-vin08t0:521_12": "dāyakānañca manorathaṃ paripūrenti.",
  "tika-vin08t0:521_13": "Tenāha “te hi taṇhāya dāsabyaṃ atītattā sāmino hutvā paribhuñjantī”ti.",
  "tika-vin08t0:521_14": "Yo panāyaṃ sīlavato puthujjanassa paccavekkhitaparibhogo,",
  "tika-vin08t0:521_15": "so iṇaparibhogassa paccanīkattā ānaṇyaparibhogo nāma hoti.",
  "tika-vin08t0:521_16": "Yathā pana iṇāyiko attano ruciyā icchitaṃ desaṃ gantuṃ na labhati,",
  "tika-vin08t0:521_17": "evaṃ iṇaparibhogayutto lokato nissarituṃ na labhatīti tappaṭipakkhattā sīlavato paccavekkhitaparibhogo ānaṇyaparibhogoti vuccati,",
  "tika-vin08t0:521_18": "tasmā nippariyāyato catuparibhogavinimutto visuṃyevāyaṃ paribhogoti veditabbo,",
  "tika-vin08t0:521_19": "so idha visuṃ na vutto,",
  "tika-vin08t0:521_20": "dāyajjaparibhogeyeva vā saṅgahaṃ gacchatīti.",
  "tika-vin08t0:521_21": "Sīlavāpi hi imāya sikkhāya samannāgatattā sekkhotveva vuccati.",
  "tika-vin08t0:522_0": "Sabbesanti ariyānaṃ puthujjanānañca.",
  "tika-vin08t0:522_1": "Kathaṃ puthujjanānaṃ ime paribhogā sambhavantīti?",
  "tika-vin08t0:522_2": "Upacāravasena.",
  "tika-vin08t0:522_3": "Yo hi puthujjanassapi sallekhapaṭipattiyaṃ ṭhitassa paccayagedhaṃ pahāya tattha anupalittena cittena paribhogo,",
  "tika-vin08t0:522_4": "so sāmiparibhogo viya hoti.",
  "tika-vin08t0:522_5": "Sīlavato pana paccavekkhitaparibhogo dāyajjaparibhogo viya hoti dāyakānaṃ manorathassāvirādhanato.",
  "tika-vin08t0:522_6": "Tena vuttaṃ “dāyajjaparibhogeyeva vā saṅgahaṃ gacchatī”ti.",
  "tika-vin08t0:522_7": "Kalyāṇaputhujjanassa paribhoge vattabbameva natthi tassa sekkhasaṅgahato.",
  "tika-vin08t0:522_8": "Sekkhasutta ñhetassa atthassa sādhakaṃ.",
  "tika-vin08t0:523_0": "Vimativinodaniyaṃ pana “dātabbaṭṭhena dāyaṃ,",
  "tika-vin08t0:523_1": "taṃ ādiyantīti dāyādā.",
  "tika-vin08t0:523_2": "Sattannaṃ sekkhānanti ettha kalyāṇaputhujjanāpi saṅgahitā tesaṃ ānaṇyaparibhogassa dāyajjaparibhoge saṅgahitattāti veditabbaṃ.",
  "tika-vin08t0:523_3": "Dhammadāyādasuttanti “dhammadāyādā me,",
  "tika-vin08t0:523_4": "bhikkhave, bhavatha,",
  "tika-vin08t0:523_5": "mā āmisadāyādā”tiādinā pavattaṃ suttaṃ.",
  "tika-vin08t0:523_6": "Tattha “mā me āmisadāyādāti evaṃ me-",
  "tika-vin08t0:523_7": "saddaṃ ānetvā attho veditabbo.",
  "tika-vin08t0:523_8": "Evañhi yathāvuttatthasādhakaṃ hotī”ti vuttaṃ.",
  "tika-vin08t0:523_9": "Tattha me mama āmisadāyādā catupaccayabhuñjakāti bhagavato sambandhabhūtassa sambandhībhūtā paccayā vuttā,",
  "tika-vin08t0:523_10": "tasmā dāyakehi dinnāpi paccayā bhagavatā anuññātattā bhagavato paccayāyeva hontīti etassa atthassa dhammadāyādasuttaṃ sādhakaṃ hotīti atthoti vuttaṃ.",
  "tika-vin08t0:524_0": "Lajjinā saddhiṃ paribhogo nāma lajjissa santakaṃ gahetvā paribhogo.",
  "tika-vin08t0:524_1": "Alajjinā saddhinti etthāpi eseva nayo.",
  "tika-vin08t0:524_2": "Ādito paṭṭhāya hi alajjī nāma natthīti iminā diṭṭhadiṭṭhesuyeva āsaṅkā na kātabbāti dasseti.",
  "tika-vin08t0:524_3": "Attano bhārabhūtā saddhivihārikādayo.",
  "tika-vin08t0:524_4": "Tepi nivāretabbāti yo passati,",
  "tika-vin08t0:524_5": "tena nivāretabbāti pāṭho.",
  "tika-vin08t0:524_6": "Aṭṭhakathāyaṃ pana “yopi attano bhārabhūtena alajjinā saddhiṃ paribhogaṃ karoti,",
  "tika-vin08t0:524_7": "sopi nivāretabbo”ti pāṭho dissati,",
  "tika-vin08t0:524_8": "tathāpi atthato ubhayathāpi yujjati.",
  "tika-vin08t0:524_9": "Attano saddhivihārikādayopi alajjibhāvato nivāretabbā.",
  "tika-vin08t0:524_10": "Alajjīhi saddhivihārikādīhi ekasambhogaṃ karontā aññepi nivāretabbāva.",
  "tika-vin08t0:524_11": "Sace na oramati,",
  "tika-vin08t0:524_12": "ayampi alajjīyeva hotīti ettha evaṃ nivārito so puggalo alajjinā saddhiṃ paribhogato oramati viramati,",
  "tika-vin08t0:524_13": "iccetaṃ kusalaṃ.",
  "tika-vin08t0:524_14": "No ce oramati,",
  "tika-vin08t0:524_15": "ayampi alajjīyeva hoti,",
  "tika-vin08t0:524_16": "tena saddhiṃ paribhogaṃ karonto sopi alajjīyeva hotīti attho.",
  "tika-vin08t0:524_17": "Tena vuttaṃ “evaṃ eko alajjī alajjisatampi karotī”ti.",
  "tika-vin08t0:524_18": "Adhammiyoti anesanādīhi uppanno.",
  "tika-vin08t0:524_19": "Dhammiyoti bhikkhācariyādīhi uppanno.",
  "tika-vin08t0:524_20": "Saṅghasseva detīti bhattaṃ aggahetvā attanā laddhasalākaṃyeva deti.",
  "tika-vin08t0:525_0": "Vimativinodaniyaṃ pana “lajjinā saddhiṃ paribhogoti dhammāmisavasena missībhāvo.",
  "tika-vin08t0:525_1": "Alajjinā saddhinti etthāpi eseva nayo.",
  "tika-vin08t0:525_2": "Ādito paṭṭhāya hi alajjī nāma natthīti iminā diṭṭhadiṭṭhesu āsaṅkā nāma na kātabbā,",
  "tika-vin08t0:525_3": "diṭṭhasutādikāraṇe sati eva kātabbāti dasseti.",
  "tika-vin08t0:525_4": "Attano bhārabhūtā saddhivihārikādayo.",
  "tika-vin08t0:525_5": "Sace na oramatīti agatigamanavasena dhammāmisaparibhogato na oramati.",
  "tika-vin08t0:525_6": "Āpatti nāma natthīti idaṃ alajjīnaṃ dhammenuppannapaccayaṃ dhammakammañca sandhāya vuttaṃ.",
  "tika-vin08t0:525_7": "Tesampi hi kuladūsanādisamuppannaṃ paccayaṃ paribhuñjantānaṃ vaggakammādīni karontānañca āpatti eva.",
  "tika-vin08t0:525_8": "‘Dhammiyādhammiyaparibhogo paccayavaseneva veditabbo’ti vuttattā heṭṭhā lajjiparibhogālajjiparibhogā",
  "tika-vin08t0:525_9": "paccayavasena ekakammādivasena ca vuttā evāti veditabbaṃ.",
  "tika-vin08t0:525_10": "Teneva duṭṭhadosasikkhāpadaṭṭhakathāyaṃ codakacuditakabhāve ṭhitā dve alajjino dhammaparibhogampi sandhāya",
  "tika-vin08t0:525_11": "‘ekasambhogaparibhogā hutvā jīvathā’ti vuttā tesaṃ aññamaññaṃ dhammāmisāparibhoge virodhābhāvā.",
  "tika-vin08t0:525_12": "Lajjīnameva hi alajjinā saha tadubhayaparibhogo na vaṭṭatī”ti vuttaṃ.",
  "tika-vin08t0:526_0": "Sace pana lajjī alajjiṃ paggaṇhāti…pe…",
  "tika-vin08t0:526_1": "antaradhāpetīti ettha kevalaṃ paggaṇhitukāmatāya evaṃ kātuṃ na vaṭṭati,",
  "tika-vin08t0:526_2": "dhammassa pana sāsanassa sotūnañca anuggahatthāya vaṭṭatīti veditabbaṃ.",
  "tika-vin08t0:526_3": "Purimanayena “so āpattiyā kāretabbo”ti vuttattā imassa āpattiyevāti vadanti.",
  "tika-vin08t0:526_4": "Uddesaggahaṇādinā dhammassa paribhogo dhammaparibhogo.",
  "tika-vin08t0:526_5": "Dhammānuggahena gaṇhantassa āpattiyā abhāvepi thero tassa alajjibhāvaṃyeva sandhāya “pāpo kirāya”ntiādimāha.",
  "tika-vin08t0:526_6": "Tassa pana santiketi mahārakkhitattherassa santike.",
  "tika-vin08t0:527_0": "Vimativinodaniyaṃ pana imasmiṃ ṭhāne vitthārato vinicchitaṃ. Kathaṃ?",
  "tika-vin08t0:527_1": "Dhammaparibhogoti “ekakammaṃ ekuddeso”tiādinā vuttasaṃvāso ceva nissayaggahaṇādiko sabbo nirāmisaparibhogo ca veditabbo.",
  "tika-vin08t0:527_2": "“Na so āpattiyā kāretabbo”ti vuttattā lajjino alajjipaggahe āpattīti veditabbaṃ.",
  "tika-vin08t0:527_3": "Itaropīti lajjīpi.",
  "tika-vin08t0:527_4": "Tassāpi attānaṃ paggaṇhantassa alajjino,",
  "tika-vin08t0:527_5": "iminā ca lajjino vaṇṇabhaṇanādilābhaṃ paṭicca āmisagarukatāya vā gehassitapemena vā taṃ alajjiṃ paggaṇhanto",
  "tika-vin08t0:527_6": "lajjī sāsanaṃ antaradhāpeti nāmāti dasseti.",
  "tika-vin08t0:527_7": "Evaṃ gahaṭṭhādīsu upatthambhito alajjī balaṃ labhitvā pesale abhibhavitvā na cirasseva sāsanaṃ uddhammaṃ ubbinayaṃ karotīti.",
  "tika-vin08t0:528_0": "Dhammaparibhogopi tattha vaṭṭatīti iminā āmisaparibhogato dhammaparibhogova garuko,",
  "tika-vin08t0:528_1": "tasmā ativiya alajjīvivekena kātabboti dasseti.",
  "tika-vin08t0:528_2": "“Dhammānuggahena uggaṇhituṃ vaṭṭatī”ti vuttattā alajjussannatāyasāsane osakkante,",
  "tika-vin08t0:528_3": "lajjīsu ca appahontesu alajjiṃ pakatattaṃ gaṇapūrakaṃ gahetvā upasampadādikaraṇena ceva keci alajjino",
  "tika-vin08t0:528_4": "dhammāmisaparibhogena saṅgahetvā sesālajjigaṇassa niggahena ca sāsanaṃ paggaṇhitumpi vaṭṭati eva.",
  "tika-vin08t0:529_0": "Keci pana “koṭiyaṃ ṭhito ganthoti vuttattā ganthapariyāpuṇanameva dhammaparibhogo,",
  "tika-vin08t0:529_1": "na ekakammādi,",
  "tika-vin08t0:529_2": "tasmā alajjīhi saddhiṃ uposathādikaṃ kammaṃ kātuṃ vaṭṭati,",
  "tika-vin08t0:529_3": "āpatti natthī”ti vadanti,",
  "tika-vin08t0:529_4": "taṃ na yuttaṃ,",
  "tika-vin08t0:529_5": "ekakammādīsu bahūsu dhammaparibhogesu alajjināpi saddhiṃ kattabbāvatthāyattaṃ dhammaparibhogaṃ dassetuṃ",
  "tika-vin08t0:529_6": "idha nidassanavasena ganthasseva samuddhaṭattā.",
  "tika-vin08t0:529_7": "Na hi ekakammādiko vidhi dhammaparibhogo na hotīti sakkā vattuṃ anāmisattā dhammāmisesu apariyāpannassa ca kassaci abhāvā.",
  "tika-vin08t0:529_8": "Teneva aṭṭhasāliniyaṃ dhammapaṭisanthārakathāyaṃ “kammaṭṭhānaṃ kathetabbaṃ,",
  "tika-vin08t0:529_9": "dhammo vācetabbo…pe…",
  "tika-vin08t0:529_10": "abbhānavuṭṭhānamānattaparivāsā dātabbā,",
  "tika-vin08t0:529_11": "pabbajjāraho pabbājetabbo,",
  "tika-vin08t0:529_12": "upasampadāraho upasampādetabbo…pe…",
  "tika-vin08t0:529_13": "ayaṃ dhammapaṭisanthāro nāmā”ti evaṃ saṅghakammādipi dhammakoṭṭhāse dassitaṃ.",
  "tika-vin08t0:529_14": "Tesu pana dhammakoṭṭhāsesu yaṃ gaṇapūrakādivasena alajjino apekkhitvā uposathādi vā tesaṃ santikā dhammuggahaṇanissayaggahaṇādi vā karīyati,",
  "tika-vin08t0:529_15": "taṃ dhammo ceva paribhogo cāti dhammaparibhogoti vuccati,",
  "tika-vin08t0:529_16": "etaṃ tathārūpapaccayaṃ vinā kātuṃ na vaṭṭati,",
  "tika-vin08t0:529_17": "karontassa alajjiparibhogo ca hoti dukkaṭañca.",
  "tika-vin08t0:529_18": "Yaṃ pana alajjisataṃ anapekkhitvā tajjanīyādiniggahakammaṃ vā parivāsādiupakārakammaṃ vā uggahaparipucchādānādi vā karīyati,",
  "tika-vin08t0:529_19": "taṃ dhammo eva,",
  "tika-vin08t0:529_20": "no paribhogo,",
  "tika-vin08t0:529_21": "etaṃ anurūpānaṃ kātuṃ vaṭṭati,",
  "tika-vin08t0:529_22": "āmisadāne viya āpatti natthi.",
  "tika-vin08t0:529_23": "Nissayadānampi terasasammutidānādi ca vattapaṭipattisādiyanādiparibhogassapi hetuttā na vaṭṭati.",
  "tika-vin08t0:530_0": "Yo pana mahāalajjī uddhammaṃ ubbinayaṃ satthusāsanaṃ karoti,",
  "tika-vin08t0:530_1": "tassa saddhivihārikādīnaṃ upasampadādi upakārakammampi uggahaparipucchādānādi ca kātuṃ na vaṭṭati,",
  "tika-vin08t0:530_2": "āpatti eva hoti,",
  "tika-vin08t0:530_3": "niggahakammameva kātabbaṃ.",
  "tika-vin08t0:530_4": "Teneva alajjipaggahopi paṭikkhitto.",
  "tika-vin08t0:530_5": "Dhammāmisaparibhogavivajjanenapi hi dummaṅkūnaṃ puggalānaṃ niggahova adhippeto,",
  "tika-vin08t0:530_6": "so ca pesalānaṃ phāsuvihārasaddhammaṭṭhitivinayānuggahādiatthāya etadatthattā sikkhāpadapaññattiyā,",
  "tika-vin08t0:530_7": "tasmā yaṃ yaṃ dummaṅkūnaṃ upatthambhāya,",
  "tika-vin08t0:530_8": "pesalānaṃ aphāsuvihārāya,",
  "tika-vin08t0:530_9": "saddhammaparihānādiatthāya hoti,",
  "tika-vin08t0:530_10": "taṃ sabbampi paribhogo vā hotu aparibhogo vā kātuṃ na vaṭṭati,",
  "tika-vin08t0:530_11": "evaṃ karontā sāsanaṃ antaradhāpenti,",
  "tika-vin08t0:530_12": "āpattiñca āpajjanti,",
  "tika-vin08t0:530_13": "dhammāmisaparibhogesu cettha alajjīhi ekakammādidhammaparibhogo eva pesalānaṃ aphāsuvihārāya saddhammaparihānādiatthāya hoti,",
  "tika-vin08t0:530_14": "na tathā āmisaparibhogo.",
  "tika-vin08t0:530_15": "Na hi alajjīnaṃ paccayaparibhogamattena pesalānaṃ aphāsuvihārādi hoti,",
  "tika-vin08t0:530_16": "yathāvuttadhammaparibhogena pana hoti.",
  "tika-vin08t0:530_17": "Tapparivajjanena ca phāsuvihārādayo.",
  "tika-vin08t0:530_18": "Tathā hi katasikkhāpadavītikkamā alajjipuggalā uposathādīsu paviṭṭhā “tumhe kāyadvāre ceva vacīdvāre",
  "tika-vin08t0:530_19": "ca vītikkamaṃ karothā”tiādinā bhikkhūhi vattabbā honti.",
  "tika-vin08t0:530_20": "Yathā vinayañca atiṭṭhantā saṅghato bahikaraṇādivasena suṭṭhu niggahetabbā,",
  "tika-vin08t0:530_21": "tathā akatvā tehi saha saṃvasantāpi alajjinova honti “ekopi alajjī alajjisatampi karotī”tiādivacanato.",
  "tika-vin08t0:530_22": "Yadi hi te evaṃ aniggahitā siyuṃ,",
  "tika-vin08t0:530_23": "saṅghe kalahādiṃ vaḍḍhetvā uposathādisāmaggikammapaṭibāhanādinā pesalānaṃ aphāsuṃ katvā kamena te devadattavajjiputtakādayo",
  "tika-vin08t0:530_24": "viya parisaṃ vaḍḍhetvā attano vippaṭipattiṃ dhammato vinayato dīpentā saṅghabhedādimpi katvā na cirasseva",
  "tika-vin08t0:530_25": "sāsanaṃ antaradhāpeyyuṃ.",
  "tika-vin08t0:530_26": "Tesu pana saṅghato bahikaraṇādivasena niggahitesu sabbopi ayaṃ upaddavo na hoti.",
  "tika-vin08t0:530_27": "Vuttañhi “dussīlapuggale nissāya uposatho na tiṭṭhati,",
  "tika-vin08t0:530_28": "pavāraṇā na tiṭṭhati,",
  "tika-vin08t0:530_29": "saṅghakammāni na pavattanti,",
  "tika-vin08t0:530_30": "sāmaggī na hoti…pe…",
  "tika-vin08t0:530_31": "dussīlesu pana niggahitesu sabbopi ayaṃ upaddavo na hoti,",
  "tika-vin08t0:530_32": "tato pesalā bhikkhū phāsu viharantī”ti,",
  "tika-vin08t0:530_33": "tasmā ekakammādidhammaparibhogova āmisaparibhogatopi ativiya alajjīvivekena kātabbo,",
  "tika-vin08t0:530_34": "āpattikaro ca saddhammaparihānihetuttāti veditabbaṃ.",
  "tika-vin08t0:531_0": "Apica “uposatho na tiṭṭhati,",
  "tika-vin08t0:531_1": "pavāraṇā na tiṭṭhati,",
  "tika-vin08t0:531_2": "saṅghakammāni na pavattantī”ti evaṃ alajjīhi saddhiṃ saṅghakammākaraṇassa aṭṭhakathāyaṃ pakāsitattāpi cetaṃ sijjhati.",
  "tika-vin08t0:531_3": "Tathā parivattaliṅgassa bhikkhuno bhikkhunupassayaṃ gacchantassa paṭipattikathāyaṃ “ārādhikā ca honti saṅgāhikā lajjiniyo,",
  "tika-vin08t0:531_4": "tā kopetvā aññattha na gantabbaṃ.",
  "tika-vin08t0:531_5": "Gacchati ce,",
  "tika-vin08t0:531_6": "gāmantaranadīpārarattivippavāsagaṇamhā ohīyanāpattīhi na muccati…pe…",
  "tika-vin08t0:531_7": "alajjiniyo honti,",
  "tika-vin08t0:531_8": "saṅgahaṃ pana karonti,",
  "tika-vin08t0:531_9": "tāpi pariccajitvā aññattha gantuṃ labhatī”ti evaṃ alajjinīsu dutiyikāgahaṇādīsu saṃvāsāpattiparihārāya",
  "tika-vin08t0:531_10": "nadīpārāgamanādigarukāpattiṭṭhānānaṃ anuññātattā tatopi alajjisaṃvāsāpatti eva saddhammaparihāniyā hetubhūto",
  "tika-vin08t0:531_11": "garukatarāti viññāyati.",
  "tika-vin08t0:531_12": "Na hi lahukāpattiṭṭhānaṃ vā anāpattiṭṭhānaṃ vā pariharituṃ garukāpattiṭṭhānavītikkamaṃ ācariyā anujānanti.",
  "tika-vin08t0:531_13": "Tathā asaṃvāsapadassa aṭṭhakathāyaṃ “sabbehipi lajjipuggalehi samaṃ sikkhitabbabhāvato samasikkhātā nāma.",
  "tika-vin08t0:531_14": "Ettha yasmā sabbepi lajjino etesu kammādīsu saha vasanti,",
  "tika-vin08t0:531_15": "na ekopi tato bahiddhā sandissati,",
  "tika-vin08t0:531_16": "tasmā tāni sabbānipi gahetvā eso saṃvāso nāmā”ti evaṃ lajjīheva ekakammādisaṃvāso vaṭṭatīti pakāsito.",
  "tika-vin08t0:532_0": "Yadi evaṃ kasmā asaṃvāsikesu alajjī na gahitoti?",
  "tika-vin08t0:532_1": "Nāyaṃ virodho,",
  "tika-vin08t0:532_2": "ye gaṇapūrake katvā kataṃ kammaṃ kuppati,",
  "tika-vin08t0:532_3": "tesaṃ pārājikādiapakatattānaññeva asaṃvāsikattena gahitattā.",
  "tika-vin08t0:532_4": "Alajjino pana pakatattabhūtāpi santi,",
  "tika-vin08t0:532_5": "te ce gaṇapūrakā hutvā kammaṃ sādhenti,",
  "tika-vin08t0:532_6": "kevalaṃ katvā agatigamanena karontānaṃ āpattikarā honti sabhāgāpattiāpannā viya aññamaññaṃ.",
  "tika-vin08t0:532_7": "Yasmā alajjitañca lajjitañca puthujjanānaṃ cittakkhaṇapaṭibaddhaṃ,",
  "tika-vin08t0:532_8": "na sabbakālikaṃ.",
  "tika-vin08t0:532_9": "Sañcicca hi vītikkamacitte uppanne alajjino “na puna īdisaṃ karissāmī”ti cittena lajjino honti.",
  "tika-vin08t0:533_0": "Tesu ca ye pesalehi ovadiyamānāpi na oramanti,",
  "tika-vin08t0:533_1": "punappunaṃ karonti,",
  "tika-vin08t0:533_2": "te eva asaṃvasitabbā,",
  "tika-vin08t0:533_3": "na itare lajjidhamme okkantattā,",
  "tika-vin08t0:533_4": "tasmāpi alajjino asaṃvāsikesu agaṇetvā tapparivajjanatthaṃ sodhetvāva uposathādikaraṇaṃ anaññātaṃ.",
  "tika-vin08t0:533_5": "Tathā hi “pārisuddhiṃ āyasmanto ārocetha,",
  "tika-vin08t0:533_6": "pātimokkhaṃ uddisissāmī”tiādinā aparisuddhāya parisāya uposathakaraṇassa ayuttatā pakāsitā,",
  "tika-vin08t0:533_7": "“yassa siyā āpatti,",
  "tika-vin08t0:533_8": "so āvikareyya…pe…",
  "tika-vin08t0:533_9": "phāsu hotī”ti evaṃ alajjimpi lajjidhamme patiṭṭhāpetvā uposathakaraṇappakāro ca vutto,",
  "tika-vin08t0:533_10": "“kaccittha parisuddhā…pe…",
  "tika-vin08t0:533_11": "parisuddhetthāyasmanto”ti ca pārisuddhiuposathe “parisuddho ahaṃ, bhante,",
  "tika-vin08t0:533_12": "parisuddhoti maṃ dhārethā”ti ca evaṃ uposathaṃ karontānaṃ parisuddhatā ca pakāsitā,",
  "tika-vin08t0:533_13": "vacanamattena anoramantānañca uposathapavāraṇaṭṭhapanavidhi ca vutto,",
  "tika-vin08t0:533_14": "sabbathā lajjidhammaṃ anokkamantehi saṃvāsassa ayuttatāya nissayadānaggahaṇapaṭikkhepo,",
  "tika-vin08t0:533_15": "tajjanīyādiniggahakammakaraṇaukkhepanīyakammakaraṇena sānuvattakaparisassa alajjissa asaṃvāsikattapāpanavidhi ca vutto,",
  "tika-vin08t0:533_16": "tasmā yathāvuttehi suttantanayehi,",
  "tika-vin08t0:533_17": "aṭṭhakathāvacanehi ca pakatattehipi apakatattehipi sabbehi alajjīhi ekakammādisaṃvāso na vaṭṭati,",
  "tika-vin08t0:533_18": "karontānaṃ āpatti eva dummaṅkūnaṃ puggalānaṃ niggahatthāyeva sabbasikkhāpadānaṃ paññattattāti niṭṭhamettha gantabbaṃ.",
  "tika-vin08t0:533_19": "Teneva dutiyasaṅgītiyaṃ pakatattāpi alajjino vajjiputtakā yasattherādīhi mahantena vāyāmena saṅghato viyojitā.",
  "tika-vin08t0:533_20": "Na hi tesu pārājikādiasaṃvāsikāpatti atthi,",
  "tika-vin08t0:533_21": "tehi dīpitānaṃ dasannaṃ vatthūnaṃ lahukāpattivisayattāti vuttaṃ.",
  "tika-vin08t0:534_0": "Tassa santiketi mahārakkhitattherassa santike.",
  "tika-vin08t0:535_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:536_0": "Rūpiyādipaṭiggahaṇavinicchayakathālaṅkāro nāma",
  "tika-vin08t0:537_0": "Dvādasamo paricchedo.",
  "tika-vin08t0:538_0": "13. Dānalakkhaṇādivinicchayakathā",
  "tika-vin08t0:539_0": "69.",
  "tika-vin08t0:539_1": "Evaṃ rūpiyādipaṭiggahaṇavinicchayaṃ kathetvā idāni dānavissāsaggāhalābhapariṇāmanavinicchayaṃ kathetuṃ “dānavissāsaggāhehī”tiādimāha.",
  "tika-vin08t0:539_2": "Tattha dīyate dānaṃ,",
  "tika-vin08t0:539_3": "cīvarādivatthuṃ ārammaṇaṃ katvā pavatto alobhappadhāno kāmāvacarakusalakiriyacittuppādo.",
  "tika-vin08t0:539_4": "Sasanaṃ sāso,",
  "tika-vin08t0:539_5": "sasu hiṃsāyanti dhātu,",
  "tika-vin08t0:539_6": "hiṃsananti attho,",
  "tika-vin08t0:539_7": "vigato sāso etasmā gāhāti vissāso.",
  "tika-vin08t0:539_8": "Gahaṇaṃ gāho,",
  "tika-vin08t0:539_9": "vissāsena gāho vissāsaggāho.",
  "tika-vin08t0:539_10": "Visesane cettha karaṇavacanaṃ,",
  "tika-vin08t0:539_11": "vissāsavasena gāho,",
  "tika-vin08t0:539_12": "na theyyacittavasenāti attho.",
  "tika-vin08t0:539_13": "Lacchateti lābho,",
  "tika-vin08t0:539_14": "cīvarādivatthu,",
  "tika-vin08t0:539_15": "tassa lābhassa.",
  "tika-vin08t0:539_16": "Pariṇamiyate pariṇāmanaṃ,",
  "tika-vin08t0:539_17": "aññesaṃ atthāya pariṇatassa attano,",
  "tika-vin08t0:539_18": "aññassa vā pariṇāmanaṃ,",
  "tika-vin08t0:539_19": "dāpananti attho.",
  "tika-vin08t0:539_20": "Dānavissāsaggāhehi lābhassa pariṇāmananti ettha uddese samabhiniviṭṭhassa “dāna”nti padassa atthavinicchayo tāva paṭhamaṃ evaṃ veditabboti yojanā.",
  "tika-vin08t0:539_21": "Attano santakassa cīvarādiparikkhārassa dānanti sambandho.",
  "tika-vin08t0:539_22": "Yassa kassacīti sampadānaniddeso,",
  "tika-vin08t0:539_23": "yassa kassaci paṭiggāhakassāti attho.",
  "tika-vin08t0:540_0": "Yadidaṃ “dāna”nti vuttaṃ,",
  "tika-vin08t0:540_1": "tattha kiṃ lakkhaṇanti āha “tatridaṃ dānalakkhaṇa”nti.",
  "tika-vin08t0:540_2": "“Idaṃ tuyhaṃ demī”ti vadatīti idaṃ tivaṅgasampannaṃ dānalakkhaṇaṃ hotīti yojanā.",
  "tika-vin08t0:540_3": "Tattha idanti deyyadhammanidassanaṃ.",
  "tika-vin08t0:540_4": "Tuyhanti paṭiggāhakanidassanaṃ.",
  "tika-vin08t0:540_5": "Demīti dāyakanidassanaṃ.",
  "tika-vin08t0:540_6": "Dadāmītiādīni pana pariyāyavacanāni.",
  "tika-vin08t0:540_7": "Vuttañhi “deyyadāyakapaṭiggāhakā viya dānassā”ti,",
  "tika-vin08t0:540_8": "“tiṇṇaṃ sammukhībhāvā kusalaṃ hotī”ti ca.",
  "tika-vin08t0:540_9": "“Vatthupariccāgalakkhaṇattā dānassā”ti idaṃ pana ekadesalakkhaṇakathanameva,",
  "tika-vin08t0:540_10": "kiṃ evaṃ dīyamānaṃ sammukhāyeva dinnaṃ hoti,",
  "tika-vin08t0:540_11": "udāhu parammukhāpīti āha “sammukhāpi parammukhāpi dinnaṃyeva hotī”ti.",
  "tika-vin08t0:540_12": "Tuyhaṃ gaṇhāhītiādīsu ayamattho –",
  "tika-vin08t0:540_13": "“gaṇhāhī”ti vutte “demī”ti vuttasadisaṃ hoti,",
  "tika-vin08t0:540_14": "tasmā mukhyato dinnattā sudinnaṃ hoti,",
  "tika-vin08t0:540_15": "“gaṇhāmī”ti ca vutte mukhyato gahaṇaṃ hoti,",
  "tika-vin08t0:540_16": "tasmā suggahitaṃ hoti.",
  "tika-vin08t0:540_17": "“Tuyhaṃ mayha”nti imāni pana paṭiggāhakapaṭibandhatākaraṇe vacanāni.",
  "tika-vin08t0:540_18": "Tava santakaṃ karohītiādīni pana pariyāyato dānaggahaṇāni,",
  "tika-vin08t0:540_19": "tasmā dudinnaṃ duggahitañca hoti.",
  "tika-vin08t0:540_20": "Loke hi apariccajitukāmāpi puna gaṇhitukāmāpi “tava santakaṃ hotū”ti niyyātenti yathā taṃ kusarañño mātu rajjaniyyātanaṃ.",
  "tika-vin08t0:540_21": "Tenāha “neva dātā dātuṃ jānāti,",
  "tika-vin08t0:540_22": "na itaro gahetu”nti.",
  "tika-vin08t0:540_23": "Sace panātiādīsu pana dāyakena paññattiyaṃ akovidatāya pariyāyavacane vuttepi paṭiggāhako attano paññattiyaṃ kovidatāya mukhyavacanena gaṇhāti,",
  "tika-vin08t0:540_24": "tasmā “suggahita”nti vuttaṃ.",
  "tika-vin08t0:541_0": "Sace pana ekotiādīsu pana dāyako mukhyavacanena deti,",
  "tika-vin08t0:541_1": "paṭiggāhakopi mukhyavacanena paṭikkhipati,",
  "tika-vin08t0:541_2": "tasmā dāyakassa pubbe adhiṭṭhitampi cīvaraṃ dānavasena adhiṭṭhānaṃ vijahati,",
  "tika-vin08t0:541_3": "pariccattattā attano asantakattā atirekacīvarampi na hoti,",
  "tika-vin08t0:541_4": "tasmā dasāhātikkamepi āpatti na hoti.",
  "tika-vin08t0:541_5": "Paṭiggāhakassapi na paṭikkhipitattā attano santakaṃ na hoti,",
  "tika-vin08t0:541_6": "tasmā atirekacīvaraṃ na hotīti dasāhātikkamepi āpatti natthi.",
  "tika-vin08t0:541_7": "Yassa pana ruccatīti ettha pana imassa cīvarassa assāmikattā paṃsukūlaṭṭhāne ṭhitattā yassa ruccati,",
  "tika-vin08t0:541_8": "tena paṃsukūlabhāvena gahetvā paribhuñjitabbaṃ,",
  "tika-vin08t0:541_9": "paribhuñjantena pana dāyakena pubbaadhiṭṭhitampi dānavasena adhiṭṭhānassa vijahitattā puna adhiṭṭhahitvā",
  "tika-vin08t0:541_10": "paribhuñjitabbaṃ itarena pubbe anadhiṭṭhitattāti daṭṭhabbaṃ.",
  "tika-vin08t0:542_0": "Itthannāmassa dehītiādīsu pana āṇatyatthe pavattāya pañcamīvibhattiyā vuttattā āṇattena paṭiggāhakassa dinnakāleyeva paṭiggāhakassa santakaṃ hoti,",
  "tika-vin08t0:542_1": "na tato pubbe,",
  "tika-vin08t0:542_2": "pubbe pana āṇāpakasseva,",
  "tika-vin08t0:542_3": "tasmā “yo pahiṇati,",
  "tika-vin08t0:542_4": "tasseva santaka”nti vuttaṃ.",
  "tika-vin08t0:542_5": "Itthannāmassa dammīti pana paccuppannatthe pavattāya vattamānavibhattiyā vuttattā tato paṭṭhāya paṭiggāhakasseva santakaṃ hoti,",
  "tika-vin08t0:542_6": "tasmā “yassa pahīyati,",
  "tika-vin08t0:542_7": "tassa santaka”nti vuttaṃ.",
  "tika-vin08t0:542_8": "Tasmāti iminā āyasmatā revatattherena āyasmato sāriputtassa cīvarapesanavatthusmiṃ bhagavatā desitesu",
  "tika-vin08t0:542_9": "adhiṭṭhānesu idha vuttalakkhaṇena asammohato jānitabbanti dasseti.",
  "tika-vin08t0:543_0": "Tattha dvādhiṭṭhitaṃ,",
  "tika-vin08t0:543_1": "svādhiṭṭhitanti ca na ticīvarādhiṭṭhānaṃ sandhāya vuttaṃ,",
  "tika-vin08t0:543_2": "atha kho sāmike jīvante vissāsaggāhacīvarabhāvena ca sāmike mate matakacīvarabhāvena ca gahaṇaṃ sandhāya vuttaṃ,",
  "tika-vin08t0:543_3": "tato pana dasāhe anatikkanteyeva ticīvarādhiṭṭhānaṃ vā parikkhāracoḷādhiṭṭhānaṃ vā vikappanaṃ vā kātabbaṃ.",
  "tika-vin08t0:543_4": "Yo pahiṇatīti dāyakaṃ sandhāyāha,",
  "tika-vin08t0:543_5": "yassa pahīyatīti paṭiggāhakaṃ.",
  "tika-vin08t0:544_0": "Pariccajitvā…pe…",
  "tika-vin08t0:544_1": "na labhati,",
  "tika-vin08t0:544_2": "āharāpento bhaṇḍagghena kāretabboti attho.",
  "tika-vin08t0:544_3": "Attanā…pe…",
  "tika-vin08t0:544_4": "nissaggiyanti iminā parasantakabhūtattaṃ jānanto theyyapasayhavasena acchindanto pārājiko hotīti dasseti.",
  "tika-vin08t0:544_5": "Porāṇaṭīkāyaṃ pana “sakasaññāya vinā gaṇhanto bhaṇḍaṃ agghāpetvā āpattiyā kāretabbo”ti vuttaṃ.",
  "tika-vin08t0:544_6": "Sakasaññāya vināpi tāvakālikapaṃsukūlasaññādivasena gaṇhanto āpattiyā na kāretabbo.",
  "tika-vin08t0:544_7": "Aṭṭhakathāyaṃ pana pasayhākāraṃ sandhāya vadati.",
  "tika-vin08t0:544_8": "Tenāha “acchindato nissaggiya”nti.",
  "tika-vin08t0:544_9": "Sace pana…pe…",
  "tika-vin08t0:544_10": "vaṭṭatīti tuṭṭhadānaṃ āha,",
  "tika-vin08t0:544_11": "atha panātiādinā kupitadānaṃ.",
  "tika-vin08t0:544_12": "Ubhayathāpi sayaṃ dinnattā vaṭṭati,",
  "tika-vin08t0:544_13": "gahaṇe āpatti natthīti attho.",
  "tika-vin08t0:545_0": "Mama santike…pe…",
  "tika-vin08t0:545_1": "evaṃ pana dātuṃ na vaṭṭatīti vatthupariccāgalakkhaṇattā dānassa evaṃ dadanto apariccajitvā dinnattā dānaṃ na hotīti na vaṭṭati,",
  "tika-vin08t0:545_2": "tato eva dukkaṭaṃ hoti.",
  "tika-vin08t0:545_3": "Āharāpetuṃ pana vaṭṭatīti pubbe “akarontassa na demī”ti vuttattā yathāvuttaupajjhāyaggahaṇādīni akaronte ācariyasseva santakaṃ hotīti katvā vuttaṃ.",
  "tika-vin08t0:545_4": "Karonte pana antevāsikassa santakaṃ bhaveyya sabbaso apariccajitvā dinnattā.",
  "tika-vin08t0:545_5": "Sakasaññāya vijjamānattā “āharāpetuṃ vaṭṭatī”ti vuttaṃ siyā.",
  "tika-vin08t0:545_6": "Ṭīkāyaṃ pana “evaṃ dinnaṃ bhatisadisattā āharāpetuṃ vaṭṭatī”ti vuttaṃ.",
  "tika-vin08t0:545_7": "Bhatisadise satipi kamme kate bhati laddhabbā hoti,",
  "tika-vin08t0:545_8": "tasmā āropetuṃ na vaṭṭeyya.",
  "tika-vin08t0:545_9": "Vimativinodaniyaṃ pana “āharāpetuṃ vaṭṭatīti kamme akate bhatisadisattā vutta”nti vuttaṃ,",
  "tika-vin08t0:545_10": "tena kamme kate āharāpetuṃ na vaṭṭatīti siddhaṃ.",
  "tika-vin08t0:545_11": "Upajjhaṃ gaṇhissatīti sāmaṇerassa dānaṃ dīpeti,",
  "tika-vin08t0:545_12": "tena ca sāmaṇerakāle datvā upasampannakāle acchindatopi pācittiyaṃ dīpeti.",
  "tika-vin08t0:545_13": "Ayaṃ tāva dāne vinicchayoti iminā dānavinicchayādīnaṃ tiṇṇaṃ vinicchayānaṃ ekaparicchedakatabhāvaṃ dīpeti.",
  "tika-vin08t0:546_0": "Vissāsaggāhalakkhaṇavinicchayakathā",
  "tika-vin08t0:547_0": "70.",
  "tika-vin08t0:547_1": "Anuṭṭhānaseyyā nāma yāya seyyāya sayito yāva jīvitindriyupacchedaṃ na pāpuṇāti,",
  "tika-vin08t0:547_2": "tāva vuccati.",
  "tika-vin08t0:547_3": "Dadamānena ca matakadhanaṃ tāva ye tassa dhane issarā gahaṭṭhā vā pabbajitā vā,",
  "tika-vin08t0:547_4": "tesaṃ dātabbanti ettha ke gahaṭṭhā ke pabbajitā kena kāraṇena tassa dhane issarāti?",
  "tika-vin08t0:547_5": "Gahaṭṭhā tāva gilānupaṭṭhākabhūtā tena kāraṇena gilānupaṭṭhākabhāgabhūte tassa dhane issarā,",
  "tika-vin08t0:547_6": "yesañca vāṇijānaṃ hatthato kappiyakārakena pattādiparikkhāro gāhāpito,",
  "tika-vin08t0:547_7": "tesaṃ yaṃ dātabbamūlaṃ,",
  "tika-vin08t0:547_8": "te ca tassa dhane issarā,",
  "tika-vin08t0:547_9": "yesañca mātāpitūnaṃ atthāya paricchinditvā vatthāni ṭhapitāni,",
  "tika-vin08t0:547_10": "tepi tassa dhanassa issarā.",
  "tika-vin08t0:547_11": "Evamādinā yena yena kāraṇena yaṃ yaṃ parikkhāradhanaṃ yehi yehi gahaṭṭhehi labhitabbaṃ hoti,",
  "tika-vin08t0:547_12": "tena tena kāraṇena te te gahaṭṭhā tassa tassa dhanassa issarā.",
  "tika-vin08t0:548_0": "Pabbajitā pana bāhirakā tatheva sati kāraṇe issarā.",
  "tika-vin08t0:548_1": "Pañcasu pana sahadhammikesu bhikkhū sāmaṇerā ca matānaṃ bhikkhusāmaṇerānaṃ dhanaṃ vināpi kāraṇena dāyādabhāvena labhanti, na itarā.",
  "tika-vin08t0:548_2": "Bhikkhunīsikkhamānasāmaṇerīnampi dhanaṃ tāyeva labhanti, na itare.",
  "tika-vin08t0:548_3": "Taṃ pana matakadhanabhājanaṃ catupaccayabhājanavinicchaye āvi bhavissati,",
  "tika-vin08t0:548_4": "bahū pana vinayadharattherā “ye tassa dhanassa issarā gahaṭṭhā vā pabbajitā vā”ti pāṭhaṃ nissāya “matabhikkhussa",
  "tika-vin08t0:548_5": "dhanaṃ gahaṭṭhabhūtā ñātakā labhantī”ti vinicchinanti,",
  "tika-vin08t0:548_6": "tampi vinicchayaṃ tassa ca yuttāyuttabhāvaṃ tattheva vakkhāma.",
  "tika-vin08t0:549_0": "Anattamanassa santakanti “duṭṭhu kataṃ tayā mayā adinnaṃ mama santakaṃ gaṇhantenā”ti vacībhedena vā cittuppādamattena vā domanassappattassa santakaṃ.",
  "tika-vin08t0:549_1": "Yo pana paṭhamaṃyeva “suṭṭhu kataṃ tayā mama santakaṃ gaṇhantenā”ti vacībhedena vā cittuppādamattena vā anumoditvā pacchā kenaci kāraṇena kupito,",
  "tika-vin08t0:549_2": "paccāharāpetuṃ na labhati.",
  "tika-vin08t0:549_3": "Yopi adātukāmo,",
  "tika-vin08t0:549_4": "cittena pana adhivāseti,",
  "tika-vin08t0:549_5": "na kiñci vadatīti ettha tu porāṇaṭīkāyaṃ “cittena pana adhivāsetīti vuttamevatthaṃ vibhāvetuṃ ‘na kiñci vadatī’ti vutta”nti vuttaṃ.",
  "tika-vin08t0:549_6": "Evaṃ sati “cittenā”ti idaṃ adhivāsanakiriyāya karaṇaṃ hoti.",
  "tika-vin08t0:549_7": "Adātukāmoti etthāpi tameva karaṇaṃ siyā,",
  "tika-vin08t0:549_8": "tato “cittena adātukāmo,",
  "tika-vin08t0:549_9": "cittena adhivāsetī”tivacanaṃ ocityasamposakaṃ na bhaveyya.",
  "tika-vin08t0:549_10": "Taṃ ṭhapetvā “adātukāmo”ti ettha kāyenāti vā vācāyāti vā aññaṃ karaṇampi na sambhavati,",
  "tika-vin08t0:549_11": "tadasambhave sati visesatthavācako pana-",
  "tika-vin08t0:549_12": "saddopi niratthako.",
  "tika-vin08t0:549_13": "Na kiñci vadatīti ettha tu vadanakiriyāya karaṇaṃ “vācāyā”ti padaṃ icchitabbaṃ,",
  "tika-vin08t0:549_14": "tathā ca sati aññaṃ adhivāsanakiriyāya karaṇaṃ,",
  "tika-vin08t0:549_15": "aññaṃ vadanakiriyāya karaṇaṃ,",
  "tika-vin08t0:549_16": "aññā adhivāsanakiriyā,",
  "tika-vin08t0:549_17": "aññā vadanakiriyā,",
  "tika-vin08t0:549_18": "tasmā “vuttamevatthaṃ vibhāvetu”nti vattuṃ na arahati,",
  "tika-vin08t0:549_19": "tasmā yopi cittena adātukāmo hoti,",
  "tika-vin08t0:549_20": "pana tathāpi vācāya adhivāseti,",
  "tika-vin08t0:549_21": "na kiñci vadatīti yojanaṃ katvā pana “adhivāsetīti vuttamevatthaṃ pakāsetuṃ na kiñci vadatīti vutta”nti vattumarahati.",
  "tika-vin08t0:549_22": "Ettha tu pana-",
  "tika-vin08t0:549_23": "saddo arucilakkhaṇasūcanattho.",
  "tika-vin08t0:549_24": "“Cittenā”ti idaṃ adātukāmakiriyāya karaṇaṃ,",
  "tika-vin08t0:549_25": "“vācāyā”ti adhivāsanakiriyāya avadanakiriyāya ca karaṇaṃ.",
  "tika-vin08t0:549_26": "Adhivāsanakiriyā ca avadanakiriyāyeva.",
  "tika-vin08t0:549_27": "“Adhivāsetī”ti vutte avadanakiriyāya apākaṭabhāvato taṃ pakāsetuṃ “na kiñci vadatī”ti vuttaṃ,",
  "tika-vin08t0:549_28": "evaṃ gayhamāne pubbāparavacanattho ocityasamposako siyā,",
  "tika-vin08t0:549_29": "tasmā ettakavivarehi vicāretvā gahetabboti.",
  "tika-vin08t0:550_0": "Lābhapariṇāmanavinicchayakathā",
  "tika-vin08t0:551_0": "71.",
  "tika-vin08t0:551_1": "Lābhapariṇāmanavinicchaye tumhākaṃ sappiādīni ābhatānīti tumhākaṃ atthāya ābhatāni sappiādīni.",
  "tika-vin08t0:551_2": "Pariṇatabhāvaṃ jānitvāpi vuttavidhinā viññāpentena tesaṃ santakameva viññāpitaṃ nāma hotīti āha “mayhampi dethāti vadati,",
  "tika-vin08t0:551_3": "vaṭṭatī”ti.",
  "tika-vin08t0:552_0": "“Pupphampi āropetuṃ na vaṭṭatīti idaṃ pariṇataṃ sandhāya vuttaṃ,",
  "tika-vin08t0:552_1": "sace pana ekasmiṃ cetiye pūjitaṃ pupphaṃ gahetvā aññasmiṃ cetiye pūjeti,",
  "tika-vin08t0:552_2": "vaṭṭatī”ti sāratthadīpaniyaṃ vuttaṃ.",
  "tika-vin08t0:552_3": "Aṭṭhakathāyaṃ pana niyametvā “aññassa cetiyassa atthāya ropitamālāvacchato”ti vuttattā na kevalaṃ pariṇatabhāvoyeva kathito,",
  "tika-vin08t0:552_4": "atha kho niyametvā ropitabhāvopi.",
  "tika-vin08t0:552_5": "Pupphampīti pi-",
  "tika-vin08t0:552_6": "saddena kuto mālāvacchanti dasseti.",
  "tika-vin08t0:552_7": "Vimativinodaniyaṃ pana “ropitamālāvacchatoti kenaci niyametvā ropitaṃ sandhāya vuttaṃ,",
  "tika-vin08t0:552_8": "anocitaṃ milāyamānaṃ ocinitvā yattha katthaci pūjetuṃ vaṭṭatī”ti vuttaṃ.",
  "tika-vin08t0:552_9": "Ṭhitaṃ disvāti sesakaṃ gahetvā ṭhitaṃ disvā.",
  "tika-vin08t0:552_10": "Imassa sunakhassa mā dehi,",
  "tika-vin08t0:552_11": "etassa dehīti idaṃ pariṇateyeva,",
  "tika-vin08t0:552_12": "tiracchānagatassa pariccajitvā dinne pana taṃ palāpetvā aññaṃ bhuñjāpetuṃ vaṭṭati,",
  "tika-vin08t0:552_13": "tasmā “kattha demātiādinā ekenākārena anāpatti dassitā.",
  "tika-vin08t0:552_14": "Evaṃ pana apucchitepi ‘apariṇataṃ ida’nti jānantena attano ruciyā yattha icchati,",
  "tika-vin08t0:552_15": "tattha dāpetuṃ vaṭṭatī”ti tīsupi gaṇṭhipadesu vuttaṃ.",
  "tika-vin08t0:552_16": "Yattha icchatha,",
  "tika-vin08t0:552_17": "tattha dethāti etthāpi “tumhākaṃ ruciyā”ti vuttattā yattha icchati,",
  "tika-vin08t0:552_18": "tattha dāpetuṃ labhati.",
  "tika-vin08t0:553_0": "Parivāre pana nava adhammikāni dānānīti saṅghassa pariṇataṃ aññasaṅghassa vā cetiyassa vā puggalassa vā pariṇāmeti,",
  "tika-vin08t0:553_1": "cetiyassa pariṇataṃ aññacetiyassa vā saṅghassa vā puggalassa vā pariṇāmeti,",
  "tika-vin08t0:553_2": "puggalassa pariṇataṃ aññapuggalassa vā saṅghassa vā cetiyassa vā pariṇāmetīti evaṃ vuttāni.",
  "tika-vin08t0:553_3": "Nava paṭiggahā paribhogā cāti etesaṃyeva dānānaṃ paṭiggahā ca paribhogā ca.",
  "tika-vin08t0:553_4": "Tīṇi dhammikāni dānānīti saṅghassa ninnaṃ saṅghasseva deti,",
  "tika-vin08t0:553_5": "cetiyassa ninnaṃ cetiyasseva deti,",
  "tika-vin08t0:553_6": "puggalassa ninnaṃ puggalasseva detīti imāni tīṇi.",
  "tika-vin08t0:553_7": "Paṭiggahapaṭibhogāpi tesaṃyeva paṭiggahā ca paribhogā cāti āgataṃ.",
  "tika-vin08t0:554_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:555_0": "Dānalakkhaṇādivinicchayakathālaṅkāro nāma",
  "tika-vin08t0:556_0": "Terasamo paricchedo.",
  "tika-vin08t0:557_0": "14. Pathavīkhaṇanavinicchayakathā",
  "tika-vin08t0:558_0": "72.",
  "tika-vin08t0:558_1": "Evaṃ dānavissāsaggāhalābhapariṇāmanavinicchayaṃ kathetvā idāni pathavīvinicchayaṃ kathetuṃ “pathavī”tyādimāha.",
  "tika-vin08t0:558_2": "Tattha pattharatīti pathavī, pa-",
  "tika-vin08t0:558_3": "pubba thara santharaṇeti dhātu, ra-",
  "tika-vin08t0:558_4": "kārassa va- kāro,",
  "tika-vin08t0:558_5": "sasambhārapathavī.",
  "tika-vin08t0:558_6": "Tappabhedamāha “dve pathavī,",
  "tika-vin08t0:558_7": "jātā ca pathavī ajātā ca pathavī”ti.",
  "tika-vin08t0:558_8": "Tāsaṃ visesaṃ dassetuṃ “tattha jātā nāma pathavī”tyādimāha.",
  "tika-vin08t0:558_9": "Tattha suddhapaṃsukā…pe…",
  "tika-vin08t0:558_10": "yebhuyyenamattikāpathavī jātā nāma pathavī hoti.",
  "tika-vin08t0:558_11": "Na kevalaṃ sāyeva,",
  "tika-vin08t0:558_12": "adaḍḍhā pathavīpi “jātā pathavī”ti vuccati.",
  "tika-vin08t0:558_13": "Na kevalaṃ imā dveyeva,",
  "tika-vin08t0:558_14": "yopi paṃsupuñjo vā…pe…",
  "tika-vin08t0:558_15": "cātumāsaṃ ovaṭṭho,",
  "tika-vin08t0:558_16": "sopi “jātā pathavī”ti vuccatīti yojanā.",
  "tika-vin08t0:558_17": "Itaratrapi eseva nayo.",
  "tika-vin08t0:559_0": "Tattha suddhā paṃsukāyeva ettha pathaviyā atthi,",
  "tika-vin08t0:559_1": "na pāsāṇādayoti suddhapaṃsukā.",
  "tika-vin08t0:559_2": "Tathā suddhamattikā.",
  "tika-vin08t0:559_3": "Appā pāsāṇā etthāti appapāsāṇā.",
  "tika-vin08t0:559_4": "Itaresupi eseva nayo.",
  "tika-vin08t0:559_5": "Yebhuyyena paṃsukā etthāti yebhuyyenapaṃsukā,",
  "tika-vin08t0:559_6": "aluttasamāsoyaṃ,",
  "tika-vin08t0:559_7": "tathā yebhuyyenamattikā.",
  "tika-vin08t0:559_8": "Tattha muṭṭhippamāṇato upari pāsāṇā.",
  "tika-vin08t0:559_9": "Muṭṭhippamāṇā sakkharā.",
  "tika-vin08t0:559_10": "Kathalāti kapālakhaṇḍādi.",
  "tika-vin08t0:559_11": "Marumpāti kaṭasakkharā.",
  "tika-vin08t0:559_12": "Vālukā vālukāyeva.",
  "tika-vin08t0:559_13": "Yebhuyyenapaṃsukāti ettha tīsu koṭṭhāsesu dve koṭṭhāsā paṃsu,",
  "tika-vin08t0:559_14": "eko pāsāṇādīsu aññatarakoṭṭhāso.",
  "tika-vin08t0:559_15": "Adaḍḍhāpīti uddhanapattapacanakumbhakārātapādivasena tathā tathā adaḍḍhā,",
  "tika-vin08t0:559_16": "sā pana visuṃ natthi,",
  "tika-vin08t0:559_17": "suddhapaṃsuādīsu aññatarāvāti veditabbā.",
  "tika-vin08t0:559_18": "Yebhuyyenasakkharāti bahutarasakkharā.",
  "tika-vin08t0:559_19": "Hatthikucchiyaṃ kira ekaṃ pacchipūraṃ āharāpetvā doṇiyaṃ dhovitvā pathaviyā yebhuyyenasakkharabhāvaṃ ñatvā sayaṃ bhikkhū pokkharaṇiṃ khaṇiṃsūti.",
  "tika-vin08t0:559_20": "Yāni pana majjhe “appapaṃsuappamattikā”ti dve padāni,",
  "tika-vin08t0:559_21": "tāni yebhuyyenapāsāṇādipañcakameva pavisanti.",
  "tika-vin08t0:559_22": "Tesaññeva hi dvinnaṃ pabhedavacanametaṃ,",
  "tika-vin08t0:559_23": "yadidaṃ suddhapāsāṇādiādi.",
  "tika-vin08t0:560_0": "Ettha ca kiñcāpi yebhuyyenapaṃsuṃ appapaṃsuñca pathaviṃ vatvā upaḍḍhapaṃsukāpathavī na vuttā,",
  "tika-vin08t0:560_1": "tathāpi paṇṇattivajjasikkhāpadesu sāvasesapaññattiyāpi sambhavato upaḍḍhapaṃsukāyapi pathaviyā pācittiyamevāti gahetabbaṃ.",
  "tika-vin08t0:560_2": "Keci pana “sabbacchannādīsu upaḍḍhacchanne dukkaṭassa vuttattā idhāpi dukkaṭaṃ yujjatī”ti vadanti,",
  "tika-vin08t0:560_3": "taṃ na yuttaṃ pācittiyavatthukañca anāpattivatthukañca duvidhaṃ pathaviṃ ṭhapetvā aññissā dukkaṭavatthukāya tatiyāya pathaviyā abhāvato.",
  "tika-vin08t0:560_4": "Dveyeva hi pathaviyo vuttā “jātā ca pathavī ajātā ca pathavī”ti,",
  "tika-vin08t0:560_5": "tasmā dvīsu aññatarāya pathaviyā bhavitabbaṃ.",
  "tika-vin08t0:560_6": "Vinayavinicchaye ca sampatte garukalahukesu garukeyeva ṭhātabbattā na sakkā ettha anāpattiyā bhavituṃ.",
  "tika-vin08t0:560_7": "Sabbacchannādīsu pana upaḍḍhe dukkaṭaṃ yuttaṃ tattha tādisassa dukkaṭavatthuno sambhavato.",
  "tika-vin08t0:560_8": "Vimativinodaniyampi “appapaṃsumattikāya pathaviyā anāpattivatthubhāvena vuttattā upaḍḍhapaṃsumattikāyapi pācittiyamevāti gahetabbaṃ.",
  "tika-vin08t0:560_9": "Na hetaṃ dukkaṭavatthūti sakkā vattuṃ jātājātavinimuttāya tatiyāya pathaviyā abhāvato”ti vuttaṃ.",
  "tika-vin08t0:561_0": "Khaṇantassa khaṇāpentassa vāti antamaso pādaṅguṭṭhakenapi sammajjanisalākāyapi sayaṃ vā khaṇantassa aññena vā khaṇāpentassa.",
  "tika-vin08t0:561_1": "“Pokkharaṇiṃ khaṇā”ti vadati,",
  "tika-vin08t0:561_2": "vaṭṭatīti “imasmiṃ okāse”ti aniyametvā vuttattā vaṭṭati.",
  "tika-vin08t0:561_3": "“Imaṃ valliṃ khaṇā”ti vuttepi pathavikhaṇanaṃ sandhāya pavattavohārattā imināva sikkhāpadena pācittiyaṃ,",
  "tika-vin08t0:561_4": "na bhūtagāmasikkhāpadena,",
  "tika-vin08t0:561_5": "ubhayampi sandhāya vutte pana dvepi pācittiyāni honti.",
  "tika-vin08t0:562_0": "73.",
  "tika-vin08t0:562_1": "Kuṭehīti ghaṭehi.",
  "tika-vin08t0:562_2": "Tanukakaddamoti udakamissakakaddamo,",
  "tika-vin08t0:562_3": "so ca udakagatikattā vaṭṭati.",
  "tika-vin08t0:562_4": "Udakapappaṭakoti udake antobhūmiyaṃ paviṭṭhe tassa uparibhāgaṃ chādetvā tanukapaṃsu vā mattikā vā paṭalaṃ hutvā palavamānā uṭṭhāti,",
  "tika-vin08t0:562_5": "tasmiṃ udake sukkhepi taṃ paṭalaṃ vātena calamānaṃ tiṭṭhati,",
  "tika-vin08t0:562_6": "taṃ udakapappaṭako nāma.",
  "tika-vin08t0:562_7": "Omakacātumāsanti ūnacātumāsaṃ.",
  "tika-vin08t0:562_8": "Ovaṭṭhanti devena ovaṭṭhaṃ.",
  "tika-vin08t0:562_9": "Akatapabbhāreti avalañjanaṭṭhānadassanatthaṃ vuttaṃ.",
  "tika-vin08t0:562_10": "Tādise hi vammikassa sabbhāvoti.",
  "tika-vin08t0:562_11": "Mūsikukkuraṃ nāma mūsikāhi khaṇitvā bahi katapaṃsurāsi.",
  "tika-vin08t0:563_0": "Eseva nayoti omakacātumāsaṃ ovaṭṭhoyeva vaṭṭatīti attho.",
  "tika-vin08t0:563_1": "Ekadivasampi na vaṭṭatīti ovaṭṭhacātumāsato ekadivasātikkantopi vikopetuṃ na vaṭṭati.",
  "tika-vin08t0:563_2": "Heṭṭhabhūmisambandhepi ca gokaṇṭake bhūmito chinditvā chinditvā uggatattā accuggataṃ matthakato chindituṃ gahetuñca vaṭṭatīti vadanti.",
  "tika-vin08t0:563_3": "Sakaṭṭhāne atiṭṭhamānaṃ katvā pādehi madditvā āloḷitakaddamampi gahetuṃ vaṭṭati.",
  "tika-vin08t0:564_0": "Acchadanantiādinā vuttattā ujukaṃ ākāsato patitavassodakena ovaṭṭhameva jātapathavī hoti,",
  "tika-vin08t0:564_1": "na chadanādīsu patitvā tato pavattaudakena tintanti veditabbaṃ.",
  "tika-vin08t0:564_2": "Tatoti purāṇasenāsanato.",
  "tika-vin08t0:564_3": "Iṭṭhakaṃ gaṇhāmītiādi suddhacittaṃ sandhāya vuttaṃ.",
  "tika-vin08t0:564_4": "“Udakenāti ujukaṃ ākāsatoyeva patitaudakena.",
  "tika-vin08t0:564_5": "Sace pana aññattha paharitvā patitena udakena temitaṃ hoti,",
  "tika-vin08t0:564_6": "vaṭṭatī”ti vadanti.",
  "tika-vin08t0:564_7": "Maṇḍapatthambhanti sākhāmaṇḍapatthambhaṃ.",
  "tika-vin08t0:565_0": "74.",
  "tika-vin08t0:565_1": "Uccāletvāti ukkhipitvā.",
  "tika-vin08t0:565_2": "Tena apadesenāti tena lesena.",
  "tika-vin08t0:565_3": "Avisayattā anāpattīti ettha sacepi nibbāpetuṃ sakkā hoti,",
  "tika-vin08t0:565_4": "paṭhamaṃ suddhacittena dinnattā dahatūti sallakkhetvāpi tiṭṭhati, anāpatti.",
  "tika-vin08t0:565_5": "Mahāmattikanti bhittilepanaṃ.",
  "tika-vin08t0:566_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:567_0": "Pathavīkhaṇanavinicchayakathālaṅkāro nāma",
  "tika-vin08t0:568_0": "Cuddasamo paricchedo.",
  "tika-vin08t0:569_0": "15. Bhūtagāmavinicchayakathā",
  "tika-vin08t0:570_0": "75.",
  "tika-vin08t0:570_1": "Evaṃ pathavivinicchayaṃ kathetvā idāni bhūtagāmavinicchayaṃ kathetuṃ “bhūtagāmo”tiādimāha.",
  "tika-vin08t0:570_2": "Tattha bhavanti ahuvuñcāti bhūtā,",
  "tika-vin08t0:570_3": "jāyanti vaḍḍhanti jātā vaḍḍhitā cāti attho.",
  "tika-vin08t0:570_4": "Gāmoti rāsi,",
  "tika-vin08t0:570_5": "bhūtānaṃ gāmoti bhūtagāmo,",
  "tika-vin08t0:570_6": "bhūtā eva vā gāmo bhūtagāmo,",
  "tika-vin08t0:570_7": "patiṭṭhitaharitatiṇarukkhādīnametaṃ adhivacanaṃ.",
  "tika-vin08t0:570_8": "Tattha “bhavantī”ti imassa vivaraṇaṃ “jāyanti vaḍḍhantī”ti,",
  "tika-vin08t0:570_9": "“ahuvu”nti imassa “jātā vaḍḍhitā”ti.",
  "tika-vin08t0:570_10": "Evaṃ bhūta-",
  "tika-vin08t0:570_11": "saddo paccuppannātītavisayo hoti.",
  "tika-vin08t0:570_12": "Tenāha vimativinodaniyaṃ “bhavantīti vaḍḍhanti,",
  "tika-vin08t0:570_13": "ahuvunti babhuvū”ti.",
  "tika-vin08t0:570_14": "Idāni taṃ bhūtagāmaṃ dassento “bhūtagāmoti pañcahi bījehi jātānaṃ rukkhalatādīnametaṃ adhivacana”nti āha.",
  "tika-vin08t0:570_15": "Latādīnanti ādi-",
  "tika-vin08t0:570_16": "saddena osadhigacchādayo veditabbā.",
  "tika-vin08t0:571_0": "Idāni tāni bījāni sarūpato dassento “tatrimāni pañca bījānī”tiādimāha.",
  "tika-vin08t0:571_1": "Tattha mūlameva bījaṃ mūlabījaṃ.",
  "tika-vin08t0:571_2": "Evaṃ sesesupi.",
  "tika-vin08t0:571_3": "Atha vā mūlaṃ bījaṃ etassāti mūlabījaṃ,",
  "tika-vin08t0:571_4": "mūlabījato vā nibbattaṃ mūlabījaṃ.",
  "tika-vin08t0:571_5": "Evaṃ sesesupi.",
  "tika-vin08t0:571_6": "Tattha paṭhamena viggahena bījagāmo eva labbhati,",
  "tika-vin08t0:571_7": "dutiyatatiyehi bhūtagāmo.",
  "tika-vin08t0:571_8": "Idāni te bhūtagāme sarūpato dassento “tattha mūlabījaṃ nāmā”tyādimāha.",
  "tika-vin08t0:571_9": "Tattha tesu pañcasu mūlabījādīsu haliddi…pe…",
  "tika-vin08t0:571_10": "bhaddamuttakaṃ mūlabījaṃ nāma.",
  "tika-vin08t0:571_11": "Na kevalaṃ imāniyeva mūlabījāni,",
  "tika-vin08t0:571_12": "atha kho ito aññānipi yāni vā pana bhūtagāmajātāni atthi santi,",
  "tika-vin08t0:571_13": "mūle jāyanti,",
  "tika-vin08t0:571_14": "mūle sañjāyanti,",
  "tika-vin08t0:571_15": "etaṃ bhūtagāmajātaṃ mūlabījaṃ nāma hotīti yojanā.",
  "tika-vin08t0:571_16": "Sesesupi eseva nayo.",
  "tika-vin08t0:571_17": "Vuttañhi aṭṭhakathāyaṃ “idāni taṃ bhūtagāmaṃ vibhajitvā dassento ‘bhūtagāmo nāma pañca bījajātānī’tiādimāhā”ti.",
  "tika-vin08t0:571_18": "Tattha bhūtagāmo nāmāti bhūtagāmaṃ uddharitvā yasmiṃ sati bhūtagāmo hoti,",
  "tika-vin08t0:571_19": "taṃ dassetuṃ “pañca bījajātānīti āhā”ti aṭṭhakathāsu vuttaṃ.",
  "tika-vin08t0:571_20": "Evaṃ santepi “yāni vā panaññānipi atthi,",
  "tika-vin08t0:571_21": "mūle jāyantī”tiādīni na samenti.",
  "tika-vin08t0:571_22": "Na hi mūlabījādīni mūlādīsu jāyanti.",
  "tika-vin08t0:571_23": "Mūlādīsu jāyamānāni pana tāni bījajātāni,",
  "tika-vin08t0:571_24": "tasmā evamatthavaṇṇanā veditabbā –",
  "tika-vin08t0:571_25": "bhūtagāmo nāmāti vibhajitabbapadaṃ.",
  "tika-vin08t0:571_26": "Pañcāti tassa vibhāgaparicchedo.",
  "tika-vin08t0:571_27": "Bījajātānīti paricchinnadhammanidassanaṃ,",
  "tika-vin08t0:571_28": "yato bījehi jātāni bījajātāni,",
  "tika-vin08t0:571_29": "rukkhādīnaṃ etaṃ adhivacananti ca.",
  "tika-vin08t0:571_30": "Yathā “sālīnaṃ cepi odanaṃ bhuñjatī”tiādīsu sālitaṇḍulānaṃ odano sāliodanoti vuccati,",
  "tika-vin08t0:571_31": "evaṃ bījato sambhūto bhūtagāmo “bīja”nti vuttoti veditabboti ca.",
  "tika-vin08t0:572_0": "Phaḷubījanti pabbabījaṃ.",
  "tika-vin08t0:572_1": "Paccayantarasamavāye sadisaphaluppattiyā visesakāraṇabhāvato viruhaṇasamatthe sāraphale niruḷho bīja-",
  "tika-vin08t0:572_2": "saddo tadatthasaṃsiddhiyā mūlādīsupi kesuci pavattatīti mūlādito nivattanatthaṃ ekena bījasaddena visesetvā vuttaṃ “bīja”nti “rūparūpaṃ,",
  "tika-vin08t0:572_3": "dukkhadukkha”nti ca yathā.",
  "tika-vin08t0:572_4": "Niddese “yāni vā panaññānipi atthi,",
  "tika-vin08t0:572_5": "mūle jāyanti mūle sañjāyantī”ti ettha bījato nibbattena bījaṃ dassitaṃ,",
  "tika-vin08t0:572_6": "tasmā evamettha attho daṭṭhabbo –",
  "tika-vin08t0:572_7": "yāni vā panaññānipi atthi,",
  "tika-vin08t0:572_8": "āluvakaserukamalanīluppalapuṇḍarīkakuvalayakundapāṭalimūlādibhede mūle gacchavallirukkhādīni jāyanti sañjāyanti, tāni,",
  "tika-vin08t0:572_9": "yamhi mūle jāyanti ceva sañjāyanti ca,",
  "tika-vin08t0:572_10": "tañca pāḷiyaṃ vuttahaliddādi ca,",
  "tika-vin08t0:572_11": "sabbampi etaṃ mūlabījaṃ nāma,",
  "tika-vin08t0:572_12": "etena kāriyopacārena kāraṇaṃ dassitanti dasseti.",
  "tika-vin08t0:572_13": "Esa nayo khandhabījādīsu.",
  "tika-vin08t0:572_14": "Yevāpanakakhandhabījesu panettha ambāṭakaindasālanuhipālibhaddakakaṇikārādīni khandhabījāni.",
  "tika-vin08t0:572_15": "Ambilāvallicaturassavallikaṇaverādīni phaḷubījāni.",
  "tika-vin08t0:572_16": "Makacimallikāsumanajayasumanādīni aggabījāni.",
  "tika-vin08t0:572_17": "Ambajambupanasaṭṭhiādīni bījabījānīti daṭṭhabbāni.",
  "tika-vin08t0:572_18": "Bhūtagāme bhūtagāmasaññī chindati vā chedāpeti vāti satthakāni gahetvā sayaṃ vā chindati,",
  "tika-vin08t0:572_19": "aññena vā chedāpeti.",
  "tika-vin08t0:572_20": "Bhindati vā bhedāpeti vāti pāsāṇādīni gahetvā sayaṃ vā bhindati,",
  "tika-vin08t0:572_21": "aññena vā bhedāpeti.",
  "tika-vin08t0:572_22": "Pacati vā pacāpeti vāti aggiṃ upasaṃharitvā sayaṃ vā pacati,",
  "tika-vin08t0:572_23": "aññena vā pacāpeti,",
  "tika-vin08t0:572_24": "pācittiyaṃ hotīti sambandho.",
  "tika-vin08t0:572_25": "Tattha āpattibhedaṃ dassento “bhūtagāmañhī”tiādimāha.",
  "tika-vin08t0:572_26": "Tattha bhūtagāmaparimocitanti bhūtagāmato viyojitaṃ.",
  "tika-vin08t0:573_0": "76.",
  "tika-vin08t0:573_1": "Sañcicca ukkhipituṃ na vaṭṭatīti ettha “sañciccā”ti vuttattā sarīre laggabhāvaṃ ñatvāpi uṭṭhahati,",
  "tika-vin08t0:573_2": "“taṃ uddharissāmī”ti saññāya abhāvato vaṭṭati.",
  "tika-vin08t0:573_3": "Anantakaggahaṇena sāsapamattikā gahitā.",
  "tika-vin08t0:573_4": "Nāmañhetaṃ tassā sevālajātiyā.",
  "tika-vin08t0:573_5": "Mūlapaṇṇānaṃ abhāvena “asampuṇṇabhūtagāmo nāmā”ti vuttaṃ.",
  "tika-vin08t0:573_6": "Abhūtagāmamūlattāti ettha bhūtagāmo mūlaṃ kāraṇaṃ etassāti bhūtagāmamūlo,",
  "tika-vin08t0:573_7": "bhūtagāmassa vā mūlaṃ kāraṇanti bhūtagāmamūlaṃ.",
  "tika-vin08t0:573_8": "Bījagāmo hi nāma bhūtagāmato sambhavati,",
  "tika-vin08t0:573_9": "bhūtagāmassa ca kāraṇaṃ hoti.",
  "tika-vin08t0:573_10": "Ayaṃ pana tādiso na hotīti “abhūtagāmamūlattā”ti vuttaṃ.",
  "tika-vin08t0:574_0": "Kiñcāpi hi tālanāḷikerādīnaṃ khāṇu uddhaṃ avaḍḍhanato bhūtagāmassa kāraṇaṃ na hoti,",
  "tika-vin08t0:574_1": "tathāpi bhūtagāmasaṅkhyūpagatanibbattapaṇṇamūlabījato sambhūtattā bhūtagāmato uppanno nāma hotīti bījagāmena saṅgahaṃ gacchati.",
  "tika-vin08t0:574_2": "So bījagāmena saṅgahitoti avaḍḍhamānepi bhūtagāmamūlattā vuttaṃ.",
  "tika-vin08t0:575_0": "“Aṅkure harite”ti vatvā tamevatthaṃ vibhāveti “nīlavaṇṇe jāte”ti,",
  "tika-vin08t0:575_1": "nīlapaṇṇassa vaṇṇasadise paṇṇe jāteti attho,",
  "tika-vin08t0:575_2": "“nīlavaṇṇe jāte”ti vā pāṭho gahetabbo.",
  "tika-vin08t0:575_3": "Amūlakabhūtagāme saṅgahaṃ gacchatīti idaṃ nāḷikerassa āveṇikaṃ katvā vadati.",
  "tika-vin08t0:575_4": "“Pānīyaghaṭādīnaṃ bahi sevālo udake aṭṭhitattā bījagāmānulomattā ca dukkaṭavatthū”ti vadanti.",
  "tika-vin08t0:575_5": "Kaṇṇakampi abbohārikamevāti nīlavaṇṇampi abbohārikameva.",
  "tika-vin08t0:576_0": "77.",
  "tika-vin08t0:576_1": "Seleyyakaṃ nāma silāya sambhūtā ekā gandhajāti.",
  "tika-vin08t0:576_2": "Pupphitakālato paṭṭhāyāti vikasitakālato pabhuti.",
  "tika-vin08t0:576_3": "Ahicchattakaṃ gaṇhantoti vikasitaṃ gaṇhanto.",
  "tika-vin08t0:576_4": "Makuḷaṃ pana rukkhattacaṃ akopentenapi gahetuṃ na vaṭṭati.",
  "tika-vin08t0:576_5": "“Rukkhattacaṃ vikopetīti vuttattā rukkhe jātaṃ yaṃ kiñci ahicchattakaṃ rukkhattacaṃ avikopetvā matthakato chinditvā gahetuṃ vaṭṭatī”ti vadanti,",
  "tika-vin08t0:576_6": "tadayuttaṃ “ahicchattakaṃ yāva makuḷaṃ hoti,",
  "tika-vin08t0:576_7": "tāva dukkaṭavatthū”ti vuttattā.",
  "tika-vin08t0:576_8": "Rukkhato muccitvāti ettha “yadipi kiñcimattaṃ rukkhe allīnā hutvā tiṭṭhati,",
  "tika-vin08t0:576_9": "rukkhato gayhamānā pana rukkhacchaviṃ na vikopeti,",
  "tika-vin08t0:576_10": "vaṭṭatī”ti vadanti.",
  "tika-vin08t0:576_11": "Allarukkhato na vaṭṭatīti etthāpi rukkhattacaṃ avikopetvā matthakato tacchetvā gahetuṃ vaṭṭatīti veditabbaṃ.",
  "tika-vin08t0:576_12": "Hatthakukkuccenāti hatthacāpallena.",
  "tika-vin08t0:576_13": "Pānīyaṃ na vāsetabbanti idaṃ attano atthāya nāmitaṃ sandhāya vuttaṃ.",
  "tika-vin08t0:576_14": "Kevalaṃ anupasampannassa atthāya nāmite pana pacchā tato labhitvā na vāsetabbanti natthi.",
  "tika-vin08t0:576_15": "Vimativinodaniyaṃ pana “pānīyaṃ na vāsetabbanti idaṃ attano pivanapānīyaṃ sandhāya vuttaṃ,",
  "tika-vin08t0:576_16": "aññesaṃ pana vaṭṭati anuggahitattā.",
  "tika-vin08t0:576_17": "Tenāha attanā khāditukāmenā”ti vuttaṃ.",
  "tika-vin08t0:576_18": "“Yesaṃ rukkhānaṃ sākhā ruhatīti vuttattā yesaṃ sākhā na ruhati,",
  "tika-vin08t0:576_19": "tattha kappiyakaraṇakiccaṃ natthī”ti vadanti.",
  "tika-vin08t0:576_20": "Vimativinodaniyampi “yesaṃ rukkhānaṃ sākhā ruhatīti mūlaṃ anotāretvā paṇṇamattaniggamanamattenāpi vaḍḍhati,",
  "tika-vin08t0:576_21": "tattha kappiyampi akaronto chinnanāḷikeraveḷudaṇḍādayo kopetuṃ vaṭṭatī”ti vuttaṃ.",
  "tika-vin08t0:576_22": "“Caṅkamitaṭṭhānaṃ dassessāmī”ti vuttattā kevalaṃ caṅkamanādhippāyena vā maggagamanādhippāyena vā akkamantassa,",
  "tika-vin08t0:576_23": "tiṇānaṃ upari nisīdanādhippāyena nisīdantassa ca doso natthi.",
  "tika-vin08t0:577_0": "78.",
  "tika-vin08t0:577_1": "Samaṇakappehīti samaṇānaṃ kappiyavohārehi.",
  "tika-vin08t0:577_2": "Kiñcāpi bījādīnaṃ agginā phuṭṭhamattena,",
  "tika-vin08t0:577_3": "nakhādīhi vilikhanamattena ca aviruḷhidhammatā na hoti,",
  "tika-vin08t0:577_4": "tathāpi evaṃ kateyeva samaṇānaṃ kappatīti aggiparijitādayo samaṇavohārā nāma jātā,",
  "tika-vin08t0:577_5": "tasmā tehi samaṇavohārehi karaṇabhūtehi phalaṃ paribhuñjituṃ anujānāmīti adhippāyo.",
  "tika-vin08t0:577_6": "Abījanibbaṭṭabījānipi samaṇānaṃ kappantīti paññattapaṇṇattibhāvato samaṇavohārāicceva saṅkhaṃ gatāni.",
  "tika-vin08t0:577_7": "Atha vā aggiparijitādīnaṃ pañcannaṃ kappiyabhāvatoyeva pañcahi samaṇakappiyabhāvasaṅkhātehi kāraṇehi",
  "tika-vin08t0:577_8": "phalaṃ paribhuñjituṃ anujānāmīti evamettha adhippāyo veditabbo.",
  "tika-vin08t0:577_9": "Aggiparijitantiādīsu “paricita”ntipi paṭhanti.",
  "tika-vin08t0:577_10": "Abījaṃ nāma taruṇaambaphalādi.",
  "tika-vin08t0:577_11": "Nibbaṭṭabījaṃ nāma ambapanasādi,",
  "tika-vin08t0:577_12": "yaṃ bījaṃ nibbaṭṭetvā visuṃ katvā paribhuñjituṃ sakkā hoti.",
  "tika-vin08t0:577_13": "Nibbaṭṭetabbaṃ viyojetabbaṃ bījaṃ yasmiṃ,",
  "tika-vin08t0:577_14": "taṃ panasādi nibbaṭṭabījaṃ nāma.",
  "tika-vin08t0:577_15": "“Kappiya”nti vatvāva kātabbanti yo kappiyaṃ karoti,",
  "tika-vin08t0:577_16": "tena kattabbapakārasseva vuttattā bhikkhunā avuttepi kātuṃ vaṭṭatīti na gahetabbaṃ.",
  "tika-vin08t0:577_17": "Puna “kappiyaṃ kāretabba”nti kārāpanassa paṭhamameva kathitattā bhikkhunā “kappiyaṃ karohī”ti vutteyeva",
  "tika-vin08t0:577_18": "anupasampannena “kappiya”nti vatvā aggiparijitādi kātabbanti gahetabbaṃ.",
  "tika-vin08t0:577_19": "“Kappiyanti vacanaṃ pana yāya kāyaci bhāsāya vattuṃ vaṭṭatī”ti vadanti.",
  "tika-vin08t0:577_20": "“Kappiyanti vatvāva kātabba”nti vacanato paṭhamaṃ “kappiya”nti vatvā pacchā aggiādinā phusanādi kātabbanti veditabbaṃ.",
  "tika-vin08t0:577_21": "“Paṭhamaṃ aggimhi nikkhipitvā,",
  "tika-vin08t0:577_22": "nakhādinā vā vijjhitvā taṃ anuddharitvāva kappiyanti vattuṃ vaṭṭatī”tipi vadanti.",
  "tika-vin08t0:578_0": "Vimativinodaniyaṃ pana “kappiyanti vatvāvāti pubbakālakiriyāvasena vuttepi vacanakkhaṇeva aggisatthādinā",
  "tika-vin08t0:578_1": "bījagāme vaṇaṃ kātabbanti vacanato pana pubbe kātuṃ na vaṭṭati,",
  "tika-vin08t0:578_2": "tañca dvidhā akatvā chedanabhedanameva dassetabbaṃ.",
  "tika-vin08t0:578_3": "Karontena ca bhikkhunā ‘kappiyaṃ karohī’ti yāya kāyaci bhāsāya vutteyeva kātabbaṃ.",
  "tika-vin08t0:578_4": "Bījagāmaparimocanatthaṃ puna kappiyaṃ kāretabbanti kārāpanassa paṭhamameva adhikatattā”ti vuttaṃ.",
  "tika-vin08t0:579_0": "Ekasmiṃ bīje vātiādīsu “ekaṃyeva kāremīti adhippāye satipi ekābaddhattā sabbaṃ katameva hotī”ti vadanti.",
  "tika-vin08t0:579_1": "Dāruṃ vijjhatīti ettha “jānitvāpi vijjhati vā vijjhāpeti vā,",
  "tika-vin08t0:579_2": "vaṭṭatiyevā”ti vadanti.",
  "tika-vin08t0:579_3": "Bhattasitthe vijjhatīti etthāpi eseva nayo.",
  "tika-vin08t0:579_4": "“Taṃ vijjhati,",
  "tika-vin08t0:579_5": "na vaṭṭatīti rajjuādīnaṃ bhājanagatikattā”ti vadanti.",
  "tika-vin08t0:579_6": "Marīcapakkādīhi ca missetvāti ettha bhattasitthasambandhavasena ekābaddhatā veditabbā,",
  "tika-vin08t0:579_7": "na phalānaṃyeva aññamaññasambandhavasena.",
  "tika-vin08t0:579_8": "“Kaṭāhepi kātuṃ vaṭṭatī”ti vuttattā kaṭāhato nīhaṭāya miñjāya vā bīje vā yattha katthaci vijjhituṃ vaṭṭati eva.",
  "tika-vin08t0:579_9": "Bhindāpetvā kappiyaṃ kārāpetabbanti bījato muttassa kaṭāhassa bhājanagatikattā vuttaṃ.",
  "tika-vin08t0:580_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:581_0": "Bhūtagāmavinicchayakathālaṅkāro nāma",
  "tika-vin08t0:582_0": "Pannarasamo paricchedo.",
  "tika-vin08t0:583_0": "16. Sahaseyyavinicchayakathā",
  "tika-vin08t0:584_0": "79.",
  "tika-vin08t0:584_1": "Evaṃ bhūtagāmavinicchayaṃ kathetvā idāni sahaseyyavinicchayaṃ kathetuṃ “duvidhaṃ sahaseyyaka”ntiādimāha.",
  "tika-vin08t0:584_2": "Tattha dve vidhā pakārā yassa sahaseyyakassa taṃ duvidhaṃ,",
  "tika-vin08t0:584_3": "saha sayanaṃ,",
  "tika-vin08t0:584_4": "saha vā sayati etthāti sahaseyyā,",
  "tika-vin08t0:584_5": "sahaseyyā eva sahaseyyakaṃ sakatthe ka-",
  "tika-vin08t0:584_6": "paccayavasena.",
  "tika-vin08t0:584_7": "Taṃ pana anupasampannenasahaseyyāmātugāmenasahaseyyāvasena duvidhaṃ.",
  "tika-vin08t0:584_8": "Tenāha “duvidhaṃ sahaseyyaka”nti.",
  "tika-vin08t0:584_9": "Dirattatirattanti ettha vacanasiliṭṭhatāmattena dirattaggahaṇaṃ katanti veditabbaṃ.",
  "tika-vin08t0:584_10": "Tirattañhi sahavāse labbhamāne diratte vattabbameva natthīti dirattaggahaṇaṃ visuṃ na payojeti.",
  "tika-vin08t0:584_11": "Tenevāha “uttaridirattatirattanti bhagavā sāmaṇerānaṃ saṅgahakaraṇatthāya tirattaparihāraṃ adāsī”ti.",
  "tika-vin08t0:584_12": "Nirantaraṃ tirattaggahaṇatthaṃ vā dirattaggahaṇaṃ kataṃ.",
  "tika-vin08t0:584_13": "Kevalañhi “tiratta”nti vutte aññattha vāsena antarikampi tirattaṃ gaṇheyya.",
  "tika-vin08t0:584_14": "Dirattavisiṭṭhaṃ pana tirattaṃ vuccamānaṃ tena anantarikameva tirattaṃ dīpeti.",
  "tika-vin08t0:584_15": "Vimativinodaniyampi “dirattaggahaṇaṃ vacanālaṅkāratthaṃ.",
  "tika-vin08t0:584_16": "Nirantaraṃ tissova rattiyo sayitvā catutthadivasādīsu sayantasseva āpatti,",
  "tika-vin08t0:584_17": "na ekantarikādivasena sayantassāti dassanatthampīti daṭṭhabba”nti vuttaṃ.",
  "tika-vin08t0:584_18": "Sahaseyyaṃ ekato seyyaṃ.",
  "tika-vin08t0:584_19": "Seyyanti cettha kāyappasāraṇasaṅkhātaṃ sayanampi vuccati,",
  "tika-vin08t0:584_20": "yasmiṃ senāsane sayanti, tampi,",
  "tika-vin08t0:584_21": "tasmā seyyaṃ kappeyyāti ettha senāsanasaṅkhātaṃ seyyaṃ pavisitvā kāyappasāraṇasaṅkhātaṃ seyyaṃ kappeyya sampādeyyāti attho.",
  "tika-vin08t0:584_22": "Diyaḍḍhahatthubbedhenāti ettha diyaḍḍhahattho vaḍḍhakihatthena gahetabbo.",
  "tika-vin08t0:584_23": "Pañcahi chadanehīti iṭṭhakāsilāsudhātiṇapaṇṇasaṅkhātehi pañcahi chadanehi.",
  "tika-vin08t0:584_24": "Vācuggatavasenāti paguṇavasena.",
  "tika-vin08t0:585_0": "Ekūpacāroti vaḷañjanadvārassa ekattaṃ sandhāya vuttaṃ.",
  "tika-vin08t0:585_1": "Vimativinodaniyaṃ pana “ekūpacāro ekena maggena pavisitvā abbhokāsaṃ anokkamitvā sabbattha anuparigamanayoggo,",
  "tika-vin08t0:585_2": "etaṃ bahudvārampi ekūpacārova.",
  "tika-vin08t0:585_3": "Yattha pana kuṭṭādīhi rundhitvā visuṃ dvāraṃ yojenti,",
  "tika-vin08t0:585_4": "nānūpacāro hoti.",
  "tika-vin08t0:585_5": "Sace pana rundhati eva,",
  "tika-vin08t0:585_6": "visuṃ dvāraṃ na yojenti,",
  "tika-vin08t0:585_7": "etampi ekūpacārameva mattikādīhi pihitadvāro viya gabbhoti gahetabbaṃ.",
  "tika-vin08t0:585_8": "Aññathā gabbhe pavisitvā pamukhādīsu nipannānupasampannehi sahaseyyāparimuttiyā gabbhadvāraṃ mattikādīhi",
  "tika-vin08t0:585_9": "pidahāpetvā uṭṭhite aruṇe vivarāpentassapi anāpatti bhaveyyā”ti vuttaṃ.",
  "tika-vin08t0:585_10": "Catusālaṃ ekūpacāraṃ hotīti sambandho.",
  "tika-vin08t0:585_11": "Tesaṃ payoge payoge bhikkhussa āpattīti ettha keci “anuṭṭhahanena akiriyasamuṭṭhānā āpatti vuttā,",
  "tika-vin08t0:585_12": "tasmiṃ khaṇe niddāyantassa kiriyābhāvā.",
  "tika-vin08t0:585_13": "Idañhi sikkhāpadaṃ siyā kiriyāya,",
  "tika-vin08t0:585_14": "siyā akiriyāya samuṭṭhāti.",
  "tika-vin08t0:585_15": "Kiriyāya samuṭṭhānatā cassa tabbahulavasena vuttā”ti vadanti.",
  "tika-vin08t0:585_16": "“Yathā cetaṃ,",
  "tika-vin08t0:585_17": "evaṃ divāsayanampi.",
  "tika-vin08t0:585_18": "Anuṭṭhahanena,",
  "tika-vin08t0:585_19": "hi dvārāsaṃvaraṇena cetaṃ akiriyasamuṭṭhānampi hotī”ti vadanti,",
  "tika-vin08t0:585_20": "idañca yuttaṃ viya dissati,",
  "tika-vin08t0:585_21": "vīmaṃsitvā gahetabbaṃ.",
  "tika-vin08t0:586_0": "80.",
  "tika-vin08t0:586_1": "Uparimatalena saddhiṃ asambaddhabhittikassāti idaṃ sambaddhabhittike vattabbameva natthīti dassanatthaṃ vuttaṃ.",
  "tika-vin08t0:586_2": "Uparimatale sayitassa saṅkā eva natthīti “heṭṭhāpāsāde”tiādi vuttaṃ.",
  "tika-vin08t0:586_3": "Nānūpacāreti yattha bahi nisseṇiṃ katvā uparimatalaṃ ārohanti,",
  "tika-vin08t0:586_4": "tādisaṃ sandhāya vuttaṃ “uparimatalepī”ti.",
  "tika-vin08t0:586_5": "Ākāsaṅgaṇe nipajjantassa āpattiabhāvato “chadanabbhantare”ti vuttaṃ.",
  "tika-vin08t0:586_6": "Sabhāsaṅkhepenāti sabhākārena.",
  "tika-vin08t0:586_7": "Aḍḍhakuṭṭake senāsaneti ettha “aḍḍhakuṭṭakaṃ nāma yattha upaḍḍhaṃ muñcitvā tīsu passesu bhittiyo baddhā honti,",
  "tika-vin08t0:586_8": "yattha vā ekasmiṃ passe bhittiṃ uṭṭhāpetvā ubhosu passesu upaḍḍhaṃ upaḍḍhaṃ katvā bhittiyo uṭṭhāpenti,",
  "tika-vin08t0:586_9": "tādisaṃ senāsana”nti tīsupi gaṇṭhipadesu vuttaṃ,",
  "tika-vin08t0:586_10": "gaṇṭhipade pana “aḍḍhakuṭṭaketi chadanaṃ aḍḍhena asampattakuṭṭake”ti vuttaṃ,",
  "tika-vin08t0:586_11": "tampi no na yuttaṃ.",
  "tika-vin08t0:586_12": "Vimativinodaniyaṃ pana “sabhāsaṅkhepenāti vuttasseva aḍḍhakuṭṭaketi iminā saṇṭhānaṃ dasseti.",
  "tika-vin08t0:586_13": "Yattha tīsu,",
  "tika-vin08t0:586_14": "dvīsu vā passesu bhittiyo baddhā,",
  "tika-vin08t0:586_15": "chadanaṃ vā asampattā aḍḍhabhitti,",
  "tika-vin08t0:586_16": "idaṃ aḍḍhakuṭṭakaṃ nāmā”ti vuttaṃ.",
  "tika-vin08t0:586_17": "Vāḷasaṅghāṭo nāma parikkhepassa anto thambhādīnaṃ upari vāḷarūpehi katasaṅghāṭo.",
  "tika-vin08t0:587_0": "Parikkhepassa bahi gateti ettha yattha yasmiṃ passe parikkhepo natthi,",
  "tika-vin08t0:587_1": "tatthāpi parikkhepārahapadesato bahi gate anāpattiyevāti daṭṭhabbaṃ.",
  "tika-vin08t0:587_2": "Vimativinodaniyaṃ pana “parikkhepassa bahi gateti ettha yasmiṃ passe parikkhepo natthi,",
  "tika-vin08t0:587_3": "tattha sace bhūmito vatthu uccaṃ hoti,",
  "tika-vin08t0:587_4": "ubhato uccavatthuto heṭṭhā bhūmiyaṃ nibbakosabbhantarepi anāpatti eva tattha senāsanavohārābhāvato.",
  "tika-vin08t0:587_5": "Atha vatthu nīcaṃ bhūmisamameva senāsanassa heṭṭhimatale tiṭṭhati,",
  "tika-vin08t0:587_6": "tattha parikkheparahitadisāya nibbakosabbhantare sabbattha āpatti hoti,",
  "tika-vin08t0:587_7": "paricchedābhāvato parikkhepassa bahi eva anāpattīti daṭṭhabba”nti vuttaṃ.",
  "tika-vin08t0:587_8": "Aparicchinnagabbhūpacāreti ettha majjhe vivaṭaṅgaṇavantāsu mahācatusālāsu yathā ākāsaṅgaṇaṃ anotaritvā",
  "tika-vin08t0:587_9": "pamukheneva gantvā sabbagabbhe pavisituṃ na sakkā hoti,",
  "tika-vin08t0:587_10": "evaṃ ekekagabbhassa dvīsu passesu kuṭṭaṃ nīharitvā kataṃ paricchinnagabbhūpacāraṃ nāma,",
  "tika-vin08t0:587_11": "idaṃ pana tādisaṃ na hotīti “aparicchinnagabbhūpacāre”ti vuttaṃ.",
  "tika-vin08t0:587_12": "Sabbagabbhepi pavisantīti gabbhūpacārassa aparicchinnattā ākāsaṅgaṇaṃ anotaritvāpi pamukheneva gantvā taṃ taṃ gabbhaṃ pavisanti.",
  "tika-vin08t0:587_13": "Atha kuto tassa parikkhepoyeva sabbaparicchinnattāti vuttanti āha “gabbhaparikkhepoyeva hissa parikkhepo”ti,",
  "tika-vin08t0:587_14": "idañca samantā gabbhabhittiyo sandhāya vuttaṃ.",
  "tika-vin08t0:587_15": "Catusālavasena hi sanniviṭṭhe senāsane gabbhapamukhaṃ visuṃ aparikkhittampi samantā ṭhitaṃ gabbhabhittīnaṃ vasena parikkhittaṃ nāma hoti.",
  "tika-vin08t0:588_0": "81.",
  "tika-vin08t0:588_1": "Ekadisāya ujukameva dīghaṃ katvā sannivesito pāsādo ekasālasanniveso.",
  "tika-vin08t0:588_2": "Dvīsu tīsu catūsu vā disāsu siṅghāṭakasaṇṭhānādivasena katā dvisālādisannivesā veditabbā.",
  "tika-vin08t0:588_3": "Sālappabhedadīpanameva cettha purimato visesoti.",
  "tika-vin08t0:588_4": "Aṭṭha pācittiyānīti upaḍḍhacchannaṃ upaḍḍhaparicchannaṃ senāsanaṃ dukkaṭavatthussa ādiṃ katvā pāḷiyaṃ",
  "tika-vin08t0:588_5": "dassitattā tato adhikaṃ sabbacchannaupaḍḍhaparicchannādikampi sabbaṃ pāḷiyaṃ avuttampi pācittiyasseva",
  "tika-vin08t0:588_6": "vatthubhāvena dassitaṃ sikkhāpadassa paṇṇattivajjattā,",
  "tika-vin08t0:588_7": "garuke ṭhātabbato cāti veditabbaṃ.",
  "tika-vin08t0:588_8": "“Satta pācittiyānī”ti pāḷiyaṃ vuttapācittiyadvayaṃ sāmaññato ekattena gahetvā vuttaṃ.",
  "tika-vin08t0:588_9": "Pāḷiyaṃ “tatiyāya rattiyā purāruṇā nikkhamitvā puna sayatī”ti idaṃ ukkaṭṭhavasena vuttaṃ,",
  "tika-vin08t0:588_10": "anikkhamitvā purāruṇā uṭṭhahitvā antochadane nisinnassāpi puna divase sahaseyyena anāpatti eva.",
  "tika-vin08t0:588_11": "Ettha catubhāgo cūḷakaṃ,",
  "tika-vin08t0:588_12": "dvebhāgā upaḍḍhaṃ,",
  "tika-vin08t0:588_13": "tīsu bhāgesu dve bhāgā yebhuyyanti iminā lakkhaṇena cūḷakacchannaparicchannādīni veditabbāni.",
  "tika-vin08t0:588_14": "Idāni dutiyasikkhāpadepi yathāvuttanayaṃ atidisanto “mātugāmena…pe…",
  "tika-vin08t0:588_15": "ayameva vinicchayo”ti āha.",
  "tika-vin08t0:588_16": "“Matitthiyā pārājikavatthubhūtāyapi anupādinnapakkhe ṭhitattā sahaseyyāpattiṃ na janetī”ti vadanti.",
  "tika-vin08t0:588_17": "“Atthaṅgate sūriye mātugāme nipanne nipajjati,",
  "tika-vin08t0:588_18": "āpatti pācittiyassā”ti vacanato divā tassa sayantassa sahaseyyāpatti na hotiyevāti daṭṭhabbaṃ.",
  "tika-vin08t0:589_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:590_0": "Sahaseyyavinicchayakathālaṅkāro nāma",
  "tika-vin08t0:591_0": "Soḷasamo paricchedo.",
  "tika-vin08t0:592_0": "17. Mañcapīṭhādisaṅghikasenāsanesupaṭipajjitabbavinicchayakathā",
  "tika-vin08t0:593_0": "82.",
  "tika-vin08t0:593_1": "Evaṃ sahaseyyavinicchayaṃ kathetvā idāni saṅghike vihāre seyyāsu kattabbavinicchayaṃ kathetuṃ “vihāre saṅghike seyya”ntyādimāha.",
  "tika-vin08t0:593_2": "Tattha samaggaṃ kammaṃ samupagacchatīti saṅgho,",
  "tika-vin08t0:593_3": "ayameva vacanattho sabbasaṅghasādhāraṇo.",
  "tika-vin08t0:593_4": "Saṅghassa dinno saṅghiko,",
  "tika-vin08t0:593_5": "viharati etthāti vihāro, tasmiṃ.",
  "tika-vin08t0:593_6": "Sayanti etthāti seyyā, taṃ.",
  "tika-vin08t0:593_7": "Asantharīti santharitvāna.",
  "tika-vin08t0:593_8": "Pakkamanaṃ pakkamo,",
  "tika-vin08t0:593_9": "gamananti attho.",
  "tika-vin08t0:593_10": "“Vihāre saṅghike seyyaṃ,",
  "tika-vin08t0:593_11": "santharitvāna pakkamo”ti imassa uddesapāṭhassa saṅghike vihāre…pe…",
  "tika-vin08t0:593_12": "pakkamananti attho daṭṭhabboti yojanā.",
  "tika-vin08t0:593_13": "Tatrāti tasmiṃ pakkamane ayaṃ īdiso mayā vuccamāno vinicchayo veditabboti attho.",
  "tika-vin08t0:593_14": "Katamo so vinicchayoti āha “saṅghike…pe…",
  "tika-vin08t0:593_15": "pācittiya”nti.",
  "tika-vin08t0:593_16": "Aparikkhittassa upacāro nāma senāsanato dve leḍḍupātā.",
  "tika-vin08t0:593_17": "Pācittiyanti paṭhamaṃ pādaṃ atikkāmentassa dukkaṭaṃ,",
  "tika-vin08t0:593_18": "dutiyātikkame pācittiyaṃ.",
  "tika-vin08t0:593_19": "Kathaṃ viññāyaticcāha “yo pana bhikkhu…pe…",
  "tika-vin08t0:593_20": "vacanato”ti.",
  "tika-vin08t0:594_0": "Tattha saṅghiko vihāro pākaṭo,",
  "tika-vin08t0:594_1": "seyyā apākaṭā,",
  "tika-vin08t0:594_2": "sā katividhāiccāha “seyyā nāma…pe…",
  "tika-vin08t0:594_3": "dasavidhā”ti.",
  "tika-vin08t0:594_4": "Tatthāpi katamā bhisi,",
  "tika-vin08t0:594_5": "katamā cimilikādayoti āha “tattha bhisīti…pe…",
  "tika-vin08t0:594_6": "esa nayo paṇṇasanthāre”ti.",
  "tika-vin08t0:594_7": "Tattha mañce attharitabbāti mañcakabhisi,",
  "tika-vin08t0:594_8": "evaṃ itaratra,",
  "tika-vin08t0:594_9": "vaṇṇānurakkhaṇatthaṃ katāti paṭakhaṇḍādīhi sibbitvā katā.",
  "tika-vin08t0:594_10": "Bhūmiyaṃ attharitabbāti cimilikāya sati tassā upari,",
  "tika-vin08t0:594_11": "asati suddhabhūmiyaṃ attharitabbā.",
  "tika-vin08t0:594_12": "Sīhadhammādīnaṃ pariharaṇe eva paṭikkhepoti iminā mañcapīṭhādīsu attharitvā puna saṃharitvā ṭhapanādivasena attano atthāya pariharaṇameva na vaṭṭati,",
  "tika-vin08t0:594_13": "bhūmattharaṇādivasena paribhogo pana attano pariharaṇaṃ na hotīti dasseti.",
  "tika-vin08t0:594_14": "Khandhake hi “antopi mañce paññattāni honti,",
  "tika-vin08t0:594_15": "bahipi mañce paññattāni hontī”ti evaṃ attano atthāya mañcādīsu paññapetvā pariharaṇavatthusmiṃ “na,",
  "tika-vin08t0:594_16": "bhikkhave,",
  "tika-vin08t0:594_17": "mahācammāni dhāretabbāni sīhacammaṃ byagghacammaṃ dīpicammaṃ,",
  "tika-vin08t0:594_18": "yo dhāreyya,",
  "tika-vin08t0:594_19": "āpatti dukkaṭassā”ti paṭikkhepo kato,",
  "tika-vin08t0:594_20": "tasmā vuttanayenevettha adhippāyo daṭṭhabbo.",
  "tika-vin08t0:594_21": "Sāratthadīpaniyaṃ pana “yadi evaṃ ‘pariharaṇeyeva paṭikkhepo’ti idaṃ kasmā vuttanti codanaṃ katvā ‘anujānāmi,",
  "tika-vin08t0:594_22": "bhikkhave,",
  "tika-vin08t0:594_23": "sabbaṃ pāsādaparibhoga’nti vacanato puggalikepi senāsane senāsanaparibhogavasena niyamitaṃ suvaṇṇaghaṭādikaṃ",
  "tika-vin08t0:594_24": "paribhuñjituṃ vaṭṭamānampi kevalaṃ attano santakaṃ katvā paribhuñjituṃ na vaṭṭati.",
  "tika-vin08t0:594_25": "Evamidaṃ bhūmattharaṇavasena paribhuñjituṃ vaṭṭamānampi attano santakaṃ katvā taṃ taṃ vihāraṃ haritvā",
  "tika-vin08t0:594_26": "paribhuñjituṃ na vaṭṭatīti dassanatthaṃ pariharaṇeyeva paṭikkhepo veditabbo”ti vuttaṃ.",
  "tika-vin08t0:595_0": "Pāvāro kojavoti paccattharaṇatthāyeva ṭhapitā uggatalomā attharaṇavisesā.",
  "tika-vin08t0:595_1": "Ettakameva vuttanti aṭṭhakathāsu vuttaṃ.",
  "tika-vin08t0:595_2": "“Idaṃ aṭṭhakathāsu tathāvuttabhāvadassanatthaṃ vuttaṃ,",
  "tika-vin08t0:595_3": "aññampi tādisaṃ mañcapīṭhesu attharitabbaṃ attharaṇamevā”ti tīsupi gaṇṭhipadesu vuttaṃ.",
  "tika-vin08t0:595_4": "Mātikāṭṭhakathāyaṃ pana “paccattharaṇaṃ nāma pāvāro kojavo”ti niyametvā vuttaṃ,",
  "tika-vin08t0:595_5": "tasmā gaṇṭhipadesu vuttaṃ iminā na sameti,",
  "tika-vin08t0:595_6": "“vīmaṃsitvā gahetabba”nti sāratthadīpaniyaṃ vuttaṃ.",
  "tika-vin08t0:595_7": "Vīmaṃsite pana evamadhippāyo paññāyati –",
  "tika-vin08t0:595_8": "mātikāṭṭhakathāpi aṭṭhakathāyeva,",
  "tika-vin08t0:595_9": "tasmā mahāaṭṭhakathādīsu vuttanayena “pāvāro kojavo”ti niyametvā vuttaṃ,",
  "tika-vin08t0:595_10": "evaṃ niyamane satipi yathā “laddhātapatto rājakumāro”ti ātapattassa laddhabhāveyeva niyametvā vuttepi",
  "tika-vin08t0:595_11": "nidassananayavasena rājakakudhabhaṇḍasāmaññena samānā vālabījanādayopi vuttāyeva honti,",
  "tika-vin08t0:595_12": "evaṃ “pāvāro kojavo”ti niyametvā vuttepi nidassananayavasena tehi mañcapīṭhesu attharitabbabhāvasāmaññena samānā aññe attharaṇāpi vuttāyeva honti,",
  "tika-vin08t0:595_13": "tasmā gaṇṭhipadesu vuttavacanaṃ aṭṭhakathāvacanassa paṭilomaṃ na hoti,",
  "tika-vin08t0:595_14": "anulomamevāti daṭṭhabbaṃ.",
  "tika-vin08t0:596_0": "Imasmiṃ pana ṭhāne “yena vihāro kārito,",
  "tika-vin08t0:596_1": "so vihārassāmiko”ti pāṭhaṃ nissāya ekacce vinayadharā “saṅghikavihārassa vā puggalikavihārassa vā vihāradāyakoyeva sāmiko,",
  "tika-vin08t0:596_2": "soyeva issaro,",
  "tika-vin08t0:596_3": "tassa ruciyā eva vasituṃ labhati,",
  "tika-vin08t0:596_4": "na saṅghagaṇapuggalānaṃ ruciyā”ti vinicchayaṃ karonti,",
  "tika-vin08t0:596_5": "so vīmaṃsitabbo,",
  "tika-vin08t0:596_6": "kathaṃ ayaṃ pāṭho kimatthaṃ sādheti issaratthaṃ vā āpucchitabbatthaṃ vāti?",
  "tika-vin08t0:596_7": "Evaṃ vīmaṃsite “bhikkhumhi sati bhikkhu āpucchitabbo”tiādivacanato āpucchitabbatthameva sādheti,",
  "tika-vin08t0:596_8": "na issaratthanti viññāyati.",
  "tika-vin08t0:597_0": "Atha siyā “āpucchitabbatthe siddhe issarattho siddhoyeva hoti.",
  "tika-vin08t0:597_1": "Issarabhāvatoyeva hi so āpucchitabbo”ti.",
  "tika-vin08t0:597_2": "Tatthevaṃ vattabbaṃ –",
  "tika-vin08t0:597_3": "“āpucchantena ca bhikkhumhi sati bhikkhu āpucchitabbo,",
  "tika-vin08t0:597_4": "tasmiṃ asati sāmaṇero,",
  "tika-vin08t0:597_5": "tasmiṃ asati ārāmiko”tiādivacanato āyasmantānaṃ matena bhikkhupi sāmaṇeropi ārāmikopi vihārakārakopi tassa kule yo koci puggalopi issaroti āpajjeyya,",
  "tika-vin08t0:597_6": "evaṃ viññāyamānepi bhikkhumhi vā sāmaṇere vā ārāmike vā sati teyeva issarā,",
  "tika-vin08t0:597_7": "na vihārakārako.",
  "tika-vin08t0:597_8": "Tesu ekasmimpi asatiyeva vihārakārako issaro siyāti.",
  "tika-vin08t0:597_9": "Imasmiṃ pana adhikāre saṅghikaṃ senāsanaṃ rakkhaṇatthāya āpucchitabbaṃyeva vadati,",
  "tika-vin08t0:597_10": "na issarabhāvato āpucchitabbaṃ.",
  "tika-vin08t0:597_11": "Vuttañhi aṭṭhakathāyaṃ “anāpucchaṃ vā gaccheyyāti ettha bhikkhumhi sati bhikkhu āpucchitabbo”tiādi.",
  "tika-vin08t0:598_0": "Athāpi evaṃ vadeyya “na sakalassa vākyapāṭhassa adhippāyatthaṃ sandhāya amhehi vuttaṃ,",
  "tika-vin08t0:598_1": "atha kho ‘vihārassāmiko’ti etassa padatthaṃyeva sandhāya vuttaṃ. Kathaṃ?",
  "tika-vin08t0:598_2": "Saṃ etassa atthīti sāmiko,",
  "tika-vin08t0:598_3": "vihārassa sāmiko vihārassāmiko.",
  "tika-vin08t0:598_4": "‘Ko vihārassāmiko nāmā’ti vutte ‘yena vihāro kārito,",
  "tika-vin08t0:598_5": "so vihārassāmiko nāmā’ti vattabbo,",
  "tika-vin08t0:598_6": "tasmā vihārakārako dāyako vihārassāmiko nāmāti viññāyati,",
  "tika-vin08t0:598_7": "evaṃ viññāyamāne sati sāmiko nāma sassa dhanassa issaro,",
  "tika-vin08t0:598_8": "tassa ruciyā eva aññe labhanti,",
  "tika-vin08t0:598_9": "tasmā vihārassāmikabhūtassa dāyakassa ruciyā eva bhikkhū vasituṃ labhanti,",
  "tika-vin08t0:598_10": "na saṅghagaṇapuggalānaṃ ruciyāti imamatthaṃ sandhāya vutta”nti.",
  "tika-vin08t0:598_11": "Te evaṃ vattabbā –",
  "tika-vin08t0:598_12": "mā āyasmanto evaṃ avacuttha,",
  "tika-vin08t0:598_13": "yathā nāma “ghaṭikāro brahmā”ti vutto so brahmā idāni ghaṭaṃ na karoti,",
  "tika-vin08t0:598_14": "purimattabhāve pana karoti,",
  "tika-vin08t0:598_15": "tasmā “ghaṭaṃ karotī”ti vacanatthena “ghaṭikāro”ti nāmaṃ labhati.",
  "tika-vin08t0:598_16": "Iti pubbe laddhanāmattā pubbavohāravasena brahmabhūtopi “ghaṭikāro”icceva vuccati,",
  "tika-vin08t0:598_17": "evaṃ so vihārakārako bhikkhūnaṃ pariccattakālato paṭṭhāya vihārassāmiko na hoti vatthupariccāgalakkhaṇattā dānassa,",
  "tika-vin08t0:598_18": "pubbe pana apariccattakāle vihārassa kārakattā vihārassāmiko nāma hoti,",
  "tika-vin08t0:598_19": "so evaṃ pubbe laddhanāmattā pubbavohāravasena “vihārassāmiko”ti vuccati, na,",
  "tika-vin08t0:598_20": "pariccattassa vihārassa issarabhāvato.",
  "tika-vin08t0:598_21": "Teneva sammāsambuddhena “vihāradāyakānaṃ ruciyā bhikkhū vasantū”ti avatvā senāsanapaññāpako anuññātoti daṭṭhabbo.",
  "tika-vin08t0:598_22": "Tathā hi vuttaṃ vimativinodaniyaṃ “tesaṃ gehānīti ettha bhikkhūnaṃ vāsatthāya katampi yāva na denti,",
  "tika-vin08t0:598_23": "tāva tesaṃ santakaṃyeva bhavissatīti daṭṭhabba”nti,",
  "tika-vin08t0:598_24": "tena dinnakālato paṭṭhāya tesaṃ santakāni na hontīti dasseti.",
  "tika-vin08t0:598_25": "Ayaṃ pana kathā pāṭhassa sammukhībhūtattā imasmiṃ ṭhāne kathitā.",
  "tika-vin08t0:598_26": "Vihāravinicchayo pana catupaccayabhājanavinicchaye āvi bhavissati.",
  "tika-vin08t0:598_27": "Yo kocīti ñātako vā aññātako vā yo koci.",
  "tika-vin08t0:598_28": "Yena mañcaṃ pīṭhaṃ vā vinanti,",
  "tika-vin08t0:598_29": "taṃ mañcapīṭhakavānaṃ.",
  "tika-vin08t0:599_0": "83.",
  "tika-vin08t0:599_1": "Siluccayaleṇanti siluccaye leṇaṃ,",
  "tika-vin08t0:599_2": "pabbataguhāti attho.",
  "tika-vin08t0:599_3": "“Senāsanaṃ upacikāhi khāyita”nti imasmiṃ vatthusmiṃ paññattattā vatthuanurūpavasena aṭṭhakathāyaṃ upacikāsaṅkāya abhāvena anāpatti vuttā.",
  "tika-vin08t0:599_4": "Vattakkhandhake gamikavattaṃ paññāpentena “senāsanaṃ āpucchitabba”nti vuttattā kevalaṃ itikattabbatāmattadassanatthaṃ",
  "tika-vin08t0:599_5": "“āpucchanaṃ pana vatta”nti vuttaṃ,",
  "tika-vin08t0:599_6": "na pana vattabhede dukkaṭanti dassanatthaṃ,",
  "tika-vin08t0:599_7": "teneva andhakaṭṭhakathāyaṃ “senāsanaṃ āpucchitabba”nti ettha “yaṃ pāsāṇapiṭṭhiyaṃ vā pāsāṇatthambhesu vā katasenāsanaṃ yattha upacikā nārohanti,",
  "tika-vin08t0:599_8": "taṃ anāpucchantassapi anāpattī”ti vuttaṃ.",
  "tika-vin08t0:599_9": "Tasmā yaṃ vuttaṃ gaṇṭhipade “tādise senāsane anāpucchā gacchantassa pācittiyaṃ natthi,",
  "tika-vin08t0:599_10": "gamikavatte senāsanaṃ anāpucchā gacchanto vattabhedo hoti,",
  "tika-vin08t0:599_11": "tasmā dukkaṭaṃ āpajjatī”ti,",
  "tika-vin08t0:599_12": "taṃ na gahetabbaṃ.",
  "tika-vin08t0:600_0": "Pacchimassa ābhogena mutti natthīti tassa pacchato gacchantassa aññassa abhāvato vuttaṃ.",
  "tika-vin08t0:600_1": "Ekaṃ vā pesetvā āpucchitabbanti ettha gamanacittassa uppannaṭṭhānato anāpucchitvā gacchante dutiyapāduddhāre pācittiyaṃ.",
  "tika-vin08t0:600_2": "Maṇḍape vāti sākhāmaṇḍape vā padaramaṇḍape vā.",
  "tika-vin08t0:600_3": "Rukkhamūleti yassa kassaci rukkhassa heṭṭhā.",
  "tika-vin08t0:600_4": "Palujjatīti vinassati.",
  "tika-vin08t0:601_0": "84.",
  "tika-vin08t0:601_1": "Majjhe saṃkhittaṃ paṇavasaṇṭhānaṃ katvā baddhanti erakapattādīhi veṇiṃ katvā tāya veṇiyā ubhosu passesu",
  "tika-vin08t0:601_2": "vitthataṭṭhāne bahuṃ veṭhetvā tato paṭṭhāya yāva majjhaṭṭhānaṃ,",
  "tika-vin08t0:601_3": "tāva antoākaḍḍhanavasena veṭhetvā majjhe saṃkhipitvā tattha tattha bandhitvā kataṃ.",
  "tika-vin08t0:601_4": "Yattha kākā vā kulalā vā na ūhadantīti yattha dhuvanivāsena kulāvake katvā vasamānā ete kākakulalā,",
  "tika-vin08t0:601_5": "aññe vā sakuṇā taṃ senāsanaṃ na ūhadanti,",
  "tika-vin08t0:601_6": "tādise rukkhamūle nikkhipituṃ anujānāmīti attho.",
  "tika-vin08t0:602_0": "85.",
  "tika-vin08t0:602_1": "Navavāyimoti adhunā suttena vītakacchena paliveṭhitamañco.",
  "tika-vin08t0:602_2": "Onaddhoti kappiyacammena onaddho,",
  "tika-vin08t0:602_3": "sova onaddhako sakatthe ka-",
  "tika-vin08t0:602_4": "paccayavasena.",
  "tika-vin08t0:602_5": "Tena hi vassena sīghaṃ na nassati.",
  "tika-vin08t0:602_6": "Ukkaṭṭhaabbhokāsikoti idaṃ tassa sukhapaṭipattidassanamattaṃ,",
  "tika-vin08t0:602_7": "ukkaṭṭhassāpi pana cīvarakuṭi vaṭṭateva.",
  "tika-vin08t0:602_8": "Kāyānugatikattāti bhikkhuno tattheva nisinnabhāvaṃ dīpeti,",
  "tika-vin08t0:602_9": "tena ca vassabhayena sayaṃ aññattha gacchantassa āpattiṃ dasseti.",
  "tika-vin08t0:602_10": "Abbhokāsikānaṃ atemanatthāya niyametvā dāyakehi dinnampi attānaṃ rakkhantena rakkhitabbameva.",
  "tika-vin08t0:602_11": "“Yasmā pana dāyakehi dānakāleyeva satasahassagghanakampi kambalaṃ ‘pādapuñchaniṃ katvā paribhuñjathā’ti dinnaṃ tatheva paribhuñjituṃ vaṭṭati,",
  "tika-vin08t0:602_12": "tasmā idampi mañcapīṭhādisenāsanaṃ ‘ajjhokāsepi yathāsukhaṃ paribhuñjathā’ti dāyakehi dinnaṃ ce,",
  "tika-vin08t0:602_13": "sabbasmimpi kāle ajjhokāse nikkhipituṃ vaṭṭatīti vadantī”ti sāratthadīpaniyaṃ vuttaṃ.",
  "tika-vin08t0:602_14": "Pesetvā gantabbanti ettha “yo bhikkhu imaṃ ṭhānaṃ āgantvā vasati,",
  "tika-vin08t0:602_15": "tassa dethā”ti vatvā pesetabbaṃ.",
  "tika-vin08t0:603_0": "Valāhakānaṃ anuṭṭhitabhāvaṃ sallakkhetvāti iminā gimhānepi meghe uṭṭhite abbhokāse nikkhipituṃ na vaṭṭatīti dīpeti.",
  "tika-vin08t0:603_1": "Tatra tatrāti cetiyaṅgaṇādike tasmiṃ tasmiṃ abbhokāse niyametvā nikkhittā.",
  "tika-vin08t0:603_2": "Majjhato paṭṭhāya pādaṭṭhānābhimukhāti yattha samantato sammajjitvā aṅgaṇamajjhe sabbadā kacavarassa saṅkaḍḍhanena majjhe vālikā sañcitā hoti,",
  "tika-vin08t0:603_3": "tattha kattabbavidhidassanatthaṃ vuttaṃ,",
  "tika-vin08t0:603_4": "uccavatthupādaṭṭhānābhimukhaṃ,",
  "tika-vin08t0:603_5": "bhittipādaṭṭhānābhimukhaṃ vā vālikā haritabbāti attho.",
  "tika-vin08t0:603_6": "“Yattha vā pana koṇesu vālikā sañcitā,",
  "tika-vin08t0:603_7": "tattha tato paṭṭhāya aparadisābhimukhā haritabbā”ti keci atthaṃ vadanti.",
  "tika-vin08t0:603_8": "Keci pana “sammaṭṭhaṭṭhānassa padavalañjena avikopanatthāya sayaṃ asammaṭṭhaṭṭhāne ṭhatvā attano pādābhimukhaṃ vālikā haritabbāti vutta”nti vadanti.",
  "tika-vin08t0:603_9": "Tattha “majjhato paṭṭhāyā”ti vacanassa payojanaṃ na dissati.",
  "tika-vin08t0:603_10": "Sāratthadīpaniyaṃ pana “pādaṭṭhānābhimukhāti nisīdantānaṃ pādaṭṭhānābhimukhanti keci,",
  "tika-vin08t0:603_11": "sammajjantassa pādaṭṭhānābhimukhanti apare,",
  "tika-vin08t0:603_12": "bahivālikāya agamananimittaṃ pādaṭṭhānābhimukhā haritabbāti vuttanti eke”ti vuttaṃ.",
  "tika-vin08t0:603_13": "Kacavaraṃ hatthehi gahetvā bahi chaḍḍetabbanti iminā “kacavaraṃ chaḍḍessāmī”ti vālikā na chaḍḍetabbāti dīpeti.",
  "tika-vin08t0:604_0": "86.",
  "tika-vin08t0:604_1": "Kappaṃ labhitvāti “gacchā”ti vuttavacanena kappaṃ labhitvā.",
  "tika-vin08t0:604_2": "Therassa hi āṇattiyā gacchantassa anāpatti.",
  "tika-vin08t0:604_3": "Purimanayenevāti “nisīditvā sayaṃ gacchanto”tiādinā pubbe vuttanayeneva.",
  "tika-vin08t0:605_0": "Aññattha gacchatīti taṃ maggaṃ atikkamitvā aññattha gacchati.",
  "tika-vin08t0:605_1": "Leḍḍupātupacārato bahi ṭhitattā “pāduddhārena kāretabbo”ti vuttaṃ,",
  "tika-vin08t0:605_2": "aññattha gacchantassa paṭhamapāduddhāre dukkaṭaṃ,",
  "tika-vin08t0:605_3": "dutiyapāduddhāre pācittiyanti attho.",
  "tika-vin08t0:605_4": "Pākatikaṃ akatvāti apaṭisāmetvā.",
  "tika-vin08t0:605_5": "Antarasannipāteti antarantarā sannipāte.",
  "tika-vin08t0:606_0": "87.",
  "tika-vin08t0:606_1": "Āvāsikānaṃyeva palibodhoti ettha āgantukesu āgantvā kiñci avatvā tattha nisinnesupi nisīditvā “āvāsikāyeva",
  "tika-vin08t0:606_2": "uddharissantī”ti gatesupi āvāsikānameva palibodho.",
  "tika-vin08t0:606_3": "Mahāpaccarivāde pana “idaṃ amhāka”nti vatvāpi avatvāpi nisinnānamevāti adhippāyo.",
  "tika-vin08t0:606_4": "Mahāaṭṭhakathāvāde “āpattī”ti pācittiyameva vuttaṃ.",
  "tika-vin08t0:606_5": "Mahāpaccariyaṃ pana santharāpane pācittiyena bhavitabbanti anāṇattiyā paññattattā dukkaṭaṃ vuttaṃ.",
  "tika-vin08t0:606_6": "Ussārakoti sarabhāṇako.",
  "tika-vin08t0:606_7": "So hi uddhaṃuddhaṃ pāḷipāṭhaṃ sāreti pavattetīti “ussārako”ti vuccati.",
  "tika-vin08t0:606_8": "“Idaṃ ussārakassa,",
  "tika-vin08t0:606_9": "idaṃ dhammakathikassā”ti visuṃ paññattattā anāṇattiyā paññattepi pācittiyeneva bhavitabbanti adhippāyena",
  "tika-vin08t0:606_10": "“tasmiṃ āgantvā nisinne tassa palibodho”ti vuttaṃ.",
  "tika-vin08t0:606_11": "Keci pana vadanti “anāṇattiyā paññattepi dhammakathikassa anuṭṭhāpanīyattā pācittiyena bhavitabbaṃ,",
  "tika-vin08t0:606_12": "āgantukassa pana pacchā āgatehi vuḍḍhatarehi uṭṭhāpanīyattā dukkaṭaṃ vutta”nti.",
  "tika-vin08t0:607_0": "88.",
  "tika-vin08t0:607_1": "Pādapuñchanī nāma rajjukehi vā pilotikāya vā pādapuñchanatthaṃ katā.",
  "tika-vin08t0:607_2": "Phalakapīṭhaṃ nāma phalakamayaṃ pīṭhaṃ.",
  "tika-vin08t0:607_3": "Atha vā phalakañceva dārumayapīṭhañca.",
  "tika-vin08t0:607_4": "Dārumayapīṭhanti ca phalakamayameva pīṭhaṃ veditabbaṃ.",
  "tika-vin08t0:607_5": "Pādakaṭhalikanti adhotapādaṭṭhāpanakaṃ.",
  "tika-vin08t0:607_6": "Ajjhokāse rajanaṃ pacitvā …pe…",
  "tika-vin08t0:607_7": "paṭisāmetabbanti ettha theve asati rajanakamme niṭṭhite paṭisāmetabbaṃ.",
  "tika-vin08t0:607_8": "“Bhikkhu vā sāmaṇero vā ārāmiko vā lajjī hotīti vuttattā alajjiṃ āpucchitvā gantuṃ na vaṭṭatī”ti vadanti.",
  "tika-vin08t0:607_9": "Otāpento…pe…",
  "tika-vin08t0:607_10": "gacchatīti ettha “kiñcāpi ‘ettakaṃ dūraṃ gantabba’nti paricchedo natthi,",
  "tika-vin08t0:607_11": "tathāpi leḍḍupātaṃ atikkamma nātidūraṃ gantabba”nti vadanti.",
  "tika-vin08t0:608_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:609_0": "Mañcapīṭhādisaṅghikasenāsanesupaṭipajjitabba-",
  "tika-vin08t0:610_0": "Vinicchayakathālaṅkāro nāma",
  "tika-vin08t0:611_0": "Sattarasamo paricchedo.",
  "tika-vin08t0:612_0": "18. Kālikavinicchayakathā",
  "tika-vin08t0:613_0": "89.",
  "tika-vin08t0:613_1": "Evaṃ saṅghikasenāsanesu kattabbavinicchayaṃ kathetvā idāni catukālikavinicchayaṃ kathetuṃ “kālikānipi cattārī”tiādimāha.",
  "tika-vin08t0:613_2": "Tattha karaṇaṃ kāro, kiriyā.",
  "tika-vin08t0:613_3": "Kāro eva kālo ra-",
  "tika-vin08t0:613_4": "kārassa la-",
  "tika-vin08t0:613_5": "kāro yathā “mahāsālo”ti.",
  "tika-vin08t0:613_6": "Kāloti cettha paccuppannādikiriyā.",
  "tika-vin08t0:613_7": "Vuttañhi –",
  "tika-vin08t0:614_0": "“Āraddhāniṭṭhito bhāvo, paccuppanno suniṭṭhito;",
  "tika-vin08t0:615_0": "Atītānāgatuppāda-mappattābhimukhā kiriyā”ti.",
  "tika-vin08t0:616_0": "Ettha pana tassa tassa kiriyāsaṅkhātassa kālassa pabhedabhūto purebhattaekaahorattasattāhajīvikapariyantasaṅkhāto kālaviseso adhippeto.",
  "tika-vin08t0:616_1": "Kāle tasmiṃ tasmiṃ kālavisese paribhuñjitabbānīti kālikāni. Pi-",
  "tika-vin08t0:616_2": "saddo samuccayattho,",
  "tika-vin08t0:616_3": "tena kappiyā catubhūmiyoti samucceti.",
  "tika-vin08t0:616_4": "Cattārīti saṅkhyāniddeso,",
  "tika-vin08t0:616_5": "tena kālikāni nāma cattāri eva honti,",
  "tika-vin08t0:616_6": "na tīṇi na pañcāti dasseti,",
  "tika-vin08t0:616_7": "idaṃ mātikāpadassa atthavivaraṇaṃ.",
  "tika-vin08t0:616_8": "Tattha uddese yaṃ mātikāyaṃ “kālikānipi cattārī”ti evaṃ vuttaṃ,",
  "tika-vin08t0:616_9": "ettha etasmiṃ mātikāpade cattāri kālikāni veditabbānīti yojanā.",
  "tika-vin08t0:616_10": "Katamāni tānīti āha “yāvakālika”ntiādi.",
  "tika-vin08t0:616_11": "Yāvakālikaṃ…pe…",
  "tika-vin08t0:616_12": "yāvajīvikaṃ iti imāni vatthūni cattāri kālikāni nāmāti attho.",
  "tika-vin08t0:617_0": "Idāni tesaṃ vatthuñca visesanañca nāmalābhahetuñca dassento “tattha purebhatta”ntiādimāha.",
  "tika-vin08t0:617_1": "Tattha tesu catūsu kālikesu yaṃ kiñci khādanīyaṃ bhojanīyaṃ yāvakālikaṃ,",
  "tika-vin08t0:617_2": "aṭṭhavidhapānaṃ yāmakālikaṃ,",
  "tika-vin08t0:617_3": "sappiādipañcavidhabhesajjaṃ sattāhakālikaṃ,",
  "tika-vin08t0:617_4": "sabbampi paṭiggahitaṃ yāvajīvikaṃ iti vuccatīti sambandho.",
  "tika-vin08t0:617_5": "Yaṃ kiñci khādanīyabhojanīyanti ettha atibyāpitaṃ pariharituṃ visesanamāha “purebhatta”ntyādi.",
  "tika-vin08t0:617_6": "Purebhattaṃ paṭiggahetvā paribhuñjitabbameva yāvakālikaṃ,",
  "tika-vin08t0:617_7": "na aññaṃ khādanīyaṃ bhojanīyantyattho. Yāva…pe…",
  "tika-vin08t0:617_8": "paribhuñjitabbatoti nāmalābhahetuṃ,",
  "tika-vin08t0:617_9": "etena yāva kālo assāti yāvakālikanti vacanatthaṃ dasseti.",
  "tika-vin08t0:617_10": "Aṭṭhavidhaṃ pānanti ettha abyāpitaṃ pariharitumāha “saddhiṃ anulomapānehī”ti. Yāva…pe…",
  "tika-vin08t0:617_11": "tabbatoti nāmalābhahetuṃ,",
  "tika-vin08t0:617_12": "etena yāmo kālo assāti yāmakālikanti vacanatthaṃ dasseti.",
  "tika-vin08t0:617_13": "Sattāhaṃ nidhetabbatoti nāmalābhahetuṃ,",
  "tika-vin08t0:617_14": "etena sattāho kālo assāti sattāhakālikanti vacanatthaṃ dasseti.",
  "tika-vin08t0:617_15": "Sabbampi paṭiggahitanti ettha atibyāpitaṃ pariharituṃ “ṭhapetvā udaka”ntyāha. Yāva…pe…",
  "tika-vin08t0:617_16": "paribhuñjitabbatoti nāmalābhahetuṃ,",
  "tika-vin08t0:617_17": "tena yāvajīvaṃ kālo assāti yāvajīvikanti vacanatthaṃ dasseti.",
  "tika-vin08t0:618_0": "Etthāha –",
  "tika-vin08t0:618_1": "“yo pana bhikkhu adinnaṃ mukhadvāraṃ āhāraṃ āhareyya aññatra udakadantaponā,",
  "tika-vin08t0:618_2": "pācittiya”nti vacanato nanu udakaṃ appaṭiggahitabbaṃ,",
  "tika-vin08t0:618_3": "atha kasmā “ṭhapetvā udakaṃ avasesaṃ sabbampi paṭiggahita”nti vuttanti? Saccaṃ,",
  "tika-vin08t0:618_4": "parisuddhaudakaṃ appaṭiggahitabbaṃ,",
  "tika-vin08t0:618_5": "kaddamādisahitaṃ pana paṭiggahetabbaṃ hoti,",
  "tika-vin08t0:618_6": "tasmā paṭiggahitesu antogadhabhāvato “ṭhapetvā udaka”nti vuttanti.",
  "tika-vin08t0:618_7": "Evamapi “sabbampi paṭiggahita”nti imināva siddhaṃ paṭiggahetabbassa udakassapi gahaṇatoti? Saccaṃ,",
  "tika-vin08t0:618_8": "tathāpi udakabhāvena sāmaññato “sabbampi paṭiggahita”nti ettake vutte ekaccassa udakassa paṭiggahetabbabhāvato udakampi yāvajīvikaṃ nāmāti ñāyeyya,",
  "tika-vin08t0:618_9": "na pana udakaṃ yāvajīvikaṃ suddhassa paṭiggahetabbābhāvato,",
  "tika-vin08t0:618_10": "tasmā idaṃ vuttaṃ hoti –",
  "tika-vin08t0:618_11": "ekaccassa udakassa paṭiggahetabbabhāve satipi suddhassa appaṭiggahitabbattā taṃ udakaṃ ṭhapetvā sabbampi paṭiggahitaṃ yāvajīvikanti vuccatīti.",
  "tika-vin08t0:619_0": "90.",
  "tika-vin08t0:619_1": "Mūlakamūlādīni upadesatoyeva veditabbāni,",
  "tika-vin08t0:619_2": "tāni pariyāyato vuccamānānipi na sakkā viññātuṃ.",
  "tika-vin08t0:619_3": "Pariyāyantarena hi vuccamāne taṃ taṃ nāmaṃ ajānantānaṃ sammohoyeva siyā,",
  "tika-vin08t0:619_4": "tasmā tattha na kiñci vakkhāma.",
  "tika-vin08t0:619_5": "Khādanīye khādanīyatthanti pūvādikhādanīye vijjamānaṃ khādanīyakiccaṃ khādanīyehi kātabbaṃ jighacchāharaṇasaṅkhātaṃ",
  "tika-vin08t0:619_6": "atthaṃ payojanaṃ neva pharanti na nipphādenti.",
  "tika-vin08t0:619_7": "Ekasmiṃ dese āhārakiccaṃ sādhentaṃ vā asādhentaṃ vā aparasmiṃ dese uṭṭhitabhūmirasādibhedena āhārajighacchāharaṇakiccaṃ",
  "tika-vin08t0:619_8": "asādhentampi vā sambhaveyyāti āha “tesu tesu janapadesū”tiādi.",
  "tika-vin08t0:619_9": "Keci pana “ekasmiṃ janapade āhārakiccaṃ sādhentaṃ sesajanapadesupi vikāle na kappati evāti dassanatthaṃ idaṃ vutta”ntipi vadanti.",
  "tika-vin08t0:619_10": "Pakatiāhāravasenāti aññehi yāvakālikehi ayojitaṃ attano pakatiyāva āhārakiccakaraṇavasena.",
  "tika-vin08t0:619_11": "Sammohoyeva hotīti anekatthānaṃ nāmānaṃ appasiddhānañca sambhavato sammoho eva siyā.",
  "tika-vin08t0:619_12": "Tenevettha mayampi mūlakamūlādīnaṃ pariyāyantaradassane ādaraṃ na karimha upadesatova gahetabbato.",
  "tika-vin08t0:620_0": "Yanti vaṭṭakandaṃ.",
  "tika-vin08t0:621_0": "Muḷālanti thūlataruṇamūlameva.",
  "tika-vin08t0:622_0": "Rukkhavalliādīnanti heṭṭhā vuttameva sampiṇḍetvā vuttaṃ.",
  "tika-vin08t0:623_0": "Antopathavīgatoti sālakalyāṇikkhandhaṃ sandhāya vuttaṃ.",
  "tika-vin08t0:624_0": "Sabbakappiyānīti mūlatacapattādīnaṃ vasena sabbaso kappiyāni,",
  "tika-vin08t0:624_1": "tesampi nāmavasena na sakkā pariyantaṃ dassetunti sambandho.",
  "tika-vin08t0:625_0": "Acchivādīnaṃ aparipakkāneva phalāni yāvajīvikānīti dassetuṃ “aparipakkānī”ti vuttaṃ.",
  "tika-vin08t0:626_0": "Harītakādīnaṃ aṭṭhīnīti ettha miñjaṃ paṭicchādetvā ṭhitāni kapālāni yāvajīvikānīti ācariyā.",
  "tika-vin08t0:626_1": "Miñjampi yāvajīvikanti eke.",
  "tika-vin08t0:626_2": "Vimativinodaniyaṃ pana “harītakādīnaṃ aṭṭhīnīti ettha ‘miñjaṃ yāvakālika’nti keci vadanti,",
  "tika-vin08t0:626_3": "taṃ na yuttaṃ aṭṭhakathāyaṃ avuttattā”ti vuttaṃ.",
  "tika-vin08t0:627_0": "Hiṅgūti hiṅgurukkhato paggharitaniyyāso.",
  "tika-vin08t0:627_1": "Hiṅgujatuādayopi hiṅguvikatiyo eva.",
  "tika-vin08t0:627_2": "Tattha hiṅgujatu nāma hiṅgurukkhassa daṇḍapattāni pacitvā kataniyyāso.",
  "tika-vin08t0:627_3": "Hiṅgusipāṭikaṃ nāma hiṅgupattāni pacitvā kataniyyāso.",
  "tika-vin08t0:627_4": "“Aññena missetvā kato”tipi vadanti.",
  "tika-vin08t0:627_5": "Takanti aggakoṭiyā nikkhantasileso.",
  "tika-vin08t0:627_6": "Takapattīti pattato nikkhantasileso.",
  "tika-vin08t0:627_7": "Takapaṇṇīti palāse bhajjitvā katasileso.",
  "tika-vin08t0:627_8": "“Daṇḍato nikkhantasileso”tipi vadanti.",
  "tika-vin08t0:628_0": "91.",
  "tika-vin08t0:628_1": "Yāmakālikesu panāti ettha kiñcāpi pāḷiyaṃ khādanīyabhojanīyapadehi yāvakālikameva saṅgahitaṃ,",
  "tika-vin08t0:628_2": "na yāmakālikaṃ,",
  "tika-vin08t0:628_3": "tathāpi “anāpatti yāmakālikaṃ yāme nidahitvā bhuñjatī”ti idha ceva “yāmakālikena bhikkhave sattāhakālikaṃ…pe…",
  "tika-vin08t0:628_4": "yāvajīvikaṃ tadahupaṭiggahitaṃ yāme kappati,",
  "tika-vin08t0:628_5": "yāmātikkante na kappatī”ti aññattha ca vuttattā “yāmakālika”ntivacanasāmatthiyato ca bhagavato adhippāyaññūhi",
  "tika-vin08t0:628_6": "aṭṭhakathācariyehi yāmakālikaṃ sannidhikārakaṃ pācittiyavatthumeva vuttanti daṭṭhabbaṃ.",
  "tika-vin08t0:629_0": "Ṭhapetvā dhaññaphalarasanti ettha “taṇḍuladhovanodakampi dhaññaphalarasoyevā”ti vadanti.",
  "tika-vin08t0:630_0": "92.",
  "tika-vin08t0:630_1": "Sattāhakālike pañca bhesajjānīti bhesajjakiccaṃ karontu vā mā vā,",
  "tika-vin08t0:630_2": "evaṃladdhavohārāni pañca.",
  "tika-vin08t0:630_3": "“Gosappī”tiādinā loke pākaṭaṃ dassetvā “yesaṃ maṃsaṃ kappatī”ti iminā aññesampi rohitamigādīnaṃ sappiṃ gahetvā dasseti.",
  "tika-vin08t0:630_4": "Yesañhi khīraṃ atthi,",
  "tika-vin08t0:630_5": "sappimpi tesaṃ atthiyeva,",
  "tika-vin08t0:630_6": "taṃ pana sulabhaṃ vā dullabhaṃ vā asammohatthaṃ vuttaṃ.",
  "tika-vin08t0:630_7": "Evaṃ navanītampi.",
  "tika-vin08t0:630_8": "“Yesaṃ maṃsaṃ kappatī”ti ca idaṃ nissaggiyavatthudassanatthaṃ vuttaṃ,",
  "tika-vin08t0:630_9": "na pana yesaṃ maṃsaṃ na kappati,",
  "tika-vin08t0:630_10": "tesaṃ sappiādi na kappatīti dassanatthaṃ.",
  "tika-vin08t0:630_11": "Manussakhīrādīnipi hi no na kappanti.",
  "tika-vin08t0:631_0": "93.",
  "tika-vin08t0:631_1": "Yāva kālo nātikkamati,",
  "tika-vin08t0:631_2": "tāva paribhuñjituṃ vaṭṭatīti ettha kāloti bhikkhūnaṃ bhojanakālo adhippeto,",
  "tika-vin08t0:631_3": "so ca sabbantimena paricchedena ṭhitamajjhanhiko.",
  "tika-vin08t0:631_4": "Ṭhitamajjhanhikopi hi kālasaṅgahaṃ gacchati,",
  "tika-vin08t0:631_5": "tato paṭṭhāya pana khādituṃ vā bhuñjituṃ vā na sakkā,",
  "tika-vin08t0:631_6": "sahasā pivituṃ sakkā bhaveyya,",
  "tika-vin08t0:631_7": "kukkuccakena pana na kattabbaṃ.",
  "tika-vin08t0:631_8": "Kālaparicchedajānanatthañca kālatthambho yojetabbo.",
  "tika-vin08t0:631_9": "Kālantare vā bhattakiccaṃ kātabbaṃ.",
  "tika-vin08t0:631_10": "Paṭiggahaṇeti gahaṇameva sandhāya vuttaṃ.",
  "tika-vin08t0:631_11": "Paṭiggahitameva hi taṃ,",
  "tika-vin08t0:631_12": "sannihitaṃ na kappatīti puna paṭiggahaṇakiccaṃ natthi,",
  "tika-vin08t0:631_13": "teneva “ajjhoharitukāmatāya gaṇhantassa paṭiggahaṇe”ti vuttaṃ.",
  "tika-vin08t0:631_14": "Mātikāṭṭhakathāyaṃ pana “ajjhoharissāmīti gaṇhantassa gahaṇe”icceva vuttaṃ.",
  "tika-vin08t0:632_0": "Yanti yaṃ pattaṃ.",
  "tika-vin08t0:632_1": "Sandissatīti yāguyā upari sandissati.",
  "tika-vin08t0:632_2": "Telavaṇṇe patte satipi nisnehabhāve aṅguliyā ghaṃsantassa vaṇṇavaseneva lekhā paññāyati,",
  "tika-vin08t0:632_3": "tasmā tattha anāpattīti dassanatthaṃ “sā abbohārikā”ti vuttaṃ.",
  "tika-vin08t0:632_4": "Sayaṃ paṭiggahetvā apariccattameva hi dutiyadivase na vaṭṭatīti ettha paṭiggahaṇe anapekkhavissajjanena,",
  "tika-vin08t0:632_5": "anupasampannassa nirapekkhadānena vā vijahitapaṭiggahaṇaṃ pariccattameva hotīti “apariccatta”nti iminā ubhayathāpi avijahitapaṭiggahaṇameva vuttaṃ,",
  "tika-vin08t0:632_6": "tasmā yaṃ parassa pariccajitvā adinnampi sace paṭiggahaṇe nirapekkhavissajjanena vijahitapaṭiggahaṇaṃ hoti,",
  "tika-vin08t0:632_7": "tampi dutiyadivase vaṭṭatīti veditabbaṃ.",
  "tika-vin08t0:632_8": "Yadi evaṃ “patto duddhoto hotī”tiādīsu kasmā āpatti vuttāti?",
  "tika-vin08t0:632_9": "“Paṭiggahaṇaṃ avissajjetvāva sayaṃ vā aññena vā tucchaṃ katvā na sammā dhovitvā niṭṭhāpite patte laggampi",
  "tika-vin08t0:632_10": "avijahitapaṭiggahaṇameva hotīti tattha āpattī”ti tīsupi gaṇṭhipadesu vuttaṃ.",
  "tika-vin08t0:632_11": "Keci pana “sāmaṇerānaṃ pariccajantīti imasmiṃ adhikāre ṭhatvā ‘apariccattamevā’ti vuttattā anupasampannassa pariccattameva vaṭṭati,",
  "tika-vin08t0:632_12": "apariccattaṃ na vaṭṭatīti āpannaṃ,",
  "tika-vin08t0:632_13": "tasmā nirālayabhāvena paṭiggahaṇe vijahitepi anupasampannassa apariccattaṃ na vaṭṭatī”ti vadanti.",
  "tika-vin08t0:632_14": "Taṃ yuttaṃ viya na dissati.",
  "tika-vin08t0:632_15": "Yadaggena hi paṭiggahaṇaṃ vijahati,",
  "tika-vin08t0:632_16": "tadaggena sannidhimpi na karoti vijahitapaṭiggahaṇassa appaṭiggahitasadisattā.",
  "tika-vin08t0:632_17": "Paṭiggahetvā nidahiteyeva ca sannidhipaccayā āpatti vuttā.",
  "tika-vin08t0:633_0": "Vimativinodaniyaṃ pana “apariccattamevāti nirapekkhatāya anupasampannassa adinnaṃ apariccattañca yāvakālikādivatthumeva sandhāya vadati,",
  "tika-vin08t0:633_1": "na pana taggatapaṭiggahaṇaṃ.",
  "tika-vin08t0:633_2": "Na hi vatthuṃ apariccajitvā tatthagatapaṭiggahaṇaṃ pariccajituṃ sakkā,",
  "tika-vin08t0:633_3": "na ca tādisaṃ vacanaṃ atthi,",
  "tika-vin08t0:633_4": "yadi bhaveyya,",
  "tika-vin08t0:633_5": "‘sace patto duddhoto hoti…pe…",
  "tika-vin08t0:633_6": "bhuñjantassa pācittiya’nti vacanaṃ virujjheyya.",
  "tika-vin08t0:633_7": "Na hi dhovanena āmisaṃ apanetuṃ vāyamantassa paṭiggahaṇe apekkhā vattati.",
  "tika-vin08t0:633_8": "Yena punadivase bhuñjato pācittiyaṃ janeyya,",
  "tika-vin08t0:633_9": "patte pana vattamānā apekkhā taggatike āmisepi vattati eva nāmāti āmise anapekkhatā ettha na labbhati,",
  "tika-vin08t0:633_10": "tato āmise avijahitapaṭiggahaṇaṃ punadivase pācittiyaṃ janetīti idaṃ vuttaṃ.",
  "tika-vin08t0:633_11": "Atha mataṃ ‘yadaggenettha āmisānapekkhatā na labbhati,",
  "tika-vin08t0:633_12": "tadaggena paṭiggahaṇānapekkhatāpi na labbhatī’ti.",
  "tika-vin08t0:633_13": "Tathā sati yattha āmisāpekkhā atthi,",
  "tika-vin08t0:633_14": "tattha paṭiggahaṇāpekkhāpi na vigacchatīti āpannaṃ,",
  "tika-vin08t0:633_15": "evañca paṭiggahaṇe anapekkhavissajjanaṃ visuṃ na vattabbaṃ siyā,",
  "tika-vin08t0:633_16": "aṭṭhakathāyañcetampi paṭiggahaṇavijahanaṃ kāraṇattena abhimataṃ siyā.",
  "tika-vin08t0:633_17": "Idaṃ suṭṭhutaraṃ katvā visuṃ vattabbaṃ cīvarāpekkhāya vattamānāyapi paccuddhārena adhiṭṭhānavijahanaṃ viya.",
  "tika-vin08t0:633_18": "Etasmiñca upāye sati gaṇṭhikāhatapattesu avaṭṭanatā nāma na siyāti vuttovāyamattho,",
  "tika-vin08t0:633_19": "tasmā yaṃ vuttaṃ sāratthadīpaniyaṃ ‘yaṃ parassa pariccajitvā adinnampi sace paṭiggahaṇe nirapekkhavissajjanena vijahitapaṭiggahaṇaṃ hoti,",
  "tika-vin08t0:633_20": "tampi dutiyadivase vaṭṭatī’tiādi,",
  "tika-vin08t0:633_21": "taṃ na sārato paccetabba”nti vuttaṃ.",
  "tika-vin08t0:634_0": "Pāḷiyaṃ “sattāhakālikaṃ yāvajīvikaṃ āhāratthāya paṭiggaṇhāti,",
  "tika-vin08t0:634_1": "āpatti dukkaṭassā”tiādinā sannihitesu sattāhakālikayāvajīvikesu purebhattampi āhāratthāya ajjhoharaṇepi",
  "tika-vin08t0:634_2": "dukkaṭassa vuttattā yāmakālikepi ajjhohāre visuṃ dukkaṭena bhavitabbanti āha “āhāratthāya ajjhoharato",
  "tika-vin08t0:634_3": "dukkaṭena saddhiṃ pācittiya”nti.",
  "tika-vin08t0:634_4": "Pakatiāmiseti odanādikappiyāmise.",
  "tika-vin08t0:634_5": "Dveti purebhattaṃ paṭiggahitaṃ yāmakālikaṃ purebhattaṃ sāmisena mukhena bhuñjato sannidhipaccayā ekaṃ,",
  "tika-vin08t0:634_6": "yāvakālikasaṃsaṭṭhatāya yāvakālikattabhajanena anatirittapaccayā ekanti dve pācittiyāni.",
  "tika-vin08t0:634_7": "Vikappadvayeti sāmisanirāmisapakkhadvaye.",
  "tika-vin08t0:634_8": "Thullaccayaṃ dukkaṭañca vaḍḍhatīti manussamaṃse thullaccayaṃ,",
  "tika-vin08t0:634_9": "sesaakappiyamaṃse dukkaṭaṃ vaḍḍhati.",
  "tika-vin08t0:635_0": "Paṭiggahaṇapaccayā tāva dukkaṭanti ettha sannihitattā purebhattampi dukkaṭameva.",
  "tika-vin08t0:635_1": "Sati paccaye pana sannihitampi sattāhakālikaṃ yāvajīvikañca bhesajjatthāya gaṇhantassa paribhuñjantassa ca anāpattiyeva.",
  "tika-vin08t0:636_0": "94.",
  "tika-vin08t0:636_1": "Uggahitakaṃ katvā nikkhittanti apaṭiggahitaṃ sayameva gahetvā nikkhittaṃ.",
  "tika-vin08t0:636_2": "Vimativinodaniyaṃ “uggahitakanti paribhogatthāya sayaṃ gahita”nti vuttaṃ.",
  "tika-vin08t0:636_3": "Sayaṃ karotīti pacitvā karoti.",
  "tika-vin08t0:636_4": "Purebhattanti tadahupurebhattameva vaṭṭati savatthukapaṭiggahitattā.",
  "tika-vin08t0:636_5": "Sayaṃkatanti navanītaṃ pacitvā kataṃ.",
  "tika-vin08t0:636_6": "Nirāmisamevāti tadahupurebhattaṃ sandhāya vuttaṃ.",
  "tika-vin08t0:637_0": "95.",
  "tika-vin08t0:637_1": "Ajja sayaṃkataṃ nirāmisameva bhuñjantassa kasmā sāmaṃpāko na hotīti āha “navanītaṃ tāpentassā”tiādi.",
  "tika-vin08t0:637_2": "Pacchābhattaṃ paṭiggahitakehīti khīradadhīni sandhāya vuttaṃ.",
  "tika-vin08t0:637_3": "Uggahitakehi kataṃ abbhañjanādīsu upanetabbanti yojanā.",
  "tika-vin08t0:637_4": "Ubhayesampīti pacchābhattaṃ paṭiggahitakhīradadhīhi ca purebhattaṃ uggahitakehi ca katānaṃ.",
  "tika-vin08t0:637_5": "Esa nayoti nissaggiyaṃ na hotīti attho.",
  "tika-vin08t0:637_6": "Akappiyamaṃsasappimhīti hatthiādīnaṃ sappimhi.",
  "tika-vin08t0:637_7": "Kāraṇapatirūpakaṃ vatvāti “sajātikānaṃ sappibhāvato”ti kāraṇapatirūpakaṃ vatvā.",
  "tika-vin08t0:637_8": "Sappinayena veditabbanti nirāmisameva sattāhaṃ vaṭṭatīti attho.",
  "tika-vin08t0:637_9": "Etthāti navanīte.",
  "tika-vin08t0:637_10": "Dhotaṃ vaṭṭatīti adhotañce,",
  "tika-vin08t0:637_11": "savatthukapaṭiggahitaṃ hoti,",
  "tika-vin08t0:637_12": "tasmā dhotaṃ paṭiggahetvā sattāhaṃ nikkhipituṃ vaṭṭatīti therānaṃ adhippāyo.",
  "tika-vin08t0:638_0": "Mahāsīvattherassa pana vatthuno viyojitattā dadhiguḷikādīhi yuttatāmattena savatthukapaṭiggahitaṃ nāma na hoti,",
  "tika-vin08t0:638_1": "tasmā takkato uddhaṭamattameva paṭiggahetvā dhovitvā,",
  "tika-vin08t0:638_2": "pacitvā vā nirāmisameva katvā bhuñjiṃsūti adhippāyo,",
  "tika-vin08t0:638_3": "na pana dadhiguḷikādīhi saha vikāle bhuñjiṃsūti.",
  "tika-vin08t0:638_4": "Tenāha “tasmā navanītaṃ paribhuñjantena…pe…",
  "tika-vin08t0:638_5": "savatthukapaṭiggahaṃ nāma na hotī”ti.",
  "tika-vin08t0:638_6": "Tattha adhotaṃ paṭiggahetvāpi taṃ navanītaṃ paribhuñjantena dadhiādīni apanetvā paribhuñjitabbanti attho.",
  "tika-vin08t0:638_7": "Keci pana “takkato uddhaṭamattameva khādiṃsū”ti vacanassa adhippāyaṃ ajānantā “takkato uddhaṭamattaṃ",
  "tika-vin08t0:638_8": "adhotampi dadhiguḷikādisahitaṃ vikāle paribhuñjituṃ vaṭṭatī”ti vadanti,",
  "tika-vin08t0:638_9": "taṃ na gahetabbaṃ.",
  "tika-vin08t0:638_10": "Na hi dadhiguḷikādiāmisena saṃsaṭṭharasaṃ navanītaṃ paribhuñjituṃ vaṭṭatīti sakkā vattuṃ.",
  "tika-vin08t0:638_11": "Navanītaṃ paribhuñjantenāti adhovitvā paṭiggahitanavanītaṃ paribhuñjantena.",
  "tika-vin08t0:638_12": "Dadhi eva dadhigataṃ yathā “gūthagataṃ muttagata”nti.",
  "tika-vin08t0:638_13": "“Khayaṃ gamissatī”ti vacanato khīraṃ pakkhipitvā pakkasappiādipi vikāle kappatīti veditabbaṃ.",
  "tika-vin08t0:638_14": "Khayaṃ gamissatīti nirāmisaṃ hoti,",
  "tika-vin08t0:638_15": "tasmā vikālepi vaṭṭatīti attho.",
  "tika-vin08t0:638_16": "Ettāvatāti navanīte laggamattena visuṃ dadhiādivohāraṃ aladdhena appamattena dadhiādināti attho,",
  "tika-vin08t0:638_17": "etena visuṃ paṭiggahitadadhiādīhi saha pakkaṃ savatthukapaṭiggahitasaṅkhameva gacchatīti dasseti.",
  "tika-vin08t0:638_18": "Tasmimpīti nirāmisabhūtepi.",
  "tika-vin08t0:638_19": "Kukkuccakānaṃ pana ayaṃ adhippāyo –",
  "tika-vin08t0:638_20": "paṭiggahaṇe tāva dadhiādīhi asambhinnarasattā bhattena sahitaguḷapiṇḍādi viya savatthukapaṭiggahitaṃ nāma hoti.",
  "tika-vin08t0:638_21": "Taṃ pana pacantena dhovitvāva pacitabbaṃ.",
  "tika-vin08t0:638_22": "Itarathā pacanakkhaṇe paccamānadadhiguḷikādīhi sambhinnarasatāya sāmaṃpakkaṃ jātaṃ,",
  "tika-vin08t0:638_23": "tesu khīṇesupi sāmaṃpakkameva hoti,",
  "tika-vin08t0:638_24": "tasmā nirāmisameva pacitabbanti.",
  "tika-vin08t0:638_25": "Teneva “āmisena saddhiṃ pakkattā”ti kāraṇaṃ vuttaṃ.",
  "tika-vin08t0:639_0": "Ettha cāyaṃ vicāraṇā –",
  "tika-vin08t0:639_1": "savatthukapaṭiggahitattābhāve āmisena saha bhikkhunā pakkassa sayaṃpākadoso vā parisaṅkīyati,",
  "tika-vin08t0:639_2": "yāvakālikatā vā.",
  "tika-vin08t0:639_3": "Tattha na tāva sayaṃpākadoso ettha sambhavati sattāhakālikattā.",
  "tika-vin08t0:639_4": "Yañhi tattha dadhiādi āmisagataṃ,",
  "tika-vin08t0:639_5": "taṃ parikkhīṇanti.",
  "tika-vin08t0:639_6": "Atha paṭiggahitadadhiguḷikādinā saha attanā pakkattā savatthukapakkaṃ viya bhaveyyāti parisaṅkīyati,",
  "tika-vin08t0:639_7": "tadā “āmisena saha paṭiggahitattā”ti kāraṇaṃ vattabbaṃ,",
  "tika-vin08t0:639_8": "na pana “pakkattā”ti,",
  "tika-vin08t0:639_9": "tathā ca upaḍḍhattherānaṃ matameva aṅgīkataṃ siyā.",
  "tika-vin08t0:639_10": "Tattha ca sāmaṇerādīhi pakkampi yāvakālikameva siyā paṭiggahitakhīrādiṃ pacitvā anupasampannehi katasappiādi viya,",
  "tika-vin08t0:639_11": "na ca taṃ yuttaṃ bhikkhācārena laddhanavanītādīnaṃ takkādiāmisasaṃsaṭṭhasambhavena aparibhuñjitabbattāppasaṅgato.",
  "tika-vin08t0:639_12": "Na hi gahaṭṭhā dhovitvā,",
  "tika-vin08t0:639_13": "sodhetvā vā patte ākirantīti niyamo atthi.",
  "tika-vin08t0:640_0": "Aṭṭhakathāyañca “yathā tattha patitataṇḍulakaṇādayo na paccanti, evaṃ…pe…",
  "tika-vin08t0:640_1": "puna pacitvā deti,",
  "tika-vin08t0:640_2": "purimanayeneva sattāhaṃ vaṭṭatī”ti iminā vacanenapetaṃ virujjhati,",
  "tika-vin08t0:640_3": "tasmā idha kukkuccakānaṃ kukkuccuppattiyā nimittameva na dissati.",
  "tika-vin08t0:640_4": "Yathā cettha,",
  "tika-vin08t0:640_5": "evaṃ “lajjī sāmaṇero yathā tattha taṇḍulakaṇādayo na paccanti,",
  "tika-vin08t0:640_6": "evaṃ aggimhi vilīyāpetvā…pe…",
  "tika-vin08t0:640_7": "detī”ti vacanassāpi nimittaṃ na dissati.",
  "tika-vin08t0:640_8": "Yadi hi etaṃ yāvakālikasaṃsaggaparihārāya vuttaṃ siyā.",
  "tika-vin08t0:640_9": "Attanāpi tathā kātabbaṃ bhaveyya.",
  "tika-vin08t0:640_10": "Gahaṭṭhehi dinnasappiādīsu ca āmisasaṃsaggasaṅkā na vigaccheyya.",
  "tika-vin08t0:640_11": "Na hi gahaṭṭhā evaṃ vilīyāpetvā parissāvetvā kaṇataṇḍulādiṃ apanetvā puna pacanti.",
  "tika-vin08t0:640_12": "Apica bhesajjehi saddhiṃ khīrādiṃ pakkhipitvā yathā khīrādi khayaṃ gacchati,",
  "tika-vin08t0:640_13": "evaṃ parehi pakkabhesajjatelādipi yāvakālikameva siyā,",
  "tika-vin08t0:640_14": "na ca tampi yuttaṃ dadhiādikhayakaraṇatthaṃ “puna pacitvā detī”ti vuttattā,",
  "tika-vin08t0:640_15": "tasmā mahāsīvattheravāde kukkuccaṃ akatvā adhotampi navanītaṃ tadahupi punadivasādīsupi pacituṃ,",
  "tika-vin08t0:640_16": "taṇḍulādimissaṃ sappiādiṃ attanāpi aggimhi vilīyāpetvā puna takkādikhayatthaṃ pacituñca vaṭṭati.",
  "tika-vin08t0:641_0": "Tattha vijjamānassāpi paccamānakkhaṇe sambhinnarasassa yāvakālikassa abbohārikattena savatthukapaṭiggahitapurepaṭiggahitakānampi",
  "tika-vin08t0:641_1": "abbohārikatoti niṭṭhamettha gantabbanti.",
  "tika-vin08t0:641_2": "Teneva “ettāvatā hi savatthukapaṭiggahitaṃ nāma na hotī”ti vuttaṃ.",
  "tika-vin08t0:641_3": "Visuṃ paṭiggahitena pana khīrādinā āmisena navanītādiṃ missetvā bhikkhunā vā aññehi vā pakkatelādibhesajjaṃ",
  "tika-vin08t0:641_4": "savatthukapaṭiggahitasaṅkhameva gacchati tattha paviṭṭhayāvakālikassa abbohārikattābhāvā.",
  "tika-vin08t0:641_5": "Yaṃ pana purepaṭiggahitabhesajjehi saddhiṃ appaṭiggahitaṃ khīrādiṃ pakkhipitvā pakkatelādikaṃ anupasampanneheva",
  "tika-vin08t0:641_6": "pakkampi savatthukapaṭiggahitampi sannidhipi na hoti tattha pakkhittakhīrādimissāpi tasmiṃ khaṇe sambhinnarasatāya",
  "tika-vin08t0:641_7": "purepaṭiggahitattāpattito,",
  "tika-vin08t0:641_8": "sace pana appaṭiggahiteheva,",
  "tika-vin08t0:641_9": "aññehi vā pakkatelādīsupi āmisaraso paññāyati,",
  "tika-vin08t0:641_10": "taṃ yāvakālikaṃva hotīti veditabbaṃ.",
  "tika-vin08t0:641_11": "Ayaṃ kathāmaggo vimativinodaniyaṃ āgato.",
  "tika-vin08t0:641_12": "Sāratthadīpaniyaṃ pana “kukkuccāyanti kukkuccakāti iminā attanopi tattha kukkuccasabbhāvampi dīpeti.",
  "tika-vin08t0:641_13": "Teneva mātikāṭṭhakathāyaṃ ‘nibbaṭṭitasappi vā navanītaṃ vā pacituṃ vaṭṭatī’ti vutta”nti ettakameva āgato.",
  "tika-vin08t0:642_0": "Uggahetvāti sayameva gahetvā.",
  "tika-vin08t0:642_1": "Tāni paṭiggahetvāti tāni khīradadhīni paṭiggahetvā.",
  "tika-vin08t0:642_2": "Gahitanti taṇḍulādivigamatthaṃ puna pacitvā gahitanti attho.",
  "tika-vin08t0:642_3": "Paṭiggahetvā ca ṭhapitabhesajjehīti atirekasattāhapaṭiggahitehi yāvajīvikabhesajjehi,",
  "tika-vin08t0:642_4": "etena tehi yuttampi sappiādi atirekasattāhapaṭiggahitaṃ na hotīti dasseti.",
  "tika-vin08t0:642_5": "Vaddalisamayeti vassakālasamaye,",
  "tika-vin08t0:642_6": "anātapakāleti attho.",
  "tika-vin08t0:642_7": "Vuttanayena yathā taṇḍulādīni na paccanti,",
  "tika-vin08t0:642_8": "tathā lajjīyeva sampādetvā detīti lajjisāmaṇeraggahaṇaṃ.",
  "tika-vin08t0:642_9": "Apica alajjinā ajjhoharitabbaṃ yaṃ kiñci abhisaṅkharāpetuṃ na vaṭṭati,",
  "tika-vin08t0:642_10": "tasmāpi evamāha.",
  "tika-vin08t0:643_0": "96.",
  "tika-vin08t0:643_1": "Tile paṭiggahetvā katatelanti attanā bhajjādīni akatvā katatelaṃ.",
  "tika-vin08t0:643_2": "Teneva “sāmisampi vaṭṭatī”ti vuttaṃ.",
  "tika-vin08t0:643_3": "Nibbaṭṭītattāti yāvakālikato vivecitattā,",
  "tika-vin08t0:643_4": "etena elāabhāvato yāvakālikattābhāvaṃ,",
  "tika-vin08t0:643_5": "bhikkhuno savatthukapaṭiggahaṇena yāvakālikattupagamanañca dasseti.",
  "tika-vin08t0:643_6": "Ubhayampīti attanā aññehi ca kataṃ.",
  "tika-vin08t0:644_0": "Yāva aruṇuggamanā tiṭṭhati,",
  "tika-vin08t0:644_1": "nissaggiyanti sattame divase katatelaṃ sace yāva aruṇuggamanā tiṭṭhati,",
  "tika-vin08t0:644_2": "nissaggiyaṃ.",
  "tika-vin08t0:645_0": "Acchavasanti dukkaṭavatthuno vasāya anuññātattā taṃsadisānaṃ dukkaṭavatthūnaṃyeva akappiyamaṃsasattānaṃ vasā anuññātā,",
  "tika-vin08t0:645_1": "na thullaccayavatthu manussānaṃ vasāti āha “ṭhapetvā manussavasa”nti.",
  "tika-vin08t0:645_2": "Saṃsaṭṭhanti parissāvitaṃ.",
  "tika-vin08t0:645_3": "Tiṇṇaṃ dukkaṭānanti ajjhohāre ajjhohāre tīṇi dukkaṭāni sandhāya vuttaṃ.",
  "tika-vin08t0:645_4": "Kiñcāpi paribhogatthāya vikāle paṭiggahaṇapacanaparissāvanādīsu pubbapayogesu pāḷiyaṃ,",
  "tika-vin08t0:645_5": "aṭṭhakathāyañca āpatti na vuttā,",
  "tika-vin08t0:645_6": "tathāpi ettha āpattiyā eva bhavitabbaṃ paṭikkhittassa karaṇato āhāratthāya vikāle yāmakālikādīnaṃ paṭiggahaṇe viya.",
  "tika-vin08t0:645_7": "“Kāle paṭiggahitaṃ vikāle anupasampannenāpi nipakkaṃ saṃsaṭṭhañca paribhuñjantassa dvepi dukkaṭāni hontiyevā”ti vadanti.",
  "tika-vin08t0:646_0": "Yasmā khīrādīni pakkhipitvā pakkabhesajjatele kasaṭaṃ āmisagatikaṃ,",
  "tika-vin08t0:646_1": "tena saha telaṃ paṭiggahetuṃ,",
  "tika-vin08t0:646_2": "pacituṃ vā bhikkhuno na vaṭṭati,",
  "tika-vin08t0:646_3": "tasmā vuttaṃ “pakkatelakasaṭe viya kukkuccāyatī”ti.",
  "tika-vin08t0:646_4": "“Sace vasāya saha pakkattā na vaṭṭati,",
  "tika-vin08t0:646_5": "idaṃ kasmā vaṭṭatī”ti pucchantā “bhante…pe…",
  "tika-vin08t0:646_6": "vaṭṭatī”ti āhaṃsu,",
  "tika-vin08t0:646_7": "thero atikukkuccakatāya “etampi āvuso na vaṭṭatī”ti āha,",
  "tika-vin08t0:646_8": "roganiggahatthāya eva vasāya anuññātattaṃ sallakkhetvā pacchā “sādhū”ti sampaṭicchi.",
  "tika-vin08t0:647_0": "97.",
  "tika-vin08t0:647_1": "“Madhukarīhi madhumakkhikāhīti idaṃ khuddakabhamarānaṃ dvinnaṃ eva visesana”nti keci vadanti.",
  "tika-vin08t0:647_2": "Aññe pana “daṇḍakesu madhukārikā madhukarimakkhikā nāma,",
  "tika-vin08t0:647_3": "tāhi saha tisso madhumakkhikajātiyo”ti vadanti.",
  "tika-vin08t0:647_4": "Bhamaramakkhikāti mahāpaṭalakārikā.",
  "tika-vin08t0:647_5": "Silesasadisanti sukkhatāya vā pakkatāya vā ghanībhūtaṃ.",
  "tika-vin08t0:647_6": "Itaranti tanukamadhu.",
  "tika-vin08t0:647_7": "Madhupaṭalanti madhurahitaṃ kevalaṃ madhupaṭalaṃ.",
  "tika-vin08t0:647_8": "“Sace madhusahitaṃ paṭalaṃ paṭiggahetvā nikkhipanti.",
  "tika-vin08t0:647_9": "Paṭalassa bhājanaṭṭhāniyattā madhuno vasena sattāhātikkame nissaggiyaṃ hotī”ti vadanti,",
  "tika-vin08t0:647_10": "“madhumakkhitaṃ pana madhugatikamevā”ti iminā taṃ sameti.",
  "tika-vin08t0:648_0": "98.",
  "tika-vin08t0:648_1": "“Phāṇitaṃ nāma ucchumhā nibbatta”nti pāḷiyaṃ avisesena vuttattā,",
  "tika-vin08t0:648_2": "aṭṭhakathāyañca “ucchurasaṃ upādāya…pe…",
  "tika-vin08t0:648_3": "avatthukā ucchuvikati ‘phāṇita’nti veditabbā”ti vacanato ucchurasopi nikkasaṭo sattāhakālikoti veditabbaṃ.",
  "tika-vin08t0:648_4": "Kenaci pana “madhumhi cattāro kālikā yathāsambhavaṃ yojetabbā,",
  "tika-vin08t0:648_5": "ucchumhi cā”ti vatvā “samakkhikaṇḍaṃ selakaṃ madhu yāvakālikaṃ,",
  "tika-vin08t0:648_6": "anelakaṃ udakasambhinnaṃ yāmakālikaṃ,",
  "tika-vin08t0:648_7": "asambhinnaṃ sattāhakālikaṃ,",
  "tika-vin08t0:648_8": "madhusitthaṃ parisuddhaṃ yāvajīvikaṃ,",
  "tika-vin08t0:648_9": "tathā ucchuraso sakasaṭo yāvakāliko,",
  "tika-vin08t0:648_10": "nikkasaṭo udakasambhinno yāmakāliko,",
  "tika-vin08t0:648_11": "asambhinno sattāhakāliko,",
  "tika-vin08t0:648_12": "suddhakasaṭaṃ yāvajīvika”nti ca vatvā uttaripi bahudhā papañcitaṃ.",
  "tika-vin08t0:648_13": "Tattha “udakasambhinnaṃ madhu vā ucchuraso vā sakasaṭo yāvakāliko,",
  "tika-vin08t0:648_14": "nikkasaṭo udakasambhinno yāmakāliko”ti idaṃ neva pāḷiyaṃ,",
  "tika-vin08t0:648_15": "na aṭṭhakathāyaṃ dissati,",
  "tika-vin08t0:648_16": "“yāvakālikaṃ samānaṃ garutarampi muddikājātirasaṃ attanā saṃsaṭṭhaṃ lahukaṃ yāmakālikabhāvaṃ upanentaṃ",
  "tika-vin08t0:648_17": "udakaṃ lahutaraṃ sattāhakālikaṃ attanā saṃsaṭṭhaṃ garutaraṃ yāmakālikabhāvaṃ upanetī”ti ettha kāraṇaṃ",
  "tika-vin08t0:648_18": "soyeva pucchitabbo.",
  "tika-vin08t0:648_19": "Sabbattha pāḷiyaṃ aṭṭhakathāyañca udakasambhinnena garutarassāpi lahubhāvopagamanaṃyeva dassitaṃ.",
  "tika-vin08t0:648_20": "Pāḷiyampi hi “anujānāmi,",
  "tika-vin08t0:648_21": "bhikkhave,",
  "tika-vin08t0:648_22": "gilānassa guḷaṃ,",
  "tika-vin08t0:648_23": "agilānassa guḷodaka”nti vadantena agilānena paribhuñjituṃ ayuttopi guḷo udakasambhinno agilānassapi vaṭṭatīti anuññāto.",
  "tika-vin08t0:649_0": "Yampi ca “ucchu ce,",
  "tika-vin08t0:649_1": "yāvakāliko,",
  "tika-vin08t0:649_2": "ucchuraso ce,",
  "tika-vin08t0:649_3": "yāmakāliko,",
  "tika-vin08t0:649_4": "phāṇitaṃ ce,",
  "tika-vin08t0:649_5": "sattāhakālikaṃ, taco ce,",
  "tika-vin08t0:649_6": "yāvajīviko”ti aṭṭhakathāvacanaṃ dassetvā “ucchuraso udakasambhinno yāmakāliko”ti aññena kenaci vuttaṃ,",
  "tika-vin08t0:649_7": "tampi tathāvidhassa aṭṭhakathāvacanassa samantapāsādikāya vinayaṭṭhakathāya abhāvato na sārato paccetabbaṃ,",
  "tika-vin08t0:649_8": "tatoyeva ca “ucchuraso udakasambhinnopi asambhinnopi sattāhakālikoyevā”ti keci ācariyā vadanti.",
  "tika-vin08t0:649_9": "Bhesajjakkhandhake ca “anujānāmi,",
  "tika-vin08t0:649_10": "bhikkhave,",
  "tika-vin08t0:649_11": "ucchurasa”nti ettha tīsupi gaṇṭhipadesu avisesena vuttaṃ “ucchuraso sattāhakāliko”ti.",
  "tika-vin08t0:649_12": "Sayaṃkataṃ nirāmisameva vaṭṭatīti ettha aparissāvitaṃ paṭiggahitampi karaṇasamaye parissāvetvā,",
  "tika-vin08t0:649_13": "kasaṭaṃ apanetvā ca attanā katanti veditabbaṃ,",
  "tika-vin08t0:649_14": "ayaṃ sāratthadīpanīpāṭho.",
  "tika-vin08t0:650_0": "Vimativinodaniyaṃ pana ucchurasaṃ upādāyāti nikkasaṭarasassāpi sattāhakālikattaṃ dasseti “ucchumhā nibbatta”nti pāḷiyaṃ sāmaññato vuttattā.",
  "tika-vin08t0:650_1": "Yaṃ pana suttantaṭṭhakathāyaṃ “ucchu ce,",
  "tika-vin08t0:650_2": "yāvakāliko,",
  "tika-vin08t0:650_3": "ucchuraso ce,",
  "tika-vin08t0:650_4": "yāmakāliko,",
  "tika-vin08t0:650_5": "phāṇitaṃ ce,",
  "tika-vin08t0:650_6": "sattāhakālikaṃ, taco ce,",
  "tika-vin08t0:650_7": "yāvajīviko”ti vuttaṃ,",
  "tika-vin08t0:650_8": "taṃ ambaphalarasādimissatāya yāmakālikattaṃ sandhāya vuttanti gahetabbaṃ,",
  "tika-vin08t0:650_9": "avinayavacanattā taṃ appamāṇanti.",
  "tika-vin08t0:650_10": "Teneva “purebhattaṃ paṭiggahitena aparissāvitaucchurasenā”tiādi vuttaṃ.",
  "tika-vin08t0:650_11": "Nirāmisameva vaṭṭati tattha paviṭṭhayāvakālikassa abbohārikattāti idaṃ guḷe kate tattha vijjamānampi",
  "tika-vin08t0:650_12": "kasaṭaṃ pākena sukkhatāya yāvajīvikattaṃ bhajatīti vuttaṃ.",
  "tika-vin08t0:650_13": "Tassa yāvakālikatte hi sāmaṃpākena purebhattepi anajjhoharaṇīyaṃ siyāti.",
  "tika-vin08t0:650_14": "“Savatthukapaṭiggahitattā”ti idaṃ ucchurase cuṇṇavicuṇṇaṃ hutvā ṭhitakasaṭaṃ sandhāya vuttaṃ,",
  "tika-vin08t0:650_15": "tena ca “aparissāvitena appaṭiggahitena anupasampannehi kataṃ sattāhaṃ vaṭṭatīti dassetī”ti vuttaṃ.",
  "tika-vin08t0:651_0": "Jhāmaucchuphāṇitanti aggimhi ucchuṃ tāpetvā kataṃ.",
  "tika-vin08t0:651_1": "Koṭṭitaucchuphāṇitanti khuddānukhuddakaṃ chinditvā koṭṭetvā nippīḷetvā pakkaṃ.",
  "tika-vin08t0:651_2": "Taṃ tattha vijjamānampi kasaṭaṃ pakkakāle yāvakālikattaṃ vijahatīti āha “taṃ yutta”nti.",
  "tika-vin08t0:651_3": "Sītodakena katanti madhukapupphāni sītodakena madditvā parissāvetvā pacitvā kataṃ.",
  "tika-vin08t0:651_4": "“Aparissāvetvā kata”nti keci,",
  "tika-vin08t0:651_5": "tattha kāraṇaṃ na dissati.",
  "tika-vin08t0:651_6": "Khīraṃ pakkhipitvā kataṃ madhukaphāṇitaṃ yāvakālikanti ettha khīraṃ pakkhipitvā pakkatelaṃ kasmā vikāle vaṭṭatīti ce?",
  "tika-vin08t0:651_7": "Tele pakkhittaṃ khīraṃ telameva hoti,",
  "tika-vin08t0:651_8": "aññaṃ pana khīraṃ pakkhipitvā kataṃ khīrabhāvaṃ gaṇhātīti idamettha kāraṇaṃ.",
  "tika-vin08t0:651_9": "Yadi evaṃ khaṇḍasakkharampi khīraṃ pakkhipitvā karonti,",
  "tika-vin08t0:651_10": "taṃ kasmā vaṭṭatīti āha “khaṇḍasakkharaṃ panā”tiādi.",
  "tika-vin08t0:651_11": "Tattha khīrajallikanti khīrapheṇaṃ.",
  "tika-vin08t0:652_0": "99.",
  "tika-vin08t0:652_1": "“Madhukapupphaṃ panā”tiādi yāvakālikarūpena ṭhitassāpi avaṭṭanakaṃ merayabījavatthuṃ dassetuṃ āraddhaṃ.",
  "tika-vin08t0:652_2": "Āhārakiccaṃ karontāni etāni kasmā evaṃ paribhuñjitabbānīti codanāparihārāya bhesajjodissaṃ dassentena",
  "tika-vin08t0:652_3": "tappasaṅgena sabbānipi odissakāni ekato dassetuṃ “sattavidhañhī”tiādi vuttaṃ samantapāsādikāyaṃ.",
  "tika-vin08t0:652_4": "Vinayasaṅgahappakaraṇe pana taṃ na vuttaṃ,",
  "tika-vin08t0:652_5": "“pacchābhattato paṭṭhāya sati paccayeti vuttattā paṭiggahitabhesajjāni dutiyadivasato paṭṭhāya purebhattampi sati paccayeva paribhuñjitabbāni,",
  "tika-vin08t0:652_6": "na āhāratthāya bhesajjatthāya paṭiggahitattā”ti vadanti.",
  "tika-vin08t0:652_7": "Dvāravātapānakavāṭesūti mahādvārassa vātapānānañca kavāṭaphalakesu.",
  "tika-vin08t0:652_8": "Kasāve pakkhittāni tāni attano sabhāvaṃ pariccajantīti “kasāve…pe…",
  "tika-vin08t0:652_9": "makkhetabbānī”ti vuttaṃ,",
  "tika-vin08t0:652_10": "ghuṇapāṇakādiparihāratthaṃ makkhetabbānīti attho.",
  "tika-vin08t0:652_11": "Adhiṭṭhetīti “idāni mayhaṃ ajjhoharaṇīyaṃ na bhavissati,",
  "tika-vin08t0:652_12": "bāhiraparibhogatthāya bhavissatī”ti cittaṃ uppādetīti attho.",
  "tika-vin08t0:652_13": "Tenevāha “sappiñca telañca vasañca muddhani telaṃ vā abbhañjanaṃ vā”tiādi,",
  "tika-vin08t0:652_14": "evaṃ paribhoge anapekkhatāya paṭiggahaṇaṃ vijahatīti adhippāyo.",
  "tika-vin08t0:652_15": "Evaṃ aññesupi kālikesu anajjhoharitukāmatāya suddhacittena bāhiraparibhogatthāya niyamepi paṭiggahaṇaṃ",
  "tika-vin08t0:652_16": "vijahatīti idampi visuṃ ekaṃ paṭiggahaṇavijahananti daṭṭhabbaṃ.",
  "tika-vin08t0:653_0": "Aññena bhikkhunā vattabboti ettha suddhacittena dinnattā sayampi āharāpetvā paribhuñjituṃ vaṭṭatiyeva.",
  "tika-vin08t0:653_1": "Dvinnampi anāpattīti yathā aññassa santakaṃ ekena paṭiggahitaṃ sattāhātikkamepi nissaggiyaṃ na hoti parasantakabhāvato,",
  "tika-vin08t0:653_2": "evamidampi avibhattattā ubhayasādhāraṇampi vinibbhogābhāvato nissaggiyaṃ na hotīti adhippāyo.",
  "tika-vin08t0:653_3": "Paribhuñjituṃ pana na vaṭṭatīti bhikkhunā paṭiggahitattā sattāhātikkame yassa kassaci bhikkhuno paribhuñjituṃ",
  "tika-vin08t0:653_4": "na vaṭṭati paṭiggahitasappiādīnaṃ paribhogassa sattāheneva paricchinnattā.",
  "tika-vin08t0:653_5": "“Tāni paṭiggahetvā sattāhaparamaṃ sannidhikārakaṃ paribhuñjitabbānī”ti hi vuttaṃ.",
  "tika-vin08t0:654_0": "“Āvuso imaṃ telaṃ sattāhamattaṃ paribhuñjituṃ vaṭṭatī”ti iminā yena paṭiggahitaṃ,",
  "tika-vin08t0:654_1": "tena antosattāheyeva parassa vissajjitabhāvaṃ dasseti.",
  "tika-vin08t0:654_2": "Kassa āpattīti “paṭhamaṃ tāva ubhinnaṃ sādhāraṇattā anāpatti vuttā,",
  "tika-vin08t0:654_3": "idāni pana ekena itarassa vissaṭṭhabhāvato ubhayasādhāraṇatā natthīti vibhattasadisaṃ hutvā ṭhitaṃ,",
  "tika-vin08t0:654_4": "tasmā ettha paṭiggahitassa sattāhātikkame ekassa āpattiyā bhavitabba”nti maññamāno “kiṃ paṭiggahaṇapaccayā paṭiggāhakassa āpatti,",
  "tika-vin08t0:654_5": "udāhu yassa santakaṃ jātaṃ,",
  "tika-vin08t0:654_6": "tassā”ti pucchati.",
  "tika-vin08t0:654_7": "Nissaṭṭhabhāvatoyeva ca idha “avibhattabhāvato”ti kāraṇaṃ avatvā “yena pariggahitaṃ,",
  "tika-vin08t0:654_8": "tena vissajjitattā”ti vuttaṃ,",
  "tika-vin08t0:654_9": "idañca vissaṭṭhābhāvato ubhayasādhāraṇataṃ pahāya ekassa santakaṃ hontampi yena paṭiggahitaṃ,",
  "tika-vin08t0:654_10": "tato aññassa santakaṃ jātaṃ,",
  "tika-vin08t0:654_11": "tasmā parasantakapaṭiggahaṇe viya paṭiggāhakassa paṭiggahaṇapaccayā natthi āpattīti dassanatthaṃ vuttaṃ,",
  "tika-vin08t0:654_12": "na pana “yena paṭiggahitaṃ,",
  "tika-vin08t0:654_13": "tena vissajjitattā”ti vacanato avissajjite sati avibhattepi sattāhātikkame āpattīti dassanatthaṃ avissajjite",
  "tika-vin08t0:654_14": "avibhattabhāvatoyeva anāpattiyā siddhattā.",
  "tika-vin08t0:654_15": "Sace pana itaro yena paṭiggahitaṃ,",
  "tika-vin08t0:654_16": "tasseva antosattāhe attano bhāgampi vissajjeti,",
  "tika-vin08t0:654_17": "sattāhātikkame siyā āpatti yena paṭiggahitaṃ,",
  "tika-vin08t0:654_18": "tasseva santakabhāvamāpannattā.",
  "tika-vin08t0:654_19": "“Itarassa appaṭiggahitattā”ti iminā tassa santakabhāvepi aññehi paṭiggahitasakasantake viya tena appaṭiggahitabhāvato anāpattīti dīpeti,",
  "tika-vin08t0:654_20": "imaṃ pana adhippāyaṃ ajānitvā ito aññathā gaṇṭhipadakārādīhi papañcitaṃ,",
  "tika-vin08t0:654_21": "na taṃ sārato paccetabbaṃ,",
  "tika-vin08t0:654_22": "idaṃ sāratthadīpanīvacanaṃ.",
  "tika-vin08t0:655_0": "Vimativinodaniyaṃ pana –",
  "tika-vin08t0:655_1": "sace dvinnaṃ…pe…",
  "tika-vin08t0:655_2": "na vaṭṭatīti ettha pāṭho gaḷito,",
  "tika-vin08t0:655_3": "evaṃ panettha pāṭho veditabbo –",
  "tika-vin08t0:655_4": "sace dvinnaṃ santakaṃ ekena paṭiggahitaṃ avibhattaṃ hoti,",
  "tika-vin08t0:655_5": "sattāhātikkame dvinnampi anāpatti,",
  "tika-vin08t0:655_6": "paribhuñjituṃ pana na vaṭṭatīti.",
  "tika-vin08t0:655_7": "Aññathā pana saddappayogopi na saṅgahaṃ gacchati,",
  "tika-vin08t0:655_8": "“gaṇṭhipadepi ca ayameva pāṭho dassito”ti sāratthadīpaniyaṃ vuttaṃ.",
  "tika-vin08t0:655_9": "“Dvinnampi anāpattī”ti avibhattattā vuttaṃ.",
  "tika-vin08t0:655_10": "“Paribhuñjituṃ pana na vaṭṭatī”ti idaṃ “sattāhaparamaṃ sannidhikārakaṃ paribhuñjitabba”nti vacanato vuttaṃ.",
  "tika-vin08t0:655_11": "“Yena paṭiggahitaṃ,",
  "tika-vin08t0:655_12": "tena vissajjitattā”ti iminā upasampannassa dānampi sandhāya “vissajjetī”ti idaṃ vuttanti dasseti.",
  "tika-vin08t0:655_13": "Upasampannassa nirapekkhadinnavatthumhi paṭiggahaṇassa avigatattepi sakasantakatā vigatāva hoti,",
  "tika-vin08t0:655_14": "tena nissaggiyaṃ na hoti.",
  "tika-vin08t0:655_15": "“Attanāva paṭiggahitattaṃ sakasantakattañcā”ti imehi dvīhi kāraṇeheva nissaggiyaṃ hoti, na ekena.",
  "tika-vin08t0:655_16": "Anupasampannassa nirapekkhadāne pana tadubhayampi vijahati,",
  "tika-vin08t0:655_17": "paribhogopettha vaṭṭati,",
  "tika-vin08t0:655_18": "na sāpekkhadāne dānalakkhaṇābhāvato.",
  "tika-vin08t0:655_19": "“Vissajjatī”ti etasmiñca pāḷipade kassaci adatvā anapekkhatāya chaḍḍanampi saṅgahitanti veditabbaṃ.",
  "tika-vin08t0:655_20": "“Anapekkhā datvā”ti idañca paṭiggahaṇavijahanavidhidassanatthameva vuttaṃ.",
  "tika-vin08t0:655_21": "Paṭiggahaṇe hi vijahite puna paṭiggahetvā paribhogo sayameva vaṭṭissati,",
  "tika-vin08t0:655_22": "tabbijahanañca vatthuno sakasantakatāpariccāgena hotīti.",
  "tika-vin08t0:655_23": "Etena ca vatthumhi ajjhoharaṇāpekkhāya sati paṭiggahaṇavissajjanaṃ nāma visuṃ na labbhatīti sijjhati.",
  "tika-vin08t0:655_24": "Itarathā hi “paṭiggahaṇe anapekkhova paṭiggahaṇaṃ vissajjetvā puna paṭiggahetvā bhuñjatī”ti vattabbaṃ siyā,",
  "tika-vin08t0:655_25": "“appaṭiggahitattā”ti iminā ekassa santakaṃ aññena paṭiggahitampi nissaggiyaṃ hotīti dasseti.",
  "tika-vin08t0:655_26": "Evanti “puna gahessāmī”ti apekkhaṃ akatvā suddhacittena paricattataṃ parāmasati.",
  "tika-vin08t0:655_27": "Paribhuñjantassa anāpattidassanatthanti nissaggiyamūlikāhi pācittiyādiāpattīhi anāpattidassanatthanti adhippāyo.",
  "tika-vin08t0:655_28": "Paribhoge anāpattidassanatthanti ettha pana nissaṭṭhapaṭilābhassa kāyikaparibhogādīsu yā dukkaṭāpatti vuttā,",
  "tika-vin08t0:655_29": "tāya anāpattidassanatthanti adhippāyo.",
  "tika-vin08t0:656_0": "100.",
  "tika-vin08t0:656_1": "Evaṃ catukālikapaccayaṃ dassetvā idāni tesu visesalakkhaṇaṃ dassento “imesu panā”tiādimāha.",
  "tika-vin08t0:656_2": "Tattha akappiyabhūmiyaṃ sahaseyyāpahonake gehe vuttaṃ saṅghikaṃ vā puggalikaṃ vā bhikkhussa,",
  "tika-vin08t0:656_3": "bhikkhuniyā vā santakaṃ yāvakālikaṃ yāmakālikañca ekarattampi ṭhapitaṃ antovutthaṃ nāma hoti,",
  "tika-vin08t0:656_4": "tattha pakkañca antopakkaṃ nāma hoti.",
  "tika-vin08t0:656_5": "Sattāhakālikaṃ pana yāvajīvikañca vaṭṭati.",
  "tika-vin08t0:656_6": "Paṭiggahetvā ekarattaṃ vītināmitaṃ pana yaṃ kiñci yāvakālikaṃ vā yāmakālikaṃ vā ajjhoharitukāmatāya gaṇhantassa pariggahaṇe tāva dukkaṭaṃ,",
  "tika-vin08t0:656_7": "ajjhoharato pana ekamekasmiṃ ajjhohāre sannidhipaccayā pācittiyaṃ hotīti attho.",
  "tika-vin08t0:656_8": "Idāni aññampi visesalakkhaṇaṃ dassento “yāvakālikaṃ panā”tiādimāha.",
  "tika-vin08t0:656_9": "Tattha sambhinnarasānīti saṃsaṭṭharasāni.",
  "tika-vin08t0:656_10": "Dīghakālāni vatthūni rassakālena saṃsaṭṭhāni rassakālameva anuvattantīti āha “yāvakālikaṃ pana…pe…",
  "tika-vin08t0:656_11": "tīṇipi yāmakālikādīnī”ti.",
  "tika-vin08t0:656_12": "Itaresupi eseva nayo.",
  "tika-vin08t0:656_13": "Tasmātiādīsu tadahupurebhattameva vaṭṭati,",
  "tika-vin08t0:656_14": "na tadahupacchābhattaṃ,",
  "tika-vin08t0:656_15": "na rattiyaṃ,",
  "tika-vin08t0:656_16": "na dutiyadivasādīsūti attho.",
  "tika-vin08t0:657_0": "Kasmāti ce?",
  "tika-vin08t0:657_1": "Tadahupaṭiggahitena yāvakālikena saṃsaṭṭhattāti.",
  "tika-vin08t0:657_2": "Ettha ca “yāvakālikena saṃsaṭṭhattā”ti ettakameva avatvā “tadahupaṭiggahitenā”ti visesanassa vuttattā",
  "tika-vin08t0:657_3": "purepaṭiggahitayāvakālikena saṃsaṭṭhe sati tadahupurebhattampi na vaṭṭati,",
  "tika-vin08t0:657_4": "anajjhoharaṇīyaṃ hotīti viññāyati.",
  "tika-vin08t0:657_5": "“Sambhinnarasa”nti iminā sacepi saṃsaṭṭhaṃ,",
  "tika-vin08t0:657_6": "asambhinnarasaṃ sesakālikattayaṃ attano attano kāle vaṭṭatīti dasseti.",
  "tika-vin08t0:657_7": "Yāmakālikenāti ettha “tadahupaṭiggahitenā”ti tatiyantavisesanapadaṃ ajjhāharitabbaṃ,",
  "tika-vin08t0:657_8": "pubbavākyato vā anuvattetabbaṃ.",
  "tika-vin08t0:657_9": "Tassa phalaṃ vuttanayameva.",
  "tika-vin08t0:658_0": "Potthakesu pana “yāmakālikena saṃsaṭṭhaṃ pana itaradvayaṃ tadahupaṭiggahita”nti dissati,",
  "tika-vin08t0:658_1": "taṃ na sundaraṃ.",
  "tika-vin08t0:658_2": "Yattha natthi,",
  "tika-vin08t0:658_3": "tameva sundaraṃ, kasmā?",
  "tika-vin08t0:658_4": "Dutiyantañhi visesanapadaṃ itaradvayaṃ viseseti.",
  "tika-vin08t0:658_5": "Tato tadahupaṭiggahitameva sattāhakālikaṃ yāvajīvikañca yāmakālikena saṃsaṭṭhe sati yāva aruṇuggamanā vaṭṭati,",
  "tika-vin08t0:658_6": "na purepaṭiggahitānīti attho bhaveyya,",
  "tika-vin08t0:658_7": "so na yutto. Kasmā?",
  "tika-vin08t0:658_8": "Sattāhakālikayāvajīvikānaṃ asannidhijanakattā,",
  "tika-vin08t0:658_9": "“dīghakālikāni rassakālikaṃ anuvattantī”ti iminā lakkhaṇena viruddhattā ca,",
  "tika-vin08t0:658_10": "tasmā tadahupaṭiggahitaṃ vā hotu purepaṭiggahitaṃ vā,",
  "tika-vin08t0:658_11": "sattāhakālikaṃ yāvajīvikañca tadahupaṭiggahitena yāmakālikena saṃsaṭṭhattā yāva aruṇuggamanā vaṭṭatīti attho yutto,",
  "tika-vin08t0:658_12": "evañca upari vakkhamānena “sattāhakālikena pana tadahupaṭiggahitena saddhiṃ saṃsaṭṭhaṃ tadahupaṭiggahitaṃ",
  "tika-vin08t0:658_13": "vā purepaṭiggahitaṃ vā yāvajīvikaṃ sattāhaṃ kappatī”ti vacanena samaṃ bhaveyya.",
  "tika-vin08t0:659_0": "Apica “yāmakālikena saṃsaṭṭhaṃ pana itaradvayaṃ tadahu yāva aruṇuggamanā vaṭṭatī”ti pubbapāṭhena bhavitabbaṃ,",
  "tika-vin08t0:659_1": "taṃ lekhakehi aññesu pāṭhesu “tadahupaṭiggahita”nti vijjamānaṃ disvā,",
  "tika-vin08t0:659_2": "idha tadahupadato paṭiggahitapadaṃ gaḷitanti maññamānehi pakkhipitvā likhitaṃ bhaveyya,",
  "tika-vin08t0:659_3": "“tadahū”ti idaṃ pana “yāva aruṇuggamanā”ti padaṃ viseseti,",
  "tika-vin08t0:659_4": "tena yāva tadahuaruṇuggamanā vaṭṭati,",
  "tika-vin08t0:659_5": "na dutiyāhādiaruṇuggamanāti atthaṃ dasseti.",
  "tika-vin08t0:659_6": "Teneva uparipāṭhepi “sattāhakālikena pana tadahupaṭiggahitenā”ti rassakālikatthapadena tulyādhikaraṇaṃ visesanapadaṃ tameva viseseti,",
  "tika-vin08t0:659_7": "na dīghakālikatthaṃ yāvajīvikapadaṃ,",
  "tika-vin08t0:659_8": "tasmā “tadahupaṭiggahitena sattāhakālikena saṃsaṭṭhaṃ tadahupaṭiggahitaṃ vā purepaṭiggahitaṃ vā yāvajīvikaṃ sattāhaṃ kappatī”ti vuttaṃ.",
  "tika-vin08t0:660_0": "Dvīhapaṭiggahitenātiādīsupi “dvīhapaṭiggahitena sattāhakālikena saṃsaṭṭhaṃ tadahupaṭiggahitaṃ vā purepaṭiggahitaṃ vā yāvajīvikaṃ chāhaṃ vaṭṭati,",
  "tika-vin08t0:660_1": "tīhapaṭiggahitena sattāhakālikena saṃsaṭṭhaṃ tadahupaṭiggahitaṃ vā purepaṭiggahitaṃ vā yāvajīvikaṃ pañcāhaṃ vaṭṭati,",
  "tika-vin08t0:660_2": "catūhapaṭiggahitena sattāhakālikena saṃsaṭṭhaṃ tadahupaṭiggahitaṃ vā purepaṭiggahitaṃ vā yāvajīvikaṃ caturāhaṃ vaṭṭati,",
  "tika-vin08t0:660_3": "pañcāhapaṭiggahitena sattāhakālikena saṃsaṭṭhaṃ tadahupaṭiggahitaṃ vā purepaṭiggahitaṃ vā yāvajīvikaṃ tīhaṃ vaṭṭati,",
  "tika-vin08t0:660_4": "chāhapaṭiggahitena sattāhakālikena saṃsaṭṭhaṃ tadahupaṭiggahitaṃ vā purepaṭiggahitaṃ vā yāvajīvikaṃ dvīhaṃ vaṭṭati,",
  "tika-vin08t0:660_5": "sattāhapaṭiggahitena sattāhakālikena saṃsaṭṭhaṃ tadahupaṭiggahitaṃ vā purepaṭiggahitaṃ vā yāvajīvikaṃ",
  "tika-vin08t0:660_6": "tadaheva vaṭṭatī”ti evaṃ sattāhakālikasseva atītadivasaṃ parihāpetvā sesadivasavasena yojetabbaṃ,",
  "tika-vin08t0:660_7": "na yāvajīvikassa.",
  "tika-vin08t0:660_8": "Na hi yāvajīvikassa hāpetabbo atītadivaso nāma atthi sati paccaye yāvajīvaṃ paribhuñjitabbato.",
  "tika-vin08t0:660_9": "Tenāha “sattāhakālikampi attanā saddhiṃ saṃsaṭṭhaṃ yāvajīvikaṃ attano sabhāvaññeva upanetī”ti.",
  "tika-vin08t0:660_10": "Kesuci potthakesu “yāmakālikena saṃsaṭṭhaṃ pana itaradvayaṃ tadahupaṭiggahita”nti likhitaṃ pāṭhaṃ nissāya",
  "tika-vin08t0:660_11": "imasmimpi pāṭhe “tadahupaṭiggahitanti idameva icchitabba’nti maññamānā “purepaṭiggahita”nti pāṭhaṃ paṭikkhipanti.",
  "tika-vin08t0:660_12": "Kesuci “purebhattaṃ paṭiggahitaṃ vā”ti likhanti,",
  "tika-vin08t0:660_13": "taṃ sabbaṃ yathāvuttanayaṃ amanasikarontā vibbhantacittā evaṃ karontīti daṭṭhabbaṃ.",
  "tika-vin08t0:661_0": "Imesu catūsu kālikesu yāvakālikaṃ majjhanhikakālātikkame,",
  "tika-vin08t0:661_1": "yāmakālikaṃ pacchimayāmātikkame,",
  "tika-vin08t0:661_2": "sattāhakālikaṃ sattāhātikkame paribhuñjantassa āpattīti vuttaṃ.",
  "tika-vin08t0:661_3": "Katarasikkhāpadena āpatti hotīti pucchāyamāha “kālayāma”iccādi.",
  "tika-vin08t0:661_4": "Tassattho –",
  "tika-vin08t0:661_5": "yāvakālikaṃ kālātikkame paribhuñjantassa “yo pana bhikkhu vikāle khādanīyaṃ vā bhojanīyaṃ vā khādeyya vā bhuñjeyya vā,",
  "tika-vin08t0:661_6": "pācittiya”nti iminā vikālebhojanasikkhāpadena āpatti hoti.",
  "tika-vin08t0:661_7": "Yāmakālikaṃ yāmātikkame paribhuñjantassa “yo pana bhikkhu sannidhikārakaṃ khādanīyaṃ vā bhojanīyaṃ vā khādeyya vā bhuñjeyya vā,",
  "tika-vin08t0:661_8": "pācittiya”nti iminā sannidhisikkhāpadena āpatti hoti.",
  "tika-vin08t0:661_9": "Sattāhakālikaṃ sattāhātikkame paribhuñjantassa “yāni kho pana tāni gilānānaṃ bhikkhūnaṃ paṭisāyanīyāni bhesajjāni,",
  "tika-vin08t0:661_10": "seyyathidaṃ,",
  "tika-vin08t0:661_11": "sappi navanītaṃ telaṃ madhu phāṇitaṃ,",
  "tika-vin08t0:661_12": "tāni paṭiggahetvā sattāhaparamaṃ sannidhikārakaṃ paribhuñjitabbāni,",
  "tika-vin08t0:661_13": "taṃ atikkāmayato nissaggiyaṃ pācittiya”nti iminā bhesajjasikkhāpadena āpatti hotīti.",
  "tika-vin08t0:662_0": "Imāni cattāri kālikāni ekato saṃsaṭṭhāni sambhinnarasāni purimapurimakālikassa kālavasena paribhuñjitabbānīti vuttaṃ.",
  "tika-vin08t0:662_1": "Asambhinnarasāni ce honti,",
  "tika-vin08t0:662_2": "kathaṃ paribhuñjitabbānīti āha “sace panā”tiādi.",
  "tika-vin08t0:662_3": "Tassattho suviññeyyova.",
  "tika-vin08t0:663_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:664_0": "Catukālikavinicchayakathālaṅkāro nāma",
  "tika-vin08t0:665_0": "Aṭṭhārasamo paricchedo.",
  "tika-vin08t0:666_0": "19. Kappiyabhūmivinicchayakathā",
  "tika-vin08t0:667_0": "101.",
  "tika-vin08t0:667_1": "Evaṃ catukālikavinicchayaṃ kathetvā idāni kappiyakuṭivinicchayaṃ kathetuṃ “kappiyā catubhūmiyo”tiādimāha.",
  "tika-vin08t0:667_2": "Tattha kappantīti kappiyā,",
  "tika-vin08t0:667_3": "kappa sāmatthiyeti dhātu.",
  "tika-vin08t0:667_4": "Bhavanti etāsu antovutthaantopakkānīti bhūmiyo,",
  "tika-vin08t0:667_5": "catasso bhūmiyo catubhūmiyo,",
  "tika-vin08t0:667_6": "catasso kappiyakuṭiyoti attho.",
  "tika-vin08t0:667_7": "Katamā tāti āha “ussāvanantikā…pe…",
  "tika-vin08t0:667_8": "veditabbā”ti.",
  "tika-vin08t0:667_9": "Kathaṃ viññāyaticcāha “anujānāmi…pe…",
  "tika-vin08t0:667_10": "vacanato”ti.",
  "tika-vin08t0:667_11": "Idaṃ bhesajjakkhandhakapāḷiṃ sandhāyāha.",
  "tika-vin08t0:667_12": "Tattha uddhaṃ sāvanā ussāvanā,",
  "tika-vin08t0:667_13": "ussāvanā anto yassā kappiyabhūmiyāti ussāvanantikā.",
  "tika-vin08t0:667_14": "Gāvo nisīdanti etthāti gonisādikā, go-",
  "tika-vin08t0:667_15": "saddūpapada ni-",
  "tika-vin08t0:667_16": "pubbasada visaraṇagatyāvasānesūti dhātu.",
  "tika-vin08t0:667_17": "Gahapatīhi dinnāti gahapati,",
  "tika-vin08t0:667_18": "uttarapadalopatatiyātappurisoyaṃ.",
  "tika-vin08t0:667_19": "Kammavācāya sammannitabbāti sammutīti evamimāsaṃ viggaho kātabbo.",
  "tika-vin08t0:667_20": "Tatthāti kappiyakuṭivinicchaye.",
  "tika-vin08t0:667_21": "Taṃ pana avatvāpīti andhakaṭṭhakathāyaṃ vuttanayaṃ avatvāpi. Pi-",
  "tika-vin08t0:667_22": "saddena tathāvacanampi anujānāti.",
  "tika-vin08t0:667_23": "Aṭṭhakathāsu vuttanayena vutteti sesaaṭṭhakathāsu vuttanayena “kappiyakuṭiṃ karomā”ti vā “kappiyakuṭī”ti vā vutte.",
  "tika-vin08t0:667_24": "Sādhāraṇalakkhaṇanti sabbaaṭṭhakathānaṃ sādhāraṇaṃ ussāvanantikakuṭikaraṇalakkhaṇaṃ.",
  "tika-vin08t0:667_25": "Cayanti adhiṭṭhānaṃ uccavatthuṃ.",
  "tika-vin08t0:667_26": "Yato paṭṭhāyāti yato iṭṭhakato silato mattikāpiṇḍato vā paṭṭhāya.",
  "tika-vin08t0:667_27": "Paṭhamiṭṭhakādīnaṃ heṭṭhā na vaṭṭantīti paṭhamiṭṭhakādīnaṃ heṭṭhābhūmiyaṃ patiṭṭhāpiyamānā iṭṭhakādayo",
  "tika-vin08t0:667_28": "bhūmigatikattā “kappiyakuṭiṃ karomā”ti vatvā patiṭṭhāpetuṃ na vaṭṭanti.",
  "tika-vin08t0:667_29": "Yadi evaṃ bhūmiyaṃ nikhaṇitvā ṭhapiyamānā thambhā kasmā tathā vatvā patiṭṭhāpetuṃ vaṭṭantīti āha “thambhā pana…pe…",
  "tika-vin08t0:667_30": "vaṭṭantī”ti.",
  "tika-vin08t0:668_0": "Saṅghasantakamevāti vāsatthāya kataṃ saṅghikasenāsanaṃ sandhāya vadati.",
  "tika-vin08t0:668_1": "Bhikkhusantakanti vāsatthāya eva kataṃ bhikkhussa puggalikasenāsanaṃ.",
  "tika-vin08t0:669_0": "102. Mukhasannidhīti iminā antovutthadukkaṭameva dīpeti.",
  "tika-vin08t0:670_0": "Vimativinodaniyaṃ pana evaṃ vuttaṃ –",
  "tika-vin08t0:670_1": "taṃ pana avatvāpīti pi-",
  "tika-vin08t0:670_2": "saddena tathāvacanampi anujānāti.",
  "tika-vin08t0:670_3": "Aṭṭhakathāsūti andhakaṭṭhakathāvirahitāsu sesaṭṭhakathāsu.",
  "tika-vin08t0:670_4": "Sādhāraṇalakkhaṇanti andhakaṭṭhakathāya saha sabbaṭṭhakathānaṃ samānaṃ.",
  "tika-vin08t0:670_5": "Cayanti adhiṭṭhānaṃ uccavatthuṃ.",
  "tika-vin08t0:670_6": "Yato paṭṭhāyāti yato iṭṭhakādito paṭṭhāya cayaṃ ādiṃ katvā bhittiṃ uṭṭhāpetukāmāti attho.",
  "tika-vin08t0:670_7": "“Thambhā pana upari uggacchanti,",
  "tika-vin08t0:670_8": "tasmā vaṭṭantī”ti etena iṭṭhakapāsāṇā heṭṭhā patiṭṭhāpiyamānāpi yadi cayato,",
  "tika-vin08t0:670_9": "bhūmito vā ekaṅgulamattampi uggatā tiṭṭhanti,",
  "tika-vin08t0:670_10": "vaṭṭantīti siddhaṃ hoti.",
  "tika-vin08t0:671_0": "Ārāmoti upacārasīmāparicchinno sakalo vihāro.",
  "tika-vin08t0:671_1": "Senāsanānīti vihārassa anto tiṇakuṭiādikāni saṅghassa nivāsagehāni.",
  "tika-vin08t0:671_2": "Vihāragonisādikā nāmāti senāsanagonisādikā nāma.",
  "tika-vin08t0:671_3": "Senāsanāni hi sayaṃ parikkhittānipi ārāmaparikkhepābhāvena “gonisādikā”ti vuttā.",
  "tika-vin08t0:671_4": "“Upaḍḍhaparikkhittopī”ti iminā tato ūnaparikkhitto yebhuyyena aparikkhitto nāma,",
  "tika-vin08t0:671_5": "tasmā aparikkhittasaṅkhameva gacchatīti dasseti.",
  "tika-vin08t0:671_6": "Etthāti upaḍḍhādiparikkhitte.",
  "tika-vin08t0:671_7": "Kappiyakuṭi laddhuṃ vaṭṭatīti gonisādikāya abhāvena sesakappiyakuṭīsu tīsu yā kāci kappiyakuṭi kātabbāti attho.",
  "tika-vin08t0:672_0": "Tesaṃ gehānīti ettha bhikkhūnaṃ vāsatthāya katampi yāva na denti,",
  "tika-vin08t0:672_1": "tāva tesaṃ santakaṃyeva bhavissatīti daṭṭhabbaṃ.",
  "tika-vin08t0:672_2": "Vihāraṃ ṭhapetvāti upasampannānaṃ vāsatthāya kataṃ gehaṃ ṭhapetvāti attho.",
  "tika-vin08t0:672_3": "Gehanti nivāsagehaṃ.",
  "tika-vin08t0:672_4": "Tadaññaṃ pana uposathāgārādi sabbaṃ anivāsagehaṃ catukappiyabhūmivimuttā pañcamī kappiyabhūmi.",
  "tika-vin08t0:672_5": "Saṅghasantakepi hi etādise gehe suṭṭhu parikkhittārāmaṭṭhepi abbhokāse viya antovutthādidoso natthi.",
  "tika-vin08t0:672_6": "Yena kenaci channe paricchanne ca sahaseyyappahonake bhikkhussa,",
  "tika-vin08t0:672_7": "saṅghassa vā nivāsagehe antovutthādidoso,",
  "tika-vin08t0:672_8": "na aññattha.",
  "tika-vin08t0:672_9": "Tenāha “yaṃ panā”tiādi.",
  "tika-vin08t0:672_10": "Tattha “saṅghikaṃ vā puggalikaṃ vā”ti idaṃ kiñcāpi bhikkhubhikkhunīnaṃ sāmaññato vuttaṃ bhikkhūnaṃ pana saṅghikaṃ puggalikañca bhikkhunīnaṃ,",
  "tika-vin08t0:672_11": "tāsaṃ saṅghikaṃ puggalikañca bhikkhūnaṃ gihisantakaṭṭhāne tiṭṭhatīti veditabbaṃ.",
  "tika-vin08t0:673_0": "Mukhasannidhīti antosannihitadoso hi mukhappavesananimittaṃ āpattiṃ karoti, nāññathā,",
  "tika-vin08t0:673_1": "tasmā “mukhasannidhī”ti vuttoti.",
  "tika-vin08t0:674_0": "Tattha tattha khaṇḍā hontīti upaḍḍhato adhikaṃ khaṇḍā honti.",
  "tika-vin08t0:674_1": "Sabbasmiṃ chadane vinaṭṭheti tiṇapaṇṇādivassaparittāyake chadane vinaṭṭhe.",
  "tika-vin08t0:674_2": "Gopānasīnaṃ pana upari vallīhi baddhadaṇḍesu ṭhitesupi jahitavatthukā honti eva.",
  "tika-vin08t0:674_3": "Pakkhapāsakamaṇḍalanti ekasmiṃ passe tiṇṇaṃ gopānasīnaṃ upari ṭhitatiṇapaṇṇādichadanaṃ vuccati.",
  "tika-vin08t0:675_0": "103.",
  "tika-vin08t0:675_1": "“Anupasampannassa datvā tassā”tiādinā akappiyakuṭiyaṃ vutthampi anupasampannassa dinne kappiyaṃ hoti,",
  "tika-vin08t0:675_2": "sāpekkhadānañcettha vaṭṭati,",
  "tika-vin08t0:675_3": "paṭiggahaṇaṃ viya na hotīti dasseti.",
  "tika-vin08t0:675_4": "Antopakkasāmaṃpakkesu pana “na,",
  "tika-vin08t0:675_5": "bhikkhave,",
  "tika-vin08t0:675_6": "antovutthaṃ antopakkaṃ sāmaṃpakkaṃ paribhuñjitabbaṃ,",
  "tika-vin08t0:675_7": "yo paribhuñjeyya,",
  "tika-vin08t0:675_8": "āpatti dukkaṭassa. Anto ce,",
  "tika-vin08t0:675_9": "bhikkhave,",
  "tika-vin08t0:675_10": "vutthaṃ antopakkaṃ sāmaṃpakkaṃ,",
  "tika-vin08t0:675_11": "tañce paribhuñjeyya,",
  "tika-vin08t0:675_12": "āpatti tiṇṇaṃ dukkaṭānaṃ. Anto ce,",
  "tika-vin08t0:675_13": "bhikkhave,",
  "tika-vin08t0:675_14": "vutthaṃ antopakkaṃ aññehi pakkaṃ,",
  "tika-vin08t0:675_15": "tañce paribhuñjeyya,",
  "tika-vin08t0:675_16": "āpatti dvinnaṃ dukkaṭānaṃ. Anto ce,",
  "tika-vin08t0:675_17": "bhikkhave,",
  "tika-vin08t0:675_18": "vutthaṃ bahipakkaṃ sāmaṃpakkaṃ,",
  "tika-vin08t0:675_19": "tañce paribhuñjeyya,",
  "tika-vin08t0:675_20": "āpatti dvinnaṃ dukkaṭānaṃ. Bahi ce,",
  "tika-vin08t0:675_21": "bhikkhave,",
  "tika-vin08t0:675_22": "vutthaṃ antopakkaṃ sāmaṃpakkaṃ,",
  "tika-vin08t0:675_23": "tañce paribhuñjeyya,",
  "tika-vin08t0:675_24": "āpatti dvinnaṃ dukkaṭānaṃ. Anto ce,",
  "tika-vin08t0:675_25": "bhikkhave,",
  "tika-vin08t0:675_26": "vutthaṃ bahipakkaṃ aññehi pakkaṃ,",
  "tika-vin08t0:675_27": "tañce paribhuñjeyya,",
  "tika-vin08t0:675_28": "āpatti dukkaṭassa. Bahi ce,",
  "tika-vin08t0:675_29": "bhikkhave,",
  "tika-vin08t0:675_30": "vutthaṃ antopakkaṃ aññehi pakkaṃ,",
  "tika-vin08t0:675_31": "tañce paribhuñjeyya,",
  "tika-vin08t0:675_32": "āpatti dukkaṭassa. Bahi ce,",
  "tika-vin08t0:675_33": "bhikkhave,",
  "tika-vin08t0:675_34": "vutthaṃ bahipakkaṃ sāmaṃpakkaṃ,",
  "tika-vin08t0:675_35": "tañce paribhuñjeyya,",
  "tika-vin08t0:675_36": "āpatti dukkaṭassa. Bahi ce,",
  "tika-vin08t0:675_37": "bhikkhave,",
  "tika-vin08t0:675_38": "vutthaṃ bahipakkaṃ aññehi pakkaṃ,",
  "tika-vin08t0:675_39": "tañce paribhuñjeyya,",
  "tika-vin08t0:675_40": "anāpattī”ti vacanato ekaṃ tirāpattikaṃ,",
  "tika-vin08t0:675_41": "tīṇi durāpattikāni,",
  "tika-vin08t0:675_42": "tīṇi ekāpattikāni,",
  "tika-vin08t0:675_43": "ekaṃ anāpattikanti aṭṭha honti.",
  "tika-vin08t0:675_44": "Tattha antovutthanti akappiyakuṭiyaṃ vutthaṃ.",
  "tika-vin08t0:675_45": "Antopakkepi eseva nayo.",
  "tika-vin08t0:675_46": "Sāmaṃpakkanti yaṃ kiñci āmisaṃ bhikkhussa pacituṃ na vaṭṭati.",
  "tika-vin08t0:675_47": "Tattha yaṃ vattabbaṃ,",
  "tika-vin08t0:675_48": "taṃ aṭṭhakathāyaṃ vuttameva.",
  "tika-vin08t0:676_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:677_0": "Kappiyabhūmivinicchayakathālaṅkāro nāma",
  "tika-vin08t0:678_0": "Ekūnavīsatimo paricchedo.",
  "tika-vin08t0:679_0": "20. Paṭiggahaṇavinicchayakathā",
  "tika-vin08t0:680_0": "104.",
  "tika-vin08t0:680_1": "Evaṃ kappiyabhūmivinicchayaṃ kathetvā idāni paṭiggahaṇavinicchayaṃ kathetuṃ “khādanīyādipaṭiggāho”tiādimāha.",
  "tika-vin08t0:680_2": "Tattha khādiyateti khādanīyaṃ,",
  "tika-vin08t0:680_3": "ṭhapetvā pañca bhojanāni sabbassa ajjhoharitabbassetaṃ adhivacanaṃ.",
  "tika-vin08t0:680_4": "Ādisaddena bhojanīyaṃ saṅgaṇhāti.",
  "tika-vin08t0:680_5": "Paṭiggahaṇaṃ sampaṭicchanaṃ paṭiggāho,",
  "tika-vin08t0:680_6": "khādanīyādīnaṃ paṭiggāho khādanīyādipaṭiggāho.",
  "tika-vin08t0:680_7": "Tenāha “ajjhoharitabbassa yassa kassaci khādanīyassa vā bhojanīyassa vā paṭiggahaṇa”nti.",
  "tika-vin08t0:680_8": "Pañcasu aṅgesu uccāraṇamattanti ukkhipanamattaṃ,",
  "tika-vin08t0:680_9": "iminā paṭiggahitabbabhārassa pamāṇaṃ dasseti.",
  "tika-vin08t0:680_10": "Teneva tādisena purisena anukkhipanīyavatthusmiṃ paṭiggahaṇaṃ na ruhatīti dīpeti.",
  "tika-vin08t0:680_11": "“Hatthapāso”ti iminā āsannabhāvaṃ.",
  "tika-vin08t0:680_12": "Teneva ca dūre ṭhatvā abhiharantassa paṭiggahaṇaṃ na ruhatīti dīpeti.",
  "tika-vin08t0:680_13": "Abhihāroti pariṇāmitabhāvo,",
  "tika-vin08t0:680_14": "tena ca tatraṭṭhakādīsu na ruhatīti dīpeti.",
  "tika-vin08t0:680_15": "“Devo vā”tiādinā dāyakato payogattayaṃ dasseti.",
  "tika-vin08t0:680_16": "“Tañce”tiādinā paṭiggāhakato payogadvayaṃ dasseti.",
  "tika-vin08t0:681_0": "Idāni tesu pañcasu aṅgesu hatthapāsassa durājānatāya taṃ dassetumāha “tatthi”ccādi.",
  "tika-vin08t0:681_1": "Tattha aḍḍhateyyahattho hatthapāso nāmāti yojanā.",
  "tika-vin08t0:681_2": "“Tassa orimantenā”ti iminā ākāse ujuṃ ṭhatvā parena ukkhittaṃ gaṇhantassāpi āsannaṅgabhūtapādatalato paṭṭhāya hatthapāso paricchinditabbo,",
  "tika-vin08t0:681_3": "na sīsato paṭṭhāyāti dasseti.",
  "tika-vin08t0:681_4": "Tattha “orimantenā”ti imassa heṭṭhimantenāti attho gahetabbo.",
  "tika-vin08t0:682_0": "Ettha ca pavāraṇasikkhāpadaṭṭhakathāyaṃ “sace pana bhikkhu nisinno hoti,",
  "tika-vin08t0:682_1": "āsannassa pacchimantato paṭṭhāyā”tiādinā paṭiggāhakānaṃ āsannaṅgassa pārimantato paṭṭhāya paricchedassa",
  "tika-vin08t0:682_2": "dassitattā idhāpi ākāse ṭhitassa paṭiggāhakassa āsannaṅgabhūtapādatalassa pārimantabhūtato paṇhipariyantassa",
  "tika-vin08t0:682_3": "heṭṭhimatalato paṭṭhāya,",
  "tika-vin08t0:682_4": "dāyakassa pana orimantabhūtato pādaṅgulassa heṭṭhimapariyantato paṭṭhāya hatthapāso paricchinditabboti daṭṭhabbaṃ.",
  "tika-vin08t0:682_5": "Imināva nayena bhūmiyaṃ nipajjitvā ussīsake nisinnassa hatthato paṭiggaṇhantassāpi āsannasīsaṅgassa pārimantabhūtato",
  "tika-vin08t0:682_6": "gīvantato paṭṭhāyeva hatthapāso minitabbo,",
  "tika-vin08t0:682_7": "na pādatalato paṭṭhāya.",
  "tika-vin08t0:682_8": "Evaṃ nipajjitvā dānepi yathānurūpaṃ veditabbaṃ.",
  "tika-vin08t0:682_9": "“Yaṃ āsannataraṃ aṅga”nti hi vuttaṃ.",
  "tika-vin08t0:682_10": "Akallakoti gilāno sahatthā paribhuñjituṃ asakkonto mukhena paṭiggaṇhāti.",
  "tika-vin08t0:682_11": "Vimativinodaniyaṃ pana “akallakoti gilāno gahetuṃ vā”ti ettakameva vuttaṃ,",
  "tika-vin08t0:682_12": "etena akallakoti gilāno vā atha vā gahetuṃ akallako asamatthoti attho dassito.",
  "tika-vin08t0:682_13": "Tenāha “sacepi natthukaraṇiyaṃ dīyamānaṃ nāsāpuṭena akallako vā mukhena paṭiggaṇhātī”ti.",
  "tika-vin08t0:683_0": "105. Ekadesenāpīti aṅguliyā phuṭṭhamattena.",
  "tika-vin08t0:684_0": "Tañce paṭiggaṇhāti,",
  "tika-vin08t0:684_1": "sabbaṃ paṭiggahitamevāti veṇukoṭiyaṃ bandhitvā ṭhapitattā.",
  "tika-vin08t0:684_2": "Sace bhūmiyaṃ ṭhitameva ghaṭaṃ dāyakena hatthapāse ṭhatvā “ghaṭaṃ dassāmī”ti dinnaṃ veṇukoṭiyā gahaṇavasena paṭiggaṇhāti,",
  "tika-vin08t0:684_3": "ubhayakoṭibaddhaṃ sabbampi paṭiggahitameva hoti.",
  "tika-vin08t0:684_4": "Bhikkhussa hatthe apīḷetvā pakatiyā pīḷiyamānaṃ ucchurasaṃ sandhāya “gaṇhathā”ti vuttattā “abhihāro na paññāyatī”ti vuttaṃ,",
  "tika-vin08t0:684_5": "hatthapāse ṭhitassa pana bhikkhussa atthāya pīḷiyamānaṃ ucchuto paggharantaṃ rasaṃ gaṇhituṃ vaṭṭati.",
  "tika-vin08t0:684_6": "Doṇikāya sayaṃ paggharantaṃ ucchurasaṃ majjhe āvaritvā vissajjitampi gaṇhituṃ vaṭṭati.",
  "tika-vin08t0:684_7": "Paṭiggahaṇasaññāyāti “mañcādinā paṭiggahessāmī”ti uppāditasaññāya,",
  "tika-vin08t0:684_8": "iminā “paṭiggaṇhāmī”ti vācāya vattabbakiccaṃ natthīti dasseti.",
  "tika-vin08t0:685_0": "Yattha katthaci aṭṭhakathāsu,",
  "tika-vin08t0:685_1": "padesesu vā.",
  "tika-vin08t0:685_2": "Asaṃhārime phalaketi thāmamajjhimena asaṃhāriye.",
  "tika-vin08t0:685_3": "“Tintiṇikādipaṇṇesūti vacanato sākhāsu paṭiggahaṇaṃ ruhatīti daṭṭhabba”nti sāratthadīpaniyaṃ vuttaṃ.",
  "tika-vin08t0:685_4": "Porāṇaṭīkāyampi tatheva vuttaṃ,",
  "tika-vin08t0:685_5": "tadetaṃ vicāretabbaṃ.",
  "tika-vin08t0:685_6": "Aṭṭhakathāyañhi “bhūmiyaṃ atthatesu sukhumesu tintiṇikādipaṇṇesu paṭiggahaṇaṃ na ruhatī”ti vuttaṃ.",
  "tika-vin08t0:685_7": "Taṃ tintiṇikādipaṇṇānaṃ sukhumattā tattha ṭhapitaāmisassa asaṇṭhahanato bhūmiyaṃ ṭhapitasadisattā “na ruhatī”ti vuttaṃ,",
  "tika-vin08t0:685_8": "tintiṇikādisākhāsu ṭhapitepi evameva siyā,",
  "tika-vin08t0:685_9": "tasmā “sākhāsu paṭiggahaṇaṃ ruhatī”ti vacanaṃ ayuttaṃ viya dissati.",
  "tika-vin08t0:685_10": "Aṭṭhakathāyaṃ “na ruhatī”ti kiriyāpadassa “kasmā”ti hetupariyesane sati na aññaṃ pariyesitabbaṃ,",
  "tika-vin08t0:685_11": "“sukhumesū”ti vuttaṃ visesanapadaṃyeva hetumantavisesanaṃ bhavati,",
  "tika-vin08t0:685_12": "tasmā tintiṇikapaṇṇādīsu paṭiggahaṇaṃ na ruhati, kasmā?",
  "tika-vin08t0:685_13": "Tesaṃ sukhumattā.",
  "tika-vin08t0:685_14": "Aññesu pana paduminīpaṇṇādīsu ruhati, kasmā?",
  "tika-vin08t0:685_15": "Tesaṃ oḷārikattāti hetuphalasambandho icchitabboti dissati,",
  "tika-vin08t0:685_16": "tasmā “tadetaṃ vicāretabba”nti vuttaṃ.",
  "tika-vin08t0:685_17": "Tathā hi vuttaṃ aṭṭhakathāyaṃ “na hi tāni sandhāretuṃ samatthānīti mahantesu pana paduminīpaṇṇādīsu ruhatī”ti.",
  "tika-vin08t0:686_0": "106.",
  "tika-vin08t0:686_1": "Puñchitvā paṭiggahetvāti puñchitepi rajanacuṇṇāsaṅkāya sati paṭiggahaṇatthāya vuttaṃ, nāsati.",
  "tika-vin08t0:686_2": "Taṃ panāti patitarajaṃ appaṭiggahetvā upari gahitapiṇḍapātaṃ.",
  "tika-vin08t0:686_3": "Anāpattīti durūpaciṇṇādidoso natthi.",
  "tika-vin08t0:686_4": "Pubbābhogassa anurūpavasena “anupasampannassa datvā…pe…",
  "tika-vin08t0:686_5": "vaṭṭatī”ti vuttaṃ.",
  "tika-vin08t0:686_6": "Yasmā pana taṃ “aññassa dassāmī”ti cittuppādamattena parasantakaṃ na hoti,",
  "tika-vin08t0:686_7": "tasmā tassa adatvāpi paṭiggahetvā paribhuñjituṃ vaṭṭati.",
  "tika-vin08t0:686_8": "“Anupasampannassa dassāmī”tiādipi vinayadukkaṭassa parihārāya vuttaṃ,",
  "tika-vin08t0:686_9": "tathā akatvā gahitepi paṭiggahetvā paribhuñjato anāpattiyeva.",
  "tika-vin08t0:686_10": "Bhikkhussa detīti aññassa bhikkhussa deti.",
  "tika-vin08t0:686_11": "Kañjikanti khīrarasādiṃ yaṃ kiñci dravaṃ sandhāya vuttaṃ.",
  "tika-vin08t0:686_12": "Hatthato mocetvā puna gaṇhāti,",
  "tika-vin08t0:686_13": "uggahitakaṃ hotīti āha “hatthato amocentenevā”ti.",
  "tika-vin08t0:686_14": "Āluḷentānanti āloḷentānaṃ,",
  "tika-vin08t0:686_15": "ayameva vā pāṭho.",
  "tika-vin08t0:686_16": "Āharitvā bhūmiyaṃ ṭhapitattā abhihāro natthīti āha “patto paṭiggahetabbo”ti.",
  "tika-vin08t0:687_0": "107.",
  "tika-vin08t0:687_1": "Paṭhamataraṃ uḷuṅkato thevā patte patantīti ettha “yathā paṭhamataraṃ patitatheve doso natthi,",
  "tika-vin08t0:687_2": "tathā ākiritvā apanentānaṃ pacchā patitathevepi abhihaṭattā nevatthi doso”ti vadanti.",
  "tika-vin08t0:687_3": "Carukenāti khuddakabhājanena.",
  "tika-vin08t0:687_4": "“Abhihaṭattāti dīyamānakkhaṇaṃ sandhāya vuttaṃ.",
  "tika-vin08t0:687_5": "Datvā apanayanakāle pana chārikā vā bindūni vā patanti,",
  "tika-vin08t0:687_6": "puna paṭiggahetabbaṃ abhihārassa vigatattā”ti vadanti,",
  "tika-vin08t0:687_7": "taṃ yathā na patati,",
  "tika-vin08t0:687_8": "tathā apanessāmīti paṭiharante yujjati,",
  "tika-vin08t0:687_9": "pakatisaññāya apanente abhihāro na chijjati,",
  "tika-vin08t0:687_10": "supatitaṃ.",
  "tika-vin08t0:687_11": "Paṭiggahitameva hi taṃ hoti.",
  "tika-vin08t0:687_12": "Mukhavaṭṭiyāpi gahetuṃ vaṭṭatīti abhihariyamānassa pattassa mukhavaṭṭiyā uparibhāge hatthaṃ pasāretvā phusituṃ vaṭṭati.",
  "tika-vin08t0:687_13": "Pādena pelletvāti pādena “paṭiggahessāmī”ti saññāya akkamitvā.",
  "tika-vin08t0:687_14": "Kecīti abhayagirivāsino.",
  "tika-vin08t0:687_15": "Vacanamattamevāti paṭibaddhaṃ paṭibaddhapaṭibaddhanti saddamattameva nānaṃ,",
  "tika-vin08t0:687_16": "kāyapaṭibaddhameva hoti,",
  "tika-vin08t0:687_17": "tasmā tesaṃ vacanaṃ na gahetabbanti adhippāyo.",
  "tika-vin08t0:687_18": "Esa nayoti “paṭibaddhapaṭibaddhampi kāyapaṭibaddhamevā”ti ayaṃ nayo.",
  "tika-vin08t0:687_19": "Tathā ca tattha kāyapaṭibaddhe tappaṭibaddhe ca thullaccayameva vuttaṃ.",
  "tika-vin08t0:688_0": "Tena āharāpetunti yassa bhikkhuno santikaṃ gataṃ,",
  "tika-vin08t0:688_1": "taṃ “idha naṃ ānehī”ti āṇāpetvā tena āharāpetuṃ itarassa vaṭṭatīti attho.",
  "tika-vin08t0:688_2": "Tasmāti yasmā mūlaṭṭhasseva paribhogo anuññāto, tasmā.",
  "tika-vin08t0:688_3": "Taṃ divasaṃ hatthena gahetvā dutiyadivase paṭiggahetvā paribhuñjantassa uggahitakapaṭiggahitaṃ hotīti āha “anāmasitvā”ti.",
  "tika-vin08t0:688_4": "Appaṭiggahitattā “sannidhipaccayā anāpattī”ti vuttaṃ.",
  "tika-vin08t0:688_5": "Appaṭiggahetvā paribhuñjantassa adinnamukhadvārāpatti hotīti āha “paṭiggahetvā pana paribhuñjitabba”nti.",
  "tika-vin08t0:688_6": "“Na tato paranti tadaheva sāmaṃ appaṭiggahitaṃ sandhāya vuttaṃ,",
  "tika-vin08t0:688_7": "tadaheva paṭiggahitaṃ pana punadivasādīsu appaṭiggahetvāpi paribhuñjituṃ vaṭṭatī”ti vadanti.",
  "tika-vin08t0:689_0": "108.",
  "tika-vin08t0:689_1": "Khīyantīti khayaṃ gacchanti,",
  "tika-vin08t0:689_2": "tesaṃ cuṇṇehi thullaccayaappaṭiggahaṇāpattiyo na hontīti adhippāyo.",
  "tika-vin08t0:689_3": "Satthakenāti paṭiggahitasatthakena.",
  "tika-vin08t0:689_4": "Navasamuṭṭhitanti eteneva ucchuādīsu abhinavalaggattā abbohārikaṃ na hotīti dasseti.",
  "tika-vin08t0:689_5": "Eseva nayoti sannidhidosādiṃ sandhāya vadati.",
  "tika-vin08t0:689_6": "Tenāha “na hī”tiādi.",
  "tika-vin08t0:689_7": "Kasmā panettha uggahitapaccayā,",
  "tika-vin08t0:689_8": "sannidhipaccayā vā doso na siyāti āha “na hi taṃ paribhogatthāya pariharantī”ti.",
  "tika-vin08t0:689_9": "Iminā ca bāhiraparibhogatthaṃ sāmaṃ gahetvā vā anupasampannena dinnaṃ vā pariharituṃ vaṭṭatīti dīpeti,",
  "tika-vin08t0:689_10": "tasmā pattasammakkhanādiatthaṃ sāmaṃ gahetvā pariharitatelādiṃ sace paribhuñjitukāmo hoti,",
  "tika-vin08t0:689_11": "paṭiggahetvā paribhuñjantassa anāpatti.",
  "tika-vin08t0:689_12": "Abbhantaraparibhogatthaṃ pana sāmaṃ gahitaṃ paṭiggahetvā paribhuñjantassa uggahitapaṭiggahaṇaṃ hoti,",
  "tika-vin08t0:689_13": "appaṭiggahetvā paribhuñjantassa adinnamukhadvārāpatti hoti.",
  "tika-vin08t0:689_14": "Abbhantaraparibhogatthameva anupasampannena dinnaṃ gahetvā pariharantassa siṅgīloṇakappo viya sannidhipaccayā āpatti hoti.",
  "tika-vin08t0:689_15": "Keci pana “thāmamajjhimassa purisassa uccāraṇamattaṃ hotītiādinā vuttapañcaṅgasampattiyā paṭiggahaṇassa",
  "tika-vin08t0:689_16": "ruhaṇato bāhiraparibhogatthampi sace anupasampannehi dinnaṃ gaṇhāti,",
  "tika-vin08t0:689_17": "paṭiggahitamevā”ti vadanti.",
  "tika-vin08t0:689_18": "Evaṃ sati idha bāhiraparibhogatthaṃ anupasampannena dinnaṃ gahetvā pariharantassa sannidhipaccayā āpatti vattabbā siyā.",
  "tika-vin08t0:689_19": "“Na hi taṃ paribhogatthāya pariharantī”ti ca na vattabbaṃ,",
  "tika-vin08t0:689_20": "tasmā bāhiraparibhogatthaṃ gahitaṃ paṭiggahitaṃ nāma na hotīti veditabbaṃ.",
  "tika-vin08t0:690_0": "Yadi evaṃ pañcasu paṭiggahaṇaṅgesu “paribhogatthāyā”ti visesanaṃ vattabbanti?",
  "tika-vin08t0:690_1": "Na vattabbaṃ.",
  "tika-vin08t0:690_2": "Paṭiggahaṇañhi paribhogatthameva hotīti “paribhogatthāyā”ti visuṃ avatvā “tañce bhikkhu kāyena vā kāyapaṭibaddhena",
  "tika-vin08t0:690_3": "vā paṭiggaṇhātī”ti ettakameva vuttaṃ.",
  "tika-vin08t0:690_4": "Apare pana “satipi paṭiggahaṇe ‘na hi taṃ paribhogatthāya pariharantī’ti idha aparibhogatthāya pariharaṇe anāpatti vuttā”ti vadanti.",
  "tika-vin08t0:690_5": "Tena ca paṭiggahaṇaṅgesu pañcasu samiddhesu ajjhoharitukāmatāya gahitameva paṭiggahitaṃ nāma hoti ajjhoharitabbesuyeva",
  "tika-vin08t0:690_6": "paṭiggahaṇassa anuññātattāti dasseti.",
  "tika-vin08t0:690_7": "Tathā bāhiraparibhogatthāya gahetvā ṭhapitatelādiṃ ajjhoharitukāmatāya sati paṭiggahetvā paribhuñjituṃ vaṭṭatīti dasseti.",
  "tika-vin08t0:690_8": "Udukkhalamusalādīni khīyantīti ettha udukkhalamusalānaṃ khayena pisitakoṭṭitabhesajjesu sace āgantukavaṇṇo paññāyati,",
  "tika-vin08t0:690_9": "na vaṭṭati.",
  "tika-vin08t0:690_10": "Suddhaṃ udakaṃ hotīti rukkhasākhādīhi gaḷitvā patanaudakaṃ sandhāya vuttaṃ.",
  "tika-vin08t0:691_0": "109.",
  "tika-vin08t0:691_1": "Patto vāssa paṭiggahetabboti etthāpi pattagataṃ chupitvā dentassa hatthe laggena āmisena dosābhāvatthaṃ",
  "tika-vin08t0:691_2": "pattapaṭiggahaṇanti abbhantaraparibhogatthameva pattapaṭiggahaṇaṃ veditabbaṃ.",
  "tika-vin08t0:691_3": "Yaṃ sāmaṇerassa patte patati…pe…",
  "tika-vin08t0:691_4": "paṭiggahaṇaṃ na vijahatīti ettha punappunaṃ gaṇhantassa attano patte pakkhittameva attano santakanti",
  "tika-vin08t0:691_5": "sanniṭṭhānakaraṇato hatthagataṃ paṭiggahaṇaṃ na vijahati.",
  "tika-vin08t0:691_6": "Paricchinditvā dinnaṃ pana gaṇhantassa gahaṇasamayeyeva attano santakanti sanniṭṭhānassa katattā hatthagataṃ paṭiggahaṇaṃ vijahati.",
  "tika-vin08t0:691_7": "Kesañci atthāya bhattaṃ pakkhipatīti ettha anupasampannassa atthāya pakkhipantepi āgantvā gaṇhissatīti",
  "tika-vin08t0:691_8": "sayameva pakkhipitvā ṭhapanato paṭiggahaṇaṃ na vijahati.",
  "tika-vin08t0:691_9": "Anupasampannassa hatthe pakkhittaṃ pana anupasampanneneva ṭhapitaṃ nāma hotīti paṭiggahaṇaṃ vijahati pariccattabhāvato.",
  "tika-vin08t0:691_10": "Tena vuttaṃ “sāmaṇera…pe…",
  "tika-vin08t0:691_11": "pariccattattā”ti.",
  "tika-vin08t0:691_12": "Kesañcītiādīsu anupasampannānaṃ atthāya katthaci ṭhapiyamānampi hatthato muttamatte eva paṭiggahaṇaṃ na vijahati,",
  "tika-vin08t0:691_13": "atha kho bhājane patitameva paṭiggahaṇaṃ vijahati.",
  "tika-vin08t0:691_14": "Bhājanañca bhikkhunā punadivasatthāya apekkhitamevāti taggatampi āmisaṃ duddhotapattagataṃ viya paṭiggahaṇaṃ",
  "tika-vin08t0:691_15": "vijahatīti saṅkāya “sāmaṇerassa hatthe pakkhipitabba”nti vuttanti veditabbaṃ.",
  "tika-vin08t0:691_16": "Īdisesu hi yutti na gavesitabbā,",
  "tika-vin08t0:691_17": "vuttanayeneva paṭipajjitabbaṃ.",
  "tika-vin08t0:692_0": "110.",
  "tika-vin08t0:692_1": "Pattagatā yāgūti iminā pattamukhavaṭṭiyā phuṭṭhepi kuṭe yāgu paṭiggahitā,",
  "tika-vin08t0:692_2": "uggahitā vā na hoti bhikkhuno anicchāya phuṭṭhattāti dasseti.",
  "tika-vin08t0:692_3": "Āropetīti hatthaṃ phusāpeti.",
  "tika-vin08t0:692_4": "Paṭiggahaṇūpagaṃ bhāraṃ nāma thāmamajjhimassa purisassa ukkhepārahaṃ.",
  "tika-vin08t0:692_5": "Kiñcāpi avissajjetvāva aññena hatthena pidahantassa doso natthi,",
  "tika-vin08t0:692_6": "tathāpi na pidahitabbanti aṭṭhakathāpamāṇeneva gahetabbaṃ.",
  "tika-vin08t0:692_7": "Vimativinodaniyaṃ pana “na pidahitabbanti hatthato muttaṃ sandhāya vuttaṃ,",
  "tika-vin08t0:692_8": "hatthagataṃ pana itarena hatthena pidahato,",
  "tika-vin08t0:692_9": "hatthato muttampi vā aphusitvā upari pidhānaṃ pātentassa na doso”ti vuttaṃ.",
  "tika-vin08t0:693_0": "111.",
  "tika-vin08t0:693_1": "Paṭiggaṇhātīti chāyatthāya upari dhāriyamānā mahāsākhā yena kenaci chijjeyya,",
  "tika-vin08t0:693_2": "tattha laggarajaṃ mukhe pāteyya vāti kappiyaṃ kārāpetvā paṭiggaṇhāti.",
  "tika-vin08t0:694_0": "Macchikavāraṇatthanti ettha “sacepi sākhāya laggarajaṃ patte patati,",
  "tika-vin08t0:694_1": "sukhena paribhuñjituṃ sakkāti sākhāya paṭiggahitattā abbhantaraparibhogatthamevidha paṭiggahaṇanti mūlapaṭiggahaṇameva vaṭṭatī”ti vuttaṃ.",
  "tika-vin08t0:694_2": "Apare pana “macchikavāraṇatthanti vacanamattaṃ gahetvā bāhiraparibhogatthaṃ gahita”nti vadanti.",
  "tika-vin08t0:694_3": "Kuṇḍaketi mahāghaṭe.",
  "tika-vin08t0:694_4": "Tasmimpīti cāṭighaṭepi.",
  "tika-vin08t0:694_5": "Anupasampannaṃ gāhāpetvāti tameva ajjhoharaṇīyaṃ bhaṇḍaṃ anupasampannena gāhāpetvā.",
  "tika-vin08t0:695_0": "Therassa pattaṃ dutiyattherassāti “therassa pattaṃ mayhaṃ dethā”ti tena attano pariccajāpetvā dutiyattherassa deti.",
  "tika-vin08t0:695_1": "Tuyhaṃ yāguṃ mayhaṃ dehīti ettha evaṃ vatvā sāmaṇerassa pattaṃ gahetvā attanopi pattaṃ tassa deti.",
  "tika-vin08t0:695_2": "Ettha panāti “paṇḍito sāmaṇero”tiādipattaparivattanakathāyaṃ.",
  "tika-vin08t0:695_3": "Kāraṇaṃ upaparikkhitabbanti yathā mātuādīnaṃ telādīni haranto tathārūpe kicce anupasampannena aparivattetvāva paribhuñjituṃ labhati,",
  "tika-vin08t0:695_4": "evamidha pattaparivattanaṃ akatvā paribhuñjituṃ kasmā na labhatīti kāraṇaṃ vīmaṃsitabbanti attho.",
  "tika-vin08t0:695_5": "Ettha pana “sāmaṇerehi gahitataṇḍulesu parikkhīṇesu avassaṃ amhākaṃ sāmaṇerā saṅgahaṃ karontīti cittuppatti sambhavati,",
  "tika-vin08t0:695_6": "tasmā taṃ parivattetvāva paribhuñjitabbaṃ.",
  "tika-vin08t0:695_7": "Mātāpitūnaṃ atthāya pana chāyatthāya vā gahaṇe paribhogāsā natthi,",
  "tika-vin08t0:695_8": "tasmā taṃ vaṭṭatī”ti kāraṇaṃ vadanti.",
  "tika-vin08t0:695_9": "Teneva ācariyabuddhadattattherenapi vuttaṃ –",
  "tika-vin08t0:696_0": "“Mātāpitūnamatthāya, telādiṃ haratopi ca;",
  "tika-vin08t0:697_0": "Sākhaṃ chāyādiatthāya, imassa na visesatā.",
  "tika-vin08t0:698_0": "“Tasmā hissa visesassa, cintetabbaṃ tu kāraṇaṃ;",
  "tika-vin08t0:699_0": "Tassa sālayabhāvaṃ tu, visesaṃ takkayāmaha”nti.",
  "tika-vin08t0:700_0": "Idamevettha yuttataraṃ avassaṃ tathāvidhavitakkuppattiyā sambhavato.",
  "tika-vin08t0:700_1": "Na hi sakkā ettha vitakkaṃ sodhetunti.",
  "tika-vin08t0:700_2": "Mātādīnaṃ atthāya haraṇe pana nāvassaṃ tathāvidhavitakkuppattīti sakkā vitakkaṃ sodhetuṃ.",
  "tika-vin08t0:700_3": "Yattha hi vitakkaṃ sodhetuṃ sakkā,",
  "tika-vin08t0:700_4": "tattha nevatthi doso.",
  "tika-vin08t0:700_5": "Teneva vakkhati “sace pana sakkoti vitakkaṃ sodhetuṃ,",
  "tika-vin08t0:700_6": "tato laddhaṃ khāditumpi vaṭṭatī”ti.",
  "tika-vin08t0:700_7": "Vimativinodaniyaṃ pana “ettha panāti pattaparivattane.",
  "tika-vin08t0:700_8": "Kāraṇanti ettha yathā sāmaṇerā ito amhākampi dentīti vitakko uppajjati,",
  "tika-vin08t0:700_9": "na tathā aññatthāti kāraṇaṃ vadanti,",
  "tika-vin08t0:700_10": "tañca yuttaṃ.",
  "tika-vin08t0:700_11": "Yassa pana tādiso vitakko natthi,",
  "tika-vin08t0:700_12": "tena aparivattetvāpi bhuñjituṃ vaṭṭatī”ti vuttaṃ.",
  "tika-vin08t0:701_0": "112.",
  "tika-vin08t0:701_1": "Niccāletunti cāletvā pāsāṇasakkharādiapanayanaṃ kātuṃ.",
  "tika-vin08t0:701_2": "Uddhanaṃ āropetabbanti anaggikaṃ uddhanaṃ sandhāya vuttaṃ.",
  "tika-vin08t0:701_3": "Uddhane paccamānassa āluḷane upari apakkataṇḍulā heṭṭhā pavisitvā paccantīti āha “sāmaṃpākañceva hotī”ti.",
  "tika-vin08t0:702_0": "113.",
  "tika-vin08t0:702_1": "Ādhārake patto ṭhapitoti appaṭiggahitāmiso patto puna paṭiggahaṇatthāya ṭhapito.",
  "tika-vin08t0:702_2": "Cāletīti vinā kāraṇaṃ cāleti,",
  "tika-vin08t0:702_3": "satipi kāraṇe bhikkhūnaṃ paribhogārahaṃ cāletuṃ na vaṭṭati.",
  "tika-vin08t0:702_4": "Kiñcāpi “anujānāmi,",
  "tika-vin08t0:702_5": "bhikkhave,",
  "tika-vin08t0:702_6": "amanussikābādhe āmakamaṃsaṃ āmakalohita”nti tādise ābādhe attano atthāya āmakamaṃsapaṭiggahaṇaṃ anuññātaṃ,",
  "tika-vin08t0:702_7": "“āmakamaṃsapaṭiggahaṇā paṭivirato hotī”ti ca sāmaññato paṭikkhittaṃ,",
  "tika-vin08t0:702_8": "tathāpi attano,",
  "tika-vin08t0:702_9": "aññassa vā bhikkhuno atthāya aggahitattā “sīhavighāsādiṃ…pe…",
  "tika-vin08t0:702_10": "vaṭṭatī”ti vuttaṃ.",
  "tika-vin08t0:702_11": "Sakkoti vitakkaṃ sodhetunti “mayhampi detī”ti vitakkassa anuppannabhāvaṃ sallakkhetuṃ sakkoti,",
  "tika-vin08t0:702_12": "“sāmaṇerassa dassāmī”ti suddhacittena mayā gahitanti vā sallakkhetuṃ sakkoti.",
  "tika-vin08t0:702_13": "Sace pana mūlepi paṭiggahitaṃ hotīti ettha “gahetvā gate mayhampi dadeyyunti saññāya sace paṭiggahitaṃ hotī”ti vadanti.",
  "tika-vin08t0:703_0": "114.",
  "tika-vin08t0:703_1": "Koṭṭhāse karotīti “bhikkhū sāmaṇerā ca attano attano abhirucitaṃ koṭṭhāsaṃ gaṇhantū”ti sabbesaṃ samake koṭṭhāse karoti.",
  "tika-vin08t0:703_2": "Gahitāvasesanti sāmaṇerehi gahitakoṭṭhāsato avasesaṃ.",
  "tika-vin08t0:703_3": "Gaṇhitvāti “mayhaṃ idaṃ gaṇhissāmī”ti gahetvā.",
  "tika-vin08t0:703_4": "Idha gahitāvasesaṃ nāma tena gaṇhitvā puna ṭhapitaṃ.",
  "tika-vin08t0:704_0": "Paṭiggahetvāti tadahu paṭiggahetvā.",
  "tika-vin08t0:704_1": "Teneva “yāvakālikena yāvajīvikasaṃsagge doso natthī”ti vuttaṃ.",
  "tika-vin08t0:704_2": "Sace pana purimadivase paṭiggahetvā ṭhapitā hoti,",
  "tika-vin08t0:704_3": "sāmisena mukhena tassā vaṭṭiyā dhūmaṃ pivituṃ na vaṭṭati.",
  "tika-vin08t0:704_4": "Samuddodakenāti appaṭiggahitasamuddodakena.",
  "tika-vin08t0:705_0": "Himakarakā nāma kadāci vassodakena saha patanakā pāsāṇalekhā viya ghanībhūtā udakavisesā,",
  "tika-vin08t0:705_1": "tesu paṭiggahaṇakiccaṃ natthi.",
  "tika-vin08t0:705_2": "Tenāha “udakagatikā evā”ti.",
  "tika-vin08t0:705_3": "Yasmā katakaṭṭhi udakaṃ pasādetvā visuṃ tiṭṭhati,",
  "tika-vin08t0:705_4": "tasmā “abbohārika”nti vuttaṃ.",
  "tika-vin08t0:705_5": "Iminā appaṭiggahitāpattīhi abbohārikaṃ,",
  "tika-vin08t0:705_6": "vikālabhojanāpattīhipi abbohārikanti dasseti.",
  "tika-vin08t0:705_7": "Laggatīti sukkhe mukhe ca hatthe ca mattikāvaṇṇaṃ dassentaṃ laggati.",
  "tika-vin08t0:705_8": "Bahalanti hatthamukhesu alagganakampi paṭiggahetabbaṃ.",
  "tika-vin08t0:706_0": "Vāsamattanti reṇukhīrābhāvaṃ dasseti.",
  "tika-vin08t0:706_1": "Pānīyaṃ gahetvāti attanoyeva atthāya gahetvā.",
  "tika-vin08t0:706_2": "Sace pana pītāvasesakaṃ tattheva ākirissāmīti gaṇhāti,",
  "tika-vin08t0:706_3": "puna paṭiggahaṇakiccaṃ natthi. Ākirati,",
  "tika-vin08t0:706_4": "paṭiggahetabbanti puppharasassa paññāyanato vuttaṃ.",
  "tika-vin08t0:706_5": "Vikkhambhetvāti viyūhitvā,",
  "tika-vin08t0:706_6": "apanetvāti attho.",
  "tika-vin08t0:707_0": "115.",
  "tika-vin08t0:707_1": "Mahābhūtesūti pāṇasarīrasannissitesu pathavīādimahābhūtesu.",
  "tika-vin08t0:707_2": "Sabbaṃ vaṭṭatīti attano paresañca sarīrasannissitaṃ sabbaṃ vaṭṭati,",
  "tika-vin08t0:707_3": "akappiyamaṃsānulomatāya thullaccayādiṃ na janetīti adhippāyo.",
  "tika-vin08t0:707_4": "Patatīti attano sarīrato chijjitvā patati.",
  "tika-vin08t0:707_5": "“Rukkhato chinditvā”ti vuttattā mattikatthāya pathaviṃ khaṇituṃ,",
  "tika-vin08t0:707_6": "aññampi yaṃ kiñci mūlapaṇṇādivisabhesajjaṃ chinditvā chārikaṃ akatvāpi appaṭiggahitampi paribhuñjituṃ vaṭṭatīti daṭṭhabbaṃ.",
  "tika-vin08t0:708_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:709_0": "Paṭiggahaṇavinicchayakathālaṅkāro nāma",
  "tika-vin08t0:710_0": "Vīsatimo paricchedo.",
  "tika-vin08t0:711_0": "21. Pavāraṇāvinicchayakathā",
  "tika-vin08t0:712_0": "116.",
  "tika-vin08t0:712_1": "Evaṃ paṭiggahaṇavinicchayaṃ kathetvā idāni pavāraṇāvinicchayaṃ kathetuṃ “paṭikkhepapavāraṇā”tiādimāha.",
  "tika-vin08t0:712_2": "Tattha paṭikkhipanaṃ paṭikkhepo,",
  "tika-vin08t0:712_3": "asampaṭicchananti attho.",
  "tika-vin08t0:712_4": "Pavāriyate pavāraṇā,",
  "tika-vin08t0:712_5": "paṭisedhanantyattho.",
  "tika-vin08t0:712_6": "Paṭikkhepasaṅkhātā pavāraṇā paṭikkhepapavāraṇā.",
  "tika-vin08t0:712_7": "Atha vā paṭikkhepavasena pavāraṇā paṭikkhepapavāraṇā.",
  "tika-vin08t0:712_8": "Pañcannaṃ bhojanānaṃ aññataraṃ bhuñjantassa aññasmiṃ bhojane abhihaṭe paṭikkhepasaṅkhātā pavāraṇāti sambandho.",
  "tika-vin08t0:713_0": "117.",
  "tika-vin08t0:713_1": "Yaṃ asnātīti yaṃ bhuñjati.",
  "tika-vin08t0:713_2": "Ambilapāyāsādīsūti ādi-",
  "tika-vin08t0:713_3": "saddena khīrapāyāsādiṃ saṅgaṇhāti.",
  "tika-vin08t0:713_4": "Tattha ambilapāyāsaggahaṇena takkādiambilasaṃyuttā ghanayāgu vuttā.",
  "tika-vin08t0:713_5": "Khīrapāyāsaggahaṇena khīrasaṃyuttā yāgu saṅgayhati.",
  "tika-vin08t0:713_6": "Pavāraṇaṃ janetīti anatirittabhojanāpattinibandhanaṃ paṭikkhepaṃ sādheti.",
  "tika-vin08t0:713_7": "Katopi paṭikkhepo anatirittabhojanāpattinibandhano na hoti,",
  "tika-vin08t0:713_8": "akataṭṭhāneyeva tiṭṭhatīti āha “pavāraṇaṃ na janetī”ti.",
  "tika-vin08t0:714_0": "“Yāgu-",
  "tika-vin08t0:714_1": "saddassa pavāraṇajanakayāguyāpi sādhāraṇattā ‘yāguṃ gaṇhathā’ti vuttepi pavāraṇā hotīti pavāraṇaṃ janetiyevāti vutta”nti tīsupi gaṇṭhipadesu vuttaṃ.",
  "tika-vin08t0:714_2": "Taṃ parato tattheva “bhattamissakaṃ yāguṃ āharitvā”ti ettha vuttakāraṇena na sameti.",
  "tika-vin08t0:714_3": "Vuttañhi tattha –",
  "tika-vin08t0:714_4": "heṭṭhā ayāguke nimantane udakakañjikakhīrādīhi saddhiṃ madditaṃ bhattameva sandhāya “yāguṃ gaṇhathā”ti vuttattā pavāraṇā hoti.",
  "tika-vin08t0:714_5": "“Bhattamissakaṃ yāguṃ āharitvā”ti ettha pana visuṃ yāguyā vijjamānattā pavāraṇā na hotīti.",
  "tika-vin08t0:714_6": "Tasmā tattha vuttanayeneva khīrādīhi saddhiṃ madditaṃ bhattameva sandhāya “yāguṃ gaṇhathā”ti vuttattā",
  "tika-vin08t0:714_7": "yāguyāva tattha abhāvato pavāraṇā hotīti evamettha kāraṇaṃ vattabbaṃ.",
  "tika-vin08t0:714_8": "Evañhi sati parato “yenāpucchito,",
  "tika-vin08t0:714_9": "tassa atthitāyā”ti aṭṭhakathāya vuttakāraṇenapi saṃsandati,",
  "tika-vin08t0:714_10": "aññathā gaṇṭhipadesuyeva pubbāparavirodho āpajjati,",
  "tika-vin08t0:714_11": "aṭṭhakathāya ca na sametīti. Sace…pe…",
  "tika-vin08t0:714_12": "paññāyatīti iminā vuttappamāṇassa macchamaṃsakhaṇḍassa nahāruno vā sabbhāvamattaṃ dasseti.",
  "tika-vin08t0:714_13": "Tāhīti puthukāhi.",
  "tika-vin08t0:715_0": "Sālivīhiyavehi katasattūti yebhuyyanayena vuttaṃ,",
  "tika-vin08t0:715_1": "satta dhaññāni pana bhajjitvā katopi sattuyeva.",
  "tika-vin08t0:715_2": "Tenevāha “kaṅguvaraka…pe…",
  "tika-vin08t0:715_3": "sattusaṅgahameva gacchatī”ti.",
  "tika-vin08t0:715_4": "Sattumodakoti sattuyo piṇḍetvā kato apakko sattuguḷo.",
  "tika-vin08t0:715_5": "Vimativinodaniyaṃ pana “sattumodakoti sattuṃ temetvā kato apakko,",
  "tika-vin08t0:715_6": "sattuṃ pana pisitvā piṭṭhaṃ katvā temetvā pūvaṃ katvā pacanti,",
  "tika-vin08t0:715_7": "taṃ na pavāretī”ti vuttaṃ.",
  "tika-vin08t0:716_0": "Pañcannaṃ bhojanānaṃ aññataravasena vippakatabhojanabhāvassa upacchinnattā “mukhe sāsapamattampi…pe…",
  "tika-vin08t0:716_1": "na pavāretī”ti vuttaṃ.",
  "tika-vin08t0:716_2": "“Akappiyamaṃsaṃ paṭikkhipati,",
  "tika-vin08t0:716_3": "na pavāretī”ti vacanato sace saṅghikaṃ lābhaṃ attano apāpuṇantaṃ jānitvā vā ajānitvā vā paṭikkhipati,",
  "tika-vin08t0:716_4": "na pavāreti paṭikkhipitabbasseva paṭikkhittattā,",
  "tika-vin08t0:716_5": "alajjisantakaṃ paṭikkhipantopi na pavāreti.",
  "tika-vin08t0:716_6": "Avatthutāyāti anatirittāpattisādhikāya pavāraṇāya avatthubhāvato.",
  "tika-vin08t0:716_7": "Etena paṭikkhipitabbasseva paṭikkhittabhāvaṃ dīpeti.",
  "tika-vin08t0:716_8": "Yañhi paṭikkhipitabbaṃ hoti,",
  "tika-vin08t0:716_9": "tassa paṭikkhepo āpattiyā aṅgaṃ na hotīti taṃ pavāraṇāya avatthūti vuccati.",
  "tika-vin08t0:717_0": "118.",
  "tika-vin08t0:717_1": "Āsannataraṃ aṅganti hatthapāsato bahi ṭhatvā onamitvā dentassa sīsaṃ āsannataraṃ hoti,",
  "tika-vin08t0:717_2": "tassa orimantena paricchinditabbaṃ.",
  "tika-vin08t0:718_0": "Upanāmetīti iminā kāyābhihāraṃ dasseti.",
  "tika-vin08t0:718_1": "Apanāmetvāti abhimukhaṃ haritvā.",
  "tika-vin08t0:718_2": "Idaṃ bhattaṃ gaṇhāti vadatīti kiñci apanāmetvā vadati.",
  "tika-vin08t0:718_3": "Kevalaṃ vācābhihārassa anadhippetattā gaṇhathāti gahetuṃ āraddhaṃ.",
  "tika-vin08t0:718_4": "Hatthapāsato bahi ṭhitassa satipi dātukāmatābhihāre paṭikkhipantassa dūrabhāveneva pavāraṇāya abhāvato",
  "tika-vin08t0:718_5": "therassapi dūrabhāvamattaṃ gahetvā pavāraṇāya abhāvaṃ dassento “therassa dūrabhāvato”tiādimāha,",
  "tika-vin08t0:718_6": "na pana therassa abhihārasambhavato.",
  "tika-vin08t0:718_7": "Sacepi gahetvā gato hatthapāse ṭhito hoti,",
  "tika-vin08t0:718_8": "kiñci pana avatvā ādhāraṭṭhāne ṭhitattā abhihāro nāma na hotīti “dūtassa ca anabhiharaṇato”ti vuttaṃ.",
  "tika-vin08t0:718_9": "“Gahetvā āgatena ‘bhattaṃ gaṇhathā’ti vutte abhihāro nāma hotīti ‘sace pana gahetvā āgato bhikkhu…pe…",
  "tika-vin08t0:718_10": "pavāraṇā hotī’ti vutta”nti tīsupi gaṇṭhipadesu vuttaṃ.",
  "tika-vin08t0:718_11": "Keci pana “pattaṃ kiñcipi upanāmetvā ‘imaṃ bhattaṃ gaṇhathā’ti vuttanti gahetabba”nti vadanti,",
  "tika-vin08t0:718_12": "taṃ yuttaṃ viya dissati vācābhihārassa idha anadhippetattā.",
  "tika-vin08t0:719_0": "Parivesanāyāti bhattagge.",
  "tika-vin08t0:719_1": "Abhihaṭāva hotīti parivesakeneva abhihaṭā hoti.",
  "tika-vin08t0:719_2": "Tato dātukāmatāya gaṇhantaṃ paṭikkhipantassa pavāraṇā hotīti ettha aggaṇhantampi paṭikkhipato pavāraṇā hotiyeva. Kasmā?",
  "tika-vin08t0:719_3": "Dātukāmatāya abhihaṭattā,",
  "tika-vin08t0:719_4": "“tasmā sā abhihaṭāva hotī”ti hi vuttaṃ.",
  "tika-vin08t0:719_5": "Teneva tīsupi gaṇṭhipadesu “dātukāmābhihāre sati kevalaṃ ‘dassāmī’ti gahaṇameva abhihāro na hoti,",
  "tika-vin08t0:719_6": "‘dassāmī’ti gaṇhantepi agaṇhantepi dātukāmatābhihārova abhihāro hoti,",
  "tika-vin08t0:719_7": "tasmā gahaṇasamaye vā aggahaṇasamaye vā taṃ paṭikkhipato pavāraṇā hotī”ti vuttaṃ.",
  "tika-vin08t0:719_8": "Idāni tassa asati dātukāmatābhihāre gahaṇasamayepi paṭikkhipato pavāraṇā na hotīti dassetuṃ “sace panā”tiādi vuttaṃ.",
  "tika-vin08t0:719_9": "Kaṭacchunā anukkhittampi pubbe eva abhihaṭattā pavāraṇā hotīti “abhihaṭāva hotī”ti vuttaṃ.",
  "tika-vin08t0:719_10": "Uddhaṭamatteti bhājanato viyojitamatte.",
  "tika-vin08t0:719_11": "Dvinnaṃ samabhārepīti parivesakassa ca aññassa ca bhattapacchibhāraggahaṇe sambhūtepīti attho.",
  "tika-vin08t0:720_0": "119.",
  "tika-vin08t0:720_1": "Rasaṃ gaṇhathāti ettha kevalaṃ maṃsarasassa apavāraṇājanakassa nāmena vuttattā paṭikkhipato pavāraṇā na hoti.",
  "tika-vin08t0:720_2": "Maccharasantiādīsu maccho ca rasañcāti atthasambhavato,",
  "tika-vin08t0:720_3": "vatthunopi tādisattā pavāraṇā hoti.",
  "tika-vin08t0:720_4": "“Idaṃ gaṇhathā”tipi avatvā tuṇhībhūtena abhihaṭaṃ paṭikkhipatopi hoti eva.",
  "tika-vin08t0:721_0": "Karambakoti missakādhivacanametaṃ.",
  "tika-vin08t0:721_1": "Yañhi bahūhi missetvā karonti,",
  "tika-vin08t0:721_2": "so “karambako”ti vuccati,",
  "tika-vin08t0:721_3": "so sacepi maṃsena missetvā kato hoti,",
  "tika-vin08t0:721_4": "“karambakaṃ gaṇhathā”ti apavāraṇārahassa nāmena vuttattā paṭikkhipato pavāraṇā na hoti.",
  "tika-vin08t0:721_5": "“Maṃsakarambakaṃ gaṇhathā”ti vutte pana “maṃsamissakaṃ gaṇhathā”ti vuttaṃ hoti,",
  "tika-vin08t0:721_6": "tasmā pavāraṇāva hoti.",
  "tika-vin08t0:722_0": "120.",
  "tika-vin08t0:722_1": "“Uddissakata”nti maññamānoti ettha “vatthuno kappiyattā akappiyasaññāya paṭikkhepatopi acittakattā imassa sikkhāpadassa pavāraṇā hotī”ti vadanti.",
  "tika-vin08t0:722_2": "“Heṭṭhā ayāguke nimantane udakakañjikakhīrādīhi saddhiṃ madditaṃ bhattameva sandhāya ‘yāguṃ gaṇhathā’ti vuttattā pavāraṇā hoti,",
  "tika-vin08t0:722_3": "‘bhattamissakaṃ yāguṃ āharitvā’ti ettha pana visuṃ yāguyā vijjamānattā pavāraṇā na hotī”ti vadanti.",
  "tika-vin08t0:722_4": "Ayamettha adhippāyoti “yenāpucchito”tiādinā vuttamevatthaṃ sandhāya vadati.",
  "tika-vin08t0:722_5": "Kāraṇaṃ panettha duddasanti ettha eke tāva vadanti “yasmā yāgumissakaṃ nāma bhattameva na hoti,",
  "tika-vin08t0:722_6": "khīrādikampi hotiyeva,",
  "tika-vin08t0:722_7": "tasmā karambake viya pavāraṇāya na bhavitabbaṃ,",
  "tika-vin08t0:722_8": "evañca sati ‘yāgu bahutarā vā hoti samasamā vā,",
  "tika-vin08t0:722_9": "na pavāreti,",
  "tika-vin08t0:722_10": "yāgu mandā,",
  "tika-vin08t0:722_11": "bhattaṃ bahutaraṃ,",
  "tika-vin08t0:722_12": "pavāretī’ti ettha kāraṇaṃ duddasa”nti.",
  "tika-vin08t0:722_13": "Keci pana vadanti “yāgumissakaṃ nāma bhattaṃ,",
  "tika-vin08t0:722_14": "tasmā taṃ paṭikkhipato pavāraṇāya eva bhavitabbaṃ,",
  "tika-vin08t0:722_15": "evañca sati ‘idha pavāraṇā hoti,",
  "tika-vin08t0:722_16": "na hotī’ti ettha kāraṇaṃ duddasa”nti.",
  "tika-vin08t0:723_0": "Yathā cettha kāraṇaṃ duddasaṃ,",
  "tika-vin08t0:723_1": "evaṃ parato “missakaṃ gaṇhathā”ti etthāpi kāraṇaṃ duddasamevāti veditabbaṃ.",
  "tika-vin08t0:723_2": "Na hi pavāraṇappahonakassa appabahubhāvo pavāraṇāya bhāvābhāvanimittaṃ,",
  "tika-vin08t0:723_3": "kiñcarahi pavāraṇājanakassa nāma gahaṇamevettha pamāṇaṃ,",
  "tika-vin08t0:723_4": "tasmā “idañca karambakena na samānetabba”ntiādinā yampi kāraṇaṃ vuttaṃ,",
  "tika-vin08t0:723_5": "tampi pubbe vuttena saṃsandiyamānaṃ na sameti.",
  "tika-vin08t0:723_6": "Yadi hi missakanti bhattamissakeyeva ruḷhaṃ siyā,",
  "tika-vin08t0:723_7": "evaṃ sati yathā “bhattamissakaṃ gaṇhathā”ti vutte bhattaṃ bahutaraṃ vā samaṃ vā appataraṃ vā hoti,",
  "tika-vin08t0:723_8": "pavāretiyeva,",
  "tika-vin08t0:723_9": "evaṃ “missakaṃ gaṇhathā”ti vuttepi appatarepi bhatte pavāraṇāya bhavitabbaṃ “missaka”nti bhattamissakeyeva ruḷhattā.",
  "tika-vin08t0:723_10": "Tathā hi “missakanti bhattamissakeyeva ruḷhavohārattā idaṃ pana bhattamissakamevāti vutta”nti tīsupi gaṇṭhipadesu vuttaṃ.",
  "tika-vin08t0:723_11": "Atha missakanti bhattamissake ruḷhaṃ na hoti,",
  "tika-vin08t0:723_12": "missakabhattaṃ pana sandhāya “missakaṃ gaṇhathā”ti vuttanti.",
  "tika-vin08t0:723_13": "Evampi yathā ayāguke nimantane khīrādīhi sammadditaṃ bhattameva sandhāya “yāguṃ gaṇhathā”ti vutte pavāraṇā hoti,",
  "tika-vin08t0:723_14": "evamidhāpi missakabhattameva sandhāya “missakaṃ gaṇhathā”ti vutte bhattaṃ appaṃ vā hotu, bahu vā,",
  "tika-vin08t0:723_15": "pavāraṇā eva siyā,",
  "tika-vin08t0:723_16": "tasmā missakanti bhattamissake ruḷhaṃ vā hotu,",
  "tika-vin08t0:723_17": "missakaṃ sandhāya bhāsitaṃ vā,",
  "tika-vin08t0:723_18": "ubhayathāpi pubbenāparaṃ na sametīti kimettha kāraṇacintāya.",
  "tika-vin08t0:723_19": "Īdisesu pana ṭhānesu aṭṭhakathāpamāṇeneva gantabbanti ayaṃ amhākaṃ khanti.",
  "tika-vin08t0:724_0": "Vimativinodaniyaṃ pana “uddissakatanti maññamānoti ettha vatthuno kappiyattā ‘pavāritova hotī’ti vuttaṃ.",
  "tika-vin08t0:724_1": "Tañce uddissakatameva hoti,",
  "tika-vin08t0:724_2": "paṭikkhepo natthi.",
  "tika-vin08t0:724_3": "Ayametthādhippāyoti ‘yenāpucchito’tiādinā vuttamevatthaṃ sandhāya vadati.",
  "tika-vin08t0:724_4": "Kāraṇaṃ panettha duddasanti bhattassa bahutarabhāve pavāraṇāya sambhavakāraṇaṃ duddasaṃ,",
  "tika-vin08t0:724_5": "aññathā karambakepi macchādibahubhāve pavāraṇā bhaveyyāti adhippāyo.",
  "tika-vin08t0:724_6": "Yathā cettha kāraṇaṃ duddasaṃ,",
  "tika-vin08t0:724_7": "evaṃ parato ‘missakaṃ gaṇhathā’ti etthāpi kāraṇaṃ duddasamevāti daṭṭhabbaṃ.",
  "tika-vin08t0:724_8": "Yañca ‘idaṃ pana bhattamissakamevā’tiādi kāraṇaṃ vuttaṃ,",
  "tika-vin08t0:724_9": "tampi ‘appataraṃ na pavāretī’ti vacanena na sametī”ti ettakameva vuttaṃ.",
  "tika-vin08t0:725_0": "“Visuṃ katvā detīti bhattassa upari ṭhitaṃ rasādiṃ visuṃ gahetvā detī”ti tīsupi gaṇṭhipadesu vuttaṃ.",
  "tika-vin08t0:725_1": "Kehici pana “yathā bhattasitthaṃ na patati,",
  "tika-vin08t0:725_2": "tathā gāḷhaṃ hatthena pīḷetvā parissāvetvā detī”ti vuttaṃ.",
  "tika-vin08t0:725_3": "Tatthāpi kāraṇaṃ na dissati.",
  "tika-vin08t0:725_4": "Yathā hi bhattamissakaṃ yāguṃ āharitvā “yāguṃ gaṇhathā”ti vatvā yāgumissakaṃ bhattampi dentaṃ paṭikkhipato pavāraṇā na hoti,",
  "tika-vin08t0:725_5": "evamidhāpi bahukhīrarasādīsu bhattesu “khīraṃ gaṇhathā”tiādīni vatvā dinnāni khīrādīni vā detu khīrādimissakaṃ bhattaṃ vā,",
  "tika-vin08t0:725_6": "ubhayathāpi pavāraṇāya na bhavitabbaṃ,",
  "tika-vin08t0:725_7": "tasmā “visuṃ katvā detī”ti tenākārena dentaṃ sandhāya vuttaṃ,",
  "tika-vin08t0:725_8": "na pana bhattamissakaṃ katvā dīyamānaṃ paṭikkhipato pavāraṇā hotīti dassanatthanti gahetabbaṃ.",
  "tika-vin08t0:725_9": "Yadi pana bhattamissakaṃ katvā dīyamāne pavāraṇā hotīti adhippāyena aṭṭhakathāyaṃ “visuṃ katvā detī”ti vuttaṃ,",
  "tika-vin08t0:725_10": "evaṃ sati aṭṭhakathāyevettha pamāṇanti gahetabbaṃ,",
  "tika-vin08t0:725_11": "na pana kāraṇantaraṃ gavesitabbaṃ.",
  "tika-vin08t0:725_12": "Vimativinodaniyaṃ pana “visuṃ katvā detīti ‘rasaṃ gaṇhathā’tiādinā vācāya visuṃ katvā detīti attho gahetabbo,",
  "tika-vin08t0:725_13": "na pana kāyena rasādiṃ viyojetvāti tathā aviyojitepi paṭikkhipato pavāraṇāya asambhavato apavāraṇāpahonakassa",
  "tika-vin08t0:725_14": "nāmena vuttattā bhattamissakayāguṃ āharitvā ‘yāguṃ gaṇhathā’ti vuttaṭṭhānādīsu viya,",
  "tika-vin08t0:725_15": "aññathā ettha yathā pubbāparaṃ na virujjhati,",
  "tika-vin08t0:725_16": "tathā adhippāyo gahetabbo”ti vuttaṃ.",
  "tika-vin08t0:726_0": "Nāvā vā setu vātiādimhi nāvādiabhiruhanādikkhaṇe kiñci ṭhatvāpi abhiruhanādikātabbattepi gamanatapparatāya ṭhānaṃ nāma na hoti,",
  "tika-vin08t0:726_1": "janasammaddena pana anokāsādibhāvena ṭhātuṃ na vaṭṭati.",
  "tika-vin08t0:726_2": "Acāletvāti vuttaṭṭhānato aññasmiṃ pīṭhappadese vā uddhaṃ vā apelletvā,",
  "tika-vin08t0:726_3": "tasmiṃ eva pana ṭhāne parivattetuṃ labhati.",
  "tika-vin08t0:726_4": "Tenāha “yena passenā”tiādi.",
  "tika-vin08t0:726_5": "Sace ukkuṭikaṃ nisinno pāde amuñcitvāpi bhūmiyaṃ nisīdati,",
  "tika-vin08t0:726_6": "iriyāpathaṃ vikopento nāma hotīti ukkuṭikāsanaṃ avikopetvā sukhena nisīdituṃ “tassa pana heṭṭhā…pe…",
  "tika-vin08t0:726_7": "nisīdanakaṃ dātabba”nti vuttaṃ.",
  "tika-vin08t0:726_8": "“Āsanaṃ acāletvāti pīṭhe phuṭṭhokāsato ānisadamaṃsaṃ amocetvā anuṭṭhahitvāti vuttaṃ hoti.",
  "tika-vin08t0:726_9": "Adinnādāne viya ṭhānācāvanaṃ na gahetabba”nti tīsupi gaṇṭhipadesu vuttaṃ.",
  "tika-vin08t0:727_0": "121.",
  "tika-vin08t0:727_1": "Akappiyakatanti ettha akappiyakatasseva anatirittabhāvato kappiyaṃ akārāpetvā tasmiṃ patte pakkhittaṃ mūlaphalādiyeva atirittaṃ na hoti,",
  "tika-vin08t0:727_2": "akappiyabhojanaṃ vā kuladūsanādinā uppannaṃ.",
  "tika-vin08t0:727_3": "Sesaṃ pana pattapariyāpannaṃ atirittameva hoti,",
  "tika-vin08t0:727_4": "paribhuñjituṃ vaṭṭati,",
  "tika-vin08t0:727_5": "taṃ pana mūlaphalādiṃ paribhuñjitukāmena tato nīharitvā kappiyaṃ kārāpetvā aññasmiṃ bhājane ṭhapetvā atirittaṃ kārāpetvā paribhuñjitabbaṃ.",
  "tika-vin08t0:728_0": "122.",
  "tika-vin08t0:728_1": "So puna kātuṃ na labhatīti tasmiṃyeva bhājane kariyamānaṃ paṭhamaṃ katena saddhiṃ kataṃ hotīti puna soyeva kātuṃ na labhati,",
  "tika-vin08t0:728_2": "añño labhati.",
  "tika-vin08t0:728_3": "Aññasmiṃ pana bhājane tena vā aññena vā kātuṃ vaṭṭati.",
  "tika-vin08t0:728_4": "Tenāha “yena akataṃ,",
  "tika-vin08t0:728_5": "tena kātabbaṃ,",
  "tika-vin08t0:728_6": "yañca akataṃ,",
  "tika-vin08t0:728_7": "taṃ kātabba”nti.",
  "tika-vin08t0:728_8": "Tenāpīti ettha pi-",
  "tika-vin08t0:728_9": "saddo na kevalaṃ aññenevāti imamatthaṃ dīpeti.",
  "tika-vin08t0:728_10": "Evaṃ katanti aññasmiṃ bhājane kataṃ.",
  "tika-vin08t0:729_0": "Pesetvāti anupasampannassa hatthe pesetvā.",
  "tika-vin08t0:729_1": "Imassa vinayakammabhāvato “anupasampannassa hatthe ṭhitaṃ na kātabba”nti vuttaṃ.",
  "tika-vin08t0:730_0": "Sace pana āmisasaṃsaṭṭhānīti ettha sace mukhagatenāpi anatirittena āmisena saṃsaṭṭhāni honti,",
  "tika-vin08t0:730_1": "pācittiyamevāti veditabbaṃ,",
  "tika-vin08t0:730_2": "tasmā pavāritena bhojanaṃ atirittaṃ kārāpetvā bhuñjantenapi yathā akatena missaṃ na hoti,",
  "tika-vin08t0:730_3": "evaṃ mukhañca hatthañca suddhaṃ katvā bhuñjitabbaṃ.",
  "tika-vin08t0:730_4": "Kiñcāpi apavāritassa purebhattaṃ yāmakālikādīni āhāratthāya paribhuñjatopi anāpatti,",
  "tika-vin08t0:730_5": "pavāritassa pana pavāraṇamūlakaṃ dukkaṭaṃ hotiyevāti “yāmakālikaṃ…pe…",
  "tika-vin08t0:730_6": "ajjhohāre ajjhohāre āpatti dukkaṭassā”ti pāḷiyaṃ vuttaṃ.",
  "tika-vin08t0:731_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:732_0": "Paṭikkhepapavāraṇāvinicchayakathālaṅkāro nāma",
  "tika-vin08t0:733_0": "Ekavīsatimo paricchedo.",
  "tika-vin08t0:734_0": "22. Pabbajjāvinicchayakathā",
  "tika-vin08t0:735_0": "123.",
  "tika-vin08t0:735_1": "Evaṃ paṭikkhepapavāraṇāvinicchayaṃ kathetvā idāni pabbajjāvinicchayaṃ kathetuṃ “pabbajjāti ettha panā”tyādimāha.",
  "tika-vin08t0:735_2": "Tattha paṭhamaṃ vajitabbāti pabbajjā,",
  "tika-vin08t0:735_3": "upasampadāto paṭhamaṃ upagacchitabbāti attho. Pa-",
  "tika-vin08t0:735_4": "pubba vaja gatimhīti dhātu.",
  "tika-vin08t0:735_5": "Kulaputtanti ācārakulaputtaṃ sandhāya vadati.",
  "tika-vin08t0:735_6": "Ye puggalā paṭikkhittā,",
  "tika-vin08t0:735_7": "te vajjetvāti sambandho.",
  "tika-vin08t0:735_8": "Pabbajjādosavirahitoti pabbajjāya antarāyakarehi pañcābādhādidosehi virahito.",
  "tika-vin08t0:735_9": "Nakhapiṭṭhippamāṇanti ettha kaniṭṭhaṅgulinakhapiṭṭhi adhippetā.",
  "tika-vin08t0:735_10": "“Tañce nakhapiṭṭhippamāṇampi vaḍḍhanapakkhe ṭhitaṃ hoti,",
  "tika-vin08t0:735_11": "na pabbājetabboti iminā sāmaññalakkhaṇaṃ dassitaṃ,",
  "tika-vin08t0:735_12": "tasmā yattha katthaci sarīrāvayavesu nakhapiṭṭhippamāṇaṃ vaḍḍhanakapakkhe ṭhitaṃ ce,",
  "tika-vin08t0:735_13": "na vaṭṭatīti siddhaṃ.",
  "tika-vin08t0:735_14": "Evañca sati nakhapiṭṭhippamāṇampi avaḍḍhanakapakkhe ṭhitaṃ ce,",
  "tika-vin08t0:735_15": "sabbattha vaṭṭatīti āpannaṃ,",
  "tika-vin08t0:735_16": "tañca na sāmaññato adhippetanti padesaviseseyeva niyametvā dassento ‘sace panā’tiādimāha.",
  "tika-vin08t0:735_17": "Sace hi avisesena nakhapiṭṭhippamāṇaṃ avaḍḍhanakapakkhe ṭhitaṃ vaṭṭeyya,",
  "tika-vin08t0:735_18": "‘nivāsanapārupanehi pakatipaṭicchannaṭṭhāne’ti padesaniyamaṃ na kareyya,",
  "tika-vin08t0:735_19": "tasmā nivāsanapārupanehi pakatipaṭicchannaṭṭhānato aññattha nakhapiṭṭhippamāṇaṃ avaḍḍhanakapakkhe ṭhitampi na vaṭṭatīti siddhaṃ.",
  "tika-vin08t0:735_20": "Nakhapiṭṭhippamāṇato khuddakataraṃ pana avaḍḍhanakapakkhe vā vaḍḍhanakapakkhe vā ṭhitaṃ hotu,",
  "tika-vin08t0:735_21": "vaṭṭati nakhapiṭṭhippamāṇato khuddakatarassa vaḍḍhanakapakkhe avaḍḍhanakapakkhe vā ṭhitassa mukhādīsuyeva paṭikkhittattā”ti sāratthadīpaniyaṃ vuttaṃ.",
  "tika-vin08t0:736_0": "Vimativinodaniyaṃ pana “paṭicchannaṭṭhāne nakhapiṭṭhippamāṇaṃ avaḍḍhanakapakkhe ṭhitaṃ hoti,",
  "tika-vin08t0:736_1": "vaṭṭatīti vuttattā appaṭicchannaṭṭhāne tādisampi na vaṭṭati,",
  "tika-vin08t0:736_2": "paṭicchannaṭṭhānepi ca vaḍḍhanakapakkhe ṭhitaṃ na vaṭṭatīti siddhameva hoti.",
  "tika-vin08t0:736_3": "Pākaṭaṭṭhānepi pana nakhapiṭṭhippamāṇato ūnataraṃ avaḍḍhanakaṃ vaṭṭatīti ye gaṇheyyuṃ,",
  "tika-vin08t0:736_4": "tesaṃ taṃ gahaṇaṃ paṭisedhetuṃ ‘mukhe panā’tiādi vutta”nti vuttaṃ. Godhā…pe…",
  "tika-vin08t0:736_5": "na vaṭṭatīti iminā tādisopi rogo kuṭṭheyeva antogadhoti dasseti.",
  "tika-vin08t0:736_6": "Gaṇḍepi iminā nayena vinicchayo veditabbo.",
  "tika-vin08t0:736_7": "Tattha pana mukhādīsu kolaṭṭhimattato khuddakataropi gaṇḍo na vaṭṭatīti visuṃ na dassito.",
  "tika-vin08t0:736_8": "“Appaṭicchannaṭṭhāne avaḍḍhanakapakkhe ṭhitepi na vaṭṭatī”ti ettakameva hi tattha vuttaṃ,",
  "tika-vin08t0:736_9": "tathāpi kuṭṭhe vuttanayena mukhādīsu kolaṭṭhippamāṇato khuddakataropi gaṇḍo na vaṭṭatīti viññāyati,",
  "tika-vin08t0:736_10": "tasmā avaḍḍhanakapakkhe ṭhitepīti ettha pi-",
  "tika-vin08t0:736_11": "saddo avuttasampiṇḍanattho,",
  "tika-vin08t0:736_12": "tena kolaṭṭhimattato khuddakataropi na vaṭṭatīti ayamattho dassitoyevāti amhākaṃ khanti.",
  "tika-vin08t0:736_13": "Pakativaṇṇe jāteti rogahetukassa vikāravaṇṇassa abhāvaṃ sandhāya vuttaṃ.",
  "tika-vin08t0:737_0": "Kolaṭṭhimattakoti badaraṭṭhippamāṇo.",
  "tika-vin08t0:737_1": "“Sañjātachaviṃ kāretvā”ti pāṭho,",
  "tika-vin08t0:737_2": "vijjamānachaviṃ kāretvāti attho.",
  "tika-vin08t0:737_3": "Vimativinodaniyaṃ pana “sacchaviṃ kāretvāti vijjamānachaviṃ kāretvāti attho,",
  "tika-vin08t0:737_4": "sañchavinti vā pāṭho,",
  "tika-vin08t0:737_5": "sañjātachaanti attho.",
  "tika-vin08t0:737_6": "Gaṇḍādīsu vūpasantesupi taṃ ṭhānaṃ vivaṇṇampi hoti,",
  "tika-vin08t0:737_7": "taṃ vaṭṭatī”ti vuttaṃ.",
  "tika-vin08t0:738_0": "Padumapuṇḍarīkapattavaṇṇanti rattapadumasetapadumapupphadalavaṇṇaṃ.",
  "tika-vin08t0:738_1": "Kuṭṭhe vuttanayenevāti “paṭicchannaṭṭhāne avaḍḍhanakaṃ vaṭṭati,",
  "tika-vin08t0:738_2": "aññattha na kiñci vaṭṭatī”ti vuttanayaṃ dasseti.",
  "tika-vin08t0:738_3": "Sosabyādhīti khayarogo.",
  "tika-vin08t0:738_4": "Yakkhummādoti kadāci āgantvā bhūmiyaṃ pātetvā hatthamukhādikaṃ avayavaṃ bhūmiyaṃ ghaṃsanako yakkhova rogo.",
  "tika-vin08t0:739_0": "124.",
  "tika-vin08t0:739_1": "Mahāmattoti mahatiyā issariyamattāya samannāgato.",
  "tika-vin08t0:739_2": "“Na dānāhaṃ devassa bhaṭo”ti āpucchatīti raññā eva dinnaṃ ṭhānantaraṃ sandhāya vuttaṃ.",
  "tika-vin08t0:739_3": "Yo pana rājakammikehi amaccādīhi ṭhapito,",
  "tika-vin08t0:739_4": "amaccādīnaṃ eva vā bhaṭo hoti,",
  "tika-vin08t0:739_5": "tena taṃ taṃ amaccādimpi āpucchituṃ vaṭṭatīti.",
  "tika-vin08t0:740_0": "125.",
  "tika-vin08t0:740_1": "“Dhajabandho”ti vuttattā apākaṭacoro pabbājetabboti viññāyati.",
  "tika-vin08t0:740_2": "Tena vakkhati “ye pana ambalabujādicorakā”tiādi.",
  "tika-vin08t0:740_3": "Evaṃ jānantīti “sīlavā jāto”ti jānanti.",
  "tika-vin08t0:741_0": "126.",
  "tika-vin08t0:741_1": "Bhinditvāti andubandhanaṃ bhinditvā.",
  "tika-vin08t0:741_2": "Chinditvāti saṅkhalikabandhanaṃ chinditvā.",
  "tika-vin08t0:741_3": "Muñcitvāti rajjubandhanaṃ muñcitvā.",
  "tika-vin08t0:741_4": "Vivaritvāti gāmabandhanādīsu gāmadvārādīni vivaritvā.",
  "tika-vin08t0:741_5": "Apassamānānaṃ vā palāyatīti purisaguttiyaṃ purisānaṃ gopakānaṃ apassamānānaṃ palāyati.",
  "tika-vin08t0:742_0": "129. Purimanayenevāti “kasāhato katadaṇḍakammo”ti ettha vuttanayeneva.",
  "tika-vin08t0:743_0": "130.",
  "tika-vin08t0:743_1": "Palātopīti iṇassāmikānaṃ āgamanaṃ ñatvā bhayena palātopi iṇāyiko.",
  "tika-vin08t0:743_2": "Gīvā hoti iṇāyikabhāvaṃ ñatvā anādarena iṇamuttake bhikkhubhāve pavesitattā.",
  "tika-vin08t0:744_0": "Upaḍḍhupaḍḍhanti thokaṃ thokaṃ.",
  "tika-vin08t0:744_1": "Dātabbamevāti iṇāyikena dhanaṃ sampajjatu vā, mā vā,",
  "tika-vin08t0:744_2": "dāne saussāheneva bhavitabbaṃ,",
  "tika-vin08t0:744_3": "aññehi ca bhikkhūhi “mā dhuraṃ nikkhipāhī”ti vatvā sahāyakehi bhavitabbanti dasseti.",
  "tika-vin08t0:744_4": "Dhuranikkhepena hissa bhaṇḍagghena kāretabbatā siyāti.",
  "tika-vin08t0:745_0": "131.",
  "tika-vin08t0:745_1": "Dāsacārittaṃ āropetvā kītoti iminā dāsabhāvaparimocanatthāya kītaṃ nivatteti.",
  "tika-vin08t0:745_2": "Tādiso hi dhanakkītopi adāso eva.",
  "tika-vin08t0:745_3": "Vajirabuddhiṭīkāyaṃ pana “desacārittanti sāvanapaṇṇāropanādikaṃ taṃ taṃ desacāritta”nti vuttaṃ.",
  "tika-vin08t0:745_4": "Tattha tattha cārittavasenāti tasmiṃ tasmiṃ janapade dāsapaṇṇajjhāpanādinā adāsakaraṇaniyāmena.",
  "tika-vin08t0:745_5": "Abhisekādīsu sabbabandhanāni mocāpenti,",
  "tika-vin08t0:745_6": "taṃ sandhāya “sabbasādhāraṇenā”ti vuttaṃ.",
  "tika-vin08t0:746_0": "Sace sayameva paṇṇaṃ āropenti,",
  "tika-vin08t0:746_1": "na vaṭṭatīti tā bhujissitthiyo “mayampi vaṇṇadāsiyo homā”ti attano rakkhaṇatthāya sayameva rājūnaṃ dāsipaṇṇe attano nāmaṃ likhāpenti,",
  "tika-vin08t0:746_2": "tāsaṃ puttāpi rājadāsāva honti,",
  "tika-vin08t0:746_3": "tasmā te pabbājetuṃ na vaṭṭati.",
  "tika-vin08t0:746_4": "Tehi adinnā na pabbājetabbāti yattakā tesaṃ sāmino,",
  "tika-vin08t0:746_5": "tesu ekena adinnepi na pabbājetabbā.",
  "tika-vin08t0:746_6": "Bhujisse katvā pana pabbājetuṃ vaṭṭatīti yassa vihārassa te ārāmikā dinnā,",
  "tika-vin08t0:746_7": "tasmiṃ vihāre saṅghaṃ ñāpetvā phātikammena dhanādiṃ katvā bhujisse katvā pabbājetuṃ vaṭṭati.",
  "tika-vin08t0:746_8": "Vajirabuddhiṭīkāyaṃ pana “devadāsiputte vaṭṭatīti likhitaṃ.",
  "tika-vin08t0:746_9": "‘Ārāmikañce pabbājetukāmo,",
  "tika-vin08t0:746_10": "aññamekaṃ datvā pabbājetabba’nti vuttaṃ.",
  "tika-vin08t0:746_11": "Mahāpaccarivādassa ayamidha adhippāyo,",
  "tika-vin08t0:746_12": "‘bhikkhusaṅghassa ārāmike demā’ti dinnattā na te tesaṃ dāsā,",
  "tika-vin08t0:746_13": "‘ārāmiko ca neva dāso na bhujisso’ti vattabbato na dāsoti likhitaṃ.",
  "tika-vin08t0:746_14": "Takkāsiñcanaṃ sīhaḷadīpe cārittaṃ,",
  "tika-vin08t0:746_15": "te ca pabbājetabbā saṅghassārāmikattā.",
  "tika-vin08t0:746_16": "Nissāmikaṃ dāsaṃ attanāpi bhujissaṃ kātuṃ labhatī”ti vuttaṃ.",
  "tika-vin08t0:747_0": "Sāratthadīpaniyaṃ pana “takkaṃ sīse āsittakasadisāva hontīti yathā adāse karontā takkena sīsaṃ dhovitvā adāsaṃ karonti,",
  "tika-vin08t0:747_1": "evaṃ ārāmikavacanena dinnattā adāsāva teti adhippāyo.",
  "tika-vin08t0:747_2": "‘Takkāsiñcanaṃ pana sīhaḷadīpe cāritta’nti vadanti.",
  "tika-vin08t0:747_3": "Neva pabbājetabboti vuttanti kappiyavacanena dinnepi saṅghassa ārāmikadāsattā evaṃ vutta”nti vuttaṃ.",
  "tika-vin08t0:747_4": "Vimativinodaniyampi “takkaṃ sīse āsittakasadisāva hontīti kesuci janapadesu adāse karontā takkaṃ sīse āsiñcanti,",
  "tika-vin08t0:747_5": "tena kira te adāsā honti,",
  "tika-vin08t0:747_6": "evamidampi ārāmikavacanena dinnampīti adhippāyo.",
  "tika-vin08t0:747_7": "Tathā dinnepi saṅghassa ārāmikadāso evāti ‘neva pabbājetabbo’ti vuttaṃ.",
  "tika-vin08t0:747_8": "‘Tāvakāliko nāma’ti vuttattā kālaparicchedaṃ katvā vā pacchāpi gahetukāmatāya vā dinnaṃ sabbaṃ tāvakālikamevāti gahetabbaṃ.",
  "tika-vin08t0:747_9": "Nissāmikadāso nāma yassa sāmikulaṃ aññātikaṃ maraṇena parikkhīṇaṃ,",
  "tika-vin08t0:747_10": "na koci tassa dāyādo,",
  "tika-vin08t0:747_11": "so pana samānajātikehi vā nivāsagāmavāsīhi vā issarehi vā bhujisso katova pabbājetabbo.",
  "tika-vin08t0:747_12": "Devadāsāpi dāsā eva.",
  "tika-vin08t0:747_13": "Te hi katthaci dese rājadāsā honti,",
  "tika-vin08t0:747_14": "katthaci vihāradāsā vā,",
  "tika-vin08t0:747_15": "tasmā pabbājetuṃ na vaṭṭatī”ti vuttaṃ.",
  "tika-vin08t0:748_0": "Sāratthadīpaniyaṃ pana “nissāmikadāso nāma yassa sāmikā saputtadārā matā honti,",
  "tika-vin08t0:748_1": "na koci tassa pariggāhako,",
  "tika-vin08t0:748_2": "sopi pabbājetuṃ na vaṭṭati,",
  "tika-vin08t0:748_3": "taṃ pana attanāpi bhujissaṃ kātuṃ vaṭṭati.",
  "tika-vin08t0:748_4": "Ye vā pana tasmiṃ raṭṭhe sāmino,",
  "tika-vin08t0:748_5": "tehipi kārāpetuṃ vaṭṭati,",
  "tika-vin08t0:748_6": "‘devadāsiputtaṃ pabbājetuṃ vaṭṭatī’ti tīsupi gaṇṭhipadesu vuttaṃ.",
  "tika-vin08t0:748_7": "‘Dāsassa pabbajitvā attano sāmike disvā palāyantassa āpatti natthī’ti vadantī”ti vuttaṃ.",
  "tika-vin08t0:748_8": "Vimativinodaniyaṃ pana “dāsampi pabbājetvā sāmike disvā paṭicchādanatthaṃ apanento padavārena adinnādānāpattiyā kāretabbo,",
  "tika-vin08t0:748_9": "dāsassa pana palāyato anāpattī”ti vuttaṃ.",
  "tika-vin08t0:749_0": "132.",
  "tika-vin08t0:749_1": "Hatthacchinnakādivatthūsu kaṇṇamūleti sakalassa kaṇṇassa chedaṃ sandhāyāha.",
  "tika-vin08t0:749_2": "Kaṇṇasakkhalikāyāti kaṇṇacūḷikāya.",
  "tika-vin08t0:749_3": "Yassa pana kaṇṇāvaṭṭeti heṭṭhā kuṇḍalādiṭhapanachiddaṃ sandhāya vuttaṃ.",
  "tika-vin08t0:749_4": "“Tañhi saṅghaṭṭanakkhamaṃ.",
  "tika-vin08t0:749_5": "Ajapadaketi ajapadanāsikaṭṭhikoṭiyaṃ.",
  "tika-vin08t0:749_6": "Tato hi uddhaṃ na vicchindituṃ sakkā hoti.",
  "tika-vin08t0:749_7": "Sandhetunti avirūpasaṇṭhānaṃ sandhāya vuttaṃ,",
  "tika-vin08t0:749_8": "virūpaṃ pana parisadūsakaṃ āpādeti.",
  "tika-vin08t0:750_0": "Khujjasarīroti vaṅkasarīro.",
  "tika-vin08t0:750_1": "Brahmuno viya ujukaṃ gattaṃ sarīraṃ yassa so brahmujugatto, bhagavā.",
  "tika-vin08t0:750_2": "Avaseso sattoti iminā lakkhaṇena rahitasatto.",
  "tika-vin08t0:750_3": "Etena ṭhapetvā mahāpurisaṃ cakkavattiñca itare sattā khujjapakkhikāti dasseti.",
  "tika-vin08t0:750_4": "Yebhuyyena hi sattā khandhe kaṭiyaṃ jāṇūsūti tīsu ṭhānesu namanti,",
  "tika-vin08t0:750_5": "te kaṭiyaṃ namantā pacchato namanti,",
  "tika-vin08t0:750_6": "dvīsu ṭhānesu namantā purato namanti,",
  "tika-vin08t0:750_7": "dīghasarīrā pana ekena passena vaṅkā honti,",
  "tika-vin08t0:750_8": "eke mukhaṃ unnāmetvā nakkhattāni gaṇayantā viya caranti,",
  "tika-vin08t0:750_9": "eke appamaṃsalohitā sūlasadisā honti,",
  "tika-vin08t0:750_10": "eke purato pabbhārā honti,",
  "tika-vin08t0:750_11": "pavedhamānā gacchanti.",
  "tika-vin08t0:750_12": "Parivaṭumoti samantato vaṭṭakāyo.",
  "tika-vin08t0:750_13": "Etena evarūpā eva vāmanakā na vaṭṭantīti dasseti.",
  "tika-vin08t0:751_0": "133.",
  "tika-vin08t0:751_1": "Aṭṭhisirācammasarīroti aṭṭhisirācammamattasarīro.",
  "tika-vin08t0:751_2": "Kūṭakūṭasīsoti anekesu ṭhānesu piṇḍitamaṃsataṃ dassetuṃ āmeḍitaṃ kataṃ.",
  "tika-vin08t0:751_3": "Tenāha “tālaphalapiṇḍisadisenā”ti.",
  "tika-vin08t0:751_4": "Tālaphalānaṃ mañjarī piṇḍi nāma.",
  "tika-vin08t0:751_5": "Anupubbatanukena sīsenāti cetiyathūpikā viya kamena kisena sīsena.",
  "tika-vin08t0:751_6": "Mahāveḷupabbaṃ viya ādito paṭṭhāya yāva pariyosānā avisamathūlena sīsena samannāgato nāḷisīso nāma.",
  "tika-vin08t0:751_7": "Kappasīsoti gajamatthakaṃ viya dvidhā bhinnasīso.",
  "tika-vin08t0:751_8": "“Kaṇṇikakeso vā”ti imassa vivaraṇaṃ “pāṇakehī”tiādi.",
  "tika-vin08t0:751_9": "Makkaṭasseva nalāṭepi kesānaṃ uṭṭhitabhāvaṃ sandhāyāha “sīsalomehī”tiādi.",
  "tika-vin08t0:752_0": "Makkaṭabhamukoti nalāṭalomehi avibhattalomabhamuko.",
  "tika-vin08t0:752_1": "Akkhicakkehīti akkhimaṇḍalehi.",
  "tika-vin08t0:752_2": "Kekaroti tiriyaṃ passanako.",
  "tika-vin08t0:752_3": "Udakatārakāti olokentānaṃ udake paṭibimbikacchāyā.",
  "tika-vin08t0:752_4": "Udakabubbuḷanti keci.",
  "tika-vin08t0:752_5": "Akkhitārakāti abhimukhe ṭhitānaṃ chāyā.",
  "tika-vin08t0:752_6": "Akkhibhaṇḍakātipi vadanti.",
  "tika-vin08t0:752_7": "Atipiṅgalakkhi majjārakkhi.",
  "tika-vin08t0:752_8": "Madhupiṅgalanti madhuvaṇṇapiṅgalaṃ.",
  "tika-vin08t0:752_9": "Nippakhumakkhīti ettha pakhuma-",
  "tika-vin08t0:752_10": "saddo akkhidalalomesu niruḷho,",
  "tika-vin08t0:752_11": "tadabhāvā nippakhumakkhi.",
  "tika-vin08t0:752_12": "Akkhipākenāti akkhidalapariyantesu pūtitāpajjanarogena.",
  "tika-vin08t0:753_0": "Cipiṭanāsikoti anunnatanāsiko.",
  "tika-vin08t0:753_1": "Paṭaṅgamaṇḍūko nāma mahāmukhamaṇḍūko.",
  "tika-vin08t0:753_2": "Bhinnamukhoti upakkamukhapariyosāno,",
  "tika-vin08t0:753_3": "sabbadā vivaṭamukho vā.",
  "tika-vin08t0:753_4": "Vaṅkamukhoti ekapasse apakkamma ṭhitaheṭṭhimahanukaṭṭhiko.",
  "tika-vin08t0:753_5": "Oṭṭhacchinnakoti ubhosu oṭṭhesu yattha katthaci jātiyā vā pacchā vā satthādinā apanītamaṃsena oṭṭhena samannāgato.",
  "tika-vin08t0:753_6": "Eḷamukhoti niccapaggharitalālāmukho.",
  "tika-vin08t0:754_0": "Bhinnagaloti avanatagalo.",
  "tika-vin08t0:754_1": "Bhinnauroti atininnauramajjho.",
  "tika-vin08t0:754_2": "Evaṃ bhinnapiṭṭhīti.",
  "tika-vin08t0:754_3": "Sabbañcetanti “kacchugatto”tiādiṃ sandhāya vuttaṃ.",
  "tika-vin08t0:754_4": "Ettha ca vinicchayo kuṭṭhādīsu vutto evāti āha “vinicchayo”tiādi.",
  "tika-vin08t0:755_0": "Vātaṇḍikoti aṇḍakesu vuddhirogena samannāgato,",
  "tika-vin08t0:755_1": "aṇḍavātarogena uddhutabījaṇḍakosena samannāgato vā.",
  "tika-vin08t0:755_2": "Yassa nivāsanena paṭicchannampi uṇṇataṃ pakāsati,",
  "tika-vin08t0:755_3": "sova na pabbājetabbo.",
  "tika-vin08t0:755_4": "Vikaṭoti tiriyaṃ gamanapādehi samannāgato,",
  "tika-vin08t0:755_5": "yassa caṅkamato jāṇukā bahi nigacchanti.",
  "tika-vin08t0:755_6": "Saṅghaṭṭoti gacchato parivattanapādehi samannāgato,",
  "tika-vin08t0:755_7": "yassa caṅkamato jāṇukā anto pavisanti.",
  "tika-vin08t0:755_8": "Mahājaṅghoti thūlajaṅgho.",
  "tika-vin08t0:755_9": "Mahāpādoti mahantena pādatalena yutto.",
  "tika-vin08t0:755_10": "Pādavemajjheti piṭṭhipādavemajjhe.",
  "tika-vin08t0:755_11": "Etena aggapādo ca paṇhi ca sadisāvāti dasseti.",
  "tika-vin08t0:756_0": "134.",
  "tika-vin08t0:756_1": "Majjhe saṃkuṭitapādattāti kuṇṭhapādatāya kāraṇaṃ dasseti,",
  "tika-vin08t0:756_2": "agge saṃkuṭitapādattāti kuṇṭhapādatāya.",
  "tika-vin08t0:756_3": "Kuṇṭhapādasseva caṅkamanavibhāvanaṃ “piṭṭhipādaggena caṅkamanto”ti.",
  "tika-vin08t0:756_4": "“Pādassa bāhirantenā”ti ca “abbhantarantenā”ti ca idaṃ pādatalassa ubhohi pariyantehi caṅkamanaṃ sandhāya vuttaṃ.",
  "tika-vin08t0:757_0": "Mammananti khalitavacanaṃ,",
  "tika-vin08t0:757_1": "yo ekamevakkharaṃ catupañcakkhattuṃ vadati,",
  "tika-vin08t0:757_2": "tassetaṃ adhivacanaṃ,",
  "tika-vin08t0:757_3": "ṭhānakaraṇavisuddhiyā abhāvena aphuṭṭhakkharavacanaṃ.",
  "tika-vin08t0:757_4": "Vacanānukaraṇena hi so “mammano”ti vutto.",
  "tika-vin08t0:757_5": "Yo ca karaṇasampannopi ekamevakkharaṃ hikkārabahuso vadati,",
  "tika-vin08t0:757_6": "sopi idheva saṅgayhati.",
  "tika-vin08t0:757_7": "Yo vā pana taṃ niggahetvāpi anāmeḍitakkharameva sithilaṃ siliṭṭhavacanaṃ vattuṃ samattho,",
  "tika-vin08t0:757_8": "so pabbājetabbo.",
  "tika-vin08t0:757_9": "Āpattito na muccantīti ñatvā karontāva na muccanti.",
  "tika-vin08t0:757_10": "Jīvitantarāyādiāpadāsu aruciyā kāyasāmaggiṃ dentassa anāpatti.",
  "tika-vin08t0:758_0": "135.",
  "tika-vin08t0:758_1": "Abhabbapuggalakathāsu “yo kāḷapakkhe itthī hoti,",
  "tika-vin08t0:758_2": "juṇhapakkhe puriso,",
  "tika-vin08t0:758_3": "ayaṃ pakkhapaṇḍako”ti keci vadanti.",
  "tika-vin08t0:758_4": "Aṭṭhakathāyaṃ pana “kāḷapakkhe paṇḍako hoti,",
  "tika-vin08t0:758_5": "juṇhapakkhe panassa pariḷāho vūpasammatī”ti apaṇḍakapakkhe pariḷāhavūpasamasseva vuttattā paṇḍakapakkhe",
  "tika-vin08t0:758_6": "ussannapariḷāhatā paṇḍakabhāvāpattīti viññāyatīti vīmaṃsitvā yuttataraṃ gahetabbaṃ.",
  "tika-vin08t0:758_7": "Itthibhāvo pumbhāvo vā natthi etassāti abhāvako.",
  "tika-vin08t0:758_8": "“Tasmiṃyevassa pakkhe pabbajjā vāritāti ettha apaṇḍakapakkhe pabbājetvā paṇḍakapakkhe nāsetabbo”ti tīsupi gaṇṭhipadesu vuttaṃ.",
  "tika-vin08t0:758_9": "Keci pana “apaṇḍakapakkhe pabbajito sace kilesakkhayaṃ pāpuṇāti,",
  "tika-vin08t0:758_10": "na nāsetabbo”ti vadanti,",
  "tika-vin08t0:758_11": "taṃ tesaṃ matimattaṃ.",
  "tika-vin08t0:758_12": "Paṇḍakassa hi kilesakkhayāsambhavato,",
  "tika-vin08t0:758_13": "khīṇakilesassa ca paṇḍakabhāvānāpattito.",
  "tika-vin08t0:758_14": "Ahetukapaṭisandhikathāyañhi avisesena paṇḍakassa ahetukapaṭisandhitā vuttā,",
  "tika-vin08t0:758_15": "āsittausūyapakkhapaṇḍakānañca paṭisandhito paṭṭhāyeva paṇḍakabhāvo,",
  "tika-vin08t0:758_16": "na pavattiyaṃyevāti vadanti.",
  "tika-vin08t0:758_17": "Teneva ahetukapaṭisandhiniddese jaccandhabadhirādayo viya paṇḍako jātisaddena visesetvā na niddiṭṭho.",
  "tika-vin08t0:758_18": "Catutthapārājikasaṃvaṇṇanāyañca abhabbapuggale dassentena paṇḍakatiracchānagataubhatobyañjanakā tayo vatthuvipannā ahetukapaṭisandhikā,",
  "tika-vin08t0:758_19": "tesaṃ saggo avārito,",
  "tika-vin08t0:758_20": "maggo pana vāritoti avisesato vuttanti sāratthadīpaniyaṃ āgataṃ.",
  "tika-vin08t0:759_0": "Vimativinodaniyaṃ pana paṇḍakavatthusmiṃ āsittausūyapakkhapaṇḍakā tayopi purisabhāvaliṅgādiyuttā ahetukapaṭisandhikā,",
  "tika-vin08t0:759_1": "te ca kilesapariyuṭṭhānassa balavatāya napuṃsakapaṇḍakasadisattā “paṇḍakā”ti vuttā,",
  "tika-vin08t0:759_2": "tesu āsittausūyapaṇḍakānaṃ dvinnaṃ kilesapariyuṭṭhānaṃ yonisomanasikārādīhi vītikkamato nivāretumpi sakkā,",
  "tika-vin08t0:759_3": "tena te pabbājetabbāti vuttā.",
  "tika-vin08t0:759_4": "Pakkhapaṇḍakassa pana kāḷapakkhe ummādo viya kilesapariḷāho avattharanto āgacchati,",
  "tika-vin08t0:759_5": "vītikkamaṃ patvā eva ca nivattati,",
  "tika-vin08t0:759_6": "tasmā tasmiṃ pakkhe so na pabbājetabboti vutto,",
  "tika-vin08t0:759_7": "tadetaṃ vibhāgaṃ dassetuṃ “yassa paresa”nti vuttaṃ.",
  "tika-vin08t0:759_8": "Tattha āsittassāti mukhe āsittassa attanopi asucimuccanena pariḷāho vūpasammati.",
  "tika-vin08t0:759_9": "Usūyāya uppannāyāti usūyāya vasena attano sevetukāmatārāge uppanne asucimuttiyā pariḷāho vūpasammati.",
  "tika-vin08t0:760_0": "“Bījāni apanītānī”ti vuttattā bījesu ṭhitesu nimittamatte apanīte paṇḍako na hoti.",
  "tika-vin08t0:760_1": "Bhikkhunopi anābādhapaccayā tadapanayane thullaccayameva,",
  "tika-vin08t0:760_2": "na paṇḍakattaṃ.",
  "tika-vin08t0:760_3": "Bījesu pana apanītesu aṅgajātampi rāgena kammaniyaṃ na hoti,",
  "tika-vin08t0:760_4": "pumabhāvo vigacchati,",
  "tika-vin08t0:760_5": "massuādipurisaliṅgampi upasampadāpi vigacchati,",
  "tika-vin08t0:760_6": "kilesapariḷāhopi dunnivāravītikkamo hoti napuṃsakapaṇḍakassa viya,",
  "tika-vin08t0:760_7": "tasmā īdiso upasampannopi nāsetabboti vadanti.",
  "tika-vin08t0:760_8": "Yadi evaṃ kasmā bījuddharaṇe pārājikaṃ na paññattanti?",
  "tika-vin08t0:760_9": "Ettha tāva keci vadanti “paññattamevetaṃ bhagavatā ‘paṇḍako bhikkhave anupasampanno na upasampādetabbo,",
  "tika-vin08t0:760_10": "upasampanno nāsetabbo’ti vuttattā”ti.",
  "tika-vin08t0:760_11": "Keci pana “yasmā bījuddharaṇakkhaṇe paṇḍako na hoti,",
  "tika-vin08t0:760_12": "tasmā tasmiṃ khaṇe pārājikaṃ na paññattaṃ.",
  "tika-vin08t0:760_13": "Yasmā pana so uddhaṭabījo bhikkhu aparena samayena vuttanayena paṇḍakattaṃ āpajjati,",
  "tika-vin08t0:760_14": "abhāvako hoti,",
  "tika-vin08t0:760_15": "upasampadāya avatthu,",
  "tika-vin08t0:760_16": "tato eva cassa upasampadā vigacchati,",
  "tika-vin08t0:760_17": "tasmā esa paṇḍakattupagamanakālato paṭṭhāya jātiyā napuṃsakapaṇḍakena saddhiṃ yojetvā ‘upasampanno nāsetabbo’ti abhabboti vutto,",
  "tika-vin08t0:760_18": "na tato pubbe.",
  "tika-vin08t0:760_19": "Ayañca kiñcāpi sahetuko,",
  "tika-vin08t0:760_20": "bhāvakkhayena panassa ahetukasadisatāya maggopi na uppajjatī”ti vadanti.",
  "tika-vin08t0:760_21": "Apare pana “pabbajjato pubbe upakkamena paṇḍakabhāvamāpannaṃ sandhāya ‘upasampanno nāsetabbo’ti vuttaṃ,",
  "tika-vin08t0:760_22": "upasampannassa pana pacchā upakkamena upasampadāpi na vigacchatī”ti,",
  "tika-vin08t0:760_23": "taṃ na yuttaṃ.",
  "tika-vin08t0:760_24": "Yadaggena hi pabbajjato pubbe upakkamena abhabbo hoti,",
  "tika-vin08t0:760_25": "tadaggena pacchāpi hotīti vīmaṃsitvā gahetabbaṃ.",
  "tika-vin08t0:761_0": "Itthattādi bhāvo natthi etassāti abhāvako.",
  "tika-vin08t0:761_1": "Pabbajjā na vāritāti ettha pabbajjāggahaṇeneva upasampadāpi gahitā.",
  "tika-vin08t0:761_2": "Tenāha “yassa cettha pabbajjā vāritā”tiādi.",
  "tika-vin08t0:761_3": "Tasmiṃ yevassa pakkhe pabbajjā vāritāti ettha pana apaṇḍakapakkhepi pabbajjāmattameva labhati,",
  "tika-vin08t0:761_4": "upasampadā pana tadāpi na vaṭṭati,",
  "tika-vin08t0:761_5": "paṇḍakapakkhe pana āgato liṅganāsanāya nāsetabboti veditabbanti vuttaṃ.",
  "tika-vin08t0:762_0": "136.",
  "tika-vin08t0:762_1": "Ubhatobyañjanamassa atthīti ubhatobyañjanakoti iminā asamānādhikaraṇavisayo bāhiratthasamāsoyaṃ,",
  "tika-vin08t0:762_2": "purimapade ca vibhattialopoti dasseti.",
  "tika-vin08t0:762_3": "Byañjananti cettha purisanimittaṃ itthinimittañca adhippetaṃ.",
  "tika-vin08t0:762_4": "Atha ubhatobyañjanakassa ekameva indriyaṃ hoti,",
  "tika-vin08t0:762_5": "udāhu dveti?",
  "tika-vin08t0:762_6": "Ekameva hoti, na dve.",
  "tika-vin08t0:762_7": "Kathaṃ viññāyatīti ce?",
  "tika-vin08t0:762_8": "“Yassa itthindriyaṃ uppajjati,",
  "tika-vin08t0:762_9": "tassa purisindriyaṃ uppajjatīti, no.",
  "tika-vin08t0:762_10": "Yassa vā pana purisindriyaṃ uppajjati,",
  "tika-vin08t0:762_11": "tassa itthindriyaṃ uppajjatīti,",
  "tika-vin08t0:762_12": "no”ti ekasmiṃ santāne indriyabhūtabhāvadvayassa uppattiyā abhidhamme paṭisedhitattā,",
  "tika-vin08t0:762_13": "tañca kho itthiubhatobyañjanakassa itthindriyaṃ,",
  "tika-vin08t0:762_14": "purisaubhatobyañjanakassa purisindriyanti.",
  "tika-vin08t0:762_15": "Yadi evaṃ dutiyabyañjanassa abhāvo āpajjati indriyañhi byañjanassa kāraṇaṃ vuttaṃ,",
  "tika-vin08t0:762_16": "tañca tassa natthīti? Vuccate –",
  "tika-vin08t0:762_17": "na tassa indriyaṃ dutiyabyañjanakāraṇaṃ. Kasmā?",
  "tika-vin08t0:762_18": "Sadā abhāvato.",
  "tika-vin08t0:762_19": "Itthiubhatobyañjanakassa hi yadā itthiyā rāgacittaṃ uppajjati,",
  "tika-vin08t0:762_20": "tadā purisabyañjanaṃ pākaṭaṃ hoti,",
  "tika-vin08t0:762_21": "itthibyañjanaṃ paṭicchannaṃ guḷhaṃ hoti,",
  "tika-vin08t0:762_22": "tathā itarassa itaraṃ.",
  "tika-vin08t0:762_23": "Yadi ca tesaṃ indriyaṃ dutiyabyañjanakāraṇaṃ bhaveyya,",
  "tika-vin08t0:762_24": "sadāpi byañjanadvayaṃ tiṭṭheyya,",
  "tika-vin08t0:762_25": "na pana tiṭṭhati,",
  "tika-vin08t0:762_26": "tasmā veditabbametaṃ “na tassa taṃ byañjanakāraṇaṃ,",
  "tika-vin08t0:762_27": "kammasahāyaṃ pana rāgacittamevettha kāraṇa”nti.",
  "tika-vin08t0:762_28": "Yasmā cassa ekameva indriyaṃ hoti,",
  "tika-vin08t0:762_29": "tasmā itthiubhatobyañjanako sayampi gabbhaṃ gaṇhāti,",
  "tika-vin08t0:762_30": "parampi gaṇhāpeti.",
  "tika-vin08t0:762_31": "Purisaubhatobyañjanako paraṃ gaṇhāpeti,",
  "tika-vin08t0:762_32": "sayaṃ pana na gaṇhātīti sāratthadīpaniyaṃ āgataṃ.",
  "tika-vin08t0:763_0": "Vimativinodaniyaṃ pana –",
  "tika-vin08t0:763_1": "itthiubhatobyañjanakoti itthindriyayutto,",
  "tika-vin08t0:763_2": "itaro pana purisindriyayutto.",
  "tika-vin08t0:763_3": "Ekassa hi bhāvadvayaṃ saha na uppajjati yamake paṭikkhittattā.",
  "tika-vin08t0:763_4": "Dutiyabyañjanaṃ pana kammasahāyena akusalacitteneva bhāvarahitaṃ uppajjati.",
  "tika-vin08t0:763_5": "Pakatitthipurisānampi kammameva byañjanaliṅgānaṃ kāraṇaṃ,",
  "tika-vin08t0:763_6": "na bhāvo tassa kenaci paccayena paccayattassa paṭṭhāne avuttattā.",
  "tika-vin08t0:763_7": "Kevalaṃ bhāvasahitānaṃyeva byañjanaliṅgānaṃ pavattadassanatthaṃ aṭṭhakathāsu “itthindriyaṃ paṭicca itthiliṅgādīnī”tiādinā",
  "tika-vin08t0:763_8": "indriyassa byañjanakāraṇattena vuttaṃ.",
  "tika-vin08t0:763_9": "Idha pana akusalabalena indriyaṃ vināpi byañjanaṃ uppajjatīti veditabbaṃ.",
  "tika-vin08t0:763_10": "Ubhinnampi ce tesaṃ ubhatobyañjanakānaṃ.",
  "tika-vin08t0:763_11": "Yadā itthiyā rāgo uppajjati,",
  "tika-vin08t0:763_12": "tadā purisabyañjanaṃ pākaṭaṃ hoti,",
  "tika-vin08t0:763_13": "itaraṃ paṭicchannaṃ.",
  "tika-vin08t0:763_14": "Yadā purise rāgo uppajjati,",
  "tika-vin08t0:763_15": "tadā itthibyañjanaṃ pākaṭaṃ hoti,",
  "tika-vin08t0:763_16": "itaraṃ paṭicchannanti āgataṃ.",
  "tika-vin08t0:764_0": "137.",
  "tika-vin08t0:764_1": "Theyyāya saṃvāso etassāti theyyasaṃvāsako.",
  "tika-vin08t0:764_2": "So ca na saṃvāsamattasseva thenako idhādhippeto,",
  "tika-vin08t0:764_3": "atha kho liṅgassa tadubhayassa ca thenakopīti āha “tayo theyyasaṃvāsakā”tiādi.",
  "tika-vin08t0:764_4": "Na yathāvuḍḍhaṃ vandanaṃ sādiyatīti yathāvuḍḍhaṃ bhikkhūnaṃ vā sāmaṇerānaṃ vā vandanaṃ na sādiyati.",
  "tika-vin08t0:764_5": "Yathāvuḍḍhaṃ vandanaṃ sādiyatīti attanā musāvādaṃ katvā dassitavassānurūpaṃ yathāvuḍḍhaṃ vandanaṃ sādiyati.",
  "tika-vin08t0:764_6": "Bhikkhuvassagaṇanādikoti iminā na ekakammādikova idha saṃvāso nāmāti dasseti.",
  "tika-vin08t0:765_0": "138. Rāja…pe…",
  "tika-vin08t0:765_1": "bhayenāti ettha bhaya-",
  "tika-vin08t0:765_2": "saddo paccekaṃ yojetabbo “rājabhayena dubbhikkhabhayenā”tiādinā.",
  "tika-vin08t0:765_3": "Saṃvāsaṃ nādhivāseti,",
  "tika-vin08t0:765_4": "yāva so suddhamānasoti rājabhayādīhi gahitaliṅgatāya so suddhamānaso yāva saṃvāsaṃ nādhivāsetīti attho.",
  "tika-vin08t0:765_5": "Yo hi rājabhayādiṃ vinā kevalaṃ bhikkhū vañcetvā tehi saddhiṃ saṃvasitukāmatāya liṅgaṃ gaṇhāti,",
  "tika-vin08t0:765_6": "so asuddhacittatāya liṅgaggahaṇeneva theyyasaṃvāsako nāma hoti.",
  "tika-vin08t0:765_7": "Ayaṃ pana tādisena asuddhacittena bhikkhū vañcetukāmatāya abhāvato yāva saṃvāsaṃ nādhivāseti,",
  "tika-vin08t0:765_8": "tāva theyyasaṃvāsako nāma na hoti.",
  "tika-vin08t0:765_9": "Teneva “rājabhayādīhi gahitaliṅgānaṃ ‘gihī maṃ samaṇoti jānantū’ti vañcanacitte satipi bhikkhūnaṃ vañcetukāmatāya",
  "tika-vin08t0:765_10": "abhāvā doso na jāto”ti tīsupi gaṇṭhipadesu vuttaṃ.",
  "tika-vin08t0:765_11": "Keci pana “vūpasantabhayatā idha suddhacittatā”ti vadanti,",
  "tika-vin08t0:765_12": "evañca sati so vūpasantabhayo yāva saṃvāsaṃ nādhivāseti,",
  "tika-vin08t0:765_13": "tāva theyyasaṃvāsako na hotīti ayamattho viññāyati.",
  "tika-vin08t0:765_14": "Imasmiñca atthe viññāyamāne avūpasantabhayassa saṃvāsasādiyanepi theyyasaṃvāsako na hotīti āpajjeyya,",
  "tika-vin08t0:765_15": "na ca aṭṭhakathāyaṃ avūpasantabhayassa saṃvāsasādiyanepi atheyyasaṃvāsakatā dassitā.",
  "tika-vin08t0:765_16": "Sabbapāsaṇḍiyabhattāni bhuñjantoti ca iminā avūpasantabhayenapi saṃvāsaṃ asādiyanteneva bhavitabbanti dīpeti.",
  "tika-vin08t0:765_17": "Teneva tīsupi gaṇṭhipadesu vuttaṃ “yasmā vihāraṃ āgantvā saṅghikaṃ gaṇhantassa saṃvāsaṃ pariharituṃ dukkaraṃ,",
  "tika-vin08t0:765_18": "tasmā ‘sabbapāsaṇḍiyabhattāni bhuñjanto’ti idaṃ vutta”nti.",
  "tika-vin08t0:765_19": "Tasmā rājabhayādīhi gahitaliṅgatāyevettha suddhacittatāti gahetabbaṃ.",
  "tika-vin08t0:766_0": "Sabbapāsaṇḍiyabhattānīti sabbasāmayikānaṃ sādhāraṇaṃ katvā vīthicatukkādīsu ṭhapetvā dātabbabhattāni.",
  "tika-vin08t0:766_1": "Kāyaparihāriyānīti kāyena pariharitabbāni.",
  "tika-vin08t0:766_2": "Abbhuggacchantīti abhimukhaṃ gacchanti.",
  "tika-vin08t0:766_3": "Kammantānuṭṭhānenāti kasigorakkhādikammākaraṇena.",
  "tika-vin08t0:766_4": "Tadeva pattacīvaraṃ ādāya vihāraṃ gacchatīti cīvarāni nivāsanapārupanavasena ādāya,",
  "tika-vin08t0:766_5": "pattañca aṃsakūṭe laggetvā vihāraṃ gacchati.",
  "tika-vin08t0:767_0": "Nāpi sayaṃ jānātīti “yo evaṃ pabbajati,",
  "tika-vin08t0:767_1": "so theyyasaṃvāsako nāma hotī”ti vā “evaṃ kātuṃ na labhatī”ti vā “evaṃ pabbajito samaṇo nāma na hotī”ti vā na jānāti.",
  "tika-vin08t0:767_2": "Yo evaṃ pabbajati,",
  "tika-vin08t0:767_3": "so theyyasaṃvāsako nāma hotīti idaṃ pana nidassanamattaṃ.",
  "tika-vin08t0:767_4": "Anupasampannakāleyevāti iminā upasampannakāle sutvā sacepi nāroceti,",
  "tika-vin08t0:767_5": "theyyasaṃvāsako na hotīti dīpeti.",
  "tika-vin08t0:768_0": "Sikkhaṃ appaccakkhāya…pe…",
  "tika-vin08t0:768_1": "theyyasaṃvāsako na hotīti idaṃ bhikkhūhi dinnaliṅgassa apariccattattā na liṅgatthenako hoti,",
  "tika-vin08t0:768_2": "liṅgānurūpassa saṃvāsassa sāditattā nāpi saṃvāsatthenako hotīti vuttaṃ.",
  "tika-vin08t0:768_3": "Eko bhikkhu kāsāye saussāhova odātaṃ nivāsetvāti etthāpi idameva kāraṇaṃ daṭṭhabbaṃ.",
  "tika-vin08t0:768_4": "Parato “sāmaṇero saliṅge ṭhito”tiādinā sāmaṇerassa vuttavidhānesupi atheyyasaṃvāsapakkhe ayameva nayo.",
  "tika-vin08t0:768_5": "“Bhikkhuniyāpi eseva nayo”ti vuttamevatthaṃ “sāpi gihibhāvaṃ patthayamānā”tiādinā vibhāveti.",
  "tika-vin08t0:769_0": "Sace koci vuḍḍhapabbajitoti sāmaṇeraṃ sandhāya vuttaṃ.",
  "tika-vin08t0:769_1": "Mahāpeḷādīsūti etena gihisantakaṃ dassitaṃ.",
  "tika-vin08t0:769_2": "Sāmaṇerapaṭipāṭiyā…pe…",
  "tika-vin08t0:769_3": "theyyasaṃvāsako na hotīti ettha kiñcāpi theyyasaṃvāsako na hoti,",
  "tika-vin08t0:769_4": "pārājikaṃ pana āpajjatiyeva.",
  "tika-vin08t0:769_5": "Sesamettha uttānamevāti sāratthadīpaniyaṃ vuttaṃ.",
  "tika-vin08t0:770_0": "Vimativinodaniyaṃ pana –",
  "tika-vin08t0:770_1": "theyyāya liṅgaggahaṇamattampi idha saṃvāso evāti āha “tayo theyyasaṃvāsakā”ti.",
  "tika-vin08t0:770_2": "Na yathāvuḍḍhaṃ vandananti bhikkhūnaṃ sāmaṇerānaṃ vā vandanaṃ na sādiyati.",
  "tika-vin08t0:770_3": "Yathāvuḍḍhaṃ vandananti attanā musāvādena dassitavassakkamena bhikkhūnaṃ vandanaṃ sādiyati.",
  "tika-vin08t0:770_4": "Daharasāmaṇero pana vuḍḍhasāmaṇerānaṃ,",
  "tika-vin08t0:770_5": "daharabhikkhū ca vuḍḍhānaṃ vandanaṃ sādiyantopi theyyasaṃvāsako na hoti.",
  "tika-vin08t0:770_6": "Imasmiṃ attheti saṃvāsatthenakatthe.",
  "tika-vin08t0:770_7": "Bhikkhuvassānīti idaṃ saṃvāsatthenake vuttapāṭhavasena vuttaṃ,",
  "tika-vin08t0:770_8": "sayameva pana pabbajitvā sāmaṇeravassāni gaṇentopi ubhayatthenako eva.",
  "tika-vin08t0:770_9": "Na kevalañca purisova,",
  "tika-vin08t0:770_10": "itthīpi bhikkhūnīsu evaṃ paṭipajjati,",
  "tika-vin08t0:770_11": "theyyasaṃvāsikāva.",
  "tika-vin08t0:770_12": "Ādikammikāpi cettha na muccanti.",
  "tika-vin08t0:770_13": "Upasampannesu eva paññattāpattiṃ paṭicca ādikammikā vuttā,",
  "tika-vin08t0:770_14": "tenevettha ādikammikopi na mutto.",
  "tika-vin08t0:771_0": "Rāja…pe…",
  "tika-vin08t0:771_1": "bhayenāti ettha bhaya-",
  "tika-vin08t0:771_2": "saddo paccekaṃ yojetabbo.",
  "tika-vin08t0:771_3": "Yāva so suddhamānasoti “iminā liṅgena bhikkhū vañcetvā tehi saṃvasissāmī”ti asuddhacittābhāvena suddhacitto.",
  "tika-vin08t0:771_4": "Tena hi asuddhacittena liṅge gahitamatte pacchā bhikkhūhi saha saṃvasatu vā mā vā,",
  "tika-vin08t0:771_5": "liṅgatthenako hoti.",
  "tika-vin08t0:771_6": "Pacchā saṃvasantopi abhabbo hutvā saṃvasati,",
  "tika-vin08t0:771_7": "tasmā ubhayatthenakopi liṅgatthenake eva pavisatīti veditabbaṃ.",
  "tika-vin08t0:771_8": "Yo pana rājādibhayena suddhacittova liṅgaṃ gahetvā vicaranto pacchā “bhikkhuvassāni gaṇetvā jīvassāmī”ti asuddhacittaṃ uppādeti,",
  "tika-vin08t0:771_9": "so cittuppādamattena theyyasaṃvāsako na hoti suddhacittena gahitaliṅgattā.",
  "tika-vin08t0:771_10": "Sace pana so bhikkhūnaṃ santikaṃ gantvā sāmaṇeravassagaṇanādiṃ karoti,",
  "tika-vin08t0:771_11": "tadā saṃvāsatthenako,",
  "tika-vin08t0:771_12": "ubhayatthenako vā hotīti daṭṭhabbaṃ.",
  "tika-vin08t0:771_13": "Yaṃ pana parato “saha dhuranikkhepena ayampi theyyasaṃvāsakovā”ti vuttaṃ,",
  "tika-vin08t0:771_14": "taṃ bhikkhūhi saṅgamma saṃvāsādhivāsanavasena dhuranikkhepaṃ sandhāya vuttaṃ.",
  "tika-vin08t0:771_15": "Tena vuttaṃ “saṃvāsaṃ nādhivāseti, yāvā”ti,",
  "tika-vin08t0:771_16": "tassa tāva theyyasaṃvāsako nāma na vuccatīti sambandho daṭṭhabbo.",
  "tika-vin08t0:771_17": "Ettha ca corādibhayaṃ vināpi kīḷādhippāyena liṅgaṃ gahetvā bhikkhūnampi santike pabbajitālayaṃ dassetvā",
  "tika-vin08t0:771_18": "vandanādiṃ asādiyantopi “sobhati nu kho me pabbajitaliṅga”ntiādinā suddhacittena gaṇhantopi theyyasaṃvāsako",
  "tika-vin08t0:771_19": "na hotīti daṭṭhabbaṃ.",
  "tika-vin08t0:772_0": "Sabbapāsaṇḍiyabhattānīti sabbasāmayikānaṃ sādhāraṇaṃ katvā paññattāni bhattāni.",
  "tika-vin08t0:772_1": "Idañca bhikkhūnaññeva niyamitabhattaggahaṇe saṃvāsopi sambhaveyyāti sabbasādhāraṇabhattaṃ vuttaṃ.",
  "tika-vin08t0:772_2": "Saṃvāsaṃ pana asādiyitvā abhikkhukavihārādīsu vihārabhattādīni bhuñjantopi theyyasaṃvāsako na hoti eva.",
  "tika-vin08t0:772_3": "Kammantānuṭṭhānenāti kasiādikammākaraṇena.",
  "tika-vin08t0:772_4": "Pattacīvaraṃ ādāyāti bhikkhuliṅgavasena sarīrena dhāretvā.",
  "tika-vin08t0:773_0": "Yo evaṃ pabbajati,",
  "tika-vin08t0:773_1": "so theyyasaṃvāsako nāma hotīti idaṃ nidassanamattaṃ.",
  "tika-vin08t0:773_2": "“Theyyasaṃvāsako”ti pana nāmaṃ ajānantopi “evaṃ kātuṃ na vaṭṭatī”ti vā “karonto samaṇo nāma na hotī”ti vā “yadi ārocessāmi,",
  "tika-vin08t0:773_3": "chaḍḍayissanti ma”nti vā “yena kenaci pabbajjā me na ruhatī”ti jānāti,",
  "tika-vin08t0:773_4": "theyyasaṃvāsako hoti.",
  "tika-vin08t0:773_5": "Yo pana paṭhamaṃ “pabbajjā evaṃ me gahitā”ti saññī kevalaṃ antarā attano setavatthanivāsanādivippakāraṃ pakāsetuṃ lajjanto na katheti,",
  "tika-vin08t0:773_6": "so theyyasaṃvāsako na hoti.",
  "tika-vin08t0:773_7": "Anupasampannakāleyevāti ettha avadhāraṇena upasampannakāle theyyasaṃvāsakalakkhaṇaṃ ñatvā vañcanāyapi nāroceti,",
  "tika-vin08t0:773_8": "theyyasaṃvāsako na hotīti dīpeti.",
  "tika-vin08t0:773_9": "So hi suddhacittena gahitaliṅgattā liṅgatthenako na hoti,",
  "tika-vin08t0:773_10": "laddhūpasampadattā tadanuguṇasseva saṃvāsassa sāditattā saṃvāsatthenakopi na hoti.",
  "tika-vin08t0:773_11": "Anupasampanno pana liṅgatthenako hoti,",
  "tika-vin08t0:773_12": "saṃvāsārahassa liṅgassa gahitattā saṃvāsasādiyanamattena saṃvāsatthenako hoti.",
  "tika-vin08t0:774_0": "Saliṅge ṭhitoti saliṅgabhāve ṭhito.",
  "tika-vin08t0:774_1": "Theyyasaṃvāsako na hotīti bhikkhūhi dinnaliṅgassa apariccattattā liṅgatthenako na hoti.",
  "tika-vin08t0:774_2": "Bhikkhupaṭiññāya apariccattattā saṃvāsatthenako na hoti.",
  "tika-vin08t0:774_3": "Yaṃ pana mātikāṭṭhakathāyaṃ “liṅgānurūpassa saṃvāsassa sāditattā nāpi saṃvāsatthenako”ti kāraṇaṃ vuttaṃ,",
  "tika-vin08t0:774_4": "tampi idameva kāraṇaṃ sandhāya vuttaṃ.",
  "tika-vin08t0:774_5": "Itarathā sāmaṇerassāpi bhikkhuvassagaṇanādīsu liṅgānurūpasaṃvāso eva sāditoti saṃvāsatthenakatā na siyā",
  "tika-vin08t0:774_6": "bhikkhūhi dinnaliṅgassa ubhinnampi sādhāraṇattā.",
  "tika-vin08t0:774_7": "Yathā cettha bhikkhu,",
  "tika-vin08t0:774_8": "evaṃ sāmaṇeropi pārājikaṃ samāpanno sāmaṇerapaṭiññāya apariccattattā saṃvāsatthenako na hotīti veditabbo.",
  "tika-vin08t0:774_9": "Sobhatīti sampaṭicchitvāti kāsāvadhāraṇe dhuraṃ nikkhipitvā gihibhāvaṃ sampaṭicchitvā.",
  "tika-vin08t0:775_0": "Sace koci vuḍḍhapabbajitoti sāmaṇeraṃ sandhāya vuttaṃ.",
  "tika-vin08t0:775_1": "Mahāpeḷādīsūti vilīvādimayesu gharadvāresu ṭhapitesu bhattabhājanavisesesu.",
  "tika-vin08t0:775_2": "Etena vihāre bhikkhūhi saddhiṃ vassagaṇanādīnaṃ akaraṇaṃ dassetīti vuttaṃ.",
  "tika-vin08t0:776_0": "139.",
  "tika-vin08t0:776_1": "Titthiyapakkantakakathāyaṃ tesaṃ liṅge ādinnamatte titthiyapakkantako hotīti “titthiyo bhavissāmī”ti",
  "tika-vin08t0:776_2": "gatassa liṅgaggahaṇeneva tesaṃ laddhipi gahitāyeva hotīti katvā vuttaṃ.",
  "tika-vin08t0:776_3": "Kenaci pana “tesaṃ liṅge ādinnamatte laddhiyā gahitāyapi aggahitāyapi titthiyapakkantako hotī”ti vuttaṃ,",
  "tika-vin08t0:776_4": "taṃ na gahetabbaṃ.",
  "tika-vin08t0:776_5": "Na hi “titthiyo bhavissāmī”ti gatassa liṅgasampaṭicchanato aññaṃ laddhiggahaṇaṃ nāma atthi.",
  "tika-vin08t0:776_6": "Liṅgasampaṭicchaneneva hi so gahitaladdhiko hoti.",
  "tika-vin08t0:776_7": "Teneva “vīmaṃsanatthaṃ kusacīrādīni…pe…",
  "tika-vin08t0:776_8": "yāva na sampaṭicchati,",
  "tika-vin08t0:776_9": "tāva taṃ laddhi rakkhati,",
  "tika-vin08t0:776_10": "sampaṭicchitamatte titthiyapakkantako hotī”ti vuttaṃ.",
  "tika-vin08t0:776_11": "Naggova ājīvakānaṃ upassayaṃ gacchati,",
  "tika-vin08t0:776_12": "padavāre padavāre dukkaṭanti “ājīvako bhavissa”nti asuddhacittena gamanapaccayā dukkaṭaṃ vuttaṃ.",
  "tika-vin08t0:776_13": "Naggena hutvā gamanapaccayāpi padavāre dukkaṭā na muccatiyevāti sāratthadīpaniyaṃ vuttaṃ.",
  "tika-vin08t0:777_0": "Vimativinodaniyaṃ pana –",
  "tika-vin08t0:777_1": "titthiyapakkantakādikathāsu tesaṃ liṅge ādinnamatteti vīmaṃsādiadhippāyaṃ vinā “titthiyo bhavissāmī”ti sanniṭṭhānavasena liṅge kāyena dhāritamatte.",
  "tika-vin08t0:777_2": "Sayamevāti titthiyānaṃ santikaṃ agantvā sayameva saṅghārāmepi kusacīrādīni nivāseti.",
  "tika-vin08t0:777_3": "Ājīvako bhavissanti…pe…",
  "tika-vin08t0:777_4": "gacchatīti ājīvakānaṃ santike tesaṃ pabbajanavidhinā “ājīvako bhavissāmī”ti gacchati.",
  "tika-vin08t0:777_5": "Tassa hi titthiyabhāvūpagamanaṃ pati sanniṭṭhāne vijjamānepi “gantvā bhavissāmī”ti parikappitattā padavāre dukkaṭameva vuttaṃ.",
  "tika-vin08t0:777_6": "Dukkaṭanti pāḷiyā avuttepi methunādīsu vuttapubbapayogadukkaṭānulomato vuttaṃ.",
  "tika-vin08t0:777_7": "Etena ca sanniṭṭhānavasena liṅge sampaṭicchite pārājikaṃ,",
  "tika-vin08t0:777_8": "tato purimapayoge thullaccayañca vattabbameva.",
  "tika-vin08t0:777_9": "Thullaccayakkhaṇe nivattantopi āpattiṃ desāpetvā muccati evāti daṭṭhabbaṃ.",
  "tika-vin08t0:777_10": "Yathā cettha,",
  "tika-vin08t0:777_11": "evaṃ saṅghabhedepi lohituppādepi bhikkhūnaṃ pubbapayogādīsu dukkaṭathullaccayapārājikāhi muccanasīmā ca veditabbā.",
  "tika-vin08t0:777_12": "Sāsanaviruddhatāyettha ādikammikānampi anāpatti na vuttā.",
  "tika-vin08t0:777_13": "Pabbajjāyapi abhabbatādassanatthaṃ panete aññe ca pārājikakaṇḍe visuṃ sikkhāpadena pārājikādiṃ adassetvā idha abhabbesu eva vuttāti veditabbaṃ.",
  "tika-vin08t0:778_0": "Taṃ laddhīti titthiyavese seṭṭhabhāvaggahaṇameva sandhāya vuttaṃ.",
  "tika-vin08t0:778_1": "Tesañhi titthiyānaṃ sassatādiggāhaṃ gaṇhantopi liṅge asampaṭicchite titthiyapakkantako na hoti,",
  "tika-vin08t0:778_2": "taṃ laddhiṃ aggahetvāpi “etesaṃ vatacariyā sundarā”ti liṅgaṃ sampaṭicchanto titthiyapakkantako hoti eva.",
  "tika-vin08t0:778_3": "Laddhiyā abhāvenāti bhikkhubhāve sālayatāya titthiyabhāvūpagamanaladdhiyā abhāvena.",
  "tika-vin08t0:778_4": "Etena ca āpadāsu kusacīrādiṃ pārupantassapi naggassa viya anāpattīti dasseti.",
  "tika-vin08t0:778_5": "Upasampannabhikkhunā kathitoti ettha saṅghabhedakopi upasampannabhikkhunāva kathito,",
  "tika-vin08t0:778_6": "mātughātakādayo pana anupasampannenātipi daṭṭhabbanti āgataṃ.",
  "tika-vin08t0:779_0": "140.",
  "tika-vin08t0:779_1": "Tiracchānakathāyaṃ “yo koci amanussajātiyo,",
  "tika-vin08t0:779_2": "sabbova imasmiṃ atthe tiracchānagatoti veditabbo”ti etena eso manussajātiyo eva bhagavato sāsane pabbajituṃ vā upasampajjituṃ vā labhati,",
  "tika-vin08t0:779_3": "na tato aññeti dīpeti.",
  "tika-vin08t0:779_4": "Tenāha bhagavā “tumhe khottha nāgā aviruḷhidhammā imasmiṃ dhammavinaye”ti.",
  "tika-vin08t0:780_0": "141.",
  "tika-vin08t0:780_1": "Ānantariyakathāyaṃ tiracchānādiamanussajātito manussajātikānaññeva puttesu mettādayopi tikkhavisadā honti",
  "tika-vin08t0:780_2": "lokuttaraguṇā viyāti āha “manussitthibhūtā janikā mātā”ti.",
  "tika-vin08t0:780_3": "Yathā manussānaññeva kusalapavatti tikkhavisadā,",
  "tika-vin08t0:780_4": "evaṃ akusalapavattipīti āha “sayampi manussajātikenevā”tiādi.",
  "tika-vin08t0:780_5": "Atha vā yathā samānajātiyassa vikopane kammaṃ garutaraṃ,",
  "tika-vin08t0:780_6": "na tathā vijātiyassāti āha “manussitthibhūtā”ti.",
  "tika-vin08t0:780_7": "Puttasambandhena mātupitusamaññā,",
  "tika-vin08t0:780_8": "dattakittimādivasenapi puttavohāro loke dissati,",
  "tika-vin08t0:780_9": "so ca kho pariyāyatoti nippariyāyasiddhataṃ dassetuṃ “janikā mātā”ti vuttaṃ.",
  "tika-vin08t0:780_10": "Yathā manussattabhāve ṭhitasseva kusaladhammānaṃ tikkhavisadasūrabhāvāpatti yathā taṃ tiṇṇampi bodhisattānaṃ bodhittayanibbattiyaṃ,",
  "tika-vin08t0:780_11": "evaṃ manussattabhāve ṭhitasseva akusaladhammānampi tikkhavisadasūrabhāvāpattīti āha “sayampi manussajātikenevā”ti.",
  "tika-vin08t0:780_12": "Ānantariyenāti ettha cutianantaraṃ niraye paṭisandhiphalaṃ anantaraṃ nāma,",
  "tika-vin08t0:780_13": "tasmiṃ anantare janakattena niyuttaṃ ānantariyaṃ, tena.",
  "tika-vin08t0:780_14": "Atha vā cutianantaraṃ phalaṃ anantaraṃ nāma,",
  "tika-vin08t0:780_15": "tasmiṃ anantare niyuttaṃ,",
  "tika-vin08t0:780_16": "tannibbattanena anantarakaraṇasīlaṃ,",
  "tika-vin08t0:780_17": "anantarappayojanaṃ vā ānantariyaṃ,",
  "tika-vin08t0:780_18": "tena ānantariyena mātughātakakammena.",
  "tika-vin08t0:780_19": "Pitughātakepi “yena manussabhūto janako pitā sayampi manussajātikeneva satā sañcicca jīvitā voropito,",
  "tika-vin08t0:780_20": "ayaṃ ānantariyena pitughātakakammena pitughātako”tiādinā sabbaṃ veditabbanti āha “pitughātakepi eseva nayo”ti.",
  "tika-vin08t0:781_0": "Parivattitaliṅgampi mātaraṃ vā pitaraṃ vā jīvitā voropentassa ānantariyakammaṃ hotiyeva.",
  "tika-vin08t0:781_1": "Satipi hi liṅgaparivatte so eva ekakammanibbatto bhavaṅgappabandho jīvitappabandho,",
  "tika-vin08t0:781_2": "na aññoti.",
  "tika-vin08t0:781_3": "Yo pana sayaṃ manusso tiracchānabhūtaṃ pitaraṃ vā mātaraṃ vā,",
  "tika-vin08t0:781_4": "sayaṃ vā tiracchānabhūto manussabhūtaṃ,",
  "tika-vin08t0:781_5": "tiracchānoyeva vā tiracchānabhūtaṃ jīvitā voropeti,",
  "tika-vin08t0:781_6": "tassa kammaṃ ānantariyaṃ na hoti,",
  "tika-vin08t0:781_7": "bhāriyaṃ pana hoti,",
  "tika-vin08t0:781_8": "ānantariyaṃ āhacceva tiṭṭhati.",
  "tika-vin08t0:781_9": "Eḷakacatukkaṃ saṅgāmacatukkaṃ coracatukkañcettha kathetabbaṃ.",
  "tika-vin08t0:781_10": "“Eḷakaṃ māremī”ti abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā mārento",
  "tika-vin08t0:781_11": "ānantariyaṃ phusati maraṇādhippāyeneva ānantariyavatthuno vikopitattā.",
  "tika-vin08t0:781_12": "Eḷakābhisandhinā,",
  "tika-vin08t0:781_13": "pana mātāpitiabhisandhinā vā eḷakaṃ mārento ānantariyaṃ na phusati ānantariyavatthuno abhāvato.",
  "tika-vin08t0:781_14": "Mātāpitiabhisandhinā mātāpitaro mārento phussateva.",
  "tika-vin08t0:781_15": "Esa nayo itarasmimpi catukkadvaye.",
  "tika-vin08t0:781_16": "Yathā ca mātāpitūsu,",
  "tika-vin08t0:781_17": "evaṃ arahantesu etāni catukkāni veditabbāni.",
  "tika-vin08t0:781_18": "Sabbattha hi purimaṃ abhisandhicittaṃ appamāṇaṃ,",
  "tika-vin08t0:781_19": "vadhakacittaṃ,",
  "tika-vin08t0:781_20": "pana tadārammaṇajīvitindriyañca pamāṇaṃ.",
  "tika-vin08t0:781_21": "Katānantariyakammo ca “tassa kammassa vipākaṃ paṭibāhessāmī”ti sakalacakkavāḷaṃ mahācetiyappamāṇehi kañcanathūpehi",
  "tika-vin08t0:781_22": "pūretvāpi sakalacakkavāḷaṃ pūretvā nisinnassa bhikkhusaṅghassa mahādānaṃ datvāpi buddhassa bhagavato",
  "tika-vin08t0:781_23": "saṅghāṭikaṇṇaṃ amuñcanto vicaritvāpi kāyassa bhedā nirayameva upapajjati,",
  "tika-vin08t0:781_24": "pabbajjañca na labhati.",
  "tika-vin08t0:781_25": "Pitughātake vesiyā puttoti upalakkhaṇamattaṃ,",
  "tika-vin08t0:781_26": "kulitthiyā aticāriniyā puttopi attano pitaraṃ ajānitvā ghāntentopi pitughātakova hoti.",
  "tika-vin08t0:782_0": "Arahantaghātakakamme avasesanti anāgāmiādikaṃ.",
  "tika-vin08t0:782_1": "Ayamettha saṅkhepo,",
  "tika-vin08t0:782_2": "vitthāro pana tatiyapārājikavaṇṇanāto gahetabbo.",
  "tika-vin08t0:783_0": "“Duṭṭhacittenā”ti vuttamevatthaṃ vibhāveti “vadhakacittenā”ti.",
  "tika-vin08t0:783_1": "Vadhakacetanāya hi dūsitaṃ cittaṃ idha duṭṭhacittaṃ nāma.",
  "tika-vin08t0:783_2": "Lohitaṃ uppādetīti ettha tathāgatassa abhejjakāyatāya parūpakkamena cammacchedaṃ katvā lohitapaggharaṇaṃ nāma natthi,",
  "tika-vin08t0:783_3": "sarīrassa pana antoyeva ekasmiṃ ṭhāne lohitaṃ samosarati,",
  "tika-vin08t0:783_4": "āghātena pakuppamānaṃ sañcitaṃ hoti.",
  "tika-vin08t0:783_5": "Devadattena paviddhasilato bhijjitvā gatā sakkhalikāpi tathāgatassa pādantaṃ pahari,",
  "tika-vin08t0:783_6": "pharasunā pahaṭo viya pādo antolohitoyeva ahosi.",
  "tika-vin08t0:783_7": "Jīvako pana tathāgatassa ruciyā satthakena cammaṃ chinditvā tamhā ṭhānā duṭṭhalohitaṃ nīharitvā phāsumakāsi,",
  "tika-vin08t0:783_8": "tenassa puññakammameva ahosi.",
  "tika-vin08t0:783_9": "Tenāha “jīvako viyā”tiādi.",
  "tika-vin08t0:784_0": "Atha ye parinibbute tathāgate cetiyaṃ bhindanti,",
  "tika-vin08t0:784_1": "bodhiṃ chindanti,",
  "tika-vin08t0:784_2": "dhātumhi upakkamanti,",
  "tika-vin08t0:784_3": "tesaṃ kiṃ hotīti?",
  "tika-vin08t0:784_4": "Bhāriyaṃ kammaṃ hoti ānantariyasadisaṃ.",
  "tika-vin08t0:784_5": "Sadhātukaṃ pana thūpaṃ vā paṭimaṃ vā bādhamānaṃ bodhisākhaṃ chindituṃ vaṭṭati.",
  "tika-vin08t0:784_6": "Sacepi tattha nilīnā sakuṇā cetiye vaccaṃ pātenti,",
  "tika-vin08t0:784_7": "chindituṃ vaṭṭatiyeva.",
  "tika-vin08t0:784_8": "Paribhogacetiyato hi sarīracetiyaṃ garutaraṃ.",
  "tika-vin08t0:784_9": "Cetiyavatthuṃ bhinditvā gacchante bodhimūlepi chinditvā harituṃ vaṭṭati.",
  "tika-vin08t0:784_10": "Yā pana bodhisākhā bodhigharaṃ bādhati,",
  "tika-vin08t0:784_11": "taṃ geharakkhaṇatthaṃ chindituṃ na labhati.",
  "tika-vin08t0:784_12": "Bodhiatthāya hi gehaṃ,",
  "tika-vin08t0:784_13": "na gehatthāya bodhi.",
  "tika-vin08t0:784_14": "Āsanagharepi eseva nayo.",
  "tika-vin08t0:784_15": "Yasmiṃ pana āsanaghare dhātu nihitā hoti,",
  "tika-vin08t0:784_16": "tassa rakkhaṇatthāya taṃ sākhaṃ chindituṃ vaṭṭati.",
  "tika-vin08t0:784_17": "Bodhijagganatthaṃ ojoharaṇasākhaṃ vā pūtiṭṭhānaṃ vā chindituṃ vaṭṭatiyeva,",
  "tika-vin08t0:784_18": "satthu rūpakāyapaṭijaggane viya puññampi hoti.",
  "tika-vin08t0:785_0": "Saṅghabhede catunnaṃ kammānanti apalokanādīnaṃ catunnaṃ kammānaṃ.",
  "tika-vin08t0:785_1": "Ayaṃ saṅghabhedakoti pakatattaṃ bhikkhuṃ sandhāya vuttaṃ.",
  "tika-vin08t0:785_2": "Pubbe eva pārājikaṃ samāpanno vā vatthādidosena vipannupasampado vā saṅghaṃ bhindantopi ānantariyaṃ na phusati,",
  "tika-vin08t0:785_3": "saṅgho pana bhinnova hoti,",
  "tika-vin08t0:785_4": "pabbajjā cassa na vāritāti daṭṭhabbaṃ.",
  "tika-vin08t0:786_0": "Bhikkhunīdūsane icchamānanti odātavatthavasanaṃ icchamānaṃ.",
  "tika-vin08t0:786_1": "Tenevāha “gihibhāve sampaṭicchitamatteyevā”ti.",
  "tika-vin08t0:786_2": "Neva pabbajjā atthīti yojanā.",
  "tika-vin08t0:786_3": "Yo ca paṭikkhitte abhabbe ca puggale ñatvā pabbājeti,",
  "tika-vin08t0:786_4": "upasampādeti vā, dukkaṭaṃ.",
  "tika-vin08t0:786_5": "Ajānantassa sabbattha anāpattīti veditabbaṃ.",
  "tika-vin08t0:787_0": "142.",
  "tika-vin08t0:787_1": "Gabbhamāsehi saddhiṃ vīsati vassāni assāti gabbhavīso.",
  "tika-vin08t0:787_2": "Hāyanavaḍḍhananti gabbhamāsesu adhikesu uttari hāyanaṃ,",
  "tika-vin08t0:787_3": "ūnesu vaḍḍhananti veditabbaṃ.",
  "tika-vin08t0:787_4": "Ekūnavīsativassanti dvādasa māse mātukucchismiṃ vasitvā mahāpavāraṇāya jātakālato paṭṭhāya ekūnavīsativassaṃ.",
  "tika-vin08t0:787_5": "Pāṭipadadivaseti pacchimikāya vassūpagamanadivase.",
  "tika-vin08t0:787_6": "“Tiṃsarattidivo māso”ti vacanato “cattāro māsā parihāyantī”ti vuttaṃ.",
  "tika-vin08t0:787_7": "Vassaṃ ukkaḍḍhantīti vassaṃ uddhaṃ kaḍḍhanti,",
  "tika-vin08t0:787_8": "tatiyasaṃvacchare ekamāsassa adhikattā māsapariccajanavasena vassaṃ uddhaṃ kaḍḍhantīti attho,",
  "tika-vin08t0:787_9": "tasmā tatiyo saṃvaccharo terasamāsiko hoti.",
  "tika-vin08t0:787_10": "Saṃvaccharassa pana dvādasamāsikattā aṭṭhārasasu vassesu adhikamāse visuṃ gahetvā “cha māsā vaḍḍhantī”ti vuttaṃ.",
  "tika-vin08t0:787_11": "Tatoti chamāsato.",
  "tika-vin08t0:787_12": "Nikkaṅkhā hutvāti adhikamāsehi saddhiṃ paripuṇṇavīsativassattā nibbematikā hutvā.",
  "tika-vin08t0:787_13": "Yaṃ pana vuttaṃ tīsupi gaṇṭhipadesu “aṭṭhārasannaṃyeva vassānaṃ adhikamāse gahetvā gaṇitattā sesavassadvayassapi adhikadivasāni honti,",
  "tika-vin08t0:787_14": "tāni adhikadivasāni sandhāya ‘nikkaṅkhā hutvā’ti vutta”nti,",
  "tika-vin08t0:787_15": "taṃ na gahetabbaṃ.",
  "tika-vin08t0:787_16": "Na hi dvīsu vassesu adhikadivasāni nāma visuṃ upalabbhanti tatiye vasse vassukkaḍḍhanavasena adhikamāse pariccatteyeva atirekamāsasambhavato,",
  "tika-vin08t0:787_17": "tasmā dvīsu vassesu atirekadivasāni visuṃ na sambhavanti.",
  "tika-vin08t0:788_0": "“Te dve māse gahetvā vīsati vassāni paripuṇṇāni hontī”ti kasmā vuttaṃ,",
  "tika-vin08t0:788_1": "ekūnavīsativassamhi ca puna aparasmiṃ vasse pakkhitte vīsati vassāni paripuṇṇāni hontīti āha “ettha pana…pe…",
  "tika-vin08t0:788_2": "vutta”nti.",
  "tika-vin08t0:788_3": "Anekatthattā nipātānaṃ pana-",
  "tika-vin08t0:788_4": "saddo hisaddattho,",
  "tika-vin08t0:788_5": "ettha hīti vuttaṃ hoti.",
  "tika-vin08t0:788_6": "Idañhi vuttassevatthassa samatthanavasena vuttaṃ.",
  "tika-vin08t0:788_7": "Iminā ca imaṃ dīpeti –",
  "tika-vin08t0:788_8": "yaṃ vuttaṃ “ekūnavīsativassaṃ sāmaṇeraṃ nikkhamanīyapuṇṇamāsiṃ atikkamma pāṭipadadivase upasampādentī”ti,",
  "tika-vin08t0:788_9": "tattha gabbhamāsepi gahetvā dvīhi māsehi aparipuṇṇavīsativassaṃ sandhāya “ekūnavīsativassa”nti vuttaṃ,",
  "tika-vin08t0:788_10": "tasmā adhikamāsesu dvīsu gahitesu eva vīsati vassāni paripuṇṇāni nāma hontīti.",
  "tika-vin08t0:788_11": "Tasmāti yasmā gabbhamāsāpi gaṇanūpagā honti, tasmā.",
  "tika-vin08t0:788_12": "Ekavīsativasso hotīti jātadivasato paṭṭhāya vīsativasso samāno gabbhamāsehi saddhiṃ ekavīsativasso hoti.",
  "tika-vin08t0:788_13": "Aññaṃ upasampādetīti upajjhāyo,",
  "tika-vin08t0:788_14": "kammavācācariyo vā hutvā upasampādetīti sāratthadīpaniyaṃ āgataṃ.",
  "tika-vin08t0:789_0": "Gabbhe sayitakālena saddhiṃ vīsatimaṃ vassaṃ paripuṇṇamassāti gabbhavīso.",
  "tika-vin08t0:789_1": "Nikkhamanīyapuṇṇamāsīti sāvaṇamāsassa puṇṇamiyā āsāḷhīpuṇṇamiyā anantarapuṇṇamī.",
  "tika-vin08t0:789_2": "Pāṭipadadivaseti pacchimikāya vassūpanāyikāya,",
  "tika-vin08t0:789_3": "dvādasa māse mātukucchismiṃ vasitvā mahāpavāraṇāya jātaṃ upasampādentīti attho.",
  "tika-vin08t0:789_4": "“Tiṃsarattidivo māso,",
  "tika-vin08t0:789_5": "dvādasamāsiko saṃvaccharo”ti vacanato “cattāro māsā parihāyantī”ti vuttaṃ.",
  "tika-vin08t0:789_6": "Vassaṃ ukkaḍḍhantīti vassaṃ uddhaṃ kaḍḍhanti,",
  "tika-vin08t0:789_7": "“ekamāsaṃ adhikamāso”ti chaḍḍetvā vassaṃ upagacchantīti attho,",
  "tika-vin08t0:789_8": "tasmā tatiyo tatiyo saṃvaccharo terasamāsiko hoti.",
  "tika-vin08t0:789_9": "Te dve māse gahetvāti nikkhamanīyapuṇṇamāsato yāva jātadivasabhūtā mahāpavāraṇā,",
  "tika-vin08t0:789_10": "tāva ye dve māsā anāgatā,",
  "tika-vin08t0:789_11": "tesaṃ atthāya adhikamāsato laddhe dve māse gahetvā.",
  "tika-vin08t0:789_12": "Tenāha “yo pavāretvā vīsativasso bhavissatī”tiādi.",
  "tika-vin08t0:789_13": "“Nikkaṅkhā hutvā”ti idaṃ aṭṭhārasannaṃ vassānaṃ eva adhikamāse gahetvā tato vīsatiyā vassesupi cātuddasīnaṃ",
  "tika-vin08t0:789_14": "atthāya catunnaṃ māsānaṃ parihāpanena sabbathā paripuṇṇavīsativassataṃ sandhāya vuttaṃ.",
  "tika-vin08t0:790_0": "Pavāretvā vīsativasso bhavissatīti mahāpavāraṇādivase atikkante gabbhavassena saha vīsativasso bhavissatīti attho.",
  "tika-vin08t0:790_1": "Tasmāti yasmā gabbhamāsāpi gaṇanūpagā honti, tasmā.",
  "tika-vin08t0:790_2": "Ekavīsativassoti jātiyā vīsativassaṃ sandhāya vuttaṃ.",
  "tika-vin08t0:790_3": "Aññaṃ upasampādetīti upajjhāyo,",
  "tika-vin08t0:790_4": "ācariyo vā hutvā upasampādeti.",
  "tika-vin08t0:790_5": "Sopīti upasampādentopi anupasampannoti vimativinodaniyaṃ āgataṃ.",
  "tika-vin08t0:791_0": "Ettha siyā –",
  "tika-vin08t0:791_1": "aṭṭhakathāṭīkāsu “aṭṭhārasasu vassesu cha māsā vaḍḍhantī”ti vuttaṃ,",
  "tika-vin08t0:791_2": "idāni pana “ekūnavīsatiyā vassesu satta māsā adhikā”ti vadanti,",
  "tika-vin08t0:791_3": "kathamettha viññātabbanti? Vuccate –",
  "tika-vin08t0:791_4": "aṭṭhakathāṭīkāsu sāsanavohārena lokiyagatiṃ anupagamma tīsu tīsu saṃvaccharesu māsachaḍḍanaṃ gahetvā",
  "tika-vin08t0:791_5": "“aṭṭhārasasu vassesu cha māsā vaḍḍhantī”ti vuttaṃ,",
  "tika-vin08t0:791_6": "idāni pana vedavohārena candasūriyagatisaṅkhātaṃ tithiṃ gahetvā gaṇento “ekūnavīsatiyā vassesu satta māsā adhikā”ti vadantīti,",
  "tika-vin08t0:791_7": "taṃ vassūpanāyikakathāyaṃ āvi bhavissati.",
  "tika-vin08t0:792_0": "143. Mātā vā matā hotīti sambandho. Soyevāti pabbajjāpekkho eva.",
  "tika-vin08t0:793_0": "144.",
  "tika-vin08t0:793_1": "“Ekasīmāyañca aññepi bhikkhū atthīti iminā ekasīmāyaṃ bhikkhumhi asati bhaṇḍukammārocanakiccaṃ natthīti dasseti.",
  "tika-vin08t0:793_2": "Khaṇḍasīmāya vā ṭhatvā nadīsamuddādīni vā gantvā pabbājetabboti etena sabbe sīmaṭṭhakabhikkhū āpucchitabbā,",
  "tika-vin08t0:793_3": "anāpucchā pabbājetuṃ na vaṭṭatīti dīpeti.",
  "tika-vin08t0:794_0": "145.",
  "tika-vin08t0:794_1": "Anāmaṭṭhapiṇḍapātanti aggahitaaggaṃ piṇḍapātaṃ.",
  "tika-vin08t0:794_2": "Sāmaṇerabhāgasamako āmisabhāgoti ettha kiñcāpi sāmaṇerānaṃ āmisabhāgassa samakameva dīyamānattā visuṃ sāmaṇerabhāgo nāma natthi,",
  "tika-vin08t0:794_3": "heṭṭhā gacchantaṃ pana bhattaṃ kadāci mandaṃ bhaveyya,",
  "tika-vin08t0:794_4": "tasmā upari aggahetvā sāmaṇerapāḷiyāva gahetvā dātabboti adhippāyo.",
  "tika-vin08t0:794_5": "Niyatapabbajjasseva cāyaṃ bhāgo dīyati.",
  "tika-vin08t0:794_6": "Teneva “apakkaṃ patta”ntiādi vuttaṃ.",
  "tika-vin08t0:794_7": "Aññe vā bhikkhū dātukāmā hontīti sambandho.",
  "tika-vin08t0:795_0": "146.",
  "tika-vin08t0:795_1": "Sayaṃ pabbājetabboti kesacchedanādīni sayaṃ karontena pabbājetabbo.",
  "tika-vin08t0:795_2": "Kesacchedanaṃ kāsāyacchādanaṃ saraṇadānanti hi imāni tīṇi karonto “pabbājetī”ti vuccati,",
  "tika-vin08t0:795_3": "tesu ekaṃ dve vāpi karonto tathā voharīyatiyeva,",
  "tika-vin08t0:795_4": "tasmā etaṃ pabbājehīti kesacchedanaṃ kāsāyacchādanañca sandhāya vuttaṃ.",
  "tika-vin08t0:795_5": "Upajjhāyaṃ uddissa pabbājetīti etthāpi eseva nayo.",
  "tika-vin08t0:795_6": "Khaṇḍasīmaṃ netvāti bhaṇḍukammārocanapariharaṇatthaṃ vuttaṃ.",
  "tika-vin08t0:795_7": "Tena sabhikkhuke vihāre aññampi “etassa kese chindā”ti vattuṃ na vaṭṭati.",
  "tika-vin08t0:795_8": "Pabbājetvāti kesacchedanaṃ sandhāya vadati.",
  "tika-vin08t0:795_9": "Bhikkhuto añño pabbājetuṃ na labhatīti saraṇadānaṃ sandhāya vuttaṃ.",
  "tika-vin08t0:795_10": "Tenevāha “sāmaṇero panā”tiādīti sāratthadīpaniyaṃ (sārattha ṭī.",
  "tika-vin08t0:795_11": "mahāvagga 3.34) āgataṃ.",
  "tika-vin08t0:795_12": "Vimativinodaniyaṃ pana –",
  "tika-vin08t0:795_13": "sayaṃ pabbājetabboti ettha “kesamassuṃ ohāretvā”tiādivacanato kesacchedanakāsāyacchādanasaraṇadānāni pabbajanaṃ nāma,",
  "tika-vin08t0:795_14": "tesu pacchimadvayaṃ bhikkhūhi eva kātabbaṃ,",
  "tika-vin08t0:795_15": "kāretabbaṃ vā.",
  "tika-vin08t0:795_16": "Pabbājehīti idaṃ tividhampi sandhāya vuttaṃ.",
  "tika-vin08t0:795_17": "Khaṇḍasīmaṃ netvāti bhaṇḍukammārocanapariharaṇatthaṃ.",
  "tika-vin08t0:795_18": "Bhikkhūnañhi anārocetvā ekasīmāya “etassa kese chindā”ti aññaṃ āṇāpetumpi na vaṭṭati.",
  "tika-vin08t0:795_19": "Pabbājetvāti kesādicchedanameva sandhāya vuttaṃ “kāsāyāni acchādetvā”ti visuṃ vuttattā.",
  "tika-vin08t0:795_20": "Pabbājetuṃ na labhatīti saraṇadānaṃ sandhāya vuttaṃ.",
  "tika-vin08t0:795_21": "Anupasampannena bhikkhuāṇattiyā dinnampi saraṇaṃ na ruhatīti vuttaṃ.",
  "tika-vin08t0:796_0": "Vajirabuddhiṭīkāyampi (vajira ṭī.",
  "tika-vin08t0:796_1": "mahāvagga 34) –",
  "tika-vin08t0:796_2": "khaṇḍasīmaṃ netvāti bhaṇḍukammārocanapariharaṇatthaṃ vuttaṃ,",
  "tika-vin08t0:796_3": "tena sabhikkhuke vihāre aññampi “etassa kese chindā”ti vattuṃ na vaṭṭati.",
  "tika-vin08t0:796_4": "“Pabbājetvā”ti imassa adhippāyapakāsanatthaṃ “kāsāyāni acchādetvā ehī”ti vuttaṃ.",
  "tika-vin08t0:796_5": "Upajjhāyo ce kesamassuoropanādīni akatvā pabbajjatthaṃ saraṇāni deti,",
  "tika-vin08t0:796_6": "na ruhati pabbajjā.",
  "tika-vin08t0:796_7": "Kammavācāya sāvetvā upasampādeti,",
  "tika-vin08t0:796_8": "ruhati upasampadā.",
  "tika-vin08t0:796_9": "Apattacīvarānaṃ upasampadāsiddhidassanato,",
  "tika-vin08t0:796_10": "kammavipattiyā abhāvato cetaṃ yujjatevāti eke.",
  "tika-vin08t0:796_11": "Hoti cettha –",
  "tika-vin08t0:797_0": "“Saliṅgasseva pabbajjā, viliṅgassāpi cetarā;",
  "tika-vin08t0:798_0": "Apetapubbavesassa, taṃdvayā iti cāpare”ti.",
  "tika-vin08t0:799_0": "Bhikkhunā hi sahatthena vā āṇattiyā vā dinnameva kāsāvaṃ vaṭṭati,",
  "tika-vin08t0:799_1": "adinnaṃ na vaṭṭatīti pana santesveva kāsāvesu,",
  "tika-vin08t0:799_2": "nāsantesu asambhavatoti tesaṃ adhippāyoti āgato.",
  "tika-vin08t0:800_0": "Bhabbarūpoti bhabbasabhāvo.",
  "tika-vin08t0:800_1": "Tamevatthaṃ pariyāyantarena vibhāveti “sahetuko”ti.",
  "tika-vin08t0:800_2": "Ñātoti pākaṭo.",
  "tika-vin08t0:800_3": "Yasassīti parivārasampattiyā samannāgato.",
  "tika-vin08t0:801_0": "Vaṇṇasaṇṭhānagandhāsayokāsavasena asucijegucchapaṭikūlabhāvaṃ pākaṭaṃ karontenāti sambandho.",
  "tika-vin08t0:801_1": "Tattha kesā nāmete vaṇṇatopi paṭikūlā,",
  "tika-vin08t0:801_2": "saṇṭhānatopi gandhatopi āsayatopi okāsatopi paṭikūlā.",
  "tika-vin08t0:801_3": "Manuññepi hi yāgupatte vā bhattapatte vā kesavaṇṇaṃ kiñci disvā “kesamissakamidaṃ,",
  "tika-vin08t0:801_4": "haratha na”nti jigucchanti,",
  "tika-vin08t0:801_5": "evaṃ kesā vaṇṇato paṭikūlā.",
  "tika-vin08t0:801_6": "Rattiṃ bhuñjantāpi kesasaṇṭhānaṃ akkavākaṃ vā makacivākaṃ vā chupitvā tatheva jigucchanti,",
  "tika-vin08t0:801_7": "evaṃ saṇṭhānatopi paṭikūlā.",
  "tika-vin08t0:801_8": "Telamakkhanapupphadhūmādisaṅkhāravirahitānañca kesānaṃ gandho paramajeguccho hoti.",
  "tika-vin08t0:801_9": "Tato jegucchataro aggimhi pakkhittānaṃ.",
  "tika-vin08t0:801_10": "Kesā hi vaṇṇasaṇṭhānato appaṭikūlāpi siyuṃ,",
  "tika-vin08t0:801_11": "gandhena pana paṭikūlāyeva.",
  "tika-vin08t0:801_12": "Yathā hi daharassa kumārakassa vaccaṃ vaṇṇato haliddivaṇṇaṃ,",
  "tika-vin08t0:801_13": "saṇṭhānato haliddipiṇḍisaṇṭhānaṃ.",
  "tika-vin08t0:801_14": "Saṅkaraṭṭhāne chaḍḍitañca uddhumātakakāḷasunakhasarīraṃ vaṇṇato tālapakkavaṇṇaṃ,",
  "tika-vin08t0:801_15": "saṇṭhānato vaṭṭetvā vissaṭṭhamudiṅgasaṇṭhānaṃ,",
  "tika-vin08t0:801_16": "dāṭhāpissa sumanamakuḷasadisā,",
  "tika-vin08t0:801_17": "taṃ ubhayampi vaṇṇasaṇṭhānato siyā appaṭikūlaṃ,",
  "tika-vin08t0:801_18": "gandhena pana paṭikūlameva,",
  "tika-vin08t0:801_19": "evaṃ kesāpi siyuṃ vaṇṇasaṇṭhānato appaṭikūlā,",
  "tika-vin08t0:801_20": "gandhena pana paṭikūlāyevāti.",
  "tika-vin08t0:802_0": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni honti aparibhogāni,",
  "tika-vin08t0:802_1": "evaṃ kesāpi pubbalohitamuttakarīsapittasemhādinissandena jātattā paramajegucchāti.",
  "tika-vin08t0:802_2": "Evaṃ āsayatopi paṭikūlā.",
  "tika-vin08t0:802_3": "Ime ca kesā nāma gūtharāsimhi uṭṭhitakaṇṇakā viya ekatiṃsakoṭṭhāsarāsimhi jātā,",
  "tika-vin08t0:802_4": "te susānasaṅkāraṭṭhānādīsu jātasākaṃ viya,",
  "tika-vin08t0:802_5": "parikhādīsu jātakamalakuvalayādipupphaṃ viya ca asuciṭṭhāne jātattā paramajegucchāti evaṃ okāsato paṭikūlātiādinā",
  "tika-vin08t0:802_6": "nayena tacapañcakassa vaṇṇādivasena paṭikūlabhāvaṃ pakāsentenāti attho.",
  "tika-vin08t0:803_0": "Nijjīvanissattabhāvaṃ vā pākaṭaṃ karontenāti ime kesā nāma sīsakaṭāhapaliveṭhanacamme jātā,",
  "tika-vin08t0:803_1": "tattha yathā vammikamatthake jātesu kuṇṭhatiṇesu na vammikamatthako jānāti “mayi kuṇṭhatiṇāni jātānī”ti,",
  "tika-vin08t0:803_2": "nāpi kuṇṭhatiṇāni jānanti “mayaṃ vammikamatthake jātānī”ti.",
  "tika-vin08t0:803_3": "Evameva na sīsakaṭāhapaliveṭhanacammaṃ jānāti “mayi kesā jātā”ti,",
  "tika-vin08t0:803_4": "nāpi kesā jānanti “mayaṃ sīsakaṭāhapaliveṭhanacamme jātā”ti,",
  "tika-vin08t0:803_5": "aññamaññaṃ ābhogapaccavekkhaṇarahitā ete dhammā.",
  "tika-vin08t0:803_6": "Iti “kesā nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātū”tiādinā",
  "tika-vin08t0:803_7": "nayena nijjīvanissattabhāvaṃ pakāsentena.",
  "tika-vin08t0:803_8": "Pubbeti purimabuddhānaṃ santike.",
  "tika-vin08t0:803_9": "Madditasaṅkhāroti nāmarūpavavatthānena ceva paccayapariggahavasena ca ñāṇena parimadditasaṅkhāro.",
  "tika-vin08t0:803_10": "Bhāvitabhāvanoti kalāpasammasanādinā sabbaso kusalabhāvanāya pūraṇena bhāvitabhāvano.",
  "tika-vin08t0:803_11": "Adinnaṃ na vaṭṭatīti ettha “pabbajjā na ruhatīti vadantī”ti sāratthadīpaniyaṃ vuttaṃ.",
  "tika-vin08t0:804_0": "Vimativinodaniyaṃ pana –",
  "tika-vin08t0:804_1": "yasassīti parivārasampanno.",
  "tika-vin08t0:804_2": "Nijjīvanissattabhāvanti “kesā nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātū”tiādinayaṃ saṅgaṇhāti,",
  "tika-vin08t0:804_3": "sabbaṃ visuddhimagge āgatanayena gahetabbaṃ.",
  "tika-vin08t0:804_4": "Pubbeti pubbabuddhuppādesu.",
  "tika-vin08t0:804_5": "Madditasaṅkhāroti vipassanāvasena vuttaṃ.",
  "tika-vin08t0:804_6": "Bhāvitabhāvanoti samathavasenapi.",
  "tika-vin08t0:805_0": "Kāsāyāni tikkhattuṃ vā…pe…",
  "tika-vin08t0:805_1": "paṭiggāhāpetabboti ettha “sabbadukkhanissaraṇatthāya imaṃ kāsāvaṃ gahetvā”ti vā “taṃ kāsāvaṃ datvā”ti vā vatvā “pabbājetha maṃ, bhante,",
  "tika-vin08t0:805_2": "anukampaṃ upādāyā”ti evaṃ yācanapubbakaṃ cīvaraṃ paṭicchāpeti.",
  "tika-vin08t0:805_3": "Athāpītiādi tikkhattuṃ paṭiggāhāpanato paraṃ kattabbavidhidassanaṃ,",
  "tika-vin08t0:805_4": "athāpīti tato parampīti attho.",
  "tika-vin08t0:805_5": "Keci pana “cīvaraṃ appaṭiggāhāpetvā pabbājanappakārabhedadassanatthaṃ ‘athāpī’ti vuttaṃ.",
  "tika-vin08t0:805_6": "Athāpīti atha vāti attho”ti vadanti.",
  "tika-vin08t0:805_7": "Adinnaṃ na vaṭṭatīti iminā pabbajjā na ruhatīti dasseti.",
  "tika-vin08t0:806_0": "147.",
  "tika-vin08t0:806_1": "Pāde vandāpetvāti pādābhimukhaṃ namāpetvā.",
  "tika-vin08t0:806_2": "Dūre vandantopi hi pāde vandatīti vuccatīti.",
  "tika-vin08t0:806_3": "Upajjhāyena vāti ettha yassa santike upajjhaṃ gaṇhāti,",
  "tika-vin08t0:806_4": "ayaṃ upajjhāyo.",
  "tika-vin08t0:806_5": "Yaṃ ābhisamācārikesu vinayanatthāya ācariyaṃ katvā niyyātenti,",
  "tika-vin08t0:806_6": "ayaṃ ācariyo.",
  "tika-vin08t0:806_7": "Sace pana upajjhāyo sayameva sabbaṃ sikkhāpeti,",
  "tika-vin08t0:806_8": "aññampi na niyyāteti,",
  "tika-vin08t0:806_9": "upajjhāyovassa ācariyopi hoti.",
  "tika-vin08t0:806_10": "Yathā upasampadākāle sayameva kammavācaṃ vācento upajjhāyova kammavācācariyopi hotīti vuttaṃ.",
  "tika-vin08t0:807_0": "Anuññātaupasampadāti ñatticatutthakammena anuññātaupasampadā.",
  "tika-vin08t0:807_1": "Ṭhānakaraṇasampadanti ettha uraādīni ṭhānāni,",
  "tika-vin08t0:807_2": "saṃvutādīni karaṇānīti veditabbāni.",
  "tika-vin08t0:807_3": "Anunāsikantaṃ katvā dānakāle antarāvicchedaṃ akatvā dātabbānīti dassetuṃ “ekasambandhānī”ti vuttaṃ.",
  "tika-vin08t0:807_4": "Vicchinditvāti ma-",
  "tika-vin08t0:807_5": "kārantaṃ katvā dānasamaye vicchedaṃ katvā.",
  "tika-vin08t0:808_0": "148.",
  "tika-vin08t0:808_1": "Sabbamassa kappiyākappiyaṃ ācikkhitabbanti dasasikkhāpadavinimuttaṃ parāmāsāparāmāsādibhedaṃ kappiyākappiyaṃ ācikkhitabbaṃ.",
  "tika-vin08t0:808_2": "Ābhisamācārikesu vinetabboti iminā “sekhiyaupajjhāyavattādiābhisamācārikasīlamanena pūretabbaṃ.",
  "tika-vin08t0:808_3": "Tattha ca kattabbassa akaraṇe,",
  "tika-vin08t0:808_4": "akattabbassa ca karaṇe daṇḍakammāraho hotīti dīpetīti sāratthadīpaniyaṃ vuttaṃ.",
  "tika-vin08t0:808_5": "Anunāsikantaṃ katvā dānakāle antarāvicchedo na kātabboti āha “ekasambandhānī”ti.",
  "tika-vin08t0:808_6": "Ābhisamācārikesu vinetabboti iminā sekhiyavattākkhandhakavattesu,",
  "tika-vin08t0:808_7": "aññesu ca sukkavissaṭṭhiādilokavajjasikkhāpadesu ca sāmaṇerehi vattitabbaṃ,",
  "tika-vin08t0:808_8": "tattha avattamāno alajjī daṇḍakammāraho ca hotīti dassetīti vimativinodaniyaṃ.",
  "tika-vin08t0:809_0": "Urādīni ṭhānāni nāma,",
  "tika-vin08t0:809_1": "saṃvutādīni karaṇāni nāma.",
  "tika-vin08t0:809_2": "Anunāsikantaṃ katvā ekasambandhaṃ katvā dānakāle antarā aṭṭhatvā vattabbaṃ,",
  "tika-vin08t0:809_3": "vicchinditvā dānakālepi yathāvuttaṭṭhāne eva vicchedo,",
  "tika-vin08t0:809_4": "aññatra na vaṭṭatīti likhitaṃ,",
  "tika-vin08t0:809_5": "anunāsikante dīyamāne khalitvā “buddhaṃ saraṇaṃ gacchāmī”ti ma-",
  "tika-vin08t0:809_6": "kārena missībhūte khette otiṇṇattā vaṭṭatīti upatissatthero.",
  "tika-vin08t0:809_7": "Missaṃ katvā vattuṃ vaṭṭati,",
  "tika-vin08t0:809_8": "vacanakāle pana anunāsikaṭṭhāne vicchedaṃ akatvā vattabbanti dhammasiritthero.",
  "tika-vin08t0:809_9": "“Evaṃ kammavācāyampī”ti vuttaṃ.",
  "tika-vin08t0:809_10": "Ubhatosuddhiyāva vaṭṭatīti ettha mahāthero patitadantādikāraṇatāya acaturassaṃ katvā vadati,",
  "tika-vin08t0:809_11": "byattasāmaṇero samīpe ṭhito pabbajjāpekkhaṃ byattaṃ vadāpeti,",
  "tika-vin08t0:809_12": "mahātherena avuttaṃ vadāpetīti na vaṭṭati.",
  "tika-vin08t0:809_13": "Kammavācāya itaro bhikkhu ce vadati,",
  "tika-vin08t0:809_14": "vaṭṭatīti.",
  "tika-vin08t0:809_15": "Saṅgho hi kammaṃ karoti,",
  "tika-vin08t0:809_16": "na puggaloti. Na,",
  "tika-vin08t0:809_17": "nānāsīmapavattakammavācāsāmaññanayena paṭikkhipitabbattā.",
  "tika-vin08t0:809_18": "Atha therena caturassaṃ vuttaṃ pabbajjāpekkhaṃ vattuṃ asakkontaṃ sāmaṇero sayaṃ vatvā vadāpeti,",
  "tika-vin08t0:809_19": "ubhatosuddhi eva hoti therena vuttasseva vuttattā.",
  "tika-vin08t0:809_20": "“Buddhaṃ saraṇaṃ gacchanto asādhāraṇe buddhaguṇaṃ,",
  "tika-vin08t0:809_21": "dhammaṃ saraṇaṃ gacchanto nibbānaṃ,",
  "tika-vin08t0:809_22": "saṅghaṃ saraṇaṃ gacchanto sekkhadhammaṃ asekkhadhammañca saraṇaṃ gacchatī”ti aggahitaggahaṇavasena yojanā kātabbā.",
  "tika-vin08t0:809_23": "Aññathā saraṇattayasaṅkaradoso.",
  "tika-vin08t0:809_24": "Sabbamassa kappiyākappiyanti dasasikkhāpadavinimuttaṃ parāmāsāparāmāsādibhedaṃ.",
  "tika-vin08t0:809_25": "“Ābhisamācārikesu vinetabbo”ti vacanato sekhiyaupajjhāyavattādiābhisamācārikasīlamanena pūretabbaṃ.",
  "tika-vin08t0:809_26": "Tattha cārittassa akaraṇe,",
  "tika-vin08t0:809_27": "vārittassa karaṇe daṇḍakammāraho hotī”ti dīpetīti vajirabuddhiṭīkāyaṃ āgato.",
  "tika-vin08t0:810_0": "Anujānāmi bhikkhave sāmaṇerānaṃ dasa sikkhāpadānītiādīsu sikkhitabbāni padāni sikkhāpadāni,",
  "tika-vin08t0:810_1": "sikkhākoṭṭhāsāti attho.",
  "tika-vin08t0:810_2": "Sikkhāya vā padāni sikkhāpadāni,",
  "tika-vin08t0:810_3": "adhisīlaadhicittaadhipaññāsikkhānaṃ adhigamupāyoti attho.",
  "tika-vin08t0:810_4": "Atthato pana kāmāvacarakusalacittasampayuttā viratiyo,",
  "tika-vin08t0:810_5": "taṃsampayuttadhammā panettha taggahaṇeneva gahetabbā.",
  "tika-vin08t0:810_6": "Pāṇoti paramatthato jīvitindriyaṃ,",
  "tika-vin08t0:810_7": "tassa atipātanaṃ pabandhavasena pavattituṃ adatvā satthādīhi atikkamma abhibhavitvā pātanaṃ pāṇātipāto,",
  "tika-vin08t0:810_8": "pāṇavadhoti attho.",
  "tika-vin08t0:810_9": "So pana atthato pāṇe pāṇasaññino jīvitindriyupacchedakaupakkamasamuṭṭhāpikā vadhakacetanāva,",
  "tika-vin08t0:810_10": "tasmā pāṇātipātā veramaṇi,",
  "tika-vin08t0:810_11": "verahetutāya verasaṅkhātaṃ pāṇātipātādipāpadhammaṃ maṇati nīharatīti virati “veramaṇī”ti vuccati.",
  "tika-vin08t0:810_12": "Viramati etāyāti vā “viramatī”ti vattabbe niruttinayena “veramaṇī”ti samādānavirati vuttā.",
  "tika-vin08t0:810_13": "Esa nayo sesesupi.",
  "tika-vin08t0:811_0": "Adinnassa ādānaṃ adinnādānaṃ,",
  "tika-vin08t0:811_1": "theyyacetanā.",
  "tika-vin08t0:811_2": "Abramhacariyanti aseṭṭhacariyaṃ,",
  "tika-vin08t0:811_3": "maggenamaggapaṭipattisamuṭṭhāpikā methunacetanā.",
  "tika-vin08t0:811_4": "Musāti abhūtavatthu,",
  "tika-vin08t0:811_5": "tassa vādo abhūtaṃ ñatvāva bhūtato viññāpanacetanā musāvādo.",
  "tika-vin08t0:811_6": "Piṭṭhapūvādinibbattā surā ceva pupphāsavādibhedaṃ merayañca surāmerayaṃ.",
  "tika-vin08t0:811_7": "Tadeva madanīyaṭṭhena majjañceva pamādakāraṇaṭṭhena pamādaṭṭhānañca,",
  "tika-vin08t0:811_8": "taṃ yāya cetanāya pivati,",
  "tika-vin08t0:811_9": "tassā evaṃ adhivacanaṃ.",
  "tika-vin08t0:812_0": "Aruṇuggamanato paṭṭhāya yāva majjhanhikā,",
  "tika-vin08t0:812_1": "ayaṃ ariyānaṃ bhojanassa kālo nāma,",
  "tika-vin08t0:812_2": "tadañño vikālo.",
  "tika-vin08t0:812_3": "Bhuñjitabbaṭṭhena bhojananti idha sabbaṃ yāvakālikaṃ vuccati,",
  "tika-vin08t0:812_4": "tassa ajjhoharaṇaṃ idha uttarapadalopena bhojananti adhippetaṃ.",
  "tika-vin08t0:812_5": "Vikāle bhojanaṃ ajjhoharaṇaṃ vikālabhojanaṃ,",
  "tika-vin08t0:812_6": "vikāle vāyāvakālikassa bhojanaṃ ajjhoharaṇaṃ vikālabhojanantipi attho gahetabbo,",
  "tika-vin08t0:812_7": "taṃ atthato vikāle yāvakālikaajjhoharaṇacetanāva.",
  "tika-vin08t0:813_0": "Sāsanassa ananulomattā visūkaṃ paṭāṇībhūtaṃ dassanaṃ “visūkadassanaṃ,",
  "tika-vin08t0:813_1": "naccagītādidassanasavanānañceva vaṭṭakayuddhajūtakīḷādisabbakīḷānañca nāmaṃ.",
  "tika-vin08t0:813_2": "Dassananti cettha pañcannampi viññāṇānaṃ yathāsakaṃ visayassa ālocanasabhāvatāya dassanasaddena saṅgahetabbattā savanampi saṅgahitaṃ.",
  "tika-vin08t0:813_3": "Naccagītavāditasaddehi cettha attano naccanagāyanādīnipi saṅgahitānīti daṭṭhabbaṃ.",
  "tika-vin08t0:814_0": "Mālāti baddhamabaddhaṃ vā pupphaṃ,",
  "tika-vin08t0:814_1": "antamaso suttādimayampi alaṅkāratthāya piḷandhiyamānaṃ mālātveva vuccati.",
  "tika-vin08t0:814_2": "Gandhanti vāsacuṇṇādivilepanato aññaṃ yaṃ kiñci gandhajātaṃ.",
  "tika-vin08t0:814_3": "Vilepananti pisitvā gahitaṃ chavirāgakaraṇañceva gandhajātañca.",
  "tika-vin08t0:814_4": "Dhāraṇaṃ nāma piḷandhanaṃ.",
  "tika-vin08t0:814_5": "Maṇḍanaṃ nāma ūnaṭṭhānapūraṇaṃ.",
  "tika-vin08t0:814_6": "Gandhavasena,",
  "tika-vin08t0:814_7": "chavirāgavasena vā sādiyanaṃ vibhūsanaṃ nāma,",
  "tika-vin08t0:814_8": "mālādīsu vā dhāraṇādīni yathākkamaṃ yojetabbāni.",
  "tika-vin08t0:814_9": "Tesaṃ dhāraṇādīnaṃ ṭhānaṃ kāraṇaṃ vītikkamacetanā.",
  "tika-vin08t0:815_0": "Uccāti ucca-",
  "tika-vin08t0:815_1": "saddena samānattho nipāto.",
  "tika-vin08t0:815_2": "Uccāsayanaṃ vuccati pamāṇātikkantaṃ āsandādi.",
  "tika-vin08t0:815_3": "Mahāsayanaṃ akappiyattharaṇehi atthataṃ salohitavitānañca.",
  "tika-vin08t0:815_4": "Etesu hi āsanaṃ sayanañca uccāsayanamahāsayanasaddehi gahitāni uttarapadalopena.",
  "tika-vin08t0:815_5": "Jātarūparajatapaṭiggahaṇāti ettha rajatasaddena dārumāsakādi sabbaṃ rūpiyaṃ saṅgahitaṃ.",
  "tika-vin08t0:815_6": "Muttāmaṇiādayopettha dhaññakkhettavatthādayo ca saṅgahitāti daṭṭhabbā.",
  "tika-vin08t0:815_7": "Paṭiggahaṇa-",
  "tika-vin08t0:815_8": "saddena pana paṭiggāhāpanasādiyanānipi saṅgahitāni.",
  "tika-vin08t0:816_0": "149.",
  "tika-vin08t0:816_1": "Senāsanaggāho ca paṭippassambhantīti iminā vassacchedaṃ dasseti.",
  "tika-vin08t0:816_2": "Upasampannānampi pārājikasamāpattiyā saraṇagamanādisāmaṇerabhāvassapi vinassanato senāsanaggāho ca paṭippassambhati,",
  "tika-vin08t0:816_3": "saṅghalābhampi te na labhantīti veditabbaṃ.",
  "tika-vin08t0:816_4": "Purimikāya puna saraṇāni gahitānīti saraṇagahaṇena saha tadahevassa vassūpagamanampi dasseti.",
  "tika-vin08t0:816_5": "Pacchimikāya vassāvāsikanti vassāvāsikalābhaggahaṇadassanamattamevetaṃ,",
  "tika-vin08t0:816_6": "tato purepi vā pacchāpi vā vassāvāsikañca cīvaramāsesu saṅghe uppannakālacīvarañca purimikāya upagantvā avipannasīlo sāmaṇero labhati eva.",
  "tika-vin08t0:816_7": "Sace pacchimikāya gahitānīti pacchimikāya vassūpagamanañca chinnavassatañca dasseti.",
  "tika-vin08t0:816_8": "Tassa hi kālacīvaralābho na pāpuṇāti,",
  "tika-vin08t0:816_9": "tasmā “apaloketvā lābho dātabbo”ti vuttaṃ.",
  "tika-vin08t0:816_10": "Vassāvāsikalābho pana yadi senāsanassāmikā dāyakā senāsanaguttatthāya pacchimikāya upagantvā vattaṃ katvā",
  "tika-vin08t0:816_11": "attano senāsane vasantassapi vassāvāsikaṃ dātabbanti vadanti,",
  "tika-vin08t0:816_12": "anapaloketvāpi dātabbova.",
  "tika-vin08t0:816_13": "Yaṃ pana sāratthadīpaniyaṃ “pacchimikāya vassāvāsikaṃ lacchatīti pacchimikāya puna vassaṃ upagatattā lacchatī”ti vuttaṃ,",
  "tika-vin08t0:816_14": "tampi vassāvāsike dāyakānaṃ imaṃ adhippāyaṃ nissāya vuttañce, sundaraṃ,",
  "tika-vin08t0:816_15": "saṅghikaṃ,",
  "tika-vin08t0:816_16": "kālacīvarampi sandhāya vuttañce,",
  "tika-vin08t0:816_17": "na yujjatīti veditabbaṃ.",
  "tika-vin08t0:817_0": "Na ajānitvāti “surā”ti ajānitvā pivato pāṇātipātāveramaṇiādisabbasīlabhedaṃ saraṇabhedañca na āpajjati.",
  "tika-vin08t0:817_1": "Akusalaṃ pana surāpānāveramaṇisīlabhedo ca hoti mālādidhāraṇādīsu viyāti daṭṭhabbaṃ.",
  "tika-vin08t0:817_2": "Itarānīti vikālabhojanāveramaṇiādīni.",
  "tika-vin08t0:817_3": "Tānipi hi sañcicca vītikkamantassa taṃ taṃ bhijjati eva,",
  "tika-vin08t0:817_4": "itarītaresaṃ pana abhijjanena nāsanaṅgāni na honti.",
  "tika-vin08t0:817_5": "Teneva “etesu bhinnesū”ti bhedavacanaṃ vuttaṃ.",
  "tika-vin08t0:818_0": "Accayaṃ desāpetabboti “accayo maṃ bhante accāgamā”tiādinā saṅghamajjhe desāpetvā saraṇasīlaṃ dātabbanti adhippāyo pārājikattā tesaṃ.",
  "tika-vin08t0:818_1": "Tenāha “liṅganāsanāya nāsetabbo”ti.",
  "tika-vin08t0:818_2": "Ayameva hi nāsanā idhādhippetāti liṅganāsanākāraṇehi pāṇātipātādīhi avaṇṇabhāsanādīnaṃ saha patitattā vuttaṃ.",
  "tika-vin08t0:818_3": "Nanu ca kaṇṭakasāmaṇeropi micchādiṭṭhiko eva,",
  "tika-vin08t0:818_4": "tassa ca heṭṭhā daṇḍakammanāsanāva vuttā,",
  "tika-vin08t0:818_5": "idha pana micchādiṭṭhikassa liṅganāsanā vuccati,",
  "tika-vin08t0:818_6": "ko imesaṃ bhedoti codanaṃ manasi nidhāyāha “sassatucchedānañhi aññataradiṭṭhiko”ti.",
  "tika-vin08t0:818_7": "Ettha cāyaṃ adhippāyo –",
  "tika-vin08t0:818_8": "yo hi “attā issaro”ti vā “nicco dhuvo”tiādinā vā “attā ucchijjissati vinassissatī”tiādinā vā titthiyaparikappitaṃ",
  "tika-vin08t0:818_9": "yaṃ kiñci sassatucchedadiṭṭhiṃ daḷhaṃ gahetvā voharati,",
  "tika-vin08t0:818_10": "tassa sā pārājikaṭṭhānaṃ hoti,",
  "tika-vin08t0:818_11": "so ca liṅganāsanāya nāsetabbo.",
  "tika-vin08t0:818_12": "Yo pana īdisaṃ diṭṭhiṃ aggahetvā sāsanikova hutvā kevalaṃ buddhavacanādhippāyaṃ viparītato gahetvā bhikkhūhi",
  "tika-vin08t0:818_13": "ovadiyamānopi appaṭinissajjitvā voharati,",
  "tika-vin08t0:818_14": "tassa sā diṭṭhi pārājikaṃ na hoti,",
  "tika-vin08t0:818_15": "so pana kaṇṭakanāsanāya eva nāsetabboti vimativinodaniyaṃ.",
  "tika-vin08t0:818_16": "Imasmiṃ ṭhāne sāratthadīpaniyaṃ dasasikkhāpadato paṭṭhāya vitthārato vaṇṇanā āgatā,",
  "tika-vin08t0:818_17": "sā porāṇaṭīkāyaṃ sabbaso potthakaṃ āruḷhā,",
  "tika-vin08t0:818_18": "tasmā idha na vitthārayimha.",
  "tika-vin08t0:819_0": "150.",
  "tika-vin08t0:819_1": "“Attano pariveṇanti idaṃ puggalikaṃ sandhāya vutta”nti gaṇṭhipadesu vuttaṃ.",
  "tika-vin08t0:819_2": "Ayaṃ panettha gaṇṭhipadakārānaṃ adhippāyo –",
  "tika-vin08t0:819_3": "vassaggena pattasenāsananti iminā tassa vassaggena pattaṃ saṅghikasenāsanaṃ vuttaṃ.",
  "tika-vin08t0:819_4": "Attano pariveṇanti imināpi tasseva puggalikasenāsanaṃ vuttanti.",
  "tika-vin08t0:819_5": "Ayaṃ panettha amhākaṃ khanti –",
  "tika-vin08t0:819_6": "yattha vā vasatīti iminā saṅghikaṃ vā hotu puggalikaṃ vā,",
  "tika-vin08t0:819_7": "tassa nibaddhavasanakasenāsanaṃ vuttaṃ.",
  "tika-vin08t0:819_8": "Yattha vā paṭikkamatīti iminā pana yaṃ ācariyupajjhāyassa vasanaṭṭhānaṃ upaṭṭhānādinimittaṃ nibaddhaṃ pavisati,",
  "tika-vin08t0:819_9": "taṃ ācariyupajjhāyānaṃ pavisanaṭṭhānaṃ vuttaṃ,",
  "tika-vin08t0:819_10": "tasmā tadubhayaṃ dassetuṃ “ubhayenapi attano pariveṇañca vassaggena pattasenāsanañca vutta”nti āha.",
  "tika-vin08t0:819_11": "Tattha attano pariveṇanti iminā ācariyupajjhāyānaṃ nivāsanaṭṭhānaṃ dassitaṃ,",
  "tika-vin08t0:819_12": "vassaggena pattasenāsananti iminā pana tassa vasanaṭṭhānaṃ,",
  "tika-vin08t0:819_13": "tasmā tadubhayampi saṅghikaṃ vā hotu puggalikaṃ vā,",
  "tika-vin08t0:819_14": "āvaraṇaṃ kātabbamevāti.",
  "tika-vin08t0:819_15": "Mukhadvārikanti mukhadvārena bhuñjitabbaṃ.",
  "tika-vin08t0:819_16": "Daṇḍakammaṃ katvāti daṇḍakammaṃ yojetvā.",
  "tika-vin08t0:819_17": "Daṇḍenti vinenti etenāti daṇḍo,",
  "tika-vin08t0:819_18": "soyeva kattabbattā kammanti daṇḍakammaṃ,",
  "tika-vin08t0:819_19": "āvaraṇādi.",
  "tika-vin08t0:819_20": "Daṇḍakammamassa karothāti assa daṇḍakammaṃ yojetha āṇāpetha.",
  "tika-vin08t0:819_21": "Daṇḍakammanti vā niggahakammaṃ,",
  "tika-vin08t0:819_22": "tasmā niggahamassa karothāti vuttaṃ hoti.",
  "tika-vin08t0:819_23": "Esa nayo sabbattha īdisesu ṭhānesu.",
  "tika-vin08t0:820_0": "Senāsanaggāho ca paṭippassambhantīti iminā chinnavasso hotīti dīpeti.",
  "tika-vin08t0:820_1": "Sace ākiṇṇadosova hoti,",
  "tika-vin08t0:820_2": "āyatiṃ saṃvare na tiṭṭhati,",
  "tika-vin08t0:820_3": "nikkaḍḍhitabboti ettha sace yāvatatiyaṃ vuccamāno na oramati,",
  "tika-vin08t0:820_4": "saṅghaṃ apaloketvā nāsetabbo,",
  "tika-vin08t0:820_5": "puna pabbajjaṃ yācamānopi apaloketvā pabbājetabboti vadanti.",
  "tika-vin08t0:820_6": "Pacchimikāya vassāvāsikaṃ lacchatīti pacchimikāya puna vassaṃ upagatattā lacchati.",
  "tika-vin08t0:820_7": "Apaloketvā lābho dātabboti chinnavassatāya vuttaṃ.",
  "tika-vin08t0:820_8": "Itarāni pañca sikkhāpadānīti vikālabhojanādīni pañca.",
  "tika-vin08t0:820_9": "Accayaṃ desāpetabboti “accayo maṃ bhante accāgamā”tiādinā nayena desāpetabboti sāratthadīpaniyaṃ vuttaṃ.",
  "tika-vin08t0:821_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:822_0": "Pabbajjāvinicchayakathālaṅkāro nāma",
  "tika-vin08t0:823_0": "Dvāvīsatimo paricchedo.",
  "tika-vin08t0:824_0": "Upasampadāvinicchayakathā",
  "tika-vin08t0:825_0": "Evaṃ pabbajjāvinicchayaṃ kathetvā tadanantaraṃ upasampadāvinicchayo kathetabbo,",
  "tika-vin08t0:825_1": "evaṃ santepi aṭṭhakathāyaṃ upasampadāvinicchayakathā pāḷivaṇṇanāvaseneva āgatā,",
  "tika-vin08t0:825_2": "no pāḷimuttakavinicchayavasena,",
  "tika-vin08t0:825_3": "imassa pana pakaraṇassa pāḷimuttakavinicchayakathābhūtattā tamakathetvā nissayavinicchayo eva ācariyena kathito,",
  "tika-vin08t0:825_4": "mayaṃ pana upasampadāvinicchayassa atisukhumattā atigambhīrattā sudullabhattā sāsanānuggahatthaṃ ācariyena",
  "tika-vin08t0:825_5": "avuttampi samantapāsādikato nīharitvā vimativinodanīādippakaraṇesu āgatavinicchayena alaṅkaritvā taṃ",
  "tika-vin08t0:825_6": "vinicchayaṃ kathayissāma.",
  "tika-vin08t0:826_0": "Tena kho pana samayenāti yena samayena bhagavatā “na bhikkhave anupajjhāyako”tiādisikkhāpadaṃ apaññattaṃ hoti,",
  "tika-vin08t0:826_1": "tena samayena.",
  "tika-vin08t0:826_2": "Anupajjhāyakanti upajjhaṃ agāhāpetvā sabbena sabbaṃ upajjhāyavirahitaṃ,",
  "tika-vin08t0:826_3": "evaṃ upasampannā neva dhammato na āmisato saṅgahaṃ labhanti,",
  "tika-vin08t0:826_4": "te parihāyantiyeva,",
  "tika-vin08t0:826_5": "na vaḍḍhanti.",
  "tika-vin08t0:826_6": "Na bhikkhave anupajjhāyakoti upajjhaṃ agāhāpetvā nirupajjhāyako na upasampādetabbo,",
  "tika-vin08t0:826_7": "yo upasampādeyya,",
  "tika-vin08t0:826_8": "āpatti dukkaṭassāti sikkhāpadapaññattito paṭṭhāya evaṃ upasampādentassa āpatti hoti,",
  "tika-vin08t0:826_9": "kammaṃ pana na kuppati.",
  "tika-vin08t0:826_10": "Keci “kuppatī”ti vadanti,",
  "tika-vin08t0:826_11": "taṃ na gahetabbaṃ.",
  "tika-vin08t0:826_12": "“Saṅghena upajjhāyenā”tiādīsupi ubhatobyañjanakupajjhāyapariyosānesu eseva nayo.",
  "tika-vin08t0:827_0": "Apattakā hatthesu piṇḍāya carantīti yo hatthesu piṇḍo labbhati,",
  "tika-vin08t0:827_1": "tadatthāya caranti.",
  "tika-vin08t0:827_2": "Seyyathāpi titthiyāti yathā ājīvakanāmakā titthiyā.",
  "tika-vin08t0:827_3": "Sūpabyañjanehi missetvā hatthesu ṭhapitapiṇḍameva hi te bhuñjanti.",
  "tika-vin08t0:827_4": "Āpatti dukkaṭassāti evaṃ upasampādentasseva āpatti hoti,",
  "tika-vin08t0:827_5": "kammaṃ pana na kuppati,",
  "tika-vin08t0:827_6": "acīvarakādivatthūsupi eseva nayo.",
  "tika-vin08t0:828_0": "Yācitakenāti “yāva upasampadaṃ karoma,",
  "tika-vin08t0:828_1": "tāva dethā”ti yācitvā gahitena,",
  "tika-vin08t0:828_2": "tāvakālikenāti attho.",
  "tika-vin08t0:828_3": "Īdisena hi pattena vā cīvarena vā pattacīvarena vā upasampādentasseva āpatti hoti,",
  "tika-vin08t0:828_4": "kammaṃ pana na kuppati,",
  "tika-vin08t0:828_5": "tasmā paripuṇṇapattacīvarova upasampādetabbo.",
  "tika-vin08t0:828_6": "Sace tassa natthi,",
  "tika-vin08t0:828_7": "ācariyupajjhāyā cassa dātukāmā honti,",
  "tika-vin08t0:828_8": "aññe vā bhikkhū,",
  "tika-vin08t0:828_9": "nirapekkhehi vissajjetvā adhiṭṭhānūpagaṃ pattacīvaraṃ dātabbaṃ.",
  "tika-vin08t0:829_0": "Gottenapi anussāvetunti “mahākassapassa upasampadāpekkho”ti evaṃ gottaṃ vatvā anussāvetuṃ anujānāmīti attho.",
  "tika-vin08t0:829_1": "Dve ekānussāvaneti dve ekato anussāvane,",
  "tika-vin08t0:829_2": "ekena ekassa,",
  "tika-vin08t0:829_3": "aññena itarassāti evaṃ dvīhi vā ācariyehi ekena vā ekakkhaṇe kammavācaṃ anussāventehi upasampādetuṃ anujānāmīti attho.",
  "tika-vin08t0:829_4": "Dve tayo ekānussāvane kātuṃ,",
  "tika-vin08t0:829_5": "tañca kho ekena upajjhāyenāti dve vā tayo vā jane purimanayeneva ekato anussāvane kātuṃ anujānāmi,",
  "tika-vin08t0:829_6": "tañca kho anussāvanakiriyaṃ ekena upajjhāyena anujānāmīti attho.",
  "tika-vin08t0:829_7": "Tasmā ekena ācariyena dve vā tayo vā anussāvetabbā.",
  "tika-vin08t0:829_8": "Dvīhi vā tīhi vā ācariyehi visuṃ visuṃ ekena ekassāti evaṃ ekappahāreneva dve tisso vā kammavācā kātabbā.",
  "tika-vin08t0:829_9": "Sace pana nānācariyā nānupajjhāyā honti,",
  "tika-vin08t0:829_10": "tissatthero sumanattherassa saddhivihārikaṃ,",
  "tika-vin08t0:829_11": "sumanatthero tissattherassa saddhivihārikaṃ anussāveti,",
  "tika-vin08t0:829_12": "aññamaññañca gaṇapūrakā honti, vaṭṭati.",
  "tika-vin08t0:829_13": "Sace nānupajjhāyā honti,",
  "tika-vin08t0:829_14": "eko ācariyo hoti,",
  "tika-vin08t0:829_15": "“na tveva nānupajjhāyenā”ti paṭikkhittattā na vaṭṭati.",
  "tika-vin08t0:829_16": "Idaṃ sandhāya hi esa paṭikkhepo.",
  "tika-vin08t0:830_0": "Paṭhamaṃ upajjhaṃ gāhāpetabboti ettha vajjāvajjaṃ upanijjhāyatīti upajjhā,",
  "tika-vin08t0:830_1": "taṃ upajjhaṃ “upajjhāyo me, bhante,",
  "tika-vin08t0:830_2": "hohī”ti evaṃ vadāpetvā gāhāpetabbo.",
  "tika-vin08t0:830_3": "Vitthāyantīti vitthaddhagattā honti.",
  "tika-vin08t0:830_4": "Yaṃ jātanti yaṃ tava sarīre jātaṃ nibbattaṃ vijjamānaṃ,",
  "tika-vin08t0:830_5": "taṃ saṅghamajjhe pucchante santaṃ atthīti vattabbantiādi.",
  "tika-vin08t0:830_6": "Ullumpatu manti uddharatu maṃ.",
  "tika-vin08t0:831_0": "Tāvadevāti upasampannasamanantarameva.",
  "tika-vin08t0:831_1": "Chāyā metabbāti ekaporisā vā dviporisā vāti chāyā metabbā.",
  "tika-vin08t0:831_2": "Utuppamāṇaṃ ācikkhitabbanti “vassāno hemanto gimho”ti utuppamāṇaṃ ācikkhitabbaṃ.",
  "tika-vin08t0:831_3": "Ettha ca utuyeva utuppamāṇaṃ.",
  "tika-vin08t0:831_4": "Sace vassānādayo aparipuṇṇā honti,",
  "tika-vin08t0:831_5": "yattakehi divasehi yassa yo utu aparipuṇṇo,",
  "tika-vin08t0:831_6": "te divase sallakkhetvā so divasabhāgo ācikkhitabbo.",
  "tika-vin08t0:831_7": "Atha vā “ayaṃ nāma utu,",
  "tika-vin08t0:831_8": "so ca kho paripuṇṇo aparipuṇṇo vā”ti evaṃ utuppamāṇaṃ ācikkhitabbaṃ,",
  "tika-vin08t0:831_9": "“pubbaṇho vā sāyanho vā”ti evaṃ divasabhāgo ācikkhitabbo.",
  "tika-vin08t0:831_10": "Saṅgītīti idameva sabbaṃ ekato katvā “tvaṃ kiṃ labhasi,",
  "tika-vin08t0:831_11": "kā te chāyā,",
  "tika-vin08t0:831_12": "kiṃ utuppamāṇaṃ,",
  "tika-vin08t0:831_13": "ko divasabhāgo”ti puṭṭho “idaṃ nāma labhāmi vassaṃ vā hemantaṃ vā gimhaṃ vā,",
  "tika-vin08t0:831_14": "ayaṃ me chāyā,",
  "tika-vin08t0:831_15": "idaṃ utuppamāṇaṃ,",
  "tika-vin08t0:831_16": "ayaṃ divasabhāgoti vadeyyāsī”ti evaṃ ācikkhitabbaṃ.",
  "tika-vin08t0:832_0": "Ohāyāti chaḍḍetvā.",
  "tika-vin08t0:832_1": "Dutiyaṃ dātunti upasampadamāḷakato pariveṇaṃ gacchantassa dutiyakaṃ dātuṃ anujānāmi,",
  "tika-vin08t0:832_2": "cattāri ca akaraṇīyāni ācikkhitunti attho.",
  "tika-vin08t0:832_3": "Paṇḍupalāsoti paṇḍuvaṇṇo patto.",
  "tika-vin08t0:832_4": "Bandhanā pavuttoti vaṇṭato patito.",
  "tika-vin08t0:832_5": "Abhabbo haritatthāyāti puna harito bhavituṃ abhabbo.",
  "tika-vin08t0:832_6": "Puthusilāti mahāsilā.",
  "tika-vin08t0:832_7": "Ayaṃ samantapāsādikato nīharitvā ābhato upasampadāvinicchayo.",
  "tika-vin08t0:833_0": "Anupajjhāyādivatthūsu sikkhāpadaṃ apaññattanti “na anupajjhāyako upasampādetabbo”ti idheva paññāpiyamānaṃ sikkhāpadaṃ sandhāya vuttaṃ.",
  "tika-vin08t0:833_1": "Kammaṃ pana na kuppatīti idaṃ upajjhāyābhāvepi “itthannāmassa upasampadāpekkhā itthannāmena upajjhāyenā”ti",
  "tika-vin08t0:833_2": "matassa vā vibbhantassa vā purāṇaupajjhāyassa,",
  "tika-vin08t0:833_3": "aññassa vā yassa kassaci avijjamānassapi nāmena sabbattha upajjhāyakittanassa katattā vuttaṃ.",
  "tika-vin08t0:833_4": "Yadi hi upajjhāyakittanaṃ na kareyya,",
  "tika-vin08t0:833_5": "“puggalaṃ na parāmasatī”ti vuttakammavipatti eva siyā.",
  "tika-vin08t0:833_6": "Teneva pāḷiyaṃ “anupajjhāyaka”nti vuttaṃ,",
  "tika-vin08t0:833_7": "aṭṭhakathāyampi assa “upajjhāyaṃ akittetvā”ti avatvā “upajjhāyaṃ agāhāpetvā sabbena sabbaṃ upajjhāyavirahitaṃ” icceva attho vutto.",
  "tika-vin08t0:833_8": "Pāḷiyaṃ saṅghena upajjhāyenāti “ayaṃ itthannāmo saṅghassa upasampadāpekkho,",
  "tika-vin08t0:833_9": "itthannāmo saṅghaṃ upasampadaṃ yācati saṅghena upajjhāyenā”ti evaṃ kammavācāya saṅghameva upajjhāyaṃ kittetvāti attho.",
  "tika-vin08t0:833_10": "Evaṃ gaṇena upajjhāyenāti etthāpi “ayaṃ itthannāmo gaṇassa upasampadāpekkho”tiādinā yojanā veditabbā.",
  "tika-vin08t0:833_11": "Evaṃ vuttepi kammaṃ na kuppati eva dukkaṭasseva vuttattā,",
  "tika-vin08t0:833_12": "aññathā “so ca puggalo anupasampanno”ti vadeyya.",
  "tika-vin08t0:833_13": "Tenāha “saṅghenā”tiādi.",
  "tika-vin08t0:833_14": "Tattha paṇḍakādiupajjhāyehi kariyamānesu kammesu paṇḍakādike vināva yadi pañcavaggādigaṇo pūrati,",
  "tika-vin08t0:833_15": "kammaṃ na kuppati,",
  "tika-vin08t0:833_16": "itarathā kuppatīti veditabbaṃ.",
  "tika-vin08t0:834_0": "Apattacīvaravatthūsupi pattacīvarānaṃ abhāvepi “paripuṇṇassa pattacīvara”nti kammavācāya sāvitattā kammakopaṃ avatvā dukkaṭameva vuttaṃ.",
  "tika-vin08t0:834_1": "Itarathā sāvanāya hāpanato kammakopo eva siyā.",
  "tika-vin08t0:834_2": "Keci pana “paṭhamaṃ anuññātakammavācāyaṃ upasampannā viya idānipi ‘paripuṇṇassa pattacīvara’nti avatvā",
  "tika-vin08t0:834_3": "kammavācāya upasampannāpi sūpasampannā evā”ti vadanti,",
  "tika-vin08t0:834_4": "taṃ na yuttaṃ.",
  "tika-vin08t0:834_5": "Anuññātakālato paṭṭhāya hi aparāmasanaṃ sāvanāya hāpanavipatti eva hoti “itthannāmo saṅghaṃ upasampadaṃ yācatī”ti padassa hāpane viya.",
  "tika-vin08t0:834_6": "Tampi hi pacchā anuññātaṃ, “saṅghaṃ, bhante,",
  "tika-vin08t0:834_7": "upasampadaṃ yācāmī”tiādivākyena ayācetvā tampi upasampādento “ayaṃ itthannāmo saṅghaṃ upasampadaṃ yācatī”ti vatvāva yadi kammavācaṃ karoti,",
  "tika-vin08t0:834_8": "kammaṃ sukatameva hoti. No ce, vipannaṃ.",
  "tika-vin08t0:834_9": "Sabbapacchā hi anuññātakammavācato kiñcipi parihāpetuṃ na vaṭṭati,",
  "tika-vin08t0:834_10": "sāvanāya hāpanameva hoti,",
  "tika-vin08t0:834_11": "aññe vā bhikkhū dātukāmā hontīti sambandho,",
  "tika-vin08t0:834_12": "ayamettha vimativinodaniyā ābhato vinicchayo.",
  "tika-vin08t0:834_13": "Sāratthadīpanīvinicchayo pana idheva antogadhā hoti appatarattā avisesattā ca.",
  "tika-vin08t0:835_0": "Vajirabuddhiṭīkāyaṃ pana “keci kuppatīti vadanti,",
  "tika-vin08t0:835_1": "taṃ na gahetabba”nti yaṃ vuttaṃ,",
  "tika-vin08t0:835_2": "taṃ “pañcavaggakaraṇīyañce,",
  "tika-vin08t0:835_3": "bhikkhave, kammaṃ,",
  "tika-vin08t0:835_4": "bhikkhunipañcamo kammaṃ kareyya,",
  "tika-vin08t0:835_5": "akammaṃ na ca karaṇīya”ntiādinā nayena vuttattā paṇḍakānaṃ gaṇapūraṇabhāve eva kammaṃ kuppati,",
  "tika-vin08t0:835_6": "na sabbanti katvā suvuttaṃ,",
  "tika-vin08t0:835_7": "itarathā “paṇḍakupajjhāyena kammaṃ kareyya,",
  "tika-vin08t0:835_8": "akammaṃ na ca karaṇīya”ntiādikāya pāḷiyā bhavitabbaṃ siyā.",
  "tika-vin08t0:835_9": "Yathā aparipuṇṇapattacīvarassa upasampādanakāle kammavācāyaṃ “paripuṇṇassa pattacīvara”nti asantaṃ vatthuṃ",
  "tika-vin08t0:835_10": "kittetvā upasampadāya katāya tasmiṃ asantepi upasampadā ruhati,",
  "tika-vin08t0:835_11": "evaṃ “ayaṃ buddharakkhito āyasmato dhammarakkhitassa upasampadāpekkho”ti avatthuṃ paṇḍakupajjhāyādiṃ,",
  "tika-vin08t0:835_12": "asantaṃ vā vatthuṃ kittetvā katāyapi gaṇapūrakānamatthitāya upasampadā ruhateva. “Na,",
  "tika-vin08t0:835_13": "bhikkhave,",
  "tika-vin08t0:835_14": "paṇḍakupajjhāyena upasampādetabbo,",
  "tika-vin08t0:835_15": "yo upasampādeyya,",
  "tika-vin08t0:835_16": "āpatti dukkaṭassa,",
  "tika-vin08t0:835_17": "so ca puggalo anupasampanno”tiādivacanassa abhāvā ayamattho siddhova hoti.",
  "tika-vin08t0:835_18": "Na hi buddhā vattabbayuttaṃ na vadanti.",
  "tika-vin08t0:835_19": "Tena vuttaṃ “yo pana bhikkhu jānaṃ ūnavīsativassaṃ …pe…",
  "tika-vin08t0:835_20": "so ca puggalo anupasampanno”tiādi.",
  "tika-vin08t0:835_21": "Tathā “byattena bhikkhunā paṭibalena saṅgho ñāpetabbo”ti vacanato theyyasaṃvāsakādiācariyehi anussāvanāya",
  "tika-vin08t0:835_22": "katāya upasampadā na ruhati tesaṃ abhikkhuttāti vacanampi na gahetabbaṃ.",
  "tika-vin08t0:836_0": "Kiñca bhiyyo –",
  "tika-vin08t0:836_1": "“imāni cattāri kammāni pañcahākārehi vipajjantī”tiādinā nayena kammānaṃ sampattivipattiyā kathiyamānāya",
  "tika-vin08t0:836_2": "“sattahi ākārehi kammāni vipajjanti vatthuto vā ñattito vā anussāvanato vā sīmato vā parisato vā upajjhāyato",
  "tika-vin08t0:836_3": "vā ācariyato vā”ti akathitattā na gahetabbaṃ.",
  "tika-vin08t0:836_4": "“Parisato vā”ti vacanena ācariyupajjhāyānaṃ vā saṅgaho katoti ce? Na,",
  "tika-vin08t0:836_5": "“dvādasahi ākārehi parisato kammāni vipajjantī”ti etassa vibhaṅge tesamanāmaṭṭhattā,",
  "tika-vin08t0:836_6": "ayamattho yasmā tattha tattha sarūpena vuttapāḷivaseneva sakkā jānituṃ,",
  "tika-vin08t0:836_7": "tasmā nayamukhaṃ dassetvā saṃkhittoti ayamassa yuttigavesanāti vuttaṃ.",
  "tika-vin08t0:837_0": "Tatridaṃ vicāretabbaṃ –",
  "tika-vin08t0:837_1": "anupajjhāyakaṃ upasampādentā te bhikkhū yathāvuttanayena abhūtaṃ vatthuṃ kittayiṃsu,",
  "tika-vin08t0:837_2": "udāhu musāvādabhayā tāneva padāni na sāvesunti.",
  "tika-vin08t0:837_3": "Kiñcettha –",
  "tika-vin08t0:837_4": "yadi tāva upajjhāyābhāvato na sāvesuṃ,",
  "tika-vin08t0:837_5": "“puggalaṃ na parāmasatī”ti vuttavipattippasaṅgo hoti,",
  "tika-vin08t0:837_6": "atha sāvesuṃ,",
  "tika-vin08t0:837_7": "musāvādo nesaṃ bhavatīti? Vuccate –",
  "tika-vin08t0:837_8": "sāvesuṃyeva yathāvuttavipattippasaṅgabhayā,",
  "tika-vin08t0:837_9": "“kammaṃ pana na kuppatī”ti aṭṭhakathāyaṃ vuttattā ca. Na,",
  "tika-vin08t0:837_10": "musāvādassa asambhavato,",
  "tika-vin08t0:837_11": "musāvādenapi kammasambhavato ca.",
  "tika-vin08t0:837_12": "Na hi sakkā musāvādena kammavipattisampattiṃ kātunti.",
  "tika-vin08t0:837_13": "Tasmā “anupajjhāyakaṃ upasampādentī”ti vacanassa ca ubhayadosavinimutto attho pariyesitabbo.",
  "tika-vin08t0:838_0": "Ayañcettha yutti –",
  "tika-vin08t0:838_1": "yathā pubbe pabbajjupasampadupajjhāyesu vijjamānesupi upajjhāyaggahaṇakkamena aggahitattā “tena kho pana",
  "tika-vin08t0:838_2": "samayena bhikkhū anupajjhāyaka”ntiādi vuttaṃ,",
  "tika-vin08t0:838_3": "tathā idhāpi upajjhāyassa vijjamānasseva sato aggahitattā “anupajjhāyakaṃ upasampādentī”ti vuttaṃ.",
  "tika-vin08t0:838_4": "Kammavācācariyena pana “gahito tena upajjhāyo”ti saññāya upajjhāyaṃ kittetvā kammavācaṃ sāvetabbaṃ.",
  "tika-vin08t0:838_5": "Kenaci vā kāraṇena kāyasāmaggiṃ adentassa upajjhāyassa chandaṃ gahetvā kammavācaṃ sāveti,",
  "tika-vin08t0:838_6": "upajjhāyo vā upasampadāpekkhassa upajjhaṃ datvā pacchā upasampanne tasmiṃ tādise vatthusmiṃ samanuyuñjiyamāno",
  "tika-vin08t0:838_7": "vā asamanuyuñjiyamāno vā upajjhāyadānato pubbe eva sāmaṇero paṭijānāti,",
  "tika-vin08t0:838_8": "sikkhāpaccakkhātako vā antimavatthuajjhāpannako vā paṭijānāti,",
  "tika-vin08t0:838_9": "chandahārakādayo viya upajjhāyo vā aññasīmāgato hoti.",
  "tika-vin08t0:838_10": "Kammavācā ruhatīti vatvā “anujānāmi bhikkhave paccantimesu janapadesu vinayadharapañcamena gaṇena upasampada”nti vuttattā.",
  "tika-vin08t0:838_11": "Keci “vinayadharapañcamena upajjhāyena sannihiteneva bhavitabba”nti vadantīti porāṇagaṇṭhipade vuttaṃ.",
  "tika-vin08t0:838_12": "So ca pāṭho appamāṇo majjhimesu janapadesu tassa vacanassābhāvato.",
  "tika-vin08t0:838_13": "Asannihitepi upajjhāye kammavācā ruhatīti āpajjatīti ce? Na. Kasmā?",
  "tika-vin08t0:838_14": "Kammasampattiyaṃ “puggalaṃ parāmasatī”ti vuttapāṭhova no pamāṇaṃ.",
  "tika-vin08t0:838_15": "Na hi tattha asannihito upajjhāyasaṅkhāto puggalo parāmasanaṃ arahati,",
  "tika-vin08t0:838_16": "tasmā tattha saṅghaparāmasanaṃ viya puggalaparāmasanaṃ veditabbaṃ.",
  "tika-vin08t0:838_17": "Saṅghena gaṇena upajjhāyena upasampādenti tesaṃ atthato puggalattā,",
  "tika-vin08t0:838_18": "paṇḍakādiupajjhāyena upasampādenti upasampādanakāle aviditattāti porāṇā.",
  "tika-vin08t0:839_0": "Apattacīvaraṃ upasampādentīti kammavācācariyo “paripuṇṇassa pattacīvara”nti saññāya,",
  "tika-vin08t0:839_1": "kevalaṃ atthasampattiṃ anapekkhitvā santapadanīhārena vā “paripuṇṇassa pattacīvara”nti kammavācaṃ sāveti.",
  "tika-vin08t0:839_2": "Yathā etarahi matavippavuttamātāpitikopi “anuññātosi mātāpitūhī”ti puṭṭho “āma bhante”ti vadati,",
  "tika-vin08t0:839_3": "kiṃ bahunā?",
  "tika-vin08t0:839_4": "Ayaṃ panettha sāro –",
  "tika-vin08t0:839_5": "“tasmiṃ samaye cattāri kammāni pañcahākārehi vipajjantī”ti lakkhaṇassa na tāva paññattattā anupajjhāyakādiṃ upasampādenti.",
  "tika-vin08t0:839_6": "Vajjanīyapuggalānaṃ avuttattā paṇḍakupajjhāyādiṃ upasampādenti,",
  "tika-vin08t0:839_7": "terasantarāyapucchāya adassanattā apattacīvarakaṃ upasampādenti,",
  "tika-vin08t0:839_8": "“anujānāmi bhikkhave ñatticatutthena kammena upasampādetu”nti evaṃ sabbapaṭhamaṃ anuññātāya kammavācāya",
  "tika-vin08t0:839_9": "“paripuṇṇassa pattacīvara”nti avacanamettha sādhakanti veditabbaṃ.",
  "tika-vin08t0:839_10": "Tañhi vacanaṃ anukkamenānuññātanti.",
  "tika-vin08t0:840_0": "Idaṃ tāva sabbathā hotu,",
  "tika-vin08t0:840_1": "“mūgaṃ pabbājenti badhiraṃ pabbājentī”ti idaṃ kathaṃ sambhavitumarahati ādito paṭṭhāya “anujānāmi bhikkhave",
  "tika-vin08t0:840_2": "imehi tīhi saraṇagamanehi pabbajja”ntiādinā anuññātattāti? Vuccate –",
  "tika-vin08t0:840_3": "“evañca pana,",
  "tika-vin08t0:840_4": "bhikkhave,",
  "tika-vin08t0:840_5": "pabbājetabboti,",
  "tika-vin08t0:840_6": "evaṃ vadehīti vattabbo…pe…",
  "tika-vin08t0:840_7": "tatiyampi saṅghaṃ saraṇaṃ gacchāmī”ti ettha “evaṃ vadehīti vattabbo”ti imassa vacanassa micchā atthaṃ gahetvā mūgaṃ pabbājesuṃ.",
  "tika-vin08t0:840_8": "“Evaṃ vadehī”ti taṃ pabbajjāpekkhaṃ āṇāpetvā sayaṃ upajjhāyena vattabbo “tatiyampi saṅghaṃ saraṇaṃ gacchāmī”ti,",
  "tika-vin08t0:840_9": "so pabbajjāpekkhā tathā āṇatto upajjhāyavacanassa anu anu vadatu vā mā vā,",
  "tika-vin08t0:840_10": "tattha tattha bhagavā “kāyena viññāpeti,",
  "tika-vin08t0:840_11": "vācāya viññāpeti,",
  "tika-vin08t0:840_12": "kāyena vācāya viññāpeti,",
  "tika-vin08t0:840_13": "gahito hoti upajjhāyo.",
  "tika-vin08t0:840_14": "Dinno hoti chando,",
  "tika-vin08t0:840_15": "dinnā hoti pārisuddhi,",
  "tika-vin08t0:840_16": "dinnā hoti pavāraṇā”ti vadati.",
  "tika-vin08t0:840_17": "Tadanumānena vā kāyena tena pabbajjāpekkhena viññattaṃ hoti saraṇagamananti vā lokepi kāyena viññāpento evaṃ vadatīti vuccati,",
  "tika-vin08t0:840_18": "taṃ pariyāyaṃ gahetvā mūgaṃ pabbājentīti veditabbaṃ.",
  "tika-vin08t0:840_19": "Porāṇagaṇṭhipade “mūgaṃ kathaṃ pabbājentīti pucchaṃ katvā tassa kāyapasādasambhavato kāyena pahāraṃ datvā",
  "tika-vin08t0:840_20": "hatthamuddāya viññāpetvā pabbājesu”nti vuttaṃ.",
  "tika-vin08t0:840_21": "Kiṃ bahunā?",
  "tika-vin08t0:841_0": "Ayaṃ panettha sāro –",
  "tika-vin08t0:841_1": "yathā pubbe pabbajjādhikāre vattamāne pabbajjābhilāpaṃ upacchinditvā “paṇḍako,",
  "tika-vin08t0:841_2": "bhikkhave,",
  "tika-vin08t0:841_3": "anupasampanno na upasampādetabbo”tiādinā nayena upasampadavaseneva abhilāpo kato.",
  "tika-vin08t0:841_4": "Theyyasaṃvāsakapade asambhavato kiñcāpi so na kato,",
  "tika-vin08t0:841_5": "pabbajjāva tattha katā,",
  "tika-vin08t0:841_6": "sabbattha pana upasampadābhilāpena adhippetā tadanubhāvato upasampadāya,",
  "tika-vin08t0:841_7": "pabbajjāya vāritāya upasampadā vāritā hotīti katvā,",
  "tika-vin08t0:841_8": "tathā idha upasampadādhikāre vattamāne upasampadābhilāpaṃ upacchinditvā upasampadameva sandhāya pabbajjābhilāpo katoti veditabbo.",
  "tika-vin08t0:841_9": "Kāmaṃ so na kattabbo,",
  "tika-vin08t0:841_10": "mūgapade asambhavato tassa vasena ādito paṭṭhāya upasampadābhilāpova kattabbo viya dissati,",
  "tika-vin08t0:841_11": "tathāpi tasseva mūgapadassa vasena ādito paṭṭhāya pabbajjābhilāpova kato micchāgahaṇanivāraṇatthaṃ. Kathaṃ? “Mūgo,",
  "tika-vin08t0:841_12": "bhikkhave,",
  "tika-vin08t0:841_13": "apatto osāraṇaṃ,",
  "tika-vin08t0:841_14": "tañce saṅgho osāreti,",
  "tika-vin08t0:841_15": "sosārito”ti vacanato hi mūgo upasampanno hotīti siddhaṃ,",
  "tika-vin08t0:841_16": "so kevalaṃ upasampannova hoti,",
  "tika-vin08t0:841_17": "na pana pabbajito tassa pabbajjāya asambhavatoti micchāgāho hoti,",
  "tika-vin08t0:841_18": "taṃ parivajjāpetvā yo upasampanno,",
  "tika-vin08t0:841_19": "so pabbajitova hoti.",
  "tika-vin08t0:841_20": "Pabbajito pana atthi koci upasampanno,",
  "tika-vin08t0:841_21": "atthi koci anupasampannoti imaṃ sammāgāhaṃ uppādeti bhagavāti veditabbaṃ.",
  "tika-vin08t0:842_0": "Apica tesaṃ hatthacchinnādīnaṃ pabbajitānaṃ supabbajitabhāvadīpanatthaṃ,",
  "tika-vin08t0:842_1": "pabbajjābhāvasaṅkānivāraṇatthañcettha pabbajjābhilāpo kato. Kathaṃ? “Na,",
  "tika-vin08t0:842_2": "bhikkhave,",
  "tika-vin08t0:842_3": "hatthacchinno pabbājetabbo”tiādinā paṭikkhepena,",
  "tika-vin08t0:842_4": "“pabbajitā supabbajitā”ti vuttaṭṭhānābhāvena ca tesaṃ pabbajjābhāvasaṅkā bhaveyya,",
  "tika-vin08t0:842_5": "yathā pasaṅkā bhave,",
  "tika-vin08t0:842_6": "tathā pasaṅkaṃ ṭhapeyya.",
  "tika-vin08t0:842_7": "Khandhake upasampadaṃ sandhāya “hatthacchinno,",
  "tika-vin08t0:842_8": "bhikkhave,",
  "tika-vin08t0:842_9": "apatto osāraṇaṃ,",
  "tika-vin08t0:842_10": "tañce saṅgho osāreti,",
  "tika-vin08t0:842_11": "sosārito”tiādinā nayena bhagavā nivāreti.",
  "tika-vin08t0:842_12": "Teneva nayena pabbajitā panete sabbepi supabbajitā evāti dīpeti.",
  "tika-vin08t0:842_13": "Aññathā sabbepete upasampannāva honti,",
  "tika-vin08t0:842_14": "na pabbajitāti ayamaniṭṭhappasaṅgo āpajjati. Kathaṃ?",
  "tika-vin08t0:842_15": "“Hatthacchinno,",
  "tika-vin08t0:842_16": "bhikkhave,",
  "tika-vin08t0:842_17": "na pabbājetabbo,",
  "tika-vin08t0:842_18": "pabbajito nāsetabbo”ti vā “na,",
  "tika-vin08t0:842_19": "bhikkhave,",
  "tika-vin08t0:842_20": "hatthacchinno pabbājetabbo,",
  "tika-vin08t0:842_21": "yo pabbājeyya,",
  "tika-vin08t0:842_22": "āpatti dukkaṭassa,",
  "tika-vin08t0:842_23": "so ca apabbajito”ti vā tantiyā ṭhapitāya campeyyakkhandhake “sosārito”ti vuttattā kevalaṃ “ime hatthacchinnādayo upasampannāva honti,",
  "tika-vin08t0:842_24": "na pabbajitā”ti vā “upasampannāpi ce pabbajitā,",
  "tika-vin08t0:842_25": "nāsetabbā”ti vā aniṭṭhakoṭṭhāso āpajjatīti adhippāyo.",
  "tika-vin08t0:843_0": "Idaṃ panettha vicāretabbaṃ –",
  "tika-vin08t0:843_1": "“so ca apabbajito”ti vacanābhāvato mūgassa pabbajjāsiddhipasaṅgato pabbajjāpi ekatosuddhiyā hotīti ayamaniṭṭhakoṭṭhāso kathaṃ nāpajjatīti?",
  "tika-vin08t0:843_2": "Pabbajjābhilāpena upasampadā idhādhippetāti sammāgāhena nāpajjatīti,",
  "tika-vin08t0:843_3": "aññathā yathābyañjanaṃ atthe gahite yathāpaññattadukkaṭābhāvasaṅkhāto aparo aniṭṭhakoṭṭhāso āpajjati. Kathaṃ? “Na,",
  "tika-vin08t0:843_4": "bhikkhave,",
  "tika-vin08t0:843_5": "mūgo pabbājetabbo,",
  "tika-vin08t0:843_6": "yo pabbājeyya,",
  "tika-vin08t0:843_7": "āpatti dukkaṭassā”ti vuttadukkaṭaṃ pabbajjāpariyosāne hoti,",
  "tika-vin08t0:843_8": "na tassāvippakatāya.",
  "tika-vin08t0:843_9": "Pubbapayogadukkaṭameva hi paṭhamaṃ āpajjati,",
  "tika-vin08t0:843_10": "tasmā mūgassa pabbajjāpariyosānasseva abhāvato imassa dukkaṭassa okāso ca na sabbakālaṃ sambhaveyya,",
  "tika-vin08t0:843_11": "upasampadāvasena pana atthe gahite sambhavati kammanibbattito.",
  "tika-vin08t0:843_12": "Teneva pāḷiyaṃ “na,",
  "tika-vin08t0:843_13": "bhikkhave,",
  "tika-vin08t0:843_14": "paṇḍako upasampādetabbo,",
  "tika-vin08t0:843_15": "yo upasampādeyya,",
  "tika-vin08t0:843_16": "āpatti dukkaṭassā”ti dukkaṭaṃ na paññattaṃ.",
  "tika-vin08t0:843_17": "Apaññattattā pubbapayogadukkaṭameva cettha sambhavati, netaraṃ.",
  "tika-vin08t0:843_18": "Ettāvatā siddhametaṃ pabbajjābhilāpena upasampadāva tattha adhippetā,",
  "tika-vin08t0:843_19": "na pabbajjāti.",
  "tika-vin08t0:843_20": "Etthāha sāmaṇerapabbajjā na kāyapayogato hotīti kathaṃ paññāyatīti? Vuccate –",
  "tika-vin08t0:843_21": "kāyena viññāpetītiādittikā dassanatoti āgato.",
  "tika-vin08t0:844_0": "“Gottenapi anussāvetu”nti vacanato yena vohārena voharati,",
  "tika-vin08t0:844_1": "tena vaṭṭatīti siddhaṃ,",
  "tika-vin08t0:844_2": "tasmā “ko nāmo te upajjhāyo”ti puṭṭhenapi gottameva nāmaṃ katvā vattabbanti siddhaṃ hoti,",
  "tika-vin08t0:844_3": "tasmā catubbidhesu nāmesu yena kenaci nāmena anussāvanā kātabbāti vadanti.",
  "tika-vin08t0:844_4": "Ekassa bahūni nāmāni honti,",
  "tika-vin08t0:844_5": "tattha ekaṃ nāmaṃ ñattiyā,",
  "tika-vin08t0:844_6": "ekaṃ anussāvanāya kātuṃ na vaṭṭati,",
  "tika-vin08t0:844_7": "atthato byañjanato ca abhinnāhi anussāvanāhi bhavitabbanti.",
  "tika-vin08t0:844_8": "Kiñcāpi “itthannāmo itthannāmassa āyasmato”ti pāḷiyaṃ “āyasmato”ti padaṃ pacchā vuttaṃ,",
  "tika-vin08t0:844_9": "kammavācāpāḷiyaṃ pana “ayaṃ buddharakkhito āyasmato dhammarakkhitassā”ti paṭhamaṃ likhanti,",
  "tika-vin08t0:844_10": "taṃ uppaṭipāṭiyā vuttanti na paccetabbaṃ.",
  "tika-vin08t0:844_11": "Pāḷiyañhi “itthannāmo itthannāmassā”ti atthamattaṃ dassitaṃ,",
  "tika-vin08t0:844_12": "tasmā pāḷiyaṃ avuttopi “ayaṃ buddharakkhito āyasmato dhammarakkhitassā”ti kammavācāpāḷiyaṃ payogo dassito.",
  "tika-vin08t0:844_13": "“Na me diṭṭho ito pubbe iccāyasmā sāriputto”ti ca “āyasmā sāriputto atthakusalo”ti ca paṭhamaṃ “āyasmā”ti payogassa dassanatoti vadanti.",
  "tika-vin08t0:844_14": "Katthaci “āyasmato buddharakkhitassā”ti vatvā katthaci kevalaṃ “buddharakkhitassā”ti sāveti,",
  "tika-vin08t0:844_15": "sāvanaṃ hāpetīti na vuccati nāmassa ahāpitattāti eke.",
  "tika-vin08t0:844_16": "Sace katthaci “āyasmato buddharakkhitassā”ti vatvā katthaci “buddharakkhitassāyasmato”ti sāveti,",
  "tika-vin08t0:844_17": "pāṭhānurūpattā khettameva otiṇṇantipi eke.",
  "tika-vin08t0:844_18": "Byañjanabhedappasaṅgato anussāvanānaṃ taṃ na vaṭṭatīti vadanti.",
  "tika-vin08t0:844_19": "Sace pana sabbaṭṭhānepi ekeneva pakārena vadati, vaṭṭati.",
  "tika-vin08t0:845_0": "Ekānussāvaneti ettha ekato anussāvanaṃ etesanti ekānussāvanāti asamānādhikaraṇavisayo bāhiratthasamāsoti daṭṭhabbaṃ.",
  "tika-vin08t0:845_1": "Tenevāha “dve ekato anussāvane”ti.",
  "tika-vin08t0:845_2": "Tattha ekatoti ekakkhaṇeti attho,",
  "tika-vin08t0:845_3": "vibhattialopena cāyaṃ niddeso.",
  "tika-vin08t0:845_4": "Purimanayeneva ekato anussāvane kātunti “ekena ekassa,",
  "tika-vin08t0:845_5": "aññena itarassā”tiādinā pubbe vuttanayena dvīhi vā tīhi vā ācariyehi ekena vā ekato anussāvane kātuṃ.",
  "tika-vin08t0:845_6": "Vajjāvajjaṃ upanijjhāyatīti upajjhāti iminā upajjhāyasaddasamānattho upajjhāsaddopīti atthaṃ dassetīti sāratthadīpaniyaṃ.",
  "tika-vin08t0:846_0": "Gottenāpīti “āyasmato pippalissa upasampadāpekkho”ti evaṃ nāmaṃ avatvā gottanāmenapīti attho,",
  "tika-vin08t0:846_1": "tena “ko nāmo te upajjhāyo”ti puṭṭhena gottanāmena “āyasmā kassapo”ti vattabbanti siddhaṃ hoti.",
  "tika-vin08t0:846_2": "Tasmā aññampi yaṃ kiñci tassa nāmaṃ pasiddhaṃ,",
  "tika-vin08t0:846_3": "tasmiṃ vā khaṇe sukhaggahaṇatthaṃ nāmaṃ paññāpitaṃ,",
  "tika-vin08t0:846_4": "taṃ sabbaṃ gahetvāpi anussāvanā kātabbā.",
  "tika-vin08t0:846_5": "Yathā upajjhāyassa,",
  "tika-vin08t0:846_6": "evaṃ upasampadāpekkhassāpi gottādināmena taṅkhaṇikanāmena ca anussāvanaṃ kātuṃ vaṭṭati,",
  "tika-vin08t0:846_7": "tasmimpi khaṇe “ayaṃ tisso”ti vā “nāgo”ti vā nāmaṃ karontehi anusāsakasammutito paṭhamameva kātabbaṃ.",
  "tika-vin08t0:846_8": "Evaṃ akatvāpi antarāyikadhammānusāsanapucchanakālesu “kinnāmosi,",
  "tika-vin08t0:846_9": "ahaṃ bhante nāgo nāma,",
  "tika-vin08t0:846_10": "ko nāmo te upajjhāyo,",
  "tika-vin08t0:846_11": "upajjhāyo me bhante tisso nāmā”tiādinā viññāpentena ubhinnampi citte “mametaṃ nāma”nti yathā saññaṃ uppajjati,",
  "tika-vin08t0:846_12": "evaṃ viññāpetabbaṃ.",
  "tika-vin08t0:846_13": "Sace pana tasmiṃ khaṇe pakatināmena vatvā pacchā “tisso nāmā”ti apubbanāmena anussāveti,",
  "tika-vin08t0:846_14": "na vaṭṭati.",
  "tika-vin08t0:847_0": "Tattha ca kiñcāpi upajjhāyasseva nāmaṃ aggahetvā yena kenaci nāmena “tissassa upasampadāpekkho”tiādināpi",
  "tika-vin08t0:847_1": "puggale parāmaṭṭhe kammaṃ sukatameva hoti anupajjhāyakādīnaṃ upasampadākammaṃ viya upajjhāyassa abhāvepi",
  "tika-vin08t0:847_2": "abhabbattepi kammavācāya puggale parāmaṭṭhe kammassa sijjhanato.",
  "tika-vin08t0:847_3": "Upasampadāpekkhassa pana yathāsakaṃ nāmaṃ vinā aññena nāmena anussāvite kammaṃ kuppati,",
  "tika-vin08t0:847_4": "so anupasampannova hoti.",
  "tika-vin08t0:847_5": "Tattha ṭhito añño anupasampanno viya gahitanāmassa vatthupuggalassa tattha abhāvā,",
  "tika-vin08t0:847_6": "etassa ca nāmassa anussāvanāya avuttattā.",
  "tika-vin08t0:847_7": "Tasmā upasampadāpekkhassa pakatināmaṃ parivattetvā apubbena nāgādināmena anussāvitukāmena paṭikacceva",
  "tika-vin08t0:847_8": "“tvaṃ nāgo”tiādinā viññāpetvā anusāsanaantarāyikadhammāpucchanakkhaṇesupi tassa ca saṅghassa ca yathā",
  "tika-vin08t0:847_9": "pākaṭaṃ hoti,",
  "tika-vin08t0:847_10": "tathā pakāsetvāva nāgādināmena anussāvetabbaṃ.",
  "tika-vin08t0:847_11": "Ekassa bahūni nāmāni honti,",
  "tika-vin08t0:847_12": "tesu ekaṃ gahetuṃ vaṭṭati.",
  "tika-vin08t0:848_0": "Yaṃ pana upasampadāpekkhaupajjhāyānaṃ ekattha gahitaṃ nāmaṃ tadeva ñattiyā,",
  "tika-vin08t0:848_1": "sabbattha anussāvanāsu ca gahetabbaṃ.",
  "tika-vin08t0:848_2": "Gahitato hi aññasmiṃ gahite byañjanaṃ bhinnaṃ nāma hoti,",
  "tika-vin08t0:848_3": "kammaṃ vipajjati.",
  "tika-vin08t0:848_4": "Atthato hi byañjanato ca abhinnā eva ñatti anussāvanā ca vaṭṭanti.",
  "tika-vin08t0:848_5": "Upajjhāyanāmassa pana purato “āyasmato tissassā”tiādinā āyasmantapadaṃ sabbattha yojetvāpi anussāveti.",
  "tika-vin08t0:848_6": "Tathā ayojitepi doso natthi.",
  "tika-vin08t0:849_0": "Pāḷiyaṃ pana kiñcāpi “itthannāmassa āyasmato”ti pacchato “āyasmato”ti padaṃ vuttaṃ,",
  "tika-vin08t0:849_1": "tathāpi “āyasmā sāriputto atthakusalo”tiādinā nāmassa purato ‘āyasmantapada’yogassa dassanato puratova payogo yuttataro,",
  "tika-vin08t0:849_2": "tañca ekattha yojetvā aññattha ayojitepi ekattha purato yojetvā aññattha pacchato yojanepi sāvanāya hāpanaṃ nāma na hoti nāmassa ahāpitattā.",
  "tika-vin08t0:849_3": "Teneva pāḷiyampi “itthannāmassa āyasmato”ti ekattha yojetvā “itthannāmena upajjhāyenā”tiādīsu “āyasmato”ti na yojitanti vadanti.",
  "tika-vin08t0:849_4": "Tañca kiñcāpi evaṃ,",
  "tika-vin08t0:849_5": "tathāpi sabbaṭṭhānepi ekeneva pakārena yojetvā eva vā ayojetvā vā anussāvanaṃ pasatthataranti gahetabbaṃ.",
  "tika-vin08t0:850_0": "Ekato saheva ekasmiṃ khaṇe anussāvanaṃ etesanti ekānussāvanā,",
  "tika-vin08t0:850_1": "upasampadāpekkhā,",
  "tika-vin08t0:850_2": "ete ekānussāvane kātuṃ.",
  "tika-vin08t0:850_3": "Tenāha “ekatoanusāvane”ti.",
  "tika-vin08t0:850_4": "Idañca ekaṃ padaṃ vibhattialopena daṭṭhabbaṃ.",
  "tika-vin08t0:850_5": "Ekena vāti dvinnampi ekasmiṃ khaṇe ekāya eva kammavācāya anussāvane ekena ācariyenāti attho.",
  "tika-vin08t0:850_6": "“Ayaṃ buddharakkhito ca ayaṃ dhammarakkhito ca āyasmato saṅgharakkhitassa upasampadāpekkho”tiādinā nayena",
  "tika-vin08t0:850_7": "ekena ācariyena dvinnamekasmiṃ khaṇe anussāvananayo daṭṭhabbo,",
  "tika-vin08t0:850_8": "imināva nayena tiṇṇampi ekena ācariyena ekakkhaṇe anussāvanaṃ veditabbaṃ.",
  "tika-vin08t0:851_0": "Purimanayeneva ekato anussāvane kātunti “ekena ekassa,",
  "tika-vin08t0:851_1": "aññena itarassā”tiādinā pubbe vuttanayena dvinnaṃ dvīhi vā tiṇṇaṃ tīhi vā ācariyehi,",
  "tika-vin08t0:851_2": "ekena vā ācariyena tayopi ekatoanussāvane kātunti attho.",
  "tika-vin08t0:851_3": "“Tañca kho ekena upajjhāyena,",
  "tika-vin08t0:851_4": "na tveva nānupajjhāyenā”ti idaṃ ekena ācariyena dvīhi vā tīhi vā upajjhāyehi dve vā tayo vā upasampadāpekkhe",
  "tika-vin08t0:851_5": "ekakkhaṇe ekāya anussāvanāya ekānussāvane kātuṃ na vaṭṭatīti paṭikkhepapadaṃ,",
  "tika-vin08t0:851_6": "na pana nānācariyehi nānupajjhāyehi tayo ekānussāvane kātuṃ na vaṭṭatīti āha “sace pana nānācariyā nānupajjhāyā…pe…",
  "tika-vin08t0:851_7": "vaṭṭatī”ti.",
  "tika-vin08t0:851_8": "Yañcettha “tissatthero sumanattherassa saddhivihārikaṃ,",
  "tika-vin08t0:851_9": "sumanatthero tissattherassa saddhivihārika”nti evaṃ upajjhāyehi aññamaññaṃ saddhivihārikānaṃ anussāvanakaraṇaṃ vuttaṃ,",
  "tika-vin08t0:851_10": "taṃ upalakkhaṇamattaṃ.",
  "tika-vin08t0:851_11": "Tasmā sace tissatthero sumanattherassa saddhivihārikaṃ,",
  "tika-vin08t0:851_12": "sumanatthero nandattherassa saddhivihārikaṃ anussāveti,",
  "tika-vin08t0:851_13": "aññamaññañca gaṇapūrakā honti,",
  "tika-vin08t0:851_14": "vaṭṭati eva.",
  "tika-vin08t0:851_15": "Sace pana upajjhāyo sayameva attano saddhivihārikaṃ anussāveti,",
  "tika-vin08t0:851_16": "ettha vattabbameva natthi,",
  "tika-vin08t0:851_17": "kammaṃ sukatameva hoti,",
  "tika-vin08t0:851_18": "anupajjhāyakassapi yena kenaci anussāvite upasampadā hoti,",
  "tika-vin08t0:851_19": "kimaṅgaṃ pana saupajjhāyakassa upajjhāyeneva anussāvaneti daṭṭhabbaṃ.",
  "tika-vin08t0:851_20": "Teneva navaṭṭanapakkhaṃ dassetuṃ “sace panā”tiādimāha.",
  "tika-vin08t0:852_0": "Upajjhāti upajjhāyasaddasamānattho ākāranto upajjhāsaddoti dasseti.",
  "tika-vin08t0:852_1": "Upajjhāya-",
  "tika-vin08t0:852_2": "saddo eva vā upajjhā,",
  "tika-vin08t0:852_3": "upayogapaccattavacanesu ya-",
  "tika-vin08t0:852_4": "kāra lopaṃ katvā evaṃ vutto karaṇavacanādīsu upajjhāsaddassa payogābhāvāti daṭṭhabbaṃ.",
  "tika-vin08t0:852_5": "Pāḷiyaṃ attanāva attānaṃ sammannitabbanti attanāva kattubhūtena karaṇabhūtena attānameva kammabhūtaṃ pati sammannanakiccaṃ kātabbaṃ,",
  "tika-vin08t0:852_6": "attānanti vā paccatte upayogavacanaṃ,",
  "tika-vin08t0:852_7": "attanāva attā sammannitabboti attho.",
  "tika-vin08t0:852_8": "Na kevalañca ettheva,",
  "tika-vin08t0:852_9": "aññatrāpi terasasammutiādīsu imināva lakkhaṇena attanāva attā sammannitabbova.",
  "tika-vin08t0:852_10": "Apica sayaṃ kammārahattā attānaṃ muñcitvā catuvaggādiko gaṇo sabbattha icchitabbo.",
  "tika-vin08t0:853_0": "Saccakāloti “nigūhissāmī”ti vañcanaṃ pahāya saccasseva te icchitabbakālo.",
  "tika-vin08t0:853_1": "Bhūtakāloti vañcanāya abhāvepi manussattādivatthuno bhūtatāya avassaṃ icchitabbakālo,",
  "tika-vin08t0:853_2": "itarathā kammakopādiantarāyo hotīti adhippāyo.",
  "tika-vin08t0:853_3": "Maṅkūti adhomukho.",
  "tika-vin08t0:853_4": "Uddharatūti anupasampannabhāvato upasampattiyaṃ patiṭṭhapetūti attho.",
  "tika-vin08t0:854_0": "Sabbakammavācāsu atthakosallatthaṃ panettha upasampadakammavācāya evamattho daṭṭhabbo –",
  "tika-vin08t0:854_1": "suṇātūti savanāṇattiyaṃ paṭhamapurisekavacanaṃ.",
  "tika-vin08t0:854_2": "Tañca kiñcāpi yo so saṅgho savanakiriyāyaṃ niyojīyati,",
  "tika-vin08t0:854_3": "tassa sammukhattā “suṇāhī”ti majjhimapurisavacanena vattabbaṃ,",
  "tika-vin08t0:854_4": "tathāpi yasmā saṅghasaddasannidhāne paṭhamapurisappayogova saddavidūhi samāciṇṇo bhavantabhagavantaāyasmādisaddasannidhānesu",
  "tika-vin08t0:854_5": "viya “adhivāsetu me bhavaṃ gotamo,",
  "tika-vin08t0:854_6": "etassa sugata kālo,",
  "tika-vin08t0:854_7": "yaṃ bhagavā sāvakānaṃ sikkhāpadaṃ paññapeyya,",
  "tika-vin08t0:854_8": "pakkamatāyasmā,",
  "tika-vin08t0:854_9": "suṇantu me āyasmanto”tiādīsu.",
  "tika-vin08t0:854_10": "Tasmā idha paṭhamapurisappayogo kato.",
  "tika-vin08t0:854_11": "Atha vā gāravavasenetaṃ vuttaṃ.",
  "tika-vin08t0:854_12": "Garuṭṭhāniyesu hi gāravavasena majjhimapurisapayoguppattiyampi paṭhamapurisappayogaṃ payujjanti “desetu sugato dhamma”ntiādīsu viyāti daṭṭhabbaṃ.",
  "tika-vin08t0:854_13": "Keci pana “bhante āvusoti pade apekkhitvā idha paṭhamapurisappayogo”ti vadanti,",
  "tika-vin08t0:854_14": "taṃ na sundaraṃ “ācariyo me, bhante, hohi,",
  "tika-vin08t0:854_15": "iṅghāvuso upāli,",
  "tika-vin08t0:854_16": "imaṃ pabbajitaṃ anuyuñjāhī”tiādīsu tappayogepi majjhimapurisappayogasseva dassanato.",
  "tika-vin08t0:855_0": "Meti yo sāveti,",
  "tika-vin08t0:855_1": "tassa attaniddese sāmivacanaṃ.",
  "tika-vin08t0:855_2": "Bhanteti ālapanatthe vuḍḍhesu sagāravavacanaṃ,",
  "tika-vin08t0:855_3": "“āvuso”ti padaṃ pana navakesu.",
  "tika-vin08t0:855_4": "Tadubhayampi nipāto “tumhe bhante tumhe āvuso”ti bahūsupi samānarūpattā.",
  "tika-vin08t0:855_5": "Saṅghoti avisesato catuvaggādike pakatattapuggalasamūhe vattati.",
  "tika-vin08t0:855_6": "Idha pana paccantimesu janapadesu pañcavaggato paṭṭhāya,",
  "tika-vin08t0:855_7": "majjhimesu janapadesu dasavaggato paṭṭhāya saṅghoti gahetabbo.",
  "tika-vin08t0:855_8": "Tatrāyaṃ piṇḍattho – bhante,",
  "tika-vin08t0:855_9": "saṅgho mama vacanaṃ suṇātūti.",
  "tika-vin08t0:855_10": "Idañca navakatarena vattabbavacanaṃ.",
  "tika-vin08t0:855_11": "Sace pana anussāvako sabbehi bhikkhūhi vuḍḍhataro hoti,",
  "tika-vin08t0:855_12": "“suṇātu me,",
  "tika-vin08t0:855_13": "āvuso saṅgho”ti vattabbaṃ.",
  "tika-vin08t0:855_14": "Sopi ce “bhante”ti vadeyya,",
  "tika-vin08t0:855_15": "navakataro vā “āvuso”ti,",
  "tika-vin08t0:855_16": "kammakopo natthi.",
  "tika-vin08t0:855_17": "Keci pana “ekattha ‘āvuso’ti vatvā aññattha ‘bhante’ti vuttepi natthi doso ubhayenapi ālapanassa sijjhanato”ti vadanti.",
  "tika-vin08t0:856_0": "Idāni yamatthaṃ ñāpetukāmo “suṇātū”ti saṅghaṃ savane niyojeti,",
  "tika-vin08t0:856_1": "taṃ ñāpento “ayaṃ itthannāmo”tiādimāha.",
  "tika-vin08t0:856_2": "Tattha ayanti upasampadāpekkhassa hatthapāse sannihitabhāvadassanaṃ,",
  "tika-vin08t0:856_3": "tena ca hatthapāse ṭhitasseva upasampadā ruhatīti sijjhati hatthapāsato bahi ṭhitassa “aya”nti na vattabbato.",
  "tika-vin08t0:856_4": "Teneva anusāsakasammutiyaṃ so hatthapāsato bahi ṭhitattā “aya”nti na vutto,",
  "tika-vin08t0:856_5": "tasmā upasampadāpekkho anupasampanno hatthapāse ṭhapetabbo.",
  "tika-vin08t0:856_6": "Ayaṃ itthannāmoti ayaṃ-",
  "tika-vin08t0:856_7": "saddo ca avassaṃ payujjitabbo,",
  "tika-vin08t0:856_8": "so ca imasmiṃ paṭhamanāmapayoge evāti gahetabbaṃ.",
  "tika-vin08t0:856_9": "“Itthannāmo”ti idaṃ aniyamato tassa nāmadassanaṃ,",
  "tika-vin08t0:856_10": "ubhayenapi ayaṃ buddharakkhitotiādināmaṃ dasseti.",
  "tika-vin08t0:856_11": "“Upasampadāpekkho”ti bhinnādhikaraṇavisaye bahubbīhisamāso,",
  "tika-vin08t0:856_12": "upasampadaṃ me saṅgho apekkhamānoti attho.",
  "tika-vin08t0:856_13": "Tassa ca upajjhāyataṃ samaṅgibhāvena dassetuṃ “itthannāmassa āyasmato”ti vuttaṃ.",
  "tika-vin08t0:856_14": "Etena “ayaṃ buddharakkhito āyasmato dhammarakkhitassa saddhivihārikabhūto upasampadāpekkho”ti evamādinā nayena nāmayojanāya saha attho dassito.",
  "tika-vin08t0:856_15": "Ettha ca “āyasmato”ti padaṃ avatvāpi “ayaṃ buddharakkhito dhammarakkhitassa upasampadāpekkho”ti vattuṃ vaṭṭati.",
  "tika-vin08t0:856_16": "Teneva pāḷiyaṃ “itthannāmena upajjhāyenā”ti ettha “āyasmato”ti padaṃ na vuttaṃ.",
  "tika-vin08t0:856_17": "Yañcettha vattabbaṃ,",
  "tika-vin08t0:856_18": "taṃ heṭṭhā vuttameva.",
  "tika-vin08t0:857_0": "Nanu cettha upajjhāyopi upasampadāpekkho viya hatthapāse ṭhito eva icchitabbo,",
  "tika-vin08t0:857_1": "atha kasmā “ayaṃ itthannāmo imassa itthannāmassa upasampadāpekkho”ti evaṃ upajjhāyassa nāmaparāmasanepi idaṃ-",
  "tika-vin08t0:857_2": "saddappayogo na katoti?",
  "tika-vin08t0:857_3": "Nāyaṃ virodho upajjhāyassa abhāvepi kammakopābhāvato.",
  "tika-vin08t0:857_4": "Kevalañhi kammanibbattiyā santapadavasena avijjamānassapi upajjhāyassa nāmakittanaṃ anupajjhāyassa upasampadādīsupi karīyati,",
  "tika-vin08t0:857_5": "tasmā upajjhāyassa asannihitāyapi tapparāmasanamatteneva kammasiddhito “imassā”ti niddisituṃ na vaṭṭatīti.",
  "tika-vin08t0:858_0": "Parisuddho antarāyikehi dhammehīti abhabbattādikehi upasampadāya avatthukarehi ceva pañcābādhahatthacchinnādīhi",
  "tika-vin08t0:858_1": "āpattikarehi ca antarāyikasabhāvehi parimutto.",
  "tika-vin08t0:858_2": "Evaṃ vutte eva āpattimattakarehi pañcābādhādīhi aparimuttassapi upasampadā ruhati, nāññathā.",
  "tika-vin08t0:858_3": "Paripuṇṇassa pattacīvaranti paripuṇṇamassa upasampadāpekkhassa pattacīvaraṃ.",
  "tika-vin08t0:858_4": "Evaṃ vutte eva apattacīvarassapi upasampadā ruhati, nāññathā.",
  "tika-vin08t0:858_5": "Upasampadaṃ yācatīti “saṅghaṃ, bhante,",
  "tika-vin08t0:858_6": "upasampadaṃ yācāmī”tiādinā yācāpitabhāvaṃ sandhāya vuttaṃ.",
  "tika-vin08t0:858_7": "Evaṃ tena saṅghe ayācitepi “itthannāmo saṅghaṃ upasampadaṃ yācatī”ti vutte eva kammaṃ avipannaṃ hoti, nāññathā.",
  "tika-vin08t0:858_8": "Upajjhāyenāti upajjhāyena karaṇabhūtena,",
  "tika-vin08t0:858_9": "itthannāmaṃ upajjhāyaṃ katvā kammabhūtaṃ upasampadaṃ dātuṃ nipphādetuṃ kattubhūtaṃ saṅghaṃ yācatīti attho.",
  "tika-vin08t0:858_10": "Yācadhātuno pana dvikammakattā “saṅghaṃ upasampada”nti dve kammapadāni vuttāni.",
  "tika-vin08t0:859_0": "Yadi saṅghassa pattakallanti ettha patto kālo imassa kammassāti pattakālaṃ,",
  "tika-vin08t0:859_1": "apalokanādicatubbidhaṃ saṅghagaṇakammaṃ,",
  "tika-vin08t0:859_2": "tadeva sakatthe ya-",
  "tika-vin08t0:859_3": "paccayena “pattakalla”nti vuccati.",
  "tika-vin08t0:859_4": "Idha pana ñatticatutthaupasampadākammaṃ adhippetaṃ,",
  "tika-vin08t0:859_5": "taṃ kātuṃ saṅghassa pattakallaṃ jātaṃ.",
  "tika-vin08t0:859_6": "Yadīti anumatigahaṇavasena kammassa pattakallataṃ ñāpeti,",
  "tika-vin08t0:859_7": "yo hi koci tattha apattakallataṃ maññissati,",
  "tika-vin08t0:859_8": "so vakkhati.",
  "tika-vin08t0:859_9": "Imameva hi atthaṃ sandhāya anussāvanāsu “yassāyasmato khamati…pe…",
  "tika-vin08t0:859_10": "so bhāseyyā”ti vuttaṃ.",
  "tika-vin08t0:859_11": "Tadetaṃ pattakallaṃ vatthusampadā,",
  "tika-vin08t0:859_12": "antarāyikehi dhammehi cassa parisuddhatā,",
  "tika-vin08t0:859_13": "sīmāsampadā,",
  "tika-vin08t0:859_14": "parisāsampadā,",
  "tika-vin08t0:859_15": "pubbakiccaniṭṭhānanti imehi pañcahi aṅgehi saṅgahitaṃ.",
  "tika-vin08t0:860_0": "Tattha vatthusampadā nāma yathāvuttehi ekādasaabhabbapuggalehi ceva antimavatthuajjhāpannehi ca añño",
  "tika-vin08t0:860_1": "paripuṇṇavīsativasso anupasampannabhūto manussapuriso.",
  "tika-vin08t0:860_2": "Etasmiñhi puggale sati eva idaṃ saṅghassa upasampadākammaṃ pattakallaṃ nāma hoti, nāsati,",
  "tika-vin08t0:860_3": "katañca kuppameva hoti.",
  "tika-vin08t0:861_0": "Antarāyikehi dhammehi cassa parisuddhatā nāma yathāvuttasseva upasampadāvatthubhūtassa puggalassa ye",
  "tika-vin08t0:861_1": "ime bhagavatā paṭikkhittā pañcābādhaphuṭṭhatādayo mātāpitūhi ananuññātatāpaayosānā ceva hatthacchinnādayo",
  "tika-vin08t0:861_2": "ca dosadhammā kārakasaṅghassa āpattādiantarāyahetutāya “antarāyikā”ti vuccanti,",
  "tika-vin08t0:861_3": "tehi antarāyikehi dosadhammehi parimuttatā,",
  "tika-vin08t0:861_4": "imissā ca sati eva idaṃ kammaṃ pattakallaṃ nāma hoti, nāsati,",
  "tika-vin08t0:861_5": "kataṃ pana kammaṃ sukatameva hoti ṭhapetvā ūnavīsativassaṃ puggalaṃ.",
  "tika-vin08t0:862_0": "Sīmāsampadā pana uposathakkhandhake vakkhamānanayena sabbadosarahitāya baddhābaddhavaseneva duvidhāya sīmāya vasena veditabbā.",
  "tika-vin08t0:862_1": "Tādisāya hi sīmāya sati eva idaṃ kammaṃ pattakallaṃ nāma hoti, nāsati,",
  "tika-vin08t0:862_2": "katañca kammaṃ vipajjati.",
  "tika-vin08t0:863_0": "Parisāsampadā pana ye ime upasampadākammassa sabbantimena paricchedena kammappattā dasahi vā pañcahi",
  "tika-vin08t0:863_1": "vā anūnāpārājikaṃ anāpannā anukkhittā ca samānasaṃvāsakā bhikkhū,",
  "tika-vin08t0:863_2": "tesaṃ ekasīmāya hatthapāsaṃ avijahitvā ṭhānaṃ,",
  "tika-vin08t0:863_3": "chandārahānañca chandassa ānayanaṃ,",
  "tika-vin08t0:863_4": "sammukhībhūtānañca appaṭikosanaṃ,",
  "tika-vin08t0:863_5": "upasampadāpekkharahitānaṃ uposathakkhandhake paṭikkhittānaṃ gahaṭṭhādianupasampannānañceva pārājikukkhittakanānāsaṃvāsakabhikkhunīnañca",
  "tika-vin08t0:863_6": "vajjanīyapuggalānaṃ saṅghassa hatthapāse abhāvo cāti imehi catūhi aṅgehi saṅgahitā.",
  "tika-vin08t0:863_7": "Evarūpāya ca parisāsampadāya sati eva idaṃ pattakallaṃ nāma hoti, nāsati.",
  "tika-vin08t0:863_8": "Tattha purimānaṃ tiṇṇaṃ aṅgānaṃ aññatarassapi abhāve kataṃ kammaṃ vipajjati,",
  "tika-vin08t0:863_9": "na pacchimassa.",
  "tika-vin08t0:864_0": "Pubbakiccaniṭṭhānaṃ nāma yānimāni “paṭhamaṃ upajjhaṃ gāhāpetabbo”tiādinā pāḷiyaṃ vuttāni “upajjhāgāhāpanaṃ,",
  "tika-vin08t0:864_1": "pattacīvarācikkhaṇaṃ,",
  "tika-vin08t0:864_2": "tato taṃ hatthapāsato bahi pesetvā anusāsakasammutikammakaraṇaṃ,",
  "tika-vin08t0:864_3": "sammatena ca gantvā anusāsanaṃ,",
  "tika-vin08t0:864_4": "tena ca paṭhamataraṃ āgantvā saṅghassa ñattiṃ ñāpetvā upasampadāpekkhaṃ ‘āgacchāhī’ti hatthapāse eva abbhānaṃ,",
  "tika-vin08t0:864_5": "tena bhikkhūnaṃ pāde vandāpetvā upasampadāyācāpanaṃ,",
  "tika-vin08t0:864_6": "tato antarāyikadhammapucchakasammutikammakaraṇaṃ,",
  "tika-vin08t0:864_7": "sammatena ca pucchana”nti imāni aṭṭha pubbakiccāni,",
  "tika-vin08t0:864_8": "tesaṃ sabbesaṃ yāthāvato karaṇena niṭṭhānaṃ.",
  "tika-vin08t0:864_9": "Etasmiñca pubbakiccaniṭṭhāpane sati eva idaṃ saṅghassa upasampadākammaṃ pattakallaṃ nāma hoti, nāsati.",
  "tika-vin08t0:864_10": "Etesu pana pubbakammesu akatesupi kataṃ kammaṃ yathāvuttesu vatthusampattiādīsu vijjamānesu akuppameva hoti.",
  "tika-vin08t0:864_11": "Tadevamettha pattakallaṃ imehi pañcahi aṅgehi saṅgahitanti veditabbaṃ.",
  "tika-vin08t0:864_12": "Imināva nayena heṭṭhā vuttesu,",
  "tika-vin08t0:864_13": "vakkhamānesu ca sabbesu kammesu pattakallatā yathārahaṃ yojetvā ñātabbā.",
  "tika-vin08t0:865_0": "Itthannāmaṃ upasampādeyyāti upasampadānipphādanena taṃsamaṅgiṃ kareyya karotūti patthanāyaṃ,",
  "tika-vin08t0:865_1": "vidhimhi vā idaṃ daṭṭhabbaṃ.",
  "tika-vin08t0:865_2": "Yathā hi “devadattaṃ sukhāpeyyā”ti vutte sukhamassa nipphādetvā taṃ sukhasamaṅginaṃ kareyyāti attho hoti,",
  "tika-vin08t0:865_3": "evamidhāpi upasampadamassa nipphādetvā taṃ upasampadāsamaṅginaṃ kareyyāti attho.",
  "tika-vin08t0:865_4": "Payojakabyāpāre cetaṃ.",
  "tika-vin08t0:865_5": "Yathā sukhayantaṃ kiñci suddhakattāraṃ koci hetukattā sukhahetunipphādanena sukhāpeyyāti vuccati,",
  "tika-vin08t0:865_6": "evamidhāpi upasampajjantaṃ suddhakattāraṃ puggalaṃ hetukattubhūto saṅgho upasampadāhetunipphādanena upasampādeyyāti vutto.",
  "tika-vin08t0:865_7": "Etena ca sukhaṃ viya sukhadāyakena saṅghena puggalassa dīyamānā tathāpavattaparamatthadhamme upādāya",
  "tika-vin08t0:865_8": "ariyajanapaññattā upasampadā nāma sammutisaccatā atthīti samatthitaṃ hoti.",
  "tika-vin08t0:865_9": "Ettha ca “itthannāmo saṅghaṃ upasampadaṃ yācatī”ti vuttattā parivāsādīsu viya yācanānuguṇaṃ “itthannāmassa",
  "tika-vin08t0:865_10": "upasampadaṃ dadeyyā”ti avatvā “itthannāmaṃ upasampādeyyā”ti vuttattā idaṃ upasampadākammaṃ dāne asaṅgahetvā",
  "tika-vin08t0:865_11": "kammalakkhaṇe eva saṅgahitanti daṭṭhabbaṃ.",
  "tika-vin08t0:865_12": "Iminā nayena “itthannāmaṃ upasampādeti,",
  "tika-vin08t0:865_13": "upasampanno saṅghenā”ti etthāpi attho veditabbo.",
  "tika-vin08t0:865_14": "Kevalañhi tattha vattamānakālaatītakālavasena,",
  "tika-vin08t0:865_15": "idha pana anāmaṭṭhakālavasenāti ettakameva viseso.",
  "tika-vin08t0:866_0": "Esā ñattīti “saṅgho ñāpetabbo”ti vuttañāpanā esā.",
  "tika-vin08t0:866_1": "Idañca anussāvanānampi sabbhāvasūcanatthaṃ vuccati.",
  "tika-vin08t0:866_2": "Avassañcetaṃ vattabbameva.",
  "tika-vin08t0:866_3": "Ñattikamme eva taṃ na vattabbaṃ.",
  "tika-vin08t0:866_4": "Tattha pana yya-",
  "tika-vin08t0:866_5": "kāre vuttamatte eva ñattikammaṃ niṭṭhitaṃ hotīti daṭṭhabbaṃ.",
  "tika-vin08t0:866_6": "Khamatīti ruccati.",
  "tika-vin08t0:866_7": "Upasampadāti saṅghena dīyamānā nipphādiyamānā upasampadā,",
  "tika-vin08t0:866_8": "yassa khamati,",
  "tika-vin08t0:866_9": "so tuṇhassāti yojanā.",
  "tika-vin08t0:866_10": "Tuṇhīti ca akathanatthe nipāto,",
  "tika-vin08t0:866_11": "akathanako assa bhaveyyāti attho.",
  "tika-vin08t0:866_12": "Khamati saṅghassa itthannāmassa upasampadāti pakatena sambandho.",
  "tika-vin08t0:866_13": "Tattha kāraṇamāha “tasmā tuṇhī”ti.",
  "tika-vin08t0:866_14": "Tattha “āsī”ti seso.",
  "tika-vin08t0:866_15": "Yasmā “yassa nakkhamati,",
  "tika-vin08t0:866_16": "so bhāseyyā”ti tikkhattuṃ vuccamānopi saṅgho tuṇhī niravo ahosi,",
  "tika-vin08t0:866_17": "tasmā khamati saṅghassāti attho.",
  "tika-vin08t0:866_18": "Evanti iminā pakārena.",
  "tika-vin08t0:866_19": "Tuṇhībhāvenevetaṃ saṅghassa ruccanabhāvaṃ dhārayāmi,",
  "tika-vin08t0:866_20": "bujjhāmi jānāmīti attho. Iti-",
  "tika-vin08t0:866_21": "saddo parisamāpanatthe kato,",
  "tika-vin08t0:866_22": "so ca kammavācāya anaṅgaṃ,",
  "tika-vin08t0:866_23": "tasmā anussāvakena “dhārayāmī”ti ettha mi-",
  "tika-vin08t0:866_24": "kārapariyosānameva vatvā niṭṭhapetabbaṃ, iti-",
  "tika-vin08t0:866_25": "saddo na payujjitabboti daṭṭhabbaṃ.",
  "tika-vin08t0:866_26": "Iminā nayena sabbakammavācānamattho veditabbo.",
  "tika-vin08t0:867_0": "Ekaporisā vātiādi sattānaṃ sarīrachāyaṃ pādehi minitvā jānanappakāradassanaṃ.",
  "tika-vin08t0:867_1": "Chasattapadaparimitā hi chāyā “porisā”ti vuccati,",
  "tika-vin08t0:867_2": "idañca utuppamāṇācikkhaṇādi ca āgantukehi saddhiṃ vīmaṃsitvā vuḍḍhanavabhāvaṃ ñatvā vandanavandāpanādikaraṇatthaṃ vuttaṃ.",
  "tika-vin08t0:867_3": "Eti āgacchati,",
  "tika-vin08t0:867_4": "gacchati cāti utu,",
  "tika-vin08t0:867_5": "sova pamīyate anena saṃvaccharanti pamāṇanti āha “utuyeva utuppamāṇa”nti.",
  "tika-vin08t0:867_6": "Aparipuṇṇāti upasampadādivasena aparipuṇṇā.",
  "tika-vin08t0:867_7": "Yadi utuvemajjhe upasampādito,",
  "tika-vin08t0:867_8": "tadā tasmiṃ utumhi avasiṭṭhadivasācikkhaṇaṃ divasabhāgācikkhaṇanti dasseti.",
  "tika-vin08t0:867_9": "Tenāha “yattakehi divasehi yassa yo utu aparipuṇṇo,",
  "tika-vin08t0:867_10": "te divase”ti.",
  "tika-vin08t0:867_11": "Tattha yassa taṅkhaṇaṃ laddhūpasampadassa puggalassa sambandhī yo utu yattakehi divasehi aparipuṇṇo,",
  "tika-vin08t0:867_12": "te divaseti yojanā.",
  "tika-vin08t0:868_0": "Chāyādikameva sabbaṃ saṅgahetvā gāyitabbato kathetabbato saṅgītīti āha “idamevā”tiādi.",
  "tika-vin08t0:868_1": "Tattha ekato katvā ācikkhitabbaṃ.",
  "tika-vin08t0:868_2": "Tvaṃ kiṃ labhasīti tvaṃ upasampādanakāle kataravassaṃ,",
  "tika-vin08t0:868_3": "katarautuñca labhasi,",
  "tika-vin08t0:868_4": "katarasmiṃ te upasampadā laddhāti attho.",
  "tika-vin08t0:868_5": "Vassanti vassānautu,",
  "tika-vin08t0:868_6": "idañca saṃvaccharācikkhaṇaṃ vinā vuttampi na viññāyatīti iminā utuācikkhaṇeneva sāsanavassesu vā kaliyugavassādīsu",
  "tika-vin08t0:868_7": "vā sahassime vā satime vā asukautuṃ labhāmīti dassitanti daṭṭhabbaṃ.",
  "tika-vin08t0:868_8": "Chāyāti idaṃ pāḷiyaṃ āgatapaṭipāṭiṃ sandhāya vuttaṃ,",
  "tika-vin08t0:868_9": "vattabbakammato pana kaliyugavassādīsu sabbadesapasiddhesu asukavasse asukautumhi asukamāse asukakaṇhe",
  "tika-vin08t0:868_10": "vā sukke vā pakkhe asuke tithivāravisesayutte pubbaṇhādidivasabhāge ettake chāyāpamāṇe,",
  "tika-vin08t0:868_11": "nāḍikāpamāṇe vā mayā upasampadā laddhāti vadeyyāsīti evaṃ ācikkhitabbaṃ.",
  "tika-vin08t0:868_12": "Idaṃ suṭṭhu uggahetvā āgantukehi vuḍḍhapaṭipāṭiṃ ñatvā paṭipajjāhīti vattabbaṃ.",
  "tika-vin08t0:868_13": "Iti ettako kathāmaggo vimativinodaniyaṃ āgato.",
  "tika-vin08t0:868_14": "Vajirabuddhiṭīkānayo pana ekacco idheva saṅgahaṃ gato,",
  "tika-vin08t0:868_15": "ekacco asanniṭṭhānavinicchayattā saṃsayahetuko hoti,",
  "tika-vin08t0:868_16": "tasmā idha na gahitoti.",
  "tika-vin08t0:869_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:870_0": "Upasampadāvinicchayakathālaṅkāro.",
  "tika-vin08t0:871_0": "23. Nissayavinicchayakathā",
  "tika-vin08t0:872_0": "151.",
  "tika-vin08t0:872_1": "Evaṃ upasampadāvinicchayaṃ kathetvā idāni nissayavinicchayaṃ kathetuṃ “nissayoti ettha panā”tiādimāha.",
  "tika-vin08t0:872_2": "Tattha nissayanaṃ nissayo,",
  "tika-vin08t0:872_3": "sevanaṃ bhajanantyattho.",
  "tika-vin08t0:872_4": "Nipubbasi sevāyanti dhātu bhāvasādhano,",
  "tika-vin08t0:872_5": "na “nissāya naṃ vasatīti nissayo”ti idha viya avuttakammasādhano.",
  "tika-vin08t0:872_6": "Tattha hi sevitabbo puggalo labbhati,",
  "tika-vin08t0:872_7": "idha pana sevanakiriyāti.",
  "tika-vin08t0:872_8": "Idāni taṃ nissayaṃ pucchāpubbaṅgamāya vissajjanāya vitthārato ṭhapetuṃ “kena dātabbo”tiādimāha.",
  "tika-vin08t0:872_9": "Tattha kena dātabbo,",
  "tika-vin08t0:872_10": "kena na dātabboti nissayadāyakaṃ kattāraṃ pucchati,",
  "tika-vin08t0:872_11": "kassa dātabbo,",
  "tika-vin08t0:872_12": "kassa na dātabboti nissayapaṭiggāhakaṃ sampadānaṃ,",
  "tika-vin08t0:872_13": "kathaṃ gahito hoti,",
  "tika-vin08t0:872_14": "kathaṃ paṭippassambhatīti kāraṇaṃ,",
  "tika-vin08t0:872_15": "nissāya kena vasitabbaṃ,",
  "tika-vin08t0:872_16": "kena na vasitabbanti nissayapaṭipannakaṃ.",
  "tika-vin08t0:872_17": "Tato pucchānukkamena vissajjetuṃ “tattha”tyādimāha.",
  "tika-vin08t0:872_18": "Na kevalaṃ ettheva,",
  "tika-vin08t0:872_19": "atha kho nissayamuccanaṅgepi “byattenā”ti āgato.",
  "tika-vin08t0:873_0": "Tattha ettha ca ko visesoti āha “ettha ca ‘byatto’ti iminā parisupaṭṭhāpako bahussuto veditabbo”ti.",
  "tika-vin08t0:873_1": "Idāni parisupaṭṭhāpakalakkhaṇaṃ dassetuṃ “parisupaṭṭhāpakena hī”tiādimāha.",
  "tika-vin08t0:873_2": "Tattha abhivinayeti sakale vinayapiṭake.",
  "tika-vin08t0:873_3": "Vinetunti sikkhāpetuṃ.",
  "tika-vin08t0:873_4": "Dve vibhaṅgā paguṇā vācuggatā kātabbāti idaṃ paripucchāvasena uggaṇhanaṃ sandhāya vuttanti vadanti.",
  "tika-vin08t0:873_5": "Ekassa pamuṭṭhaṃ,",
  "tika-vin08t0:873_6": "itaresaṃ paguṇaṃ bhaveyyāti āha “tīhi janehi saddhiṃ parivattanakkhamā kātabbā”ti.",
  "tika-vin08t0:873_7": "Abhidhammeti nāmarūpaparicchede.",
  "tika-vin08t0:873_8": "Heṭṭhimā vā tayo vaggāti mahāvaggato heṭṭhā sagāthāvaggo nidānavaggo khandhavaggoti ime tayo vaggā.",
  "tika-vin08t0:873_9": "“Dhammapadampi saha vatthunā uggahetuṃ vaṭṭatī”ti mahāpaccariyaṃ vuttattā jātakabhāṇakena sāṭṭhakathaṃ",
  "tika-vin08t0:873_10": "jātakaṃ uggahetvāpi dhammapadaṃ saha vatthunā uggahetabbameva.",
  "tika-vin08t0:874_0": "Pañcahi bhikkhave aṅgehi samannāgatenātiādīsu na sāmaṇero upaṭṭhāpetabboti upajjhāyena hutvā sāmaṇero na upaṭṭhāpetabbo.",
  "tika-vin08t0:874_1": "Asekkhena sīlakkhandhenāti asekkhassa sīlakkhandhopi asekkho sīlakkhandho nāma.",
  "tika-vin08t0:874_2": "Asekkhassa ayanti hi asekkho,",
  "tika-vin08t0:874_3": "sīlakkhandho.",
  "tika-vin08t0:874_4": "Evaṃ sabbattha.",
  "tika-vin08t0:874_5": "Evañca katvā vimuttiñāṇadassanasaṅkhātassa paccavekkhaṇañāṇassapi vasena apekkhitvā uppannā ayaṃ kathā.",
  "tika-vin08t0:874_6": "Asekkhasīlanti ca na aggaphalasīlameva adhippetaṃ,",
  "tika-vin08t0:874_7": "atha kho yaṃ kiñci asekkhasantāne pavattasīlaṃ lokiyalokuttaramissakassa sīlassa idhādhippetattā.",
  "tika-vin08t0:874_8": "Samādhikkhandhādīsupi vimuttikkhandhapariyosānesu ayameva nayo,",
  "tika-vin08t0:874_9": "tasmā yathā sīlasamādhipaññākkhandhā lokiyamissakā kathitā,",
  "tika-vin08t0:874_10": "evaṃ vimuttikkhandhopīti tadaṅgavimuttiādayopi veditabbā,",
  "tika-vin08t0:874_11": "na paṭippassaddhivimutti eva.",
  "tika-vin08t0:874_12": "Vimuttiñāṇadassanaṃ pana lokiyameva.",
  "tika-vin08t0:874_13": "Teneva saṃyuttanikāyaṭṭhakathāyaṃ (saṃ.ni. aṭṭha.",
  "tika-vin08t0:874_14": "1.1.135) vuttaṃ “purimehi catūhi padehi lokiyalokuttarasīlasamādhipaññāvimuttiyo kathitā,",
  "tika-vin08t0:874_15": "vimuttiñāṇadassanaṃ paccavekkhaṇañāṇaṃ hoti,",
  "tika-vin08t0:874_16": "taṃ lokiyamevā”ti.",
  "tika-vin08t0:875_0": "Assaddhotiādīsu tīsu vatthūsu saddhā etassa natthīti assaddho.",
  "tika-vin08t0:875_1": "Natthi etassa hirīti ahiriko,",
  "tika-vin08t0:875_2": "akusalasamāpattiyā ajigucchamānassetaṃ adhivacanaṃ.",
  "tika-vin08t0:875_3": "Na ottappatīti anottappī,",
  "tika-vin08t0:875_4": "akusalasamāpattiyā na bhāyatīti vuttaṃ hoti.",
  "tika-vin08t0:875_5": "Kucchitaṃ sīdatīti kusīto,",
  "tika-vin08t0:875_6": "hīnavīriyassetaṃ adhivacanaṃ.",
  "tika-vin08t0:875_7": "Āraddhaṃ vīriyaṃ etassāti āraddhavīriyo,",
  "tika-vin08t0:875_8": "sammappadhānayuttassetaṃ adhivacanaṃ.",
  "tika-vin08t0:875_9": "Muṭṭhā sati etassāti muṭṭhassatī,",
  "tika-vin08t0:875_10": "naṭṭhassatīti vuttaṃ hoti.",
  "tika-vin08t0:875_11": "Upaṭṭhitā sati etassāti upaṭṭhitassatī,",
  "tika-vin08t0:875_12": "niccaṃ ārammaṇābhimukhapavattasatissetaṃ adhivacanaṃ.",
  "tika-vin08t0:876_0": "Adhisīle sīlavipanno ca ajjhācāre ācāravipanno ca āpajjitvā avuṭṭhito adhippeto.",
  "tika-vin08t0:876_1": "Sassatucchedasaṅkhātaṃ antaṃ gaṇhāti,",
  "tika-vin08t0:876_2": "gāhayatīti vā antaggāhikā,",
  "tika-vin08t0:876_3": "micchādiṭṭhi.",
  "tika-vin08t0:876_4": "Purimāni dve padānīti “na paṭibalo hoti antevāsiṃ vā saddhivihāriṃ vā gilānaṃ upaṭṭhātuṃ vā upaṭṭhāpetuṃ vā,",
  "tika-vin08t0:876_5": "anabhirataṃ vūpakāsetuṃ vā vūpakāsāpetuṃ vā”ti imāni dve padāni.",
  "tika-vin08t0:877_0": "Abhi visiṭṭho uttamo samācāro abhisamācāro,",
  "tika-vin08t0:877_1": "abhisamācārova ābhisamācārikoti ca sikkhitabbato sikkhāti ca ābhisamācārikasikkhā.",
  "tika-vin08t0:877_2": "Abhisamācāraṃ vā ārabbha paññattā sikkhā ābhisamācārikasikkhā,",
  "tika-vin08t0:877_3": "khandhakavattapariyāpannasikkhāyetaṃ adhivacanaṃ.",
  "tika-vin08t0:877_4": "Maggabrahmacariyassa ādibhūtāti ādibrahmacariyakā,",
  "tika-vin08t0:877_5": "ubhatovibhaṅgapariyāpannasikkhāyetaṃ adhivacanaṃ.",
  "tika-vin08t0:877_6": "Teneva “ubhatovibhaṅgapariyāpannaṃ vā ādibrahmacariyakaṃ,",
  "tika-vin08t0:877_7": "khandhakavattapariyāpannaṃ ābhisamācārika”nti visuddhimagge vuttaṃ,",
  "tika-vin08t0:877_8": "tasmā sekkhapaṇṇattiyanti ettha sikkhitabbato sekkhā,",
  "tika-vin08t0:877_9": "bhagavatā paññattattā paṇṇatti,",
  "tika-vin08t0:877_10": "sabbāpi ubhatovibhaṅgapariyāpannā sikkhāpadapaṇṇatti “sekkhapaṇṇattī”ti vuttāti gahetabbaṃ.",
  "tika-vin08t0:877_11": "Teneva gaṇṭhipadepi vuttaṃ “sekkhapaṇṇattiyanti pārājikamādiṃ katvā sikkhitabbasikkhāpadapaññattiya”nti.",
  "tika-vin08t0:877_12": "Sesamettha uttānatthamevāti sāratthadīpaniyaṃ.",
  "tika-vin08t0:878_0": "Upajjhāyācariyakathāyaṃ na sāmaṇero upaṭṭhāpetabboti upajjhāyena hutvā na pabbājetabbo.",
  "tika-vin08t0:878_1": "Asekkhassa ayanti asekkho,",
  "tika-vin08t0:878_2": "lokiyalokuttaro sīlakkhandho.",
  "tika-vin08t0:878_3": "Antaggāhikāyāti sassatucchedakoṭṭhāsaggāhikāya.",
  "tika-vin08t0:878_4": "Pacchimāni dveti appassuto hoti,",
  "tika-vin08t0:878_5": "duppañño hotīti imāni dve aṅgāni.",
  "tika-vin08t0:878_6": "Pacchimāni tīṇīti na paṭibalo uppannaṃ kukkuccaṃ dhammato vinodetuṃ,",
  "tika-vin08t0:878_7": "āpattiṃ na jānāti,",
  "tika-vin08t0:878_8": "āpattivuṭṭhānaṃ na jānātīti imāni tīṇi.",
  "tika-vin08t0:878_9": "Kukkuccassa hi pāḷiaṭṭhakathānayasaṅkhātadhammato vinodetuṃ appaṭibalatā nāma abyattattā eva hotīti sāpi āpattiaṅgameva vuttā.",
  "tika-vin08t0:879_0": "Abhi visiṭṭho uttamo samācāro abhisamācāro,",
  "tika-vin08t0:879_1": "vattappaṭipattisīlaṃ,",
  "tika-vin08t0:879_2": "taṃ ārabbha paññattā khandhakasikkhāpadasaṅkhātā sikkhā ābhisamācārikā.",
  "tika-vin08t0:879_3": "Sikkhāpadampi hi tadatthaparipūraṇatthikehi uggahaṇādivasena sikkhitabbato sikkhāti vuccati.",
  "tika-vin08t0:879_4": "Maggabrahmacariyassa ādibhūtā kāraṇabhūtā ādibrahmacariyakā,",
  "tika-vin08t0:879_5": "ubhatovibhaṅgapariyāpannasikkhāpadaṃ.",
  "tika-vin08t0:879_6": "Tenevettha visuddhimaggepi “ubhatovibhaṅgapariyāpannaṃ sikkhāpadaṃ ādibrahmacariyakaṃ,",
  "tika-vin08t0:879_7": "khandhakavattapariyāpannaṃ ābhisamācārika”nti vuttaṃ,",
  "tika-vin08t0:879_8": "tasmā sekkhapaṇṇattiyanti ettha sikkhitabbato sekkhā,",
  "tika-vin08t0:879_9": "bhagavatāva paññattattā paññatti.",
  "tika-vin08t0:879_10": "Sabbāpi ubhatovibhaṅgapariyāpannā sikkhāpadapaṇṇatti “sekkhapaṇṇattī”ti vuttāti gahetabbaṃ.",
  "tika-vin08t0:879_11": "Nāmarūpaparicchedeti ettha kusalattikādīhi vuttaṃ jātibhūmipuggalasampayogavatthārammaṇakammadvāralakkhaṇarasādibhedehi",
  "tika-vin08t0:879_12": "vedanākkhandhādicatubbidhaṃ sanibbānaṃ nāmaṃ,",
  "tika-vin08t0:879_13": "bhūtopādāyabhedaṃ rūpañca paricchinditvā jānanapaññā,",
  "tika-vin08t0:879_14": "tappakāsako ca gantho nāmarūpaparicchedo nāma.",
  "tika-vin08t0:879_15": "Iminā abhidhammatthakusalena bhavitabbanti dasseti.",
  "tika-vin08t0:879_16": "Sikkhāpetunti uggaṇhāpetunti vimativinodaniyaṃ vuttaṃ.",
  "tika-vin08t0:880_0": "153.",
  "tika-vin08t0:880_1": "Āyasmato nissāya vacchāmīti ettha āyasmatoti upayogatthe sāmivacanaṃ,",
  "tika-vin08t0:880_2": "āyasmantaṃ nissāya vasissāmīti attho.",
  "tika-vin08t0:880_3": "Yaṃ pana vuttaṃ samantapāsādikāyaṃ “byatto…pe…",
  "tika-vin08t0:880_4": "vuttalakkhaṇoyevā”ti,",
  "tika-vin08t0:880_5": "taṃ parisūpaṭṭhākabahussutaṃ sandhāya vadati.",
  "tika-vin08t0:880_6": "Pabbajjāupasampadadhammantevāsikehi pana…pe…",
  "tika-vin08t0:880_7": "tāva vattaṃ kātabbanti pabbajjācariyaupasampadācariyadhammācariyānaṃ etehi yathāvuttavattaṃ kātabbaṃ.",
  "tika-vin08t0:880_8": "Tattha yena sikkhāpadāni dinnāni,",
  "tika-vin08t0:880_9": "ayaṃ pabbajjācariyo.",
  "tika-vin08t0:880_10": "Yena upasampadakammavācā vuttā,",
  "tika-vin08t0:880_11": "ayaṃ upasampadācariyo.",
  "tika-vin08t0:880_12": "Yo uddesaṃ vā paripucchaṃ vā deti,",
  "tika-vin08t0:880_13": "ayaṃ dhammācariyoti veditabbaṃ.",
  "tika-vin08t0:880_14": "Sesamettha uttānatthameva.",
  "tika-vin08t0:881_0": "154.",
  "tika-vin08t0:881_1": "Nissayapaṭippassaddhikathāyaṃ disaṃ gatoti puna āgantukāmo,",
  "tika-vin08t0:881_2": "anāgantukāmo vā hutvā vāsatthāya kañci disaṃ gato.",
  "tika-vin08t0:881_3": "Bhikkhussa sabhāgatanti pesalabhāvaṃ.",
  "tika-vin08t0:881_4": "Oloketvāti upaparikkhitvā.",
  "tika-vin08t0:881_5": "Vibbhante…pe…",
  "tika-vin08t0:881_6": "tattha gantabbanti ettha “sace kenaci karaṇīyena tadaheva gantuṃ asakkonto ‘katipāhena gamissāmī’ti gamane saussāho hoti,",
  "tika-vin08t0:881_7": "rakkhatī”ti vadanti.",
  "tika-vin08t0:881_8": "Mā idha paṭikkamīti mā idha pavisi.",
  "tika-vin08t0:881_9": "Tatreva vasitabbanti tattheva nissayaṃ gahetvā vasitabbaṃ.",
  "tika-vin08t0:881_10": "Taṃyeva vihāraṃ…pe…",
  "tika-vin08t0:881_11": "vasituṃ vaṭṭatīti ettha upajjhāyena pariccattattā upajjhāyasamodhānaparihāro natthi,",
  "tika-vin08t0:881_12": "tasmā upajjhāyasamodhānagatassapi ācariyassa santike gahitanissayo na paṭippassambhati.",
  "tika-vin08t0:882_0": "Ācariyamhā nissayapaṭippassaddhīsu ācariyo pakkanto vā hotīti ettha “pakkantoti disaṃ gato”tiādinā upajjhāyassa pakkamane yo vinicchayo vutto,",
  "tika-vin08t0:882_1": "so tattha vuttanayeneva idhāpi sakkā viññātunti taṃ avatvā “koci ācariyo āpucchitvā pakkamatī”tiādinā aññoyeva nayo āraddho.",
  "tika-vin08t0:882_2": "Ayañca nayo upajjhāyapakkamanepi veditabboyeva.",
  "tika-vin08t0:882_3": "Īdisesu hi ṭhānesu ekatthavuttalakkhaṇaṃ aññatthāpi daṭṭhabbaṃ.",
  "tika-vin08t0:882_4": "Sace dve leḍḍupāte atikkamitvā nivattati,",
  "tika-vin08t0:882_5": "paṭippassaddho hotīti ettha ettāvatā disāpakkanto nāma hotīti antevāsike anikkhittadhurepi nissayo paṭippassambhati.",
  "tika-vin08t0:882_6": "Ācariyupajjhāyā dve leḍḍupāte atikkamma aññasmiṃ vihāre vasantīti bahiupacārasīmāyaṃ antevāsikasaddhivihārikānaṃ",
  "tika-vin08t0:882_7": "vasanaṭṭhānato dve leḍḍupāte atikkamma aññasmiṃ senāsane vasanti,",
  "tika-vin08t0:882_8": "antoupacārasīmāyaṃ pana dve leḍḍupāte atikkamitvāpi vasato nissayo na paṭippassambhati.",
  "tika-vin08t0:882_9": "“Sacepi ācariyo muñcitukāmova hutvā nissayapaṇāmanāya paṇāmetī”tiādi sabbaṃ upajjhāyassa āṇattiyampi veditabbanti sāratthadīpaniyaṃ vuttaṃ.",
  "tika-vin08t0:883_0": "153.",
  "tika-vin08t0:883_1": "Sāhūti sādhu sundaraṃ.",
  "tika-vin08t0:883_2": "Lahūti agaru,",
  "tika-vin08t0:883_3": "subharatāti attho.",
  "tika-vin08t0:883_4": "Opāyikanti upāyapaṭisaṃyuttaṃ,",
  "tika-vin08t0:883_5": "evaṃ paṭipajjanaṃ nittharaṇupāyoti attho.",
  "tika-vin08t0:883_6": "Patirūpanti sāmīcikammamidanti attho.",
  "tika-vin08t0:883_7": "Pāsādikenāti pasādāvahena,",
  "tika-vin08t0:883_8": "kāyavacīpayogena sampādehīti attho.",
  "tika-vin08t0:883_9": "Kāyenāti etadatthaviññāpakaṃ hatthamuddādiṃ dassento kāyena viññāpeti.",
  "tika-vin08t0:883_10": "“Sādhū”ti sampaṭicchanaṃ sandhāyāti upajjhāyena “sāhū”tiādīsu vuttesu saddhivihārikassa “sādhū”ti sampaṭicchanavacanaṃ",
  "tika-vin08t0:883_11": "sandhāya “kāyena viññāpetī”tiādi vuttanti adhippāyo.",
  "tika-vin08t0:883_12": "Āyācanadānamattenāti saddhivihārikassa paṭhamaṃ āyācanamattena,",
  "tika-vin08t0:883_13": "tato upajjhāyassa ca “sāhū”tiādinā vacanamattenāti attho.",
  "tika-vin08t0:883_14": "Ācariyassa santike nissayaggahaṇe āyasmato nissāya vacchāmīti āyasmantaṃ nissāya vasissāmīti attho.",
  "tika-vin08t0:884_0": "154.",
  "tika-vin08t0:884_1": "Nissayapaṭippassaddhikathāyaṃ yo vā ekasambhogaparibhogo,",
  "tika-vin08t0:884_2": "tassa santike nissayo gahetabboti iminā lajjīsu eva nissayaggahaṇaṃ niyojeti alajjīsu paṭikkhittattā.",
  "tika-vin08t0:884_3": "Ettha ca paribhogasaddena ekakammādiko saṃvāso gahito paccayaparibhogassa sambhogasaddena gahitattā.",
  "tika-vin08t0:884_4": "Etena ca sambhogasaṃvāsānaṃ alajjīhi saddhiṃ na kattabbataṃ dasseti.",
  "tika-vin08t0:884_5": "Parihāro natthīti āpattiparihāro natthi.",
  "tika-vin08t0:884_6": "Tādisoti yattha nissayo gahitapubbo,",
  "tika-vin08t0:884_7": "yo ca ekasambhogaparibhogo, tādiso.",
  "tika-vin08t0:884_8": "Tathā vuttanti “lahuṃ āgamissatī”ti vuttañceti attho.",
  "tika-vin08t0:884_9": "Cattāri pañca divasānīti idaṃ upalakkhaṇamattaṃ.",
  "tika-vin08t0:884_10": "Yadi ekāhadvīhena sabhāgatā paññāyati,",
  "tika-vin08t0:884_11": "ñātadivase gahetabbova.",
  "tika-vin08t0:884_12": "Athāpi catupañcāhenapi na paññāyati,",
  "tika-vin08t0:884_13": "yattakehi divasehi paññāyati,",
  "tika-vin08t0:884_14": "tattakāni atikkāmetabbāni.",
  "tika-vin08t0:884_15": "Sabhāgataṃ olokemīti pana leso na kātabbo.",
  "tika-vin08t0:884_16": "Daharā suṇantīti ettha asutvāpi “āgamissati,",
  "tika-vin08t0:884_17": "kenaci antarāyena cirāyantī”ti saññāya satipi labbhateva parihāro.",
  "tika-vin08t0:884_18": "Tenāha “idhevāhaṃ vasissāmīti pahiṇati,",
  "tika-vin08t0:884_19": "parihāro natthī”ti.",
  "tika-vin08t0:884_20": "Ekadivasampi parihāro natthīti gamane nirussāhaṃ sandhāya vuttaṃ,",
  "tika-vin08t0:884_21": "saussāhassa pana senāsanapaṭisāmanādivasena katipāhe gatepi na doso.",
  "tika-vin08t0:885_0": "Tatreva vasitabbanti tatra sabhāgaṭṭhāne eva nissayaṃ gahetvā vasitabbaṃ.",
  "tika-vin08t0:885_1": "Taṃyeva vihāraṃ…pe…",
  "tika-vin08t0:885_2": "vasituṃ vaṭṭatīti iminā upajjhāye saṅgaṇhanteyeva taṃsamodhāne nissayapaṭippassaddhi vuttā,",
  "tika-vin08t0:885_3": "tasmiṃ pana kodhena vā gaṇanirapekkhatāya vā asaṅgaṇhante aññesu gahito nissayo na paṭippassambhatīti dasseti.",
  "tika-vin08t0:886_0": "Ācariyamhā nissayapaṭippassaddhiyaṃ vutto “koci ācariyo”tiādiko nayo upajjhāyapakkamanādīsupi netvā tattha ca vutto idhāpi netvā yathārahaṃ yojetabbo.",
  "tika-vin08t0:886_1": "Dve leḍḍupāte atikkamma aññasmiṃ vihāre vasantīti upacārasīmato bahi aññasmiṃ vihāre antevāsikādīnaṃ vasanaṭṭhānato dve leḍḍupāte atikkamitvā vasanti.",
  "tika-vin08t0:886_2": "Tena bahiupacārepi antevāsikādīnaṃ vasanaṭṭhānato dvinnaṃ leḍḍupātānaṃ antare āsanne padese vasati,",
  "tika-vin08t0:886_3": "nissayo na paṭippassambhatīti dasseti.",
  "tika-vin08t0:886_4": "Antoupacārasīmāyaṃ pana dve leḍḍupāte atikkamitvā vasato nissayo na paṭippassambhatevāti vimativinodaniyaṃ vuttaṃ.",
  "tika-vin08t0:887_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:888_0": "Nissayavinicchayakathālaṅkāro nāma",
  "tika-vin08t0:889_0": "Tevīsatimo paricchedo.",
  "tika-vin08t0:890_0": "24. Sīmāvinicchayakathā",
  "tika-vin08t0:891_0": "156.",
  "tika-vin08t0:891_1": "Evaṃ nissayavinicchayaṃ kathetvā idāni sīmāvinicchayaṃ kathetuṃ “sīmāti ettha”tyādimāha.",
  "tika-vin08t0:891_2": "Tattha sīmāti sinīyate samaggena saṅghena kammavācāya bandhīyateti sīmā.",
  "tika-vin08t0:891_3": "Si bandhaneti dhātu, ma- paccayo,",
  "tika-vin08t0:891_4": "kiyādigaṇoyaṃ.",
  "tika-vin08t0:891_5": "Vibhāgavantānaṃ sabhāvavibhāvanaṃ vibhāgena vinā na hotīti āha “sīmā nāmesā…pe… hotī”ti.",
  "tika-vin08t0:891_6": "Tattha baddhasīmaṃ tāva dassetuṃ “tattha ekādasa”tyādimāha.",
  "tika-vin08t0:892_0": "Vīsativaggakaraṇīyaparamattā saṅghakammassa heṭṭhimantato yattha kammārahena saddhiṃ ekavīsati bhikkhū nisīdituṃ sakkonti,",
  "tika-vin08t0:892_1": "tattake padese sīmaṃ bandhituṃ vaṭṭati,",
  "tika-vin08t0:892_2": "na tato oranti āha “atikhuddakā nāma yattha ekavīsati bhikkhū nisīdituṃ na sakkontī”ti.",
  "tika-vin08t0:892_3": "Puratthimāya disāyāti idaṃ nidassanamattaṃ,",
  "tika-vin08t0:892_4": "tassaṃ pana disāyaṃ nimitte asati yattha atthi,",
  "tika-vin08t0:892_5": "tato paṭṭhāya paṭhamaṃ “puratthimāya anudisāya,",
  "tika-vin08t0:892_6": "dakkhiṇāya disāyā”tiādinā samantā vijjamānaṭṭhānesu nimittāni kittetvā puna “puratthimāya anudisāyā”ti",
  "tika-vin08t0:892_7": "paṭhamakittitaṃ paṭikittetuṃ vaṭṭati tīhi nimittehi siṅghāṭakasaṇṭhānāyapi sīmāya sammannitabbato.",
  "tika-vin08t0:892_8": "Tikkhattuṃ sīmamaṇḍalaṃ sambandhantenāti vinayadharena sayaṃ ekasmiṃyeva ṭhāne ṭhatvā kevalaṃ nimittakittanavacaneneva",
  "tika-vin08t0:892_9": "sīmamaṇḍalaṃ samantā nimittena nimittaṃ bandhantenāti attho.",
  "tika-vin08t0:892_10": "Taṃtaṃnimittaṭṭhānaṃ agantvāpi hi kittetuṃ vaṭṭati.",
  "tika-vin08t0:892_11": "Tiyojanaparamāyapi sīmāya samantato tikkhattuṃ anuparigamanassa ekadivasena dukkarattā vinayadharena",
  "tika-vin08t0:892_12": "sayaṃ adiṭṭhampi pubbe bhikkhūhi yathāvavatthitaṃ nimittaṃ “pāsāṇo bhante”tiādinā kenaci vuttānusārena",
  "tika-vin08t0:892_13": "sallakkhetvā “eso pāsāṇo nimitta”ntiādinā kittetumpi vaṭṭati eva.",
  "tika-vin08t0:893_0": "Saṃsaṭṭhaviṭapāti iminā aññamaññassa āsannataṃ dīpeti.",
  "tika-vin08t0:893_1": "Baddhā hotīti pacchimadisābhāge sīmaṃ sandhāya vuttaṃ.",
  "tika-vin08t0:893_2": "Ekaratanamattā suviññeyyatarā hotīti katvā vuttaṃ “pacchimakoṭiyā hatthamattā sīmantarikā ṭhapetabbā”ti.",
  "tika-vin08t0:893_3": "Ekaṅgulimattāpi sīmantarikā vaṭṭatiyeva.",
  "tika-vin08t0:893_4": "Tattakenapi hi sīmā asambhinnāva hoti.",
  "tika-vin08t0:893_5": "Dvinnaṃ sīmānaṃ nimittaṃ hotīti nimittassa sīmato bāhirattā sīmasambhedo na hotīti vuttaṃ.",
  "tika-vin08t0:893_6": "Sīmasaṅkaraṃ karotīti vaḍḍhitvā sīmappadesaṃ paviṭṭhe dvinnaṃ sīmānaṃ gataṭṭhānassa duviññeyyattā vuttaṃ, na,",
  "tika-vin08t0:893_7": "pana tattha kammaṃ kātuṃ na vaṭṭatīti dassanatthaṃ.",
  "tika-vin08t0:893_8": "Na hi sīmā tattakena asīmā hoti,",
  "tika-vin08t0:893_9": "dve pana sīmā pacchā vaḍḍhitarukkhena ajjhotthaṭattā ekābaddhā honti,",
  "tika-vin08t0:893_10": "tasmā ekattha ṭhatvā kammaṃ karontehi itaraṃ sodhetvā kātabbaṃ.",
  "tika-vin08t0:893_11": "Tassā padesanti yattha ṭhatvā bhikkhūhi kammaṃ kātuṃ sakkā hoti,",
  "tika-vin08t0:893_12": "tādisaṃ padesaṃ,",
  "tika-vin08t0:893_13": "yattha pana ṭhitehi kammaṃ kātuṃ na sakkā hoti,",
  "tika-vin08t0:893_14": "tādisaṃ padesaṃ antokaritvā bandhantā sīmāya sīmaṃ saṃbhindanti nāma.",
  "tika-vin08t0:893_15": "Na kammavācaṃ vaggaṃ karontīti kammavācaṃ na bhindanti,",
  "tika-vin08t0:893_16": "kammaṃ na kopentīti adhippāyo.",
  "tika-vin08t0:894_0": "158.",
  "tika-vin08t0:894_1": "Suddhapaṃsupabbatoti na kenaci kato sayaṃjātova vutto.",
  "tika-vin08t0:894_2": "Tathā sesāpi.",
  "tika-vin08t0:894_3": "Itaropīti suddhapaṃsupabbatādiko pabbatopi.",
  "tika-vin08t0:894_4": "Hatthippamāṇoti ettha bhūmito uggatapadesena hatthippamāṇaṃ gahetabbaṃ.",
  "tika-vin08t0:894_5": "Sāratthadīpaniyaṃ pana vajirabuddhiṭīkāyañca “hatthippamāṇo nāma pabbato heṭṭhimakoṭiyā aḍḍhaṭṭhamaratanubbedho”ti vuttaṃ.",
  "tika-vin08t0:894_6": "Catūhi vā tīhi vāti sīmabhūmiyaṃ catūsu,",
  "tika-vin08t0:894_7": "tīsu vā disāsu ṭhitehi,",
  "tika-vin08t0:894_8": "ekissā eva pana disāya ṭhitehi tato bahūhipi sammannituṃ na vaṭṭati,",
  "tika-vin08t0:894_9": "dvīhi pana dvīsu disāsu ṭhitehipi na vaṭṭati.",
  "tika-vin08t0:894_10": "Tasmāti yasmā ekena na vaṭṭati, tasmā.",
  "tika-vin08t0:894_11": "Taṃ bahiddhā katvāti kittitanimittassa asīmattā antosīmāya karaṇaṃ ayuttanti vuttaṃ.",
  "tika-vin08t0:894_12": "Tenāha “sace”tiādi.",
  "tika-vin08t0:895_0": "Dvattiṃsapalaguḷapiṇḍappamāṇatā saṇṭhānato gahetabbā,",
  "tika-vin08t0:895_1": "na tulagaṇanāvasena,",
  "tika-vin08t0:895_2": "bhārato palaparimāṇañca magadhatulāya gahetabbaṃ,",
  "tika-vin08t0:895_3": "sā ca lokiyatulāya dviguṇāti vadanti.",
  "tika-vin08t0:895_4": "Sāratthadīpaniyaṃ pana “dvattiṃsapalaguḷapiṇḍappamāṇatā tulatāya gahetabbā,",
  "tika-vin08t0:895_5": "na tulagaṇanāyā”ti vuttaṃ.",
  "tika-vin08t0:895_6": "Atimahantopīti bhūmito hatthippamāṇaṃ anugantvā heṭṭhābhūmiyaṃ otiṇṇaghanato anekayojanappamāṇopi.",
  "tika-vin08t0:895_7": "Sace hi tato hatthippamāṇaṃ kūṭaṃ uggacchati,",
  "tika-vin08t0:895_8": "pabbatasaṅkhameva gacchati.",
  "tika-vin08t0:895_9": "Vajirabuddhiṭīkāyaṃ –",
  "tika-vin08t0:895_10": "sace ekābaddho hoti,",
  "tika-vin08t0:895_11": "na kātabboti ettha catūsu disāsu catunnaṃ pabbatakūṭānaṃ heṭṭhā piṭṭhipāsāṇasadise pāsāṇe ṭhitattā ekābaddhabhāve",
  "tika-vin08t0:895_12": "satipi pathavito uddhaṃ tesaṃ sambandhe asati heṭṭhā pathavīgatasambandhamatte abbohārikaṃ katvā kittetuṃ vaṭṭati.",
  "tika-vin08t0:895_13": "Teneva “piṭṭhipāsāṇo atimahantopi pāsāṇasaṅkhyameva gacchatī”ti vuttaṃ.",
  "tika-vin08t0:895_14": "Pathavito heṭṭhā tassa mahantabhāve gayhamāne pabbatameva hotīti anugaṇṭhipade vuttaṃ.",
  "tika-vin08t0:895_15": "Cinitvā katapaṃsupuñje tiṇagumbarukkhā ce jāyanti,",
  "tika-vin08t0:895_16": "pabbato hotīti dhammasiritthero,",
  "tika-vin08t0:895_17": "nevāti upatissattheroti vuttaṃ.",
  "tika-vin08t0:895_18": "Pāsāṇoti sudhāmayapāsāṇopi vaṭṭatīti vadanti,",
  "tika-vin08t0:895_19": "vīmaṃsitabbaṃ iṭṭhakāya paṭikkhittattā.",
  "tika-vin08t0:895_20": "Sopīti khāṇuko viya uṭṭhitapāsāṇopi.",
  "tika-vin08t0:895_21": "Catupañcarukkhanimittamattampīti ekaccesu nimittasaddo natthīti vuttaṃ.",
  "tika-vin08t0:896_0": "Antosārānanti tasmiṃ khaṇe taruṇatāya sāre avijjamānepi pariṇāmena bhavissamānasārepi sandhāya vuttaṃ.",
  "tika-vin08t0:896_1": "Tādisānañhi sūcidaṇḍakappamāṇapariṇāhānaṃ catupañcamattānampi vanaṃ vaṭṭati.",
  "tika-vin08t0:896_2": "Antosāramissakānanti antosārehi rukkhehi sammissānaṃ.",
  "tika-vin08t0:896_3": "Etena tacasārarukkhamissakānampi vanaṃ vaṭṭatīti dasseti.",
  "tika-vin08t0:896_4": "Catupañcarukkhamattampīti sārarukkhe sandhāya vuttaṃ.",
  "tika-vin08t0:896_5": "Vajirabuddhiṭīkāyaṃ pana “ettha tayo ce sārarukkhā honti,",
  "tika-vin08t0:896_6": "dve asārā,",
  "tika-vin08t0:896_7": "sārarukkhānaṃ bahuttaṃ icchitabbaṃ.",
  "tika-vin08t0:896_8": "Susānampi idha vanamevāti saṅkhyaṃ gacchati sayaṃjātattāti vuttaṃ.",
  "tika-vin08t0:896_9": "Keci pana ‘catūsu dve antosārā ce, vaṭṭati,",
  "tika-vin08t0:896_10": "antosārā adhikā, samā vā, vaṭṭati,",
  "tika-vin08t0:896_11": "tasmā bahūsupi dve ce antosārā atthi,",
  "tika-vin08t0:896_12": "vaṭṭatī’ti vadantī”ti vuttaṃ.",
  "tika-vin08t0:896_13": "Vanamajjhe vihāraṃ karontīti rukkhaghaṭāya antare rukkhe acchinditvā vatiādīhi vihāraparicchedaṃ katvāva",
  "tika-vin08t0:896_14": "antorukkhantaresu eva pariveṇapaṇṇasālādīnaṃ karaṇavasena yathā antovihārampi vanameva hoti,",
  "tika-vin08t0:896_15": "evaṃ vihāraṃ karontīti attho.",
  "tika-vin08t0:896_16": "Yadi hi sabbaṃ rukkhaṃ chinditvā vihāraṃ kareyyuṃ,",
  "tika-vin08t0:896_17": "vihārassa avanattā taṃ parikkhipitvā ṭhitavanaṃ ekattha kittetabbaṃ siyā,",
  "tika-vin08t0:896_18": "idha pana antopi vanattā “vanaṃ na kittetabba”nti vuttaṃ.",
  "tika-vin08t0:896_19": "Sace hi taṃ kittenti,",
  "tika-vin08t0:896_20": "“nimittassa upari vihāro hotī”tiādinā anantare vuttadoso āpajjati.",
  "tika-vin08t0:896_21": "Ekadesanti vanekadesaṃ,",
  "tika-vin08t0:896_22": "rukkhavirahitaṭṭhāne katavihārassa ekapasse ṭhitavanassa ekadesanti attho.",
  "tika-vin08t0:897_0": "Sūcidaṇḍakappamāṇoti vaṃsadaṇḍappamāṇo.",
  "tika-vin08t0:897_1": "“Lekhanidaṇḍappamāṇo”ti keci.",
  "tika-vin08t0:897_2": "Mātikāṭṭhakathāyaṃ pana avebhaṅgiyavinicchaye “yo koci aṭṭhaṅgulasūcidaṇḍamattopi veḷu…pe…",
  "tika-vin08t0:897_3": "garubhaṇḍa”nti vuttattā tanutaro veḷudaṇḍoti ca sūcidaṇḍoti ca gahetabbaṃ.",
  "tika-vin08t0:897_4": "Vaṃsanaḷakasarāvādīsūti veḷupabbe vā naḷapabbe vā kapallakādimattikabhājanesu vāti attho.",
  "tika-vin08t0:897_5": "Taṅkhaṇampīti taruṇapotake amilāyitvā viruhanajātike sandhāya vuttaṃ.",
  "tika-vin08t0:897_6": "Ye pana pariṇatā samūlaṃ uddharitvā ropitāpi chinnasākhā viya milāyitvā cirena navamūlaṅkuruppattiyā jīvanti,",
  "tika-vin08t0:897_7": "miyantiyeva vā,",
  "tika-vin08t0:897_8": "tādise kittetuṃ na vaṭṭati.",
  "tika-vin08t0:897_9": "Etanti navamūlasākhāniggamanaṃ.",
  "tika-vin08t0:897_10": "Sāratthadīpaniyaṃ pana “sūcidaṇḍakappamāṇoti sīhaḷadīpe lekhanidaṇḍappamāṇoti vadanti,",
  "tika-vin08t0:897_11": "so ca kaniṭṭhaṅguliparimāṇoti daṭṭhabba”nti vuttaṃ.",
  "tika-vin08t0:898_0": "Majjheti sīmāya mahādisānaṃ anto.",
  "tika-vin08t0:898_1": "Koṇanti sīmāya catūsu koṇesu dvinnaṃ dvinnaṃ maggānaṃ sambandhaṭṭhānaṃ.",
  "tika-vin08t0:898_2": "Parabhāge kittetuṃ vaṭṭatīti tesaṃ catunnaṃ koṇānaṃ bahi nikkhamitvā ṭhitesu aṭṭhasu maggesu ekissā disāya ekaṃ,",
  "tika-vin08t0:898_3": "aññissā disāya cāparanti evaṃ cattāropi maggā catūsu disāsu kittetuṃ vaṭṭatīti adhippāyo.",
  "tika-vin08t0:898_4": "Evaṃ pana kittitamattena kathaṃ ekābaddhatā vigacchatīti viññāyati.",
  "tika-vin08t0:898_5": "Parato gataṭṭhānepi ete eva te cattāro maggā.",
  "tika-vin08t0:898_6": "“Cattāro maggā catūsu disāsu gacchantī”ti hi vuttaṃ,",
  "tika-vin08t0:898_7": "tasmā ettha kāraṇaṃ vicinitabbanti vimativinodaniyaṃ vuttaṃ.",
  "tika-vin08t0:898_8": "Vicinanto pana evaṃ kāraṇaṃ paññāyati –",
  "tika-vin08t0:898_9": "pubbavākyepi “vihāraṃ parikkhipitvā cattāro maggā”ti,",
  "tika-vin08t0:898_10": "paravākyepi “vihāramajjhena nibbijjhitvā gatamaggopī”ti vihārameva sandhāya vutto,",
  "tika-vin08t0:898_11": "tasmā idhāpi “koṇaṃ nibbijjhitvā gataṃ panā”ti aṭṭhakathāyaṃ vuttattā ete maggā vihārassa koṇameva nibbijjhiṃsu,",
  "tika-vin08t0:898_12": "na aññamaññaṃ missiṃsu,",
  "tika-vin08t0:898_13": "tasmā ekābaddhabhāvābhāvā catunnaṃ maggānaṃ catūsu ṭhānesu kittetuṃ vaṭṭatīti.",
  "tika-vin08t0:898_14": "Sāratthadīpaniyaṃ pana “parabhāge kittetuṃ vaṭṭatīti bahi nikkhamitvā ṭhitesu aṭṭhasu maggesu ekissā disāya ekaṃ,",
  "tika-vin08t0:898_15": "aparāya ekanti evaṃ catūsu ṭhānesu kittetuṃ vaṭṭatī”ti ettakameva vuttaṃ.",
  "tika-vin08t0:898_16": "Vajirabuddhiṭīkāyaṃ pana “parabhāgeti ettha etehi baddhaṭṭhānato gatattā vaṭṭati,",
  "tika-vin08t0:898_17": "tathā dīghamaggepi gahitaṭṭhānato gataṭṭhānassa aññattāti vadantī”ti vuttaṃ.",
  "tika-vin08t0:898_18": "Tampi ekābaddhanimittattā vicāretabbaṃ.",
  "tika-vin08t0:899_0": "Uttarantiyā bhikkhuniyāti idañca pāḷiyaṃ bhikkhunīnaṃ nadīpāragamane nadīlakkhaṇassa āgatattā vuttaṃ,",
  "tika-vin08t0:899_1": "bhikkhūnaṃ antaravāsakatemanamattampi vaṭṭatiyeva.",
  "tika-vin08t0:899_2": "Sāratthadīpaniyampi “bhikkhuniyā eva gahaṇañcettha bhikkhunīvibhaṅge bhikkhunīvasena nadīlakkhaṇassa",
  "tika-vin08t0:899_3": "pāḷiyaṃ āgatattā teneva nayena dassanatthaṃ kataṃ.",
  "tika-vin08t0:899_4": "Sīmaṃ bandhantānaṃ nimittaṃ hotīti ayaṃ vuttalakkhaṇā nadī samuddaṃ vā pavisatu taḷākaṃ vā,",
  "tika-vin08t0:899_5": "pabhavato paṭṭhāya nimittaṃ hotī”ti vuttaṃ.",
  "tika-vin08t0:899_6": "Vajirabuddhiṭīkāyaṃ pana “antaravāsako temiyatīti vuttattā tattakappamāṇaudakeyeva kātuṃ vaṭṭatīti keci.",
  "tika-vin08t0:899_7": "‘Temiyatī’ti iminā heṭṭhimakoṭiyā nadīlakkhaṇaṃ vuttaṃ,",
  "tika-vin08t0:899_8": "evarūpāya nadiyā yasmiṃ ṭhāne cattāro māse appaṃ vā bahuṃ vā udakaṃ ajjhottharitvā pavattati,",
  "tika-vin08t0:899_9": "tasmiṃ ṭhāne appodakepi ṭhatvā kātuṃ vaṭṭatīti eke”ti vuttaṃ.",
  "tika-vin08t0:900_0": "Nadīcatukkepi eseva nayoti iminā ekattha kittetvā aññattha parato gataṭṭhānepi kittetuṃ na vaṭṭatīti dasseti.",
  "tika-vin08t0:900_1": "Teneva ca “asammissā nadiyo pana catassopi kittetuṃ vaṭṭatī”ti asammissaggahaṇaṃ kataṃ.",
  "tika-vin08t0:900_2": "Ajjhottharitvā āvaraṇaṃ pavattatiyevāti āvaraṇaṃ ajjhottharitvā sandatiyeva.",
  "tika-vin08t0:900_3": "Apavattamānāti asandamānudakā.",
  "tika-vin08t0:900_4": "Āvaraṇañhi patvā nadiyā yattake padese udakaṃ asandamānaṃ santiṭṭhati,",
  "tika-vin08t0:900_5": "tattha nadīnimittaṃ kātuṃ na vaṭṭati,",
  "tika-vin08t0:900_6": "upari sandamānaṭṭhāneyeva vaṭṭati.",
  "tika-vin08t0:900_7": "Asandamānaṭṭhāne pana udakanimittaṃ kātuṃ vaṭṭati.",
  "tika-vin08t0:900_8": "Ṭhitameva hi udakaṃ udakanimitte vaṭṭati,",
  "tika-vin08t0:900_9": "na sandamānaṃ.",
  "tika-vin08t0:900_10": "Tenevāha “pavattanaṭṭhāne nadīnimittaṃ,",
  "tika-vin08t0:900_11": "apavattanaṭṭhāne udakanimittaṃ kātuṃ vaṭṭatī”ti.",
  "tika-vin08t0:900_12": "“Pavattanaṭṭhāne nadīnimittanti vuttattā setuto parato tattakaṃ udakaṃ yadi pavattati,",
  "tika-vin08t0:900_13": "nadī evāti vadanti.",
  "tika-vin08t0:900_14": "Jātassarādīsu ṭhitodakaṃ jātassarādipadesena antarikampi nimittaṃ kātuṃ vaṭṭati nadīpārasīmāya nimittaṃ viya.",
  "tika-vin08t0:900_15": "Sace so padeso kālantarena gāmakhettabhāvaṃ pāpuṇāti,",
  "tika-vin08t0:900_16": "tattha aññaṃ sīmaṃ sammannituṃ vaṭṭatī”ti vajirabuddhiṭīkāyaṃ vuttaṃ.",
  "tika-vin08t0:900_17": "Mūleti ādikāle.",
  "tika-vin08t0:900_18": "Nadiṃ bhinditvāti yathā udakaṃ anicchantehi kassakehi mahoghe nivaṭṭetuṃ na sakkā,",
  "tika-vin08t0:900_19": "evaṃ kūlaṃ bhinditvā.",
  "tika-vin08t0:900_20": "Nadiṃ bhinditvāti vā mātikāmukhadvārena nadīkūlaṃ bhinditvā.",
  "tika-vin08t0:901_0": "Ukkhepimanti dīgharajjunā kūṭehi ussiñcanīyaṃ.",
  "tika-vin08t0:901_1": "Ukkhepimanti vā kūpato viya ukkhipitvā gahetabbaṃ.",
  "tika-vin08t0:901_2": "Ukkhepimanti vā uddharitvā gahetabbakaṃ.",
  "tika-vin08t0:902_0": "Asammissehīti sabbadisāsu ṭhitapabbatehi eva vā pāsāṇādīsu aññatarehi vā nimittantarābyavahitehi.",
  "tika-vin08t0:902_1": "Sammissehīti ekattha pabbato,",
  "tika-vin08t0:902_2": "aññattha pāsāṇoti evaṃ ṭhitehi aṭṭhahi.",
  "tika-vin08t0:902_3": "Nimittānaṃ satenāpīti iminā ekissāyeva disāya bahūnipi nimittāni “puratthimāya disāya kiṃ nimittaṃ, pabbato, bhante.",
  "tika-vin08t0:902_4": "Puna puratthimāya disāya kiṃ nimittaṃ, pāsāṇo,",
  "tika-vin08t0:902_5": "bhante”tiādinā kittetuṃ vaṭṭatīti dasseti.",
  "tika-vin08t0:902_6": "Siṅghāṭakasaṇṭhānāti tikoṇā.",
  "tika-vin08t0:902_7": "Siṅghāṭakasaṇṭhānāti vā tikoṇaracchāsaṇṭhānā.",
  "tika-vin08t0:902_8": "Caturassāti samacaturassā.",
  "tika-vin08t0:902_9": "Mudiṅgasaṇṭhānā pana āyatacaturassā,",
  "tika-vin08t0:902_10": "ekakoṭiyaṃ saṅkocitā,",
  "tika-vin08t0:902_11": "tadaññāya vitthiṇṇā vā hoti.",
  "tika-vin08t0:902_12": "Mudiṅgasaṇṭhānāti vā mudiṅgabherī viya majjhe vitthatā ubhosu koṭīsu saṅkocitā hoti.",
  "tika-vin08t0:903_0": "159.",
  "tika-vin08t0:903_1": "Evaṃ baddhasīmāya nimittasampattiyuttataṃ dassetvā idāni parisasampattiyuttataṃ dassetuṃ “parisasampattiyuttā nāmā”tiādimāha.",
  "tika-vin08t0:903_2": "Tattha sabbantimena paricchedenāti sabbaheṭṭhimena gaṇanaparicchedena,",
  "tika-vin08t0:903_3": "appataro ce gaṇo hotīti adhippāyo.",
  "tika-vin08t0:903_4": "Imassa pana sīmāsammutikammassa catuvaggakaraṇīyattā “catūhi bhikkhūhī”ti vuttaṃ.",
  "tika-vin08t0:903_5": "Sannipatitāti samaggā hutvā aññamaññassa hatthapāsaṃ avijahitvā sannipatitā.",
  "tika-vin08t0:903_6": "Iminā “catuvaggakaraṇīye kamme cattāro bhikkhū pakatattā kammappattā,",
  "tika-vin08t0:903_7": "te āgatā hontī”ti vuttaṃ paṭhamasampattilakkhaṇaṃ dasseti.",
  "tika-vin08t0:903_8": "Yāvatikā tasmiṃ gāmakkhetteti yasmiṃ padese sīmaṃ bandhitukāmā,",
  "tika-vin08t0:903_9": "tasmiṃ ekassa gāmabhojakassa āyuppattiṭṭhānabhūte gāmakkhette ṭhitā bhikkhūti sambandho.",
  "tika-vin08t0:903_10": "Baddhasīmaṃ vā nadīsamuddajātassare vā anokkamitvāti etena etā baddhasīmādayo gāmasīmato sīmantarabhūtā,",
  "tika-vin08t0:903_11": "na tāsu ṭhitā gāmasīmāya kammaṃ karontānaṃ vaggaṃ karonti,",
  "tika-vin08t0:903_12": "tasmā na tesaṃ chando āharitabboti dasseti.",
  "tika-vin08t0:903_13": "Te sabbe hatthapāse vā katvāti vaggakammapariharaṇatthaṃ sannipatituṃ samatthe te gāmakkhettaṭṭhe sabbe bhikkhū saṅghassa hatthapāse katvāti attho.",
  "tika-vin08t0:903_14": "Chandaṃ vā āharitvāti sannipatituṃ asamatthānaṃ chandaṃ āharitvā.",
  "tika-vin08t0:903_15": "Tasmiṃ gāmakkhette yadipi sahassabhikkhū honti,",
  "tika-vin08t0:903_16": "tesu cattāroyeva kammappattā,",
  "tika-vin08t0:903_17": "avasesā chandārahā,",
  "tika-vin08t0:903_18": "tasmā anāgatānaṃ chando āharitabboti attho,",
  "tika-vin08t0:903_19": "iminā “chandārahānaṃ chando āhaṭo hotī”ti vuttaṃ dutiyasampattilakkhaṇamāha.",
  "tika-vin08t0:903_20": "“Sammukhībhūtā na paṭikkosantī”ti vuttaṃ tatiyasampattilakkhaṇaṃ pana imesaṃ sāmatthiyena vuttaṃ hoti.",
  "tika-vin08t0:904_0": "160.",
  "tika-vin08t0:904_1": "Evaṃ baddhasīmāya parisasampattiyuttataṃ dassetvā idāni kammavācāsampattiyuttataṃ dassetuṃ “kammavācāsampattiyuttā nāmā”tiādimāha.",
  "tika-vin08t0:904_2": "Tattha “suṇātu me”tiādīnaṃ attho heṭṭhā upasampadakammavācāvaṇṇanāyaṃ vuttova.",
  "tika-vin08t0:904_3": "Evaṃ vuttāyāti evaṃ iminā anukkamena uposathakkhandhake bhagavatā vuttāya.",
  "tika-vin08t0:904_4": "Parisuddhāyāti ñattidosaanaussāvanadosehi parisamantato suddhāya.",
  "tika-vin08t0:904_5": "Ñattidutiyakammavācāyāti ekāya ñattiyā ekāya anussāvanāya kariyamānattā ñatti eva dutiyā imissā kammavācāyāti ñattidutiyakammavācā, tāya.",
  "tika-vin08t0:904_6": "Nimittānaṃ anto sīmā hoti,",
  "tika-vin08t0:904_7": "nimittāni sīmato bahi honti nimittāni bahi katvā heṭṭhā pathavīsandhāraudakaṃ pariyantaṃ katvā sīmāya gatattā.",
  "tika-vin08t0:905_0": "161.",
  "tika-vin08t0:905_1": "Evaṃ samānasaṃvāsakasīmāsammutiyā kammavācāsampattiṃ dassetvā idāni adhiṭṭhitatecīvarikānaṃ bhikkhūnaṃ",
  "tika-vin08t0:905_2": "cīvare sukhaparibhogatthaṃ bhagavatā paññattaṃ avippavāsasīmāsammutikammavācāsampattiṃ dassento “evaṃ",
  "tika-vin08t0:905_3": "baddhāya ca”tyādimāha.",
  "tika-vin08t0:905_4": "Tattha ticīvarena avippavāsaṃ sammanneyyāti yathā adhiṭṭhitatecīvariko bhikkhu antosīmāyaṃ ticīvarena vippavasantopi avippavāsoyeva hoti,",
  "tika-vin08t0:905_5": "dutiyakathinasikkhāpadena āpatti na hoti,",
  "tika-vin08t0:905_6": "evaṃ taṃ samānasaṃvāsakasīmaṃ ticīvarena avippavāsaṃ sammanneyyāti attho.",
  "tika-vin08t0:905_7": "Ṭhapetvā gāmañca gāmūpacārañcāti yadi tissā samānasaṃvāsakasīmāya anto gāmo atthi,",
  "tika-vin08t0:905_8": "taṃ gāmañca gāmūpacārañca ṭhapetvā tato vinimuttaṃ taṃ samānasaṃvāsakasīmaṃ ticīvarena avippavāsaṃ sammanneyyāti attho.",
  "tika-vin08t0:906_0": "Sīmasaṅkhyaṃyeva gacchatīti avippavāsasīmasaṅkhyaṃyeva gacchati.",
  "tika-vin08t0:906_1": "Ekampi kulaṃ paviṭṭhaṃ vāti abhinavakatagehesu sabbapaṭhamaṃ ekampi kulaṃ paviṭṭhaṃ atthi.",
  "tika-vin08t0:906_2": "Agataṃ vāti porāṇakagāme aññesu kulesu gehāni chaḍḍetvā gatesupi ekampi kulaṃ agataṃ atthīti attho.",
  "tika-vin08t0:907_0": "162.",
  "tika-vin08t0:907_1": "Evaṃ saṅkhepena sīmāsammutiṃ dassetvā puna vitthārena dassento “ayamettha saṅkhepo,",
  "tika-vin08t0:907_2": "ayaṃ pana vitthāro”tiādimāha.",
  "tika-vin08t0:907_3": "Sīmāya upacāraṃ ṭhapetvāti āyatiṃ bandhitabbāya sīmāya nesaṃ vihārānaṃ paricchedato bahi sīmantarikappahonakaṃ upacāraṃ ṭhapetvā.",
  "tika-vin08t0:907_4": "Baddhā sīmāyesu vihāresu,",
  "tika-vin08t0:907_5": "te baddhasīmā.",
  "tika-vin08t0:907_6": "Pāṭiyekkanti paccekaṃ.",
  "tika-vin08t0:907_7": "Baddhasīmāsadisānīti yathā baddhasīmāsu ṭhitā aññamaññaṃ chandādiṃ anapekkhitvā paccekaṃ kammaṃ kātuṃ labhanti,",
  "tika-vin08t0:907_8": "evaṃ gāmasīmāsu ṭhitāpīti dasseti.",
  "tika-vin08t0:907_9": "Antonimittagatehi panāti ekassa gāmassa upaḍḍhaṃ antokattukāmatāya sati sabbesaṃ āgamane payojanaṃ natthīti katvā vuttaṃ.",
  "tika-vin08t0:907_10": "Āgantabbanti ca sāmīcivasena vuttaṃ,",
  "tika-vin08t0:907_11": "nāyaṃ niyamo “āgantabbamevā”ti.",
  "tika-vin08t0:907_12": "Tenevāha “āgamanampi anāgamanampi vaṭṭatī”ti.",
  "tika-vin08t0:907_13": "Abaddhāya hi sīmāya nānāgāmakkhettānaṃ nānāsīmasabhāvattā tesaṃ anāgamanepi vaggakammaṃ na hoti,",
  "tika-vin08t0:907_14": "tasmā anāgamanampi vaṭṭati.",
  "tika-vin08t0:907_15": "Baddhāya pana sīmāya ekasīmabhāvato puna aññasmiṃ kamme kariyamāne antosīmagatehi āgantabbamevāti āha “avippavāsasīmā…pe…",
  "tika-vin08t0:907_16": "āgantabba”nti.",
  "tika-vin08t0:907_17": "Nimittakittanakāle asodhitāyapi sīmāya nevatthi doso nimittakittanassa apalokanādīsu aññatarābhāvato.",
  "tika-vin08t0:908_0": "Bherisaññaṃ vāti sammannanapariyosānaṃ karomāti vatvāti likhitaṃ.",
  "tika-vin08t0:908_1": "Tena tādise kāle taṃ kappatīti siddhaṃ hoti.",
  "tika-vin08t0:908_2": "Bherisaññaṃ vā saṅkhasaññaṃ vāti pana tesaṃ saddaṃ sutvā idāni saṅgho sīmaṃ bandhatīti ñatvā āgantukabhikkhūnaṃ taṃ gāmakkhettaṃ appavesanatthaṃ,",
  "tika-vin08t0:908_3": "ārāmikādīnañca tesaṃ nivāraṇatthaṃ kammavācāraddhakāleyeva saññā karīyati,",
  "tika-vin08t0:908_4": "evaṃ sati taṃ karaṇaṃ sappayojanaṃ hoti.",
  "tika-vin08t0:908_5": "Teneva “bherisaṅkhasaddaṃ katvā”ti avatvā “bherisaṅkhasaññaṃ katvā”ti saññāggahaṇaṃ kataṃ.",
  "tika-vin08t0:908_6": "“Saññaṃ katvā”ti ca pubbakālakiriyaṃ vatvā “kammavācāya sīmā bandhitabbā”ti aparakālakiriyaṃ vadati,",
  "tika-vin08t0:908_7": "pariyosānakāle pana sabbatūriyātālikasaṅghuṭṭhaṃ katvā devamanussānaṃ anumodanaṃ kāretabbaṃ hotīti veditabbaṃ.",
  "tika-vin08t0:909_0": "163.",
  "tika-vin08t0:909_1": "Bhaṇḍukammāpucchanaṃ sandhāya pabbajjāggahaṇaṃ.",
  "tika-vin08t0:909_2": "Sukhakaraṇatthanti sabbesaṃ sannipātanaparissamaṃ pahāya appatarehi sukhakaraṇatthaṃ.",
  "tika-vin08t0:909_3": "Ekavīsati bhikkhū gaṇhātīti vīsativaggakaraṇīyaparamattā saṅghakammassa kammārahena saddhiṃ ekavīsati bhikkhū gaṇhāti.",
  "tika-vin08t0:909_4": "Idañca nisinnānaṃ vasena vuttaṃ.",
  "tika-vin08t0:909_5": "Heṭṭhimantato hi yattha ekavīsati bhikkhū nisīdituṃ sakkonti,",
  "tika-vin08t0:909_6": "tattake padese sīmaṃ bandhituṃ vaṭṭati.",
  "tika-vin08t0:909_7": "Idañca kammārahena saha abbhānakārakānampi pahonakatthaṃ vuttaṃ.",
  "tika-vin08t0:909_8": "Nimittupagā pāsāṇā ṭhapetabbāti idaṃ yathārucitaṭṭhāne rukkhanimittādīnaṃ dullabhatāya vaḍḍhitvā ubhinnaṃ",
  "tika-vin08t0:909_9": "baddhasīmānaṃ saṅkarakaraṇato ca pāsāṇanimittassa ca tadabhāvato yattha katthaci ānetvā ṭhapetuṃ sukaratāya",
  "tika-vin08t0:909_10": "ca vuttaṃ.",
  "tika-vin08t0:909_11": "Tathā sīmantarikapāsāṇā ṭhapetabbāti etthāpi.",
  "tika-vin08t0:909_12": "Caturaṅgulappamāṇāpīti yathā khaṇḍasīmaparicchedato bahi nimittapāsāṇaṃ caturaṅgulamattaṃ ṭhānaṃ samantā nigacchati,",
  "tika-vin08t0:909_13": "avasesaṃ ṭhānaṃ antokhaṇḍasīmāyaṃ hotiyeva,",
  "tika-vin08t0:909_14": "evaṃ tesu ṭhapitesu caturaṅgulamattā sīmantarikā hotīti daṭṭhabbaṃ.",
  "tika-vin08t0:910_0": "Sīmantarikapāsāṇāti sīmantarikāya ṭhapitanimittapāsāṇā.",
  "tika-vin08t0:910_1": "Te pana kittentena dakkhiṇato anupariyāyanteneva kittetabbā. Kathaṃ?",
  "tika-vin08t0:910_2": "Khaṇḍasīmato hi pacchimāya disāya puratthimābhimukhena ṭhatvā “puratthimāya disāya kiṃ nimitta”nti tattha sabbāni nimittāni anukkamena kittetvā,",
  "tika-vin08t0:910_3": "tathā uttarāya disāya dakkhiṇābhimukhena ṭhatvā “dakkhiṇāya disāya kiṃ nimitta”nti anukkamena kittetvā,",
  "tika-vin08t0:910_4": "tathā puratthimāya disāya pacchimābhimukhena ṭhatvā “pacchimāya disāya kiṃ nimitta”nti anukkamena kittetvā,",
  "tika-vin08t0:910_5": "tathā dakkhiṇāya disāya uttarābhimukhena ṭhatvā “uttarāya disāya kiṃ nimitta”nti tattha sabbāni nimittāni",
  "tika-vin08t0:910_6": "anukkamena kittetvā puna pacchimāya disāya puratthimābhimukhena ṭhatvā purimakittitaṃ vuttanayena puna",
  "tika-vin08t0:910_7": "kittetabbaṃ.",
  "tika-vin08t0:910_8": "Evaṃ bahūnampi khaṇḍasīmānaṃ sīmantarikapāsāṇā paccekaṃ kittetabbā.",
  "tika-vin08t0:910_9": "Tatoti pacchā.",
  "tika-vin08t0:910_10": "Avasesanimittānīti mahāsīmāya bāhirantaresu avasesanimittāni.",
  "tika-vin08t0:910_11": "Na sakkhissantīti avippavāsasīmāya baddhabhāvaṃ asallakkhetvā “samānasaṃvāsakasīmameva samūhanissāmā”ti vāyamantā na sakkhissanti.",
  "tika-vin08t0:910_12": "Baddhāya hi avippavāsasīmāya taṃ samūhanitvā “samānasaṃvāsakasīmaṃ samūhanissāmā”ti katāyapi kammavācāya asamūhatāva hoti sīmā.",
  "tika-vin08t0:910_13": "Paṭhamañhi avippavāsaṃ samūhanitvā pacchā sīmā samūhanitabbā.",
  "tika-vin08t0:910_14": "Khaṇḍasīmato paṭṭhāya bandhanaṃ āciṇṇaṃ,",
  "tika-vin08t0:910_15": "āciṇṇakaraṇeneva ca sammoho na hotīti āha “khaṇḍasīmatova paṭṭhāya bandhitabbā”ti.",
  "tika-vin08t0:910_16": "Ubhinnampi na kopentīti ubhinnampi kammaṃ na kopenti.",
  "tika-vin08t0:910_17": "Evaṃ baddhāsu pana…pe…",
  "tika-vin08t0:910_18": "sīmantarikā hi gāmakkhettaṃ bhajatīti na āvāsavasena sāmaggiparicchedo,",
  "tika-vin08t0:910_19": "kintu sīmāvasenevāti dassanatthaṃ vuttaṃ.",
  "tika-vin08t0:911_0": "Kuṭigeheti bhūmiyaṃ katatiṇakuṭiyaṃ.",
  "tika-vin08t0:911_1": "Udukkhalanti udukkhalāvāṭasadisakhuddakāvāṭaṃ.",
  "tika-vin08t0:911_2": "Nimittaṃ na kātabbanti rāji vā udukkhalaṃ vā nimittaṃ na kātabbaṃ.",
  "tika-vin08t0:911_3": "Idañca yathāvuttesu aṭṭhasu nimittesu anāgatattena na vaṭṭatīti siddhampi “avinassakasaññāṇamida”nti",
  "tika-vin08t0:911_4": "saññāya koci mohena nimittaṃ kareyyāti dūrato vipattiparihāratthaṃ vuttaṃ.",
  "tika-vin08t0:911_5": "Nimittupagapāsāṇe ṭhapetvāti sañcārimanimittassa kampanatāya vuttaṃ.",
  "tika-vin08t0:911_6": "Evaṃ upari “bhittiṃ akittetvā”tiādīsupi siddhamevatthaṃ punappunaṃ kathane kāraṇaṃ veditabbaṃ.",
  "tika-vin08t0:911_7": "Sīmāvipatti hi upasampadādisabbakammavipattimūlanti tassa dvāraṃ sabbathāpi pidahanavasena vattabbaṃ.",
  "tika-vin08t0:911_8": "Sabbaṃ vatvāva idha ācariyā vinicchayaṃ kathesunti daṭṭhabbaṃ.",
  "tika-vin08t0:912_0": "Bhittinti iṭṭhakadārumattikāmayaṃ.",
  "tika-vin08t0:912_1": "Silāmayāya pana bhittiyā nimittupagaṃ ekaṃ pāsāṇaṃ taṃtaṃdisāya kittetuṃ vaṭṭati.",
  "tika-vin08t0:912_2": "Anekasilāhi cinitaṃ sakalaṃ bhittiṃ kittetuṃ na vaṭṭati “eso pāsāṇo nimitta”nti ekavacanena vattabbato.",
  "tika-vin08t0:912_3": "Antokuṭṭamevāti ettha antokuṭṭepi nimittānaṃ ṭhitokāsato anto eva sīmāti gahetabbaṃ.",
  "tika-vin08t0:912_4": "Pamukhe nimittapāsāṇe ṭhapetvāti gabbhābhimukhepi bahipamukhe gabbhavitthārappamāṇe ṭhāne pāsāṇe ṭhapetvā sammannitabbā.",
  "tika-vin08t0:912_5": "Evañhi gabbhapamukhānaṃ antare ṭhitakuṭṭampi upādāya anto ca bahi ca caturassasaṇṭhānāva sīmā hoti.",
  "tika-vin08t0:912_6": "Bahīti sakalassa kuṭileṇassa samantato bahi.",
  "tika-vin08t0:913_0": "Anto ca bahi ca sīmā hotīti majjhe ṭhitabhittiyā saha caturassasīmā hoti.",
  "tika-vin08t0:913_1": "Uparipāsādeyeva hotī”ti iminā gabbhassa ca pamukhassa ca antarā ṭhitabhittiyā ekattā tattha ca ekavīsatiyā bhikkhūnaṃ okāsābhāvena heṭṭhā na otarati,",
  "tika-vin08t0:913_2": "uparibhitti pana sīmaṭṭhāva hotīti dasseti.",
  "tika-vin08t0:913_3": "Heṭṭhā na otaratīti bhittito oraṃ nimittāni ṭhapetvā kittitattā heṭṭhā ākāsappadesaṃ na otarati,",
  "tika-vin08t0:913_4": "upari kate pāsādeti attho.",
  "tika-vin08t0:913_5": "Heṭṭhimatale kuṭṭoti heṭṭhimatale catūsu disāsu ṭhitakuṭṭo.",
  "tika-vin08t0:913_6": "Sace hi dvīsu,",
  "tika-vin08t0:913_7": "tīsu eva vā disāsu kuṭṭo tiṭṭheyya,",
  "tika-vin08t0:913_8": "heṭṭhā na otarati.",
  "tika-vin08t0:913_9": "Heṭṭhāpi otaratīti sace heṭṭhā antobhittiyaṃ ekavīsatiyā bhikkhūnaṃ okāso hoti, otarati.",
  "tika-vin08t0:913_10": "Otaramānā ca na uparisīmappamāṇena otarati,",
  "tika-vin08t0:913_11": "samantā bhittippamāṇena otarati.",
  "tika-vin08t0:913_12": "Catunnaṃ pana bhittīnaṃ bāhirantaparicchedena heṭṭhābhūmibhāge udakapariyantaṃ katvā otarati,",
  "tika-vin08t0:913_13": "na pana bhittīnaṃ bahi kesaggamattampi ṭhānaṃ.",
  "tika-vin08t0:913_14": "Pāsādabhittitoti uparimatale bhittito.",
  "tika-vin08t0:913_15": "Otaraṇānotaraṇaṃ vuttanayeneva veditabbanti sace heṭṭhā ekavīsatiyā bhikkhūnaṃ okāso hoti, otarati, no ce,",
  "tika-vin08t0:913_16": "na otaratīti adhippāyoti sāratthadīpaniyaṃ vuttaṃ.",
  "tika-vin08t0:913_17": "Vimativinodaniyaṃ pana “uparisīmappamāṇassa antogadhānaṃ heṭṭhimatale catūsu disāsu kuṭṭānaṃ tulārukkhehi ekasambandhataṃ,",
  "tika-vin08t0:913_18": "tadanto pacchimasīmappamāṇatādiñca sandhāya vutta”nti vuttaṃ.",
  "tika-vin08t0:913_19": "Kiñcāpettha niyyūhakādayo nimittānaṃ ṭhitokāsatāya bajjhamānakkhaṇe sīmā na honti,",
  "tika-vin08t0:913_20": "baddhāya pana sīmāya sīmaṭṭhāva hontīti daṭṭhabbā.",
  "tika-vin08t0:914_0": "Pariyantathambhānanti nimittagatapāsāṇatthambhe sandhāya vuttaṃ.",
  "tika-vin08t0:914_1": "Uparimatalena sambaddho hotīti idaṃ kuṭṭānaṃ antarā sīmaṭṭhānaṃ thambhānaṃ abhāvato vuttaṃ.",
  "tika-vin08t0:914_2": "Yadi hi bhaveyyuṃ,",
  "tika-vin08t0:914_3": "kuṭṭe uparimatalena asambandhepi sīmaṭṭhathambhānaṃ upari ṭhito pāsādo sīmaṭṭhova hoti.",
  "tika-vin08t0:914_4": "Sace pana bahūnaṃ thambhapantīnaṃ upari katapāsādassa heṭṭhāpathaviyaṃ sabbabāhirāya thambhapantiyā anto nimittapāsāṇe ṭhapetvā sīmā baddhā hoti,",
  "tika-vin08t0:914_5": "ettha kathanti?",
  "tika-vin08t0:914_6": "Etthāpi “yaṃ tāva sīmaṭṭhathambheheva dhāriyamānānaṃ tulānaṃ uparimatalaṃ,",
  "tika-vin08t0:914_7": "sabbaṃ taṃ sīmaṭṭhameva,",
  "tika-vin08t0:914_8": "ettha vivādo natthi,",
  "tika-vin08t0:914_9": "yaṃ pana sīmaṭṭhathambhapantiyā,",
  "tika-vin08t0:914_10": "asīmaṭṭhāya bāhirathambhapantiyā ca samadhuraṃ dhārayamānānaṃ tulānaṃ uparimatalaṃ,",
  "tika-vin08t0:914_11": "tattha upaḍḍhaṃ sīmā”ti keci vadanti.",
  "tika-vin08t0:914_12": "“Sakalampi gāmasīmā”ti apare.",
  "tika-vin08t0:914_13": "“Baddhasīmā evā”ti aññe.",
  "tika-vin08t0:914_14": "Tasmā kammaṃ karontehi garūhi nirāsaṅkaṭṭhāne ṭhatvā sabbaṃ taṃ āsaṅkaṭṭhānaṃ sodhetvāva kammaṃ kātabbaṃ,",
  "tika-vin08t0:914_15": "sanniṭṭhānakāraṇaṃ vā gavesitvā tadanuguṇaṃ kātabbaṃ.",
  "tika-vin08t0:915_0": "Tālamūlakapabbateti tālakkhandhamūlasadise heṭṭhā thūlo hutvā kamena kiso hutvā uggato hintālamūlasadiso nāma hoti.",
  "tika-vin08t0:915_1": "Vitānasaṇṭhānoti ahicchattakasaṇṭhāno.",
  "tika-vin08t0:915_2": "Paṇavasaṇṭhānoti majjhe tanuko,",
  "tika-vin08t0:915_3": "heṭṭhā ca upari ca vitthiṇṇo.",
  "tika-vin08t0:915_4": "Heṭṭhā vā majjhe vāti mudiṅgasaṇṭhānassa heṭṭhā,",
  "tika-vin08t0:915_5": "paṇavasaṇṭhānassa majjhe.",
  "tika-vin08t0:915_6": "Sappaphaṇasadiso pabbatoti sappaphaṇo viya khujjo,",
  "tika-vin08t0:915_7": "mūlaṭṭhānato aññattha avanatasīso.",
  "tika-vin08t0:915_8": "Ākāsapabbhāranti bhittiyā aparikkhittapabbhāraṃ.",
  "tika-vin08t0:915_9": "Sīmappamāṇoti anto ākāsena saddhiṃ pacchimasīmappamāṇo.",
  "tika-vin08t0:915_10": "So ca pāsāṇo sīmaṭṭhoti iminā īdisehi susirapāsāṇaleṇakuṭṭādīhi paricchinne bhūmibhāge eva sīmā patiṭṭhāti,",
  "tika-vin08t0:915_11": "na aparicchinne.",
  "tika-vin08t0:915_12": "Te pana sīmaṭṭhattā sīmā honti,",
  "tika-vin08t0:915_13": "na sarūpena sīmaṭṭhamañcādi viyāti dasseti.",
  "tika-vin08t0:915_14": "Sace pana so susirapāsāṇo bhūmiṃ anāhacca ākāsagato olambati,",
  "tika-vin08t0:915_15": "sīmā na otarati.",
  "tika-vin08t0:915_16": "Susirapāsāṇo pana sayaṃ sīmāpaṭibaddhattā sīmā hoti,",
  "tika-vin08t0:915_17": "kathaṃ pana pacchimappamāṇarahitehi etehi susirapāsāṇādīhi sīmā na otaratīti idaṃ saddhātabbanti?",
  "tika-vin08t0:915_18": "Aṭṭhakathāpamāṇato.",
  "tika-vin08t0:916_0": "Apicettha susirapāsāṇabhittianusārena mūsikādīnaṃ viya sīmāya heṭṭhimatale otaraṇakiccaṃ natthi,",
  "tika-vin08t0:916_1": "heṭṭhā pana pacchimasīmappamāṇe ākāse dvaṅgulamattabahalehi pāsāṇabhittiādīhipi uparimatalaṃ āhacca ṭhitehi sabbaso,",
  "tika-vin08t0:916_2": "yebhuyyena vā paricchinne sati upari bajjhamānā sīmā tehi pāsāṇādīhi antaritāya tapparicchinnāya heṭṭhābhūmiyāpi",
  "tika-vin08t0:916_3": "uparimatalena saddhiṃ ekakkhaṇe patiṭṭhāti,",
  "tika-vin08t0:916_4": "nadīpārasīmā viya nadīantaritesu ubhosu tīresu leṇādīsu apanītesupi heṭṭhā otiṇṇasīmā yāva sāsanantaradhānā na vigacchati,",
  "tika-vin08t0:916_5": "paṭhamaṃ pana upari sīmāya baddhāya pacchā leṇādikatesupi heṭṭhābhūmiyaṃ sīmā otarati eva,",
  "tika-vin08t0:916_6": "keci taṃ na icchanti,",
  "tika-vin08t0:916_7": "evaṃ ubhayattha patiṭṭhitā ca sā sīmā ekāva hoti gottādijāti viya byattibhedesūti gahetabbaṃ.",
  "tika-vin08t0:916_8": "Sabbā eva hi baddhasīmā abaddhasīmā ca attano attano pakatinissayake gāmāraññādike khette yathāparicchedaṃ",
  "tika-vin08t0:916_9": "sabbattha sākalyena ekasmiṃ khaṇe byāpinī paramatthato avijjamānampi te te nissayabhūte paramatthadhamme,",
  "tika-vin08t0:916_10": "taṃ taṃ kiriyāvisesampi vā upādāya lokiyehi sāsanikehi ca yathārahaṃ ekattena paññattattā sanissayekarūpā eva.",
  "tika-vin08t0:916_11": "Tathā hi eko gāmo araññaṃ nadī jātassaro samuddoti evaṃ loke,",
  "tika-vin08t0:916_12": "“sammatā sā sīmā saṅghena,",
  "tika-vin08t0:916_13": "agāmake ce,",
  "tika-vin08t0:916_14": "bhikkhave,",
  "tika-vin08t0:916_15": "araññe samantā sattabbhantarā,",
  "tika-vin08t0:916_16": "ayaṃ tattha samānasaṃvāsā ekūposathā”tiādinā sāsane ca ekavohāro dissati,",
  "tika-vin08t0:916_17": "na paramatthato.",
  "tika-vin08t0:916_18": "Ekassa anekadhammesu byāpanamatthi kasiṇekadesādivikappāsamānatāya ekattahānitoti ayaṃ no mati.",
  "tika-vin08t0:917_0": "Assa heṭṭhāti sappaphaṇapabbatassa heṭṭhā ākāsapabbhāre.",
  "tika-vin08t0:917_1": "Leṇassāti leṇaṃ ce kataṃ,",
  "tika-vin08t0:917_2": "tassa leṇassāti attho.",
  "tika-vin08t0:917_3": "Tameva puna leṇaṃ pañcahi pakārehi vikappetvā otaraṇānotaraṇavinicchayaṃ dassetuṃ āha “sace pana heṭṭhā”tiādi.",
  "tika-vin08t0:917_4": "Tattha “heṭṭhā”ti imassa “leṇaṃ hotī”ti iminā sambandho.",
  "tika-vin08t0:917_5": "Heṭṭhā leṇañca ekasmiṃ padeseti āha “anto”ti,",
  "tika-vin08t0:917_6": "pabbatassa anto,",
  "tika-vin08t0:917_7": "pabbatamūleti attho.",
  "tika-vin08t0:917_8": "Tameva antosaddaṃ sīmāparicchedena visesetuṃ “uparimassa sīmāparicchedassa pārato”ti vuttaṃ.",
  "tika-vin08t0:917_9": "Pabbatapādaṃ pana apekkhitvā “orato”ti vattabbepi sīmānissayaṃ pabbataggaṃ sandhāya “pārato”ti vuttanti daṭṭhabbaṃ.",
  "tika-vin08t0:917_10": "Teneva “bahi leṇa”nti ettha bahisaddaṃ visesento “uparimassa sīmāparicchedassa orato”ti āha.",
  "tika-vin08t0:917_11": "Bahisīmā na otaratīti ettha bahīti pabbatapāde leṇaṃ sandhāya vuttaṃ.",
  "tika-vin08t0:917_12": "Leṇassa ca bahibhūte uparisīmāparicchedassa heṭṭhābhāge sīmā na otaratīti attho.",
  "tika-vin08t0:917_13": "Anto sīmāti leṇassa ca pabbatapādassa ca anto attano otaraṇārahaṭṭhāne na otaratīti attho.",
  "tika-vin08t0:917_14": "“Bahi sīmā na otarati,",
  "tika-vin08t0:917_15": "anto sīmā na otaratī”ti cettha attano otaraṇārahaṭṭhāne leṇābhāvena sīmāya sabbathā anotaraṇameva dassitanti gahetabbaṃ.",
  "tika-vin08t0:917_16": "Tattha hi anotarantī upari eva hotīti ayaṃ vimativinodaniyaṃ āgato vinicchayo.",
  "tika-vin08t0:918_0": "Sāratthadīpaniyaṃ pana “antoleṇaṃ hotīti pabbatassa antoleṇaṃ hotī”ti ettakameva āgato.",
  "tika-vin08t0:918_1": "Vajirabuddhiṭīkāyaṃ na “antoleṇanti pabbatassa antoleṇaṃ.",
  "tika-vin08t0:918_2": "Dvāraṃ pana sandhāya ‘pārato orato’ti vuttaṃ,",
  "tika-vin08t0:918_3": "sabbathāpi sīmato bahileṇena otaratīti adhippāyo”ti āgato.",
  "tika-vin08t0:918_4": "Ayaṃ pana antoleṇabahileṇavinicchayo gambhīro duddaso duranubodhoti ācariyā vadanti,",
  "tika-vin08t0:918_5": "tathāpi vimativinodaniyaṃ āgataṃ nayaṃ nissāya suṭṭhu vinicchitabbo viññūhīti.",
  "tika-vin08t0:918_6": "Bahi patitaṃ asīmātiādinā uparipāsādādīsu athiranissayesu ṭhitā sīmāpi tesaṃ vināsena vinassatīti dassitanti daṭṭhabbaṃ.",
  "tika-vin08t0:919_0": "Pokkharaṇiṃ khaṇanti,",
  "tika-vin08t0:919_1": "sīmāyevāti ettha sace heṭṭhā umaṅganadī sīmappamāṇato anūnā paṭhamameva pavattā hoti,",
  "tika-vin08t0:919_2": "sīmā ca pacchā baddhā nadito upari eva hoti,",
  "tika-vin08t0:919_3": "nadiṃ āhacca pokkharaṇiyā ca khatāya sīmā vinassatīti daṭṭhabbaṃ.",
  "tika-vin08t0:919_4": "Heṭṭhāpathavītaleti anantarā bhūmivivare.",
  "tika-vin08t0:920_0": "Sīmamāḷaketi khaṇḍasīmaṅgaṇe.",
  "tika-vin08t0:920_1": "Vaṭarukkhoti idaṃ pārohopatthambhena atidūrampi gantuṃ samatthasākhāsamaṅgitāya vuttaṃ.",
  "tika-vin08t0:920_2": "Sabbarukkhalatādīnampi sambandho na vaṭṭati eva.",
  "tika-vin08t0:920_3": "Teneva nāvārajjusetusambandhopi paṭikkhitto.",
  "tika-vin08t0:920_4": "Tatoti tato sākhato.",
  "tika-vin08t0:920_5": "Mahāsīmāya pathavītalanti ettha āsannatarampi gāmasīmaṃ aggahetvā baddhasīmāya eva gahitattā gāmasīmabaddhasīmānaṃ",
  "tika-vin08t0:920_6": "aññamaññaṃ rukkhādisambandhepi sambhedadoso natthi aññamaññaṃ nissayanissitabhāvena pavattitoti gahetabbaṃ.",
  "tika-vin08t0:920_7": "Yadi hi tāsampi sambandhadoso bhaveyya,",
  "tika-vin08t0:920_8": "kathaṃ gāmasīmāya baddhasīmā sammannitabbā bhaveyya?",
  "tika-vin08t0:920_9": "Yassā hi sīmāya yāya sīmāya saddhiṃ sambandhe doso bhaveyya,",
  "tika-vin08t0:920_10": "sā tattha bandhitumeva na vaṭṭati baddhasīmaudakukkhepasīmāsu baddhasīmā viya,",
  "tika-vin08t0:920_11": "attano anissayabhūtagāmasīmādīsu udakukkhepasīmā viya ca,",
  "tika-vin08t0:920_12": "teneva “sace pana rukkhassa sākhā vātato nikkhantapāroho vā bahinadītīre vihārasīmāya vā gāmasīmāya vā",
  "tika-vin08t0:920_13": "patiṭṭhito”tiādinā udakukkhepasīmāya attano anissayabhūtagāmasīmādīhi eva sambandhadoso dassito,",
  "tika-vin08t0:920_14": "na nadīsīmāya,",
  "tika-vin08t0:920_15": "evamidhāpīti daṭṭhabbaṃ.",
  "tika-vin08t0:920_16": "Ayañcattho upari pākaṭo bhavissati.",
  "tika-vin08t0:920_17": "Āhaccāti phusitvā.",
  "tika-vin08t0:921_0": "Mahāsīmaṃ vā sodhetvāti mahāsīmagatānaṃ sabbesaṃ bhikkhūnaṃ hatthapāsānayanachandāharaṇādivasena sakalaṃ mahāsīmaṃ sodhetvā.",
  "tika-vin08t0:921_1": "Etena sabbavipattiyo mocetvā pubbe suṭṭhu baddhānampi dvinnaṃ baddhasīmānaṃ pacchā rukkhādisambandhena",
  "tika-vin08t0:921_2": "uppajjanato īdiso pāḷimuttako sambandhadoso atthīti dasseti,",
  "tika-vin08t0:921_3": "so ca “na,",
  "tika-vin08t0:921_4": "bhikkhave,",
  "tika-vin08t0:921_5": "sīmāya sīmā sambhinditabbā”tiādinā baddhasīmānaṃ aññamaññaṃ sambhedajjhottharaṇaṃ paṭikkhipitvā “anujānāmi",
  "tika-vin08t0:921_6": "bhikkhave sīmaṃ sammannantena sīmantarikaṃ ṭhapetvā sīmaṃ sammannitu”nti ubhinnaṃ baddhasīmānaṃ antarā",
  "tika-vin08t0:921_7": "sīmantarikaṃ ṭhapetvā bandhituṃ anujānanena sambhedajjhottharaṇe viya tāsaṃ aññamaññaṃ phusitvā tiṭṭhanavasena",
  "tika-vin08t0:921_8": "bandhanampi na vaṭṭatīti siddhattā baddhānampi tāsaṃ pacchā aññamaññaṃ ekarukkhādīhi phusitvā ṭhānampi",
  "tika-vin08t0:921_9": "na vaṭṭatīti bhagavato adhippāyaññūhi saṅgītikārakehi niddhārito bandhanakāle paṭikkhittassa sambandhadosassa",
  "tika-vin08t0:921_10": "anulomena akappiyānulomattā.",
  "tika-vin08t0:921_11": "Ayaṃ pana sambandhadoso pubbe suṭṭhu baddhānaṃ pacchā sañjātattā bajjhamānakkhaṇe viya asīmattaṃ kātuṃ na sakkoti,",
  "tika-vin08t0:921_12": "tasmā rukkhādisambandhe apanītamatte tā sīmā pākatikā honti.",
  "tika-vin08t0:921_13": "Yathā cāyaṃ pacchā na vaṭṭati,",
  "tika-vin08t0:921_14": "evaṃ bajjhamānakkhaṇepi tāsaṃ rukkhādisambandhe sati tā bandhituṃ na vaṭṭatīti daṭṭhabbaṃ.",
  "tika-vin08t0:922_0": "Keci pana mahāsīmaṃ vā sodhetvāti ettha “mahāsīmagatā bhikkhū yathā taṃ sākhaṃ vā pārohaṃ vā kāyakāyapaṭibaddhehi na phusanti,",
  "tika-vin08t0:922_1": "evaṃ sodhanameva idhādhippetaṃ,",
  "tika-vin08t0:922_2": "na sakalasīmāsodhana”nti vadanti,",
  "tika-vin08t0:922_3": "taṃ na yuttaṃ aṭṭhakathāya virujjhanato.",
  "tika-vin08t0:922_4": "Tathā hi “mahāsīmāya pathavītalaṃ vā tatthajātakarukkhādīni vā āhacca tiṭṭhatī”ti evaṃ sākhāpārohānaṃ",
  "tika-vin08t0:922_5": "mahāsīmaṃ phusitvā ṭhānameva sambandhadose kāraṇattena vuttaṃ,",
  "tika-vin08t0:922_6": "na pana tattha ṭhitabhikkhūhi sākhādīnaṃ phusanaṃ.",
  "tika-vin08t0:922_7": "Yadi hi bhikkhūnaṃ sākhādiṃ phusitvā ṭhānameva kāraṇaṃ siyā,",
  "tika-vin08t0:922_8": "“tassa sākhaṃ vā tato niggatapārohaṃ vā mahāsīmāya paviṭṭhaṃ tatraṭṭho koci bhikkhu phusitvā tiṭṭhatī”ti bhikkhuphusanameva vattabbaṃ siyā.",
  "tika-vin08t0:922_9": "Yañhi tattha mahāsīmāsodhane kāraṇaṃ,",
  "tika-vin08t0:922_10": "tadeva tasmiṃ vākye padhānato dassetabbaṃ.",
  "tika-vin08t0:922_11": "Na hi āhaccaṭṭhitameva sākhādiṃ phusitvā ṭhito bhikkhu sodhetabbo ākāsaṭṭhasākhādiṃ phusitvā ṭhitabhikkhussapi sodhetabbato,",
  "tika-vin08t0:922_12": "kiṃ niratthakena āhaccaṭṭhānavacanena,",
  "tika-vin08t0:922_13": "ākāsaṭṭhasākhāsu ca bhikkhuphusanameva kāraṇattena vuttaṃ,",
  "tika-vin08t0:922_14": "sodhanañca tasseva bhikkhussa hatthapāsānayanādivasena sodhanaṃ vuttaṃ.",
  "tika-vin08t0:922_15": "Idha pana “mahāsīmaṃ sodhetvā”ti sakalasīmāsādhāraṇavacanena sodhanaṃ vuttaṃ,",
  "tika-vin08t0:922_16": "api ca sākhādiṃ phusitvā ṭhitabhikkhumattasodhane abhimate “mahāsīmāya pathavītala”nti visesasīmopādānaṃ",
  "tika-vin08t0:922_17": "niratthakaṃ siyā yattha katthaci antamaso ākāsepi ṭhatvā sākhādiṃ phusitvā ṭhitassa sodhetabbato.",
  "tika-vin08t0:923_0": "Chinditvā bahiṭṭhakā kātabbāti tattha patiṭṭhitabhāvaviyojanavacanato ca visabhāgasīmānaṃ phusaneneva",
  "tika-vin08t0:923_1": "sakalasīmāsodhanahetuko aṭṭhakathāsiddhoyaṃ eko sambandhadoso atthevāti gahetabbo.",
  "tika-vin08t0:923_2": "Teneva udakukkhepasīmākathāyampi “vihārasīmāya vā gāmasīmāya vā patiṭṭhito”ti ca “nadītīre pana khāṇukaṃ",
  "tika-vin08t0:923_3": "koṭṭetvā tattha baddhanāvāya vā na vaṭṭatī”ti ca “sace pana setu vā setupādā vā bahitīre patiṭṭhitā,",
  "tika-vin08t0:923_4": "kammaṃ kātuṃ na vaṭṭatī”ti ca evaṃ visabhāgāsu gāmasīmāsu sākhādīnaṃ phusanameva saṅkaradosakāraṇattena vuttaṃ,",
  "tika-vin08t0:923_5": "na bhikkhuphusanaṃ.",
  "tika-vin08t0:923_6": "Tathā hi “antonadiyaṃ jātarukkhe bandhitvā kammaṃ kātabba”nti nadiyaṃ nāvābandhanaṃ anuññātaṃ udakukkhepanissayattena nadīsīmāya sabhāgattā.",
  "tika-vin08t0:923_7": "Yadi hi bhikkhūnaṃ phusanameva paṭicca sabbattha sambandhadoso vutto siyā,",
  "tika-vin08t0:923_8": "nadiyampi bandhanaṃ paṭikkhipitabbaṃ bhaveyya.",
  "tika-vin08t0:923_9": "Tatthāpi hi bhikkhuphusanaṃ kammakopakāraṇaṃ hoti,",
  "tika-vin08t0:923_10": "tasmā sabhāgasīmāsu pavisitvā bhūmiādiṃ phusitvā,",
  "tika-vin08t0:923_11": "aphusitvā vā sākhādimhi ṭhite taṃ sākhādiṃ phusantova bhikkhu sodhetabbo.",
  "tika-vin08t0:923_12": "Visabhāgasīmāsu pana sākhādimhi phusitvā ṭhite taṃ sākhādiṃ aphusantāpi sabbe bhikkhū sodhetabbā,",
  "tika-vin08t0:923_13": "aphusitvā ṭhite pana taṃ sākhādiṃ phusantāva bhikkhū sodhetabbāti niṭṭhamettha gantabbaṃ.",
  "tika-vin08t0:924_0": "Yaṃ panettha keci “baddhasīmānaṃ dvinnaṃ aññamaññaṃ viya baddhasīmagāmasīmānampi tadaññāsampi sabbāsaṃ",
  "tika-vin08t0:924_1": "samānasaṃvāsakasīmānaṃ aññamaññaṃ rukkhādisambandhe sati tadubhayampi ekasīmaṃ viya sodhetvā ekattheva",
  "tika-vin08t0:924_2": "kammaṃ kātabbaṃ,",
  "tika-vin08t0:924_3": "aññathā kataṃ kammaṃ vipajjati,",
  "tika-vin08t0:924_4": "natthettha sabhāgavisabhāgabhedo”ti vadanti,",
  "tika-vin08t0:924_5": "taṃ tesaṃ matimattaṃ sabhāgasīmānaṃ aññamaññaṃ sambandhadosābhāvassa visabhāgasīmānameva tabbhāvassa suttasuttānulomādivinayanayehi siddhattā.",
  "tika-vin08t0:924_6": "Tathā hi “anujānāmi,",
  "tika-vin08t0:924_7": "bhikkhave,",
  "tika-vin08t0:924_8": "sīmaṃ sammannitu”nti gāmasīmāyameva baddhasīmaṃ sammannituṃ anuññātattā tāsaṃ nissayanissitabhāvena sabhāgatā,",
  "tika-vin08t0:924_9": "sambhedajjhottharaṇadosābhāvo ca suttatova siddho.",
  "tika-vin08t0:924_10": "Bandhanakāle pana anuññātassa sambandhassa anulomato pacchā sañjātarukkhādisambandhopi tāsaṃ vaṭṭati eva. “Yaṃ,",
  "tika-vin08t0:924_11": "bhikkhave…pe…",
  "tika-vin08t0:924_12": "kappiyaṃ anulometi,",
  "tika-vin08t0:924_13": "akappiyaṃ paṭibāhati,",
  "tika-vin08t0:924_14": "taṃ vo kappatī”ti vuttattā evaṃ tāva gāmabaddhasīmānaṃ aññamaññaṃ sabhāgatā,",
  "tika-vin08t0:924_15": "sambhedādidosābhāvo ca suttasuttānulomato siddho,",
  "tika-vin08t0:924_16": "iminā eva nayena araññasīmasattabbhantarasīmānaṃ nadīādisīmaudakukkhepasīmānañca suttasuttānulomato aññamaññaṃ sabhāgatā,",
  "tika-vin08t0:924_17": "sambhedādidosābhāvo ca siddhoti veditabbo.",
  "tika-vin08t0:925_0": "Baddhasīmāya pana aññāya baddhasīmāya nadīādisīmāsu ca bandhituṃ paṭikkhepasiddhito ceva udakukkhepasattabbhantarasīmānaṃ",
  "tika-vin08t0:925_1": "nadīādīsu eva kātuṃ niyamanasuttasāmatthiyena baddhasīmagāmasīmāsu karaṇapaṭikkhepasiddho ca tāsaṃ aññamaññasabhāgatā",
  "tika-vin08t0:925_2": "uppattikkhaṇe pacchā ca rukkhādīhi sambhedādidosasambhavo ca vuttanayena suttasuttānulomatova sijjhanti.",
  "tika-vin08t0:925_3": "Teneva aṭṭhakathāyaṃ visabhāgasīmānameva vaṭarukkhādivacanehi sambandhadosaṃ dassetvā sabhāgānaṃ baddhasīmagāmasīmādīnaṃ sambandhadoso na dassito.",
  "tika-vin08t0:925_4": "Na kevalañca na dassito,",
  "tika-vin08t0:925_5": "atha kho tāsaṃ sabhāgasīmānaṃ rukkhādisambandhepi dosābhāvopi pāḷiaṭṭhakathāsu ñāpito eva.",
  "tika-vin08t0:925_6": "Tathā hi pāḷiyaṃ “pabbatanimittaṃ pāsāṇanimittaṃ vananimittaṃ rukkhanimitta”ntiādinā vaḍḍhanakanimittāni anuññātāni,",
  "tika-vin08t0:925_7": "tena nesaṃ rukkhādinimittānaṃ vaḍḍhane baddhasīmagāmasīmānaṃ saṅkaradosābhāvo ñāpitova hoti,",
  "tika-vin08t0:925_8": "dvinnaṃ pana baddhasīmānaṃ īdiso sambandho na vaṭṭati.",
  "tika-vin08t0:925_9": "Vuttañhi “ekarukkhopi dvinnaṃ sīmānaṃ nimittaṃ hoti,",
  "tika-vin08t0:925_10": "so pana vaḍḍhanto sīmasaṅkaraṃ karoti,",
  "tika-vin08t0:925_11": "tasmā na kātabbo”ti.",
  "tika-vin08t0:925_12": "“Anujānāmi,",
  "tika-vin08t0:925_13": "bhikkhave,",
  "tika-vin08t0:925_14": "tiyojanaparamaṃ sīmaṃ bandhitu”nti vacanatopi cāyaṃ ñāpito.",
  "tika-vin08t0:925_15": "Tiyojanaparamāya hi sīmāya samantā pariyantesu rukkhalatāgumbādīhi baddhagāmasīmānaṃ niyamena aññamaññaṃ",
  "tika-vin08t0:925_16": "sambandhassa sambhavato “īdisaṃ sambandhaṃ vināsetvāva sīmā sammannitabbā”ti aṭṭhakathāyampi na vuttaṃ.",
  "tika-vin08t0:926_0": "Yadi cettha rukkhādisambandhena kammavipatti bhaveyya,",
  "tika-vin08t0:926_1": "avassameva vattabbaṃ siyā.",
  "tika-vin08t0:926_2": "Vipattiparihāratthañhi ācariyā nirāsaṅkaṭṭhānesupi “bhittiṃ akittetvā”tiādinā siddhamevatthaṃ punappunaṃ avocuṃ,",
  "tika-vin08t0:926_3": "idha pana “vanamajjhe vihāraṃ karonti,",
  "tika-vin08t0:926_4": "vanaṃ na kittetabba”ntiādinā rukkhalatādīhi nirantare vanamajjhepi sīmābandhanamavocuṃ.",
  "tika-vin08t0:926_5": "Tathā thambhānaṃ upari katapāsādādīsu heṭṭhā thambhādīhi ekābaddhesu uparimatalādīsu sīmābandhanaṃ bahudhā vuttaṃ,",
  "tika-vin08t0:926_6": "tasmā baddhasīmagāmasīmānaṃ rukkhādisambandho tehi mukhatova vihito,",
  "tika-vin08t0:926_7": "apica gāmasīmānampi pāṭekkaṃ baddhasīmāsadisatāya ekāya gāmasīmāya kammaṃ karontehi dabbatiṇamattenapi",
  "tika-vin08t0:926_8": "sambandhā gāmantaraparamparā araññanadīsamuddā ca sodhetabbāti sakalaṃ dīpaṃ sodhetvāva kātabbaṃ siyā.",
  "tika-vin08t0:926_9": "Evaṃ pana asodhetvā paṭhamamahāsaṅgītikālato pabhuti katānaṃ upasampadādikammānaṃ sīmāsammutīnañca vipajjanato",
  "tika-vin08t0:926_10": "sabbesampi bhikkhūnaṃ anupasampannasaṅkāpasaṅgo ca dunnivāro hoti,",
  "tika-vin08t0:926_11": "na cetaṃ yuttaṃ,",
  "tika-vin08t0:926_12": "tasmā vuttanayena visabhāgasīmānameva rukkhādisambandhadoso,",
  "tika-vin08t0:926_13": "na baddhasīmagāmasīmādīnaṃ sabhāgasīmānanti gahetabbaṃ.",
  "tika-vin08t0:927_0": "Mahāsīmāsodhanassa dukkaratāya khaṇḍasīmāyameva yebhuyyena saṅghakammakaraṇanti āha “sīmamāḷake”tiādi.",
  "tika-vin08t0:927_1": "Mahāsaṅghasannipātesu pana khaṇḍasīmāya appahonakatāya mahāsīmāya kamme kariyamānepi ayaṃ nayo gahetabbova.",
  "tika-vin08t0:927_2": "Ukkhipāpetvāti iminā kāyapaṭibaddhena sīmaṃ phusantopi sīmaṭṭhova hotīti dasseti.",
  "tika-vin08t0:927_3": "Purimanayepīti khaṇḍasīmato mahāsīmaṃ paviṭṭhasākhānayepi.",
  "tika-vin08t0:927_4": "Sīmaṭṭharukkhasākhāya nisinno sīmaṭṭhova hotīti āha ‘hatthapāsameva ānetabbo”ti.",
  "tika-vin08t0:927_5": "Ettha ca “rukkhasākhādīhi aññamaññasambandhāsu etāsu khaṇḍasīmāya tayo bhikkhū,",
  "tika-vin08t0:927_6": "mahāsīmāya dveti evaṃ dvīsu sīmāsu sīmantarikaṃ aphusitvā,",
  "tika-vin08t0:927_7": "hatthapāsañca avijahitvā ṭhitehi pañcahi bhikkhūhi upasampadādi kammaṃ kātuṃ vaṭṭatī”ti keci vadanti,",
  "tika-vin08t0:927_8": "taṃ na yuttaṃ “nānāsīmāyaṃ ṭhitacatuttho kammaṃ kareyya,",
  "tika-vin08t0:927_9": "akammaṃ na ca karaṇīya”ntiādivacanato.",
  "tika-vin08t0:927_10": "Tenevetthāpi mahāsīmaṃ sodhetvā māḷakasīmāyameva kammakaraṇaṃ vihitaṃ.",
  "tika-vin08t0:927_11": "Aññathā bhinnasīmaṭṭhatāya tatraṭṭhassa gaṇapūrakattābhāvā kammakopova hotīti.",
  "tika-vin08t0:928_0": "Yadi evaṃ kathaṃ chandapārisuddhiāharaṇavasena mahāsīmāsodhananti?",
  "tika-vin08t0:928_1": "Tampi vinayaññū na icchanti,",
  "tika-vin08t0:928_2": "hatthapāsānayanabahisīmakaraṇavasena panettha sodhanaṃ icchanti,",
  "tika-vin08t0:928_3": "dinnassapi chandassa anāgamanena mahāsīmaṭṭho kammaṃ kopetīti.",
  "tika-vin08t0:928_4": "Yadi cassa chandādi nāgacchati,",
  "tika-vin08t0:928_5": "kathaṃ so kammaṃ kopessatīti?",
  "tika-vin08t0:928_6": "Dvinnaṃ visabhāgasīmānaṃ sambandhadosato,",
  "tika-vin08t0:928_7": "so ca sambandhadoso aṭṭhakathāvacanappamāṇato.",
  "tika-vin08t0:928_8": "Na hi vinaye sabbattha yutti sakkā ñātuṃ buddhagocarattāti veditabbaṃ.",
  "tika-vin08t0:928_9": "Keci pana “sace dvepi sīmāyo pūretvā nirantaraṃ ṭhitesu bhikkhūsu kammaṃ karontesu ekāya eva sīmāya gaṇo",
  "tika-vin08t0:928_10": "ca upasampadāpekkho ca anussāvako ca ekato tiṭṭhati,",
  "tika-vin08t0:928_11": "kammaṃ sukatameva hoti.",
  "tika-vin08t0:928_12": "Sace pana kammāraho vā anussāvako vā sīmantaraṭṭho hoti,",
  "tika-vin08t0:928_13": "kammaṃ vipajjatī”ti vadanti,",
  "tika-vin08t0:928_14": "tañca baddhasīmagāmasīmādisabhāgasīmāsu eva yujjati.",
  "tika-vin08t0:928_15": "Yāsu aññamaññaṃ rukkhādisambandhesupi doso natthi,",
  "tika-vin08t0:928_16": "yāsu pana atthi, na tāsu,",
  "tika-vin08t0:928_17": "visabhāgasīmāsu rukkhādisambandhe sati ekattha ṭhito itaraṭṭhānaṃ kammaṃ kopeti eva aṭṭhakathāya sāmaññato sodhanassa vuttattāti amhākaṃ khanti,",
  "tika-vin08t0:928_18": "vīmaṃsitvā gahetabbaṃ.",
  "tika-vin08t0:929_0": "Sāratthadīpaniyaṃ “ukkhipāpetvā kātuṃ na vaṭṭatīti khaṇḍasīmāya anto ṭhitattā rukkhassa tattha ṭhito",
  "tika-vin08t0:929_1": "hatthapāsameva ānetabboti ukkhipāpetvā kātuṃ na vaṭṭatī”ti vuttaṃ.",
  "tika-vin08t0:929_2": "Vajirabuddhiṭīkāyaṃ pana “ukkhipāpetvā kātuṃ na vaṭṭati, kasmā?",
  "tika-vin08t0:929_3": "Anto ṭhitattā.",
  "tika-vin08t0:929_4": "Rukkhassa hi heṭṭhā pathavīgataṃ mūlaṃ khaṇḍasīmāyeva hoti.",
  "tika-vin08t0:929_5": "Abbohārikaṃ vāti apare.",
  "tika-vin08t0:929_6": "‘Majjhe pana chinne mahāsīmāya ṭhitaṃ mūlaṃ mahāsīmameva bhajati,",
  "tika-vin08t0:929_7": "khaṇḍasīmāya ṭhitaṃ khaṇḍasīmameva bhajati tadāyattapathavīādīhi anuggahitattā’ti ca vuttaṃ.",
  "tika-vin08t0:929_8": "‘Sīmāya pacchā uṭṭhitarukkhe nisīditvā kammaṃ kātuṃ vaṭṭati pacchā sīmāyaṃ katagehe viyā’ti vatvā ‘bandhanakāle",
  "tika-vin08t0:929_9": "ṭhite rukkhe nisīditvā kātuṃ na vaṭṭati uparisīmāya agamanato’ti kāraṇaṃ vadanti.",
  "tika-vin08t0:929_10": "Evaṃ sati bandhanakāle puna ārohaṇaṃ nāma natthi,",
  "tika-vin08t0:929_11": "bandhitakāle eva ārohatīti āpajjati pacchā uṭṭhitarukkho pana tappaṭibaddhattā sīmāsaṅkhameva gato.",
  "tika-vin08t0:929_12": "Evaṃ pubbe uṭṭhitarukkhopīti gahetabbaṃ.",
  "tika-vin08t0:929_13": "“Yaṃ kiñcī”ti vacanato tiṇādipi saṅgahitaṃ,",
  "tika-vin08t0:929_14": "mahātherāpi tiṇaṃ sodhetvāva karontī”ti vuttaṃ.",
  "tika-vin08t0:930_0": "Na otaratīti paṇavasaṇṭhānapabbatādīsu heṭṭhā pamāṇarahitaṃ ṭhānaṃ na otarati.",
  "tika-vin08t0:930_1": "Kiñcāpi panettha bajjhamānakkhaṇe uddhampi pamāṇarahitapabbatādi nārohati,",
  "tika-vin08t0:930_2": "tathāpi taṃ pacchā sīmaṭṭhatāya sīmā hoti.",
  "tika-vin08t0:930_3": "Heṭṭhā paṇavasaṇṭhānādi pana upari baddhāyapi sīmāya sīmasaṅkhaṃ na gacchati,",
  "tika-vin08t0:930_4": "tasseva vasena “na otaratī”ti vuttaṃ,",
  "tika-vin08t0:930_5": "itarathā orohaṇārohaṇānaṃ sādhāraṇavasena “na otaratī”tiādinā vattabbato.",
  "tika-vin08t0:930_6": "Jātaṃ yaṃ kiñcīti niṭṭhitasīmāya upari jātaṃ vijjamānaṃ pubbe ṭhitaṃ pacchā sañjātaṃ paviṭṭhañca yaṃ kiñci saviññāṇakāviññāṇakaṃ sabbampīti attho.",
  "tika-vin08t0:930_7": "Antosīmāya hi hatthikkhandhādisaviññāṇakesu nisinnopi bhikkhu sīmaṭṭhova hoti.",
  "tika-vin08t0:930_8": "Baddhāya sīmāyāti idañca pakaraṇavasena upalakkhaṇato vuttaṃ.",
  "tika-vin08t0:930_9": "Abaddhasīmāsupi sabbāsu ṭhitaṃ taṃ sīmāsaṅkhameva gacchati.",
  "tika-vin08t0:930_10": "Ekasambandhena gatanti rukkhalatāditatrajātamevasandhāya vuttaṃ.",
  "tika-vin08t0:930_11": "Tādisañhi “ito gata”nti vattabbataṃ arahati.",
  "tika-vin08t0:931_0": "Yaṃ pana “ito gata”nti vā “tato āgata”nti vā vattuṃ asakkuṇeyyaṃ ubhosu baddhasīmagāmasīmāsu udakukkhepanadīādīsu ca tiriyaṃ patitarajjudaṇḍādi,",
  "tika-vin08t0:931_1": "tattha kiṃ kātabbanti?",
  "tika-vin08t0:931_2": "Ettha pana “baddhasīmāya patiṭṭhitabhāgo baddhasīmā,",
  "tika-vin08t0:931_3": "gāmasīmāya patiṭṭhitabhāgo gāmasīmā tadubhayasīmaṭṭhapabbatādi viya,",
  "tika-vin08t0:931_4": "baddhasīmato uṭṭhitavaṭarukkhassa pārohe,",
  "tika-vin08t0:931_5": "gāmasīmāya gāmasīmato uṭṭhitavaṭarukkhassa pārohe ca baddhasīmāya patiṭṭhitepi eseva nayo.",
  "tika-vin08t0:931_6": "Mūle patiṭṭhitakālato paṭṭhāya hi ‘ito gataṃ,",
  "tika-vin08t0:931_7": "tato āgata’nti vattuṃ asakkuṇeyyato so bhāgo yathāpaviṭṭhasīmaṭṭhasaṅkhameva gacchati.",
  "tika-vin08t0:931_8": "Tesaṃ rukkhapārohānaṃ antarā pana ākāsaṭṭhasākhā bhūmiyaṃ sīmāparicchedappamāṇena tadubhayasīmā hotī”ti keci vadanti.",
  "tika-vin08t0:931_9": "Yasmā panassā sākhāya pāroho paviṭṭhasīmāya pathaviyaṃ mūlehi patiṭṭhahitvāpi yāva sākhaṃ vinā ṭhātuṃ na sakkoti,",
  "tika-vin08t0:931_10": "tāva mūlasīmaṭṭhataṃ na vijahati.",
  "tika-vin08t0:931_11": "Yadā pana saṇṭhātuṃ sakkoti,",
  "tika-vin08t0:931_12": "tadāpi pārohamattameva paviṭṭhasīmataṃ samupeti,",
  "tika-vin08t0:931_13": "tasmā sabbopi ākāsaṭṭhasākhābhāgo purimasīmaṭṭhataṃ na vijahati tato āgatabhāgassa avijahitattāti amhākaṃ khanti.",
  "tika-vin08t0:931_14": "Udakukkhepanadīādīsupi eseva nayo.",
  "tika-vin08t0:931_15": "Tattha ca visabhāgasīmāya eva paviṭṭhe sakalasīmāsodhanaṃ,",
  "tika-vin08t0:931_16": "sabhāgāya paviṭṭhe phusitvā ṭhitamattabhikkhusodhanañca sabbaṃ pubbe vuttanayameva.",
  "tika-vin08t0:932_0": "164.",
  "tika-vin08t0:932_1": "Ettha ca nadīpārasīmākathāya pārayatīti ajjhottharati.",
  "tika-vin08t0:932_2": "Nadiyā ubhosu tīresu patiṭṭhahamānā sīmā nadīajjhottharā nāma hotīti āha “nadiṃ ajjhottharamāna”nti.",
  "tika-vin08t0:932_3": "Antonadiyañhi sīmā na otarati.",
  "tika-vin08t0:932_4": "Nadīlakkhaṇe pana asati otarati.",
  "tika-vin08t0:932_5": "Sā ca tadā nadīpārasīmā na hotīti āha “nadiyā lakkhaṇaṃ nadīnimitte vuttanayamevā”ti.",
  "tika-vin08t0:932_6": "Assāti bhaveyya.",
  "tika-vin08t0:932_7": "Avassaṃ labbhaneyyā pana dhuvanāvāva hotīti sambandho.",
  "tika-vin08t0:932_8": "Na nāvāyāti iminā nāvaṃ vināpi sīmā baddhā subaddhā eva hoti,",
  "tika-vin08t0:932_9": "āpattiparihāratthā nāvāti dasseti.",
  "tika-vin08t0:933_0": "Rukkhasaṅghāṭamayoti anekarukkhe ekato ghaṭetvā katasetu.",
  "tika-vin08t0:933_1": "Rukkhaṃ chinditvā katoti pāṭhaseso.",
  "tika-vin08t0:933_2": "“Sabbanimittānaṃ anto ṭhitabhikkhū hatthapāse katvāti idaṃ ubhinnaṃ tīrānaṃ ekagāmakhettabhāvaṃ sandhāya vuttaṃ.",
  "tika-vin08t0:933_3": "Pabbatasaṇṭhānāti ekato uggatadīpasikharattā samantapāsādikāyaṃ vuttaṃ.",
  "tika-vin08t0:934_0": "165.",
  "tika-vin08t0:934_1": "Sīmāsamūhanakathāyaṃ soti bhikkhunisaṅgho.",
  "tika-vin08t0:934_2": "Dvepīti dve samānasaṃvāsaavippavāsasīmāyo.",
  "tika-vin08t0:934_3": "Avippavāsasīmāti mahāsīmaṃ sandhāya vadati.",
  "tika-vin08t0:934_4": "Tattheva yebhuyyena avippavāsāti.",
  "tika-vin08t0:934_5": "Avippavāsaṃ ajānantāpīti idaṃ mahāsīmāya vijjamānāvijjamānattaṃ,",
  "tika-vin08t0:934_6": "tassā bāhiraparicchedañca ajānantānaṃ vasena vuttaṃ.",
  "tika-vin08t0:934_7": "Evaṃ ajānantehipi antosīmāya ṭhatvā kammavācāya katāya sā sīmā samūhatāva hotīti āha “samūhanituñceva bandhituñca sakkhissantī”ti.",
  "tika-vin08t0:934_8": "Nirāsaṅkaṭṭhāneti khaṇḍasīmārahitaṭṭhāne.",
  "tika-vin08t0:934_9": "Idañca mahāsīmāya vijjamānāyapi kammakaraṇasukhatthaṃ khaṇḍasīmā icchitāti taṃ cetiyaṅgaṇādibahusannipātaṭṭhāne na bandhatīti vuttaṃ.",
  "tika-vin08t0:934_10": "Tatthāpi sā baddhā subaddhā eva mahāsīmā viya.",
  "tika-vin08t0:934_11": "Paṭibandhituṃ pana na sakkhissantevāti idaṃ khaṇḍasīmāya asamūhatattā,",
  "tika-vin08t0:934_12": "tassā avijjamānattassa ajānanato ca mahāsīmābandhanaṃ sandhāya vuttaṃ.",
  "tika-vin08t0:934_13": "Khaṇḍasīmā pana nirāsaṅkaṭṭhāne bandhituṃ sakkhissanteva.",
  "tika-vin08t0:934_14": "Sīmāsambhedaṃ katvāti khaṇḍasīmāya vijjamānapakkhe sīmāya sīmaṃ ajjhottharaṇasambhedaṃ katvā avijjamānapakkhepi",
  "tika-vin08t0:934_15": "sambhedasaṅkāya anivattanena sambhedasaṅkaṃ katvā.",
  "tika-vin08t0:934_16": "Avihāraṃ kareyyunti saṅghakammānārahaṃ kareyyuṃ.",
  "tika-vin08t0:934_17": "Pubbe hi cetiyaṅgaṇādinirāsaṅkaṭṭhāne kammaṃ kātuṃ sakkā,",
  "tika-vin08t0:934_18": "idāni tampi vināsitanti adhippāyo.",
  "tika-vin08t0:934_19": "Na samūhanitabbāti khaṇḍasīmaṃ ajānantehi na samūhanitabbā.",
  "tika-vin08t0:934_20": "Ubhopi na jānantīti ubhinnaṃ padesaniyamaṃ vā tāsaṃ dvinnampi vā aññatarāya vā vijjamānataṃ vā avijjamānataṃ vā na jānanti,",
  "tika-vin08t0:934_21": "sabbattha saṅkā eva hoti.",
  "tika-vin08t0:934_22": "Neva samūhanituṃ,",
  "tika-vin08t0:934_23": "na bandhituṃ sakkhissantīti idaṃ nirāsaṅkaṭṭhāne ṭhatvā samūhanituṃ sakkontāpi mahāsīmaṃ paṭibandhituṃ na sakkhissantīti imamatthaṃ sandhāya vuttaṃ.",
  "tika-vin08t0:934_24": "Na ca sakkā…pe…",
  "tika-vin08t0:934_25": "kammavācā kātunti idaṃ sīmābandhanakammavācaṃ sandhāya vuttaṃ.",
  "tika-vin08t0:934_26": "Tasmāti yasmā bandhituṃ na sakkā,",
  "tika-vin08t0:934_27": "tasmā na samūhanitabbāti attho.",
  "tika-vin08t0:935_0": "Keci pana “īdisesupi vihāresu chapañcamatte bhikkhū gahetvā vihārakoṭito paṭṭhāya vihāraparikkhepassa",
  "tika-vin08t0:935_1": "anto ca bahi ca samantā leḍḍupāte sabbattha mañcappamāṇe okāse nirantaraṃ ṭhatvā paṭhamaṃ avippavāsasīmaṃ,",
  "tika-vin08t0:935_2": "tato samānasaṃvāsakasīmañca samūhananavasena sīmāya samugghāte kate tasmiṃ vihāre khaṇḍasīmāya,",
  "tika-vin08t0:935_3": "mahāsīmāya vā ṭhitavijjamānatte sati avassaṃ ekasmiṃ mañcaṭṭhāne tāsaṃ majjhagatā te bhikkhū tā samūhaneyyuṃ,",
  "tika-vin08t0:935_4": "tato gāmasīmā eva avasisseyya.",
  "tika-vin08t0:935_5": "Na hettha sīmāya,",
  "tika-vin08t0:935_6": "tapparicchedassa vā jānanaṃ aṅgaṃ.",
  "tika-vin08t0:935_7": "Sīmāya pana antoṭhānaṃ ‘samūhanissāmā’ti kammavācākaraṇañcettha aṅgaṃ.",
  "tika-vin08t0:935_8": "Aṭṭhakathāyaṃ ‘khaṇḍasīmaṃ pana jānantā avippavāsaṃ ajānantāpi samūhanituñceva bandhituñca sakkhissantī’ti",
  "tika-vin08t0:935_9": "evaṃ mahāsīmāya paricchedassa ajānanepi samūhananassa vuttattā gāmasīmāya eva ca avasiṭṭhāya tattha yathāruci",
  "tika-vin08t0:935_10": "duvidhampi sīmaṃ bandhituñceva upasampadādikammaṃ kātuñca vaṭṭatī”ti vadanti,",
  "tika-vin08t0:935_11": "taṃ yuttaṃ viya dissati,",
  "tika-vin08t0:935_12": "vīmaṃsitvā gahetabbanti vimativinodaniyaṃ āgato vinicchayo.",
  "tika-vin08t0:935_13": "Sāratthadīpaniyaṃ pana “avippavāsasīmā na samūhantabbāti mahāsīmaṃ sandhāya vadati.",
  "tika-vin08t0:935_14": "Nirāsaṅkaṭṭhānesu ṭhatvāti cetiyaṅgaṇādīnaṃ khaṇḍasīmāya anokāsattā vuttaṃ.",
  "tika-vin08t0:935_15": "Khaṇḍasīmañhi bandhantā tādisaṃ ṭhānaṃ pahāya aññasmiṃ vivitte okāse bandhanti.",
  "tika-vin08t0:935_16": "Appeva nāma samūhanituṃ sakkhissantīti avippavāsasīmaṃyeva samūhanituṃ sakkhissanti,",
  "tika-vin08t0:935_17": "na khaṇḍasīmaṃ.",
  "tika-vin08t0:935_18": "Paṭibandhituṃ pana na sakkhissantevāti khaṇḍasīmāyaṃ aññātattā na sakkhissanti.",
  "tika-vin08t0:935_19": "Na samūhanitabbāti khaṇḍasīmaṃ ajānantehi na samūhanitabbā”ti vuttaṃ.",
  "tika-vin08t0:936_0": "166.",
  "tika-vin08t0:936_1": "Evaṃ baddhasīmāvinicchayaṃ kathetvā idāni abaddhasīmāvinicchayaṃ dassetuṃ “abaddhasīmā panā”ti āha.",
  "tika-vin08t0:936_2": "Sā katividhāti āha “gāmasīmā sattabbhantarasīmā udakukkhepasīmāti tividhā”ti.",
  "tika-vin08t0:936_3": "Pāḷiyaṃ “asammatāya,",
  "tika-vin08t0:936_4": "bhikkhave,",
  "tika-vin08t0:936_5": "sīmāyā”tiādinā gāmasīmā eva baddhasīmāya khettaṃ araññanadīādayo viya sattabbhantaraudakukkhepādīnaṃ,",
  "tika-vin08t0:936_6": "sā ca gāmasīmā baddhasīmāya rahitaṭṭhāne sayameva samānasaṃvāsā hotīti dasseti.",
  "tika-vin08t0:936_7": "“Yā tassa gāmassa gāmasīmā”ti ettha gāmaparikkhepassa anto ca bahi ca khettavatthuaraññapabbatādikaṃ sabbaṃ gāmakkhettaṃ sandhāya “gāmassā”ti vuttaṃ,",
  "tika-vin08t0:936_8": "na antaragharameva,",
  "tika-vin08t0:936_9": "tasmā tassa sakalassa gāmakkhettassa sambandhanīyā gāmasīmāti evamattho gahetabbo.",
  "tika-vin08t0:936_10": "Yo hi so antaragharakhettādīsu anekesu bhūmibhāgesu “gāmo”ti ekattena lokajanehi paññatto gāmavohāro,",
  "tika-vin08t0:936_11": "sova idha “gāmasīmā”tipi vuccatīti adhippāyo.",
  "tika-vin08t0:936_12": "Gāmo eva hi gāmasīmā.",
  "tika-vin08t0:936_13": "Imināva nayena upari araññaṃ nadī samuddo jātassaroti,",
  "tika-vin08t0:936_14": "evaṃ tesu tesu bhūmippadesesu ekattena lokajanapaññattānameva araññādīnaṃ araññasīmādibhāvo veditabbo,",
  "tika-vin08t0:936_15": "loke pana gāmasīmādivohāro gāmādīnaṃ mariyādāyameva vattuṃ vaṭṭati,",
  "tika-vin08t0:936_16": "na gāmakkhettādīsu sabbattha.",
  "tika-vin08t0:936_17": "Sāsane pana te gāmādayo itaranivattiatthena sayameva attano mariyādāti katvā gāmo eva gāmasīmā,",
  "tika-vin08t0:936_18": "araññameva araññasīmā,",
  "tika-vin08t0:936_19": "samuddo eva samuddasīmāti sīmāvohārena vuttāti veditabbo.",
  "tika-vin08t0:936_20": "Pāḷiyaṃ nigamassa vāti idaṃ gāmasīmappabhedaṃ upalakkhaṇavasena dassetuṃ vuttaṃ.",
  "tika-vin08t0:936_21": "Tenāha “nagarampi gahitamevā”ti.",
  "tika-vin08t0:937_0": "Baliṃ labhantīti idaṃ yebhuyyavasena vuttaṃ.",
  "tika-vin08t0:937_1": "“Ayaṃ gāmo ettako karīsabhāgo”tiādinā pana rājapaṇṇesu āropitesu bhūmibhāgesu yasmiṃ yasmiṃ taḷākamātikāsusānapabbatādike padese baliṃ na gaṇhanti,",
  "tika-vin08t0:937_2": "sopi gāmasīmā eva.",
  "tika-vin08t0:937_3": "Rājādīhi paricchinnabhūmibhāgo hi sabbova ṭhapetvā nadīloṇijātassare gāmasīmāti veditabbā.",
  "tika-vin08t0:937_4": "Tenāha “paricchinditvā rājā kassaci detī”ti.",
  "tika-vin08t0:937_5": "Sace pana tattha rājā kañci padesaṃ gāmantarena yojeti,",
  "tika-vin08t0:937_6": "so paviṭṭhagāmasīmataṃ eva bhajati.",
  "tika-vin08t0:937_7": "Nadījātassare vināsetvā taḷākādibhāvaṃ vā pūretvā khettādibhāvaṃ vā pāpitesupi eseva nayo.",
  "tika-vin08t0:938_0": "Ye pana gāmā rājacorādibhayapīḷitehi manussehi chaḍḍitā cirampi nimmanussā tiṭṭhanti,",
  "tika-vin08t0:938_1": "samantā pana gāmā santi,",
  "tika-vin08t0:938_2": "tepi pāṭekkaṃ gāmasīmāva.",
  "tika-vin08t0:938_3": "Tesu hi rājāno samantagāmavāsīhi kasāpetvā vā yehi kehici kasitaṭṭhānaṃ likhitvā vā baliṃ gaṇhanti,",
  "tika-vin08t0:938_4": "aññena vā gāmena ekībhāvaṃ upanenti,",
  "tika-vin08t0:938_5": "ye pana gāmā rājūhipi pariccattā gāmakhettānantarikā mahāaraññena ekībhūtā,",
  "tika-vin08t0:938_6": "te agāmakāraññasīmataṃ pāpuṇanti,",
  "tika-vin08t0:938_7": "purimā gāmasīmā vinassati,",
  "tika-vin08t0:938_8": "rājāno pana ekasmiṃ araññādipadese mahantaṃ gāmaṃ katvā anekasahassāni kulāni vāsāpetvā tattha vāsīnaṃ",
  "tika-vin08t0:938_9": "bhogagāmāti samantā bhūtagāme paricchinditvā denti,",
  "tika-vin08t0:938_10": "purāṇanāmaṃ pana paricchedañca na vināsenti,",
  "tika-vin08t0:938_11": "tepi paccekaṃ gāmasīmā eva,",
  "tika-vin08t0:938_12": "ettāvatā purimagāmasīmataṃ na vijahanti.",
  "tika-vin08t0:938_13": "Sā ca itarā cātiādi “samānasaṃvāsā ekūposathā”ti pāḷipadassa adhippāyavivaraṇaṃ.",
  "tika-vin08t0:938_14": "Tattha hi sā ca rājicchāvasena parivattetvā samuppannā abhinavā,",
  "tika-vin08t0:938_15": "itarā ca aparivattā pakatigāmasīmā yathā baddhasīmāya sabbaṃ saṅghakammaṃ kātuṃ vaṭṭati,",
  "tika-vin08t0:938_16": "evametāpi sabbakammārahatāsadisena baddhasīmāsadisā samānasaṃvāsā ekūposathāti adhippāyo.",
  "tika-vin08t0:938_17": "Sāmaññato “baddhasīmāsadisā”ti vutte ticīvarāvippavāsasīmaṃ baddhasīmaṃ eva maññantīti taṃsadisatānivattanamukhena",
  "tika-vin08t0:938_18": "uparisattabbhantarasīmāya taṃsadisatāpi atthīti dassananayassa idheva pasaṅgaṃ dassetuṃ “kevala”ntiādi vuttaṃ.",
  "tika-vin08t0:939_0": "Viñjhāṭavisadise araññeti yattha “asukagāmassa idaṃ khetta”nti gāmavohāro natthi,",
  "tika-vin08t0:939_1": "yattha ca neva kasanti na vapanti,",
  "tika-vin08t0:939_2": "tādise araññe.",
  "tika-vin08t0:939_3": "Macchabandhānaṃ agamanapathā nimmanussāvāsā samuddantaradīpakāpi ettheva saṅgayhanti.",
  "tika-vin08t0:939_4": "Yaṃ yañhi agāmakkhettabhūtaṃ nadīsamuddajātassaravirahitapadesaṃ,",
  "tika-vin08t0:939_5": "taṃ sabbaṃ araññasīmāti veditabbaṃ.",
  "tika-vin08t0:939_6": "Sā ca sattabbhantarasīmaṃ vinā sayameva samānasaṃvāsā baddhasīmāsadisā,",
  "tika-vin08t0:939_7": "nadīādisīmāsu viya sabbamettha saṅghakammaṃ kātuṃ vaṭṭati.",
  "tika-vin08t0:939_8": "Nadīsamuddajātassarānaṃ tāva aṭṭhakathāyaṃ “attano sabhāveneva baddhasīmāsadisā”tiādinā vuttattā sīmatā siddhā.",
  "tika-vin08t0:939_9": "Araññassa pana sīmatā kathanti?",
  "tika-vin08t0:939_10": "Sattabbhantarasīmānujānanasuttādisāmatthiyato.",
  "tika-vin08t0:939_11": "Yathā hi gāmasīmāya vaggakammaparihāratthaṃ bahū baddhasīmāyo anuññātā,",
  "tika-vin08t0:939_12": "tāsañca dvinnaṃ antarā aññamaññaṃ asambhedatthaṃ sīmantarikā anuññātā,",
  "tika-vin08t0:939_13": "evamidha araññepi sattabbhantarasīmā.",
  "tika-vin08t0:939_14": "Tāsañca dvinnaṃ antarāpi sīmantarikāya pāḷiaṭṭhakathāsu vidhānasāmatthiyato araññassapi sabhāveneva nadīādīnaṃ",
  "tika-vin08t0:939_15": "viya sīmabhāvo tattha vaggakammaparihāratthameva sattabbhantarasīmāya anuññātattāva siddhoti veditabbaṃ.",
  "tika-vin08t0:939_16": "Tattha sīmāyameva hi ṭhitā sīmaṭṭhānaṃ vaggakammaṃ karonti,",
  "tika-vin08t0:939_17": "na asīmāyaṃ ākāse ṭhitā viya ākāsaṭṭhānaṃ.",
  "tika-vin08t0:939_18": "Evameva hi sāmatthiyaṃ gahetvā “sabbā,",
  "tika-vin08t0:939_19": "bhikkhave,",
  "tika-vin08t0:939_20": "nadī asīmā”tiādinā paṭikkhittabaddhasīmānampi nadīsamuddajātassarānaṃ attano sabhāveneva sīmabhāvo aṭṭhakathāyaṃ vuttoti gahetabbo.",
  "tika-vin08t0:940_0": "Athassa ṭhitokāsatoti tassa bhikkhussa ṭhitokāsato.",
  "tika-vin08t0:940_1": "Sacepi hi bhikkhusahassaṃ tiṭṭhati,",
  "tika-vin08t0:940_2": "tassa ṭhitokāsassa bāhirantato paṭṭhāya bhikkhūnaṃ vaggakammaparihāratthaṃ sīmāpekkhāya uppannāya tāya",
  "tika-vin08t0:940_3": "saha sayameva uppannā sattabbhantarasīmā samānasaṃvāsakāti adhippāyo.",
  "tika-vin08t0:940_4": "Yattha pana khuddake araññe mahantehi bhikkhūhi paripuṇṇatāya vaggakammasaṅkābhāvena sattabbhantarasīmāpekkhā natthi,",
  "tika-vin08t0:940_5": "tattha sattabbhantarasīmā na uppajjati.",
  "tika-vin08t0:940_6": "Kevalāraññasīmāyameva,",
  "tika-vin08t0:940_7": "tattha saṅghena kammaṃ kātabbaṃ.",
  "tika-vin08t0:940_8": "Nadīādīsupi eseva nayo.",
  "tika-vin08t0:940_9": "Vakkhati hi “sace nadī nātidīghā hoti,",
  "tika-vin08t0:940_10": "pabhavato paṭṭhāya yāva mukhadvārā sabbattha saṅgho nisīdati,",
  "tika-vin08t0:940_11": "udakukkhepasīmāya kammaṃ natthī”tiādi,",
  "tika-vin08t0:940_12": "iminā eva ca vacanena vaggakammaparihāratthaṃ sīmāpekkhāya sati eva udakukkhepasattabbhantarasīmā uppajjanti,",
  "tika-vin08t0:940_13": "nāsatīti daṭṭhabbaṃ.",
  "tika-vin08t0:941_0": "Keci pana “samantā abbhantaraṃ minitvā paricchedakaraṇeneva sīmā sañjāyati,",
  "tika-vin08t0:941_1": "na sayamevā”ti vadanti,",
  "tika-vin08t0:941_2": "taṃ na gahetabbaṃ.",
  "tika-vin08t0:941_3": "Yadi hi abbhantaraparicchedakaraṇappakārena sīmā uppajjeyya,",
  "tika-vin08t0:941_4": "abaddhasīmāva na siyā bhikkhūnaṃ kiriyāpakārasiddhito.",
  "tika-vin08t0:941_5": "Apica vaḍḍhakihatthānaṃ pakatihatthānañca loke anekavidhattā,",
  "tika-vin08t0:941_6": "vinaye “īdisaṃ hatthapamāṇa”nti avuttattā ca “yena kenaci minite bhagavatā anuññātena nu kho hatthena minitaṃ,",
  "tika-vin08t0:941_7": "na nu kho”ti sīmāya vipattisaṅkā bhaveyya,",
  "tika-vin08t0:941_8": "minantehi ca anumattampi ūnamadhikamakatvā minituṃ asakkuṇeyyatāya vipatti eva siyā,",
  "tika-vin08t0:941_9": "parisavasena cāyaṃ vaḍḍhamānā tesaṃ minanena vaḍḍhati,",
  "tika-vin08t0:941_10": "hāyati vā.",
  "tika-vin08t0:941_11": "Saṅghe ca kammaṃ katvā gate ayaṃ bhikkhūnaṃ payogena samuppannā sīmā tesaṃ payogena vigacchati na vigacchati ca,",
  "tika-vin08t0:941_12": "kathaṃ baddhasīmā viya yāva sāsanantaradhānā na tiṭṭheyya,",
  "tika-vin08t0:941_13": "ṭhitiyā ca purāṇavihāresu viya sakalepi visuṃ araññe katasīmā sambhedasaṅkā na bhaveyya,",
  "tika-vin08t0:941_14": "tasmā sīmāpekkhāya eva samuppajjati,",
  "tika-vin08t0:941_15": "tabbigamena vigacchatīti gahetabbaṃ.",
  "tika-vin08t0:941_16": "Yathā cettha,",
  "tika-vin08t0:941_17": "evaṃ udakukkhepasīmāyampi nadīādīsupi.",
  "tika-vin08t0:942_0": "Tatthāpi hi majjhimapuriso na paññāyati,",
  "tika-vin08t0:942_1": "tathā sabbathāmena khipanaṃ,",
  "tika-vin08t0:942_2": "ubhayatthapi ca yassaṃ disāyaṃ sattabbhantarassa,",
  "tika-vin08t0:942_3": "udakukkhepassa vā okāso nappahoti,",
  "tika-vin08t0:942_4": "tattha kathaṃ minanaṃ,",
  "tika-vin08t0:942_5": "khipanaṃ vā bhaveyya,",
  "tika-vin08t0:942_6": "gāmakkhettādīsu pavisanato akhette sīmā paviṭṭhā kinnāma sīmā na vipajjeyya.",
  "tika-vin08t0:942_7": "Apekkhāya sīmuppattiyaṃ pana yato pahoti,",
  "tika-vin08t0:942_8": "tattha sattabbhantaraudakukkhepasīmā sayameva paripuṇṇā jāyanti.",
  "tika-vin08t0:942_9": "Yato pana nappahoti,",
  "tika-vin08t0:942_10": "tattha attano khettappamāṇeneva jāyanti, na bahi.",
  "tika-vin08t0:942_11": "Yaṃ panettha abbhantaraminanappamāṇassa vālukādikhipanakammassa ca dassanaṃ,",
  "tika-vin08t0:942_12": "taṃ sayaṃjātasīmānaṃ ṭhitaṭṭhānassa paricchedanatthaṃ kataṃ gāmūpacāragharūpacārajānanatthaṃ leḍḍusuppādikhipanavidhānadassanaṃ viya.",
  "tika-vin08t0:942_13": "Teneva mātikāṭṭhakathāyaṃ “sīmaṃ vā sammannati,",
  "tika-vin08t0:942_14": "udakukkhepaṃ vā paricchindatī”ti vuttaṃ.",
  "tika-vin08t0:942_15": "Evaṃ katepi tassa paricchedassa yāthāvato ñātuṃ asakkuṇeyyattena puthulato ñatvā anto tiṭṭhantehi nirāsaṅkaṭṭhāne ṭhātabbaṃ,",
  "tika-vin08t0:942_16": "aññaṃ bahi karontehi atidūre nirāsaṅkaṭṭhāne pesetabbaṃ.",
  "tika-vin08t0:943_0": "Apare pana “sīmāpekkhāya kiccaṃ natthi,",
  "tika-vin08t0:943_1": "maggagamananahānādiatthehi ekabhikkhusmimpi araññe vā nadīādīsu vā paviṭṭhe taṃ parikkhipitvā sattabbhantaraudakukkhepasīmā",
  "tika-vin08t0:943_2": "sayameva pabhā viya padīpassa samuppajjati.",
  "tika-vin08t0:943_3": "Gāmakkhettādīsu tasmiṃ otiṇṇamatte vigacchati.",
  "tika-vin08t0:943_4": "Tenevettha dvinnaṃ saṅghānaṃ visuṃ kammaṃ karontānaṃ sīmādvayassa antarā sīmantarikaṃ aññaṃ sattabbhantaraṃ udakukkhepañca ṭhapetuṃ anuññātaṃ.",
  "tika-vin08t0:943_5": "Sīmāpariyante hi kenaci kammena pesitassa bhikkhuno samantā sañjātā sīmā itaresaṃ sīmāya phusitvā sīmāsambhedaṃ kareyya,",
  "tika-vin08t0:943_6": "so mā hotūti vā,",
  "tika-vin08t0:943_7": "itarathā hatthacaturaṅgulamattāyapettha sīmantarikāya anujānitabbato.",
  "tika-vin08t0:943_8": "Apica sīmantarikāya ṭhitassa ubhayattha kammakopavacanatopi cetaṃ sijjhati tampi parikkhipitvā sayameva sañjātāya sīmāya ubhinnampi sīmānaṃ,",
  "tika-vin08t0:943_9": "ekāya eva vā saṅkarato.",
  "tika-vin08t0:943_10": "Itarathā tassa kammakopavacanaṃ na yujjeyya.",
  "tika-vin08t0:943_11": "Vuttañhi mātikāṭṭhakathāyaṃ ‘paricchedabbhantare hatthapāsaṃ vijahitvā ṭhitopi paricchedato bahi aññaṃ",
  "tika-vin08t0:943_12": "tattakaṃyeva paricchedaṃ anatikkamitvā ṭhitopi kammaṃ kopetī’ti.",
  "tika-vin08t0:943_13": "Kiñca agāmakāraññe ṭhitassa kammakaraṇicchāvirahitassapi bhikkhuno sattabbhantaraparicchinne abbhokāse cīvaravippavāso bhagavatā anuññāto,",
  "tika-vin08t0:943_14": "so ca paricchedo sīmā,",
  "tika-vin08t0:943_15": "evaṃ apekkhaṃ vinā samuppannā.",
  "tika-vin08t0:943_16": "Tenevettha ‘ayaṃ sīmā cīvaravippavāsaparihārampi labhatī’ti vuttaṃ,",
  "tika-vin08t0:943_17": "tasmā kammakaraṇicchaṃ vināpi vuttanayena samuppatti gahetabbā”ti vadanti.",
  "tika-vin08t0:943_18": "Taṃ na yuttaṃ padīpapabhā viya sabbapuggalānampi paccekaṃ sīmāsambhavena saṅghe,",
  "tika-vin08t0:943_19": "gaṇe vā kammaṃ karonte tattha ṭhitānaṃ bhikkhūnaṃ samantā paccekaṃ samuppannānaṃ anekasīmānaṃ aññamaññaṃ saṅkaradosappasaṅgato.",
  "tika-vin08t0:943_20": "Parisavasena cassā vaḍḍhi hāni ca sambhavati,",
  "tika-vin08t0:943_21": "pacchā āgatānaṃ abhinavasīmantaruppatti eva,",
  "tika-vin08t0:943_22": "gatānaṃ samantā ṭhitasīmāvināso ca bhaveyya.",
  "tika-vin08t0:944_0": "Pāḷiyaṃ pana “samantā sattabbhantarā,",
  "tika-vin08t0:944_1": "ayaṃ tattha samānasaṃvāsā”tiādinā ekā eva sattabbhantarā udakukkhepā ca anuññātā,",
  "tika-vin08t0:944_2": "na cesā sīmā sabhāvena,",
  "tika-vin08t0:944_3": "kāraṇasāmatthiyena vā pabhā viya padīpassa uppajjati,",
  "tika-vin08t0:944_4": "kintu bhagavato anujānaneneva.",
  "tika-vin08t0:944_5": "Bhagavā ca imā anujānanto bhikkhūnaṃ vaggakammaparihārena kammakaraṇasukhatthameva anuññāsīti kathaṃ",
  "tika-vin08t0:944_6": "nahānādikiccena paviṭṭhānampi samantā tāsaṃ sīmānaṃ samuppatti payojanābhāvā,",
  "tika-vin08t0:944_7": "payojane ca ekaṃ eva payojananti kathaṃ paccekaṃ bhikkhugaṇanāya anekasīmāsamuppatti.",
  "tika-vin08t0:944_8": "“Ekasīmāya hatthapāsaṃ avijahitvā ṭhitā”ti hi vuttaṃ.",
  "tika-vin08t0:944_9": "Yaṃ pana dvinnaṃ sīmānaṃ antarā tattakaparicchedeneva sīmantarikāṭhapanavacanaṃ,",
  "tika-vin08t0:944_10": "tattha ṭhitānaṃ kammakopavacanañca,",
  "tika-vin08t0:944_11": "tampi imāsaṃ sīmānaṃ paricchedassa dubbodhatāya sīmāya sambhedasaṅkaṃ kammakopasaṅkañca dūrato pariharituṃ vuttaṃ.",
  "tika-vin08t0:945_0": "Yo ca cīvaravippavāsatthaṃ bhagavatā abbhokāse dassito sattabbhantaraparicchedo,",
  "tika-vin08t0:945_1": "so sīmā eva na hoti,",
  "tika-vin08t0:945_2": "khettataḷākādiparicchedo viya ayamettha eko paricchedova.",
  "tika-vin08t0:945_3": "Tattha ca bahūsu bhikkhūsu ekato ṭhitesu tesaṃ visuṃ visuṃ attano ṭhitaṭṭhānato paṭṭhāya samantā sattabbhantaraparicchedabbhantare",
  "tika-vin08t0:945_4": "eva cīvaraṃ ṭhapetabbaṃ,",
  "tika-vin08t0:945_5": "na parisapariyantato.",
  "tika-vin08t0:945_6": "Parisapariyantato paṭṭhāya hi abbhantare gayhamāne sattabbhantarapariyosāne ṭhapitacīvaraṃ majjhe ṭhitassa",
  "tika-vin08t0:945_7": "sattabbhantarato bahi hotīti taṃ aruṇuggamane nissaggiyaṃ siyā.",
  "tika-vin08t0:945_8": "Sīmā pana parisapariyantatova gahetabbā.",
  "tika-vin08t0:945_9": "Cīvaravippavāsaparihāropettha ajjhokāsaparicchedassa vijjamānattā vutto,",
  "tika-vin08t0:945_10": "na pana yāva sīmāparicchedaṃ labbhamānattā mahāsīmāya avippavāsasīmāvohāro viya.",
  "tika-vin08t0:945_11": "Mahāsīmāyampi hi gāmagāmūpacāresu cīvaraṃ nissaggiyaṃ hoti,",
  "tika-vin08t0:945_12": "idhāpi majjhe ṭhitassa sīmāpariyante nissaggiyaṃ hoti,",
  "tika-vin08t0:945_13": "tasmā yathāvuttasīmāpekkhāvaseneva tāsaṃ sattabbhantaraudakukkhepasīmānaṃ uppatti,",
  "tika-vin08t0:945_14": "tabbigamena vināso ca gahetabboti amhākaṃ khanti,",
  "tika-vin08t0:945_15": "vīmaṃsitvā gahetabbaṃ.",
  "tika-vin08t0:945_16": "Añño vā pakāro ito yuttataro gavesitabbo.",
  "tika-vin08t0:946_0": "Idha pana “araññe samantā sattabbhantarā”ti evaṃ pāḷiyaṃ,",
  "tika-vin08t0:946_1": "“viñjhāṭavisadise araññe samantā sattabbhantarā”ti aṭṭhakathāyañca rukkhādinirantarepi araññe sattabbhantarasīmāya",
  "tika-vin08t0:946_2": "vihitattā attano nissayabhūtāya araññasīmāya saha etissā rukkhādisambandhe dosābhāvo,",
  "tika-vin08t0:946_3": "pageva agāmake rukkheti nissitepi padese cīvaravippavāsassa rukkhaparihāraṃ vināva ajjhokāsaparihāro ca anumatoti siddhoti veditabbaṃ.",
  "tika-vin08t0:947_0": "Upacāratthāyāti sīmantarikatthāya.",
  "tika-vin08t0:947_1": "Sattabbhantarato adhikaṃ vaṭṭati,",
  "tika-vin08t0:947_2": "ūnakaṃ pana na vaṭṭati eva sattabbhantaraparicchedassa dubbijānattā.",
  "tika-vin08t0:947_3": "Tasmā saṅghaṃ vinā ekenapi bhikkhunā bahi tiṭṭhantena aññaṃ sattabbhantaraṃ atikkamitvā dūre eva ṭhātabbaṃ.",
  "tika-vin08t0:947_4": "Itarathā kammakopasaṅkarato.",
  "tika-vin08t0:947_5": "Udakukkhepepi eseva nayo.",
  "tika-vin08t0:947_6": "Teneva vakkhati “ūnakaṃ pana na vaṭṭatī”ti.",
  "tika-vin08t0:947_7": "Idañcettha sīmantarikāvidhānaṃ dvinnaṃ baddhasīmānaṃ sīmantarikānujānanasuttānulomato siddhanti daṭṭhabbaṃ.",
  "tika-vin08t0:947_8": "Kiñcāpi hi bhagavatā nidānavasena ekagāmanissitānaṃ ekasabhāgānañca dvinnaṃ baddhasīmānameva aññamaññaṃ",
  "tika-vin08t0:947_9": "sambhedaajjhottharaṇadosaparihārāya sīmantarikā anuññātā,",
  "tika-vin08t0:947_10": "tathāpi tadanulomato ekaṃ araññasīmaṃ nadīādisīmañca nissitānaṃ ekasabhāgānaṃ dvinnaṃ sattabbhantarasīmānampi",
  "tika-vin08t0:947_11": "udakukkhepasīmānampi aññamaññaṃ sambhedajjhottharaṇaṃ,",
  "tika-vin08t0:947_12": "sīmantarikaṃ vinā abyavadhānena ṭhānañca bhagavatā anabhimatamevāti ñatvā aṭṭhakathācariyā idhāpi sīmantarikāvidhānamakaṃsu.",
  "tika-vin08t0:947_13": "Visabhāgasīmānampi hi ekasīmānissitattaṃ ekasabhāgattañcāti dvīhaṅgehi samannāgame sati eva sīmantarikaṃ vinā ṭhānaṃ sambhedāya hoti,",
  "tika-vin08t0:947_14": "nāsatīti daṭṭhabbaṃ.",
  "tika-vin08t0:947_15": "Sīmantarikavidhānasāmatthiyeneva cetāsaṃ rukkhādisambandhopi baddhasīmā viya aññamaññaṃ na vaṭṭatīti ayampi nayato dassitovāti gahetabbaṃ.",
  "tika-vin08t0:948_0": "167.",
  "tika-vin08t0:948_1": "Sabhāvenevāti iminā gāmasīmā viya abaddhasīmāti dasseti.",
  "tika-vin08t0:948_2": "Sabbamettha saṅghakammaṃ kātuṃ vaṭṭatīti samānasaṃvāsā ekūposathāti dasseti.",
  "tika-vin08t0:948_3": "Yena kenacīti antamaso sūkarādinā sattena.",
  "tika-vin08t0:948_4": "Mahoghena pana uṇṇataṭṭhānato ninnaṭṭhāne patantena khato khuddako vā mahanto vā lakkhaṇayutto “jātassaro”tveva vuccati.",
  "tika-vin08t0:948_5": "Etthapi khuddake udakukkhepakiccaṃ natthi.",
  "tika-vin08t0:948_6": "Samudde pana sabbattha udakukkhepasīmāyameva kammaṃ kātabbaṃ sodhetuṃ dukkarattā.",
  "tika-vin08t0:948_7": "Puna tatthāti lokavohārasiddhīsu eva tāsu nadīādīsu tīsu abaddhasīmāsu puna vaggakammaparihāratthaṃ sāsanavohārasiddhāya",
  "tika-vin08t0:948_8": "abaddhasīmāya paricchedaṃ dassentoti adhippāyo.",
  "tika-vin08t0:948_9": "Pāḷiyaṃ “yaṃ majjhimassa purisassā”tiādīsu udakaṃ ukkhipitvā khipīyati etthāti udakukkhepo,",
  "tika-vin08t0:948_10": "udakassa patanokāso,",
  "tika-vin08t0:948_11": "tasmā udakukkhepā,",
  "tika-vin08t0:948_12": "ayañhettha padasambandhavasena attho –",
  "tika-vin08t0:948_13": "parisapariyantato paṭṭhāya samantā yāva majjhimassa purisassa udakukkhepo udakassa patanaṭṭhānaṃ,",
  "tika-vin08t0:948_14": "tāva yaṃ taṃ paricchinnaṭṭhānaṃ,",
  "tika-vin08t0:948_15": "ayaṃ tattha nadīādīsu aparā samānasaṃvāsā udakukkhepasīmāti.",
  "tika-vin08t0:949_0": "Tassa antoti tassa udakukkhepaparicchinnassa ṭhānassa anto.",
  "tika-vin08t0:949_1": "Na kevalañca tasseva anto,",
  "tika-vin08t0:949_2": "tato bahipi,",
  "tika-vin08t0:949_3": "“ekassa udakukkhepassa anto ṭhātuṃ na vaṭṭatī”ti vacanaṃ udakukkhepaparicchedassa dubbijānato kammakopasaṅkā hotīti.",
  "tika-vin08t0:949_4": "Teneva mātikāṭṭhakathāyaṃ “paricchedabbhantare hatthapāsaṃ vijahitvā ṭhitopi paricchedato bahi aññaṃ",
  "tika-vin08t0:949_5": "tattakaṃyeva paricchedaṃ anatikkamitvā ṭhitopi kammaṃ kopeti,",
  "tika-vin08t0:949_6": "idaṃ sabbaaṭṭhakathāsu sanniṭṭhāna”nti vuttaṃ.",
  "tika-vin08t0:949_7": "Yaṃ panettha sāratthadīpaniyaṃ “tassa antohatthapāsaṃ vijahitvā ṭhito kammaṃ kopetīti iminā paricchedato",
  "tika-vin08t0:949_8": "bahi yattha katthaci ṭhito kammaṃ na kopetī”ti vatvā mātikāṭṭhakathāvacanampi paṭikkhipitvā “neva pāḷiyaṃ",
  "tika-vin08t0:949_9": "na aṭṭhakathāyaṃ upalabbhatī”tiādi bahu papañcitaṃ,",
  "tika-vin08t0:949_10": "taṃ na sundaraṃ idha aṭṭhakathāvacanena mātikāṭṭhakathāvacanassa nayato saṃsandanato saṅghaṭanato.",
  "tika-vin08t0:949_11": "Tathā hi dvinnaṃ udakukkhepapaacchedānamantarā vidatthicaturaṅgulamattampi sīmantarikaṃ aṭhapetvā “añño udakukkhepo sīmantarikāya ṭhapetabbo,",
  "tika-vin08t0:949_12": "“tato adhikaṃ vaṭṭati eva,",
  "tika-vin08t0:949_13": "ūnakaṃ pana na vaṭṭatī”ti evaṃ idheva vuttena iminā aṭṭhakathāvacanena sīmantarikopacāre udakukkhepato",
  "tika-vin08t0:949_14": "ūnake ṭhapite sīmāya sīmāsambhedato kammakopopi vutto eva.",
  "tika-vin08t0:949_15": "Yadaggena ca evaṃ vutto,",
  "tika-vin08t0:949_16": "tadaggena ca tattha ekabhikkhuno pavesepi sati tassa sīmaṭṭhabhāvato kammakopo vutto eva hoti.",
  "tika-vin08t0:949_17": "Aṭṭhakathāyaṃ “ūnakaṃ pana na vaṭṭatī”ti kathanañcetaṃ udakukkhepaparicchedassa dubbijānantenapi sīmāsambhedasaṅkāparihāratthaṃ vuttaṃ.",
  "tika-vin08t0:949_18": "Sattabbhantarasīmānamantarā tattakaparicchedeneva sīmantarikavidhānavacanatopi etāsaṃ dubbijānaparicchedatā,",
  "tika-vin08t0:949_19": "tattha ca ṭhitānaṃ kammakopasaṅkā sijjhati.",
  "tika-vin08t0:949_20": "Kammakopasaṅkaṭṭhānampi ācariyā dūrato parihāratthaṃ “kammakopaṭṭhāna”nti vatvāva ṭhapesunti gahetabbaṃ.",
  "tika-vin08t0:950_0": "Sāratthadīpaniyaṃ pana –",
  "tika-vin08t0:950_1": "aparicchinnāyāti baddhasīmāvasena akataparicchedāya.",
  "tika-vin08t0:950_2": "Yena kenaci khaṇitvā akatoti antamaso tiracchānenapi khaṇitvā akato.",
  "tika-vin08t0:950_3": "Tassa antohatthapāsaṃ vijahitvā ṭhito kammaṃ kopetīti iminā paricchedato bahi yattha katthaci ṭhito kammaṃ na kopetīti dīpeti.",
  "tika-vin08t0:950_4": "Yaṃ pana vuttaṃ mātikāṭṭhakathāyaṃ “paricchedabbhantare hatthapāsaṃ vijahitvā ṭhitopi paricchedato bahi",
  "tika-vin08t0:950_5": "aññaṃ tattakaṃyeva paricchedaṃ anatikkamitvā ṭhitopi kammaṃ kopeti,",
  "tika-vin08t0:950_6": "idaṃ sabbaaṭṭhakathāsu sanniṭṭhāna”nti.",
  "tika-vin08t0:950_7": "Tattha aññaṃ tattakaṃyeva paricchedaṃ anatikkamitvā ṭhitopi kammaṃ kopetīti idaṃ neva pāḷiyaṃ,",
  "tika-vin08t0:950_8": "na aṭṭhakathāyaṃ upalabbhati,",
  "tika-vin08t0:950_9": "yadi cetaṃ dvinnaṃ saṅghānaṃ visuṃ uposathādikammakaraṇādhikāre vuttattā udakukkhepato bahi aññaṃ udakukkhepaṃ",
  "tika-vin08t0:950_10": "anatikkamitvā uposathādikaraṇatthaṃ ṭhito saṅgho sīmāsambhedasambhavato kammaṃ kopetīti iminā adhippāyena",
  "tika-vin08t0:950_11": "vuttaṃ siyā,",
  "tika-vin08t0:950_12": "evampi yujjeyya.",
  "tika-vin08t0:950_13": "Teneva mātikāṭṭhakathāya līnatthappakāsaniyaṃ vuttaṃ “aññaṃ tattakaṃyeva paricchedanti dutiyaṃ udakukkhepaṃ anatikkantopi kopeti. Kasmā?",
  "tika-vin08t0:950_14": "Attano udakukkhepasīmāya paresaṃ udakukkhepasīmāya ajjhotthaṭattā sīmāsambhedo hoti,",
  "tika-vin08t0:950_15": "tasmā kopetī”ti.",
  "tika-vin08t0:950_16": "“Idaṃ sabbaaṭṭhakathāsu sanniṭṭhāna”nti ca imināva adhippāyena vuttanti gahetabbaṃ sabbāsupi aṭṭhakathāsu sīmāsambhedassa anicchitattā.",
  "tika-vin08t0:950_17": "Teneva hi “attano ca aññesañca udakukkhepaparicchedassa antarā añño udakukkhepo sīmantarikatthāya ṭhapetabbo”ti vuttaṃ.",
  "tika-vin08t0:950_18": "Aññe panettha aññathāpi papañcenti,",
  "tika-vin08t0:950_19": "taṃ na gahetabbaṃ.",
  "tika-vin08t0:951_0": "Sabbattha saṅgho nisīdatīti hatthapāsaṃ avijahitvā nisīdati.",
  "tika-vin08t0:951_1": "Udakukkhepasīmāya kammaṃ natthīti yasmā sabbopi nadīpadeso bhikkhūhi ajjhotthaṭo,",
  "tika-vin08t0:951_2": "tasmā samantato nadiyā abhāvā udakukkhepappayojanaṃ natthi.",
  "tika-vin08t0:951_3": "Udakukkhepappamāṇā sīmantarikā suviññeyyatarā hoti,",
  "tika-vin08t0:951_4": "sīmāsambhedasaṅkā ca na siyāti sāmīcidassanatthaṃ “añño udakukkhepo sīmantarikatthāya ṭhapetabbo”ti vuttaṃ.",
  "tika-vin08t0:951_5": "Yattakena pana sīmāsambhedo na hoti,",
  "tika-vin08t0:951_6": "tattakaṃ ṭhapetuṃ vaṭṭatiyeva.",
  "tika-vin08t0:951_7": "Tenevāhu porāṇā “yattakena sīmāsambhedo na hoti,",
  "tika-vin08t0:951_8": "tattakampi ṭhapetuṃ vaṭṭatī”ti.",
  "tika-vin08t0:951_9": "Ūnakaṃ pana na vaṭṭatīti idampi udakukkhepasīmāya parisavasena vaḍḍhanato sīmāsambhedasaṅkā siyāti tannivāraṇatthameva vuttanti vuttaṃ.",
  "tika-vin08t0:952_0": "Vajirabuddhiṭīkāyampi –",
  "tika-vin08t0:952_1": "yaṃ majjhimassa purisassa samantā udakukkhepāti pana etissā nadiyā catuvaggādīnaṃ saṅghānaṃ visuṃ catuvaggakaraṇīyādikammakaraṇakāle",
  "tika-vin08t0:952_2": "sīmāparicchedadassanatthaṃ vuttaṃ ticīvarena vippavāsāvippavāsaparicchedadassanatthampi sattabbhantarasīmāya",
  "tika-vin08t0:952_3": "paricchedadassanaṃ viyāti ācariyā,",
  "tika-vin08t0:952_4": "tasmā udakukkhepaparicchedābhāvepi antonadiyaṃ kammaṃ kātuṃ vaṭṭatīti siddhaṃ.",
  "tika-vin08t0:952_5": "Ayaṃ pana viseso –",
  "tika-vin08t0:952_6": "tattha nāvāgato ce,",
  "tika-vin08t0:952_7": "nāvāyaṃ vuttanayena,",
  "tika-vin08t0:952_8": "satthagato ce,",
  "tika-vin08t0:952_9": "satthe vuttanayena.",
  "tika-vin08t0:952_10": "So ce atirekacātumāsanivuttho ce,",
  "tika-vin08t0:952_11": "gāme vuttanayena ticīvarāvippavāso veditabbo.",
  "tika-vin08t0:952_12": "Tatthāpi ayaṃ viseso –",
  "tika-vin08t0:952_13": "sace sattho udakukkhepassa anto hoti,",
  "tika-vin08t0:952_14": "udakukkhepasīmā pamāṇanti eke.",
  "tika-vin08t0:952_15": "Satthova pamāṇanti ācariyā.",
  "tika-vin08t0:952_16": "Sace panettha bahū bhikkhūtiādimhi keci adhiṭṭhānuposathaṃ,",
  "tika-vin08t0:952_17": "keci gaṇuposathaṃ,",
  "tika-vin08t0:952_18": "keci saṅghuposathanti vattukāmatāya “bahū saṅghā”ti avatvā “bhikkhū”ti vuttaṃ.",
  "tika-vin08t0:952_19": "Ūnakaṃ pana na vaṭṭatīti ettha sīmāsambhedasambhavatoti upatissatthero.",
  "tika-vin08t0:952_20": "Ṭhapente hi ūnakaṃ na ṭhapetabbaṃ,",
  "tika-vin08t0:952_21": "“aṭṭhapetumpi vaṭṭati evā”ti vuttanti vuttaṃ.",
  "tika-vin08t0:953_0": "Tanti sīmaṃ.",
  "tika-vin08t0:953_1": "Sīghameva atikkamatīti iminā taṃ anatikkamitvā anto eva parivattamānāya kātuṃ vaṭṭatīti dasseti.",
  "tika-vin08t0:953_2": "Etadatthameva hi vālikādīhi sīmāparicchindanaṃ,",
  "tika-vin08t0:953_3": "itarathā bahi parivattā nu kho,",
  "tika-vin08t0:953_4": "no vāti kammakopasaṅkā bhaveyyāti.",
  "tika-vin08t0:953_5": "Aññissā anussāvanāti kevalāya nadīsīmāya anussāvanā.",
  "tika-vin08t0:953_6": "Antonadiyaṃ jātarukkhe vāti udakukkhepaparicchedassa bahi ṭhite rukkhe vā.",
  "tika-vin08t0:953_7": "Bahinadītīrameva hi visabhāgasīmattā abandhitabbaṭṭhānaṃ,",
  "tika-vin08t0:953_8": "na antonadī nissayattena sabhāgattā.",
  "tika-vin08t0:953_9": "Teneva “bahinadītīre vihārasīmāya vā”tiādinā tīrameva abandhitabbaṭṭhānattena dassitaṃ,",
  "tika-vin08t0:953_10": "na pana nadī.",
  "tika-vin08t0:953_11": "Jātarukkhepi ṭhitehīti idaṃ antoudakukkhepaṭṭhaṃ sandhāya vuttaṃ.",
  "tika-vin08t0:953_12": "Na hi bahiudakukkhepe bhikkhūnaṃ ṭhātuṃ vaṭṭati.",
  "tika-vin08t0:954_0": "Rukkhassāti tasseva antoudakukkhepaṭṭhassa rukkhassa.",
  "tika-vin08t0:954_1": "Sīmaṃ vā sodhetvāti yathāvuttaṃ vihāre baddhasīmaṃ gāmasīmañca tattha ṭhitabhikkhūnaṃ hatthapāsānayanabahisīmakaraṇavaseneva sodhetvā.",
  "tika-vin08t0:954_2": "Yathā ca udakukkhepasīmāyaṃ kammaṃ karontehi,",
  "tika-vin08t0:954_3": "evaṃ baddhasīmāyaṃ vā gāmasīmāyaṃ vā kammaṃ karontehipi udakukkhepasīmaṭṭhe sodhetvāva kātabbaṃ.",
  "tika-vin08t0:954_4": "Eteneva sattabbhantaraaraññasīmāhipi saddhiṃ udakukkhepasīmāya,",
  "tika-vin08t0:954_5": "imāya ca saddhiṃ tāsaṃ rukkhādisambandhadosopi nayato dassitova hoti.",
  "tika-vin08t0:954_6": "Imināva nayena sattabbhantarasīmāya baddhasīmagāmasīmāhipi saddhiṃ,",
  "tika-vin08t0:954_7": "etāsañca sattabbhantarasīmāya saddhiṃ sambandhadoso ñātabbo.",
  "tika-vin08t0:954_8": "Aṭṭhakathāyaṃ panetaṃ sabbaṃ vuttanayatova sakkā viññātunti aññamaññāsannānamevettha dassitaṃ.",
  "tika-vin08t0:955_0": "Tatridaṃ suttānulomato nayaggahaṇamukhaṃ –",
  "tika-vin08t0:955_1": "yathā hi baddhasīmāyaṃ sammatā baddhasīmā vipattisīmā hotīti tāsaṃ aññamaññaṃ rukkhādisambandho na vaṭṭati,",
  "tika-vin08t0:955_2": "evaṃ nadīādīsu sammatāpi baddhasīmā vipattisīmāva hotīti tāhipi saddhiṃ tassā rukkhādisambandho na vaṭṭatīti sijjhati.",
  "tika-vin08t0:955_3": "Iminā nayena sattabbhantarasīmāya gāmanadīādīhi saddhiṃ,",
  "tika-vin08t0:955_4": "udakukkhepasīmāya ca araññādīhi saddhiṃ rukkhādisambandhassanavaṭṭanakabhāvo ñātabbo,",
  "tika-vin08t0:955_5": "evametā bhagavatā anuññātā baddhasīmasattabbhantaraudakukkhepasīmā aññamaññañceva attano nissayavirahitāhi",
  "tika-vin08t0:955_6": "itarītarāsaṃ nissayasīmāhi ca rukkhādisambandhe sati sambhedadosamāpajjatīti suttānulomanayo ñātabbova.",
  "tika-vin08t0:956_0": "Attano attano pana nissayabhūtagāmādīhi saddhiṃ baddhasīmādīnaṃ tissannaṃ uppattikāle bhagavatā anuññātassa",
  "tika-vin08t0:956_1": "sambhedajjhottharaṇassa anulomanato rukkhādisambandhopi anuññātova hotīti daṭṭhabbaṃ.",
  "tika-vin08t0:956_2": "Yadi evaṃ udakukkhepabaddhasīmādīnaṃ antarā kasmā sīmantarikā na vihitāti?",
  "tika-vin08t0:956_3": "Nissayabhedasabhāvabhedehi sayameva bhinnattā.",
  "tika-vin08t0:956_4": "Ekanissayaekasabhāvānameva hi sīmantarikāya vināsaṃ karotīti vuttovāyamattho.",
  "tika-vin08t0:956_5": "Eteneva nadīnimittaṃ katvā baddhāya sīmāya saṅghe kammaṃ karonte nadiyampi yāva gāmakkhettaṃ āhacca ṭhitāya",
  "tika-vin08t0:956_6": "udakukkhepasīmāya aññesaṃ kammaṃ kātuṃ vaṭṭatīti siddhaṃ hoti.",
  "tika-vin08t0:956_7": "Yā panetā lokavohārasiddhā gāmāraññanadīsamuddajātassarasīmā pañca,",
  "tika-vin08t0:956_8": "tā aññamaññaṃ rukkhādisambandhepi sambhedadosaṃ nāpajjati tathā lokavohārābhāvato.",
  "tika-vin08t0:956_9": "Na hi gāmādayo gāmantarādīhi nadīādīhi ca rukkhādisambandhamattena sambhinnāti loke voharanti.",
  "tika-vin08t0:956_10": "Lokavohārasiddhānañca lokavohāratova sambhedo vā asambhedo vā gahetabbo,",
  "tika-vin08t0:956_11": "na aññathā.",
  "tika-vin08t0:956_12": "Teneva aṭṭhakathāyaṃ tāsaṃ aññamaññaṃ katthacipi sambhedanayo na dassito,",
  "tika-vin08t0:956_13": "sāsanavohārasiddho eva dassitoti.",
  "tika-vin08t0:957_0": "Ettha pana baddhasīmāya tāva “heṭṭhā pathavīsandhārakaṃ udakaṃ pariyantaṃ katvā sīmā gatā hotī”tiādinā",
  "tika-vin08t0:957_1": "adhobhāgaparicchedo aṭṭhakathāyaṃ sabbathā dassito,",
  "tika-vin08t0:957_2": "gāmasīmādīnaṃ pana na dassito.",
  "tika-vin08t0:957_3": "Kathamayaṃ jānitabboti?",
  "tika-vin08t0:957_4": "Keci tāvettha “gāmasīmādayopi baddhasīmā viya pathavīsandhārakaṃ udakaṃ āhacca tiṭṭhatī”ti vadanti.",
  "tika-vin08t0:958_0": "Keci pana taṃ paṭikkhipitvā “nadīsamuddajātassarasīmā,",
  "tika-vin08t0:958_1": "tāva tannissitaudakukkhepasīmā ca pathaviyā uparitale heṭṭhā ca udakena ajjhottharaṇappadese eva tiṭṭhanti,",
  "tika-vin08t0:958_2": "na tato heṭṭhā udakassa ajjhottharaṇābhāvā.",
  "tika-vin08t0:958_3": "Sace pana udakoghādinā yojanappamāṇampi ninnaṭṭhānaṃ hoti,",
  "tika-vin08t0:958_4": "nadīsīmādayova honti,",
  "tika-vin08t0:958_5": "na tato heṭṭhā.",
  "tika-vin08t0:958_6": "Tasmā nadīādīnaṃ heṭṭhā bahitīramukhena umaṅgena,",
  "tika-vin08t0:958_7": "iddhiyā vā paviṭṭho bhikkhu nadiyaṃ ṭhitānaṃ kammaṃ na kopeti,",
  "tika-vin08t0:958_8": "so pana āsannagāme bhikkhūnaṃ kammaṃ kopeti.",
  "tika-vin08t0:958_9": "Sace pana so ubhinnaṃ tīragāmānaṃ majjhe nisinno hoti,",
  "tika-vin08t0:958_10": "ubhayagāmaṭṭhānaṃ kammaṃ kopeti.",
  "tika-vin08t0:958_11": "Sace pana tīraṃ gāmakkhettaṃ na hoti,",
  "tika-vin08t0:958_12": "agāmakāraññameva.",
  "tika-vin08t0:958_13": "Tattha pana tīradvayepi sattabbhantarasīmaṃ vinā kevalāya khuddakāraññasīmāyameva kammaṃ kopeti.",
  "tika-vin08t0:958_14": "Sace sattabbhantarasīmāya karonti,",
  "tika-vin08t0:958_15": "tadā yadi tesaṃ sattabbhantarasīmāya paricchedo etassa nisinnokāsassa parato ekaṃ sattabbhantaraṃ atikkamitvā ṭhito na kammakopo. No ce,",
  "tika-vin08t0:958_16": "kammakopo.",
  "tika-vin08t0:958_17": "Gāmasīmāyaṃ pana antoumaṅge vā bile vā khaṇitvā vā yattha pavisituṃ sakkā,",
  "tika-vin08t0:958_18": "yattha vā suvaṇṇamaṇiādiṃ khaṇitvā gaṇhanti,",
  "tika-vin08t0:958_19": "gahetuṃ sakkāti vā sambhāvanā hoti,",
  "tika-vin08t0:958_20": "tattakaṃ heṭṭhāpi gāmasīmā,",
  "tika-vin08t0:958_21": "tattha iddhiyā anto nisinnopi kammaṃ kopeti.",
  "tika-vin08t0:958_22": "Yattha pana pakatimanussānaṃ pavesasambhāvanāpi natthi,",
  "tika-vin08t0:958_23": "taṃ sabbaṃ yāva pathavīsandhārakaudakā araññasīmāva,",
  "tika-vin08t0:958_24": "na gāmasīmā.",
  "tika-vin08t0:958_25": "Araññasīmāyampi eseva nayo.",
  "tika-vin08t0:958_26": "Tatthapi hi yattake padese pavesasambhāvanā,",
  "tika-vin08t0:958_27": "tattakameva uparitale araññasīmā pavattati.",
  "tika-vin08t0:958_28": "Tato pana heṭṭhā na araññasīmā tattha uparitalena saha ekāraññavohārābhāvato.",
  "tika-vin08t0:958_29": "Na hi tattha paviṭṭhaṃ araññaṃ paviṭṭhoti voharanti,",
  "tika-vin08t0:958_30": "tasmā tatraṭṭho upari araññaṭṭhānaṃ kammaṃ na kopeti umaṅganadiyaṃ ṭhito viya uparinadiyaṃ ṭhitānaṃ.",
  "tika-vin08t0:958_31": "Ekasmiñhi cakkavāḷe gāmanadīsamuddajātassare muñcitvā tadavasesaṃ amanussāvāsaṃ devabrahmalokaṃ upādāya sabbaṃ araññameva.",
  "tika-vin08t0:958_32": "‘Gāmā vā araññā vā’ti vuttattā hi nadīsamuddajātassarādipi araññameva.",
  "tika-vin08t0:958_33": "Idha pana nadīādīnaṃ visuṃ sīmābhāvena gahitattā tadavasesameva araññaṃ gahetabbaṃ.",
  "tika-vin08t0:958_34": "Tattha ca yattake padese ekaṃ araññanti voharanti,",
  "tika-vin08t0:958_35": "ayamekā araññasīmā.",
  "tika-vin08t0:958_36": "Indapurañhi sabbaṃ ekāraññasīmā,",
  "tika-vin08t0:958_37": "tathā asurayakkhapurādi.",
  "tika-vin08t0:958_38": "Ākāsaṭṭhadevabrahmavimānāni pana samantā ākāsaparicchinnāni paccekaṃ araññasīmā samuddamajjhe pabbatadīpakā viya.",
  "tika-vin08t0:958_39": "Tattha sabbattha sattabbhantarasīmāyaṃ,",
  "tika-vin08t0:958_40": "araññasīmāyameva vā kammaṃ kātabbaṃ,",
  "tika-vin08t0:958_41": "tasmā idhāpi upariaraññatalena saddhiṃ heṭṭhāpathaviyā ekāraññavohārābhāvā visuṃ araññasīmāti gahetabbaṃ.",
  "tika-vin08t0:958_42": "Tenevettha gāmanadīādisīmākathāya aṭṭhakathāyaṃ ‘iddhimā bhikkhu heṭṭhāpathavitale ṭhito kammaṃ kopetī’ti",
  "tika-vin08t0:958_43": "baddhasīmāyaṃ dassitanayo na dassito”ti vadanti.",
  "tika-vin08t0:959_0": "Idañcetāsaṃ gāmasīmādīnaṃ heṭṭhāpamāṇadassanaṃ suttādivirodhābhāvā yuttaṃ viya dissati,",
  "tika-vin08t0:959_1": "vīmaṃsitvā gahetabbaṃ.",
  "tika-vin08t0:959_2": "Evaṃ gahaṇe ca gāmasīmāyaṃ sammatā baddhasīmā uparigāmasīmaṃ,",
  "tika-vin08t0:959_3": "heṭṭhā udakapariyantaṃ araññasīmañca avattharatīti tassā araññasīmāpi khettanti sijjhati.",
  "tika-vin08t0:959_4": "Bhagavatā ca “sabbā,",
  "tika-vin08t0:959_5": "bhikkhave,",
  "tika-vin08t0:959_6": "nadī asīmā”tiādinā nadīsamuddajātassarā baddhasīmāya akhettabhāvena vuttā,",
  "tika-vin08t0:959_7": "na pana araññaṃ,",
  "tika-vin08t0:959_8": "tasmā araññampi baddhasīmāya khettamevāti gahetabbaṃ.",
  "tika-vin08t0:959_9": "Yadi evaṃ kasmā tattha sā na bajjhatīti?",
  "tika-vin08t0:959_10": "Payojanābhāvā.",
  "tika-vin08t0:959_11": "Sīmāpekkhānantarameva hi sattabbhantarasīmāya sambhavato,",
  "tika-vin08t0:959_12": "tassā ca upari sammatāya baddhasīmāya sambhedajjhottharaṇānulomato vipattisīmā eva siyā.",
  "tika-vin08t0:959_13": "Gāmakkhette pana ṭhatvā agāmakāraññekadesampi antokaritvā sammatā kiñcāpi susammatā agāmakāraññe bhagavatā",
  "tika-vin08t0:959_14": "vihitāya sattabbhantarasīmāyapi anivattanato,",
  "tika-vin08t0:959_15": "tattha pana kammaṃ kātuṃ paviṭṭhānampi tato bahi kevalāraññe karontānampi antarā tīṇi sattabbhantarāni ṭhapetabbāni.",
  "tika-vin08t0:959_16": "Aññathā vipatti eva siyāti sabbathā niratthakameva agāmake araññe baddhasīmākaraṇanti veditabbaṃ.",
  "tika-vin08t0:960_0": "Antonadiyaṃ paviṭṭhasākhāyāti nadiyā pathavītalaṃ āhacca ṭhitāya sākhāyapi,",
  "tika-vin08t0:960_1": "pageva anāhacca ṭhitāya.",
  "tika-vin08t0:960_2": "Pārohepi eseva nayo.",
  "tika-vin08t0:960_3": "Etena sabhāganadīsīmaṃ phusitvā ṭhitena visabhāgasīmāsambandhasākhādinā udakukkhepasīmāya sambandho na vaṭṭatīti dasseti.",
  "tika-vin08t0:960_4": "Eteneva mahāsīmaṃ gāmasīmañca phusitvā ṭhitena sākhādinā māḷakasīmāya sambandho na vaṭṭatīti ñāpitoti daṭṭhabbo.",
  "tika-vin08t0:960_5": "Antonadiyaṃyevāti setupādānaṃ tīraṭṭhitattaṃ nivatteti.",
  "tika-vin08t0:960_6": "Tena udakukkhepaparicchedato bahinadiyaṃ patiṭṭhitattepi sambhedābhāvaṃ dasseti.",
  "tika-vin08t0:960_7": "Tenāha “bahitīre patiṭṭhitā”tiādi.",
  "tika-vin08t0:960_8": "Yadi hi udakukkhepato bahi antonadiyampi patiṭṭhitatte sambhedo bhaveyya,",
  "tika-vin08t0:960_9": "tampi paṭikkhipitabbaṃ bhaveyya kammakopassa samānattā,",
  "tika-vin08t0:960_10": "na ca paṭikkhittaṃ,",
  "tika-vin08t0:960_11": "tasmā sabbattha attano nissayasīmāya sambhedadoso natthevāti gahetabbaṃ.",
  "tika-vin08t0:961_0": "Āvaraṇena vāti dāruādīni khaṇitvā udakanivāraṇena.",
  "tika-vin08t0:961_1": "Koṭṭakabandhanena vāti mattikādīhi pūretvā katasetubandhanena vā,",
  "tika-vin08t0:961_2": "ubhayenāpi āvaraṇameva dasseti.",
  "tika-vin08t0:961_3": "“Nadiṃ vināsetvā”ti vuttamevatthaṃ vibhāveti “heṭṭhā pāḷi baddhā”ti,",
  "tika-vin08t0:961_4": "heṭṭhā nadiṃ āvaritvā pāḷi baddhāti attho.",
  "tika-vin08t0:961_5": "Chaḍḍitodakanti atirittodakaṃ.",
  "tika-vin08t0:961_6": "Nadiṃ otaritvā sandanaṭṭhānatoti iminā taḷākanadīnaṃ antarā pavattanaṭṭhāne na vaṭṭatīti dasseti.",
  "tika-vin08t0:961_7": "Uppatitvāti tīrādibhindanavasena vipulā hutvā.",
  "tika-vin08t0:961_8": "Vihārasīmanti baddhasīmaṃ.",
  "tika-vin08t0:962_0": "Agamanapatheti tadaheva gantvā nivattituṃ asakkuṇeyye.",
  "tika-vin08t0:962_1": "Araññasīmāsaṅkhyameva gacchatīti lokavohārasiddhaṃ agāmakāraññasīmaṃ sandhāya vadati.",
  "tika-vin08t0:962_2": "Tatthāti pakatiyā macchabandhānaṃ gamanapathesu dīpakesu.",
  "tika-vin08t0:963_0": "Taṃ ṭhānanti tesaṃ āvāṭādīnaṃ kataṭṭhānameva,",
  "tika-vin08t0:963_1": "na akatanti attho.",
  "tika-vin08t0:963_2": "Loṇīti samuddodakassa uppattiveganinno mātikākārena pavattanako.",
  "tika-vin08t0:964_0": "Sāratthadīpaniyaṃ pana –",
  "tika-vin08t0:964_1": "gacchantiyā pana nāvāya kātuṃ na vaṭṭatīti ettha udakukkhepamanatikkamitvā parivattamānāya kātuṃ vaṭṭatīti veditabbaṃ.",
  "tika-vin08t0:964_2": "Sīmaṃ vā sodhetvāti ettha sīmāsodhanaṃ nāma gāmasīmādīsu ṭhitānaṃ hatthapāsānayanādi.",
  "tika-vin08t0:964_3": "“Nadiṃ vināsetvā taḷākaṃ karontī”ti vuttamevatthaṃ vibhāveti “heṭṭhā pāḷi baddhā”ti,",
  "tika-vin08t0:964_4": "heṭṭhā nadiṃ āvaritvā pāḷi baddhāti attho.",
  "tika-vin08t0:964_5": "Chaḍḍitodakanti taḷākarakkhaṇatthaṃ ekamantena chaḍḍitamudakaṃ.",
  "tika-vin08t0:964_6": "Deve avassanteti dubbuṭṭhikāle vassānepi deve avassante.",
  "tika-vin08t0:964_7": "Uppatitvāti uttaritvā.",
  "tika-vin08t0:964_8": "Gāmanigamasīmaṃ ottharitvā pavattatīti vuttappakāre vassakāle cattāro māse abbocchinnā pavattati.",
  "tika-vin08t0:964_9": "Vihārasīmanti baddhasīmaṃ sandhāya vadati.",
  "tika-vin08t0:965_0": "Agamanapatheti yattha tadaheva gantvā paccāgantuṃ na sakkoti,",
  "tika-vin08t0:965_1": "tādise padese.",
  "tika-vin08t0:965_2": "Araññasīmāsaṅkhyameva gacchatīti sattabbhantarasīmaṃ sandhāya vadati.",
  "tika-vin08t0:965_3": "Tesanti macchabandhānaṃ.",
  "tika-vin08t0:965_4": "Gamanapariyantassa oratoti gamanapariyantassa orimabhāge dīpakaṃ pabbatañca sandhāya vuttaṃ,",
  "tika-vin08t0:965_5": "na samuddappadesanti vuttaṃ.",
  "tika-vin08t0:966_0": "Sambhindantīti yattha catūhi bhikkhūhi nisīdituṃ na sakkā,",
  "tika-vin08t0:966_1": "tattha tato paṭṭhāya yāva kesaggamattampi attano sīmāya karontā sambhindanti,",
  "tika-vin08t0:966_2": "catunnampi bhikkhūnaṃ pahonakato paṭṭhāya yāva sakalampi antokarontā ajjhottharantīti veditabbaṃ.",
  "tika-vin08t0:966_3": "Saṃsaṭṭhaviṭapāti aññamaññaṃ sibbitvā ṭhitamahāsākhamūlā,",
  "tika-vin08t0:966_4": "etena aññamaññassa atiāsannataṃ dīpeti.",
  "tika-vin08t0:966_5": "Sākhāya sākhaṃ phusantāpi hi dūraṭṭhāpi siyuṃ,",
  "tika-vin08t0:966_6": "tato ekaṃsato sambhedalakkhaṇaṃ na dassitaṃ siyāti taṃ dassetuṃ viṭapaggahaṇaṃ kataṃ.",
  "tika-vin08t0:966_7": "Evañhi bhikkhūnaṃ nisīdituṃ appahonakaṭṭhānaṃ attano sīmāya antosīmaṭṭhaṃ karitvā purāṇavihāraṃ karontā sīmāya sīmaṃ sambhindanti nāma,",
  "tika-vin08t0:966_8": "na tato paranti dassitameva hoti.",
  "tika-vin08t0:966_9": "Baddhā hotīti porāṇakavihārasīmaṃ sandhāya vuttaṃ.",
  "tika-vin08t0:966_10": "Taṃ ambanti aparena samayena purāṇavihāraparikkhepādīnaṃ vinaṭṭhattā ajānantānaṃ taṃ purāṇavihārasīmāya nimittabhūtaṃ ambaṃ.",
  "tika-vin08t0:966_11": "Attano sīmāya antosīmaṭṭhaṃ karitvā purāṇavihārasīmaṭṭhaṃ jambuṃ kittetvā ambajambūnaṃ antare yaṃ ṭhānaṃ,",
  "tika-vin08t0:966_12": "taṃ attano sīmāya pavesetvā baddhāti attho.",
  "tika-vin08t0:966_13": "Ettha ca purāṇasīmāya nimittabhūtassa gāmaṭṭhassa ambarukkhassa antosīmaṭṭhāya jambuyā saha saṃsaṭṭhaviṭapattepi",
  "tika-vin08t0:966_14": "sīmāya bandhanakāle vipatti vā pacchā gāmasīmāya saha sambhedo vā kammavipatti vā nāhosīti mukhatova",
  "tika-vin08t0:966_15": "vuttanti veditabbaṃ.",
  "tika-vin08t0:967_0": "Padesanti saṅghassa nisīdanappahonakaṃ padesaṃ.",
  "tika-vin08t0:967_1": "Sīmantarikaṃ ṭhapetvātiādinā sambhedajjhottharaṇaṃ katvā baddhasīmāpi aññamaññaṃ phusāpetvā abyavadhānena baddhasīmāpi asīmā evāti dasseti,",
  "tika-vin08t0:967_2": "tasmā ekadvaṅgulamattāpi sīmantarikā vaṭṭati eva.",
  "tika-vin08t0:967_3": "Sā pana dubbodhāti aṭṭhakathāsu caturaṅgulādikā vuttāti daṭṭhabbaṃ.",
  "tika-vin08t0:967_4": "Dvinnaṃ sīmānanti dvinnaṃ baddhasīmānaṃ.",
  "tika-vin08t0:967_5": "Nimittaṃ hotīti nimittassa sīmato bāhirattā bandhanakāle tāva sambhedadoso natthīti adhippāyo.",
  "tika-vin08t0:967_6": "Na kevalañca nimittakato eva saṅkaraṃ karoti,",
  "tika-vin08t0:967_7": "atha kho sīmantarikāya ṭhito aññopi rukkho karoti eva,",
  "tika-vin08t0:967_8": "tasmā appamattikāya sīmantarikāya vaḍḍhanakarukkhādayo na vaṭṭanti eva.",
  "tika-vin08t0:967_9": "Ettha ca upari dissamānakhandhasākhādipavesesu eva saṅkaradosassa sabbattha dassitattā adissamānānaṃ",
  "tika-vin08t0:967_10": "mūlānaṃ pavesepi bhūmigatikattā doso natthīti sijjhati.",
  "tika-vin08t0:967_11": "Sace pana mūlānipi dissamānāni neva pavisanti,",
  "tika-vin08t0:967_12": "saṅkarova,",
  "tika-vin08t0:967_13": "pabbatapāsāṇā pana dissamānāpi bhūmigatikāyeva.",
  "tika-vin08t0:967_14": "Yadi pana bandhanakāle eva eko thūlarukkho ubhayampi sīmaṃ āhacca tiṭṭhati,",
  "tika-vin08t0:967_15": "pacchā baddhā asīmā hotīti daṭṭhabbaṃ.",
  "tika-vin08t0:968_0": "Sīmasaṅkaranti sīmasambhedaṃ.",
  "tika-vin08t0:968_1": "Yaṃ panettha sāratthadīpaniyaṃ vuttaṃ “sīmasaṅkaraṃ karotīti vaḍḍhitvā sīmappadesaṃ paviṭṭhe dvinnaṃ sīmānaṃ gataṭṭhānassa dubbiññeyyattā vutta”nti,",
  "tika-vin08t0:968_2": "taṃ na yuttaṃ gāmasīmāyapi saha saṅkaraṃ karotīti vattabbato.",
  "tika-vin08t0:968_3": "Tatthāpi hi nimitte vaḍḍhite gāmasīmabaddhasīmānaṃ gataṭṭhānaṃ dubbiññeyyameva hoti.",
  "tika-vin08t0:968_4": "Tattha pana avatvā dvinnaṃ baddhasīmānameva saṅkarassa vuttattā yathāvuttasambandhadosova saṅkarasaddena vuttoti gahetabbaṃ.",
  "tika-vin08t0:968_5": "Pāḷiyaṃ pana nidānavasena “yesaṃ,",
  "tika-vin08t0:968_6": "bhikkhave,",
  "tika-vin08t0:968_7": "sīmā pacchā sammatā,",
  "tika-vin08t0:968_8": "tesaṃ taṃ kammaṃ adhammika”ntiādinā pacchā sammatāya asīmatte vuttepi dvīsu gāmasīmāsu ṭhatvā dvīhi saṅghehi",
  "tika-vin08t0:968_9": "sambhedaṃ vā ajjhottharaṇaṃ vā katvā sīmantarikaṃ aṭṭhapetvā vā rukkhapārohādisambandhaṃ aviyojetvā vā",
  "tika-vin08t0:968_10": "ekasmiṃ khaṇe kammavācāniṭṭhāpanavasena ekato sammatānaṃ dvinnampi sīmānaṃ asīmatā pakāsitāti veditabbaṃ.",
  "tika-vin08t0:969_0": "Sāratthadīpaniyaṃ “saṃsaṭṭhaviṭapāti iminā aññamaññassa āsannataṃ dīpeti.",
  "tika-vin08t0:969_1": "Baddhā hotīti pacchimadisābhāge sīmaṃ sandhāya vuttaṃ.",
  "tika-vin08t0:969_2": "Tassā padesanti yattha ṭhatvā bhikkhūhi kammaṃ kātuṃ sakkā hoti,",
  "tika-vin08t0:969_3": "tādisaṃ padesaṃ.",
  "tika-vin08t0:969_4": "Yattha pana ṭhitehi kammaṃ kātuṃ na sakkā hoti,",
  "tika-vin08t0:969_5": "tādisaṃ padesaṃ anto karitvā bandhantā sīmāya sīmaṃ sambhindanti nāma.",
  "tika-vin08t0:969_6": "Dvinnaṃ sīmānaṃ nimittaṃ hotīti nimittassa sīmato bāhirattā sīmasambhedo na hotīti vuttaṃ.",
  "tika-vin08t0:969_7": "Sīmasaṅkaraṃ karotīti vaḍḍhitvā sīmappadesaṃ paviṭṭhe dvinnaṃ sīmānaṃ gataṭṭhānassa duviññeyyattā vuttaṃ,",
  "tika-vin08t0:969_8": "na ca pana tattha kammaṃ kātuṃ na vaṭṭatīti dassanatthaṃ.",
  "tika-vin08t0:969_9": "Na hi sīmā tattakena asīmā hoti,",
  "tika-vin08t0:969_10": "dve pana sīmā pacchā vaḍḍhitena rukkhena ajjhotthaṭā ekābaddhā honti,",
  "tika-vin08t0:969_11": "tasmā ekattha ṭhatvā kammaṃ karontehi itaraṃ sodhetvā kātabba”nti vuttaṃ.",
  "tika-vin08t0:970_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:971_0": "Sīmāvinicchayakathālaṅkāro nāma",
  "tika-vin08t0:972_0": "Catuvīsatimo paricchedo.",
  "tika-vin08t0:973_0": "Sīmābandhanavinicchayakathā",
  "tika-vin08t0:974_0": "Evaṃ sīmāvinicchayaṃ kathetvā pāḷiyaṃ sīmakathāya uposathakkhandhakapariyāpannattā uposathakkhandhakānantarañca",
  "tika-vin08t0:974_1": "pavāraṇakkhandhakassa āgatattā tadanukkamena sīmāvinicchayato uposathapavāraṇavinicchayaṃ kathetumāraddhepi",
  "tika-vin08t0:974_2": "sāsanavuddhikaraṇatthaṃ upasampadādivinayakammakaraṇaṭṭhānabhūtaṃ sīmaṃ bandhitukāmānaṃ lajjipesalabahussutasikkhākāmabhikkhūnaṃ",
  "tika-vin08t0:974_3": "paññāsativīriyajananatthaṃ sīmābandhanakathā amhehi ārabhīyate.",
  "tika-vin08t0:974_4": "Tattha apalokanādicatubbidhakammakaraṇaṭṭhānabhūtā sīmā nāma baddhaabaddhavasena duvidhā hoti.",
  "tika-vin08t0:974_5": "Tatthāpi baddhasīmā khaṇḍasīmā,",
  "tika-vin08t0:974_6": "samānasaṃvāsakasīmā,",
  "tika-vin08t0:974_7": "avippavāsasīmāti tibbidhā hoti,",
  "tika-vin08t0:974_8": "tathā abaddhasīmāpi gāmasīmā,",
  "tika-vin08t0:974_9": "udakukkhepasīmā,",
  "tika-vin08t0:974_10": "sattabbhantarasīmāti.",
  "tika-vin08t0:974_11": "Vuttañhetaṃ ācariyabuddhadattattherena vinayavinicchaye –",
  "tika-vin08t0:975_0": "“Khaṇḍasamānasaṃvāsā-vippavāsāti bhedato;",
  "tika-vin08t0:976_0": "Iti baddhā tidhā vuttā, abaddhāpi tidhā matā.",
  "tika-vin08t0:977_0": "“Gāmato udakukkhepā, sattabbhantaratopi ca;",
  "tika-vin08t0:978_0": "Tattha gāmaparicchedo, gāmasīmāti vuccatī”ti.",
  "tika-vin08t0:979_0": "Tattha baddhasīmaṃ bandhitukāmena atikhuddikā,",
  "tika-vin08t0:979_1": "atimahatī,",
  "tika-vin08t0:979_2": "khaṇḍanimittā,",
  "tika-vin08t0:979_3": "chāyānimittā, animittā,",
  "tika-vin08t0:979_4": "bahisīme ṭhitasammatā,",
  "tika-vin08t0:979_5": "nadiyā sammatā,",
  "tika-vin08t0:979_6": "samudde sammatā,",
  "tika-vin08t0:979_7": "jātassare sammatā,",
  "tika-vin08t0:979_8": "sīmāya sīmaṃ sambhindantena sammatā,",
  "tika-vin08t0:979_9": "sīmāya sīmaṃ ajjhottharantena sammatāti vuttā imā ekādasa vipattisīmāyo atikkamitvā nimittasampatti,",
  "tika-vin08t0:979_10": "parisasampatti,",
  "tika-vin08t0:979_11": "kammavācāsampattīti vuttāya tividhasampattiyā yuttaṃ katvā paṭhamaṃ kittitanimittena sabbapacchimakittitanimittaṃ sambandhaṃ katvā bandhitabbā.",
  "tika-vin08t0:979_12": "Vuttañhetaṃ aṭṭhakathācariyena kaṅkhāvitaraṇiyaṃ “tattha ekādasa vipattisīmāyo atikkamitvā tividhasampattiyuttā",
  "tika-vin08t0:979_13": "nimittena nimittaṃ sambandhitvā sammatā sīmā baddhasīmā nāmā”ti.",
  "tika-vin08t0:979_14": "Etena etesu ekādasasu vipattīsu ekāyapi yuttāya,",
  "tika-vin08t0:979_15": "tividhasampattīsu ekāyapi ayuttāya,",
  "tika-vin08t0:979_16": "nimittena nimittaṃ asambandhaṃ katvā sammatāya ca sati sīmā na hotīti dasseti.",
  "tika-vin08t0:980_0": "Evaṃ sīmaṃ bandhitukāmena bhikkhunā sabbalakkhaṇaparipūratthaṃ mahanto ussāho karaṇīyo hoti,",
  "tika-vin08t0:980_1": "tasmā sīmābandhanakāle tīsu sampattīsu parisasampattisiddhiyā paṭhamaṃ tāva gāmasīmā upaparikkhitabbā.",
  "tika-vin08t0:980_2": "Etthāha “nanu baddhasīmā vā bandhitabbā,",
  "tika-vin08t0:980_3": "atha kasmā gāmasīmā upaparikkhitabbā”ti?",
  "tika-vin08t0:980_4": "Gāmasīmāyaṃ ṭhatvā baddhasīmāya bandhitabbato.",
  "tika-vin08t0:980_5": "Vuttañhetaṃ bhagavatā “asammatāya,",
  "tika-vin08t0:980_6": "bhikkhave,",
  "tika-vin08t0:980_7": "sīmāya aṭṭhapitāya yaṃ gāmaṃ vā nigamaṃ vā upanissāya viharati,",
  "tika-vin08t0:980_8": "yā tassa vā gāmassa gāmasīmā,",
  "tika-vin08t0:980_9": "nigamassa vā nigamasīmā,",
  "tika-vin08t0:980_10": "ayaṃ tattha samānasaṃvāsā ekūposathā”ti.",
  "tika-vin08t0:980_11": "Idha pāḷiyaṃ sarūpena anāgatampi aṭṭhakathāyaṃ “gāmaggahaṇena cettha nagarampi gahitameva hotī”ti vuttattā nagarasīmāpi gahitā hoti,",
  "tika-vin08t0:980_12": "tasmā yasmiṃ abaddhasīmavihāre bhikkhū yaṃ gāmaṃ upanissāya viharanti,",
  "tika-vin08t0:980_13": "tassa gāmassa paricchedo gāmasīmā nāma.",
  "tika-vin08t0:980_14": "Yaṃ nigamaṃ upanissāya viharanti,",
  "tika-vin08t0:980_15": "tassa nigamassa paricchedo nigamasīmā nāma.",
  "tika-vin08t0:980_16": "Yaṃ nagaraṃ upanissāya viharanti,",
  "tika-vin08t0:980_17": "tassa nagarassa paricchedo nagarasīmā nāma.",
  "tika-vin08t0:980_18": "Tā sabbāpi gāmasīmāti vuccanti.",
  "tika-vin08t0:980_19": "Tesaṃ bhikkhūnaṃ samānasaṃvāsā ekūposathabaddhasīmā viya ekato uposathādisaṅghakammakaraṇārahā honti,",
  "tika-vin08t0:980_20": "īdiseyeva ca padese sīmaṃ bandhitumarahati,",
  "tika-vin08t0:980_21": "na uposathādisaṅghakammānarahe padeseti vuttaṃ hoti.",
  "tika-vin08t0:981_0": "Tattha “yattake padese tassa tassa gāmassa gāmabhojakā baliṃ labhanti,",
  "tika-vin08t0:981_1": "so padeso appo vā hotu mahanto vā,",
  "tika-vin08t0:981_2": "gāmasīmātveva saṅkhyaṃ gacchatī”ti aṭṭhakathāyaṃ vacanato gāmādibhojakānaṃ balilabhanaṭṭhānaṃ gāmasīmā hoti,",
  "tika-vin08t0:981_3": "idañca yebhuyyavasena vuttaṃ.",
  "tika-vin08t0:981_4": "Baliṃ alabhantopi rājapaṇṇe āropitapadese tassa gāmassa gāmasīmāyeva.",
  "tika-vin08t0:981_5": "Vuttañhi vimativinodaniyaṃ “baliṃ labhantīti idaṃ yebhuyyavasena vuttaṃ.",
  "tika-vin08t0:981_6": "‘Ayaṃ gāmo ettako karīsabhāgo’tiādinā pana rājapaṇṇesu āropitesu bhūmibhāgesu yasmiṃ yasmiṃ taḷākamātikāsusānapabbatādike padese baliṃ na gaṇhanti,",
  "tika-vin08t0:981_7": "sopi gāmasīmā eva.",
  "tika-vin08t0:981_8": "Rājādīhi paricchinnabhūmibhāgo hi sabbova ṭhapetvā nadīloṇijātassare gāmasīmāti veditabbo”ti.",
  "tika-vin08t0:981_9": "Ayaṃ pakatigāmasīmā nāma.",
  "tika-vin08t0:981_10": "“Yampi ekasmiṃyeva gāmakkhette ekaṃ padesaṃ,",
  "tika-vin08t0:981_11": "‘ayaṃ visuṃgāmo hotū’ti paricchinditvā rājā kassaci deti,",
  "tika-vin08t0:981_12": "sopi visuṃgāmasīmā hotiyevā”ti aṭṭhakathāyaṃ vacanato rājā “pakatigāmakkhetteyeva pakatigāmato visuṃ",
  "tika-vin08t0:981_13": "pakatigāmena asammisso gāmo hotū”ti yaṃ padesaṃ deti,",
  "tika-vin08t0:981_14": "so padeso visuṃgāmasīmā nāma.",
  "tika-vin08t0:981_15": "Iti pakatigāmasīmā ca rājūnaṃ icchāvasena pavattā visuṃgāmasīmā ca baddhasīmā viya sabbakammārahā,",
  "tika-vin08t0:981_16": "tasmā abhinavabaddhasīmaṃ bandhitukāmehi pakatigāmasīmaṃ vā visuṃgāmasīmaṃ vā sodhetvā kattabbaṃ hoti.",
  "tika-vin08t0:981_17": "Tathā hi vuttaṃ aṭṭhakathāyaṃ “tasmā sā ca itarā ca pakatigāmanagaranigamasīmā baddhasīmāsadisāyeva hontī”ti.",
  "tika-vin08t0:981_18": "Vimativinodaniyañca “tattha hi sā ca rājicchāvasena parivattitvā samuppannā abhinavā ca itarā ca aparivattā pakatigāmasīmā,",
  "tika-vin08t0:981_19": "yathā baddhasīmāyaṃ sabbaṃ saṅghakammaṃ kātuṃ vaṭṭati,",
  "tika-vin08t0:981_20": "evametāpi sabbakammārahatāsadisena baddhasīmāsadisā,",
  "tika-vin08t0:981_21": "sā samānasaṃvāsā ekūposathāti adhippāyo”ti vuttaṃ.",
  "tika-vin08t0:982_0": "Keci pana ācariyā “mayaṃ sīmaṃ bandhitukāmā,",
  "tika-vin08t0:982_1": "tasmā ettako bhūmiparicchedo visuṃ khettaṃ hotū”ti rājānaṃ āpucchitvā tena okāse kate “idaṃ ṭhānaṃ visuṃgāmakkhettaṃ",
  "tika-vin08t0:982_2": "hotī”ti manasi katvā tatraṭṭheyeva bhikkhū ca hatthapāsānayanādinā sodhetvā sīmāsamūhanasīmābandhanādīni karonti,",
  "tika-vin08t0:982_3": "taṃ karaṇaṃ “ayaṃ visuṃgāmo hotūti paricchinditvā rājā kassaci detī”ti aṭṭhakathāvacanena,",
  "tika-vin08t0:982_4": "“sā ca rājicchāvasena parivattitvā samuppannā abhinavā cā”ti āgatena vimativinodanīṭīkāvacanena ca samentaṃ viya na dissati. Kathaṃ?",
  "tika-vin08t0:982_5": "Aṭṭhakathāvacane tāva “ayaṃ visuṃgāmo hotū”ti iminā na kevalaṃ purimagāmoyeva gāmo hotu,",
  "tika-vin08t0:982_6": "atha kho idāni paricchinnapadesopi visuṃyeva gāmo hotūti ekaṃyeva gāmakkhettaṃ dve gāme karotīti dasseti.",
  "tika-vin08t0:982_7": "“Rājā kassaci detī”ti iminā gāmabhojakassa dinnabhāvaṃ pakāseti,",
  "tika-vin08t0:982_8": "idha pana neva dve gāme karoti,",
  "tika-vin08t0:982_9": "na ca gāmabhojakassa deti,",
  "tika-vin08t0:982_10": "kevalaṃ bhikkhūnaṃ anumatiyā yāvakālikavaseneva okāsaṃ karoti,",
  "tika-vin08t0:982_11": "evaṃ aṭṭhakathāvacanenapi samentaṃ viya na dissati.",
  "tika-vin08t0:982_12": "Vimativinodanīṭīkāvacanenapi “rājicchāvasena parivattitvā”ti iminā agāmabhūtaṃ khettaṃ rājicchāvasena parivattitvā gāmo hotīti dasseti.",
  "tika-vin08t0:982_13": "“Abhinavā cā”ti iminā purāṇagāmasīmā ca abhinavagāmasīmā cāti purimagāmena amissaṃ visuṃgāmalakkhaṇaṃ dasseti.",
  "tika-vin08t0:982_14": "Idha pana rājicchāvasena parivattitvā khettassa visuṃgāmabhūtabhāvo ca abhinavabhāvena visuṃgāmalakkhaṇañca na dissati,",
  "tika-vin08t0:982_15": "evaṃ ṭīkāvacanenapi samentaṃ viya na dissati.",
  "tika-vin08t0:983_0": "Vinayavinicchayaṭīkāyañca “gāmaparicchedoti sabbadisāsu sammā paricchinditvā ‘imassa padesassa ettako",
  "tika-vin08t0:983_1": "karo’ti evaṃ karena niyamito gāmappadeso”ti evaṃ āyavaseneva paricchindanaṃ vuttaṃ,",
  "tika-vin08t0:983_2": "na anumatikaraṇamattena,",
  "tika-vin08t0:983_3": "tasmā visuṃgāmalakkhaṇaṃ appattatāya pakatigāmena saṅkaro hoti,",
  "tika-vin08t0:983_4": "na tattha uposathādisaṅghakammaṃ kātumarahati,",
  "tika-vin08t0:983_5": "uposathādisaṅghakammakaraṇārahapadeseyeva sīmāsamūhananasīmābandhanakammampi karaṇārahaṃ hoti ñattidutiyakammattā tesaṃ kammānaṃ,",
  "tika-vin08t0:983_6": "tasmā tesaṃ ācariyānaṃ taṃ karaṇaṃ aññe ācariyā na icchanti.",
  "tika-vin08t0:983_7": "Aññe pana ācariyā “taṃ paricchinnappadesaṃ ‘visuṃgāmo hotū’ti rājā kassaci deti,",
  "tika-vin08t0:983_8": "gāmabhojako ca tato baliṃ paṭiggaṇhāti,",
  "tika-vin08t0:983_9": "tadā visuṃgāmo hoti,",
  "tika-vin08t0:983_10": "na tato pubbe”ti vadanti.",
  "tika-vin08t0:983_11": "Tesaṃ taṃ vacanaṃ “evaṃ karena niyamito padeso”ti vinicchayaṭīkāvacanañca “gāmādīnaṃ karaggāhaparicchinno",
  "tika-vin08t0:983_12": "samantato padeso gāmasīmā”ti sīmālaṅkāragaṇṭhivacanañca sandhāya vuttaṃ siyā,",
  "tika-vin08t0:983_13": "tesu pana “imassa padesassa ettako karo”ti evaṃ karaparicchindanaṃ vuttaṃ,",
  "tika-vin08t0:983_14": "na gāmabhojakassa baliggahaṇaṃ.",
  "tika-vin08t0:983_15": "Aṭṭhakathāyañca “rājā kassaci detī”ti dānameva vadati,",
  "tika-vin08t0:983_16": "na “gāmabhojako ca baliṃ gaṇhātī”ti paṭiggahaṇaṃ,",
  "tika-vin08t0:983_17": "tasmā tampi vacanaṃ aññe paṇḍitā na sampaṭicchanti,",
  "tika-vin08t0:983_18": "tasmā pathavissaro rājā “imasmiṃ gāmakkhette ettakakarīsamatto padeso purimagāmato visuṃgāmo hotū”ti paricchinditvā deti,",
  "tika-vin08t0:983_19": "ettāvatā so padeso baliṃ paṭiggahito vā hotu appaṭiggahito vā,",
  "tika-vin08t0:983_20": "visuṃgāmo nāma hotīti daṭṭhabbo.",
  "tika-vin08t0:984_0": "Evaṃ pakatigāmalakkhaṇañca visuṃgāmalakkhaṇañca tathato ñatvā baddhasīmaṃ bandhitukāmo yadi pakatigāmasīmā nātivitthārā hoti sukharakkhitā,",
  "tika-vin08t0:984_1": "tameva pakatigāmasīmaṃ suṭṭhu rakkhāpetvā suṭṭhu sodhetvā sīmāsamūhananasīmāsammutikammāni kātabbāni.",
  "tika-vin08t0:984_2": "Yadi pana pakatigāmasīmā ativitthārā hoti,",
  "tika-vin08t0:984_3": "nigamasīmā,",
  "tika-vin08t0:984_4": "nagarasīmā vā honti,",
  "tika-vin08t0:984_5": "bahūnaṃ bhikkhūnaṃ nisinnaṭṭhānasañcaraṇaṭṭhānattā sodhetuṃ vā rakkhituṃ vā na sakkonti,",
  "tika-vin08t0:984_6": "evañca sati pathavissararājūhi paricchinnāya visuṃgāmasīmāya suṭṭhu sodhetvā surakkhitaṃ katvā sīmāsamūhananasīmāsammutikammaṃ kātabbaṃ.",
  "tika-vin08t0:984_7": "Kathaṃ pana suṭṭhu sodhanañca suṭṭhu rakkhaṇañca kātabbaṃ?",
  "tika-vin08t0:984_8": "Sīmaṃ bandhitukāmena hi sāmantavihāresu bhikkhū tassa tassa vihārassa sīmāparicchedaṃ pucchitvā baddhasīmavihārānaṃ sīmāya sīmantarikaṃ,",
  "tika-vin08t0:984_9": "abaddhasīmavihārānaṃ sīmāya upacāraṃ ṭhapetvā disācārikabhikkhūnaṃ nissañcārasamaye sace ekasmiṃ gāmakkhette sīmaṃ bandhitukāmā,",
  "tika-vin08t0:984_10": "ye tattha baddhasīmavihārā,",
  "tika-vin08t0:984_11": "tesu bhikkhūnaṃ “mayaṃ ajja sīmaṃ bandhissāma,",
  "tika-vin08t0:984_12": "tumhe sakasakasīmāya paricchedato mā nikkhamathā”ti pesetabbaṃ.",
  "tika-vin08t0:984_13": "Ye abaddhasīmavihārā,",
  "tika-vin08t0:984_14": "tesu bhikkhū ekajjhaṃ sannipātetabbā,",
  "tika-vin08t0:984_15": "chandārahānaṃ chando āharāpetabbo.",
  "tika-vin08t0:984_16": "Evaṃ sannipatitesu pana bhikkhūsu chandārahānaṃ chande āhaṭe tesu tesu maggesu ca nadītitthagāmadvārādīsu",
  "tika-vin08t0:984_17": "ca āgantukabhikkhūnaṃ sīghaṃ sīghaṃ hatthapāsānayanatthañca bahisīmakaraṇatthañca ārāmike ceva samaṇuddese",
  "tika-vin08t0:984_18": "ca ṭhapetvā bherisaññaṃ vā saṅkhasaññaṃ vā katvā sīmā samūhanitabbāti.",
  "tika-vin08t0:985_0": "Nanu ca idaṃ sodhanaṃ rakkhaṇañca sīmāsammutikāleyeva aṭṭhakathāyaṃ vuttaṃ,",
  "tika-vin08t0:985_1": "atha kasmā idha sīmāsamūhanane vuttanti?",
  "tika-vin08t0:985_2": "Imassapi sīmāsamūhananakammassa ñattidutiyakammattā parisasampattijananatthaṃ vuttanti daṭṭhabbaṃ.",
  "tika-vin08t0:985_3": "Evaṃ santepi idaṃ sīmāsamūhananakammaṃ nāma yadi porāṇā baddhasīmā atthi,",
  "tika-vin08t0:985_4": "tadaṭṭhakasaṅghe hatthapāsagate aññesu bhikkhūsu gāmasīmaṃ paviṭṭhesupi kammabhedo natthi.",
  "tika-vin08t0:985_5": "Yadi porāṇā baddhasīmā natthi,",
  "tika-vin08t0:985_6": "evampi sati kevalaṃ gāmasīmābhūtattā sīmāsamūhananakamme asampajjantepi doso natthi,",
  "tika-vin08t0:985_7": "atha kasmā sodhanā vuttāti? Saccaṃ,",
  "tika-vin08t0:985_8": "tathāpi samūhanitabbā porāṇasīmāparicchedassa duviññeyyattā.",
  "tika-vin08t0:985_9": "Sace hi mahatiyā porāṇabaddhasīmāya ekasmiṃ padese sīmaṃ samūhanissāmāti saṅghe sannipatite tassāyeva",
  "tika-vin08t0:985_10": "sīmāya aññasmiṃ padese bhikkhumhi paviṭṭhe ajānantassapi kammaṃ vipajjati,",
  "tika-vin08t0:985_11": "tasmā mahussāhena sodhetabbāvāti daṭṭhabbaṃ.",
  "tika-vin08t0:985_12": "Evaṃ gāmasīmasodhanaṃ “parisasampattiyā yuttā nāma sabbantimena paricchedena catūhi bhikkhūhi sannipatitvā",
  "tika-vin08t0:985_13": "yāvatikā tasmiṃ gāmakkhette baddhasīmaṃ vā nadīsamuddajātassare vā anokkamitvā ṭhitā bhikkhū,",
  "tika-vin08t0:985_14": "te sabbe hatthapāse vā katvā chandaṃ vā āharitvā sammatā”ti kaṅkhāvitaraṇiyaṃ āgatattā parisasampattikāraṇaṃ hotīti viññāyati.",
  "tika-vin08t0:985_15": "Tato “sīmāya sīmaṃ sambhindantena sammatā,",
  "tika-vin08t0:985_16": "sīmāya sīmaṃ ajjhottharantena sammatā”ti vuttehi dvīhi vipattidosehi muccanatthaṃ sīmasamūhananakammaṃ kātabbaṃ.",
  "tika-vin08t0:986_0": "Sīmāya asamūhatāya sati kathaṃ vipattidvayaṃ āpajjeyyāti,",
  "tika-vin08t0:986_1": "tathā sodhitāyapi gāmasīmāya.",
  "tika-vin08t0:986_2": "Yadi porāṇabaddhasīmā vijjamānā bhaveyya,",
  "tika-vin08t0:986_3": "tassā vijjamānabhāvaṃ ajānantā navaṃ baddhasīmaṃ bandheyyuṃ.",
  "tika-vin08t0:986_4": "Porāṇasīmāya hi nimittaṃ anto katvā tassa samīpe porāṇasīmāya anto ṭhitaṃ aññaṃ nimittaṃ katvā navaṃ baddhasīmaṃ bandheyyuṃ,",
  "tika-vin08t0:986_5": "sīmāya sīmaṃ sambhindantena sammatā nāma hoti.",
  "tika-vin08t0:986_6": "Tena vuttaṃ kaṅkhāvitaraṇiyaṃ “sīmāya sīmaṃ sambhindantena sammatā nāma attano sīmāya paresaṃ sīmaṃ sambhindantena sammatā.",
  "tika-vin08t0:986_7": "Sace hi porāṇakassa vihārassa puratthimāya disāya ambo ceva jambū cāti dve rukkhā aññamaññaṃ saṃsaṭṭhaviṭapā honti,",
  "tika-vin08t0:986_8": "tesu ambassa pacchimadisābhāge jambū.",
  "tika-vin08t0:986_9": "Vihārasīmā ca jambuṃ anto katvā ambaṃ kittetvā baddhā hoti,",
  "tika-vin08t0:986_10": "atha pacchā tassa vihārassa puratthimadisāyaṃ vihāre kate sīmaṃ bandhantā bhikkhū ambaṃ anto katvā jambuṃ kittetvā bandhanti,",
  "tika-vin08t0:986_11": "sīmāya sīmā sambhinnā nāma hotī”ti.",
  "tika-vin08t0:986_12": "Porāṇasīmāya ca ekadesaṃ vā sakalaporāṇasīmaṃ vā anto karitvā navaṃ sīmaṃ bandheyyuṃ,",
  "tika-vin08t0:986_13": "sīmāya sīmaṃ ajjhottharantena sammatā nāma.",
  "tika-vin08t0:986_14": "Vuttañhetaṃ kaṅkhāvitaraṇiyaṃ “sīmāya sīmaṃ ajjhottharantena sammatā nāma attano sīmāya paresaṃ sīmaṃ ajjhottharantena sammatā.",
  "tika-vin08t0:986_15": "Sace hi paresaṃ baddhasīmaṃ sakalaṃ vā tassā padesaṃ vā anto katvā attano sīmaṃ sammannanti,",
  "tika-vin08t0:986_16": "sīmāya sīmaṃ ajjhottharitā nāma hotī”ti.",
  "tika-vin08t0:987_0": "Yasmiṃ padese cattāro bhikkhū nisīditvā kammaṃ kātuṃ na sakkonti,",
  "tika-vin08t0:987_1": "tattha tato paṭṭhāya yāva kesaggamattampi aññesaṃ porāṇabaddhasīmappadesaṃ attano sīmāya anto karonto sīmāya sīmaṃ sambhindati nāma.",
  "tika-vin08t0:987_2": "Catunnaṃ bhikkhūnaṃ nisīdituṃ pahonakaṭṭhānato paṭṭhāya yāva sakalampi aññesaṃ porāṇabaddhasīmāpadesaṃ",
  "tika-vin08t0:987_3": "attano sīmāya anto karonto sīmāya sīmaṃ ajjhottharati nāma.",
  "tika-vin08t0:987_4": "Vuttañhetaṃ kaṅkhāvitaraṇiyā līnatthapakāsaniyaṃ “tassā padesanti tassā ekadesaṃ,",
  "tika-vin08t0:987_5": "yattha ṭhatvā catūhi bhikkhūhi kammaṃ kātuṃ sakkā hoti,",
  "tika-vin08t0:987_6": "tādisaṃ ekadesanti vuttaṃ hoti.",
  "tika-vin08t0:987_7": "Yattha pana ṭhitehi kammaṃ kātuṃ na sakkā,",
  "tika-vin08t0:987_8": "tādisaṃ padesaṃ anto karitvā sīmāya sīmaṃ sambhindanti nāma,",
  "tika-vin08t0:987_9": "na tu ajjhottharanti nāmāti gahetabba”nti.",
  "tika-vin08t0:987_10": "Vimativinodaniyampi “yattha catūhi bhikkhūhi nisīdituṃ na sakkā,",
  "tika-vin08t0:987_11": "tattakato paṭṭhāya yāva kesaggamattampi attano sīmāya karontā sambhindanti,",
  "tika-vin08t0:987_12": "catunnampi bhikkhūnaṃ pahonakato paṭṭhāya yāva sakalampi anto karontā ajjhottharantīti veditabba”nti vuttaṃ.",
  "tika-vin08t0:988_0": "Evaṃ hotu,",
  "tika-vin08t0:988_1": "tasmiṃ gāmasīmaparicchede porāṇakasīmāya vijjamānāya vipattidvayamocanatthaṃ sīmāsamūhananakammaṃ sātthakaṃ,",
  "tika-vin08t0:988_2": "avijjamānāya kathaṃ sātthakaṃ bhaveyyāti saṅkānivattanatthaṃ sīmāsamūhananakammaṃ akatvā abhinavasīmāya bajjhamānāya saṅkā uppajjeyya,",
  "tika-vin08t0:988_3": "bhagavato dharamānakālato paṭṭhāya yāvajjatanā gaṇanapathaṃ vītikkantā bhikkhū upasampadādikammakaraṇatthaṃ tasmiṃ tasmiṃ padese sīmaṃ bandhanti.",
  "tika-vin08t0:988_4": "Sā sīmā ettha atthi,",
  "tika-vin08t0:988_5": "ettha natthīti na sakkā jānituṃ,",
  "tika-vin08t0:988_6": "tasmā “amhākaṃ sīmābandhanaṭṭhāne porāṇakasīmā bhaveyya nu kho”ti saṅkā bhaveyya,",
  "tika-vin08t0:988_7": "evaṃ sati sā abhinavasīmā ca āsaṅkanīyā hotīti sīmāyaṃ kataṃ upasampadādikammampi āsaṅkanīyaṃ hoti,",
  "tika-vin08t0:988_8": "tasmā saṅkānivattanatthaṃ abhinavasīmaṃ bandhitukāmehi yatipuṅgavehi avassaṃ sīmāsamūhananakammaṃ kātabbaṃ hoti.",
  "tika-vin08t0:988_9": "Samūhanantehi pana “sīmaṃ,",
  "tika-vin08t0:988_10": "bhikkhave,",
  "tika-vin08t0:988_11": "samūhanantena paṭhamaṃ ticīvarena avippavāso samūhantabbo,",
  "tika-vin08t0:988_12": "pacchā sīmā samūhantabbā”ti vacanato paṭhamaṃ avippavāsasīmā samūhanitabbā,",
  "tika-vin08t0:988_13": "tato samānasaṃvāsakasīmā samūhanitabbā.",
  "tika-vin08t0:988_14": "Tasmiṃ samūhananakāle ca “khaṇḍasīmāyaṃ ṭhatvā avippavāsasīmā na samūhantabbā,",
  "tika-vin08t0:988_15": "tathā avippavāsasīmāya ṭhatvā khaṇḍasīmāpi.",
  "tika-vin08t0:988_16": "Khaṇḍasīmāya pana ṭhitena khaṇḍasīmāva samūhanitabbā,",
  "tika-vin08t0:988_17": "tathā itarāya ṭhitena itarā”ti aṭṭhakathāyaṃ vacanato khaṇḍasīmāyaṃ ṭhatvāva khaṇḍasīmā samūhanitabbā,",
  "tika-vin08t0:988_18": "mahāsīmāyameva ṭhatvā mahāsīmā samūhanitabbā,",
  "tika-vin08t0:988_19": "aññissā sīmāya ṭhatvā aññā sīmā na samūhanitabbā.",
  "tika-vin08t0:988_20": "Aṭṭhakathāyaṃ avippavāsasīmāti mahāsīmaṃ vadati tattheva yebhuyyena cīvarena vippavasanato.",
  "tika-vin08t0:989_0": "“Tattha sace khaṇḍasīmañca avippavāsasīmañca jānanti,",
  "tika-vin08t0:989_1": "samūhanituñceva bandhituñca sakkhissanti.",
  "tika-vin08t0:989_2": "Khaṇḍasīmaṃ pana jānantā avippavāsaṃ ajānantāpi samūhanituñceva bandhituñca sakkhissanti.",
  "tika-vin08t0:989_3": "Khaṇḍasīmaṃ pana ajānantā avippavāsaṃyeva jānantā cetiyaṅgaṇabodhiyaṅgaṇauposathāgārādīsu nirāsaṅkaṭṭhānesu",
  "tika-vin08t0:989_4": "ṭhatvā appeva nāma samūhanituṃ sakkhissanti,",
  "tika-vin08t0:989_5": "paṭibandhituṃ pana na sakkhissanteva.",
  "tika-vin08t0:989_6": "Sace bandheyyuṃ,",
  "tika-vin08t0:989_7": "sīmāsambhedaṃ katvā vihāraṃ avihāraṃ kareyyuṃ,",
  "tika-vin08t0:989_8": "tasmā na samūhanitabbā.",
  "tika-vin08t0:989_9": "Ye pana ubhopi na jānanti,",
  "tika-vin08t0:989_10": "teneva samūhanituṃ na bandhituṃ sakkhissanti.",
  "tika-vin08t0:989_11": "Ayañhi sīmā nāma kammavācāya vā asīmā hoti sāsanantaradhānena vā,",
  "tika-vin08t0:989_12": "na ca sakkā sīmaṃ ajānantehi kammavācā kātuṃ,",
  "tika-vin08t0:989_13": "tasmā na samūhanitabbā,",
  "tika-vin08t0:989_14": "sādhukaṃ pana ñatvāyeva samūhanitabbā ca bandhitabbā cā”ti aṭṭhakathāyaṃ vacanato “idāni sīmaṃ samūhanissāmā”ti",
  "tika-vin08t0:989_15": "paricchinnāya gāmasīmāya anto khaṇḍasīmamahāsīmānaṃ atthibhāvaṃ vā natthibhāvaṃ vā tāsaṃ sīmānaṃ paricchedañca",
  "tika-vin08t0:989_16": "na jānanti,",
  "tika-vin08t0:989_17": "evaṃ ajānantā bhikkhū tā porāṇasīmāyo samūhanituṃ na sakkuṇeyyuṃ,",
  "tika-vin08t0:989_18": "porāṇasīmaṃ samūhanituṃ asakkontā ca kathaṃ abhinavasīmaṃ bandhituṃ sakkuṇissantīti paramparehi ācariyehi",
  "tika-vin08t0:989_19": "sammā vinicchitaṃ anulomanayaṃ nissāya mahantaṃ ussāhaṃ karitvā aṅgaṃ aparihāpetvā sammā vihitanayena",
  "tika-vin08t0:989_20": "porāṇasīmaṃ samūhanituṃ sakkhissanti.",
  "tika-vin08t0:990_0": "Kathaṃ?",
  "tika-vin08t0:990_1": "Tasmiṃ sīmāsamūhananakāle yadi pakatigāmasīmāyaṃ āraddhaṃ,",
  "tika-vin08t0:990_2": "taṃ pakatigāmaparicchedaṃ,",
  "tika-vin08t0:990_3": "yadi visuṃgāmasīmāyaṃ āraddhaṃ,",
  "tika-vin08t0:990_4": "taṃ visuṃgāmaparicchedaṃ aññesaṃ bhikkhūnaṃ appavisanatthāya samantato susaṃvihitārakkhaṃ kārāpetvā kammavācaṃ",
  "tika-vin08t0:990_5": "sāvetuṃ samatthena byattibalasampannena vinayadharena saha samānasaṃvāsake lajjipesale imassa kammassa",
  "tika-vin08t0:990_6": "catuvaggakaraṇīyattā cattāro bhikkhū kammappatte bhikkhūnaṃ pakatattabhāvassa dubbiññeyyattā vā tato",
  "tika-vin08t0:990_7": "adhikappamāṇe bhikkhū gahetvā idāni bandhitabbāya sīmāya nimittānaṃ vihāraparikkhepassa ca anto ca sabbattha",
  "tika-vin08t0:990_8": "bahi ca samantā leḍḍupātamatte padese sabbattha mañcappamāṇe mañcappamāṇe ṭhāne hatthapāsaṃ avijahitvā",
  "tika-vin08t0:990_9": "tiṭṭhantā,",
  "tika-vin08t0:990_10": "nisīdantā vā hutvā paṭhamaṃ avippavāsasīmāsamūhananakammavācaṃ,",
  "tika-vin08t0:990_11": "tato samānasaṃvāsakasīmāsamūhananakammavācaṃ sāvetvā sīmāya samugghāte kate porāṇasīmāsu vijjamānāsupi",
  "tika-vin08t0:990_12": "pacchimantena ekavīsatiyā bhikkhūnaṃ nisīdanārahattā sīmāya mañcappamāṇe mañcappamāṇe ṭhāne tiṭṭhantā",
  "tika-vin08t0:990_13": "bhikkhū avassaṃ tāsu sīmāsu tiṭṭhantā bhaveyyuṃ,",
  "tika-vin08t0:990_14": "tasmā sīmaṭṭhā hutvā sīmāsamūhananakammavācaṃ vatvā tā sīmā samūhaneyyuṃ.",
  "tika-vin08t0:990_15": "Tato porāṇabaddhasīmānaṃ samūhatattā gāmasīmāyeva avasiṭṭhā bhaveyyāti.",
  "tika-vin08t0:990_16": "Vuttañhetaṃ vimativinodaniyaṃ “keci pana īdisesu vihāresu chapañcamatte bhikkhū gahetvā vihārakoṭito",
  "tika-vin08t0:990_17": "paṭṭhāya vihāraparikkhepassa anto ca bahi ca samantā leḍḍupāte sabbattha mañcappamāṇe mañcappamāṇe okāse",
  "tika-vin08t0:990_18": "nirantaraṃ ṭhatvā paṭhamaṃ avippavāsasīmaṃ,",
  "tika-vin08t0:990_19": "tato samānasaṃvāsakasīmañca samūhananavasena sīmāya samugghāte kate tasmiṃ vihāre khaṇḍasīmāya mahāsīmāya",
  "tika-vin08t0:990_20": "ca vijjamānatte satipi avassaṃ ekasmiṃ mañcaṭṭhāne tāsaṃ majjhagatā te bhikkhū tā samūhaneyyuṃ,",
  "tika-vin08t0:990_21": "tato gāmasīmā eva avasisseyyā”ti.",
  "tika-vin08t0:991_0": "“Sādhukaṃ pana ñatvāyeva samūhanitabbā ceva bandhitabbā cā”ti aṭṭhakathāyaṃ vacanato sīmaṃ jānantāyeva samūhanituṃ sakkhissanti,",
  "tika-vin08t0:991_1": "kathaṃ ajānantāti.",
  "tika-vin08t0:991_2": "Imasmiṃ sīmāsamūhananādhikāre sīmaṃ vā sīmāparicchedaṃ vā jānanabhāvo aṅgaṃ na hoti,",
  "tika-vin08t0:991_3": "antosīmāyaṃ ṭhitabhāvo,",
  "tika-vin08t0:991_4": "“sīmaṃ samūhanissāmā”ti kammavācākaraṇanti idameva dvayaṃ aṅgaṃ hoti,",
  "tika-vin08t0:991_5": "tasmā iminā aṅgadvayena sampanne sati imaṃ ajānantāpi samūhanituṃ sakkontīti.",
  "tika-vin08t0:991_6": "Iminā aṅgadvayena sampanne sati sīmaṃ ajānantānaṃ samūhanituṃ samatthabhāvo kathaṃ viññātabboti?",
  "tika-vin08t0:991_7": "Aṭṭhakathāyaṃ “khaṇḍasīmaṃ pana jānantā avippavāsaṃ ajānantāpi samūhanituñceva bandhituñca sakkhissantī”ti",
  "tika-vin08t0:991_8": "evaṃ mahāsīmāya paricchedaṃ ajānanaṭṭhānepi samūhananassa vuttattā vimativinodaniyampi “na hettha sīmāya,",
  "tika-vin08t0:991_9": "tapparicchedassa vā jānanaṃ aṅgaṃ,",
  "tika-vin08t0:991_10": "sīmāya pana antoṭhānaṃ,",
  "tika-vin08t0:991_11": "‘samūhanissāmā’ti kammavācākaraṇañca aṅgaṃ.",
  "tika-vin08t0:991_12": "Aṭṭhakathāyaṃ ‘khaṇḍasīmaṃ pana jānantā avippavāsaṃ ajānantāpi samūhanituñceva bandhituñca sakkhissantī’ti",
  "tika-vin08t0:991_13": "evaṃ mahāsīmāya paricchedassa ajānanepi samūhananassa vuttattā”ti vuttaṃ.",
  "tika-vin08t0:991_14": "Tato porāṇabaddhasīmānaṃ samūhatattā gāmasīmāyeva avasiṭṭhā bhaveyyāti tasmiṃ avasiṭṭhāya tato paraṃ kiṃ kātabbanti.",
  "tika-vin08t0:991_15": "Gāmasīmāya avasiṭṭhāya sati taṃ gāmasīmaṃ pubbe vuttanayena sodhanaṃ rakkhaṇañca katvā tissaṃ gāmasīmāyaṃ",
  "tika-vin08t0:991_16": "khaṇḍasīmaṃ mahāsīmañca yathāruci bandhituṃ labhati,",
  "tika-vin08t0:991_17": "sīmaṃ abandhitvāva kevalāya gāmasīmāya upasampadādisaṅghakammañca kātumpi labhati.",
  "tika-vin08t0:992_0": "Vuttañhi vimativinodaniyaṃ –",
  "tika-vin08t0:992_1": "“gāmasīmāya eva ca avasiṭṭhāya tattha yathāruci duvidhampi sīmaṃ bandhituñceva upasampadādikammaṃ kātuñca vaṭṭatīti vadanti,",
  "tika-vin08t0:992_2": "taṃ yuttaṃ viya dissati,",
  "tika-vin08t0:992_3": "vīmaṃsitvā gahetabba”nti.",
  "tika-vin08t0:992_4": "Tasmā yadi saṭṭhihatthāyāmaṃ cattālīsahatthavitthāraṃ khaṇḍasīmameva kattukāmā honti,",
  "tika-vin08t0:992_5": "ettake padese mañcaṭṭhānaṃ gaṇhanto pamāṇayuttako mañcoti sabbapacchimappamāṇayutto mañco.",
  "tika-vin08t0:992_6": "So hi pakatividatthiyā navavidatthiko,",
  "tika-vin08t0:992_7": "aṭṭhavidatthiko vā hoti.",
  "tika-vin08t0:992_8": "Tato khuddako mañco sīsupadhānaṃ ṭhapetvā pādaṃ pasāretvā nipajjituṃ nappahotīti sabbapacchimamañcassa",
  "tika-vin08t0:992_9": "āyāmappamāṇassa samantapāsādikāyaṃ vuttattā tato adhikāyāmopi hotiyeva.",
  "tika-vin08t0:992_10": "Mañcassa vitthāro pana āyāmassa upaḍḍho hoti,",
  "tika-vin08t0:992_11": "tasmā mañcappamāṇaṭṭhānaṃ āyāmato pañcahatthaṃ,",
  "tika-vin08t0:992_12": "vitthārato pañcavidatthikanti gahetvā tena pamāṇena gaṇhanto saṭṭhihatthāyāmaṃ sīmaṭṭhānaṃ catuvīsatimañcakaṃ hoti,",
  "tika-vin08t0:992_13": "cattālīsahatthavitthāraṃ aṭṭhamañcakaṃ hoti.",
  "tika-vin08t0:992_14": "Evaṃ gaṇhanto dakkhiṇuttarāyāmo mañco hoti,",
  "tika-vin08t0:992_15": "saṭṭhihatthāyāmaṃ sīmaṭṭhānaṃ dvādasamañcakaṃ hoti,",
  "tika-vin08t0:992_16": "cattālīsahatthavitthāraṃ soḷasamañcakaṃ hoti.",
  "tika-vin08t0:992_17": "Evaṃ gaṇhanto pācīnapacchimāyāmo mañco hoti.",
  "tika-vin08t0:992_18": "Duvidhepi āyāmaṃ vitthārena guṇitaṃ karonto sakalaṃ antosīmaṭṭhānaṃ dvānahuttarasatamañcakaṃ hoti,",
  "tika-vin08t0:992_19": "bahisīmaṭṭhānampi samantato ekamañcakaṃ vā dvitimañcakaṃ vā gahetabbaṃ.",
  "tika-vin08t0:992_20": "Tena saha gaṇanaṃ vaḍḍhetabbaṃ.",
  "tika-vin08t0:992_21": "Vimativinodaniyaṃ pana “samantā leḍḍupāto”ti vuttaṃ,",
  "tika-vin08t0:992_22": "taṃ pana mahāsīmābandhanakāle vihāraparikkhepassa bahiupacāraṃ sandhāya vuttaṃ siyā.",
  "tika-vin08t0:992_23": "Khaṇḍasīmāyapi dūrato samūhanane doso natthi,",
  "tika-vin08t0:992_24": "dukkarattā pana kārakānaṃ pamāṇaṃ jānitabbaṃ.",
  "tika-vin08t0:992_25": "Kalyāṇiyaṃ nāma sīmāyaṃ pana āyāmato ca vitthārato ca pañcahatthappamāṇaṃ ṭhānaṃ ekakoṭṭhāsaṃ katvā samūhanati.",
  "tika-vin08t0:992_26": "Tampi pacchimamañcappamāṇato adhikamevāti katvā kataṃ.",
  "tika-vin08t0:992_27": "Idāni amheti vuttaṭṭhānaṃ pana pakaraṇanayena saṃsandanattā yuttataranti daṭṭhabbaṃ.",
  "tika-vin08t0:993_0": "Samūhananākāro pana evaṃ veditabbo –",
  "tika-vin08t0:993_1": "idāni bandhitabbāya sīmāya nimittānaṃ anto ca bahi ca yathāvuttanayena samūhanitabbasīmaṭṭhānaṃ ādāsatalaṃ",
  "tika-vin08t0:993_2": "viya samaṃ suddhaṃ vimalaṃ katvā yathāvuttamañcappamāṇaṃ mañcappamāṇaṃ ṭhānaṃ aṭṭhapadakalekhaṃ viya",
  "tika-vin08t0:993_3": "rajjunā vā daṇḍena vā lekhaṃ kārāpetvā lekhānusārena tambamattikacuṇṇena vā setamattikacuṇṇena vā vaṇṇavisesaṃ",
  "tika-vin08t0:993_4": "kārāpetvā panti panti koṭṭhāsaṃ koṭṭhāsaṃ kārāpetvā pubbe vuttanayena ārakkhaṃ sodhanañca kārāpetvā “idāni",
  "tika-vin08t0:993_5": "sīmaṃ samūhanissāmā”ti cattāro vā taduttari vā samānasaṃvāsakabhikkhū gahetvā paṭhamapantiyaṃ paṭhamakoṭṭhāse",
  "tika-vin08t0:993_6": "mañcaṭṭhāne ṭhatvā paṭhamaṃ avippavāsasīmāsamūhananakammavācaṃ,",
  "tika-vin08t0:993_7": "tato samānasaṃvāsakasīmāsamūhananakammavācaṃ sāvetvā tasmiṃ koṭṭhāseyeva aññamaññassa ṭhitaṭṭhānaṃ parivattetvā",
  "tika-vin08t0:993_8": "parivattetvā tikkhattuṃ vā sattakkhattuṃ vā samūhanitvā tato nikkhamitvā paṭhamapantiyaṃyeva dutiyakoṭṭhāse",
  "tika-vin08t0:993_9": "ṭhatvā tatheva katvā tato paṭhamapantiyaṃyeva anulomanayena yāva antimakoṭṭhāsā ekekasmiṃ koṭṭhāse tatheva",
  "tika-vin08t0:993_10": "katvā paṭhamapantiyā parikkhīṇāya dutiyapantiyā antimakoṭṭhāse ṭhatvā tatheva katvā tato paṭṭhāya dutiyapantiyaṃyeva",
  "tika-vin08t0:993_11": "paṭilomanayena yāva ādikoṭṭhāsā tatheva katvā evaṃ tatiyapantiādīsupi ekadā anulomato ekadā paṭilomato",
  "tika-vin08t0:993_12": "gantvā sabbāsu pantīsu sabbasmiṃ koṭṭhāse parikkhīṇe idaṃ sīmāsamūhananakammaṃ niṭṭhitaṃ nāma hoti.",
  "tika-vin08t0:993_13": "“Cattāro taduttari vā”ti idaṃ pana imassa kammassa catuvaggakaraṇīyattā vuttaṃ.",
  "tika-vin08t0:993_14": "Vimativinodaniyaṃ pana bhikkhūnaṃ pakatattabhāvassa duviññeyyattā lajjīpesalabhikkhūnañca dullabhattā “chapañcamatte”ti vuttaṃ.",
  "tika-vin08t0:994_0": "Kalyāṇīsīmāyaṃ pana sīhaḷadīpato abhinavasikkhaṃ gahetvā nivattantehi garahavivādamattampi alabhantehi",
  "tika-vin08t0:994_1": "dhammacetiyaraññā vicinitvā gahitehi cuddasahi bhikkhūhi katanti pāsāṇalekhāyaṃ āgataṃ.",
  "tika-vin08t0:994_2": "Ratanapūranagare pana sirīsudhammarājādhipatināmakassa cūḷaaggarājino kāle mahāsīhaḷappattoti vissuto",
  "tika-vin08t0:994_3": "sirīsaddhammakittināmako mahātheravaro attano vasanaṭṭhānassa avidūre pabbatamatthake sīmaṃ bandhanto",
  "tika-vin08t0:994_4": "attano nissitake aggahetvā attanā abhirucite lajjipesalabahussutasikkhākāmabhūte aññe mahāthere gahetvā",
  "tika-vin08t0:994_5": "attacatutthova hutvā kammaṃ karotīti vadanti.",
  "tika-vin08t0:994_6": "Taṃ imassa kammassa catuvaggakaraṇīyattā tesañca therānaṃ pakatattabhāve nirāsaṅkattā kataṃ bhaveyya,",
  "tika-vin08t0:994_7": "evaṃ santepi bhikkhūnaṃ pakatattabhāvassa dubbiññeyyattā catuvaggakaraṇīyakammassa atirekacatuvaggena",
  "tika-vin08t0:994_8": "karaṇe dosābhāvato atirekabhikkhūhi katabhāvo pasatthataro hoti.",
  "tika-vin08t0:994_9": "Teneva ca kāraṇena vimativinodanīnāmikāyaṃ vinayaṭīkāyaṃ “chapañcamatte bhikkhū gahetvā”ti vuttaṃ,",
  "tika-vin08t0:994_10": "kalyāṇīsīmāyañca cuddasahi bhikkhūhi katanti daṭṭhabbaṃ.",
  "tika-vin08t0:994_11": "Evaṃ niṭṭhitepi pana sīmāsamūhananakamme nānāvādānaṃ nānācariyānaṃ nānānikāyānaṃ nānādesavāsikānaṃ bhikkhūnaṃ",
  "tika-vin08t0:994_12": "cittārādhanatthaṃ garahavivādamocanatthañca punappunaṃ tehipi bhikkhūhi tatheva kārāpetabbaṃ.",
  "tika-vin08t0:994_13": "Vuttañhi aṭṭhakathāyaṃ “punappunaṃ pana kātabbaṃ.",
  "tika-vin08t0:994_14": "Tañhi kuppassa kammassa kammaṃ hutvā tiṭṭhati,",
  "tika-vin08t0:994_15": "akuppassa thirakammabhāvāya hotī”ti.",
  "tika-vin08t0:994_16": "Teneva ca kāraṇena haṃsāvatīnagare anekapaṇḍarahatthisāmimahādhammarājā sahapuññakammabhūtato mahācetiyato",
  "tika-vin08t0:994_17": "catūsu disāsu sīmāsamūhananakāle rāmaññadesavāsīhi mahātherehi ca marammadesavāsīhi mahātherehi ca visuṃ",
  "tika-vin08t0:994_18": "visuṃ kārāpesīti daṭṭhabbaṃ.",
  "tika-vin08t0:995_0": "Yadi pana mahāsīmaṃ bandhitukāmo hoti,",
  "tika-vin08t0:995_1": "tadā usabhamattaṃ vā dviusabhamattaṃ vā taduttari vā padesaṃ sallakkhetvā “ettake ṭhāne vihāraṃ karissāmā”ti",
  "tika-vin08t0:995_2": "parikkhepaṃ kārāpetvā tassa vihāraparikkhepassa anto ca sabbattha bahi ca samantā leḍḍupātaṭṭhāne mañcappamāṇe",
  "tika-vin08t0:995_3": "mañcappamāṇe okāse heṭṭhā vuttanayena pantikoṭṭhāse katvā kammappattehi bhikkhūhi saddhiṃ nirantaraṃ",
  "tika-vin08t0:995_4": "ṭhatvā paṭhamaṃ avippavāsasīmā tato samānasaṃvāsakasīmā ca samūhanitabbā.",
  "tika-vin08t0:995_5": "Evaṃ sīmāya samugghāte kate tasmiṃ vihāre khaṇḍasīmāya mahāsīmāya ca vijjamānatte sati avassaṃ ekasmiṃ",
  "tika-vin08t0:995_6": "mañcaṭṭhāne tāsaṃ majjhagatā te bhikkhū tā samūhaneyyuṃ,",
  "tika-vin08t0:995_7": "tato gāmasīmā eva avasisseyya,",
  "tika-vin08t0:995_8": "tassaṃ gāmasīmāyaṃ khaṇḍasīmāmahāsīmāvasena duvidhā sīmā yathāruci bandhitabbā.",
  "tika-vin08t0:995_9": "Bandhanākāraṃ pana upari vakkhāma.",
  "tika-vin08t0:996_0": "Kasmā pana nimittānaṃ bahipi sīmāsamūhananaṃ kataṃ,",
  "tika-vin08t0:996_1": "nanu nimittānaṃ antoyeva abhinavasīmā icchitabbāti tattheva sambhedajjhottharaṇavimocanatthaṃ porāṇakasīmāya samūhananaṃ kātabbanti? Saccaṃ,",
  "tika-vin08t0:996_2": "duviññeyyattā pana evaṃ katanti daṭṭhabbaṃ.",
  "tika-vin08t0:996_3": "Duviññeyyo hi porāṇakasīmāya vijjamānāvijjamānabhāvo,",
  "tika-vin08t0:996_4": "tasmā yadi nimittānaṃ antoyeva sīmāsamūhananaṃ kareyya,",
  "tika-vin08t0:996_5": "tato bahi porāṇakasīmā tiṭṭheyya,",
  "tika-vin08t0:996_6": "tato appamattakaṃ ṭhānaṃ anto paviseyya,",
  "tika-vin08t0:996_7": "taṃ ṭhānaṃ kammavācāpāṭhakena saha sīmāsamūhananakārakasaṅghassa patiṭṭhahanappahonakaṃ na bhaveyya,",
  "tika-vin08t0:996_8": "evaṃ sante sā porāṇakasīmā asamūhatāva bhaveyya.",
  "tika-vin08t0:996_9": "Taṃ samūhatasaññāya sīmāsammannanakāle antonimittaṭṭhānaṃ sammanneyyuṃ,",
  "tika-vin08t0:996_10": "taṃ asamūhataporāṇasīmākoṭipaviṭṭhattā sīmāya sīmaṃ sambhedadoso,",
  "tika-vin08t0:996_11": "yadi pana taṃ ṭhānaṃ catunnaṃ nisinnappahonakaṃ bhaveyya,",
  "tika-vin08t0:996_12": "sīmāya sīmaṃ ajjhottharaṇadoso,",
  "tika-vin08t0:996_13": "yadipi anto na pavisati,",
  "tika-vin08t0:996_14": "nirantaraṃ phuṭṭhamattaṃ hoti,",
  "tika-vin08t0:996_15": "evampi sīmāsaṅkaradosoti imasmā dosattayā vimocanatthaṃ nimittānaṃ bahipi sīmāsamūhananaṃ kataṃ.",
  "tika-vin08t0:996_16": "Teneva vimativinodaniyaṃ “bahi ca samantā leḍḍupāte”tiādi vuttanti daṭṭhabbaṃ.",
  "tika-vin08t0:997_0": "Keci pana ācariyā samantā nimittānaṃ anto rajjupasāraṇaṃ katvā anto ṭhatvā rajjuyā heṭṭhā pāde pavesetvā",
  "tika-vin08t0:997_1": "rajjuto bahi kiñcimattaṃ ṭhānaṃ atikkamitvā sīmāsamūhananaṃ karonti,",
  "tika-vin08t0:997_2": "tadetaṃ vicāretabbaṃ.",
  "tika-vin08t0:997_3": "Pādaggaṭṭhapanamattena porāṇasīmāsamugghāto na hoti,",
  "tika-vin08t0:997_4": "atha kho kammavācāpāṭhakena saha kammapattasaṅghassa patiṭṭhānena kammavācāya pāṭhanena ca samugghāto hoti.",
  "tika-vin08t0:997_5": "Vuttañhi vimativinodanippakaraṇe “sīmāya pana antoṭhānaṃ,",
  "tika-vin08t0:997_6": "‘samūhanissāmā’ti kammavācāya karaṇañcettha aṅga”nti,",
  "tika-vin08t0:997_7": "tasmā ekadesena antopaviṭṭhāya ca ekasambandhena ṭhitāya porāṇakabaddhasīmāya samugghāte akate vuttanayena dosattayato na mucceyya,",
  "tika-vin08t0:997_8": "tasmā nimittato bahipi ṭhatvā samūhananakaraṇabhāvova pāsaṃsataro hoti.",
  "tika-vin08t0:997_9": "Aññe pana ācariyā kammakārakabhikkhūnaṃ padavalañjasambandhaṃ katvā samūhananti,",
  "tika-vin08t0:997_10": "taṃ garukaraṇavasena katanti gayhamāne doso natthi.",
  "tika-vin08t0:997_11": "Ekacce pana therā “kārakasaṅghassa akkantaṭṭhāneyeva sīmā samūhatā,",
  "tika-vin08t0:997_12": "na anakkantaṭṭhāneti saññāya paṭhamataraṃ sālaṃ karitvā pacchā sīmāya samūhatāya thambhaṭṭhāne akkamituṃ na labhati,",
  "tika-vin08t0:997_13": "tasmā asamūhatā sīmā”ti vadanti.",
  "tika-vin08t0:998_0": "Pubbepi sirīkhettanagare mahāsattadhammarājassa kāle tena raññā katassa nandanavihārassa purato tassa",
  "tika-vin08t0:998_1": "rañño aggamahesiyā sīmāya patiṭṭhāpitāya paṭhamaṃ jetavanasālaṃ katvā pacchā sīmaṃ samūhaniṃsu,",
  "tika-vin08t0:998_2": "tadā tasmiṃ nagare mahārukkhamūliko nāma eko gaṇapāmokkhatthero “sace thambhaṃ vijjhitvā pāde ṭhapetuṃ sakkhissāmi,",
  "tika-vin08t0:998_3": "evaṃ sante ahaṃ āgacchissāmī”ti vatvā nāgacchati.",
  "tika-vin08t0:998_4": "Sabbe therā “na thambhamattena porāṇasīmā tiṭṭhati,",
  "tika-vin08t0:998_5": "thambhassa samantato ṭhatvā kammavācāya katāya sīmā samūhatā hotī”ti vatvā tassa vacanaṃ aggahetvā samūhaniṃsu ceva bandhiṃsu ca.",
  "tika-vin08t0:998_6": "Haṃsāvatīnagare dhammacetiyarañño kalyāṇiyasīmābandhanakālepi paṭhamaṃ sālaṃ karitvāva pacchā samūhaniṃsu,",
  "tika-vin08t0:998_7": "na ca pāḷiaṭṭhakathāṭīkādīsu “padavalañjasambandhaṃ katvā sīmā samūhanitabbā”ti pāṭho atthi,",
  "tika-vin08t0:998_8": "“mañcappamāṇe mañcappamāṇe ṭhāne”ti pana atthi.",
  "tika-vin08t0:998_9": "Porāṇasīmāya anto ṭhatvā ekasmiṃ ṭhāne sīmāsamūhananakammavācāya katāya sakalāpi sīmā samūhatāva hoti,",
  "tika-vin08t0:998_10": "tasmā “padavalañjasambandhaṃ katvā samūhanitabba”nti vacanaṃ paṇḍitā na sampaṭicchanti.",
  "tika-vin08t0:998_11": "Īdisaṃ pana vacanaṃ garukaraṇavasena vuttanti gayhamāne kiñcāpi doso natthi,",
  "tika-vin08t0:998_12": "tathāpi sissānusissānaṃ diṭṭhānugatiāpajjanakāraṇaṃ hoti.",
  "tika-vin08t0:998_13": "Te hi “amhākaṃ ācariyā evaṃ kathenti,",
  "tika-vin08t0:998_14": "evaṃ karontī”ti daḷhīkammavasena gahetvā tathā akate sīmā samūhatā na hotīti maññanti,",
  "tika-vin08t0:998_15": "tasmā pakaraṇāgatanayavaseneva karaṇaṃ varaṃ pasatthaṃ hotīti daṭṭhabbaṃ.",
  "tika-vin08t0:999_0": "Aparampi imasmiṃ sīmāsamūhananādhikāre dhammagāravehi vinayadharehi cintetabbaṃ gambhīraṃ duddasaṃ ṭhānaṃ atthi,",
  "tika-vin08t0:999_1": "taṃ katamanti ce?",
  "tika-vin08t0:999_2": "“Anujānāmi,",
  "tika-vin08t0:999_3": "bhikkhave,",
  "tika-vin08t0:999_4": "tiyojanaparamaṃ sīmaṃ sammannitu”nti vacanato nānāgāmakkhettāni avattharitvā sammatā tiyojanikādikāyo mahāsīmāyo bhagavatā anuññātā atthi,",
  "tika-vin08t0:999_5": "atha ekaṃ gāmakkhettaṃ sodhetvā ārakkhaṃ datvā sīmāya samūhatāya yadi tato aññesu gāmakkhettesu bhikkhū santi,",
  "tika-vin08t0:999_6": "na gāmasīmā baddhasīmaṃ paricchindituṃ sakkoti,",
  "tika-vin08t0:999_7": "tasmā te bhikkhū tasmiṃ kamme vaggaṃ kareyyuṃ,",
  "tika-vin08t0:999_8": "evaṃ sati sīmā samūhatā na bhaveyya,",
  "tika-vin08t0:999_9": "tāya asamūhatāya sati abhinavasīmā sammannitabbā na bhaveyya,",
  "tika-vin08t0:999_10": "iti idaṃ ṭhānaṃ dujjānaṃ duddasaṃ,",
  "tika-vin08t0:999_11": "tasmā pāsāṇacchattaṃ viya bhagavato āṇaṃ garuṃ karontehi lajjipesalabahussutasikkhākāmabhūtehi vinayavidūhi suṭṭhu cintetabbanti.",
  "tika-vin08t0:1000_0": "Imasmiṃ adhikāre cintento gavesanto vicinanto idaṃ kāraṇaṃ dissati –",
  "tika-vin08t0:1000_1": "tiyojanikādimahāsīmāyo iddhimantānaṃ bhikkhūnaṃ dharamānakāle sannipatituṃ vā visodhetuṃ vā sakkuṇeyyabhāvato",
  "tika-vin08t0:1000_2": "tamārabbha bhagavatā anujānitā bhaveyyuṃ.",
  "tika-vin08t0:1000_3": "Sabbasmiṃ kāle sabbasmiṃ padese sabbe bhikkhū tādisaṃ mahāsīmaṃ sodhetuṃ vā sannipatituṃ vā na sakkā,",
  "tika-vin08t0:1000_4": "na ca bhagavā asakkuṇeyyaṃ alabbhaneyyaṃ kāraṇaṃ vadeyya.",
  "tika-vin08t0:1000_5": "Bhagavato dharamānakāle rājagahanagare aṭṭhārasa mahāvihārā ekasīmāva dhammasenāpatisāriputtattherena sammatāti.",
  "tika-vin08t0:1000_6": "Sīhaḷadīpe mahāvihārasīmā anurādhapuraṃ antokatvā pavattā mahāmahindattherena sammatāti ca pakaraṇesu dissati,",
  "tika-vin08t0:1000_7": "na tathā imasmiṃ nāma dese dviyojanikā vā tiyojanikā vā sīmā asukena bhikkhunā sammatāti dissati.",
  "tika-vin08t0:1000_8": "Imasmiñca marammadese tādisānaṃ sīmānaṃ natthibhāvo upaparikkhitvā jānitabbo.",
  "tika-vin08t0:1000_9": "Tathā hi anekasataanekasahassavassakālato uppannā baddhasīmā pāsāṇathambhanimittena saha tasmiṃ tasmiṃ padese dissanti.",
  "tika-vin08t0:1000_10": "Arimaddanapure ca anuruddhamahārājena sammannāpitā dvāsaṭṭhayādhikasatahatthāyāmā sattacattālīsādhikasatahatthavitthārā",
  "tika-vin08t0:1000_11": "mahāsīmā nimittena saha dissati.",
  "tika-vin08t0:1000_12": "Ratanapūranagare ca narapatijeyyasūramahārājakāle aṭṭhasattatādhikacatusatakaliyuge sammannitā sīmā pāsāṇalekhāya saddhiṃ dissati.",
  "tika-vin08t0:1000_13": "Yadi tiyojanaparamādimahāsīmāyo atthi,",
  "tika-vin08t0:1000_14": "porāṇācariyā navaṃ navaṃ baddhasīmaṃ na bandheyyuṃ,",
  "tika-vin08t0:1000_15": "atha ca pana bandhanti,",
  "tika-vin08t0:1000_16": "tāsu ca navasīmāsu upasampadādisaṅghakammaṃ karonti,",
  "tika-vin08t0:1000_17": "tato eva ca gaṇanapathamatikkantā bhikkhū paramparato vaḍḍhentā yāvajjatanā sāsanaṃ patiṭṭhapenti.",
  "tika-vin08t0:1000_18": "Iminā ca kāraṇena imasmiṃ padese tiyojanā sīmāyo natthīti viññāyati.",
  "tika-vin08t0:1001_0": "Atha vā “vihāraparikkhepassa anto ca bahi ca samantā leḍḍupāte”ti vihāraparikkhepassa anto ca vihārūpacārabhūte",
  "tika-vin08t0:1001_1": "bahi leḍḍupāte ca ṭhāneyeva sīmāsamūhananassa vimativinodaniyaṃ vuttattāpi tādisā mahāsīmāyo natthīti",
  "tika-vin08t0:1001_2": "viññāyati.",
  "tika-vin08t0:1001_3": "Yadi atthi,",
  "tika-vin08t0:1001_4": "sīmāsamūhananaṃ pakaraṇācariyā na katheyyuṃ.",
  "tika-vin08t0:1001_5": "Kathentāpi samantā tiyojanaṃ ṭhānaṃ sodhetvā sīmāsamūhananaṃ kareyyuṃ,",
  "tika-vin08t0:1001_6": "tathā pana akathetvā vihāravihārūpacāresuyeva sīmāsamūhananassa kathitattā tiyojanikādayo mahāsīmāyo natthīti viññāyati.",
  "tika-vin08t0:1002_0": "Atha vā “khaṇḍasīmaṃ pana jānantā avippavāsaṃ ajānantāpi samūhanituñceva bandhituñca sakkhissantī”ti",
  "tika-vin08t0:1002_1": "aṭṭhakathāyaṃ vacanatopi tesu tesu janapadesu tiyojanikādikāyo mahāsīmāyo natthīti viññāyati. Kathaṃ?",
  "tika-vin08t0:1002_2": "Yadi tādisā sīmāyo atthi,",
  "tika-vin08t0:1002_3": "sakalampi taṃ sīmaṃ asodhetvā sīmāsamūhananaṃ aṭṭhakathācariyā na katheyyuṃ,",
  "tika-vin08t0:1002_4": "atha ca pana khaṇḍasīmaṃ jānantā avippavāsaṃ ajānantāpi sīmaṃ samūhanituṃ bandhituñca samatthabhāvaṃ kathenti,",
  "tika-vin08t0:1002_5": "sā kathā khandhasīmāya sīmantarikantaritamattā hutvā tasmiṃ gāmakkhette avippavāsasīmā bhaveyya,",
  "tika-vin08t0:1002_6": "tasmā tasmiṃ ṭhāne ṭhatvā samūhanituṃ samatthabhāvena aṭṭhakathācariyehi kathīyati,",
  "tika-vin08t0:1002_7": "na nānāgāmakkhettāni avattharitvā sammatāya tiyojanikādibhedāya sīmāya aññesu gāmakkhettesu aññesu bhikkhūsu santesupi samūhanituṃ samatthabhāvena,",
  "tika-vin08t0:1002_8": "tena ñāyati “na sabbesu ṭhānesu tiyojanikādibhedāyo mahāsīmāyo na santī”ti.",
  "tika-vin08t0:1002_9": "Īdisāni kāraṇāni bhagavato āṇaṃ garuṃ karontehi vinayatthavidūhi vinayadharehi punappunaṃ cintetabbāni upaparikkhitabbāni,",
  "tika-vin08t0:1002_10": "ito aññānipi kāraṇāni gavesitabbānīti.",
  "tika-vin08t0:1003_0": "Ito parampi “sace aññānipi gāmakkhettāni antokātukāmā,",
  "tika-vin08t0:1003_1": "tesu gāmesu ye bhikkhū vasanti,",
  "tika-vin08t0:1003_2": "tehipi āgantabba”ntiādivacanato ekasmiṃyeva gāmakkhette sīmaṃ na bandhanti,",
  "tika-vin08t0:1003_3": "atha kho aññānipi gāmakkhettāni antokaritvāpi bandhanti,",
  "tika-vin08t0:1003_4": "tasmā idāni sammannitabbāya sīmāya nissayabhūtaṃ pakatigāmakkhettaṃ vā visuṃgāmakkhettaṃ vā sodhitanti manasi na kātabbaṃ.",
  "tika-vin08t0:1003_5": "Kaṅkhacchedanatthaṃ sīmāsamūhananakammavācābhaṇanasamaye tena gāmakkhettena sambandhesu aññesu gāmakkhettesu",
  "tika-vin08t0:1003_6": "vasante bhikkhūpi yācitvā tato gāmakkhettato bahi dūre vāsāpetabbā.",
  "tika-vin08t0:1003_7": "Evañhi karonte aññāni gāmakkhettāni antokaritvā porāṇasīmāya vijjamānāyapi te vaggaṃ kātuṃ na sakkonti.",
  "tika-vin08t0:1003_8": "Tato sīmāsamūhananakammavācā sampajjati,",
  "tika-vin08t0:1003_9": "tasmā evarūpo sukhumo nipuṇo attho vinayadharehi cintetabbo.",
  "tika-vin08t0:1003_10": "Evaṃ sīmāsamūhananavidhānena sīmāya sīmaṃ sambhindantena sammatā,",
  "tika-vin08t0:1003_11": "sīmāya sīmaṃ ajjhottharantena sammatāti vuttehi dvīhi vipattidosehi muttā hoti.",
  "tika-vin08t0:1004_0": "Tato “atikhuddikā atimahantī”ti vuttehi vipattidosehi vimuccanatthaṃ sīmāya pamāṇaṃ jānitabbaṃ. Kathaṃ?",
  "tika-vin08t0:1004_1": "Sīmā nāma ekavīsatiyā bhikkhūnaṃ nisīdituṃ appahonte sati atikhuddikā nāma hoti,",
  "tika-vin08t0:1004_2": "sammatāpi sīmā na hoti.",
  "tika-vin08t0:1004_3": "Tiyojanato paraṃ kesaggamattampi ṭhānaṃ anto karonte sati atimahatī nāma hoti,",
  "tika-vin08t0:1004_4": "sammatāpi sīmā na hoti,",
  "tika-vin08t0:1004_5": "tasmā ekavīsatiyā bhikkhūnaṃ nisīdanappahonakato paṭṭhāya tiyojanaṃ anatikkamitvā yattha yaṃ pamāṇaṃ saṅgho icchati,",
  "tika-vin08t0:1004_6": "tattha taṃ pamāṇaṃ katvā sīmā sammannitabbā.",
  "tika-vin08t0:1004_7": "Kathaṃ viññāyatīti ce?",
  "tika-vin08t0:1004_8": "“Tattha atikhuddikā nāma yattha ekavīsati bhikkhū nisīdituṃ na sakkonti.",
  "tika-vin08t0:1004_9": "Atimahantī nāma antamaso kesaggamattenapi tiyojanaṃ atikkamitvā sammatā”ti kaṅkhāvitaraṇiyaṃ vacanato viññāyati.",
  "tika-vin08t0:1004_10": "Evaṃ sīmāya pamāṇaggahaṇena “atikhuddikā atimahantī”ti vuttehi dvīhi dosehi muttā hoti.",
  "tika-vin08t0:1005_0": "Tato “khaṇḍanimittā chāyānimittā animittā”ti vuttehi tīhi vipattidosehi vimuccanatthaṃ nimittakittanaṃ kātabbaṃ,",
  "tika-vin08t0:1005_1": "tattha asambandhakittanena nimittā sīmā khaṇḍanimittā nāma. Kathaṃ?",
  "tika-vin08t0:1005_2": "Sīmāya catūsu disāsu ṭhapitanimittesu puratthimadisāya nimittaṃ kittetvā anukkamena dakkhiṇapacchimauttaradisāsu",
  "tika-vin08t0:1005_3": "nimittāni kittetvā puna puratthimadisāya nimittaṃ kittetabbaṃ,",
  "tika-vin08t0:1005_4": "evaṃ kate akhaṇḍanimittā nāma hoti.",
  "tika-vin08t0:1005_5": "Yadi pana puratthimadisāya nimittaṃ kittetvā anukkamena dakkhiṇapacchimauttaradisāsu nimittāni kittetvā ṭhapeti,",
  "tika-vin08t0:1005_6": "puna puratthimadisāya nimittaṃ na kitteti,",
  "tika-vin08t0:1005_7": "evaṃ khaṇḍanimittā nāma hoti.",
  "tika-vin08t0:1005_8": "Aparāpi khaṇḍanimittā nāma yā animittupagapāsāṇaṃ vā bahisārarukkhaṃ vā khāṇukaṃ vā paṃsupuñjaṃ vā antarā ekaṃ nimittaṃ katvā sammatā.",
  "tika-vin08t0:1005_9": "Pabbatacchāyādīsu yaṃ kiñci chāyaṃ nimittaṃ katvā sammatā chāyānimittā nāma.",
  "tika-vin08t0:1005_10": "Sabbaso nimittaṃ akittetvā sammatā animittā nāma.",
  "tika-vin08t0:1005_11": "Imehi tīhi dosehi vimuccanatthāya nimittakittanaṃ kātabbaṃ.",
  "tika-vin08t0:1006_0": "Kathaṃ?",
  "tika-vin08t0:1006_1": "Kammavācāya porāṇasīmāsamūhananaṃ katvā parisuddhāya kevalāya gāmasīmāya saṅghena yathājjhāsayaṃ gahitappamāṇassa",
  "tika-vin08t0:1006_2": "sīmamaṇḍalassa catūsu vā disāsu aṭṭhasu vā disāsu nimittupage heṭṭhimaparicchedena dvattiṃsapalaguḷapiṇḍappamāṇe,",
  "tika-vin08t0:1006_3": "ukkaṭṭhaparicchedena hatthippamāṇato ūnappamāṇe pāsāṇe ṭhapetvā nimittānaṃ anto ṭhitena kammavācāpāṭhakena",
  "tika-vin08t0:1006_4": "vinayadharena “puratthimāya disāya kiṃ nimitta”nti pucchitabbaṃ.",
  "tika-vin08t0:1006_5": "Aññena “pāsāṇo,",
  "tika-vin08t0:1006_6": "bhante”ti vattabbaṃ.",
  "tika-vin08t0:1006_7": "Puna vinayadharena “eso pāsāṇo nimitta”nti vatvā kittetabbaṃ.",
  "tika-vin08t0:1006_8": "Iminā nayena sīmamaṇḍalaṃ padakkhiṇaṃ karontena “puratthimāya anudisāya,",
  "tika-vin08t0:1006_9": "dakkhiṇāya disāya,",
  "tika-vin08t0:1006_10": "dakkhiṇāya anudisāya,",
  "tika-vin08t0:1006_11": "pacchimāya disāya,",
  "tika-vin08t0:1006_12": "pacchimāya anudisāya,",
  "tika-vin08t0:1006_13": "uttarāya disāya,",
  "tika-vin08t0:1006_14": "uttarāya anudisāya kiṃ nimittaṃ? Pāsāṇo, bhante.",
  "tika-vin08t0:1006_15": "Eso pāsāṇo nimitta”nti kittetvā puna “puratthimāya disāya kiṃ nimittaṃ? Pāsāṇo, bhante.",
  "tika-vin08t0:1006_16": "Eso pāsāṇo nimitta”nti kittetvā niṭṭhapetabbaṃ.",
  "tika-vin08t0:1006_17": "Vuttañhi kaṅkhāvitaraṇiyaṃ “khaṇḍanimittā nāma aghaṭitanimittā vuccatī”tiādi.",
  "tika-vin08t0:1006_18": "Evaṃ nimittakittanena “khaṇḍanimittā chāyānimittā animittā”ti vuttehi tīhi vipattidosehi vimuttā hoti.",
  "tika-vin08t0:1007_0": "Tato paraṃ “bahisīme ṭhitasammatā”ti vuttavipattidosato vimuccanatthaṃ sīmāsammutikammavācāpāṭhakāle saṅghassa ṭhitaṭṭhānaṃ jānitabbaṃ. Kathaṃ?",
  "tika-vin08t0:1007_1": "Yadi nimittāni kittetvā saṅgho nimittānaṃ bahi ṭhatvā kammavācāya sīmaṃ sammannati,",
  "tika-vin08t0:1007_2": "bahisīme ṭhitasammatā nāma hoti,",
  "tika-vin08t0:1007_3": "sīmā na hoti,",
  "tika-vin08t0:1007_4": "tasmā nimittāni kittetvā saṅghena nimittānaṃ anto ṭhatvā kammavācāya sīmā sammannitabbā.",
  "tika-vin08t0:1007_5": "Vuttañhetaṃ kaṅkhāvitaraṇiyaṃ “bahisīme ṭhitasammatā nāma nimittāni kittetvā nimittānaṃ bahi ṭhitena sammatā”ti.",
  "tika-vin08t0:1007_6": "Evaṃ sīmāsammannanaṭṭhānaniyamena “bahisīme ṭhitasammatā”ti vuttavipattidosato muttā hoti.",
  "tika-vin08t0:1008_0": "Tato paraṃ “nadiyaṃ sammatā,",
  "tika-vin08t0:1008_1": "samudde sammatā,",
  "tika-vin08t0:1008_2": "jātassare sammatā”ti vuttehi tīhi vipattidosehi ca vimuccanatthaṃ evaṃ manasi kātabbaṃ – “sabbā,",
  "tika-vin08t0:1008_3": "bhikkhave,",
  "tika-vin08t0:1008_4": "nadī asīmā,",
  "tika-vin08t0:1008_5": "sabbo samuddo asīmo,",
  "tika-vin08t0:1008_6": "sabbo jātassaro asīmo”ti bhagavatā vacanato nadīsamuddajātassaresu sammatā sīmā na hoti,",
  "tika-vin08t0:1008_7": "porāṇasīmavigatāya suddhāya gāmasīmāya sammatā eva sīmā hoti,",
  "tika-vin08t0:1008_8": "tasmā gāmasīmāyameva baddhasīmā sammannitabbā,",
  "tika-vin08t0:1008_9": "na nadīādīsūti.",
  "tika-vin08t0:1008_10": "Vuttañhi kaṅkhāvitaraṇiyaṃ “nadiyā samudde jātassare sammatā nāma etesu nadīādīsu sammatā”tiādi.",
  "tika-vin08t0:1008_11": "Ettāvatā “ayaṃ sīmā atikhuddikā,",
  "tika-vin08t0:1008_12": "atimahantī,",
  "tika-vin08t0:1008_13": "khaṇḍanimittā,",
  "tika-vin08t0:1008_14": "chāyānimittā, animittā,",
  "tika-vin08t0:1008_15": "bahisīme ṭhitasammatā,",
  "tika-vin08t0:1008_16": "nadiyaṃ sammatā,",
  "tika-vin08t0:1008_17": "samudde sammatā,",
  "tika-vin08t0:1008_18": "jātassare sammatā,",
  "tika-vin08t0:1008_19": "sīmāya sīmaṃ sambhindantena sammatā,",
  "tika-vin08t0:1008_20": "sīmāya sīmaṃ ajjhottharantena sammatā”ti vuttehi ekādasahi dosehi vimuttā hutvā “abbhā mahikā dhūmo rajo",
  "tika-vin08t0:1008_21": "rāhū”ti vuttehi pañcahi upakkilesehi muttaṃ candamaṇḍalaṃ viya,",
  "tika-vin08t0:1008_22": "sūriyamaṇḍalaṃ viya ca suparisuddhā hoti.",
  "tika-vin08t0:1009_0": "Tividhasampatti nāma nimittasampattiparisasampattikammavācāsampattiyo.",
  "tika-vin08t0:1009_1": "Tāsu “pabbatanimittaṃ pāsāṇanimittaṃ vananimittaṃ rukkhanimittaṃ magganimittaṃ vammikanimittaṃ nadīnimittaṃ",
  "tika-vin08t0:1009_2": "udakanimitta”nti vuttesu aṭṭhasu nimittesu tassaṃ tassaṃ disāyaṃ yathāladdhāni nimittāni kittetvā sammannitabbā.",
  "tika-vin08t0:1009_3": "Vuttañhi kaṅkhāvitaraṇiyaṃ “puratthimāya disāya kiṃnimittaṃ? Pāsāṇo, bhante.",
  "tika-vin08t0:1009_4": "Eso pāsāṇo nimittantiādinā nayena kittetvā sammatā”ti.",
  "tika-vin08t0:1009_5": "Tesu ca aṭṭhasu nimittesu rukkhanimittādīnaṃ yathājjhāsayaṭṭhānesu dullabhabhāvato vaḍḍhitvā dvinnaṃ",
  "tika-vin08t0:1009_6": "baddhasīmānaṃ saṅkarakaraṇato ca pāsāṇanimittassa pana tathā saṅkarakaraṇābhāvato yathicchitaṭṭhānaṃ",
  "tika-vin08t0:1009_7": "āharitvā ṭhapetuṃ sukarabhāvato ca sīmaṃ bandhantehi bhikkhūhi sīmamaṇḍalassa samantā nimittūpagā pāsāṇā",
  "tika-vin08t0:1009_8": "ṭhapetabbā.",
  "tika-vin08t0:1009_9": "Tena vuttaṃ mahāvaggaṭṭhakathāyaṃ “taṃ bandhantehi samantā nimittūpagā pāsāṇā ṭhapetabbā”ti.",
  "tika-vin08t0:1009_10": "Vimativinodaniyañca “nimittūpagā pāsāṇā ṭhapetabbāti idaṃ yathārucitaṭṭhāne rukkhanimittādīnaṃ dullabhatāyā”tiādi.",
  "tika-vin08t0:1009_11": "Ettāvatā nimittasampattisaṅkhātaṃ paṭhamaṅgaṃ sūpapannaṃ hoti.",
  "tika-vin08t0:1010_0": "Tato sīmāsammutikaraṇatthaṃ sabbantimena paricchedena cattāro bhikkhū sannipatitvā yāvatā tasmiṃ gāme",
  "tika-vin08t0:1010_1": "baddhasīmaṃ vā nadīsamuddajātassare vā anokkamitvā ṭhitā bhikkhū santi,",
  "tika-vin08t0:1010_2": "sabbe te hatthapāse vā katvā chandaṃ vā āharitvā yā sīmā sammatā,",
  "tika-vin08t0:1010_3": "sā parisasampattiyuttā nāma hoti.",
  "tika-vin08t0:1010_4": "Tena vuttaṃ kaṅkhāvitaraṇiyaṃ “parisasampattiyuttā nāma sabbantimena paricchedena catūhi bhikkhūhi sannipatitvā”tiādi.",
  "tika-vin08t0:1010_5": "Atha taṃ sīmaṃ bandhantā bhikkhū sāmantavihāresu vasante bhikkhū tassa tassa vihārassa sīmāparicchedaṃ pucchitvā ye baddhasīmavihārā,",
  "tika-vin08t0:1010_6": "tesaṃ sīmāya sīmantarikaṃ ṭhapetvā,",
  "tika-vin08t0:1010_7": "ye abaddhasīmavihārā,",
  "tika-vin08t0:1010_8": "tesaṃ sīmāya upacāraṃ ṭhapetvā disācārikabhikkhūnaṃ nissañcārasamaye yadi ekasmiṃyeva gāmakkhette sīmaṃ bandhitukāmā,",
  "tika-vin08t0:1010_9": "tasmiṃ ye bhikkhū baddhasīmavihārā,",
  "tika-vin08t0:1010_10": "tesaṃ pesetabbaṃ “ajja mayaṃ sīmaṃ bandhissāma,",
  "tika-vin08t0:1010_11": "tumhe sakasakasīmāparicchedato mā nikkhamathā”ti.",
  "tika-vin08t0:1010_12": "Ye abaddhasīmavihārā,",
  "tika-vin08t0:1010_13": "te sabbe ekajjhaṃ sannipātāpetabbā,",
  "tika-vin08t0:1010_14": "chandārahānaṃ chando āharitabbo.",
  "tika-vin08t0:1011_0": "Yadi aññaṃ gāmakkhettampi antokattukāmā,",
  "tika-vin08t0:1011_1": "tattha nivāsino bhikkhū samānasaṃvāsakasīmāsammannanakāle āgantumpi anāgantumpi vaṭṭanti.",
  "tika-vin08t0:1011_2": "Avippavāsasīmāsammannanakāle pana antonimittagatehi bhikkhūhi āgantabbaṃ,",
  "tika-vin08t0:1011_3": "anāgacchantānaṃ chando āharitabbo.",
  "tika-vin08t0:1011_4": "Vuttañhetaṃ samantapāsādikāyaṃ “taṃ bandhitukāmehi sāmantavihāresu bhikkhū”tiādi.",
  "tika-vin08t0:1011_5": "Evaṃ bhikkhūsu sannipatitesu chandārahānaṃ chande āhaṭe tesu tesu maggesu nadītitthagāmadvārādīsu ca",
  "tika-vin08t0:1011_6": "āgantukabhikkhūnaṃ sīghaṃ sīghaṃ hatthapāsānayanatthañca bahisīmakaraṇatthañca ārāmikasāmaṇere ṭhapetvā",
  "tika-vin08t0:1011_7": "bherisaññaṃ vā saṅkhasaññaṃ vā kārāpetvā nimittakittanānantaraṃ vuttāya “suṇātu me,",
  "tika-vin08t0:1011_8": "bhante saṅgho”tiādikāya kammavācāya sīmā bandhitabbā.",
  "tika-vin08t0:1011_9": "Vuttañhi aṭṭhakathāyaṃ “evaṃ sannipatitesu pana bhikkhūsū”tiādi.",
  "tika-vin08t0:1011_10": "Ettāvatā parisasampattisaṅkhātaṃ dutiyaṅgaṃ sūpapannaṃ hoti.",
  "tika-vin08t0:1012_0": "Tato paraṃ kammavācāpāṭhasamaye “sīmaṃ,",
  "tika-vin08t0:1012_1": "bhikkhave,",
  "tika-vin08t0:1012_2": "sammannantena paṭhamaṃ samānasaṃvāsakasīmā sammannitabbā,",
  "tika-vin08t0:1012_3": "pacchā ticīvarena avippavāso sammannitabbo”ti vacanato paṭhamaṃ samānasaṃvāsakasīmā sammannitabbā,",
  "tika-vin08t0:1012_4": "pacchā avippavāsasīmā sammannitabbā,",
  "tika-vin08t0:1012_5": "samānasaṃvāsakakammavācāpariyosāneyeva nimittāni bahi katvā nimittānaṃ antopamāṇeneva samānasaṃvāsakasīmā",
  "tika-vin08t0:1012_6": "catunahutādhikadvilakkhayojanaputhulaṃ mahāpathaviṃ vinivijjhitvā pathavīsandhārakaudakaṃ pariyantaṃ",
  "tika-vin08t0:1012_7": "katvā gatā.",
  "tika-vin08t0:1012_8": "Tena vuttaṃ samantapāsādikāyaṃ “kammavācāpariyosāneyeva…pe…",
  "tika-vin08t0:1012_9": "gatā hotī”ti.",
  "tika-vin08t0:1012_10": "Avippavāsakammavācāpariyosāne avippavāsasīmā yadi antosīmāya gāmo atthi,",
  "tika-vin08t0:1012_11": "gāmañca gāmūpacārañca muñcitvā samānasaṃvāsakasīmāya gataparicchedeneva gatā.",
  "tika-vin08t0:1012_12": "Iti ticīvarena avippavāsasīmā gāmañca gāmūpacārañca na avattharati,",
  "tika-vin08t0:1012_13": "samānasaṃvāsakasīmāva avattharati,",
  "tika-vin08t0:1012_14": "samānasaṃvāsakasīmā attano dhammatāya gacchati.",
  "tika-vin08t0:1012_15": "Avippavāsasīmā pana yattha samānasaṃvāsakasīmā,",
  "tika-vin08t0:1012_16": "tattheva gacchati.",
  "tika-vin08t0:1012_17": "Tena vuttaṃ samantapāsādikāyaṃ “iti bhikkhūnaṃ avippavāsasīmā…pe…",
  "tika-vin08t0:1012_18": "gacchatī”ti. Tasmā –",
  "tika-vin08t0:1013_0": "“Suṇātu me,",
  "tika-vin08t0:1013_1": "bhante saṅgho,",
  "tika-vin08t0:1013_2": "yāvatā samantā nimittā kittitā.",
  "tika-vin08t0:1013_3": "Yadi saṅghassa pattakallaṃ,",
  "tika-vin08t0:1013_4": "saṅgho etehi nimittehi sīmaṃ sammanneyya samānasaṃvāsaṃ ekūposathaṃ,",
  "tika-vin08t0:1013_5": "esā ñatti.",
  "tika-vin08t0:1014_0": "“Suṇātu me,",
  "tika-vin08t0:1014_1": "bhante saṅgho,",
  "tika-vin08t0:1014_2": "yāvatā samantā nimittā kittitā,",
  "tika-vin08t0:1014_3": "saṅgho etehi nimittehi sīmaṃ sammannati samānasaṃvāsaṃ ekūposathaṃ.",
  "tika-vin08t0:1014_4": "Yassāyasmato khamati etehi nimittehi sīmāya sammuti samānasaṃvāsāya ekūposathāya,",
  "tika-vin08t0:1014_5": "so tuṇhassa.",
  "tika-vin08t0:1014_6": "Yassa nakkhamati,",
  "tika-vin08t0:1014_7": "so bhāseyya.",
  "tika-vin08t0:1014_8": "Sammatā sā sīmā saṅghena etehi nimittehi samānasaṃvāsā ekūposathā,",
  "tika-vin08t0:1014_9": "khamati saṅghassa,",
  "tika-vin08t0:1014_10": "tasmā tuṇhī.",
  "tika-vin08t0:1014_11": "Evametaṃ dhārayāmī”ti.",
  "tika-vin08t0:1015_0": "Esā samānasaṃvāsakakammavācā,",
  "tika-vin08t0:1016_0": "“Suṇātu me,",
  "tika-vin08t0:1016_1": "bhante saṅgho,",
  "tika-vin08t0:1016_2": "yā sā saṅghena sīmā sammatā samānasaṃvāsā ekūposathā.",
  "tika-vin08t0:1016_3": "Yadi saṅghassa pattakallaṃ,",
  "tika-vin08t0:1016_4": "saṅgho taṃ sīmaṃ ticīvarena avippavāsaṃ sammanneyya ṭhapetvā gāmañca gāmūpacārañca,",
  "tika-vin08t0:1016_5": "esā ñatti.",
  "tika-vin08t0:1017_0": "“Suṇātu me,",
  "tika-vin08t0:1017_1": "bhante saṅgho,",
  "tika-vin08t0:1017_2": "yā sā saṅghena sīmā sammatā samānasaṃvāsā ekūposathā.",
  "tika-vin08t0:1017_3": "Saṅgho taṃ sīmaṃ ticīvarena avippavāsaṃ sammannati ṭhapetvā gāmañca gāmūpacārañca.",
  "tika-vin08t0:1017_4": "Yassāyasmato khamati etissā sīmāya ticīvarena avippavāsasammuti ṭhapetvā gāmañca gāmūpacārañca,",
  "tika-vin08t0:1017_5": "so tuṇhassa.",
  "tika-vin08t0:1017_6": "Yassa nakkhamati,",
  "tika-vin08t0:1017_7": "so bhāseyya.",
  "tika-vin08t0:1017_8": "Sammatā sā sīmā saṅghena ticīvarena avippavāsā ṭhapetvā gāmañca gāmūpacārañca,",
  "tika-vin08t0:1017_9": "khamati saṅghassa,",
  "tika-vin08t0:1017_10": "tasmā tuṇhī.",
  "tika-vin08t0:1017_11": "Evametaṃ dhārayāmī”ti.",
  "tika-vin08t0:1018_0": "Esā avippavāsakammavācā ñattidosaanussāvanādose anuṭṭhapetvā suṭṭhu bhaṇitabbā.",
  "tika-vin08t0:1018_1": "Ettāvatā kammavācāsampattisaṅkhātaṃ tatiyaṅgaṃ sūpapannaṃ hoti.",
  "tika-vin08t0:1019_0": "Evamayaṃ sīmā anto maṇivimānaṃ bahi rajataparikkhittaṃ vimānasāmikadevaputtoti imehi tīhi aṅgehi sampannaṃ candamaṇḍalaṃ viya,",
  "tika-vin08t0:1019_1": "anto kanakavimānaṃ bahi phalikaparikkhittaṃ vimānasāmikadevaputtoti imehi tīhi aṅgehi sampannaṃ sūriyamaṇḍalaṃ",
  "tika-vin08t0:1019_2": "viya ca nimittasampattiparisasampattikammavācāsampattisaṅkhātehi tīhi aṅgehi sampannā hutvā ativiya sobhati virocati,",
  "tika-vin08t0:1019_3": "jinasāsanassa ciraṭṭhitikāraṇabhūtā hutvā tiṭṭhatīti daṭṭhabbaṃ.",
  "tika-vin08t0:1019_4": "Vuttañhetaṃ uposathakkhandhakapāḷiyaṃ “sīmaṃ,",
  "tika-vin08t0:1019_5": "bhikkhave,",
  "tika-vin08t0:1019_6": "sammannantena paṭhamaṃ samānasaṃvāsakasīmā sammannitabbā”tiādi.",
  "tika-vin08t0:1020_0": "“Nimittena nimittaṃ sambandhitvā”ti ettha pana pubbe vuttanayeneva puratthimadisato paṭṭhāya padakkhiṇaṃ",
  "tika-vin08t0:1020_1": "katvā sabbanimittāni kittetvā uttarānudisaṃ patvā tattheva aṭṭhapetvā pubbe kittitaṃ puratthimadisāya",
  "tika-vin08t0:1020_2": "nimittaṃ puna kittetvā sammatāti attho.",
  "tika-vin08t0:1020_3": "Evaṃ sammatā ayaṃ sīmā ekādasahi vipattīhi muttā,",
  "tika-vin08t0:1020_4": "tīhi sampattīhi samannāgatā hutvā sabbākārasampannā pañcavassasahassaparimāṇakālaṃ aparimāṇaṃ bhikkhūnaṃ",
  "tika-vin08t0:1020_5": "apalokanādicatubbidhakammakaraṇaṭṭhānabhūtā baddhasīmā hotīti daṭṭhabbā.",
  "tika-vin08t0:1021_0": "Yadi pana sakhaṇḍasīmaṃ mahāsīmaṃ bandhitukāmā,",
  "tika-vin08t0:1021_1": "pubbe vuttanayena suṭṭhu sodhetvā samūhanitaporāṇasīmāya kevalāya pakatigāmasīmāya vā visuṃgāmasīmāya vā bandhitabbā,",
  "tika-vin08t0:1021_2": "tāsu ca dvīsu sīmāsupabbajjupasampadādīnaṃ saṅghakammānaṃ sukhakaraṇatthaṃ sīmā paṭhamaṃ bandhitabbā,",
  "tika-vin08t0:1021_3": "taṃ pana bandhantehi vattaṃ jānitabbaṃ.",
  "tika-vin08t0:1021_4": "Sace hi bodhicetiyabhattasālādīni sabbavatthūni patiṭṭhāpetvā katavihāre bandhanti,",
  "tika-vin08t0:1021_5": "vihāramajjhe bahūnaṃ samosaraṇaṭṭhāne abandhitvā vihārapaccante vivittokāse bandhitabbā.",
  "tika-vin08t0:1021_6": "Akatavihāre bandhantehi bodhicetiyādīnaṃ sabbavatthūnaṃ patiṭṭhānaṃ sallakkhetvā yathā patiṭṭhitesu vatthūsu vihārapaccante vivittokāse hoti,",
  "tika-vin08t0:1021_7": "evaṃ bandhitabbā.",
  "tika-vin08t0:1021_8": "Tathā hi vuttaṃ samantapāsādikāyaṃ “imaṃ pana samānasaṃvāsakasīmaṃ sammannantehī”tiādi.",
  "tika-vin08t0:1022_0": "Kittakappamāṇā pana khaṇḍasīmā bandhitabbāti?",
  "tika-vin08t0:1022_1": "Heṭṭhimaparicchedena sace ekavīsati bhikkhū gaṇhāti, vaṭṭati,",
  "tika-vin08t0:1022_2": "tato oraṃ na vaṭṭati.",
  "tika-vin08t0:1022_3": "Paraṃ bhikkhusahassaṃ gaṇhantīpi vaṭṭati.",
  "tika-vin08t0:1022_4": "Vuttañhi aṭṭhakathāyaṃ “sā heṭṭhimaparicchedenā”tiādi.",
  "tika-vin08t0:1022_5": "Ekavīsati bhikkhūti ca nisinne sandhāya vuttaṃ,",
  "tika-vin08t0:1022_6": "idañca abbhānakaraṇakāle kammārahabhikkhunā saddhiṃ vīsatigaṇassa saṅghassa nisīdanappahonakatthaṃ vuttaṃ.",
  "tika-vin08t0:1022_7": "Vuttañhi vimativinodaniyaṃ “ekavīsati bhikkhū”tiādi.",
  "tika-vin08t0:1022_8": "Taṃ khaṇḍasīmaṃ bandhantehi bhikkhūhi sīmamāḷakassa samantā nimittūpagā pāsāṇā ṭhapetabbā.",
  "tika-vin08t0:1022_9": "Antokhaṇḍasīmāyameva ṭhatvā khaṇḍasīmā bandhitabbā.",
  "tika-vin08t0:1022_10": "“Eso pāsāṇo nimitta”nti evaṃ nimittāni kittetvā kammavācāya sīmā bandhitabbā,",
  "tika-vin08t0:1022_11": "tassāyeva sīmāya daḷhīkammatthaṃ avippavāsakammavācā kātabbā.",
  "tika-vin08t0:1022_12": "Vuttañhi aṭṭhakathāyaṃ “taṃ bandhantehī”tiādi.",
  "tika-vin08t0:1022_13": "Evaṃ khaṇḍasīmaṃ sammannitvā bahi sīmantarikapāsāṇā ṭhapetabbā.",
  "tika-vin08t0:1022_14": "Sīmantarikā pacchimakoṭiyā ekaratanappamāṇā vaṭṭati,",
  "tika-vin08t0:1022_15": "vidatthippamāṇāpi caturaṅgulappamāṇāpi vaṭṭati.",
  "tika-vin08t0:1022_16": "Sace pana vihāro mahā hoti,",
  "tika-vin08t0:1022_17": "dvepi tissopi tatuttaripi khaṇḍasīmāyo bandhitabbā.",
  "tika-vin08t0:1022_18": "Vuttañhi aṭṭhakathāyaṃ “sīmaṃ sammannitvā”tiādi.",
  "tika-vin08t0:1023_0": "Evaṃ khaṇḍasīmaṃ sammannitvā mahāsīmāsammutikāle khaṇḍasīmato nikkhamitvā mahāsīmāya ṭhatvā samantā anupariyāyantehi sīmantarikapāsāṇā kittetabbā,",
  "tika-vin08t0:1023_1": "tato avasesanimittāni kittetvā hatthapāsaṃ avijahantehi kammavācāya samānasaṃvāsakasīmaṃ sammannitvā",
  "tika-vin08t0:1023_2": "tassa daḷhīkammatthaṃ avippavāsakammavācāpi kātabbā.",
  "tika-vin08t0:1023_3": "Tathā hi vuttaṃ aṭṭhakathāyaṃ “evaṃ khaṇḍasīmaṃ sammannitvā”tiādi.",
  "tika-vin08t0:1024_0": "“Samantā anupariyāyantehi sīmantarikapāsāṇā kittetabbā”ti vuttaṃ.",
  "tika-vin08t0:1024_1": "Kathaṃ kittetabbāti?",
  "tika-vin08t0:1024_2": "Dakkhiṇato anupariyāyanteneva kittetabbā.",
  "tika-vin08t0:1024_3": "Tathā hi khaṇḍasīmato pacchimāya disāya puratthābhimukhena ṭhatvā “puratthimāya disāya kiṃ nimitta”nti",
  "tika-vin08t0:1024_4": "tattha sabbāni nimittāni anukkamena kittetvā tathā uttarāya disāya dakkhiṇābhimukhena ṭhatvā “dakkhiṇāya",
  "tika-vin08t0:1024_5": "disāya kiṃ nimitta”nti anukkamena kittetvā tathā puratthimāya disāya pacchimābhimukhena ṭhatvā “pacchimāya",
  "tika-vin08t0:1024_6": "disāya kiṃ nimitta”nti anukkamena kittetvā tathā dakkhiṇāya disāya uttarābhimukhena ṭhatvā “uttarāya",
  "tika-vin08t0:1024_7": "disāya kiṃ nimitta”nti tattha sabbāni nimittāni anukkamena kittetvā puna pacchimāya disāya puratthābhimukhena",
  "tika-vin08t0:1024_8": "ṭhatvā purimaṃ kittitaṃ vuttanayeneva puna kittetabbaṃ.",
  "tika-vin08t0:1024_9": "Evaṃ bahūnampi khaṇḍasīmānaṃ sīmantarikapāsāṇā paccekaṃ kittetabbā,",
  "tika-vin08t0:1024_10": "tato pacchā avasesanimittānīti mahāsīmāya bāhirabandhanesu nimittāni.",
  "tika-vin08t0:1024_11": "Evaṃ sīmantarikapāsāṇā mahāsīmāya anto nimittāni honti dvinnaṃ sīmānaṃ saṅkaradosāpagamanatthaṃ sīmantarikapāsāṇānaṃ ṭhapetabbattā.",
  "tika-vin08t0:1024_12": "Evaṃ samantā anupariyāyantena sīmantarikapāsāṇā kittetabbā.",
  "tika-vin08t0:1024_13": "Tathāhi vuttaṃ vimativinodaniyaṃ “sīmantarikapāsāṇāti sīmantarikāya ṭhapitanimittapāsāṇā,",
  "tika-vin08t0:1024_14": "te pana kittentena padakkhiṇato anupariyāyanteneva kittetabbā”tiādi.",
  "tika-vin08t0:1025_0": "Kiṃ iminā anukkameneva sīmā sammannitabbā,",
  "tika-vin08t0:1025_1": "udāhu aññenapi anukkamena sammannitabbāti?",
  "tika-vin08t0:1025_2": "Sace pana khaṇḍasīmāya nimittāni kittetvā tato sīmantarikāya nimittāni kittetvā mahāsīmāya nimittāni kittenti,",
  "tika-vin08t0:1025_3": "evaṃ tīsu ṭhānesu nimittāni kittetvā yaṃ sīmaṃ icchanti,",
  "tika-vin08t0:1025_4": "taṃ paṭhamaṃ bandhituṃ vaṭṭati.",
  "tika-vin08t0:1025_5": "Evaṃ santepi yathāvuttanayena khaṇḍasīmatova paṭṭhāya bandhitabbā.",
  "tika-vin08t0:1025_6": "Tathā hi vuttaṃ aṭṭhakathāyaṃ “sace pana khaṇḍasīmāya nimittānī”tiādi.",
  "tika-vin08t0:1025_7": "Evaṃ khaṇḍasīmamahāsīmabandhanena bhikkhūnaṃ ko guṇoti ce?",
  "tika-vin08t0:1025_8": "Evaṃ baddhāsu pana sīmāsu khaṇḍasīmāya ṭhitā bhikkhū mahāsīmāyaṃ kammaṃ karontānaṃ bhikkhūnaṃ kammaṃ na kopenti,",
  "tika-vin08t0:1025_9": "mahāsīmāya vā ṭhitā khaṇḍasīmāya kammaṃ karontānaṃ,",
  "tika-vin08t0:1025_10": "sīmantarikāya pana ṭhitā ubhinnampi na kopenti.",
  "tika-vin08t0:1025_11": "Gāmakkhette ṭhatvā kammaṃ karontānaṃ pana sīmantarikāya ṭhitā kopenti.",
  "tika-vin08t0:1025_12": "Sīmantarikā hi gāmakkhettaṃ bhajati.",
  "tika-vin08t0:1025_13": "Tathā hi vuttaṃ aṭṭhakathāyaṃ “evaṃ baddhāsu pana sīmāsū”tiādi,",
  "tika-vin08t0:1025_14": "evaṃ baddhasīmavihāresu vasantā bhikkhū ticīvarādhiṭṭhānena adhiṭṭhitehi ticīvarehi vinā yathāruci vasituṃ labhanti.",
  "tika-vin08t0:1025_15": "Sace pana gāmo atthi,",
  "tika-vin08t0:1025_16": "gāmagāmūpacāresu na labhatīti daṭṭhabbaṃ.",
  "tika-vin08t0:1026_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:1027_0": "Sīmābandhanavinicchayakathālaṅkāro.",
  "tika-vin08t0:1028_0": "25. Uposathapavāraṇāvinicchayakathā",
  "tika-vin08t0:1029_0": "168.",
  "tika-vin08t0:1029_1": "Evaṃ sīmāvinicchayaṃ kathetvā idāni uposathapavāraṇāvinicchayaṃ kathetuṃ “uposathapavāraṇāti ettha”tyādimāha.",
  "tika-vin08t0:1029_2": "Tattha uposathasaddo tāva –",
  "tika-vin08t0:1030_0": "“Uddese pātimokkhassa, paṇṇattiyamuposatho;",
  "tika-vin08t0:1031_0": "Upavāse ca aṭṭhaṅge, uposathadine siyā”ti. –",
  "tika-vin08t0:1032_0": "Vacanato pātimokkhuddese paṇṇattiyaṃ upavāse aṭṭhaṅgasīle uposathadine ca vattati.",
  "tika-vin08t0:1032_1": "Tathā hesa “āyāmāvuso kappina uposathaṃ gamissāmā”tiādīsu pātimokkhuddese āgato,",
  "tika-vin08t0:1032_2": "“uposatho nāma nāgarājā”tiādīsu paṇṇattiyaṃ,",
  "tika-vin08t0:1032_3": "“suddhassa ve sadā pheggu,",
  "tika-vin08t0:1032_4": "suddhassa uposatho sadā”tiādīsu upavāse,",
  "tika-vin08t0:1032_5": "“evaṃ aṭṭhaṅgasamannāgato kho, visākhe,",
  "tika-vin08t0:1032_6": "uposatho upavuttho”tiādīsu aṭṭhaṅgasīle. “Na,",
  "tika-vin08t0:1032_7": "bhikkhave,",
  "tika-vin08t0:1032_8": "uposathe sabhikkhukāāvāsā abhikkhuko āvāso”tiādīsu uposathadine vattati.",
  "tika-vin08t0:1032_9": "“Pārisuddhiuposatho adhiṭṭhānuposatho”tiādīsu pārisuddhiadhiṭṭhānesupi vattati.",
  "tika-vin08t0:1032_10": "Te pana pātimokkhuddese antogadhāti katvā visuṃ na vuttā.",
  "tika-vin08t0:1032_11": "Idha pana pātimokkhuddese uposathadine ca vattati.",
  "tika-vin08t0:1032_12": "Tattha pātimokkhuddese upavasanaṃ uposatho,",
  "tika-vin08t0:1032_13": "sīlena upetā hutvā vasanantyattho.",
  "tika-vin08t0:1032_14": "Uposathadine upavasanti etthāti uposatho,",
  "tika-vin08t0:1032_15": "etasmiṃ divase sīlena upetā hutvā vasantītyattho.",
  "tika-vin08t0:1033_0": "Pavāraṇā-",
  "tika-vin08t0:1033_1": "saddo pana “pavāraṇā paṭikkhepe,",
  "tika-vin08t0:1033_2": "kathitājjhesanāya cā”ti abhidhānappadīpikāyaṃ vacanato paṭikkhepe ajjhesane ca vattati.",
  "tika-vin08t0:1033_3": "Tattha “yo pana bhikkhu bhuttāvī pavārito anatirittaṃ khādanīyaṃ vā bhojanīyaṃ vā khādeyya vā bhuñjeyya vā,",
  "tika-vin08t0:1033_4": "pācittiya”ntiādīsu paṭikkhepe,",
  "tika-vin08t0:1033_5": "“saṅgho pavāreyyā”tiādīsu ajjhesane,",
  "tika-vin08t0:1033_6": "“ajjapavāraṇā cātuddasī”tiādīsu pavāraṇādivase.",
  "tika-vin08t0:1033_7": "So pana ajjhesanadivasoyevāti visuṃ na vutto.",
  "tika-vin08t0:1033_8": "Idha pana ajjhesane vattati,",
  "tika-vin08t0:1033_9": "tasmā pavārīyate pavāraṇā,",
  "tika-vin08t0:1033_10": "pakārena icchīyatetyattho. Pa-",
  "tika-vin08t0:1033_11": "pubba varadhātu curādigaṇikāyaṃ.",
  "tika-vin08t0:1034_0": "Ettha ca kiñcāpi pāḷiyaṃ uposathakkhandhakānantaraṃ vassūpanāyikakkhandhako,",
  "tika-vin08t0:1034_1": "tadanantaraṃ pavāraṇakkhandhako saṅgīto,",
  "tika-vin08t0:1034_2": "tathāpi uposathapavāraṇakammānaṃ yebhuyyena samānattā yamakamiva bhūtattā missetvā kathento suviññeyyo",
  "tika-vin08t0:1034_3": "hoti sallahukagantho cāti mantvā khandhakadvayasaṅgahitaṃ atthaṃ ekeneva paricchedena dasseti ācariyo.",
  "tika-vin08t0:1034_4": "Tattha cātuddasiko pannarasiko sāmaggīuposathoti divasavasena tayo uposathā hontīti sambandho.",
  "tika-vin08t0:1034_5": "Catuddasiyaṃ niyutto cātuddasiko,",
  "tika-vin08t0:1034_6": "evaṃ pannarasiko.",
  "tika-vin08t0:1034_7": "Sāmaggīuposatho nāma saṅghasāmaggikadivase kātabbauposatho.",
  "tika-vin08t0:1034_8": "Hemantagimhavassānaṃ tiṇṇaṃ utūnanti ettha hemantautu nāma aparakattikakāḷapakkhassa pāṭipadato paṭṭhāya phaggunapuṇṇamapariyosānā cattāro māsā.",
  "tika-vin08t0:1034_9": "Gimhautu nāma phaggunassa kāḷapakkhapāṭipadato paṭṭhāya āsāḷhipuṇṇamapariyosānā cattāro māsā.",
  "tika-vin08t0:1034_10": "Vassānautu nāma āsāḷhassa kāḷapakkhapāṭipadato paṭṭhāya aparakattikapuṇṇamapariyosānā cattāro māsā.",
  "tika-vin08t0:1034_11": "Tatiyasattamapakkhesu dve dve katvā cha cātuddasikāti hemantassa utuno tatiye ca sattame ca pakkhe dve cātuddasikā,",
  "tika-vin08t0:1034_12": "migasiramāsassa kāḷapakkhe,",
  "tika-vin08t0:1034_13": "māghamāsassa kāḷapakkhe cāti attho.",
  "tika-vin08t0:1034_14": "Evaṃ gimhassa utuno tatiye cittamāsassa kāḷapakkhe sattame jeṭṭhamāsassa kāḷapakkhe ca,",
  "tika-vin08t0:1034_15": "vassānassa utuno tatiye sāvaṇassa kāḷapakkhe ca sattame assayujamāsassa kāḷapakkhe cāti attho.",
  "tika-vin08t0:1034_16": "Sesā pannarasikāti sesā aṭṭhārasa pannarasikā.",
  "tika-vin08t0:1035_0": "Hoti cettha –",
  "tika-vin08t0:1036_0": "“Kattikassa ca kāḷamhā;",
  "tika-vin08t0:1037_0": "Yāva phaggunapuṇṇamā;",
  "tika-vin08t0:1038_0": "Hemantakāloti viññeyyo;",
  "tika-vin08t0:1039_0": "Aṭṭha honti uposathā.",
  "tika-vin08t0:1040_0": "“Phaggunassa ca kāḷamhā;",
  "tika-vin08t0:1041_0": "Yāva āsāḷhipuṇṇamā;",
  "tika-vin08t0:1042_0": "Gimhakāloti viññeyyo;",
  "tika-vin08t0:1043_0": "Aṭṭha honti uposathā.",
  "tika-vin08t0:1044_0": "“Āsāḷhassa ca kāḷamhā;",
  "tika-vin08t0:1045_0": "Yāva kattikapuṇṇamā;",
  "tika-vin08t0:1046_0": "Vassakāloti viññeyyo;",
  "tika-vin08t0:1047_0": "Aṭṭha honti uposathā.",
  "tika-vin08t0:1048_0": "“Utūnaṃ pana tiṇṇannaṃ, pakkhe tatiyasattame;",
  "tika-vin08t0:1049_0": "Catuddasoti pātimokkhaṃ, uddisanti nayaññuno”ti. ;",
  "tika-vin08t0:1050_0": "Evaṃ ekasaṃvacchare catuvīsati uposathāti evaṃ iminā vuttanayena hemantādīnaṃ tiṇṇaṃ utūnaṃ ekekasmiṃ",
  "tika-vin08t0:1050_1": "utumhi paccekaṃ aṭṭhaaṭṭhauposathattā ututtayasamodhānabhūte ekasmiṃ saṃvacchare catuvīsati uposathā",
  "tika-vin08t0:1050_2": "hontīti attho.",
  "tika-vin08t0:1050_3": "Idaṃ tāva pakaticārittanti idaṃ ekasmiṃ saṃvacchare chacātuddasikaaṭṭhārasapannarasikauposathakaraṇaṃ",
  "tika-vin08t0:1050_4": "tāva paṭhamaṃ pakatiyā sabhāvena cārittaṃ kātabbaṃ kammaṃ hoti,",
  "tika-vin08t0:1050_5": "na bahutarāvāsikādinā kāraṇena kātabbanti attho.",
  "tika-vin08t0:1051_0": "Tathārūpapaccaye sati aññasmimpi cātuddase uposathaṃ kātuṃ vaṭṭatīti “sakiṃ pakkhassa cātuddase vā pannarase",
  "tika-vin08t0:1051_1": "vā pātimokkhaṃ uddisitu”nti vacanato “yo pana āgantukehi āvāsikānaṃ anuvattitabba”ntiādivacanato ca tathārūpapaccaye",
  "tika-vin08t0:1051_2": "sati aññasmimpi cātuddase uposathaṃ kātuṃ vaṭṭatīti attho.",
  "tika-vin08t0:1051_3": "Tattha sakinti ekavāraṃ.",
  "tika-vin08t0:1051_4": "Āvāsikānaṃ anuvattitabbanti āvāsikehi “ajjuposatho cātuddaso”ti pubbakicce kariyamāne anuvattitabbaṃ,",
  "tika-vin08t0:1051_5": "na paṭikkositabbaṃ. Ādi-",
  "tika-vin08t0:1051_6": "saddena “āvāsikehi āgantukānaṃ anuvattitabba”nti vacanaṃ,",
  "tika-vin08t0:1051_7": "“anujānāmi,",
  "tika-vin08t0:1051_8": "bhikkhave,",
  "tika-vin08t0:1051_9": "tehi bhikkhūhi dve tayo uposathe cātuddasike kātuṃ,",
  "tika-vin08t0:1051_10": "kathaṃ mayaṃ tehi bhikkhūhi paṭhamataraṃ pavāreyyāmā”ti vacanañca saṅgaṇhāti.",
  "tika-vin08t0:1051_11": "Ettha ca paṭhamasuttassa ekekassa utuno tatiyasattamapakkhassa cātuddase vā avasesassa pannarase vā sakiṃ pātimokkhaṃ uddisitabbanti.",
  "tika-vin08t0:1051_12": "Pakaticārittavasenapi atthasambhavato “āgantukehī”tiādīni suttāni dassitānīti veditabbaṃ.",
  "tika-vin08t0:1051_13": "Tathārūpapaccaye satīti aññasmimpi cātuddase uposathaṃ kātuṃ anurūpe āvāsikā bahutarā hontīti evamādike paccaye sati.",
  "tika-vin08t0:1051_14": "Aññasmimpi cātuddaseti tiṇṇaṃ utūnaṃ tatiyasattamapakkhacātuddasato aññasmiṃ cātuddase.",
  "tika-vin08t0:1052_0": "Tatrāyaṃ pāḷi –",
  "tika-vin08t0:1053_0": "“Idha pana,",
  "tika-vin08t0:1053_1": "bhikkhave,",
  "tika-vin08t0:1053_2": "āvāsikānaṃ bhikkhūnaṃ cātuddaso hoti,",
  "tika-vin08t0:1053_3": "āgantukānaṃ pannaraso.",
  "tika-vin08t0:1053_4": "Sace āvāsikā bahutarā honti,",
  "tika-vin08t0:1053_5": "āgantukehi āvāsikānaṃ anuvattitabbaṃ.",
  "tika-vin08t0:1053_6": "Sace samasamā honti,",
  "tika-vin08t0:1053_7": "āgantukehi āvāsikānaṃ anuvattitabbaṃ.",
  "tika-vin08t0:1053_8": "Sace āgantukā bahutarā honti,",
  "tika-vin08t0:1053_9": "āvāsikehi āgantukānaṃ anuvattitabbaṃ.",
  "tika-vin08t0:1054_0": "“Idha pana,",
  "tika-vin08t0:1054_1": "bhikkhave,",
  "tika-vin08t0:1054_2": "āvāsikānaṃ bhikkhūnaṃ pannaraso hoti,",
  "tika-vin08t0:1054_3": "āgantukānaṃ cātuddaso.",
  "tika-vin08t0:1054_4": "Sace āvāsikā bahutarā honti,",
  "tika-vin08t0:1054_5": "āgantukehi āvāsikānaṃ anuvattitabbaṃ.",
  "tika-vin08t0:1054_6": "Sace samasamā honti,",
  "tika-vin08t0:1054_7": "āgantukehi āvāsikānaṃ anuvattitabbaṃ.",
  "tika-vin08t0:1054_8": "Sace āgantukā bahutarā honti,",
  "tika-vin08t0:1054_9": "āvāsikehi āgantukānaṃ anuvattitabbaṃ.",
  "tika-vin08t0:1055_0": "“Idha pana,",
  "tika-vin08t0:1055_1": "bhikkhave,",
  "tika-vin08t0:1055_2": "āvāsikānaṃ bhikkhūnaṃ pāṭipado hoti,",
  "tika-vin08t0:1055_3": "āgantukānaṃ pannaraso.",
  "tika-vin08t0:1055_4": "Sace āvāsikā bahutarā honti,",
  "tika-vin08t0:1055_5": "āvāsikehi āgantukānaṃ nākāmā dātabbā sāmaggī,",
  "tika-vin08t0:1055_6": "āgantukehi nissīmaṃ gantvā uposatho kātabbo.",
  "tika-vin08t0:1055_7": "Sace samasamā honti,",
  "tika-vin08t0:1055_8": "āvāsikehi āgantukānaṃ nākāmā dātabbā sāmaggī,",
  "tika-vin08t0:1055_9": "āgantukehi nissīmaṃ gantvā uposatho kātabbo.",
  "tika-vin08t0:1055_10": "Sace āgantukā bahutarā honti,",
  "tika-vin08t0:1055_11": "āvāsikehi āgantukānaṃ sāmaggī vā dātabbā,",
  "tika-vin08t0:1055_12": "nissīmaṃ vā gantabbaṃ.",
  "tika-vin08t0:1056_0": "“Idha pana,",
  "tika-vin08t0:1056_1": "bhikkhave,",
  "tika-vin08t0:1056_2": "āvāsikānaṃ bhikkhūnaṃ pannaraso hoti,",
  "tika-vin08t0:1056_3": "āgantukānaṃ pāṭipado.",
  "tika-vin08t0:1056_4": "Sace āvāsikā bahutarā honti,",
  "tika-vin08t0:1056_5": "āgantukehi āvāsikānaṃ sāmaggī vā dātabbā,",
  "tika-vin08t0:1056_6": "nissīmaṃ vā gantabbaṃ.",
  "tika-vin08t0:1056_7": "Sace samasamā honti,",
  "tika-vin08t0:1056_8": "āgantukehi āvāsikānaṃ sāmaggī vā dātabbā,",
  "tika-vin08t0:1056_9": "nissīmaṃ vā gantabbaṃ.",
  "tika-vin08t0:1056_10": "Sace āgantukā bahutarā honti,",
  "tika-vin08t0:1056_11": "āgantukehi āvāsikānaṃ nākāmā dātabbā sāmaggī,",
  "tika-vin08t0:1056_12": "āvāsikehi nissīmaṃ gantvā uposatho kātabbo”ti.",
  "tika-vin08t0:1057_0": "Tatrāyaṃ aṭṭhakathā –",
  "tika-vin08t0:1058_0": "Āvāsikānaṃ bhikkhūnaṃ cātuddaso hoti,",
  "tika-vin08t0:1058_1": "āgantukānaṃ pannarasoti ettha yesaṃ pannaraso,",
  "tika-vin08t0:1058_2": "te tiroraṭṭhato vā āgatā,",
  "tika-vin08t0:1058_3": "atītaṃ vā uposathaṃ cātuddasikaṃ akaṃsūti veditabbā.",
  "tika-vin08t0:1058_4": "Āvāsikānaṃ anuvattitabbanti āvāsikehi “ajjuposatho cātuddaso”ti pubbakicce kariyamāne anuvattitabbaṃ,",
  "tika-vin08t0:1058_5": "na paṭikkositabbaṃ.",
  "tika-vin08t0:1058_6": "Nākāmā dātabbāti na anicchāya dātabbāti.",
  "tika-vin08t0:1059_0": "“Anujānāmi bhikkhave”tiādimhi ayaṃ pavāraṇakkhandhakāgatā pāḷi –",
  "tika-vin08t0:1059_1": "idha pana,",
  "tika-vin08t0:1059_2": "bhikkhave,",
  "tika-vin08t0:1059_3": "sambahulā sandiṭṭhā sambhattā bhikkhū aññatarasmiṃ āvāse vassaṃ upagacchanti,",
  "tika-vin08t0:1059_4": "tesaṃ sāmantā aññe bhikkhū bhaṇḍanakārakā kalahakārakā vivādakārakā bhassakārakā saṅghe adhikaraṇakārakā",
  "tika-vin08t0:1059_5": "vassaṃ upagacchanti “mayaṃ tesaṃ bhikkhūnaṃ vassaṃvutthānaṃ pavāraṇāya pavāraṇaṃ ṭhapessāmā”ti.",
  "tika-vin08t0:1059_6": "Anujānāmi,",
  "tika-vin08t0:1059_7": "bhikkhave,",
  "tika-vin08t0:1059_8": "tehi bhikkhūhi dve tayo uposathe cātuddasike kātuṃ,",
  "tika-vin08t0:1059_9": "kathaṃ mayaṃ tehi bhikkhūhi paṭhamataraṃ pavāreyyāmāti.",
  "tika-vin08t0:1060_0": "Tatrāyaṃ aṭṭhakathā –",
  "tika-vin08t0:1060_1": "dve tayo uposathe cātuddasike kātunti ettha catutthapañcamā dve,",
  "tika-vin08t0:1060_2": "tatiyo pana pakatiyāpi cātuddasikoyevāti,",
  "tika-vin08t0:1060_3": "tasmā tatiyacatutthā vā tatiyacatutthapañcamā vā dve tayo cātuddasikā kātabbā.",
  "tika-vin08t0:1060_4": "Atha catutthe kate suṇanti,",
  "tika-vin08t0:1060_5": "pañcamo cātuddasiko kātabbo,",
  "tika-vin08t0:1060_6": "evampi dve cātuddasikā honti.",
  "tika-vin08t0:1060_7": "Evaṃ karontā bhaṇḍanakārakānaṃ terase vā cātuddase vā ime pannarasīpavāraṇaṃ pavāressantīti.",
  "tika-vin08t0:1061_0": "Tattha ayaṃ sāratthadīpanīpāṭho –",
  "tika-vin08t0:1061_1": "catutthe kate suṇantīti catutthe pannarasikuposathe kate amhākaṃ pavāraṇaṃ ṭhapessantīti suṇanti.",
  "tika-vin08t0:1061_2": "Evampi dve cātuddasikā hontīti tatiyena saddhiṃ dve cātuddasikā hontīti.",
  "tika-vin08t0:1062_0": "Tatrāyaṃ vimativinodanīpāṭho –",
  "tika-vin08t0:1062_1": "dve cātuddasikā hontīti tatiyapakkhe cātuddasiyā saddhiṃ dve cātuddasikā honti.",
  "tika-vin08t0:1062_2": "Bhaṇḍanakārakānaṃ terase vā cātuddase vā ime pannarasīpavāraṇaṃ pavāressantīti iminā yathāsakaṃ uposathakaraṇadivasato",
  "tika-vin08t0:1062_3": "paṭṭhāya bhikkhūnaṃ cātuddasīpannarasīvohāro,",
  "tika-vin08t0:1062_4": "na candagatisiddhiyā tithiyā vasenāti dasseti.",
  "tika-vin08t0:1062_5": "Kiñcāpi evaṃ “anujānāmi,",
  "tika-vin08t0:1062_6": "bhikkhave,",
  "tika-vin08t0:1062_7": "rājūnaṃ anuvattitu”nti vacanato panettha lokiyānaṃ tithiṃ anuvattantehipi attano uposathakkamena cātuddasiṃ",
  "tika-vin08t0:1062_8": "pannarasiṃ vā pannarasiṃ cātuddasiṃ vā karonteheva anuvattitabbaṃ,",
  "tika-vin08t0:1062_9": "na pana soḷasamadivasaṃ vā terasamadivasaṃ vā uposathadivasaṃ karontehi.",
  "tika-vin08t0:1062_10": "Teneva pāḷiyampi “dve tayo uposathe cātuddasike kātu”nti vuttaṃ.",
  "tika-vin08t0:1062_11": "Aññathā “dvādasiyaṃ,",
  "tika-vin08t0:1062_12": "terasiyaṃ vā uposatho kātabbo”ti vattabbato.",
  "tika-vin08t0:1062_13": "“Sakiṃ pakkhassa cātuddase vā pannarase vā”tiādivacanampi upavuttakkameneva vuttaṃ,",
  "tika-vin08t0:1062_14": "na tithikkamenāti gahetabbanti.",
  "tika-vin08t0:1063_0": "Na kevalaṃ uposathadivasāyeva tayo honti,",
  "tika-vin08t0:1063_1": "atha kho pavāraṇādivasāpīti āha “purimavassaṃvutthānaṃ panā”tiādi.",
  "tika-vin08t0:1063_2": "Māiti cando vuccati tassa gatiyā divasassa minitabbato,",
  "tika-vin08t0:1063_3": "so ettha sabbakalāpapāripūriyā puṇṇoti puṇṇamā.",
  "tika-vin08t0:1063_4": "Pubbakattikāya puṇṇamā pubbakattikapuṇṇamā,",
  "tika-vin08t0:1063_5": "assayujapuṇṇamā.",
  "tika-vin08t0:1063_6": "Sā hi pacchimakattikaṃ nivattetuṃ evaṃ vuttā.",
  "tika-vin08t0:1063_7": "Tesaṃyevāti purimavassaṃvutthānaṃyeva.",
  "tika-vin08t0:1063_8": "Bhaṇḍanakārakehīti kalahakārakehi.",
  "tika-vin08t0:1063_9": "Paccukkaḍḍhantīti ukkaḍḍhanti,",
  "tika-vin08t0:1063_10": "bhaṇḍanakārake anuvādavasena assayujapuṇṇamādiṃ pariccajantā pavāraṇaṃ kāḷapakkhaṃ juṇhapakkhanti uddhaṃ kaḍḍhantīti attho,",
  "tika-vin08t0:1063_11": "“suṇantu me,",
  "tika-vin08t0:1063_12": "āyasmanto āvāsikā,",
  "tika-vin08t0:1063_13": "yadāyasmantānaṃ pattakallaṃ,",
  "tika-vin08t0:1063_14": "idāni uposathaṃ kareyyāma,",
  "tika-vin08t0:1063_15": "pātimokkhaṃ uddiseyyāma,",
  "tika-vin08t0:1063_16": "āgame kāḷe pavāreyyāmā”ti,",
  "tika-vin08t0:1063_17": "“suṇantu me,",
  "tika-vin08t0:1063_18": "āyasmanto āvāsikā,",
  "tika-vin08t0:1063_19": "yadāyasmantānaṃ pattakallaṃ,",
  "tika-vin08t0:1063_20": "idāni uposathaṃ kareyyāma,",
  "tika-vin08t0:1063_21": "pātimokkhaṃ uddiseyyāma,",
  "tika-vin08t0:1063_22": "āgame juṇhe pavāreyyāmā”ti ca evaṃ ñattiyā pavāraṇaṃ uddhaṃ kaḍḍhantīti vuttaṃ hoti.",
  "tika-vin08t0:1064_0": "Athāti anantaratthe nipāto.",
  "tika-vin08t0:1064_1": "Catuddasannaṃ pūraṇo cātuddaso, divaso.",
  "tika-vin08t0:1064_2": "Yaṃ sandhāya “āgame kāḷe pavāreyyāmā”ti ñattiṃ ṭhapayiṃsu.",
  "tika-vin08t0:1064_3": "Pacchimakattikapuṇṇamā vāti komudicātumāsinipuṇṇamadivaso vā.",
  "tika-vin08t0:1064_4": "Yaṃ sandhāya “āgame juṇhe pavāreyyāmā”ti ñattiṃ ṭhapayiṃsu.",
  "tika-vin08t0:1064_5": "Tasmiṃ pana āgame juṇhe komudiyā cātumāsiniyā avassaṃ pavāretabbaṃ.",
  "tika-vin08t0:1064_6": "Na hi taṃ atikkamitvā pavāretuṃ labbhati.",
  "tika-vin08t0:1064_7": "Vuttañhetaṃ “te ce,",
  "tika-vin08t0:1064_8": "bhikkhave,",
  "tika-vin08t0:1064_9": "bhikkhū bhaṇḍanakārakā kalahakārakā vivādakārakā bhassakārakā saṅghe adhikaraṇakārakā tampi juṇhaṃ anuvaseyyuṃ. Tehi,",
  "tika-vin08t0:1064_10": "bhikkhave,",
  "tika-vin08t0:1064_11": "bhikkhūhi sabbeheva āgame juṇhe komudiyā cātumāsiniyā akāmā pavāretabba”nti.",
  "tika-vin08t0:1064_12": "Tenevāha “pacchimavassaṃvutthānañca pacchimakattikapuṇṇamā eva vā”ti.",
  "tika-vin08t0:1064_13": "Yadi hi taṃ atikkamitvā pavāreyya,",
  "tika-vin08t0:1064_14": "dukkaṭāpattiṃ āpajjeyyuṃ.",
  "tika-vin08t0:1064_15": "Vuttañhetaṃ “na ca,",
  "tika-vin08t0:1064_16": "bhikkhave,",
  "tika-vin08t0:1064_17": "apavāraṇāya pavāretabbaṃ aññatra saṅghasāmaggiyā”ti.",
  "tika-vin08t0:1064_18": "Visuddhipavāraṇāyogato pavāraṇādivasā. Pi-",
  "tika-vin08t0:1064_19": "saddena na kevalaṃ pavāraṇādivasāva,",
  "tika-vin08t0:1064_20": "atha kho tadaññe uposathadivasāpi hontīti dasseti.",
  "tika-vin08t0:1064_21": "Idampīti pavāraṇattayampi.",
  "tika-vin08t0:1064_22": "Tathārūpapaccayeti bahutarāvāsikādipaccaye.",
  "tika-vin08t0:1064_23": "Dvinnaṃ kattikapuṇṇamānanti pubbakattikapacchimakattikasaṅkhātānaṃ dvinnaṃ assayujakomudipuṇṇamānaṃ.",
  "tika-vin08t0:1065_0": "Idāni yo so sāmaggiuposathadivaso vutto,",
  "tika-vin08t0:1065_1": "tañca tappasaṅgena sāmaggipavāraṇādivasañca dassento “yadā panā”tiādimāha.",
  "tika-vin08t0:1065_2": "Tattha osārite tasmiṃ bhikkhusminti ukkhittake bhikkhusmiṃ osārite,",
  "tika-vin08t0:1065_3": "taṃ gahetvā sīmaṃ gantvā āpattiṃ desāpetvā kammavācāya kammapaṭippassaddhivasena pavesiteti vuttaṃ hoti.",
  "tika-vin08t0:1065_4": "Tassa vatthussāti tassa adhikaraṇassa.",
  "tika-vin08t0:1065_5": "Tadā ṭhapetvā cuddasapannarase añño yo koci divaso uposathadivaso nāma hotīti sambandho.",
  "tika-vin08t0:1065_6": "Kasmāti āha “tāvadeva uposatho kātabbo.",
  "tika-vin08t0:1065_7": "‘Pātimokkhaṃ uddisitabba’nti vacanato”ti.",
  "tika-vin08t0:1065_8": "Tattha tāvadevāti taṃ divasameva.",
  "tika-vin08t0:1065_9": "Vacanatoti kosambakakkhandhake vuttattā.",
  "tika-vin08t0:1065_10": "Yatra pana pattacīvarādīnaṃ atthāya appamattakena kāraṇena vivadantā uposathaṃ vā pavāraṇaṃ vā ṭhapenti,",
  "tika-vin08t0:1065_11": "tattha tasmiṃ adhikaraṇe vinicchite “samaggā jātamhā”ti antarā sāmaggiuposathaṃ kātuṃ na labhanti,",
  "tika-vin08t0:1065_12": "karontehi anuposathe uposatho kato nāma hoti.",
  "tika-vin08t0:1066_0": "Kattikamāsabbhantareti ettha kattikamāso nāma pubbakattikamāsassa kāḷapakkhapāṭipadato paṭṭhāya yāva aparakattikapuṇṇamā,",
  "tika-vin08t0:1066_1": "tāva ekūnatiṃsarattidivā,",
  "tika-vin08t0:1066_2": "tassa abbhantare.",
  "tika-vin08t0:1066_3": "Tato pure vā pana pacchā vā vaṭṭati.",
  "tika-vin08t0:1066_4": "Ayamevāti yo koci divasoyeva.",
  "tika-vin08t0:1066_5": "Idhāpi kosambakakkhandhake sāmaggiyā sadisāva sāmaggī veditabbā.",
  "tika-vin08t0:1066_6": "Ye pana kismiñcideva appamattake pavāraṇaṃ ṭhapetvā samaggā honti,",
  "tika-vin08t0:1066_7": "tehi pavāraṇāyameva pavāraṇā kātabbā,",
  "tika-vin08t0:1066_8": "tāvadeva na kātabbā,",
  "tika-vin08t0:1066_9": "karontehi apavāraṇāya pavāraṇā katā nāma hoti,",
  "tika-vin08t0:1066_10": "“na kātabbāyevā”ti niyamena yadi karoti,",
  "tika-vin08t0:1066_11": "dukkaṭanti dasseti.",
  "tika-vin08t0:1066_12": "Tattha hi uposathakaraṇe dukkaṭaṃ.",
  "tika-vin08t0:1066_13": "Vuttañhetaṃ “na,",
  "tika-vin08t0:1066_14": "bhikkhave,",
  "tika-vin08t0:1066_15": "anuposathe uposatho kātabbo aññatra saṅghasāmaggiyā”ti.",
  "tika-vin08t0:1067_0": "169.",
  "tika-vin08t0:1067_1": "Saṅghe uposatho nāma ekasīmāyaṃ sannipatitena catuvaggādisaṅghena kattabbo uposatho,",
  "tika-vin08t0:1067_2": "so ca pātimokkhuddesoyeva.",
  "tika-vin08t0:1067_3": "Gaṇe uposatho nāma ekasīmāyaṃ sannipatitehi dvīhi,",
  "tika-vin08t0:1067_4": "tīhi vā bhikkhūhi kattabbo uposatho,",
  "tika-vin08t0:1067_5": "so ca pārisuddhiuposathoyeva.",
  "tika-vin08t0:1067_6": "Puggale uposatho nāma ekasīmāyaṃ nisinnena ekena bhikkhunā kattabbo uposatho,",
  "tika-vin08t0:1067_7": "so ca adhiṭṭhānuposathoyeva.",
  "tika-vin08t0:1067_8": "Tenāha “kārakavasena aparepi tayo uposathā”ti.",
  "tika-vin08t0:1067_9": "Kattabbākāravasena vuttesu tīsu uposathesu suttuddeso nāma pātimokkhuddeso.",
  "tika-vin08t0:1067_10": "So duvidho ovādapātimokkhuddeso ca āṇāpātimokkhuddeso ca.",
  "tika-vin08t0:1067_11": "Tatra ovādova pātimokkhaṃ,",
  "tika-vin08t0:1067_12": "tassa uddeso sarūpena kathanaṃ ovādapātimokkhuddeso.",
  "tika-vin08t0:1067_13": "“Imasmiṃ vītikkame ayaṃ nāma āpattī”ti evaṃ āpattivasena āṇāpanaṃ paññāpanaṃ āṇā.",
  "tika-vin08t0:1067_14": "Sesaṃ anantarasadisameva.",
  "tika-vin08t0:1068_0": "Tattha ovādapātimokkhuddeso nāma –",
  "tika-vin08t0:1069_0": "“Khanti paramaṃ tapo titikkhā;",
  "tika-vin08t0:1070_0": "Nibbānaṃ paramaṃ vadanti buddhā;",
  "tika-vin08t0:1071_0": "Na hi pabbajito parūpaghātī;",
  "tika-vin08t0:1072_0": "Na samaṇo hoti paraṃ viheṭhayanto.",
  "tika-vin08t0:1073_0": "“Sabbapāpassa akaraṇaṃ, kusalassa upasampadā;",
  "tika-vin08t0:1074_0": "Sacittapariyodapanaṃ, etaṃ buddhāna sāsanaṃ.",
  "tika-vin08t0:1075_0": "“Anupavādo anupaghāto, pātimokkhe ca saṃvaro;",
  "tika-vin08t0:1076_0": "Mattaññutā ca bhattasmiṃ, pantañca sayanāsanaṃ;",
  "tika-vin08t0:1077_0": "Adhicitte ca āyogo, etaṃ buddhāna sāsana”nti. –",
  "tika-vin08t0:1078_0": "Imā tisso gāthā.",
  "tika-vin08t0:1079_0": "Tattha khanti paramaṃ tapoti adhivāsanakhanti nāma paramaṃ tapo.",
  "tika-vin08t0:1079_1": "Titikkhāti khantiyā eva vevacanaṃ,",
  "tika-vin08t0:1079_2": "titikkhāsaṅkhātā adhivāsanakhanti uttamaṃ tapoti attho.",
  "tika-vin08t0:1079_3": "Nibbānaṃ paramaṃ vadantīti sabbākārena pana nibbānaṃ paramanti vadanti buddhā.",
  "tika-vin08t0:1079_4": "Na hi pabbajito parūpaghātīti yo adhivāsanakhantivirahitattā paraṃ upaghāteti bādhati vihiṃsati,",
  "tika-vin08t0:1079_5": "so pabbajito nāma na hoti.",
  "tika-vin08t0:1079_6": "Catutthapādo pana tasseva vevacanaṃ.",
  "tika-vin08t0:1079_7": "“Na hi pabbajito”ti etassa hi na samaṇo hotīti vevacanaṃ.",
  "tika-vin08t0:1079_8": "“Parūpaghātī”ti etassa paraṃ viheṭhayantoti vevacanaṃ.",
  "tika-vin08t0:1079_9": "Atha vā parūpaghātīti sīlūpaghātī.",
  "tika-vin08t0:1079_10": "Sīlañhi uttamaṭṭhena paranti vuccati.",
  "tika-vin08t0:1079_11": "Yo ca samaṇo paraṃ yaṃ kañci sattaṃ viheṭhayanto parūpaghātī hoti attano sīlavināsako,",
  "tika-vin08t0:1079_12": "so pabbajito nāma na hotīti attho.",
  "tika-vin08t0:1079_13": "Atha vā yo adhivāsanakhantiyā abhāvā parūpaghātī hoti,",
  "tika-vin08t0:1079_14": "paraṃ antamaso ḍaṃsamakasampi sañcicca jīvitā voropeti,",
  "tika-vin08t0:1079_15": "so na hi pabbajito.",
  "tika-vin08t0:1079_16": "Kiṃ kāraṇā?",
  "tika-vin08t0:1079_17": "Malassa apabbajitattā.",
  "tika-vin08t0:1079_18": "“Pabbājayamattano malaṃ,",
  "tika-vin08t0:1079_19": "tasmā ‘pabbajito’ti vuccatī”ti idañhi pabbajitalakkhaṇaṃ.",
  "tika-vin08t0:1079_20": "Yopi na heva kho upaghāteti na māreti,",
  "tika-vin08t0:1079_21": "apica daṇḍādīhi viheṭheti,",
  "tika-vin08t0:1079_22": "sopi paraṃ viheṭhayanto na samaṇo hoti.",
  "tika-vin08t0:1079_23": "Kiṃkāraṇā?",
  "tika-vin08t0:1079_24": "Vihesāya asamitattā.",
  "tika-vin08t0:1079_25": "“Samitattā hi pāpānaṃ,",
  "tika-vin08t0:1079_26": "samaṇoti pavuccatī”ti idañhi samaṇalakkhaṇaṃ.",
  "tika-vin08t0:1080_0": "Dutiyagāthāya sabbapāpassāti sabbākusalassa.",
  "tika-vin08t0:1080_1": "Akaraṇanti anuppādanaṃ.",
  "tika-vin08t0:1080_2": "Kusalassāti catubhūmakakusalassa.",
  "tika-vin08t0:1080_3": "Upasampadāti upasampādanaṃ paṭilābho.",
  "tika-vin08t0:1080_4": "Sacittapariyodapananti attano cittassa vodāpanaṃ pabhassarabhāvakaraṇaṃ sabbaso parisodhanaṃ,",
  "tika-vin08t0:1080_5": "taṃ pana arahattena hoti,",
  "tika-vin08t0:1080_6": "iti sīlasaṃvarena sabbapāpaṃ pahāya lokiyalokuttarāhi samathavipassanāhi kusalaṃ sampādetvā arahattaphalena",
  "tika-vin08t0:1080_7": "cittaṃ pariyodapetabbanti etaṃ buddhāna sāsanaṃ ovādo anusiṭṭhi.",
  "tika-vin08t0:1081_0": "Tatiyagāthāya anupavādoti vācāya kassaci anupavadanaṃ.",
  "tika-vin08t0:1081_1": "Anupaghātoti kāyena kassaci upaghātākaraṇaṃ.",
  "tika-vin08t0:1081_2": "Pātimokkheti yaṃ taṃ pātimokkhaṃ paatimokkhaṃ atipamokkhaṃ uttamasīlaṃ.",
  "tika-vin08t0:1081_3": "Pāti vā agativisesehi mokkheti duggatibhayehi,",
  "tika-vin08t0:1081_4": "yo vā naṃ pāti,",
  "tika-vin08t0:1081_5": "taṃ mokkhetīti pātimokkhanti vuccati,",
  "tika-vin08t0:1081_6": "tasmiṃ pātimokkhe ca.",
  "tika-vin08t0:1081_7": "Saṃvaroti sattannaṃ āpattikkhandhānaṃ avītikkamalakkhaṇo saṃvaro.",
  "tika-vin08t0:1081_8": "Mattaññutāti paṭiggahaṇaparibhogavasena pamāṇaññutā.",
  "tika-vin08t0:1081_9": "Pantañca sayanāsananti janasaṅghaṭṭanavirahitaṃ nijjanasambādhaṃ vivittaṃ senāsanañca.",
  "tika-vin08t0:1081_10": "Ettha ca dvīhiyeva paccayehi catupaccayasantoso dīpitoti veditabbo paccayasantosasāmaññena itaradvayassapi lakkhaṇahāranayena jotitattā.",
  "tika-vin08t0:1081_11": "Adhicitte ca āyogoti vipassanāpādakaṃ aṭṭhasamāpatticittaṃ adhicittaṃ,",
  "tika-vin08t0:1081_12": "tatopi maggaphalacittameva adhicittaṃ,",
  "tika-vin08t0:1081_13": "tasmiṃ yathāvutte adhicitte āyogo ca anuyogo cāti attho.",
  "tika-vin08t0:1081_14": "Etaṃ buddhāna sāsananti etaṃ parassa anupavadanaṃ,",
  "tika-vin08t0:1081_15": "anupaghātanaṃ,",
  "tika-vin08t0:1081_16": "pātimokkhasaṃvaro,",
  "tika-vin08t0:1081_17": "paṭiggahaṇaparibhogesu mattaññutā,",
  "tika-vin08t0:1081_18": "aṭṭhasamāpattivasibhāvāya vivittasenāsanasevanañca buddhānaṃ sāsanaṃ ovādo anusiṭṭhīti.",
  "tika-vin08t0:1081_19": "Imā pana tisso gāthāyo sabbabuddhānaṃ pātimokkhuddesagāthā hontīti veditabbā,",
  "tika-vin08t0:1081_20": "taṃ buddhā eva uddisanti,",
  "tika-vin08t0:1081_21": "na sāvakā.",
  "tika-vin08t0:1081_22": "“Suṇātu me bhante saṅgho”tiādinā nayena vuttaṃ āṇāpātimokkhaṃ nāma,",
  "tika-vin08t0:1081_23": "taṃ sāvakā eva uddisanti,",
  "tika-vin08t0:1081_24": "na buddhā.",
  "tika-vin08t0:1081_25": "Idameva ca imasmiṃ atthe pātimokkhanti adhippetaṃ.",
  "tika-vin08t0:1082_0": "Anupagato nāma tattheva upasampanno,",
  "tika-vin08t0:1082_1": "asatiyā purimikāya anupagato vā.",
  "tika-vin08t0:1082_2": "Cātumāsiniyanti catumāsiyaṃ.",
  "tika-vin08t0:1082_3": "Sā hi catunnaṃ māsānaṃ pāripūribhūtāti cātumāsī,",
  "tika-vin08t0:1082_4": "sā eva “cātumāsinī”ti vuccati,",
  "tika-vin08t0:1082_5": "tassaṃ cātumāsiniyaṃ,",
  "tika-vin08t0:1082_6": "pacchimakattikapuṇṇamāsiyanti attho.",
  "tika-vin08t0:1082_7": "Kāyasāmagginti kāyena samaggabhāvaṃ,",
  "tika-vin08t0:1082_8": "hatthapāsūpagamananti vuttaṃ hoti.",
  "tika-vin08t0:1083_0": "Ayaṃ panettha vinicchayo –",
  "tika-vin08t0:1083_1": "sace purimikāya pañca bhikkhū vassaṃ upagatā pacchimikāyapi pañca,",
  "tika-vin08t0:1083_2": "purimehi ñattiṃ ṭhapetvā pavārite pacchimehi tesaṃ santike pārisuddhiuposatho kātabbo,",
  "tika-vin08t0:1083_3": "na ekasmiṃ uposathagge dve ñattiyo ṭhapetabbā.",
  "tika-vin08t0:1083_4": "Sace pacchimikāya upagatā cattāro tayo dve eko vā hoti,",
  "tika-vin08t0:1083_5": "eseva nayo.",
  "tika-vin08t0:1083_6": "Atha purimikāya cattāro,",
  "tika-vin08t0:1083_7": "pacchimikāyapi cattāro tayo dve eko vā,",
  "tika-vin08t0:1083_8": "eseva nayo.",
  "tika-vin08t0:1083_9": "Atha purimikāya tayo,",
  "tika-vin08t0:1083_10": "pacchimikāya tayo dve eko vā,",
  "tika-vin08t0:1083_11": "eseva nayo.",
  "tika-vin08t0:1083_12": "Idañhettha lakkhaṇaṃ –",
  "tika-vin08t0:1083_13": "sace purimikāya upagatehi pacchimikāya upagatā thokatarā ceva honti samasamā ca,",
  "tika-vin08t0:1083_14": "saṅghapavāraṇāya ca gaṇaṃ pūrenti,",
  "tika-vin08t0:1083_15": "saṅghapavāraṇāvasena ñatti ṭhapetabbā.",
  "tika-vin08t0:1083_16": "Sace pana pacchimikāya eko hoti,",
  "tika-vin08t0:1083_17": "tena saddhiṃ te cattāro honti,",
  "tika-vin08t0:1083_18": "catunnaṃ saṅghañattiṃ ṭhapetvā pavāretuṃ na vaṭṭati.",
  "tika-vin08t0:1083_19": "Gaṇañattiyā pana so gaṇapūrako hoti,",
  "tika-vin08t0:1083_20": "tasmā gaṇavasena ñattiṃ ṭhapetvā purimehi pavāretabbaṃ.",
  "tika-vin08t0:1083_21": "Itarena tesaṃ santike pārisuddhiuposatho kātabbo.",
  "tika-vin08t0:1083_22": "Sace purimikāya dve,",
  "tika-vin08t0:1083_23": "pacchimikāya dve vā eko vā,",
  "tika-vin08t0:1083_24": "etthāpi eseva nayo.",
  "tika-vin08t0:1083_25": "Sace purimikāyapi eko,",
  "tika-vin08t0:1083_26": "pacchimikāyapi eko,",
  "tika-vin08t0:1083_27": "ekena ekassa santike pavāretabbaṃ,",
  "tika-vin08t0:1083_28": "ekena pārisuddhiuposatho kātabbo.",
  "tika-vin08t0:1083_29": "Sace purimehi vassūpagatehi pacchā vassūpagatā ekenapi adhikatarā honti,",
  "tika-vin08t0:1083_30": "paṭhamaṃ pātimokkhaṃ uddisitvā pacchā thokatarehi tesaṃ santike pavāretabbaṃ.",
  "tika-vin08t0:1083_31": "Kattikacātumāsinipavāraṇāya pana sace paṭhamavassūpagatehi mahāpavāraṇāya pavāritehi pacchā upagatā adhikatarā vā samasamā vā honti,",
  "tika-vin08t0:1083_32": "pavāraṇāñattiṃ ṭhapetvā pavāretabbaṃ,",
  "tika-vin08t0:1083_33": "tehi pavārite pacchā itarehi pārisuddhiuposatho kātabbo.",
  "tika-vin08t0:1083_34": "Atha mahāpavāraṇāya pavāritā bahū honti,",
  "tika-vin08t0:1083_35": "pacchā vassūpagatā thokā vā eko vā,",
  "tika-vin08t0:1083_36": "pātimokkhe uddiṭṭhe pacchā tesaṃ santike tena pavāretabbanti.",
  "tika-vin08t0:1084_0": "Ṭhapetvā pana pavāraṇādivasaṃ aññasmiṃ kāleti aññasmiṃ uposathadivase.",
  "tika-vin08t0:1084_1": "Uddiṭṭhamatte pātimokkheti “pariyositamatte uddissamāne”ti apariyosite āgate sati avasesassa pātimokkhassa",
  "tika-vin08t0:1084_2": "sotabbattā pārisuddhiuposathaṃ kātuṃ na vaṭṭati.",
  "tika-vin08t0:1084_3": "Avuṭṭhitāyātiādīnipi pātimokkhassa niṭṭhitakālameva parisāya visesetvā vadati.",
  "tika-vin08t0:1084_4": "Samasamā vāti purimehi samaparimāṇā.",
  "tika-vin08t0:1084_5": "Thokatarā vāti purimehi thokataraparimāṇā.",
  "tika-vin08t0:1084_6": "Etena bahutaresu āgatesu puna pātimokkhaṃ uddisitabbaṃ,",
  "tika-vin08t0:1084_7": "na pārisuddhiuposatho kātabboti dasseti.",
  "tika-vin08t0:1085_0": "Ekaṃsaṃ uttarāsaṅgaṃ karitvāti ekasmiṃ aṃse sādhukaṃ uttarāsaṅgaṃ karitvāti attho.",
  "tika-vin08t0:1085_1": "Suttanipātaṭṭhakathāyaṃ pana “ekaṃsaṃ cīvaraṃ katvāti ettha pana puna saṇṭhāpanena evaṃ vuttaṃ.",
  "tika-vin08t0:1085_2": "Ekaṃsanti ca vāmaṃsaṃ pārupitvā ṭhitassetaṃ adhivacanaṃ.",
  "tika-vin08t0:1085_3": "Yato yathā vāmaṃsaṃ pārupitvā ṭhitaṃ hoti,",
  "tika-vin08t0:1085_4": "tathā cīvaraṃ katvāti evamassa attho veditabbo”ti vuttaṃ.",
  "tika-vin08t0:1085_5": "Añjaliṃ paggahetvāti dasanakhasamodhānasamujjalaṃ añjaliṃ ukkhipitvā.",
  "tika-vin08t0:1085_6": "Sace pana tattha pārivāsikopi atthi,",
  "tika-vin08t0:1085_7": "saṅghanavakaṭṭhāne nisīditvā tattheva nisinnena attano pāḷiyā pārisuddhiuposatho kātabbo.",
  "tika-vin08t0:1085_8": "Pātimokkhe pana uddisiyamāne pāḷiyā anisīditvā pāḷiṃ vihāya hatthapāsaṃ amuñcantena nisīditabbaṃ.",
  "tika-vin08t0:1085_9": "Pavāraṇāyapi eseva nayo.",
  "tika-vin08t0:1086_0": "Sabbaṃ pubbakaraṇīyanti sammajjanādinavavidhaṃ pubbakiccaṃ.",
  "tika-vin08t0:1086_1": "Iminā bahūnaṃ vasanaṭṭhāneyeva uposathadivase pubbakiccaṃ kātabbaṃ na hoti,",
  "tika-vin08t0:1086_2": "atha kho ekassa vasanaṭṭhānepi kātabbaṃyevāti dasseti.",
  "tika-vin08t0:1086_3": "Yathā ca sabbo saṅgho sabhāgāpattiṃ āpajjitvā “suṇātu me,",
  "tika-vin08t0:1086_4": "bhante saṅgho…pe…",
  "tika-vin08t0:1086_5": "paṭikarissatī”ti ñattiṃ ṭhapetvā uposathaṃ kātuṃ labhati,",
  "tika-vin08t0:1086_6": "evametthāpi tīhi “suṇantu me,",
  "tika-vin08t0:1086_7": "āyasmantā,",
  "tika-vin08t0:1086_8": "ime bhikkhū sabhāgaṃ āpattiṃ āpannā,",
  "tika-vin08t0:1086_9": "yadā aññaṃ bhikkhuṃ suddhaṃ anāpattikaṃ passissanti,",
  "tika-vin08t0:1086_10": "tadā tassa santike taṃ āpattiṃ paṭikarissantī”ti gaṇañattiṃ ṭhapetvā,",
  "tika-vin08t0:1086_11": "dvīhipi “aññaṃ suddhaṃ passitvā paṭikarissāmā”ti vatvā uposathaṃ kātuṃ vaṭṭati.",
  "tika-vin08t0:1086_12": "Ekenapi “parisuddhaṃ labhitvā paṭikarissāmī”ti ābhogaṃ katvā kātuṃ vaṭṭati.",
  "tika-vin08t0:1087_0": "Tadahūti tasmiṃ ahu,",
  "tika-vin08t0:1087_1": "tasmiṃ divaseti attho.",
  "tika-vin08t0:1087_2": "Nānāsaṃvāsakehīti laddhinānāsaṃvāsakehi.",
  "tika-vin08t0:1087_3": "Anāvāso nāma navakammasālādiko yo koci padeso.",
  "tika-vin08t0:1087_4": "Aññatra saṅghenāti saṅghappahonakehi bhikkhūhi vinā.",
  "tika-vin08t0:1087_5": "Aññatra antarāyāti pubbe vuttaṃ dasavidhamantarāyaṃ vinā.",
  "tika-vin08t0:1087_6": "Sabbantimena pana paricchedena attacatutthe vā antarāye vā sati gantuṃ vaṭṭati.",
  "tika-vin08t0:1087_7": "Yathā ca āvāsādayo na gantabbā,",
  "tika-vin08t0:1087_8": "evaṃ sace vihāre uposathaṃ karonti,",
  "tika-vin08t0:1087_9": "uposathādhiṭṭhānatthaṃ sīmāpi nadīpi na gantabbā.",
  "tika-vin08t0:1087_10": "Sace panettha koci bhikkhu hoti,",
  "tika-vin08t0:1087_11": "tassa santikaṃ gantuṃ vaṭṭati,",
  "tika-vin08t0:1087_12": "vissaṭṭhauposathāpi āvāsā gantuṃ vaṭṭati.",
  "tika-vin08t0:1087_13": "Evaṃ gato adhiṭṭhātumpi labhati.",
  "tika-vin08t0:1087_14": "Āraññakenapi bhikkhunā uposathadivase gāme piṇḍāya caritvā attano vihārameva āgantabbaṃ.",
  "tika-vin08t0:1087_15": "Sace aññaṃ vihāraṃ okkamati,",
  "tika-vin08t0:1087_16": "tattha uposathaṃ katvāva āgantabbaṃ,",
  "tika-vin08t0:1087_17": "akatvā āgantuṃ na vaṭṭati,",
  "tika-vin08t0:1087_18": "yaṃ jaññā “ajjeva tattha gantuṃ sakkomī”ti evarūpo pana āvāso gantabbo.",
  "tika-vin08t0:1087_19": "Tattha bhikkhūhi saddhiṃ uposathaṃ karontenapi hi iminā neva uposathantarāyo kato bhavissatīti.",
  "tika-vin08t0:1088_0": "170.",
  "tika-vin08t0:1088_1": "Bahi uposathaṃ katvā āgatenāti nadiyā vā sīmāya vā yattha katthaci uposathaṃ katvā āgatena chando dātabbo,",
  "tika-vin08t0:1088_2": "“kato mayā uposatho”ti acchituṃ na labhatīti adhippāyo.",
  "tika-vin08t0:1088_3": "Kiccapasuto vāti gilānupaṭṭhānādikiccapasuto vā.",
  "tika-vin08t0:1088_4": "Saṅgho nappahotīti dvinnaṃ dvinnaṃ antarā hatthapāsaṃ avijahitvā paṭipāṭiyā ṭhātuṃ nappahoti.",
  "tika-vin08t0:1089_0": "“Adhammena vagga”nti ettha ekasīmāya catūsu bhikkhūsu vijjamānesu pātimokkhuddesova anuññāto,",
  "tika-vin08t0:1089_1": "tīsu dvīsu ca pārisuddhiuposathova,",
  "tika-vin08t0:1089_2": "idha pana tathā akatattā “adhammenā”ti vuttaṃ.",
  "tika-vin08t0:1089_3": "Yasmā pana chandapārisuddhi saṅghe eva āgacchati,",
  "tika-vin08t0:1089_4": "na gaṇe na puggale,",
  "tika-vin08t0:1089_5": "tasmā “vagga”nti vuttaṃ.",
  "tika-vin08t0:1089_6": "Sace pana dve saṅghā ekasīmāyaṃ aññamaññaṃ chandaṃ āharitvā ekasmiṃ khaṇe visuṃ saṅghakammaṃ karonti,",
  "tika-vin08t0:1089_7": "ettha kathanti?",
  "tika-vin08t0:1089_8": "Keci pana “taṃ vaṭṭatī”ti vadanti,",
  "tika-vin08t0:1089_9": "taṃ na gahetabbaṃ vaggakammattā.",
  "tika-vin08t0:1089_10": "Vaggakammaṃ karontānañhi chandapārisuddhi aññattha na gacchati tathā vacanābhāvā,",
  "tika-vin08t0:1089_11": "visuṃ visuṃ kammakaraṇatthameva sīmāya anuññātattā cāti gahetabbaṃ.",
  "tika-vin08t0:1089_12": "Vihārasīmāya pana saṅghe vijjamānepi kenaci paccayena khaṇḍasīmāya tīsu,",
  "tika-vin08t0:1089_13": "dvīsu vā pārisuddhiuposathaṃ karontesu kammaṃ dhammena samaggameva bhinnasīmaṭṭhattāti daṭṭhabbaṃ.",
  "tika-vin08t0:1090_0": "“Anujānāmi,",
  "tika-vin08t0:1090_1": "bhikkhave,",
  "tika-vin08t0:1090_2": "tadahuposathe pārisuddhiṃ dentena chandampi dātuṃ,",
  "tika-vin08t0:1090_3": "santi saṅghassa karaṇīya”nti vuttattā bhagavato āṇaṃ karontena “chandaṃ dammī”ti vuttaṃ.",
  "tika-vin08t0:1090_4": "“Chandahārako ce,",
  "tika-vin08t0:1090_5": "bhikkhave,",
  "tika-vin08t0:1090_6": "dinne chande tattheva pakkamati,",
  "tika-vin08t0:1090_7": "aññassa dātabbo chando”tiādivacanato puna attano chandadānaparissamavinodanatthaṃ “chandaṃ me harā”ti vuttaṃ.",
  "tika-vin08t0:1090_8": "“Chandahārako ce,",
  "tika-vin08t0:1090_9": "bhikkhave,",
  "tika-vin08t0:1090_10": "dinne chande saṅghappatto sañcicca nāroceti,",
  "tika-vin08t0:1090_11": "āhaṭo hoti chando,",
  "tika-vin08t0:1090_12": "chandahārakassa āpatti dukkaṭassā”ti vuttattā dukkaṭato taṃ mocetuṃ “chandaṃ me ārocehī”ti vuttaṃ.",
  "tika-vin08t0:1090_13": "Kāyena vā vācāya vā ubhayena vā viññāpetabboti manasāva acintetvā kāyappayogaṃ karontena yena kenaci aṅgapaccaṅgena vā,",
  "tika-vin08t0:1090_14": "vācaṃ pana nicchāretuṃ sakkontena tatheva vācāya vā,",
  "tika-vin08t0:1090_15": "ubhayathāpi sakkontena kāyavācāhi vā viññāpetabbo,",
  "tika-vin08t0:1090_16": "jānāpetabboti attho.",
  "tika-vin08t0:1090_17": "“Ayamattho”tivacanato pana yāya kāyacipi bhāsāya viññāpetuṃ vaṭṭati.",
  "tika-vin08t0:1091_0": "Pārisuddhidānepi chandadāne vuttasadisova vinicchayo,",
  "tika-vin08t0:1091_1": "taṃ pana dentena paṭhamaṃ santī āpatti desetabbā.",
  "tika-vin08t0:1091_2": "Na hi sāpattiko samāno “pārisuddhiṃ dammi,",
  "tika-vin08t0:1091_3": "pārisuddhiṃ me hara,",
  "tika-vin08t0:1091_4": "pārisuddhiṃ me ārocehī”ti vattumarahati.",
  "tika-vin08t0:1091_5": "“Santi saṅghassa karaṇīyānī”ti vattabbe vacanavipallāsena “santi saṅghassa karaṇīya”nti vuttaṃ.",
  "tika-vin08t0:1091_6": "Tesañca attano ca chandapārisuddhiṃ detīti ettha chando ca pārisuddhi ca chandapārisuddhi ca chandapārisuddhi,",
  "tika-vin08t0:1091_7": "taṃ detīti sarūpekasesena attho daṭṭhabbo.",
  "tika-vin08t0:1091_8": "Itarāti aññesaṃ chandapārisuddhi.",
  "tika-vin08t0:1091_9": "Biḷālasaṅkhalikā chandapārisuddhīti ettha biḷālasaṅkhalikā nāma biḷālabandhanaṃ.",
  "tika-vin08t0:1091_10": "Tattha hi saṅkhalikāya paṭhamavalayaṃ dutiyavalayaṃyeva pāpuṇāti,",
  "tika-vin08t0:1091_11": "na tatiyaṃ,",
  "tika-vin08t0:1091_12": "evamayampi chandapārisuddhi dāyakena yassa dinnā,",
  "tika-vin08t0:1091_13": "tato aññattha na gacchati,",
  "tika-vin08t0:1091_14": "tasmā sā biḷālasaṅkhalikasadisattā “biḷālasaṅkhalikā”ti vuttā.",
  "tika-vin08t0:1091_15": "Biḷālasaṅkhalikāggahaṇañcettha yāsaṃ kāsañci saṅkhalikānaṃ upalakkhaṇamattanti daṭṭhabbaṃ.",
  "tika-vin08t0:1092_0": "173.",
  "tika-vin08t0:1092_1": "Pavāraṇādānepi eseva nayo.",
  "tika-vin08t0:1092_2": "Ayaṃ pana viseso –",
  "tika-vin08t0:1092_3": "tattha “chandaṃ me ārocehī”ti,",
  "tika-vin08t0:1092_4": "idha pana “mamatthāya pavārehī”ti.",
  "tika-vin08t0:1092_5": "Tattha chandahārake saṅghassa hatthaṃ upagatamatteyeva āgatā hoti.",
  "tika-vin08t0:1092_6": "Idha pana evaṃ dinnāya pavāraṇāya pavāraṇāhārakena saṅghaṃ upasaṅkamitvā evaṃ pavāretabbaṃ “tisso, bhante,",
  "tika-vin08t0:1092_7": "bhikkhu…pe…",
  "tika-vin08t0:1092_8": "paṭikarissāmī”ti.",
  "tika-vin08t0:1092_9": "Vimativinodaniyaṃ “evametaṃ dhārayāmi,",
  "tika-vin08t0:1092_10": "sutā kho panāyasmantehīti ettha ‘evametaṃ dhārayāmī’ti vatvā uddiṭṭhaṃ kho āyasmanto nidānaṃ,",
  "tika-vin08t0:1092_11": "sutā kho panāyasmantehi cattāro pārājikā dhammā”tiādinā vattabbaṃ.",
  "tika-vin08t0:1092_12": "Mātikāṭṭhakathāyañhi evameva vuttaṃ.",
  "tika-vin08t0:1092_13": "Sutenāti sutapadena.",
  "tika-vin08t0:1093_0": "174. Nidānuddese aniṭṭhite pātimokkhaṃ niddiṭṭhaṃ nāma na hotīti āha “dutiyādīsu uddesesū”tiādi.",
  "tika-vin08t0:1094_0": "175.",
  "tika-vin08t0:1094_1": "Tīhipi vidhīhīti osāraṇakathanasarabhaññehi.",
  "tika-vin08t0:1094_2": "Ettha ca atthaṃ bhaṇitukāmatāya vā bhaṇāpetukāmatāya vā suttassa otāraṇaṃ osāraṇaṃ nāma.",
  "tika-vin08t0:1094_3": "Tasseva atthappakāsanā kathanaṃ nāma.",
  "tika-vin08t0:1094_4": "Kevalaṃ pāṭhasseva sarena bhaṇanaṃ sarabhaññaṃ nāma.",
  "tika-vin08t0:1094_5": "Sajjhāyaṃ adhiṭṭhahitvāti “sajjhāyaṃ karomī”ti cittaṃ uppādetvā.",
  "tika-vin08t0:1094_6": "Osāretvā pana kathentenāti sayameva pāṭhaṃ vatvā pacchā atthaṃ kathentena.",
  "tika-vin08t0:1094_7": "Navavidhanti saṅghagaṇapuggalesu tayo,",
  "tika-vin08t0:1094_8": "suttuddesapārisuddhiadhiṭṭhānavasena tayo,",
  "tika-vin08t0:1094_9": "cātuddasīpannarasīsāmaggivasena tayoti navavidhaṃ.",
  "tika-vin08t0:1094_10": "Catubbidhanti adhammenavaggādi catubbidhaṃ.",
  "tika-vin08t0:1094_11": "Duvidhanti bhikkhubhikkhunīnaṃ pātimokkhavasena duvidhaṃ pātimokkhaṃ.",
  "tika-vin08t0:1094_12": "Navavidhanti bhikkhūnaṃ pañca,",
  "tika-vin08t0:1094_13": "bhikkhunīnaṃ cattāroti navavidhaṃ pātimokkhuddesaṃ.",
  "tika-vin08t0:1094_14": "Katimīti katisaddāpekkhaṃ itthiliṅgaṃ daṭṭhabbaṃ.",
  "tika-vin08t0:1095_0": "Utuvasseyevāti hemantagimhesuyeva.",
  "tika-vin08t0:1095_1": "Viññāpetīti ettha manasā cintetvā kāyavikārakaraṇameva viññāpananti daṭṭhabbaṃ.",
  "tika-vin08t0:1095_2": "Pāḷiyaṃ aññassa dātabbā pārisuddhīti pārisuddhidāyakena puna aññassa bhikkhuno santike dātabbā.",
  "tika-vin08t0:1095_3": "“Bhūtaṃ eva sāmaṇerabhāvaṃ ārocetī”ti vuttattā ūnavīsativassakāle upasampannassa,",
  "tika-vin08t0:1095_4": "antimavatthuajjhāpannasikkhāpaccakkhātakādīnaṃ vā yāva bhikkhupaṭiññā vaṭṭati,",
  "tika-vin08t0:1095_5": "tāva tehi āhaṭāpi chandapārisuddhi āgacchati.",
  "tika-vin08t0:1095_6": "Yadā pana te attano sāmaṇerādibhāvaṃ paṭijānanti,",
  "tika-vin08t0:1095_7": "tato paṭṭhāya nāgacchatīti dassitanti daṭṭhabbaṃ.",
  "tika-vin08t0:1095_8": "Pāḷiyampi hi “dinnāya pārisuddhiyā saṅghappatto vibbhamati…pe…",
  "tika-vin08t0:1095_9": "paṇḍako paṭijānāti,",
  "tika-vin08t0:1095_10": "tiracchānagato paṭijānāti,",
  "tika-vin08t0:1095_11": "ubhatobyañjanako paṭijānāti,",
  "tika-vin08t0:1095_12": "āhaṭā hoti pārisuddhī”ti vuttattā paṇḍakādīnaṃ bhikkhupaṭiññāya vattamānakālesu pana chandapārisuddhiyāva āgamanaṃ siddhameva.",
  "tika-vin08t0:1095_13": "Tenāha “esa nayo sabbatthā”ti.",
  "tika-vin08t0:1095_14": "Ummattakakhittacittavedanāṭṭānaṃ pana pakatattā antarāmagge ummattakādibhāve paṭiññātepi tesaṃ saṅghappattamatteneva chandādi āgacchatīti dasseti.",
  "tika-vin08t0:1096_0": "Bhikkhūnaṃ hatthapāsanti iminā gaṇapuggalesu chandapārisuddhiyā anāgamanaṃ dasseti.",
  "tika-vin08t0:1096_1": "“Saṅghappatto”ti hi pāḷiyaṃ vuttaṃ.",
  "tika-vin08t0:1096_2": "Saṅghasannipātato paṭhamaṃ kātabbaṃ pubbakaraṇaṃ saṅghasannipāte kātabbaṃ pubbakiccanti daṭṭhabbaṃ.",
  "tika-vin08t0:1096_3": "Pāḷiyaṃ “no ce adhiṭṭhaheyya,",
  "tika-vin08t0:1096_4": "āpatti dukkaṭassā”ti ettha asañcicca assatiyā anāpatti.",
  "tika-vin08t0:1096_5": "Yathā cettha,",
  "tika-vin08t0:1096_6": "evaṃ uparipi,",
  "tika-vin08t0:1096_7": "yattha pana acittakāpatti atthi,",
  "tika-vin08t0:1096_8": "tattha vakkhāma.",
  "tika-vin08t0:1096_9": "Paññattaṃ hotīti iminā na sāpattikena uposatho kātabboti visuṃ paṭikkhepābhāvepi yathāvuttasuttasāmatthiyato paññattamevāti dasseti.",
  "tika-vin08t0:1096_10": "Iminā eva nayena “aṭṭhānametaṃ,",
  "tika-vin08t0:1096_11": "bhikkhave,",
  "tika-vin08t0:1096_12": "anavakāso,",
  "tika-vin08t0:1096_13": "yaṃ tathāgato aparisuddhāya parisāya uposathaṃ kareyya,",
  "tika-vin08t0:1096_14": "pātimokkhaṃ uddiseyyā”tiādisuttanayatova alajjīhi saddhiṃ uposathakaraṇampi paṭikkhittameva alajjīniggahatthattā sabbasikkhāpadānanti daṭṭhabbaṃ.",
  "tika-vin08t0:1096_15": "Pārisuddhidānapaññāpanenāti iminā sāpattikena pārisuddhipi na dātabbāti dīpitaṃ hoti.",
  "tika-vin08t0:1097_0": "176.",
  "tika-vin08t0:1097_1": "Ubhopi dukkaṭanti ettha sabhāgāpattibhāvaṃ ajānitvā kevalaṃ āpattināmeneva desentassa paṭiggaṇhantassa ca acittakameva dukkaṭaṃ hotīti vadanti.",
  "tika-vin08t0:1097_2": "Yathā saṅgho sabhāgāpattiṃ āpannoti ñattiṃ ṭhapetvā uposathaṃ kātuṃ labhati,",
  "tika-vin08t0:1097_3": "evaṃ tayopi “suṇantu me,",
  "tika-vin08t0:1097_4": "āyasmantā,",
  "tika-vin08t0:1097_5": "ime bhikkhū sabhāgaṃ āpattiṃ āpannā”tiādinā vuttanayānusāreneva gaṇañattiṃ ṭhapetvā dvīhi aññamaññaṃ ārocetvā uposathaṃ kātuṃ vaṭṭati.",
  "tika-vin08t0:1097_6": "Ekena pana sāpattikena dūraṃ gantvāpi paṭikātumeva vaṭṭati,",
  "tika-vin08t0:1097_7": "asampāpuṇantena “bhikkhū labhitvā paṭikarissāmī”ti uposatho kātabbo,",
  "tika-vin08t0:1097_8": "paṭikaritvā ca puna uposatho kātabbo.",
  "tika-vin08t0:1097_9": "Kenaci karaṇīyena gantvāti sīmāparicchedato bahibhūtaṃ gāmaṃ vā araññaṃ vā gantvāti attho.",
  "tika-vin08t0:1097_10": "Eteneva uposathañattiyā ṭhapanakāle samaggā eva te ñattiṃ ṭhapesunti siddhaṃ.",
  "tika-vin08t0:1097_11": "Teneva pāḷiyaṃ “uddiṭṭhaṃ suuddiṭṭha”nti sabbapannarasakesupi vuttaṃ.",
  "tika-vin08t0:1098_0": "Sace pana vuḍḍhataro hotīti pavāraṇadāyako bhikkhu vuḍḍhataro hoti.",
  "tika-vin08t0:1098_1": "Evañhi tena tassatthāya pavāritaṃ hotīti ettha evaṃ tena appavāritepi tassa saṅghappattamattena saṅghassa",
  "tika-vin08t0:1098_2": "pavāraṇākammaṃ samaggakammameva hotīti daṭṭhabbaṃ.",
  "tika-vin08t0:1098_3": "Tena ca bhikkhunāti pavāraṇadāyakena bhikkhunā.",
  "tika-vin08t0:1098_4": "Bahūpi samānavassikā ekato pavāretuṃ labhantīti ekasmiṃ saṃvacchare laddhupasampadatāya samānupasampadavassā sabbe ekato pavāretuṃ labhantīti attho.",
  "tika-vin08t0:1099_0": "Ettha pana paṇḍitehi cintetabbaṃ vicāretabbaṃ kāraṇaṃ atthi,",
  "tika-vin08t0:1099_1": "kiṃ pana tanti?",
  "tika-vin08t0:1099_2": "Idāni pātimokkhuddesakāle –",
  "tika-vin08t0:1100_0": "“Sammajjanī padīpo ca, udakaṃ āsanena ca;",
  "tika-vin08t0:1101_0": "Uposathassa etāni, pubbakaraṇanti vuccati.",
  "tika-vin08t0:1102_0": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin08t0:1103_0": "Uposathassa etāni, pubbakiccanti vuccati.",
  "tika-vin08t0:1104_0": "“Uposatho yāvatikā ca bhikkhū kammappattā;",
  "tika-vin08t0:1105_0": "Sabhāgāpattiyo ca na vijjanti;",
  "tika-vin08t0:1106_0": "Vajjanīyā ca puggalā tasmiṃ na honti;",
  "tika-vin08t0:1107_0": "Pattakallanti vuccatī”ti. –",
  "tika-vin08t0:1108_0": "Imā gāthāyo dhammajjhesakena pāṭhaṃyeva bhaṇāpetvā pātimokkhuddesako atthaṃ katheti.",
  "tika-vin08t0:1108_1": "Tato pubbakaraṇapubbakiccāni sammā niṭṭhāpetvā “desitāpattikassa samaggassa bhikkhusaṅghassa anumatiyā",
  "tika-vin08t0:1108_2": "pātimokkhaṃ uddisituṃ ārādhanaṃ karomā”ti imaṃ vākyaṃ pāṭhameva ajjhesakena bhaṇāpetvā atthaṃ avatvāva",
  "tika-vin08t0:1108_3": "“sādhū”ti vatvā pātimokkhaṃ uddisati.",
  "tika-vin08t0:1108_4": "Pavāraṇāyapi eseva nayo.",
  "tika-vin08t0:1108_5": "“Pavāraṇāya etānī”ti ca “pavāraṇaṃ kātu”nti ca imāni padāniyeva visiṭṭhāni.",
  "tika-vin08t0:1109_0": "Kiṃ imāni dhammajjhesakassa vacanāni,",
  "tika-vin08t0:1109_1": "udāhu pātimokkhuddesakassāti?",
  "tika-vin08t0:1109_2": "Kiñcettha –",
  "tika-vin08t0:1109_3": "yadi dhammajjhesakassa vacanāni,",
  "tika-vin08t0:1109_4": "evaṃ sati gāthāttayaṃ vatvā tāsaṃ atthampi so eva kathetvā etāni pubbakaraṇāni ca etāni pubbakiccāni ca saṅghena katāni,",
  "tika-vin08t0:1109_5": "idañca saṅghassa pattakallaṃ samānītaṃ,",
  "tika-vin08t0:1109_6": "tasmā “uddisatu, bhante,",
  "tika-vin08t0:1109_7": "pātimokkha”nti teneva vattabbaṃ siyā.",
  "tika-vin08t0:1109_8": "Atha pātimokkhuddesakassa vacanāni,",
  "tika-vin08t0:1109_9": "evañca sati “saṅgho, bhante,",
  "tika-vin08t0:1109_10": "theraṃ pātimokkhuddesaṃ ajjhesati, uddisatu, bhante,",
  "tika-vin08t0:1109_11": "thero pātimokkha”nti dhammajjhesakena yāvatatiyaṃ ajjhosāpetvā “sammajjanī…pe…",
  "tika-vin08t0:1109_12": "vuccatī”ti gāthaṃ vatvā iti “aṭṭhakathācariyehi vuttāni etāni pubbakaraṇāni katānī”ti pucchitvā dhammajjhesakena “āma,",
  "tika-vin08t0:1109_13": "bhante”ti vutte “chandapārisuddhi …pe…",
  "tika-vin08t0:1109_14": "vuccatī”ti gāthaṃ vatvā iti “aṭṭhakathācariyehi vuttāni etāni pubbakiccāni katānī”ti pucchitvā “āma,",
  "tika-vin08t0:1109_15": "bhante”ti vutte “uposatho…pe…",
  "tika-vin08t0:1109_16": "vuccatī”ti gāthaṃ vatvā iti “aṭṭhakathācariyehi vuttaṃ idaṃ pattakallaṃ samānīta”nti pucchitvā “āma bhante”ti",
  "tika-vin08t0:1109_17": "vutte “pubbakaraṇapubbakiccāni sammā niṭṭhāpetvā pattakalle samānīte samaggassa bhikkhusaṅghassa anumatiyā",
  "tika-vin08t0:1109_18": "pātimokkhaṃ uddisituṃ ārādhanaṃ mayaṃ karomā”ti pātimokkhuddesakena vattabbaṃ siyā,",
  "tika-vin08t0:1109_19": "evaṃ sati ajjhesakaajjhesitabbānaṃ vacanaṃ asaṅkarato jānitabbaṃ bhaveyyāti.",
  "tika-vin08t0:1110_0": "Ettha ca gāthāttayassa aṭṭhakathācariyehi vuttabhāvo aṭṭhakathāyameva āgato.",
  "tika-vin08t0:1110_1": "Pacchimavākyaṃ pana neva pāḷiyaṃ,",
  "tika-vin08t0:1110_2": "na aṭṭhakathāyaṃ,",
  "tika-vin08t0:1110_3": "na ṭīkādīsu dissati.",
  "tika-vin08t0:1110_4": "Khuddasikkhāpakaraṇepi –",
  "tika-vin08t0:1111_0": "“Pubbakicce ca karaṇe;",
  "tika-vin08t0:1112_0": "Pattakalle samānite;",
  "tika-vin08t0:1113_0": "Suttaṃ uddisati saṅgho;",
  "tika-vin08t0:1114_0": "Pañcadhā so vibhāvito”ti ca.",
  "tika-vin08t0:1115_0": "“Pubbakicce ca karaṇe;",
  "tika-vin08t0:1116_0": "Pattakalle samānite;",
  "tika-vin08t0:1117_0": "Ñattiṃ vatvāna saṅghena;",
  "tika-vin08t0:1118_0": "Kattabbevaṃ pavāraṇā”ti ca. –",
  "tika-vin08t0:1119_0": "Vuttaṃ, na vuttaṃ tathā. Mūlasikkhāpakaraṇeyeva tathā vuttaṃ, tasmā ācariyānaṃ attanomati bhaveyya.",
  "tika-vin08t0:1120_0": "Tattha “pubbakaraṇapubbakiccāni sammā niṭṭhāpetvā”ti iminā purimagāthādvayassa atthameva kathetvā tatiyagāthāya attho na kathito.",
  "tika-vin08t0:1120_1": "“Desitāpattikassā”ti iminā ca āpattiyā desitabhāvoyeva kathito,",
  "tika-vin08t0:1120_2": "na sabbaṃ pattakallaṃ.",
  "tika-vin08t0:1120_3": "Āpattiyā desitabhāve ca sabhāgāpattiyā desitabhāvoyeva pattakallasmiṃ antogadho, na itaro.",
  "tika-vin08t0:1120_4": "Vuttañhi kaṅkhāvitaraṇiyaṃ “etāsu hi sabhāgāpattīsu avijjamānāsu,",
  "tika-vin08t0:1120_5": "visabhāgāpattīsu vijjamānāsupi pattakallaṃ hotiyevā”ti.",
  "tika-vin08t0:1120_6": "“Pubbakaraṇapubbakiccāni sammā niṭṭhāpetvā desitāpattikassa samaggassa bhikkhusaṅghassa anumatiyā pātimokkhaṃ",
  "tika-vin08t0:1120_7": "uddisituṃ ārādhanaṃ karomā”ti ettakeyeva vutte avasesāni tīṇi pattakallaṅgāni.",
  "tika-vin08t0:1120_8": "Seyyathidaṃ – uposatho,",
  "tika-vin08t0:1120_9": "yāvatikā ca bhikkhū kammappattā,",
  "tika-vin08t0:1120_10": "vajjanīyā ca puggalā tasmiṃ na hontīti.",
  "tika-vin08t0:1120_11": "Tesu asantesupi uposatho kātabboti āpajjati,",
  "tika-vin08t0:1120_12": "na pana kātabbo.",
  "tika-vin08t0:1120_13": "Tena vuttaṃ “na,",
  "tika-vin08t0:1120_14": "bhikkhave,",
  "tika-vin08t0:1120_15": "anuposathe uposatho kātabbo,",
  "tika-vin08t0:1120_16": "yo kareyya,",
  "tika-vin08t0:1120_17": "āpatti dukkaṭassā”ti ca,",
  "tika-vin08t0:1120_18": "“anujānāmi,",
  "tika-vin08t0:1120_19": "bhikkhave,",
  "tika-vin08t0:1120_20": "catunnaṃ pātimokkhaṃ uddisitu”nti ca, “na,",
  "tika-vin08t0:1120_21": "bhikkhave,",
  "tika-vin08t0:1120_22": "sagahaṭṭhāya parisāya pātimokkhaṃ uddisitabba”ntiādi ca,",
  "tika-vin08t0:1120_23": "tasmā uposathadivasesu saṅghe sannipatite sace pubbeva sammato dhammajjhesako atthi,",
  "tika-vin08t0:1120_24": "iccetaṃ kusalaṃ. No ce,",
  "tika-vin08t0:1120_25": "ekaṃ byattaṃ paṭibalaṃ bhikkhuṃ saṅghena sammannāpetvā tena dhammajjhesakena pātimokkhuddesakaṃ upasaṅkamitvā",
  "tika-vin08t0:1120_26": "ekaṃsaṃ uttarāsaṅgaṃ karitvā ukkuṭikaṃ nisīditvā añjaliṃ paggahetvā evamassa vacanīyo – saṅgho, bhante,",
  "tika-vin08t0:1120_27": "theraṃ pātimokkhuddesaṃ ajjhesati,",
  "tika-vin08t0:1120_28": "uddisatu thero pātimokkhaṃ.",
  "tika-vin08t0:1120_29": "Dutiyampi, bhante,",
  "tika-vin08t0:1120_30": "saṅgho…pe…",
  "tika-vin08t0:1120_31": "tatiyampi, bhante,",
  "tika-vin08t0:1120_32": "saṅgho…pe…",
  "tika-vin08t0:1120_33": "uddisatu thero pātimokkhanti tikkhattuṃ yācāpetvā tato pātimokkhuddesakena –",
  "tika-vin08t0:1121_0": "“Sammajjanī padīpo ca, udakaṃ āsanena ca;",
  "tika-vin08t0:1122_0": "Uposathassa etāni, pubbakaraṇanti vuccatīti. –",
  "tika-vin08t0:1123_0": "Aṭṭhakathācariyehi vuttāni cattāri pubbakaraṇāni,",
  "tika-vin08t0:1123_1": "kiṃ tāni katānī”ti pucchite dhammajjhesakena “āma,",
  "tika-vin08t0:1123_2": "bhante”ti vutte puna pātimokkhuddesakena –",
  "tika-vin08t0:1124_0": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin08t0:1125_0": "Uposathassa etāni, pubbakiccanti vuccatīti. –",
  "tika-vin08t0:1126_0": "Aṭṭhakathācariyehi vuttāni pañca pubbakiccāni,",
  "tika-vin08t0:1126_1": "kiṃ tāni katānī”ti pucchite dhammajjhesakena “āma bhante”ti vutte puna pātimokkhuddesakena –",
  "tika-vin08t0:1127_0": "“Uposatho yāvatikā ca bhikkhū kammappattā;",
  "tika-vin08t0:1128_0": "Sabhāgāpattiyo ca na vijjanti;",
  "tika-vin08t0:1129_0": "Vajjanīyā ca puggalā tasmiṃ na honti;",
  "tika-vin08t0:1130_0": "Pattakallanti vuccatīti. –",
  "tika-vin08t0:1131_0": "Aṭṭhakathācariyehi vuttāni cattāri pattakallaṅgāni,",
  "tika-vin08t0:1131_1": "kiṃ tāni samānītānī”ti pucchite dhammajjhesakena “āma,",
  "tika-vin08t0:1131_2": "bhante”ti vutte puna pātimokkhuddesako “pubbakaraṇapubbakiccāni sammā niṭṭhāpetvā pattakallaṅge samānīte",
  "tika-vin08t0:1131_3": "saṅghassa anumatiyā pātimokkhaṃ uddisissāmā”ti vatvā “sādhu sādhū”ti bhikkhusaṅghena sampaṭicchite “suṇātu me, bhante,",
  "tika-vin08t0:1131_4": "saṅgho”tiādinā pātimokkhuddesako pātimokkhaṃ uddisatīti ayamamhākaṃ khanti.",
  "tika-vin08t0:1132_0": "Ettha ca “dhammajjhesakena…pe…",
  "tika-vin08t0:1132_1": "evamassa vacanīyo”ti vuttaṃ,",
  "tika-vin08t0:1132_2": "so dhammajjhesakena vacanīyabhāvo kathaṃ veditabboti? “Na,",
  "tika-vin08t0:1132_3": "bhikkhave,",
  "tika-vin08t0:1132_4": "saṅghamajjhe anajjhiṭṭhena pātimokkhaṃ uddisitabbaṃ,",
  "tika-vin08t0:1132_5": "yo uddiseyya,",
  "tika-vin08t0:1132_6": "āpatti dukkaṭassā”ti vacanatoti.",
  "tika-vin08t0:1132_7": "“Saṅghena sammannāpetvā”ti vuttaṃ,",
  "tika-vin08t0:1132_8": "taṃ kathanti?",
  "tika-vin08t0:1132_9": "“Ajjhesanā cettha saṅghena sammatadhammajjhesakāyattā vā saṅghattherāyattā vā”ti aṭṭhakathāyaṃ vuttattā. “Saṅgho, bhante,",
  "tika-vin08t0:1132_10": "theraṃ pātimokkhuddesaṃ ajjhesati, uddisatu, bhante,",
  "tika-vin08t0:1132_11": "thero pātimokkha”nti ayaṃ ajjhesanākāro kuto labbhatīti? Pāḷito.",
  "tika-vin08t0:1132_12": "Pāḷiyañhi “te theraṃ ajjhesanti, uddisatu, bhante,",
  "tika-vin08t0:1132_13": "thero pātimokkha”nti āgato.",
  "tika-vin08t0:1133_0": "Sace pana dhammajjhesako vuḍḍhataro,",
  "tika-vin08t0:1133_1": "pātimokkhuddesako navako, “saṅgho, āvuso,",
  "tika-vin08t0:1133_2": "āyasmantaṃ pātimokkhuddesaṃ ajjhesati,",
  "tika-vin08t0:1133_3": "uddisatu āyasmā pātimokkha”nti vattabbaṃ.",
  "tika-vin08t0:1133_4": "Taṃ kuto labbhati?",
  "tika-vin08t0:1133_5": "Pāḷitoyeva.",
  "tika-vin08t0:1133_6": "Pāḷiyañhi “eteneva upāyena yāva saṅghanavakaṃ ajjhesanti uddisatu āyasmā pātimokkha”nti āgato.",
  "tika-vin08t0:1133_7": "Tato “pātimokkhuddesakena sammajjanī…pe…",
  "tika-vin08t0:1133_8": "pucchite dhammajjhesakena ‘āma,",
  "tika-vin08t0:1133_9": "bhante’ti vutte”ti idaṃ kuto labbhatīti?",
  "tika-vin08t0:1133_10": "Pāḷito aṭṭhakathāto ca.",
  "tika-vin08t0:1133_11": "Nidānapāḷiyampi hi “kiṃ saṅghassa pubbakicca”nti āgataṃ,",
  "tika-vin08t0:1133_12": "aṭṭhakathāyampi “kiṃ saṅghassa pubbakiccanti saṅgho uposathaṃ kareyyāti…pe…",
  "tika-vin08t0:1133_13": "evaṃ dvīhi nāmehi navavidhaṃ pubbakiccaṃ dassitaṃ,",
  "tika-vin08t0:1133_14": "kiṃ taṃ katanti pucchatī”ti āgatanti.",
  "tika-vin08t0:1134_0": "Nanu cetaṃ antonidāneyeva āgataṃ,",
  "tika-vin08t0:1134_1": "atha kasmā pātimokkhuddesakena pubbabhāge vattabbanti? Saccaṃ,",
  "tika-vin08t0:1134_2": "tathāpi tadanulomato jānitabbato vattabbaṃ.",
  "tika-vin08t0:1134_3": "Aṭṭhakathāyañhi imā gāthāyo sammajjanādīnaṃ pubbakaraṇādibhāvañāpakabhāveneva vuttā,",
  "tika-vin08t0:1134_4": "na pātimokkhārambhakāle bhaṇitabbabhāvena.",
  "tika-vin08t0:1134_5": "Atha ca pana idāni bhaṇanti,",
  "tika-vin08t0:1134_6": "evaṃ sante kimatthaṃ bhaṇantīti cintāyaṃ antonidāne “kiṃ saṅghassa pubbakicca”nti vuttapucchānulomena",
  "tika-vin08t0:1134_7": "pubbakaraṇādīnaṃ niṭṭhabhāvapucchanatthaṃ bhaṇantīti jānitabbaṃ.",
  "tika-vin08t0:1134_8": "Vuttañhi “evaṃ vuttaṃ catubbidhaṃ pubbakaraṇaṃ katvāva uposatho kātabbo”ti,",
  "tika-vin08t0:1134_9": "tasmā pāḷiaṭṭhakathānulomato iminā anukkamena kate sati dhammajjhesako paññāyati,",
  "tika-vin08t0:1134_10": "tassa ajjhesanākāro paññāyati,",
  "tika-vin08t0:1134_11": "pātimokkhuddesako paññāyati,",
  "tika-vin08t0:1134_12": "tassa pubbakaraṇādīnaṃ niṭṭhabhāvapucchanaṃ paññāyati,",
  "tika-vin08t0:1134_13": "dhammajjhesakassa vissajjanaṃ paññāyati,",
  "tika-vin08t0:1134_14": "tāni niṭṭhāpetvā pātimokkhuddesakassa pātimokkhaṃ uddisituṃ paṭiññā paññāyati,",
  "tika-vin08t0:1134_15": "evaṃ imesaṃ gāthāvākyānaṃ vacane payojanaṃ paññāyatīti katvā paṇḍitehi vinayaññūhi cirapaṭicchanno ayaṃ kathāmaggo paṭipajjitabboti.",
  "tika-vin08t0:1134_16": "Pavāraṇāyapi eseva nayo.",
  "tika-vin08t0:1135_0": "Pāḷiyaṭṭhakathādīnañhi, anurūpaṃ imaṃ nayaṃ;",
  "tika-vin08t0:1136_0": "Punappunaṃ cintayantu, paṇḍitā vinayaññuno.",
  "tika-vin08t0:1137_0": "Punappunaṃ cintayitvā, yuttaṃ ce dhārayantu taṃ;",
  "tika-vin08t0:1138_0": "No ce yuttaṃ chaḍḍayantu, sammāsambuddhasāvakāti.",
  "tika-vin08t0:1139_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:1140_0": "Uposathapavāraṇāvinicchayakathālaṅkāro nāma",
  "tika-vin08t0:1141_0": "Pañcavīsatimo paricchedo.",
  "tika-vin08t0:1142_0": "26. Vassūpanāyikavinicchayakathā",
  "tika-vin08t0:1143_0": "179.",
  "tika-vin08t0:1143_1": "Evaṃ uposathapavāraṇāvinicchayaṃ kathetvā idāni vassūpanāyikavinicchayaṃ kathetuṃ “vassūpanāyikāti ettha”tyādimāha.",
  "tika-vin08t0:1143_2": "Tattha vasanaṃ vassaṃ. Kiṃ taṃ?",
  "tika-vin08t0:1143_3": "Vasanakiriyā bhāvatthe ṇya-",
  "tika-vin08t0:1143_4": "paccayavasena.",
  "tika-vin08t0:1143_5": "Upanayanaṃ upanayo. Ko so?",
  "tika-vin08t0:1143_6": "Upagamanakiriyā,",
  "tika-vin08t0:1143_7": "vassassa upanayo vassūpanayo,",
  "tika-vin08t0:1143_8": "so etissā paññattiyā atthi,",
  "tika-vin08t0:1143_9": "tasmiṃ vā vijjatīti vassūpanāyikā. Kā sā?",
  "tika-vin08t0:1143_10": "Vassūpanāyikapaññatti.",
  "tika-vin08t0:1143_11": "Atha vā upanayati etāyāti upanāyikā majjhe dīghavasena.",
  "tika-vin08t0:1143_12": "Vassassa upanāyikā vassūpanāyikā,",
  "tika-vin08t0:1143_13": "sā eva pure bhavā purimā bhavatthe ima-",
  "tika-vin08t0:1143_14": "paccayavasena,",
  "tika-vin08t0:1143_15": "sā eva purimikā sakatthe ka-",
  "tika-vin08t0:1143_16": "paccayavasena,",
  "tika-vin08t0:1143_17": "tasmiṃ pare itthiliṅge a-",
  "tika-vin08t0:1143_18": "kārassa i- kārādeso.",
  "tika-vin08t0:1143_19": "Pacchā bhavā pacchimā,",
  "tika-vin08t0:1143_20": "sāva pacchimikā.",
  "tika-vin08t0:1144_0": "Assatiyā pana vassaṃ na upetīti “imasmiṃ vihāre imaṃ temāsaṃ vassaṃ upemī”ti vacībhedaṃ katvā na upeti. “Na,",
  "tika-vin08t0:1144_1": "bhikkhave,",
  "tika-vin08t0:1144_2": "asenāsanikena vassaṃ upagantabbaṃ,",
  "tika-vin08t0:1144_3": "yo upagaccheyya,",
  "tika-vin08t0:1144_4": "āpatti dukkaṭassā”ti vacībhedaṃ katvā vassūpagamanaṃ sandhāya paṭikkhepo,",
  "tika-vin08t0:1144_5": "na ālayakaraṇavasena upagamanaṃ sandhāyāti vadanti.",
  "tika-vin08t0:1144_6": "Pāḷiyaṃ pana avisesena vuttattā aṭṭhakathāyañca dutiyapārājikasaṃvaṇṇanāyaṃ “vassaṃ upagacchantena hi",
  "tika-vin08t0:1144_7": "nālakapaṭipadaṃ paṭipannenapi pañcannaṃ chadanānaṃ aññatarena channeyeva sadvārabandhe senāsane upagantabbaṃ,",
  "tika-vin08t0:1144_8": "tasmā vassakāle sace senāsanaṃ labhati,",
  "tika-vin08t0:1144_9": "iccetaṃ kusalaṃ.",
  "tika-vin08t0:1144_10": "No ce labhati,",
  "tika-vin08t0:1144_11": "hatthakammaṃ pariyesitvāpi kātabbaṃ.",
  "tika-vin08t0:1144_12": "Hatthakammaṃ alabhantena sāmampi kātabbaṃ,",
  "tika-vin08t0:1144_13": "na tveva asenāsanikena vassaṃ upagantabba”nti daḷhaṃ katvā vuttattā asenāsanikassa nāvādiṃ vinā aññattha",
  "tika-vin08t0:1144_14": "ālayamattena upagantuṃ na vaṭṭatīti amhākaṃ khanti.",
  "tika-vin08t0:1144_15": "Nāvāsatthavajesuyeva hi “anujānāmi,",
  "tika-vin08t0:1144_16": "bhikkhave,",
  "tika-vin08t0:1144_17": "nāvāya vassaṃ upagantu”ntiādinā sati,",
  "tika-vin08t0:1144_18": "asati vā senāsane vassūpagamanassa visuṃ anuññātattā “na,",
  "tika-vin08t0:1144_19": "bhikkhave,",
  "tika-vin08t0:1144_20": "asenāsanikena vassaṃ upagantabba”nti ayaṃ paṭikkhepo.",
  "tika-vin08t0:1144_21": "Tattha na labhatīti asati senāsane ālayavasenapi nāvādīsu upagamanaṃ vuttaṃ.",
  "tika-vin08t0:1144_22": "Catūsu hi senāsanesu vihārasenāsanaṃ idhādhippetaṃ,",
  "tika-vin08t0:1144_23": "na itarattayaṃ.",
  "tika-vin08t0:1145_0": "Ṭaṅkitamañcādibhedā kuṭīti ettha ṭaṅkitamañco nāma dīghe mañcapāde majjhe vijjhitvā aṭaniyo pavesetvā kato mañco,",
  "tika-vin08t0:1145_1": "tassa idaṃ upari,",
  "tika-vin08t0:1145_2": "idaṃ heṭṭhāti natthi.",
  "tika-vin08t0:1145_3": "Parivattetvā atthatopi tādisova hoti,",
  "tika-vin08t0:1145_4": "taṃ susāne devaṭṭhāne ca ṭhapenti,",
  "tika-vin08t0:1145_5": "catunnaṃ pāsāṇānaṃ upari pāsāṇaṃ attharitvā kataṃ gehampi “ṭaṅkitamañco”ti vuccati.",
  "tika-vin08t0:1146_0": "“Idha vassaṃ upemī”ti tikkhattuṃ vattabbanti satthassa avihārattā “imasmiṃ vihāre”ti avatvā “idha vassaṃ upemī”ti ettakameva vattabbaṃ.",
  "tika-vin08t0:1146_1": "Satthe pana vassaṃ upagantuṃ na vaṭṭatīti kuṭikādīnaṃ abhāvena “idha vassaṃ upemī”ti vacībhedaṃ katvā upagantuṃ na vaṭṭati,",
  "tika-vin08t0:1146_2": "ālayakaraṇamatteneva vaṭṭatīti adhippāyo.",
  "tika-vin08t0:1146_3": "Vippakiratīti visuṃ visuṃ gacchati.",
  "tika-vin08t0:1146_4": "Tīsu ṭhānesu natthi vassacchede āpattīti tehi saddhiṃ gacchantasseva natthi āpatti,",
  "tika-vin08t0:1146_5": "tehi viyujjitvā gamane pana āpattiyeva,",
  "tika-vin08t0:1146_6": "pavāretuñca na labhati.",
  "tika-vin08t0:1147_0": "Pavisanadvāraṃ yojetvāti sakavāṭabaddhameva yojetvā.",
  "tika-vin08t0:1147_1": "Purimikāya…pe…",
  "tika-vin08t0:1147_2": "na pakkamitabbāti iminā āsāḷhīpuṇṇamāya anantare pāṭipadadivase purimavassaṃ upagantvā vassānautuno catūsu",
  "tika-vin08t0:1147_3": "māsesu sabbapacchimamāsaṃ ṭhapetvā purimaṃ temāsaṃ vasitabbaṃ.",
  "tika-vin08t0:1147_4": "Sāvaṇapuṇṇamiyā anantare pāṭipadadivase pacchimavassaṃ upagantvā sabbapaṭhamamāsaṃ ṭhapetvā pacchimaṃ temāsaṃ vasitabbaṃ.",
  "tika-vin08t0:1147_5": "Evaṃ avasitvā purimikāya vassaṃ upagatena bhikkhunā mahāpavāraṇāya anto aruṇaṃ anuṭṭhāpetvā pacchimikāya",
  "tika-vin08t0:1147_6": "upagatena cātumāsinipavāraṇāya anto aruṇaṃ anuṭṭhāpetvā antarā cārikaṃ pakkameyya,",
  "tika-vin08t0:1147_7": "upacārasīmātikkameyeva tassa bhikkhuno dukkaṭāpatti hotīti dasseti.",
  "tika-vin08t0:1147_8": "Imamatthaṃ pāḷiyā samatthetuṃ “na bhikkhave…pe…",
  "tika-vin08t0:1147_9": "vacanato”ti vuttaṃ.",
  "tika-vin08t0:1147_10": "Yadi evaṃ vassaṃ upagantvā sati karaṇīye pakkamantassa sabbathāpi āpattiyeva siyāti codanaṃ sandhāyāha “vassaṃ upagantvā panā”tiādi.",
  "tika-vin08t0:1147_11": "Evaṃ sante tadaheva sattāhakaraṇīyena pakkamantasseva anāpatti siyā,",
  "tika-vin08t0:1147_12": "na dvīhatīhaṃ vasitvā pakkamantassāti āha “ko pana vādo”tiādi.",
  "tika-vin08t0:1148_0": "180.",
  "tika-vin08t0:1148_1": "Idāni sattāhakaraṇīyalakkhaṇaṃ vitthārato dassetuṃ “anujānāmi bhikkhave”tiādimāha.",
  "tika-vin08t0:1148_2": "Tattha “anujānāmi,",
  "tika-vin08t0:1148_3": "bhikkhave,",
  "tika-vin08t0:1148_4": "sattannaṃ sattāhakaraṇīyena pahite gantuṃ,",
  "tika-vin08t0:1148_5": "na tveva appahite,",
  "tika-vin08t0:1148_6": "bhikkhussa bhikkhuniyā sikkhamānāya sāmaṇerassa sāmaṇeriyā upāsakassa upāsikāyā”ti ekaṃ,",
  "tika-vin08t0:1148_7": "“anujānāmi,",
  "tika-vin08t0:1148_8": "bhikkhave,",
  "tika-vin08t0:1148_9": "sattannaṃ sattāhakaraṇīyena appahitepi gantuṃ,",
  "tika-vin08t0:1148_10": "pageva pahite,",
  "tika-vin08t0:1148_11": "bhikkhussa bhikkhuniyā sikkhamānāya sāmaṇerassa sāmaṇeriyā mātuyā ca pitussa cā”ti ekaṃ,",
  "tika-vin08t0:1148_12": "“sace pana bhikkhuno bhātā vā añño vā ñātako gilāno hotī”ti ekaṃ,",
  "tika-vin08t0:1148_13": "“ekasmiṃ vihāre bhikkhūhi saddhiṃ vasanto bhikkhubhattiko”ti ekaṃ,",
  "tika-vin08t0:1148_14": "“sace bhikkhussa…pe…",
  "tika-vin08t0:1148_15": "anabhirati vā kukkuccaṃ vā diṭṭhigataṃ vā uppannaṃ hotī”ti ekaṃ,",
  "tika-vin08t0:1148_16": "“koci bhikkhu garudhammaṃ ajjhāpanno hoti parivāsāraho”ti ekaṃ,",
  "tika-vin08t0:1148_17": "“bhikkhuniyāpi mānattārahāyā”ti ekaṃ,",
  "tika-vin08t0:1148_18": "“sāmaṇero upasampajjitukāmo…pe…",
  "tika-vin08t0:1148_19": "sikkhamānā vā…pe…",
  "tika-vin08t0:1148_20": "sāmaṇerī vā”ti ekaṃ,",
  "tika-vin08t0:1148_21": "“bhikkhussa bhikkhuniyā vā saṅgho kammaṃ kattukāmo tajjanīyaṃ vā”ti ekaṃ,",
  "tika-vin08t0:1148_22": "“sacepi kataṃyeva hoti kamma”nti ekaṃ,",
  "tika-vin08t0:1148_23": "“anujānāmi,",
  "tika-vin08t0:1148_24": "bhikkhave,",
  "tika-vin08t0:1148_25": "saṅghakaraṇīyena gantu”nti ekanti ekādasa ṭhānāni honti.",
  "tika-vin08t0:1148_26": "Tattha paṭhamatatiyacatutthavasena tīsu ṭhānesu pahite eva gantabbaṃ,",
  "tika-vin08t0:1148_27": "no appahite.",
  "tika-vin08t0:1148_28": "Sesesu aṭṭhasu appahitepi gantabbaṃ,",
  "tika-vin08t0:1148_29": "pageva pahite.",
  "tika-vin08t0:1148_30": "Vuttañhi vimativinodaniyaṃ “gantabbanti saṅghakaraṇīyena appahitepi gantabba”nti.",
  "tika-vin08t0:1148_31": "Ettha ca anupāsakehipi sāsanabhāvaṃ ñātukāmehi pahite tesaṃ pasādavaḍḍhisampattehipi sattāhakaraṇīyena gantuṃ vaṭṭatīti gahetabbaṃ.",
  "tika-vin08t0:1148_32": "Bhikkhubhattikoti bhikkhunissitako.",
  "tika-vin08t0:1148_33": "So pana yasmā bhikkhūhi saddhiṃ vasati,",
  "tika-vin08t0:1148_34": "tasmā vuttaṃ “bhikkhūhi saddhiṃ vasanto”ti.",
  "tika-vin08t0:1149_0": "181.",
  "tika-vin08t0:1149_1": "Apicetthāti apica etthāti chedo,",
  "tika-vin08t0:1149_2": "ettha etasmiṃ sattāhakaraṇīyavinicchaye apica aparo ayaṃ īdiso pāḷimuttakanayo vassūpanāyikakkhandhakapāḷito mutto nayo veditabboti yojanā.",
  "tika-vin08t0:1149_3": "Samantapāsādikāyaṃ pana “pāḷimuttakaratticchedavinicchayo”ti dissati.",
  "tika-vin08t0:1149_4": "Tathā hi vimativinodaniyaṃ “ratticchedavinicchayoti sattāhakaraṇīyena gantvā bahiddhā aruṇuṭṭhāpanasaṅkhātassa ratticchedassa vinicchayo”ti.",
  "tika-vin08t0:1149_5": "Sāratthadīpaniyampi “sattāhakaraṇīyena gantvā bahiddhā aruṇuṭṭhāpanaṃ ratticchedo”ti.",
  "tika-vin08t0:1149_6": "Animantitena gantuṃ na vaṭṭatīti ettha animantitattā sattāhakiccaṃ adhiṭṭhahitvā gacchantassapi vassacchedo ceva dukkaṭañca hotīti veditabbaṃ.",
  "tika-vin08t0:1149_7": "Yathāvuttañhi ratticchedakāraṇaṃ vinā tirovihāre vasitvā āgamissāmīti gacchato vassacchedaṃ vadanti.",
  "tika-vin08t0:1149_8": "Gantuṃ vaṭṭatīti antoupacārasīmāyaṃ ṭhiteneva sattāhakaraṇīyanimittaṃ sallakkhetvā iminā nimittena gantvā",
  "tika-vin08t0:1149_9": "“sattāhabbhantare āgacchissāmī”ti ābhogaṃ katvā gantuṃ vaṭṭati.",
  "tika-vin08t0:1149_10": "Purimakkhaṇe ābhogaṃ katvā gamanakkhaṇe visaritvā gatepi doso natthi,",
  "tika-vin08t0:1149_11": "“sakaraṇīyo pakkamatī”ti vuttattā sabbathā ābhogaṃ akatvā gatassa vassacchedoti vadanti.",
  "tika-vin08t0:1149_12": "Yo pana sattāhakaraṇīyanimittābhāvepi “sattāhabbhantare āgamissāmī”ti ābhogaṃ katvā gantvā sattāhabbhantare āgacchati,",
  "tika-vin08t0:1149_13": "tassa āpattiyeva,",
  "tika-vin08t0:1149_14": "vassacchedo natthi sattāhassa sannivattattāti vadanti,",
  "tika-vin08t0:1149_15": "vīmaṃsitvā gahetabbaṃ.",
  "tika-vin08t0:1150_0": "Bhaṇḍakanti cīvarabhaṇḍaṃ.",
  "tika-vin08t0:1150_1": "Pahiṇantīti cīvaradhovanādikammena pahiṇanti.",
  "tika-vin08t0:1150_2": "Sampāpuṇituṃ na sakkoti,",
  "tika-vin08t0:1150_3": "vaṭṭatīti ettha “ajjeva āgamissāmī”ti sāmantavihāraṃ gantvā puna āgacchantassa antarāmagge sace aruṇuggamanaṃ hoti,",
  "tika-vin08t0:1150_4": "vassacchedopi na hoti,",
  "tika-vin08t0:1150_5": "ratticchedadukkaṭañca natthīti vadanti,",
  "tika-vin08t0:1150_6": "tadaheva āgamane saussāhattā vassacchedo vā āpatti vā na hotīti adhippāyo.",
  "tika-vin08t0:1150_7": "Ācariyaṃ passissāmīti pana gantuṃ labhatīti “agilānampi ācariyaṃ,",
  "tika-vin08t0:1150_8": "upajjhāyaṃ vā passissāmī”ti sattāhakaraṇīyena gantuṃ labhati,",
  "tika-vin08t0:1150_9": "nissayācariyaṃ dhammācariyañca,",
  "tika-vin08t0:1150_10": "pageva upasampadācariyaupajjhāye.",
  "tika-vin08t0:1150_11": "Sace naṃ ācariyo “ajja mā gacchā”ti vadati,",
  "tika-vin08t0:1150_12": "vaṭṭatīti evaṃ sattāhakaraṇīyena āgatānaṃ antosattāheyeva puna āgacchantaṃ sace ācariyo,",
  "tika-vin08t0:1150_13": "upajjhāyo vā “ajja mā gacchā”ti vadati, vaṭṭati,",
  "tika-vin08t0:1150_14": "sattāhātikkamepi anāpattīti adhippāyo.",
  "tika-vin08t0:1150_15": "Vassacchedo pana hotiyevāti daṭṭhabbaṃ sattāhassa bahiddhā vītināmitattā.",
  "tika-vin08t0:1151_0": "Sace dūraṃ gato sattāhavārena aruṇo uṭṭhāpetabboti iminā vassacchedakāraṇe sati sattāhakaraṇīyena gantumpi vaṭṭatīti dīpeti.",
  "tika-vin08t0:1151_1": "Ettha cha divasāni bahiddhā vītināmetvā sattame divase purāruṇā eva antoupacārasīmāyaṃ pavisitvā aruṇaṃ",
  "tika-vin08t0:1151_2": "uṭṭhāpetvā punadivase sattāhaṃ adhiṭṭhāya gantabbanti adhippāyo.",
  "tika-vin08t0:1151_3": "Keci pana “sattame divase āgantvā aruṇaṃ anuṭṭhāpetvā tadaheva divasabhāgepi gantuṃ vaṭṭatī”ti vadanti,",
  "tika-vin08t0:1151_4": "taṃ na gahetabbaṃ “aruṇo uṭṭhāpetabbo”ti vuttattā.",
  "tika-vin08t0:1151_5": "Sattame divase tattha aruṇuṭṭhāpanameva hi sandhāya pāḷiyaṃ “sattāhaṃ sannivatto kātabbo”ti vuttaṃ.",
  "tika-vin08t0:1151_6": "Aruṇaṃ anuṭṭhāpetvā gacchanto ca anto appavisitvā bahiddhāva sattāhaṃ vītināmento ca samucchinnavasso eva bhavissati aruṇassa bahi eva uṭṭhāpitattā.",
  "tika-vin08t0:1151_7": "Itarathā “aruṇo uṭṭhāpetabbo”ti vacanaṃ niratthakaṃ siyā.",
  "tika-vin08t0:1151_8": "“Sattāhavārena antovihāre pavisitvā aruṇaṃ anuṭṭhāpetvā gantabba”nti vattabbato aññesu ca ṭhānesu aruṇuṭṭhāpanameva vuccati.",
  "tika-vin08t0:1151_9": "Vakkhati hi cīvarakkhandhake “ekasmiṃ vihāre vasanto itarasmiṃ sattāhavārena aruṇameva uṭṭhāpetī”ti.",
  "tika-vin08t0:1152_0": "Athāpi yaṃ te vadeyyuṃ “sattame divase yadā kadāci paviṭṭhena taṃdivasanissito atītāruṇo uṭṭhāpito nāma",
  "tika-vin08t0:1152_1": "hotīti imamatthaṃ sandhāya aṭṭhakathāyaṃ vutta”nti,",
  "tika-vin08t0:1152_2": "taṃ saddagatiyāpi na sameti.",
  "tika-vin08t0:1152_3": "Na hi uṭṭhite aruṇe pacchā paviṭṭho tassa payojako uṭṭhāpako bhavitumarahati.",
  "tika-vin08t0:1152_4": "Yadi bhaveyya,",
  "tika-vin08t0:1152_5": "“vassaṃ upagantvā pana aruṇaṃ anuṭṭhāpetvā tadaheva sattāhakaraṇīyena pakkamantassā”pīti ettha “aruṇaṃ anuṭṭhāpetvā”ti vacanaṃ virujjheyya.",
  "tika-vin08t0:1152_6": "Tenapi taṃdivasanissitassa aruṇassa uṭṭhāpitattā āraññakassapi bhikkhuno sāyanhasamaye aṅgayuttaṃ araññaṃ",
  "tika-vin08t0:1152_7": "gantvā tadā eva nivattantassa aruṇo uṭṭhāpito dhutaṅgañca visodhitaṃ siyā,",
  "tika-vin08t0:1152_8": "na cetaṃ yuttaṃ aruṇuggamanakāle eva aruṇuṭṭhāpanassa vuttattā.",
  "tika-vin08t0:1152_9": "Vuttañhi “kālasseva pana nikkhamitvā aṅgayutte ṭhāne aruṇaṃ uṭṭhāpetabbaṃ.",
  "tika-vin08t0:1152_10": "Sace aruṇuṭṭhānavelāyaṃ tesaṃ ābādho vaḍḍhati,",
  "tika-vin08t0:1152_11": "tesaṃ eva kiccaṃ kātabbaṃ,",
  "tika-vin08t0:1152_12": "na dhutaṅgavisuddhikena bhavitabba”nti.",
  "tika-vin08t0:1152_13": "Tathā pārivāsikādīnampi aruṇaṃ anuṭṭhāpetvā vattaṃ nikkhipantānaṃ ratticchedo vutto.",
  "tika-vin08t0:1152_14": "“Uggate aruṇe nikkhipitabba”nti hi vuttaṃ.",
  "tika-vin08t0:1152_15": "Sahaseyyasikkhāpadepi anupasampannehi saha nivutthabhāvaparimocanatthaṃ “purāruṇā nikkhamitvā”tiādi vuttaṃ.",
  "tika-vin08t0:1152_16": "Evaṃ cīvaravippavāsādīsu ca sabbattha rattipariyosāne āgāmiaruṇavaseneva aruṇuṭṭhānaṃ dassitaṃ,",
  "tika-vin08t0:1152_17": "na atītāruṇavasena,",
  "tika-vin08t0:1152_18": "tasmā vuttanayenevettha aruṇuṭṭhāpanaṃ veditabbaṃ aññathā vassacchedattā.",
  "tika-vin08t0:1153_0": "Yaṃ pana vassaṃ upagatassa tadaheva aruṇaṃ anuṭṭhāpetvā sakaraṇīyassa pakkamanavacanaṃ,",
  "tika-vin08t0:1153_1": "taṃ vassaṃ upagatakālato paṭṭhāya yadā kadāci nimitte sati gamanassa anuññātattā yuttaṃ,",
  "tika-vin08t0:1153_2": "na pana sattāhavārena gatassa aruṇaṃ anuṭṭhāpetvā tadahevagamanaṃ “aruṇo uṭṭhāpetabbo”ti vuttattā.",
  "tika-vin08t0:1153_3": "Yathā vā “sattāhānāgatāya pavāraṇāya sakaraṇīyo pakkamati,",
  "tika-vin08t0:1153_4": "āgaccheyya vā so,",
  "tika-vin08t0:1153_5": "bhikkhave,",
  "tika-vin08t0:1153_6": "bhikkhu taṃ āvāsaṃ na vā āgaccheyyā”tiādinā pacchimasattāhe anāgamane anuññātepi aññasattāhesu taṃ na vaṭṭati.",
  "tika-vin08t0:1153_7": "Evaṃ paṭhamasattāhe aruṇaṃ anuṭṭhāpetvā gamane anuññātepi tato paresu sattāhesu āgatassa aruṇaṃ anuṭṭhāpetvā",
  "tika-vin08t0:1153_8": "gamanaṃ na vaṭṭati evāti niṭṭhamettha gantabbaṃ.",
  "tika-vin08t0:1154_0": "Sace pavāritakāle vassāvāsikaṃ dentītiādinā vassāvāsikacīvarampi kathinacīvaraṃ viya vassaṃvutthavihārapaṭibaddhanti viññāyati.",
  "tika-vin08t0:1154_1": "“Yadi sattāhavārena aruṇaṃ uṭṭhāpayiṃsu,",
  "tika-vin08t0:1154_2": "gahetabba”nti pana vuttattā sattāhakaraṇīyena gantvā sattāhabbhantare āgatā labhanti.",
  "tika-vin08t0:1154_3": "Kathinānisaṃsacīvaraṃ pana saṅghaṃ anāpucchā te na labhanti.",
  "tika-vin08t0:1154_4": "Vakkhati hi “sattāhakaraṇīyena gatāpi bhājanīyabhaṇḍaṃ labhantūti vā evarūpaṃ adhammikavattaṃ na kātabba”nti.",
  "tika-vin08t0:1154_5": "Idha āhaṭanti vihārato bahi āgataṭṭhāne ānītaṃ.",
  "tika-vin08t0:1155_0": "Vāḷehi ubbāḷhā honti,",
  "tika-vin08t0:1155_1": "gaṇhantipi paripātentipīti ettha gaṇhantīti gahetvā khādanti.",
  "tika-vin08t0:1155_2": "Paripātentīti palāpenti,",
  "tika-vin08t0:1155_3": "anubandhantīti attho.",
  "tika-vin08t0:1155_4": "Imesu “gāḷehi ubbāḷhā hontī”tiādīsu saṅghabhedapariyantesu vatthūsu kevalaṃ anāpatti hoti,",
  "tika-vin08t0:1155_5": "pavāretuṃ pana na labhatīti daṭṭhabbaṃ.",
  "tika-vin08t0:1155_6": "Sace panātiādīsu yasmā nānāsīmāyaṃ dvīsu āvāsesu vassaṃ upagacchantassa “dutiye vasissāmī”ti upacārato",
  "tika-vin08t0:1155_7": "nikkhantamatte paṭhamo senāsanaggāho paṭippassambhati,",
  "tika-vin08t0:1155_8": "tasmā pāḷiyaṃ “tassa,",
  "tika-vin08t0:1155_9": "bhikkhave,",
  "tika-vin08t0:1155_10": "bhikkhuno purimikā ca na paññāyatī”ti paṭhamaṃ senāsanaggāhaṃ sandhāya vuttaṃ.",
  "tika-vin08t0:1155_11": "Dutiyasenāsanaggāhe pana purimikā paññāyateva,",
  "tika-vin08t0:1155_12": "tattheva temāsaṃ vasanto purimavassaṃvuttho eva hoti.",
  "tika-vin08t0:1155_13": "Tato vā pana dutiyadivasādīsu “paṭhamasenāsane vasissāmī”ti upacārātikkame purimikāpi na paññāyatīti daṭṭhabbaṃ.",
  "tika-vin08t0:1156_0": "Paṭissavassa visaṃvādanapaccayā hontampi dukkaṭaṃ satiyeva paṭissave hotīti āha “tassa tassa paṭissavassa visaṃvāde dukkaṭa”nti.",
  "tika-vin08t0:1156_1": "Tenevāha “tañca kho…pe…",
  "tika-vin08t0:1156_2": "visaṃvādanapaccayā”ti.",
  "tika-vin08t0:1156_3": "Pāḷiyaṃ “so sattāhānāgatāya pavāraṇāya sakaraṇīyo pakkamatī”ti vuttattā pavāraṇādivasepi sattāhakaraṇīyaṃ vinā gantuṃ na vaṭṭatīti daṭṭhabbaṃ.",
  "tika-vin08t0:1156_4": "Imasmiṃ ṭhāne “navamito paṭṭhāya gantuṃ vaṭṭatī”ti aṭṭhakathāvacanaṃ kacci uposathadivasato upanidhāya navamī icchitabbā,",
  "tika-vin08t0:1156_5": "udāhu lokiyatithivasenāti āsaṅkanti.",
  "tika-vin08t0:1156_6": "Tatrevaṃ vinicchitabbaṃ –",
  "tika-vin08t0:1156_7": "purimabhaddapadamāsakāḷapakkhauposathadivasaṃ upanidhāya icchitabbā,",
  "tika-vin08t0:1156_8": "na lokiyatithivasena.",
  "tika-vin08t0:1156_9": "Bhaddapadamāsassa hi kāḷapakkhauposathadivasaṃ mariyādaṃ katvā tadanantarapāṭipadadivasato paṭṭhāya gaṇiyamāne sati yo divaso navamo hoti,",
  "tika-vin08t0:1156_10": "tato paṭṭhāyāti vuttaṃ hoti.",
  "tika-vin08t0:1156_11": "Tithipekkhāya pana itthiliṅgavohāro,",
  "tika-vin08t0:1156_12": "tato navamito paṭṭhāya anāgatasattāhe pavāraṇā hoti.",
  "tika-vin08t0:1157_0": "Sattāhaṃ anāgatāya assāti sattāhānāgatā. Kā sā? Pavāraṇā.",
  "tika-vin08t0:1157_1": "Assayujamāsassa sukkapakkhanavamiyaṃ sattāhakaraṇīyaṃ adhiṭṭhāya gacchanto bhikkhu antovassassa sattāhamattāvasiṭṭhattā",
  "tika-vin08t0:1157_2": "sattamaaruṇe uggatamatte vutthavasso hoti,",
  "tika-vin08t0:1157_3": "dasamiyaṃ chāhamattaṃ,",
  "tika-vin08t0:1157_4": "ekādasamiyaṃ pañcāhamattaṃ,",
  "tika-vin08t0:1157_5": "dvādasiyaṃ caturāhamattaṃ,",
  "tika-vin08t0:1157_6": "terasiyaṃ tīhamattaṃ,",
  "tika-vin08t0:1157_7": "cuddasiyaṃ dvīhamattaṃ,",
  "tika-vin08t0:1157_8": "pannarasiyaṃ ekāhamattaṃ avasiṭṭhaṃ hoti,",
  "tika-vin08t0:1157_9": "tasmā pavāraṇādivasassa pariyosānabhūtaaruṇasmiṃ uggate vutthavasso hoti,",
  "tika-vin08t0:1157_10": "tasmā tesaṃ bhikkhūnaṃ kukkuccavinodanatthaṃ bhagavā dhammassāmī “so sattāhānāgatāya pavāraṇāya sakaraṇīyo pakkamati,",
  "tika-vin08t0:1157_11": "āgaccheyya vā so,",
  "tika-vin08t0:1157_12": "bhikkhave,",
  "tika-vin08t0:1157_13": "bhikkhu taṃ āvāsaṃ na vā āgaccheyya, tassa,",
  "tika-vin08t0:1157_14": "bhikkhave,",
  "tika-vin08t0:1157_15": "bhikkhuno purimikā ca paññāyati,",
  "tika-vin08t0:1157_16": "paṭissave ca anāpattī”ti āha.",
  "tika-vin08t0:1157_17": "Sattāhānāgatāya komudiyā cātumāsiniyāti etthāpi eseva nayo.",
  "tika-vin08t0:1157_18": "Tattha komudiyā cātumāsiniyāti pacchimakattikapuṇṇamāyaṃ.",
  "tika-vin08t0:1157_19": "Sā hi kumudānaṃ atthitāya komudī,",
  "tika-vin08t0:1157_20": "catunnaṃ vassikamāsānaṃ pariyosānattā cātumāsinīti vuccati.",
  "tika-vin08t0:1157_21": "Tadā hi kumudāni supupphitāni honti,",
  "tika-vin08t0:1157_22": "tasmā kumudā ettha pupphantīti komudīti vuccati,",
  "tika-vin08t0:1157_23": "kumudavatīti vuttaṃ hoti.",
  "tika-vin08t0:1158_0": "182.",
  "tika-vin08t0:1158_1": "Antovassavattakathāyaṃ nibaddhavattaṃ ṭhapetvāti sajjhāyamanasikārādīsu nirantarakaraṇīyesu kattabbaṃ katikavattaṃ katvā.",
  "tika-vin08t0:1158_2": "Kasāvaparibhaṇḍanti kasāvehi bhūmiparikammaṃ.",
  "tika-vin08t0:1158_3": "Vattanti katikavattaṃ.",
  "tika-vin08t0:1159_0": "Evarūpaṃ adhammikavattaṃ na kātabbanti nānāverajjakā hi bhikkhū sannipatanti,",
  "tika-vin08t0:1159_1": "tattha keci dubbalā appathāmā evarūpaṃ vattaṃ anupāletuṃ na sakkonti,",
  "tika-vin08t0:1159_2": "tasmā idha āgatañca catutthapārājikavaṇṇanāyaṃ āgataṃ āvāsaṃ vā maṇḍapaṃ vā sīmaṃ vā yaṃ kiñci ṭhānaṃ",
  "tika-vin08t0:1159_3": "paricchinditvā “yo imamhā āvāsā paṭhamaṃ pakkamissati,",
  "tika-vin08t0:1159_4": "taṃ ‘arahā’ti jānissāmā”ti katāya katikāya yo “maṃ ‘arahā’ti jānantū”ti tamhā ṭhānā paṭhamaṃ pakkamati,",
  "tika-vin08t0:1159_5": "pārājiko hoti.",
  "tika-vin08t0:1159_6": "Yo pana ācariyupajjhāyānaṃ vā kiccena mātāpitūnaṃ vā kenacideva karaṇīyena bhikkhācāravattaṃ vā uddesaparipucchādīnaṃ",
  "tika-vin08t0:1159_7": "atthāya aññena vā tādisena karaṇīyena taṃ ṭhānaṃ atikkamitvā gacchati, anāpatti.",
  "tika-vin08t0:1159_8": "Sacepissa evaṃ gatassa pacchā icchācāro uppajjati “na dānāhaṃ tattha gamissāmi,",
  "tika-vin08t0:1159_9": "evaṃ maṃ arahāti sambhāvessantī”ti,",
  "tika-vin08t0:1159_10": "anāpattiyeva.",
  "tika-vin08t0:1160_0": "Yopi kenacideva karaṇīyena taṃ ṭhānaṃ patvā sajjhāyamanasikārādivasena aññavihito vā hutvā corādīhi vā",
  "tika-vin08t0:1160_1": "anubaddho meghaṃ vā uṭṭhitaṃ disvā anovassakaṃ pavisitukāmo taṃ ṭhānaṃ atikkamati, anāpatti,",
  "tika-vin08t0:1160_2": "yānena vā iddhiyā vā gacchantopi pārājikaṃ nāpajjati,",
  "tika-vin08t0:1160_3": "padagamaneneva āpajjati.",
  "tika-vin08t0:1160_4": "Tampi yehi saha katikā katā,",
  "tika-vin08t0:1160_5": "tehi saddhiṃ apubbaṃ acarimaṃ gacchanto nāpajjati.",
  "tika-vin08t0:1160_6": "Evaṃ gacchantā hi sabbepi aññamaññaṃ rakkhanti.",
  "tika-vin08t0:1160_7": "Sacepi maṇḍaparukkhamūlādīsu kiñci ṭhānaṃ paricchindanti “yo ettha nisīdati vā caṅkamati vā,",
  "tika-vin08t0:1160_8": "taṃ ‘arahā’ti jānissāma”,",
  "tika-vin08t0:1160_9": "pupphāni vā ṭhapetvā,",
  "tika-vin08t0:1160_10": "“yo imāni gahetvā pūjaṃ karissati,",
  "tika-vin08t0:1160_11": "taṃ ‘arahā’ti jānissāmā”tiādinā nayena katikā katā hoti,",
  "tika-vin08t0:1160_12": "tatrāpi icchācāravasena tathā karontassa pārājikameva.",
  "tika-vin08t0:1160_13": "Sacepi upāsakena antarāmagge vihāro vā kato hoti,",
  "tika-vin08t0:1160_14": "cīvarādīni vā ṭhapitāni honti “ye arahanto,",
  "tika-vin08t0:1160_15": "te imasmiṃ vihāre vasantu,",
  "tika-vin08t0:1160_16": "cīvarādīni vā gaṇhantū”ti,",
  "tika-vin08t0:1160_17": "tatrāpi icchācāravasena vasantassa vā tāni vā gaṇhantassa pārājikameva,",
  "tika-vin08t0:1160_18": "etaṃ pana adhammikakatikavattaṃ,",
  "tika-vin08t0:1160_19": "tasmā na kātabbaṃ,",
  "tika-vin08t0:1160_20": "aññaṃ vā evarūpaṃ “imasmiṃ temāsabbhantare sabbeva āraññakā hontu piṇḍapātikadhutaṅgādiavasesadhutaṅgadharā vā,",
  "tika-vin08t0:1160_21": "atha vā sabbeva khīṇāsavā hontū”ti evamādi.",
  "tika-vin08t0:1160_22": "Nānāverajjakā hi bhikkhū sannipatanti.",
  "tika-vin08t0:1160_23": "Tattha keci dubbalā appathāmā evarūpaṃ vattaṃ anupāletuṃ na sakkonti,",
  "tika-vin08t0:1160_24": "tasmā evarūpampi vattaṃ na kātabbaṃ.",
  "tika-vin08t0:1160_25": "“Imaṃ temāsaṃ sabbeheva na uddisitabbaṃ,",
  "tika-vin08t0:1160_26": "na paripucchitabbaṃ,",
  "tika-vin08t0:1160_27": "na pabbājetabbaṃ,",
  "tika-vin08t0:1160_28": "mūgabbataṃ gaṇhitabbaṃ,",
  "tika-vin08t0:1160_29": "bahisīmaṭṭhassapi saṅghalābho dātabbo”ti evamādikampi na kattabbameva.",
  "tika-vin08t0:1161_0": "Tividhampīti pariyattipaṭipattipaṭivedhavasena tividhampi.",
  "tika-vin08t0:1161_1": "Sodhetvā pabbājethāti bhabbe ācārakulaputte upaparikkhitvā pabbājetha.",
  "tika-vin08t0:1161_2": "Bhasse mattaṃ jānitvāti vacane pamāṇaṃ ñatvā.",
  "tika-vin08t0:1161_3": "Dasakathāvatthu nāma appicchākathā santuṭṭhikathā pavivekakathā asaṃsaggakathā vīriyārambhakathā sīlakathā",
  "tika-vin08t0:1161_4": "samādhikathā paññākathā vimuttikathā vimuttiñāṇadassanakathāti.",
  "tika-vin08t0:1162_0": "Viggahasaṃvattanikaṃ vacanaṃ viggāhikaṃ.",
  "tika-vin08t0:1162_1": "Caturārakkhaṃ ahāpentāti buddhānussati mettā asubhaṃ maraṇānussatīti imaṃ caturārakkhaṃ ahāpentā.",
  "tika-vin08t0:1162_2": "Dantakaṭṭhakhādanavattaṃ ācikkhitabbanti ettha idaṃ dantakaṭṭhakhādanavattaṃ –",
  "tika-vin08t0:1162_3": "yo devasikaṃ saṅghamajjhe osarati,",
  "tika-vin08t0:1162_4": "tena sāmaṇerādīhi āharitvā bhikkhūnaṃ yathāsukhaṃ bhuñjanatthāya dantakaṭṭhamāḷake nikkhittesu dantakaṭṭhesu",
  "tika-vin08t0:1162_5": "divase divase ekameva dantakaṭṭhaṃ gahetabbaṃ.",
  "tika-vin08t0:1162_6": "Yo pana devasikaṃ na osarati,",
  "tika-vin08t0:1162_7": "padhānaghare vasitvā dhammassavane vā uposathagge vā dissati,",
  "tika-vin08t0:1162_8": "tena pamāṇaṃ sallakkhetvā cattāri pañca dantakaṭṭhāni attano vasanaṭṭhāne ṭhapetvā khāditabbāni.",
  "tika-vin08t0:1162_9": "Tesu khīṇesu sace punapi dantakaṭṭhamāḷake bahūni hontiyeva,",
  "tika-vin08t0:1162_10": "punapi āharitvā khāditabbāni.",
  "tika-vin08t0:1162_11": "Yadi pana pamāṇaṃ asallakkhetvā āharati,",
  "tika-vin08t0:1162_12": "tesu akhīṇesuyeva māḷake khīyati,",
  "tika-vin08t0:1162_13": "tato keci therā “yehi gahitāni,",
  "tika-vin08t0:1162_14": "te paṭiharantū”ti vadeyyuṃ,",
  "tika-vin08t0:1162_15": "keci “khādantu,",
  "tika-vin08t0:1162_16": "puna sāmaṇerā āharissantī”ti,",
  "tika-vin08t0:1162_17": "tasmā vivādaparihāratthaṃ pamāṇaṃ sallakkhetabbaṃ,",
  "tika-vin08t0:1162_18": "gahaṇe pana doso natthi.",
  "tika-vin08t0:1162_19": "Maggaṃ gacchantenapi ekaṃ vā dve vā thavikāya pakkhipitvā gantabbanti.",
  "tika-vin08t0:1162_20": "Bhikkhācāravattaṃ piṇḍapātikavatte āvibhavissati.",
  "tika-vin08t0:1163_0": "Antogāme…pe…",
  "tika-vin08t0:1163_1": "na kathetabbāti ettha catūsu paccayesu cīvare ca piṇḍapāte ca viññattipi na vaṭṭati nimittobhāsaparikathāpi.",
  "tika-vin08t0:1163_2": "Senāsane viññattimeva na vaṭṭati,",
  "tika-vin08t0:1163_3": "sesāni tīṇi vaṭṭanti.",
  "tika-vin08t0:1163_4": "Gilānapaccaye sabbampi vaṭṭati.",
  "tika-vin08t0:1163_5": "Evaṃ santepi ājīvaṃ sodhentehi bhikkhūhi suṭṭhu rakkhitabbāti.",
  "tika-vin08t0:1163_6": "Iminā ājīvapārisuddhisīlaṃ dassitaṃ.",
  "tika-vin08t0:1163_7": "Rakkhitindriyehi bhavitabbanti indriyasaṃvarasīlaṃ.",
  "tika-vin08t0:1163_8": "Khandhakavattañca sekhiyavattañca pūretabbanti pātimokkhasaṃvarasīlaṃ.",
  "tika-vin08t0:1163_9": "Paccayasannissitasīlaṃ pana tīhipi sāmatthiyato dassitaṃ.",
  "tika-vin08t0:1163_10": "Iti catupārisuddhisīlapaṭisaṃyuttā evarūpā niyyānikakathā bahukāpi vattabbāti adhippāyo.",
  "tika-vin08t0:1164_0": "Imasmiṃ vassūpanāyikavisaye tesu tesu nagaresu tasmiṃ tasmiṃ rājakāle apariyantā vivādakathā hoti. Kathaṃ?",
  "tika-vin08t0:1164_1": "Vassūpanāyikakkhandhake “tena kho pana samayena rājā māgadho seniyo bimbisāro vassaṃ ukkaḍḍhitukāmo bhikkhūnaṃ",
  "tika-vin08t0:1164_2": "santike dūtaṃ pāhesi ‘yadi panāyyā āgame juṇhe vassaṃ upagaccheyyu’nti.",
  "tika-vin08t0:1164_3": "Bhagavato etamatthaṃ ārocesuṃ,",
  "tika-vin08t0:1164_4": "‘anujānāmi,",
  "tika-vin08t0:1164_5": "bhikkhave,",
  "tika-vin08t0:1164_6": "rājūnaṃ anuvattitu”’nti vacanaṃ nissāya bhagavatā adhimāsaṃ paññattanti maññamānā vedasamayena saṃsanditvā gayhamānā anekavihitaṃ vivādaṃ karonti.",
  "tika-vin08t0:1164_7": "Vedasamaye kira dve adhimāsāni yācādhimāsañca pattādhimāsañca.",
  "tika-vin08t0:1164_8": "Tattha kaliyugagaṇane ekūnavīsatigaṇanena bhājite dvepañcaṭṭhadasaterasasoḷasaṭṭhārasavasena sattadhā seso hoti,",
  "tika-vin08t0:1164_9": "tesaṃ vasena cammādhimāsa pañcādhimāsa pasvādhimāsa dasādhimāsa terasādhimāsa soḷasādhimāsa aṭṭhārasādhimāsāti voharanti.",
  "tika-vin08t0:1164_10": "Aṭṭhārasādhimāsaṃ pana avasānādhimāsantipi voharanti.",
  "tika-vin08t0:1164_11": "Tesu pasusoḷasāni apatteyeva adhimāsapatanakaliyuge saṃvaccharamāsādivisamabhayena yācitvā māsassa ākaḍḍhitabbato yācādhimāsanti voharanti,",
  "tika-vin08t0:1164_12": "sesāni pana pañcamatteyeva adhimāsapatanakaliyuge māsassa ākaḍḍhitabbato pattādhimāsanti.",
  "tika-vin08t0:1164_13": "Tatretaṃ yācādhimāsalakkhaṇaṃ –",
  "tika-vin08t0:1164_14": "tathato ajānantā pāḷiyā saṃsanditvā bimbisāraraññā bhagavato yācitādhimāsattā yācādhimāsaṃ nāma bhavati,",
  "tika-vin08t0:1164_15": "tasmā dvīsu eva yācādhimāsesu divasena saha māso ākaḍḍhitabbo,",
  "tika-vin08t0:1164_16": "na itaresūti vadanti,",
  "tika-vin08t0:1164_17": "aññe pana pañcasu pattādhimāsesu eva saha divasena māso ākaḍḍhitabbo,",
  "tika-vin08t0:1164_18": "na yācādhimāsesūti.",
  "tika-vin08t0:1165_0": "Apare pana – “dvemā,",
  "tika-vin08t0:1165_1": "bhikkhave,",
  "tika-vin08t0:1165_2": "vassūpanāyikā purimikā pacchimikāti,",
  "tika-vin08t0:1165_3": "aparajjugatāya āsāḷhiyā purimikā upagantabbā,",
  "tika-vin08t0:1165_4": "māsagatāya āsāḷhiyā pacchimikā upagantabbā”ti tasmiṃyeva vassūpanāyikakkhandhake āgatāya pāḷiyā atthaṃ",
  "tika-vin08t0:1165_5": "ayoniso gahetvā tithinakkhattayoge eva vassūpagamanaṃ bhagavatā anuññātaṃ,",
  "tika-vin08t0:1165_6": "tasmā āsāḷhipuṇṇamāya anantarabhūto pāṭipadadivaso puṇṇātithiyā ca yutto hotu,",
  "tika-vin08t0:1165_7": "pubbāsāḷhauttarāsāḷhasaṅkhātesu dvīsu nakkhattesu ekekena yutto ca,",
  "tika-vin08t0:1165_8": "evaṃbhūto kālo yadi vinā divasena māsakaḍḍhane sampajjati,",
  "tika-vin08t0:1165_9": "tathā ca sati māsamattākaḍḍhanameva kātabbaṃ,",
  "tika-vin08t0:1165_10": "yadi na sampajjati,",
  "tika-vin08t0:1165_11": "saha divasena māsākaḍḍhanaṃ,",
  "tika-vin08t0:1165_12": "ayaṃ piṭakena ca vedena ca anulomo vinicchayoti vadanti.",
  "tika-vin08t0:1166_0": "Tatrāpyeke vadanti –",
  "tika-vin08t0:1166_1": "“mā iti cando vuccati tassa gatiyā divasassa minitabbato,",
  "tika-vin08t0:1166_2": "so ettha sabbakalāpāripūriyā puṇṇoti puṇṇamā”tiādinā vinayatthamañjūsādīsu āgamanato puṇṇātithiyogopi puṇṇamiyā eva icchitabbo,",
  "tika-vin08t0:1166_3": "na pāṭipade,",
  "tika-vin08t0:1166_4": "tathā nakkhattayogopi āsāḷhisukkapakkhassa pannarase uposathe “uttarāsāḷhanakkhatte,",
  "tika-vin08t0:1166_5": "evaṃ dhātu patiṭṭhitā”ti mahāvaṃse vacanatoti.",
  "tika-vin08t0:1166_6": "Tattha purimā vadanti –",
  "tika-vin08t0:1166_7": "evaṃ sante uposathadivaseyeva candaggāho ca sūriyaggāho ca bhaveyya,",
  "tika-vin08t0:1166_8": "idāni pana kāḷapakkhapāṭipadādīsuyeva candaggāho,",
  "tika-vin08t0:1166_9": "sukkapakkhapāṭipadādīsuyeva sūriyaggāho paññāyati,",
  "tika-vin08t0:1166_10": "tasmā pāṭipadeyeva tithinakkhattayogo icchitabboti.",
  "tika-vin08t0:1166_11": "Pacchimāpi vadanti –",
  "tika-vin08t0:1166_12": "tumhādisānaṃ vādīnaṃ vacanena pubbe ākaḍḍhitabbadivasānaṃ anākaḍḍhitattā divasapuñjabhāvena evaṃ hoti,",
  "tika-vin08t0:1166_13": "saccato pana uposathadivaseyeva candaggāho sūriyaggāho ca icchitabboti. Hotu,",
  "tika-vin08t0:1166_14": "yathā icchatha,",
  "tika-vin08t0:1166_15": "tathā vadatha,",
  "tika-vin08t0:1166_16": "evaṃ bhūtapubbo sāṭṭhakathe tepiṭake buddhavacane atthīti? Atthi.",
  "tika-vin08t0:1166_17": "Gandhārajātake hi uposathadivase candaggāho dvikkhattuṃ āgato.",
  "tika-vin08t0:1166_18": "Tañhi jātakaṃ tīsu piṭakesu suttapariyāpannaṃ,",
  "tika-vin08t0:1166_19": "pañcasu nikāyesu khuddakanikāyapariyāpannaṃ,",
  "tika-vin08t0:1166_20": "navasu sāsanaṅgesu jātakapariyāpannanti.",
  "tika-vin08t0:1166_21": "Evaṃ vutte purimakā paṭivacanaṃ dātuṃ na sakkuṇeyyunti.",
  "tika-vin08t0:1167_0": "Athekacce “piṭakattaye adhikamāsāyeva santi,",
  "tika-vin08t0:1167_1": "na adhikadivasā sāratthadīpaniyaṃ ‘yaṃ pana vuttaṃ tīsupi gaṇṭhipadesu aṭṭhārasannaṃyeva vassānaṃ adhikamāse",
  "tika-vin08t0:1167_2": "gahetvā gaṇitattā sesavassadvayassapi adhikāni divasāni honteva,",
  "tika-vin08t0:1167_3": "tāni adhikadivasāni sandhāya nikkaṅkhā hutvāti vuttanti,",
  "tika-vin08t0:1167_4": "taṃ na gahetabbaṃ.",
  "tika-vin08t0:1167_5": "Na hi dvīsu vassesu adhikadivasā nāma visuṃ upalabbhanti tatiye vasse vassukkaḍḍhanavasena adhikamāse pariccatteyeva adhikamāsasambhavato,",
  "tika-vin08t0:1167_6": "tasmā dvīsu vassesu atirekadivasā nāma visuṃ na sambhavantī’ti vacanato”ti vadanti.",
  "tika-vin08t0:1167_7": "Athaññe vadanti –",
  "tika-vin08t0:1167_8": "piṭakattaye adhikadivasāti āgatā atthi vajirabuddhiṭīkāyaṃ “avasesānaṃ dvinnaṃ vassānaṃ adhikadivasāni honteva,",
  "tika-vin08t0:1167_9": "tasmā nikkaṅkhā hutvā upasampādentī”ti vacanatoti.",
  "tika-vin08t0:1167_10": "Ito parampi vividhena ākārena kathenti.",
  "tika-vin08t0:1167_11": "Suddhavedikāpi evaṃ vadanti,",
  "tika-vin08t0:1167_12": "vinayadharā bhikkhū vinayasamayavasena vadanti.",
  "tika-vin08t0:1167_13": "Amhākaṃ pana vedasamaye hatthagatagaṇanavaseneva jānitabbanti alamatipapañcena.",
  "tika-vin08t0:1167_14": "Atthikehi tivassādhikasahassakaliyuge dhammarājena pucchitattā kataṃ adhimāsapakaraṇaṃ oloketvā jānitabbaṃ.",
  "tika-vin08t0:1168_0": "Idha pana adhippetavinicchayameva kathayāma.",
  "tika-vin08t0:1168_1": "Paṭhamadutiyavādesu na bimbisārarājā bhagavantaṃ adhimāsapaññāpanaṃ yācati,",
  "tika-vin08t0:1168_2": "na ca bhagavā paññapeti,",
  "tika-vin08t0:1168_3": "na “tasmiṃ vasse idaṃ nāma adhimāsaṃ hotī”ti vā “māsamattaṃ vā sahadivasaṃ vā ākaḍḍhitabba”nti vā pāḷiyaṃ aṭṭhakathāṭīkāsu ca atthi,",
  "tika-vin08t0:1168_4": "rājā pana upakaṭṭhāya vassūpanāyikāya vedasamaye vassukkaḍḍhanasambhavato bhikkhūnaṃ paṭhamaāsāḷhamāse",
  "tika-vin08t0:1168_5": "vassaṃ anupagantvā dutiyaāsāḷhamāse upagamanatthaṃ “yadi panāyyā āgame juṇhe vassaṃ upagaccheyyu”nti",
  "tika-vin08t0:1168_6": "dūtaṃ pāhesi.",
  "tika-vin08t0:1168_7": "Yadi pana upagaccheyyuṃ,",
  "tika-vin08t0:1168_8": "sādhu vatāti sambandhitabbaṃ.",
  "tika-vin08t0:1168_9": "Bhikkhū pana rañño pahitasāsanaṃ bhagavato ārocesuṃ.",
  "tika-vin08t0:1168_10": "Bhagavā pana vassukkaḍḍhane bhikkhūnaṃ guṇaparihāniyā abhāvato “anujānāmi,",
  "tika-vin08t0:1168_11": "bhikkhave,",
  "tika-vin08t0:1168_12": "rājūnaṃ anuvattitu”nti avoca.",
  "tika-vin08t0:1168_13": "Tena vuttaṃ aṭṭhakathāyaṃ “anujānāmi bhikkhave rājūnaṃ anuvattitunti ettha vassukkaḍḍhanabhikkhūnaṃ kāci",
  "tika-vin08t0:1168_14": "parihāni nāma natthītianuvattituṃ anuññāta”nti.",
  "tika-vin08t0:1168_15": "Vimativinodaniyañca vuttaṃ “parihānīti guṇaparihānī”ti,",
  "tika-vin08t0:1168_16": "tasmā yācādhimāso vā hotu pattādhimāso vā,",
  "tika-vin08t0:1168_17": "yasmiṃ yasmiṃ kāle anuvattanena bhikkhūnaṃ sīlādiguṇampi parihāni natthi,",
  "tika-vin08t0:1168_18": "tasmiṃ tasmiṃ kāle anuvattitabbaṃ.",
  "tika-vin08t0:1169_0": "Kathaṃ pana anuvattitabbaṃ,",
  "tika-vin08t0:1169_1": "kathaṃ na anuvattitabbaṃ?",
  "tika-vin08t0:1169_2": "Yadi anuvattante pubbe upavutthadivasato idāni upavasitabbauposathadivaso cātuddaso vā pannaraso vā hoti,",
  "tika-vin08t0:1169_3": "tathā sati anuvattitabbaṃ.",
  "tika-vin08t0:1169_4": "Yadi pana terasamo vā soḷasamo vā hoti,",
  "tika-vin08t0:1169_5": "na anuvattitabbaṃ.",
  "tika-vin08t0:1169_6": "Anuvattanto hi anuposathe uposathakato hoti, tato “na,",
  "tika-vin08t0:1169_7": "bhikkhave,",
  "tika-vin08t0:1169_8": "anuposathe uposatho kātabbo,",
  "tika-vin08t0:1169_9": "yo kareyya,",
  "tika-vin08t0:1169_10": "āpatti dukkaṭassā”ti vuttadukkaṭaṃ āpajjati,",
  "tika-vin08t0:1169_11": "tasmā sīlaguṇaparihānisambhavato na anuvattitabbaṃ.",
  "tika-vin08t0:1169_12": "Vuttañhi vimativinodaniyaṃ “anujānāmi,",
  "tika-vin08t0:1169_13": "bhikkhave,",
  "tika-vin08t0:1169_14": "rājūnaṃ anuvattitunti vacanato panettha lokiyānaṃ tithiṃ anuvattantehipi attano uposathakkamena cātuddasiṃ pannarasiṃ vā,",
  "tika-vin08t0:1169_15": "pannarasiṃ cātuddasiṃ vā karonteheva anuvattitabbaṃ,",
  "tika-vin08t0:1169_16": "na pana soḷasamadivasaṃ vā terasamadivasaṃ vā uposathadivasaṃ karontehī”ti.",
  "tika-vin08t0:1170_0": "Tatiyacatutthavādepi “kati vassūpanāyikā”ti saṃsayantānaṃ saṃsayavinodanatthaṃ “dvemā,",
  "tika-vin08t0:1170_1": "bhikkhave,",
  "tika-vin08t0:1170_2": "vassūpanāyikā purimikā pacchimikā”ti bhagavā avoca.",
  "tika-vin08t0:1170_3": "Tato tāsaṃ dvinnaṃ vassūpanāyikānaṃ upagamanakālaṃ dassetuṃ “aparajjugatāya āsāḷhiyā purimikā upagantabbā,",
  "tika-vin08t0:1170_4": "māsagatāya āsāḷhiyā pacchimikā upagantabbā”ti vuttaṃ.",
  "tika-vin08t0:1170_5": "Tatrāyaṃ piṇḍattho –",
  "tika-vin08t0:1170_6": "āsāḷhipuṇṇamiyā anantare pāṭipadadivase purimikā upagantabbā,",
  "tika-vin08t0:1170_7": "sāvaṇapuṇṇamiyā anantare pāṭipadadivase pacchimikā upagantabbāti.",
  "tika-vin08t0:1170_8": "Tena vuttaṃ aṭṭhakathāyaṃ “tasmā āsāḷhipuṇṇamāya anantare pāṭipadadivase,",
  "tika-vin08t0:1170_9": "āsāḷhipuṇṇamito vā aparāya puṇṇamāya anantare pāṭipadadivaseyeva vihāraṃ paṭijaggitvā pānīyaṃ paribhojanīyaṃ",
  "tika-vin08t0:1170_10": "upaṭṭhāpetvā sabbaṃ cetiyavandanādisāmīcikammaṃ niṭṭhāpetvā ‘imasmiṃ vihāre imaṃ temāsaṃ vassaṃ upemī’ti",
  "tika-vin08t0:1170_11": "sakiṃ vā dvattikkhattuṃ vā vācaṃ nicchāretvā vassaṃ upagantabba”nti,",
  "tika-vin08t0:1170_12": "sāratthadīpaniyampi “aparajjūti āsāḷhito aparaṃ dinaṃ,",
  "tika-vin08t0:1170_13": "pāṭipadanti attho”ti,",
  "tika-vin08t0:1170_14": "vimativinodaniyampi “aparasmiṃ divaseti dutiye pāṭipadadivase”ti evaṃ pāḷiaṭṭhakathāṭīkāsu pāṭipadadivaseyeva vassūpagamanaṃ vuttaṃ,",
  "tika-vin08t0:1170_15": "na vuttaṃ “amukatithiyoge”ti vā “amukanakkhattayoge”ti vā,",
  "tika-vin08t0:1170_16": "tasmā pāṭipadadivase pāto aruṇuggamanato paṭṭhāya sakaladivasaṃ sakalaratti yāva dutiyaaruṇuggamanā yathārucite kāle vassaṃ upagantabbanti daṭṭhabbaṃ.",
  "tika-vin08t0:1170_17": "Tato eva vassūpanāyikakāle puṇṇātithiyā yogo,",
  "tika-vin08t0:1170_18": "uttarāsāḷhanakkhattena yogo hotūti vadantānaṃ vacanaṃ vinayaviruddhaṃ hoti,",
  "tika-vin08t0:1170_19": "taṃ vacanaṃ gahetvā puṇṇātithiyogaṃ uttarāsāḷhanakkhattayogañca āgametvā vassaṃ upagantvāpi tathāgatena apaññattaṃ paññapeti nāmāti daṭṭhabbaṃ.",
  "tika-vin08t0:1171_0": "Evaṃ pāḷiaṭṭhakathāṭīkāsu ca puṇṇātithiyoge eva vassaṃ upagantabbaṃ,",
  "tika-vin08t0:1171_1": "na ekāya tithiyā yutteti vā uttarāsāḷhanakkhattayogeyeva,",
  "tika-vin08t0:1171_2": "na sāvaṇanakkhattayogeti vā anāgatameva chāyaṃ gahetvā tathāgatena paññattaṃ viya potthakesu likhitvā",
  "tika-vin08t0:1171_3": "kehici ṭhapitattā sakalaṃ vinayapiṭakaṃ apassantā vedasāmayikā taṃ vacanaṃ saddahitvā vassūpagamanakāle",
  "tika-vin08t0:1171_4": "puṇṇātithiuttarāsāḷhayogameva gavesantā māsadivasena saha ākaḍḍhitabbakālepi māsamattameva ākaḍḍhanti,",
  "tika-vin08t0:1171_5": "māsamattameva ākaḍḍhitabbakālepi saha divasena ākaḍḍhanti,",
  "tika-vin08t0:1171_6": "tasmā evaṃvādino bhikkhū “apaññattaṃ tathāgatena paññattaṃ tathāgatenāti dīpetī”ti vattabbataṃ āpajjanti,",
  "tika-vin08t0:1171_7": "tasmā bhagavati gāravasahitā lajjino paṇḍitā evaṃ na gaṇhantīti.",
  "tika-vin08t0:1171_8": "Tithinakkhattayogo pana uposathadivaseyeva bahudhā piṭakattaye āgato,",
  "tika-vin08t0:1171_9": "porāṇavedaganthesu ca pasaṃsito,",
  "tika-vin08t0:1171_10": "kadāci pana vohārakālo tithiyā nakkhattena ca visamo hoti,",
  "tika-vin08t0:1171_11": "tasmā taṃ sametuṃ adhimāsapatanakāle māsampi divasampi ākaḍḍhanti,",
  "tika-vin08t0:1171_12": "tasmā aññasmiṃ kāle visamepi ākaḍḍhanakāle samāpetabbaṃ.",
  "tika-vin08t0:1171_13": "Evaṃ sati māsautusaṃvaccharānaṃ samabhāvo hotīti daṭṭhabbaṃ.",
  "tika-vin08t0:1172_0": "Pañcamachaṭṭhavādesu adhimāsoti aṭṭhārasavassato adhikamāsaṃ gahetvā vutto,",
  "tika-vin08t0:1172_1": "tasmā “adhiko māso adhimāso”ti kammadhārayasamāsattā pulliṅgaṃ katvā vutto.",
  "tika-vin08t0:1172_2": "Pubbe pana māsapuñjato adhikaghaṭiyo gahetvā vutto,",
  "tika-vin08t0:1172_3": "tasmā “māsato adhikaṃ adhimāsa”nti abyayībhāvasamāsattā napuṃsakaliṅgaṃ katvā vuttaṃ.",
  "tika-vin08t0:1172_4": "Idha pana “porāṇakattherā ekūnavīsativassaṃ sāmaṇeraṃ nikkhamanīyapuṇṇamāsiṃ atikkamma pāṭipadadivase upasampādenti,",
  "tika-vin08t0:1172_5": "taṃ kasmāti? Vuccate –",
  "tika-vin08t0:1172_6": "ekasmiṃ vasse cha cātuddasikauposathadivasā honti,",
  "tika-vin08t0:1172_7": "iti vīsatiyā vassesu cattāro māsā parihāyanti,",
  "tika-vin08t0:1172_8": "rājāno tatiye tatiye vasse vassaṃ upakaḍḍhanti,",
  "tika-vin08t0:1172_9": "iti aṭṭhārasasu vassesu cha māsā vaḍḍhanti,",
  "tika-vin08t0:1172_10": "tato uposathavasena parihīne cattāro māse apanetvā dve māsā avasesā honti,",
  "tika-vin08t0:1172_11": "te dve māse gahetvā vīsati vassāni paripuṇṇāni hontīti nikkaṅkhā hutvā nikkhamanīyapuṇṇamāsiṃ atikkamma",
  "tika-vin08t0:1172_12": "pāṭipade upasampādentī”ti aṭṭhakathāvacane “nikkaṅkhā hutvāti adhikamāsehi saddhiṃ paripuṇṇavīsativassattā",
  "tika-vin08t0:1172_13": "nibbematikā hutvā”ti attho sāratthadīpaniyaṃ vutto.",
  "tika-vin08t0:1173_0": "Tatra nanu ca “tīsupi gaṇṭhipadesu aṭṭhārasannaṃ…pe…",
  "tika-vin08t0:1173_1": "vutta”nti vuttaṃ,",
  "tika-vin08t0:1173_2": "taṃ kathanti codanaṃ sandhāya “yaṃ pana vuttaṃ…pe…",
  "tika-vin08t0:1173_3": "taṃ na gahetabba”nti kiñcāpi vuttaṃ,",
  "tika-vin08t0:1173_4": "tathāpi taṃ gaṇṭhipadesu vuttavacanaṃ na gahetabbanti attho,",
  "tika-vin08t0:1173_5": "kasmā na gahetabbanti āha “na hī”tiādi.",
  "tika-vin08t0:1173_6": "Hi yasmā na upalabbhanti,",
  "tika-vin08t0:1173_7": "tasmā na gahetabbanti yojanā.",
  "tika-vin08t0:1173_8": "Kathaṃ viññāyatīti āha “tatiye”tiādi.",
  "tika-vin08t0:1173_9": "Pariccatteyeva sambhavato,",
  "tika-vin08t0:1173_10": "apariccatte asambhavato na upalabbhantīti byatirekavasena hetuphalayojanā.",
  "tika-vin08t0:1173_11": "Tasmātiādi laddhaguṇaṃ.",
  "tika-vin08t0:1174_0": "Vajirabuddhiṭīkāyaṃ pana gaṇṭhipadesu vuttameva gahetvā vadati.",
  "tika-vin08t0:1174_1": "Etāni vacanāni sāmaṇerānaṃ vīsativassaparipuṇṇabhāvasādhakāniyeva honti,",
  "tika-vin08t0:1174_2": "na adhimāsapatanavāresu sadivasamāsākaḍḍhanabhāvasādhakāni,",
  "tika-vin08t0:1174_3": "tasmā imāni āharitvā taṃ adhikaraṇaṃ vinicchituṃ na sakkonti.",
  "tika-vin08t0:1174_4": "Bhikkhū pana bahūnaṃ sannipāte kiñci pāṭhaṃ āharitvā kathetuṃ samattho sobhatīti katvā īdisaṃ pāṭhaṃ āharanti.",
  "tika-vin08t0:1174_5": "Sutasannicayapaṇḍitā pana icchitatthassa asādhakattā evarūpaṃ na āharanti.",
  "tika-vin08t0:1174_6": "Suddhavedikānampi vacane vinayadharā vinayameva jānanti,",
  "tika-vin08t0:1174_7": "na bāhirasamayaṃ.",
  "tika-vin08t0:1174_8": "Ayaṃ pana kathā bāhirasamaye pavattā,",
  "tika-vin08t0:1174_9": "tasmā vinayadharānaṃ avisayoti maññantā vadanti.",
  "tika-vin08t0:1175_0": "Vinayadharā pana ekacce vinayameva jānanti,",
  "tika-vin08t0:1175_1": "ekacce sakalaṃ piṭakattayaṃ jānanti,",
  "tika-vin08t0:1175_2": "ekacce sabāhirasamayaṃ piṭakattayaṃ jānanti,",
  "tika-vin08t0:1175_3": "tasmā kathetuṃ samatthabhāvoyeva pamāṇaṃ.",
  "tika-vin08t0:1175_4": "Vedikānampi vacanaṃ vedappakaraṇāgatameva pamāṇaṃ.",
  "tika-vin08t0:1175_5": "Na yaṃ kiñci hatthagatagaṇanamattaṃ,",
  "tika-vin08t0:1175_6": "tasmā yadā pathavissaro rājā sadivasaṃ māsaṃ ākaḍḍhitukāmo “jeṭṭhamāsakāḷapakkhauposathaṃ pannarasiyaṃ karontū”ti yācissati,",
  "tika-vin08t0:1175_7": "tadā “sakiṃ pakkhassa cātuddase vā pannarase vā”ti vacanato pannarasiyaṃ uposathakaraṇe doso natthi,",
  "tika-vin08t0:1175_8": "yadā suddhamāsameva ākaḍḍhitukāmo “cātuddasiyaṃ karontū”ti yācissati,",
  "tika-vin08t0:1175_9": "evaṃ sati pakatiyāpi jeṭṭhamāsakāḷapakkhuposatho cātuddasoyevāti katvā doso natthi,",
  "tika-vin08t0:1175_10": "ubhayathāpi uposatho sukatoyeva hoti,",
  "tika-vin08t0:1175_11": "tasmā anuvattitabbo.",
  "tika-vin08t0:1175_12": "Tato paraṃ paṭhamāsāḷhamāsassa juṇhapakkhepi kāḷapakkhepi dutiyāsāḷhamāsassa juṇhapakkhepi pannarasīuposathaṃ",
  "tika-vin08t0:1175_13": "katvā pāṭipadadivase tithiyogaṃ vā nakkhattayogaṃ vā anoloketvā pāto aruṇuggamanānantarato paṭṭhāya yāva",
  "tika-vin08t0:1175_14": "puna aruṇuggamanā sakaladivasarattiyaṃ yathājjhāsayaṃ vassaṃ upagacchanto sūpagatova hoti,",
  "tika-vin08t0:1175_15": "natthi koci dosoti daṭṭhabbo.",
  "tika-vin08t0:1175_16": "Bhavatvevaṃ,",
  "tika-vin08t0:1175_17": "pātova vassaṃ upagacchanto atthīti? Atthi.",
  "tika-vin08t0:1175_18": "Vuttañhetaṃ senāsanakkhandhakavaṇṇanāyaṃ “sace pātova gāhite senāsane añño vitakkacāriko bhikkhu āgantvā senāsanaṃ yācati, ‘gahitaṃ, bhante,",
  "tika-vin08t0:1175_19": "senāsanaṃ,",
  "tika-vin08t0:1175_20": "vassūpagato saṅgho,",
  "tika-vin08t0:1175_21": "ramaṇīyo vihāro,",
  "tika-vin08t0:1175_22": "rukkhamūlādīsu yattha icchatha,",
  "tika-vin08t0:1175_23": "tattha vasathā’ti vattabbo”ti.",
  "tika-vin08t0:1176_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:1177_0": "Vassūpanāyikavinicchayakathālaṅkāro nāma",
  "tika-vin08t0:1178_0": "Chabbīsatimo paricchedo.",
  "tika-vin08t0:1179_0": "Paṭhamo bhāgo niṭṭhito.",
  "tika-vin08t0:1180_0": "Namo tassa bhagavato arahato sammāsambuddhassa",
  "tika-vin08t0:1181_0": "Vinayālaṅkāra-ṭīkā (dutiyo bhāgo)",
  "tika-vin08t0:1182_0": "27. Upajjhāyādivattavinicchayakathā",
  "tika-vin08t0:1183_0": "Upajjhāyavattakathāvaṇanā",
  "tika-vin08t0:1184_0": "183.",
  "tika-vin08t0:1184_1": "Evaṃ vassūpanāyikavinicchayaṃ kathetvā idāni upajjhāyavattādivattakathaṃ kathetuṃ “vattanti etthā”tiādimāha.",
  "tika-vin08t0:1184_2": "Tattha vattetabbaṃ pavattetabbanti vattaṃ,",
  "tika-vin08t0:1184_3": "saddhivihārikādīhi upajjhāyādīsu pavattetabbaṃ ābhisamācārikasīlaṃ.",
  "tika-vin08t0:1184_4": "Taṃ katividhanti āha “vattaṃ nāmetaṃ…pe…",
  "tika-vin08t0:1184_5": "bahuvidha”nti.",
  "tika-vin08t0:1184_6": "Vaccakuṭivattanti ettha iti-",
  "tika-vin08t0:1184_7": "saddo ādyattho.",
  "tika-vin08t0:1184_8": "Tena saddhivihārikavattaantevāsikavattaanumodanavattāni saṅgayhanti.",
  "tika-vin08t0:1184_9": "Vuttañhi tattha tattha aṭṭhakathāsu “cuddasa khandhakavattānī”ti.",
  "tika-vin08t0:1184_10": "Vattakkhandhake ca pāḷiyaṃ āgatameva,",
  "tika-vin08t0:1184_11": "tattha pana āgantukavattato paṭṭhāya āgataṃ,",
  "tika-vin08t0:1184_12": "idha upajjhāyavattato.",
  "tika-vin08t0:1184_13": "Ito aññānipi pañcasattati sekhiyavattāni dveasīti mahāvattāni ca vattameva.",
  "tika-vin08t0:1184_14": "Tesu pana sekhiyavattāni mahāvibhaṅge āgatāni,",
  "tika-vin08t0:1184_15": "mahāvattāni kammakkhandhakapārivāsikakkhandhakesu,",
  "tika-vin08t0:1184_16": "tasmā idha cuddasa khandhakavattāniyeva dassitāni.",
  "tika-vin08t0:1184_17": "Tesu upajjhāyavattaṃ paṭhamaṃ dassento “tattha upajjhāyavattaṃ tāva evaṃ veditabba”ntyādimāha.",
  "tika-vin08t0:1185_0": "Tattha ko upajjhāyo,",
  "tika-vin08t0:1185_1": "kenaṭṭhena upajjhāyo,",
  "tika-vin08t0:1185_2": "kathaṃ gahito upajjhāyo,",
  "tika-vin08t0:1185_3": "kena vattitabbaṃ upajjhāyavattaṃ,",
  "tika-vin08t0:1185_4": "katamaṃ taṃ vattanti?",
  "tika-vin08t0:1185_5": "Tattha ko upajjhāyoti “anujānāmi,",
  "tika-vin08t0:1185_6": "bhikkhave,",
  "tika-vin08t0:1185_7": "byattena bhikkhunā paṭibalena dasavassena vā atirekadasavassena vā upasampādetu”ntiādivacanato byattibalasampanno",
  "tika-vin08t0:1185_8": "upasampadato paṭṭhāya dasavasso vā atirekadasavasso vā bhikkhu upajjhāyo.",
  "tika-vin08t0:1185_9": "Kenaṭṭhena upajjhāyoti vajjāvajjaṃ upanijjhāyatīti upajjhāyo,",
  "tika-vin08t0:1185_10": "saddhivihārikānaṃ khuddakaṃ vajjaṃ vā mahantaṃ vajjaṃ vā bhuso cintetīti attho.",
  "tika-vin08t0:1185_11": "Kathaṃ gahito hoti upajjhāyoti saddhivihārikena ekaṃsaṃ uttarāsaṅgaṃ karitvā ukkuṭikaṃ nisīditvā añjaliṃ paggahetvā “upajjhāyo me, bhante,",
  "tika-vin08t0:1185_12": "hohī”ti tikkhattuṃ vutte sace upajjhāyo “sāhū”ti vā “lahū”ti vā “opāyika”nti vā “patirūpa”nti vā “pāsādikena",
  "tika-vin08t0:1185_13": "sampādehī”ti vā imesu pañcasu padesu yassa kassaci padassa vasena kāyena vā vācāya vā kāyavācāhi vā “gahito",
  "tika-vin08t0:1185_14": "tayā upajjhāyo”ti upajjhāyaggahaṇaṃ viññāpeti,",
  "tika-vin08t0:1185_15": "gahito hoti upajjhāyo.",
  "tika-vin08t0:1185_16": "Tattha sāhūti sādhu.",
  "tika-vin08t0:1185_17": "Lahūti agaru,",
  "tika-vin08t0:1185_18": "subharatāti attho.",
  "tika-vin08t0:1185_19": "Opāyikanti upāyapaṭisaṃyuttaṃ,",
  "tika-vin08t0:1185_20": "evaṃ paṭipajjanaṃ nittharaṇupāyoti attho.",
  "tika-vin08t0:1185_21": "Patirūpanti sāmīcikammamidanti attho.",
  "tika-vin08t0:1185_22": "Pāsādikenāti pasādāvahena kāyavacīpayogena sampādehīti attho.",
  "tika-vin08t0:1186_0": "Kena vattitabbaṃ upajjhāyavattanti gahitaupajjhāyena saddhivihārikena vattitabbaṃ.",
  "tika-vin08t0:1186_1": "Katamaṃ taṃ vattanti idaṃ āgatameva,",
  "tika-vin08t0:1186_2": "tattha kālasseva uṭṭhāya upāhanā omuñcitvāti sacassa paccūsakāle caṅkamanatthāya vā dhotapādapariharaṇatthāya vā paṭimukkā upāhanā pādagatā honti,",
  "tika-vin08t0:1186_3": "tā kālasseva uṭṭhāya apanetvā.",
  "tika-vin08t0:1186_4": "Tādisameva mukhadhovanodakaṃ dātabbanti utumpi sarīrasabhāve ca ekākāre tādisameva dātabbaṃ.",
  "tika-vin08t0:1187_0": "Saguṇaṃ katvāti uttarāsaṅgaṃ saṅghāṭiñcāti dve cīvarāni ekato katvā tā dvepi saṅghāṭiyo dātabbā.",
  "tika-vin08t0:1187_1": "Sabbañhi cīvaraṃ saṅghaṭitattā saṅghāṭīti vuccati.",
  "tika-vin08t0:1187_2": "Tena vuttaṃ “saṅghāṭiyo dātabbā”ti.",
  "tika-vin08t0:1187_3": "Padavītihārehīti ettha padaṃ vītiharati etthāti padavītihāro,",
  "tika-vin08t0:1187_4": "padavītihāraṭṭhānaṃ.",
  "tika-vin08t0:1187_5": "Dutavilambitaṃ akatvā samagamanena dvinnaṃ padānaṃ antare muṭṭhiratanamattaṃ.",
  "tika-vin08t0:1187_6": "Padānaṃ vā vītiharaṇaṃ abhimukhaṃ haritvā nikkhepo padavītihāroti evamettha attho daṭṭhabbo.",
  "tika-vin08t0:1187_7": "Na upajjhāyassa bhaṇamānassa antarantarā kathā opātetabbāti antaraghare vā aññatra vā bhaṇamānassa aniṭṭhite",
  "tika-vin08t0:1187_8": "tassa vacane aññā kathā na samuṭṭhāpetabbā.",
  "tika-vin08t0:1187_9": "Ito paṭṭhāyāti “na upajjhāyassa bhaṇamānassā”ti ettha na-",
  "tika-vin08t0:1187_10": "kārato paṭṭhāya.",
  "tika-vin08t0:1187_11": "Tena nātidūretiādīsu na-",
  "tika-vin08t0:1187_12": "kārapaṭisiddhesu āpatti natthīti dasseti.",
  "tika-vin08t0:1187_13": "Sabbattha dukkaṭāpattīti āpadāummattakhittacittavedanāṭṭatādīhi vinā paṇṇattiṃ ajānitvāpi vadantassa gilānassa ca dukkaṭameva.",
  "tika-vin08t0:1187_14": "Āpadāsu hi antarantarā kathā vattuṃ vaṭṭati,",
  "tika-vin08t0:1187_15": "evamaññesu na-",
  "tika-vin08t0:1187_16": "kārapaṭisiddhesu īdisesu,",
  "tika-vin08t0:1187_17": "itaresu pana gilānopi na muccati.",
  "tika-vin08t0:1187_18": "Sabbattha dukkaṭāpatti veditabbāti “īdisesu gilānopi na muccatī”ti dassanatthaṃ vuttaṃ.",
  "tika-vin08t0:1187_19": "Aññampi hi yathāvuttaṃ upajjhāyavattaṃ anādariyena akarontassa agilānassa vattabhede sabbattha dukkaṭameva,",
  "tika-vin08t0:1187_20": "teneva vakkhati “agilānena hi saddhivihārikena saṭṭhivassenapi sabbaṃ upajjhāyavattaṃ kātabbaṃ,",
  "tika-vin08t0:1187_21": "anādariyena akarontassa vattabhede dukkaṭaṃ. Na-",
  "tika-vin08t0:1187_22": "kārapaṭisaṃyuttesu pana padesu gilānassapi paṭikkhittakiriyaṃ karontassa dukkaṭamevā”ti.",
  "tika-vin08t0:1187_23": "Āpattisāmantā bhaṇamānoti padasodhamma-",
  "tika-vin08t0:1187_24": "duṭṭhullādivasena āpattiyā āsannavācaṃ bhaṇamāno.",
  "tika-vin08t0:1187_25": "Āpattiyā āsannavācanti ca āpattijanakameva vacanaṃ sandhāya vadati.",
  "tika-vin08t0:1187_26": "Yāya hi vācāya āpattiṃ āpajjati,",
  "tika-vin08t0:1187_27": "sā vācā āpattiyā āsannāti vuccati.",
  "tika-vin08t0:1188_0": "Cīvarena pattaṃ veṭhetvāti ettha “uttarāsaṅgassa ekena kaṇṇena veṭhetvā”ti gaṇṭhipadesu vuttaṃ.",
  "tika-vin08t0:1188_1": "Heṭṭhāpīṭhaṃ vā parāmasitvāti idaṃ pubbe tattha ṭhapitapattādinā asaṅghaṭṭanatthāya vuttaṃ.",
  "tika-vin08t0:1188_2": "Cakkhunā oloketvāpi aññesaṃ abhāvaṃ ñatvāpi ṭhapetuṃ vaṭṭati eva.",
  "tika-vin08t0:1188_3": "Caturaṅgulaṃ kaṇṇaṃ ussāretvāti kaṇṇaṃ caturaṅgulappamāṇaṃ atirekaṃ katvā evaṃ cīvaraṃ saṅgharitabbaṃ.",
  "tika-vin08t0:1188_4": "Obhoge kāyabandhanaṃ kātabbanti kāyabandhanaṃ saṅgharitvā cīvarabhoge pakkhipitvā ṭhapetabbaṃ.",
  "tika-vin08t0:1188_5": "Sace piṇḍapāto hotīti ettha yo gāmeyeva vā antaraghare vā paṭikkamane vā bhuñjitvā āgacchati,",
  "tika-vin08t0:1188_6": "piṇḍaṃ vā na labhati,",
  "tika-vin08t0:1188_7": "tassa piṇḍapāto na hoti,",
  "tika-vin08t0:1188_8": "gāme abhuttassa pana laddhabhikkhassa vā hoti,",
  "tika-vin08t0:1188_9": "tasmā “sace piṇḍapāto hotī”tiādi vuttaṃ.",
  "tika-vin08t0:1188_10": "Tattha gāmeti gāmapariyāpanne tādise kismiñci padese.",
  "tika-vin08t0:1188_11": "Antaraghareti antogehe.",
  "tika-vin08t0:1188_12": "Paṭikkamaneti āsanasālāyaṃ.",
  "tika-vin08t0:1188_13": "Sacepi tassa na hoti,",
  "tika-vin08t0:1188_14": "bhuñjitukāmo ca hoti,",
  "tika-vin08t0:1188_15": "udakaṃ datvā attanā laddhatopi piṇḍapāto upanetabbo.",
  "tika-vin08t0:1188_16": "Tikkhattuṃ pānīyena pucchitabboti sambandho,",
  "tika-vin08t0:1188_17": "ādimhi majjhe anteti evaṃ tikkhattuṃ pucchitabboti attho.",
  "tika-vin08t0:1188_18": "Upakaṭṭhoti āsanno.",
  "tika-vin08t0:1188_19": "Dhotavālikāyāti udakena gataṭṭhāne nirajāya parisuddhavālikāya.",
  "tika-vin08t0:1189_0": "Niddhūmeti jantāghare jalamānaaggidhūmarahite.",
  "tika-vin08t0:1189_1": "Jantāgharañhi nāma himapātabahukesu desesu tappaccayarogapīḷādinivāraṇatthaṃ sarīrasedatāpanaṭṭhānaṃ.",
  "tika-vin08t0:1189_2": "Tattha kira andhakārapaṭicchannatāya bahūpi ekato pavisitvā cīvaraṃ nikkhipitvā aggitāpaparihārāya mattikāya",
  "tika-vin08t0:1189_3": "mukhaṃ limpitvā sarīraṃ yāvadatthaṃ sedetvā cuṇṇādīhi ubbaṭṭetvā nahāyanti.",
  "tika-vin08t0:1189_4": "Teneva pāḷiyaṃ “cuṇṇaṃ sannetabba”ntiādi vuttaṃ.",
  "tika-vin08t0:1189_5": "Sace ussahatīti sace pahoti.",
  "tika-vin08t0:1189_6": "Vuttamevatthaṃ vibhāveti “kenaci gelaññena anabhibhūto hotī”ti.",
  "tika-vin08t0:1189_7": "Apaṭighaṃsantenāti bhūmiyaṃ apaṭighaṃsantena.",
  "tika-vin08t0:1189_8": "Kavāṭapīṭhanti kavāṭapīṭhañca piṭṭhasaṅghātañca acchupantena.",
  "tika-vin08t0:1189_9": "Santānakanti yaṃ kiñci kīṭakulāvakamakkaṭakasuttādi.",
  "tika-vin08t0:1189_10": "Ullokā paṭhamaṃ ohāretabbanti ullokato paṭhamaṃ ullokaṃ ādiṃ katvā avaharitabbanti attho.",
  "tika-vin08t0:1189_11": "Ullokanti ca uddhaṃ olokanaṭṭhānaṃ,",
  "tika-vin08t0:1189_12": "uparibhāganti attho.",
  "tika-vin08t0:1189_13": "Ālokasandhikaṇṇabhāgāti ālokasandhibhāgā ca kaṇṇabhāgā ca,",
  "tika-vin08t0:1189_14": "abbhantarabāhiravātapānakavāṭakāni ca gabbhassa ca cattāro koṇā sammajjitabbāti attho.",
  "tika-vin08t0:1190_0": "Aññattha netabboti yattha vihārato sāsane anabhirati uppannā,",
  "tika-vin08t0:1190_1": "tato aññattha kalyāṇamittādisampattiyuttaṭṭhāne netabbo.",
  "tika-vin08t0:1190_2": "Na ca acchinne theve pakkamitabbanti rajitacīvarato yāva appamattakampi rajanaṃ gaḷati,",
  "tika-vin08t0:1190_3": "na tāva pakkamitabbaṃ.",
  "tika-vin08t0:1190_4": "Na upajjhāyaṃ anāpucchā ekaccassa patto dātabbotiādi sabbaṃ upajjhāyassa visabhāgapuggalānaṃ vasena kathitaṃ.",
  "tika-vin08t0:1190_5": "Ettha ca visabhāgapuggalānanti lajjino vā alajjino vā upajjhāyassa avaḍḍhikāme sandhāya vuttaṃ.",
  "tika-vin08t0:1190_6": "Sace pana upajjhāyo alajjī ovādampi na gaṇhāti,",
  "tika-vin08t0:1190_7": "lajjino ca etassa visabhāgā honti,",
  "tika-vin08t0:1190_8": "tattha upajjhāyaṃ vihāya lajjīheva saddhiṃ āmisādiparibhogo kātabbo.",
  "tika-vin08t0:1190_9": "Upajjhāyādibhāvo hettha nappamāṇanti daṭṭhabbaṃ.",
  "tika-vin08t0:1190_10": "Pariveṇaṃ gantvāti upajjhāyassa pariveṇaṃ gantvā.",
  "tika-vin08t0:1190_11": "Susānanti idaṃ upalakkhaṇaṃ.",
  "tika-vin08t0:1190_12": "Upacārasīmato bahi gantukāmena anāpucchā gantuṃ na vaṭṭati.",
  "tika-vin08t0:1190_13": "Vuṭṭhānamassa āgametabbanti gelaññato vuṭṭhānaṃ assa āgametabbaṃ.",
  "tika-vin08t0:1191_0": "Upajjhāyavattakathāvaṇṇanā niṭṭhitā.",
  "tika-vin08t0:1192_0": "Ācariyavattakathāvaṇṇanā",
  "tika-vin08t0:1193_0": "184.",
  "tika-vin08t0:1193_1": "Ācariyavattakathāyaṃ ko ācariyo,",
  "tika-vin08t0:1193_2": "kenaṭṭhena ācariyo,",
  "tika-vin08t0:1193_3": "katividho ācariyo,",
  "tika-vin08t0:1193_4": "kathaṃ gahito ācariyo,",
  "tika-vin08t0:1193_5": "kena vattitabbaṃ ācariyavattaṃ,",
  "tika-vin08t0:1193_6": "katamaṃ taṃ vattanti?",
  "tika-vin08t0:1193_7": "Tattha ko ācariyoti “anujānāmi,",
  "tika-vin08t0:1193_8": "bhikkhave,",
  "tika-vin08t0:1193_9": "dasavassaṃ nissāya vatthuṃ dasavassena nissayaṃ dātu”ntiādivacanato byattibalasampanno dasavasso vā atirekadasavasso vā bhikkhu ācariyo.",
  "tika-vin08t0:1193_10": "Kenaṭṭhena ācariyoti antevāsikena ābhuso caritabboti ācariyo,",
  "tika-vin08t0:1193_11": "upaṭṭhātabboti attho.",
  "tika-vin08t0:1193_12": "Katividho ācariyoti nissayācariyapabbajjācariyaupasampadācariyadhammācariyavasena catubbidho.",
  "tika-vin08t0:1193_13": "Tattha nissayaṃ gahetvā taṃ nissāya vatthabbo nissayācariyo.",
  "tika-vin08t0:1193_14": "Pabbajitakāle sikkhitabbasikkhāpako pabbajjācariyo.",
  "tika-vin08t0:1193_15": "Upasampadakāle kammavācānussāvako upasampadācariyo.",
  "tika-vin08t0:1193_16": "Buddhavacanasikkhāpako dhammācariyo nāma.",
  "tika-vin08t0:1193_17": "Kathaṃ gahito hoti ācariyoti antevāsikena ekaṃsaṃ uttarāsaṅgaṃ karitvā ukkuṭikaṃ nisīditvā añjaliṃ paggahetvā “ācariyo me, bhante, hohi,",
  "tika-vin08t0:1193_18": "āyasmato nissāya vacchāmī”ti tikkhattuṃ vutte ācariyo “sāhū”ti vā “lahū”ti vā “opāyika”nti vā “patirūpa”nti",
  "tika-vin08t0:1193_19": "vā “pāsādikena sampādehī”ti vā kāyena viññāpeti,",
  "tika-vin08t0:1193_20": "vācāya viññāpeti,",
  "tika-vin08t0:1193_21": "kāyavācāhi viññāpeti,",
  "tika-vin08t0:1193_22": "gahito hoti ācariyo.",
  "tika-vin08t0:1194_0": "Kena vattitabbaṃ ācariyavattanti antevāsikena vattitabbaṃ ācariyavattaṃ.",
  "tika-vin08t0:1194_1": "Byattena bhikkhunā pañca vassāni nissāya vatthabbaṃ,",
  "tika-vin08t0:1194_2": "abyattena yāvajīvaṃ.",
  "tika-vin08t0:1194_3": "Ettha sacāyaṃ bhikkhu vuḍḍhataraṃ ācariyaṃ na labhati,",
  "tika-vin08t0:1194_4": "upasampadāya saṭṭhivasso vā sattativasso vā hoti,",
  "tika-vin08t0:1194_5": "navakatarassapi byattassa santike ukkuṭikaṃ nisīditvā añjaliṃ paggahetvā “ācariyo me, āvuso, hohi,",
  "tika-vin08t0:1194_6": "āyasmato nissāya vacchāmī”ti evaṃ tikkhattuṃ vatvā nissayo gahetabbo.",
  "tika-vin08t0:1194_7": "Gāmappavesanaṃ āpucchantenapi ukkuṭikaṃ nisīditvā añjaliṃ paggahetvā “gāmappavesanaṃ āpucchāmi ācariyā”ti vattabbaṃ.",
  "tika-vin08t0:1194_8": "Esa nayo sabbaāpucchanesu.",
  "tika-vin08t0:1194_9": "Katamaṃ taṃ vattanti ettha upajjhāyavattato aññaṃ natthīti āha “idameva ca…pe…",
  "tika-vin08t0:1194_10": "ācariyavattanti vuccatī”ti.",
  "tika-vin08t0:1194_11": "Nanu upajjhācariyā bhinnapadatthā,",
  "tika-vin08t0:1194_12": "atha kasmā idameva “ācariyavatta”nti vuccatīti āha “ācariyassa kattabbattā”ti.",
  "tika-vin08t0:1194_13": "Yathā ekopi bhikkhu mātubhātābhūtattā “mātulo”ti ca dhamme sikkhāpakattā “ācariyo”ti ca vuccati,",
  "tika-vin08t0:1194_14": "evaṃ ekameva vattaṃ upajjhāyassa kattabbattā “upajjhāyavatta”nti ca ācariyassa kattabbattā “ācariyavatta”nti ca vuccatīti adhippāyo.",
  "tika-vin08t0:1194_15": "Evaṃ santepi nāme bhinne attho bhinno siyāti āha “nāmamattameva hettha nāna”nti.",
  "tika-vin08t0:1194_16": "Yathā “indo sakko”tiādīsu nāmamattameva bhinnaṃ, na attho,",
  "tika-vin08t0:1194_17": "evametthāpīti daṭṭhabboti.",
  "tika-vin08t0:1195_0": "Idāni tasmiṃ vatte saddhivihārikaantevāsikānaṃ vasena labbhamānaṃ kañci visesaṃ dassento “tattha yāva cīvararajana”ntyādimāha.",
  "tika-vin08t0:1195_1": "Tato upajjhāyācariyānaṃ vasena visesaṃ dassetuṃ “upajjhāye”tyādimāha.",
  "tika-vin08t0:1195_2": "Tesu vattaṃ sādiyantesu āpatti,",
  "tika-vin08t0:1195_3": "asādiyantesu anāpatti,",
  "tika-vin08t0:1195_4": "tesu ajānantesu,",
  "tika-vin08t0:1195_5": "ekassa bhārakaraṇepi anāpattīti ayamettha piṇḍattho.",
  "tika-vin08t0:1195_6": "Idāni antevāsikavisesavasena labbhamānavisesaṃ dassetumāha “ettha cā”tiādi.",
  "tika-vin08t0:1196_0": "Ācariyavattakathāvaṇṇanā niṭṭhitā.",
  "tika-vin08t0:1197_0": "Saddhivihārikavattakathāvaṇṇanā",
  "tika-vin08t0:1198_0": "Saddhivihārikavatte ko saddhivihāriko,",
  "tika-vin08t0:1198_1": "kenaṭṭhena saddhivihāriko,",
  "tika-vin08t0:1198_2": "kena vattitabbaṃ saddhivihārikavattaṃ,",
  "tika-vin08t0:1198_3": "katamaṃ taṃ vattanti?",
  "tika-vin08t0:1198_4": "Tattha ko saddhivihārikoti upasampanno vā hotu sāmaṇero vā,",
  "tika-vin08t0:1198_5": "yo upajjhaṃ gaṇhāti,",
  "tika-vin08t0:1198_6": "so saddhivihāriko nāma.",
  "tika-vin08t0:1198_7": "Kenaṭṭhena saddhivihārikoti upajjhāyena saddhiṃ vihāro etassa atthīti saddhivihārikoti atthena.",
  "tika-vin08t0:1198_8": "Kena vattitabbaṃ saddhivihārikavattanti upajjhāyena vattitabbaṃ.",
  "tika-vin08t0:1198_9": "Tena vuttaṃ vattakkhandhake “tena hi,",
  "tika-vin08t0:1198_10": "bhikkhave,",
  "tika-vin08t0:1198_11": "upajjhāyānaṃ saddhivihārikesu vattaṃ paññapessāmi,",
  "tika-vin08t0:1198_12": "yathā upajjhāyehi saddhivihārikesu vattitabba”nti.",
  "tika-vin08t0:1198_13": "Katamaṃ taṃ vattanti idāni pakaraṇāgataṃ.",
  "tika-vin08t0:1198_14": "Imasmiṃ pana pakaraṇe saṅkheparucittā,",
  "tika-vin08t0:1198_15": "ācariyasaddhivihārikaantevāsikavattānañca samānattā dvepi ekato vuttā,",
  "tika-vin08t0:1198_16": "tathāpi vattakkhandhake visuṃ visuṃ āgatattā visuṃ visuṃyeva kathayāma.",
  "tika-vin08t0:1199_0": "Saṅgahetabbo anuggahetabboti uddesādīhissa saṅgaho ca anuggaho ca kātabbo.",
  "tika-vin08t0:1199_1": "Tattha uddesoti pāḷivacanaṃ.",
  "tika-vin08t0:1199_2": "Paripucchāti pāḷiyā atthavaṇṇanā.",
  "tika-vin08t0:1199_3": "Ovādoti anotiṇṇe vatthusmiṃ “idaṃ karohi,",
  "tika-vin08t0:1199_4": "idaṃ mā karitthā”ti vacanaṃ.",
  "tika-vin08t0:1199_5": "Anusāsanīti otiṇṇe vatthusmiṃ.",
  "tika-vin08t0:1199_6": "Apica otiṇṇe vā anotiṇṇe vā paṭhamaṃ vacanaṃ ovādo,",
  "tika-vin08t0:1199_7": "punappunaṃ vacanaṃ anusāsanīti daṭṭhabbaṃ.",
  "tika-vin08t0:1199_8": "Sace upajjhāyassa patto hotīti sace atirekapatto hoti.",
  "tika-vin08t0:1199_9": "Esa nayo sabbattha.",
  "tika-vin08t0:1199_10": "Parikkhāroti aññopi samaṇaparikkhāro.",
  "tika-vin08t0:1199_11": "Idha ussukkaṃ nāma dhammiyena nayena uppajjamānaupāyapariyesanaṃ.",
  "tika-vin08t0:1199_12": "Ito paraṃ dantakaṭṭhadānaṃ ādiṃ katvā ācamanakumbhiyā udakasiñcanapariyosānaṃ vattaṃ gilānasseva saddhivihārikassa kātabbaṃ.",
  "tika-vin08t0:1199_13": "Anabhirativūpakāsanādi pana agilānassapi kattabbameva.",
  "tika-vin08t0:1199_14": "Cīvaraṃ rajantenāti “evaṃ rajeyyāsī”ti upajjhāyato upāyaṃ sutvā rajantena.",
  "tika-vin08t0:1199_15": "Sesaṃ vuttanayeneva veditabbaṃ.",
  "tika-vin08t0:1199_16": "Saṅgahetabbo anuggahetabbotiādīsu anādariyaṃ paṭicca dhammāmisehi asaṅgaṇhantānaṃ ācariyupajjhāyānaṃ dukkaṭaṃ vattabhedattā.",
  "tika-vin08t0:1199_17": "Teneva parivārepi “na dento āpajjatī”ti vuttaṃ.",
  "tika-vin08t0:1199_18": "Sesaṃ suviññeyyameva.",
  "tika-vin08t0:1200_0": "Saddhivihārikavattakathāvaṇṇanā niṭṭhitā.",
  "tika-vin08t0:1201_0": "Antevāsikavattakathāvaṇṇanā",
  "tika-vin08t0:1202_0": "Antevāsikavatte ko antevāsiko,",
  "tika-vin08t0:1202_1": "kenaṭṭhena antevāsiko,",
  "tika-vin08t0:1202_2": "katividhā antevāsikā,",
  "tika-vin08t0:1202_3": "kena vattitabbaṃ antevāsikavattaṃ,",
  "tika-vin08t0:1202_4": "katamaṃ taṃ vattanti?",
  "tika-vin08t0:1202_5": "Tattha ko antevāsikoti upasampanno vā hotu sāmaṇero vā,",
  "tika-vin08t0:1202_6": "yo ācariyassa santike nissayaṃ gaṇhāti,",
  "tika-vin08t0:1202_7": "yo vā ācariyassa ovādaṃ gahetvā pabbajati,",
  "tika-vin08t0:1202_8": "yo vā tenānussāvito hutvā upasampajjati,",
  "tika-vin08t0:1202_9": "yo vā tassa santike dhammaṃ pariyāpuṇāti,",
  "tika-vin08t0:1202_10": "so sabbo antevāsikoti veditabbo.",
  "tika-vin08t0:1202_11": "Tattha paṭhamo nissayantevāsiko nāma,",
  "tika-vin08t0:1202_12": "dutiyo pabbajjantevāsiko nāma,",
  "tika-vin08t0:1202_13": "tatiyo upasampadantevāsiko nāma,",
  "tika-vin08t0:1202_14": "catuttho dhammantevāsiko nāma.",
  "tika-vin08t0:1202_15": "Aññattha pana sippantevāsikopi āgato,",
  "tika-vin08t0:1202_16": "so idha nādhippeto.",
  "tika-vin08t0:1202_17": "Kenaṭṭhena antevāsikoti ante vasatīti antevāsiko aluttasamāsavasena.",
  "tika-vin08t0:1202_18": "Katividhā antevāsikāti yathāvuttanayena catubbidhā antevāsikā.",
  "tika-vin08t0:1203_0": "Kena vattitabbaṃ antevāsikavattanti catubbidhehi ācariyehi antevāsikesu vattitabbaṃ.",
  "tika-vin08t0:1203_1": "Yathāha vattakkhandhake “tena hi,",
  "tika-vin08t0:1203_2": "bhikkhave,",
  "tika-vin08t0:1203_3": "ācariyānaṃ antevāsikesu vattaṃ paññapessāmi,",
  "tika-vin08t0:1203_4": "yathā ācariyehi antevāsikesu vattitabba”nti.",
  "tika-vin08t0:1203_5": "Katamaṃ taṃ vattanti yaṃ bhagavatā vattakkhandhake vuttaṃ,",
  "tika-vin08t0:1203_6": "idha ca saṅkhepena dassitaṃ,",
  "tika-vin08t0:1203_7": "taṃ vattanti.",
  "tika-vin08t0:1203_8": "Idha pana attho saddhivihārikavatte vuttanayeneva veditabbo.",
  "tika-vin08t0:1203_9": "Ayaṃ pana viseso –",
  "tika-vin08t0:1203_10": "etesu pabbajjantevāsiko ca upasampadantevāsiko ca ācariyassa yāvajīvaṃ bhāro,",
  "tika-vin08t0:1203_11": "nissayantevāsiko ca dhammantevāsiko ca yāva samīpe vasanti, tāvadeva,",
  "tika-vin08t0:1203_12": "tasmā ācariyehipi tesu sammā vattitabbaṃ.",
  "tika-vin08t0:1203_13": "Ācariyantevāsikesu hi yo yo na sammā vattati,",
  "tika-vin08t0:1203_14": "tassa tassa āpatti veditabbā.",
  "tika-vin08t0:1204_0": "Antevāsikavattakathāvaṇṇanā niṭṭhitā.",
  "tika-vin08t0:1205_0": "Āgantukavattakathāvaṇṇanā",
  "tika-vin08t0:1206_0": "185.",
  "tika-vin08t0:1206_1": "Āgantukavatte āgacchatīti āgantuko,",
  "tika-vin08t0:1206_2": "tena vattitabbanti āgantukavattaṃ.",
  "tika-vin08t0:1206_3": "“Idāni ārāmaṃ pavisissāmī”ti iminā upacārasīmāsamīpaṃ dasseti,",
  "tika-vin08t0:1206_4": "tasmā upacārasīmāsamīpaṃ patvā upāhanāomuñcanādi sabbaṃ kātabbaṃ.",
  "tika-vin08t0:1206_5": "Gahetvāti upāhanadaṇḍakena gahetvā.",
  "tika-vin08t0:1206_6": "Upāhanapuñchanacoḷakaṃ pucchitvā upāhanā puñchitabbāti “katarasmiṃ ṭhāne upāhanapuñchanacoḷaka”nti āvāsike bhikkhū pucchitvā.",
  "tika-vin08t0:1206_7": "Pattharitabbanti sukkhāpanatthāya ātape pattharitabbaṃ.",
  "tika-vin08t0:1206_8": "Sace navako hoti,",
  "tika-vin08t0:1206_9": "abhivādāpetabboti tassa vasse pucchite yadi daharo hoti,",
  "tika-vin08t0:1206_10": "sayameva vandissati,",
  "tika-vin08t0:1206_11": "tadā iminā vandāpito hoti.",
  "tika-vin08t0:1206_12": "Nilloketabboti oloketabbo.",
  "tika-vin08t0:1206_13": "Bahi ṭhitenāti bahi nikkhamantassa ahino vā amanussassa vā maggaṃ ṭhatvā ṭhitena nilloketabbo.",
  "tika-vin08t0:1206_14": "Sesaṃ pubbe vuttanayeneva veditabbaṃ.",
  "tika-vin08t0:1207_0": "Āgantukavattakathāvaṇṇanā niṭṭhitā.",
  "tika-vin08t0:1208_0": "Āvāsikavattakathāvaṇṇanā",
  "tika-vin08t0:1209_0": "186.",
  "tika-vin08t0:1209_1": "Āvāsikavatte āvasatīti āvāsiko,",
  "tika-vin08t0:1209_2": "tena vattitabbanti āvāsikavattaṃ.",
  "tika-vin08t0:1209_3": "Tattha āvāsikena bhikkhunā āgantukaṃ bhikkhuṃ vuḍḍhataraṃ disvā āsanaṃ paññapetabbantiādi pāḷiyaṃ āgatañca aṭṭhakathāyaṃ āgatañca gahetabbaṃ,",
  "tika-vin08t0:1209_4": "gahetvā vuttattā pākaṭameva,",
  "tika-vin08t0:1209_5": "upāhanapuñchanaṃ pana attano rucivasena kātabbaṃ.",
  "tika-vin08t0:1209_6": "Teneva hettha “sace ussahatī”ti vuttaṃ,",
  "tika-vin08t0:1209_7": "tasmā upāhanā apuñchantassapi anāpatti.",
  "tika-vin08t0:1209_8": "Senāsanaṃ paññapetabbanti ettha “kattha mayhaṃ senāsanaṃ pāpuṇātī”ti pucchitena senāsanaṃ paññapetabbaṃ,",
  "tika-vin08t0:1209_9": "“etaṃ senāsanaṃ tumhākaṃ pāpuṇātī”ti evaṃ ācikkhitabbanti attho.",
  "tika-vin08t0:1209_10": "Papphoṭetvā pattharituṃ pana vaṭṭatiyeva.",
  "tika-vin08t0:1209_11": "Etena mañcapīṭhādiṃ papphoṭetvā pattharitvā upari paccattharaṇaṃ datvā dānampi senāsanapaññāpanamevāti dasseti.",
  "tika-vin08t0:1209_12": "Mahāāvāsepi attano santikaṃ sampattassa āgantukassa vattaṃ akātuṃ na labbhati.",
  "tika-vin08t0:1209_13": "Sesaṃ purimasadisameva.",
  "tika-vin08t0:1210_0": "Āvāsikavattakathāvaṇṇanā niṭṭhitā.",
  "tika-vin08t0:1211_0": "Gamikavattakathāvaṇṇanā",
  "tika-vin08t0:1212_0": "187.",
  "tika-vin08t0:1212_1": "Gamikavatte gantuṃ bhabboti gamiko,",
  "tika-vin08t0:1212_2": "tena vattitabbanti gamikavattaṃ.",
  "tika-vin08t0:1212_3": "Tatrāyaṃ anuttānapadavaṇṇanā –",
  "tika-vin08t0:1212_4": "dārubhaṇḍanti senāsanakkhandhake vuttaṃ mañcapīṭhādi.",
  "tika-vin08t0:1212_5": "Mattikābhaṇḍampi rajanabhājanādi sabbaṃ tattha vuttappabhedameva.",
  "tika-vin08t0:1212_6": "Taṃ sabbaṃ aggisālāyaṃ vā aññatarasmiṃ vā guttaṭṭhāne paṭisāmetvā gantabbaṃ,",
  "tika-vin08t0:1212_7": "anovassake pabbhārepi ṭhapetuṃ vaṭṭati.",
  "tika-vin08t0:1212_8": "Senāsanaṃ āpucchitvā pakkamitabbanti ettha yaṃ pāsāṇapiṭṭhiyaṃ vā pāsāṇatthambhesu vā katasenāsanaṃ,",
  "tika-vin08t0:1212_9": "yattha upacikā nārohanti,",
  "tika-vin08t0:1212_10": "taṃ anāpucchantassapi anāpatti.",
  "tika-vin08t0:1212_11": "Catūsu pāsāṇesūtiādi upacikānaṃ uppattiṭṭhāne paṇṇasālādisenāsane kattabbākāradassanatthaṃ vuttaṃ.",
  "tika-vin08t0:1212_12": "Appeva nāma aṅgānipi seseyyunti ayaṃ ajjhokāse ṭhapitamhi ānisaṃso.",
  "tika-vin08t0:1212_13": "Ovassakagehe pana tiṇesu ca mattikāpiṇḍesu ca upari patantesu mañcapīṭhānaṃ aṅgānipi vinassanti.",
  "tika-vin08t0:1213_0": "Gamikavattakathāvaṇṇanā niṭṭhitā.",
  "tika-vin08t0:1214_0": "Bhattaggavattakathāvaṇṇanā",
  "tika-vin08t0:1215_0": "188.",
  "tika-vin08t0:1215_1": "Vattakkhandhake imasmiṃ ṭhāne anumodanavattaṃ āgataṃ,",
  "tika-vin08t0:1215_2": "tato bhattaggavattaṃ.",
  "tika-vin08t0:1215_3": "Sāratthadīpaniyañca “imasmiṃ vattakkhandhake āgatāni āgantukāvāsikagamiyānumodanabhattaggapiṇḍacārikāraññikasenāsanajantāgharavaccakuṭiupajjhāyācariyasaddhivihārikaantevāsikavattāni",
  "tika-vin08t0:1215_4": "cuddasa mahāvattāni nāmā”ti anukkamo vutto,",
  "tika-vin08t0:1215_5": "idha pana vinayasaṅgahappakaraṇe gamikavattato bhattaggavattaṃ āgataṃ,",
  "tika-vin08t0:1215_6": "anumodanavattaṃ pana visuṃ avatvā bhattaggavatteyeva antogadhaṃ katvā pacchā vuttaṃ bhattaggaṃ gantvā bhatte bhutteyeva anumodanākaraṇato,",
  "tika-vin08t0:1215_7": "pāḷiyañca aññesu vattesu viya “tena hi,",
  "tika-vin08t0:1215_8": "bhikkhave,",
  "tika-vin08t0:1215_9": "bhikkhunā anumodanavattaṃ paññāpessāmī”ti visuṃ vattabhāvena anāgatattā bhattaggavatteyeva antogadhanti ācariyassa adhippāyo siyā.",
  "tika-vin08t0:1215_10": "Imassa ca vinayālaṅkārapakaraṇassa tassā vaṇṇanābhūtattā saṃvaṇṇetabbakkameneva saṃvaṇṇanaṃ kathayissāma.",
  "tika-vin08t0:1216_0": "Bhuñjitabbanti bhattaṃ.",
  "tika-vin08t0:1216_1": "Ajati gacchati pavattati etthāti aggaṃ.",
  "tika-vin08t0:1216_2": "“Ādikoṭṭhāsakoṭīsu,",
  "tika-vin08t0:1216_3": "puratoggaṃ vare tīsū”ti abhidhānappadīpikāyaṃ āgatepi “rājagganti rājārahaṃ,",
  "tika-vin08t0:1216_4": "salākagganti salākaggahaṇaṭṭhāna”ntiādīsu aññatthesupi pavattanato bhattassa aggaṃ bhattaggaṃ,",
  "tika-vin08t0:1216_5": "bhattaparivisanaṭṭhānaṃ,",
  "tika-vin08t0:1216_6": "bhattagge vattitabbaṃ vattaṃ bhattaggavattanti viggaho.",
  "tika-vin08t0:1216_7": "Tattha ārāme kālo ārocito hotīti “kālo bhante,",
  "tika-vin08t0:1216_8": "niṭṭhitaṃ bhatta”nti ārocito hoti.",
  "tika-vin08t0:1216_9": "Timaṇḍalaṃ paṭicchādentenāti dve jāṇumaṇḍalāni nābhimaṇḍalañca paṭicchādentena.",
  "tika-vin08t0:1216_10": "Parimaṇḍalaṃ nivāsetvāti samantato maṇḍalaṃ nivāsetvā.",
  "tika-vin08t0:1216_11": "Uddhaṃ nābhimaṇḍalaṃ,",
  "tika-vin08t0:1216_12": "adho jāṇumaṇḍalaṃ paṭicchādentena jāṇumaṇḍalassa heṭṭhā jaṅghaṭṭhito paṭṭhāya aṭṭhaṅgulamattaṃ nivāsanaṃ otāretvā nivāsetabbaṃ,",
  "tika-vin08t0:1216_13": "tato paraṃ otārentassa dukkaṭanti vuttaṃ,",
  "tika-vin08t0:1216_14": "yathānisinnassa jāṇumaṇḍalato heṭṭhā caturaṅgulamattaṃ paṭicchannaṃ hotīti mahāpaccariyaṃ vuttaṃ.",
  "tika-vin08t0:1216_15": "Kāyabandhanaṃ bandhitvāti tassa nivāsanassa upari kāyabandhanaṃ bandhitvā “na,",
  "tika-vin08t0:1216_16": "bhikkhave,",
  "tika-vin08t0:1216_17": "akāyabandhanena gāmo pavisitabbo,",
  "tika-vin08t0:1216_18": "yo paviseyya,",
  "tika-vin08t0:1216_19": "āpatti dukkaṭassā”ti vuttattā.",
  "tika-vin08t0:1216_20": "Saguṇaṃ katvāti idaṃ upajjhāyavatte vuttameva.",
  "tika-vin08t0:1216_21": "“Gaṇṭhikaṃ paṭimuñcitvāti pāsake gaṇṭhikaṃ pavesetvā antogāmo vā hotu vihāro vā,",
  "tika-vin08t0:1216_22": "manussānaṃ parivisanaṭṭhānaṃ gacchantena cīvaraṃ pārupitvā kāyabandhanaṃ bandhitvā gamanameva vaṭṭatī”ti mahāaṭṭhakathāsu vuttaṃ.",
  "tika-vin08t0:1216_23": "Ettha ca manussānaṃ parivisanaṭṭhānanti yattha antovihārepi manussā saputtadārā āvasitvā bhikkhū netvā bhojenti.",
  "tika-vin08t0:1217_0": "Suppaṭicchannenāti na sasīsaṃ pārutena,",
  "tika-vin08t0:1217_1": "atha kho gaṇṭhikaṃ paṭimuñcitvā anuvātantena gīvaṃ paṭicchādetvā ubho kaṇṇe samaṃ katvā paṭisaṃharitvā yāva maṇibandhā paṭicchādentena.",
  "tika-vin08t0:1217_2": "Susaṃvutenāti hatthaṃ vā pādaṃ vā akīḷāpentena,",
  "tika-vin08t0:1217_3": "suvinītenāti attho.",
  "tika-vin08t0:1217_4": "Okkhittacakkhunāti heṭṭhākhittacakkhunā.",
  "tika-vin08t0:1217_5": "Yo anādariyaṃ paṭicca tahaṃ tahaṃ olokento bhiyyo taṃ taṃ disābhāgaṃ pāsādaṃ kūṭāgāraṃ vīthiṃ olokento gacchati,",
  "tika-vin08t0:1217_6": "āpatti dukkaṭassa.",
  "tika-vin08t0:1217_7": "Ekasmiṃ pana ṭhāne ṭhatvā hatthiassādiparissayābhāvaṃ oloketuṃ vaṭṭati.",
  "tika-vin08t0:1217_8": "Appasaddenāti ettha kittāvatā appasaddo hoti?",
  "tika-vin08t0:1217_9": "Dvādasahatthe gehe ādimhi saṅghatthero majjhe dutiyatthero ante tatiyattheroti evaṃ nisinnesu saṅghatthero dutiyena saddhiṃ manteti,",
  "tika-vin08t0:1217_10": "dutiyatthero tassa saddañceva suṇāti,",
  "tika-vin08t0:1217_11": "kathañca vavatthapeti,",
  "tika-vin08t0:1217_12": "tatiyatthero pana saddameva suṇāti,",
  "tika-vin08t0:1217_13": "kathaṃ na vavatthapeti,",
  "tika-vin08t0:1217_14": "ettāvatā appasaddo hoti.",
  "tika-vin08t0:1217_15": "Sace pana tatiyatthero kathaṃ vavatthapeti,",
  "tika-vin08t0:1217_16": "mahāsaddo nāma hoti.",
  "tika-vin08t0:1218_0": "Na ukkhittakāyāti na ukkhepena,",
  "tika-vin08t0:1218_1": "itthambhūtalakkhaṇe karaṇavacanaṃ,",
  "tika-vin08t0:1218_2": "ekato vā ubhato vā ukkhittacīvaro hutvāti attho.",
  "tika-vin08t0:1218_3": "Antoindakhīlato paṭṭhāya na evaṃ gantabbaṃ.",
  "tika-vin08t0:1218_4": "Nisinnakāle pana dhamakaraṇaṃ nīharantenapi cīvaraṃ anukkhipitvāva nīharitabbaṃ.",
  "tika-vin08t0:1218_5": "Na ujjagghikāyāti na mahāhasitaṃ hasanto,",
  "tika-vin08t0:1218_6": "vuttanayenevettha karaṇavacanaṃ.",
  "tika-vin08t0:1218_7": "Na kāyappacālakanti kāyaṃ acāletvā kāyaṃ paggahetvā niccalaṃ katvā ujukena kāyena samena iriyāpathena.",
  "tika-vin08t0:1218_8": "Na bāhuppacālakanti bāhuṃ acāletvā bāhuṃ paggahetvā niccalaṃ katvā.",
  "tika-vin08t0:1218_9": "Na sīsappacālakanti sīsaṃ acāletvā sīsaṃ paggahetvā niccalaṃ ujuṃ ṭhapetvā.",
  "tika-vin08t0:1218_10": "Na khambhakatoti khambhakato nāma kaṭiyaṃ hatthaṃ ṭhapetvā katakhambho.",
  "tika-vin08t0:1218_11": "Na ukkuṭikāyāti ettha ukkuṭikā vuccati paṇhiyo ukkhipitvā aggapādehi vā aggapāde ukkhipitvā paṇhehiyeva vā bhūmiṃ phusantassa gamanaṃ.",
  "tika-vin08t0:1218_12": "Karaṇavacanaṃ panettha vuttalakkhaṇameva.",
  "tika-vin08t0:1218_13": "Na oguṇṭhitenāti sasīsaṃ pārutena.",
  "tika-vin08t0:1218_14": "Na pallatthikāyāti na dussapallatthikāya.",
  "tika-vin08t0:1218_15": "Ettha āyogapallatthikāpi dussapallatthikā eva.",
  "tika-vin08t0:1218_16": "Na there bhikkhū anupakhajjāti there bhikkhū atiallīyitvā na nisīditabbaṃ.",
  "tika-vin08t0:1218_17": "Na saṅghāṭiṃ ottharitvāti na saṅghāṭiṃ attharitvā nisīditabbaṃ.",
  "tika-vin08t0:1219_0": "Sakkaccanti satiṃ upaṭṭhāpetvā.",
  "tika-vin08t0:1219_1": "Pattasaññīti patte saññaṃ katvā.",
  "tika-vin08t0:1219_2": "Samasūpako nāma yattha bhattassa catutthabhāgappamāṇo sūpo hoti.",
  "tika-vin08t0:1219_3": "Samatitthikanti samapuṇṇaṃ samabharitaṃ.",
  "tika-vin08t0:1219_4": "Thūpīkataṃ piṇḍapātaṃ paṭiggaṇhāti,",
  "tika-vin08t0:1219_5": "āpatti dukkaṭassāti ettha thūpīkato nāma pattassa antomukhavaṭṭilekhaṃ atikkamitvā kato,",
  "tika-vin08t0:1219_6": "patte pakkhitto bharito pūritoti attho.",
  "tika-vin08t0:1219_7": "Evaṃ kataṃ aggahetvā antomukhavaṭṭilekhāsamappamāṇo gahetabbo.",
  "tika-vin08t0:1219_8": "“Yaṃ kañci yāguṃ vā bhattaṃ vā phalāphalaṃ vā āmisajātikaṃ samatitthikameva gahetabbaṃ,",
  "tika-vin08t0:1219_9": "tañca kho adhiṭṭhānupagena pattena,",
  "tika-vin08t0:1219_10": "itarena pana thūpīkatampi vaṭṭati.",
  "tika-vin08t0:1219_11": "Yāmakālikasattāhakālikayāvajīvikāni pana adhiṭṭhānupagapatte thūpīkatānipi vaṭṭanti.",
  "tika-vin08t0:1219_12": "Yaṃ pana dvīsu pattesu bhattaṃ gahetvā ekasmiṃ pūretvā vihāraṃ pesetuṃ vaṭṭatī”ti mahāpaccariyaṃ vuttaṃ.",
  "tika-vin08t0:1219_13": "Yaṃ patte pakkhipiyamānaṃ pūvaucchukhaṇḍaphalāphalādi heṭṭhā orohati,",
  "tika-vin08t0:1219_14": "taṃ thūpīkataṃ nāma na hoti.",
  "tika-vin08t0:1219_15": "Pūvavaṭaṃsakaṃ ṭhapetvā piṇḍapātaṃ denti,",
  "tika-vin08t0:1219_16": "thūpīkatameva hoti.",
  "tika-vin08t0:1219_17": "Pupphavaṭaṃsakatakkolakaṭukaphalādivaṭaṃsake pana ṭhapetvā dinnaṃ thūpīkataṃ na hoti.",
  "tika-vin08t0:1219_18": "Bhattassa upari thālakaṃ vā pattaṃ vā ṭhapetvā pūretvā gaṇhāti,",
  "tika-vin08t0:1219_19": "thūpīkataṃ nāma na hoti.",
  "tika-vin08t0:1219_20": "Kurundiyampi vuttaṃ “thālake vā patte vā pakkhipitvā taṃ pattamatthake ṭhapetvā denti,",
  "tika-vin08t0:1219_21": "pāṭekkabhājanaṃ vaṭṭati.",
  "tika-vin08t0:1219_22": "Idha anāpattiyaṃ gilāno na āgato,",
  "tika-vin08t0:1219_23": "tasmā gilānassapi thūpīkataṃ na vaṭṭati,",
  "tika-vin08t0:1219_24": "sabbattha pana paṭiggahetumeva na vaṭṭati,",
  "tika-vin08t0:1219_25": "paṭiggahitaṃ pana bhuñjituṃ vaṭṭatī”ti.",
  "tika-vin08t0:1220_0": "“Sakkacca”nti ca “pattasaññī”ti ca ubhayaṃ vuttanayameva.",
  "tika-vin08t0:1220_1": "Sapadānanti tattha tattha odhiṃ akatvā anupaṭipāṭiyā.",
  "tika-vin08t0:1220_2": "Samasūpake vattabbaṃ vuttameva.",
  "tika-vin08t0:1220_3": "Thūpakatoti matthakato,",
  "tika-vin08t0:1220_4": "vemajjhatoti attho.",
  "tika-vin08t0:1220_5": "Na sūpaṃ vā byañjanaṃ vātiādi pākaṭameva.",
  "tika-vin08t0:1220_6": "Viññattiyaṃ vattabbaṃ natthi.",
  "tika-vin08t0:1220_7": "Ujjhānasaññīsikkhāpadepi gilāno na muñcati.",
  "tika-vin08t0:1220_8": "Nātimahanto kabaḷoti mayūraṇḍaṃ atimahantaṃ,",
  "tika-vin08t0:1220_9": "kukkuṭaṇḍaṃ atikhuddakaṃ,",
  "tika-vin08t0:1220_10": "tesaṃ vemajjhappamāṇo.",
  "tika-vin08t0:1220_11": "Parimaṇḍalaṃ ālopoti nātidīgho ālopo.",
  "tika-vin08t0:1220_12": "Anāhaṭeti anāharite,",
  "tika-vin08t0:1220_13": "mukhadvāraṃ asampāpiteti attho.",
  "tika-vin08t0:1220_14": "Sabbo hatthoti ettha hatthasaddo tadekadesesu aṅgulīsu daṭṭhabbo “hatthamuddo”tiādīsu viya samudāye pavattavohārassa avayave pavattanato.",
  "tika-vin08t0:1220_15": "Ekaṅgulimpi mukhe pakkhipituṃ na vaṭṭati.",
  "tika-vin08t0:1220_16": "Na sakabaḷenāti ettha dhammaṃ kathento harītakaṃ vā laṭṭhimadhukaṃ vā mukhe pakkhipitvā katheti,",
  "tika-vin08t0:1220_17": "yattakena vacanaṃ paripuṇṇaṃ hoti,",
  "tika-vin08t0:1220_18": "tattake mukhamhi sante kathetuṃ vaṭṭati.",
  "tika-vin08t0:1221_0": "Piṇḍukkhepakanti piṇḍaṃ ukkhipitvā ukkhipitvā.",
  "tika-vin08t0:1221_1": "Kabaḷāvacchedakanti kabaḷaṃ avachinditvā avachinditvā.",
  "tika-vin08t0:1221_2": "Avagaṇḍakārakanti makkaṭo viya gaṇḍe katvā katvā.",
  "tika-vin08t0:1221_3": "Hatthaniddhunakanti hatthaṃ niddhunitvā niddhunitvā.",
  "tika-vin08t0:1221_4": "Sitthāvakārakanti sitthāni avakiritvā avakiritvā.",
  "tika-vin08t0:1221_5": "Jivhānicchārakanti jivhaṃ nicchāretvā nicchāretvā.",
  "tika-vin08t0:1221_6": "Capucapukārakanti “capucapū”ti evaṃ saddaṃ katvā katvā.",
  "tika-vin08t0:1221_7": "Surusurukārakanti “surusurū”ti evaṃ saddaṃ katvā katvā.",
  "tika-vin08t0:1221_8": "Hatthanillehakanti hatthaṃ nillehitvā nillehitvā.",
  "tika-vin08t0:1221_9": "Bhuñjantena hi aṅgulimattampi nillehituṃ na vaṭṭati,",
  "tika-vin08t0:1221_10": "ghanayāguphāṇitapāyāsādike pana aṅgulīhi gahetvā aṅguliyo mukhe pavesetvā bhuñjituṃ vaṭṭati.",
  "tika-vin08t0:1221_11": "Pattanillehakaoṭṭhanillehakesupi eseva nayo,",
  "tika-vin08t0:1221_12": "tasmā aṅguliyāpi patto na nillehitabbo,",
  "tika-vin08t0:1221_13": "ekaoṭṭhopi jivhāya na nillehitabbo,",
  "tika-vin08t0:1221_14": "oṭṭhamaṃsehi eva pana gahetvā anto pavesetuṃ vaṭṭati.",
  "tika-vin08t0:1222_0": "Na sāmisena hatthena pānīyathālakoti etaṃ paṭikūlavasena paṭikkhittaṃ,",
  "tika-vin08t0:1222_1": "tasmā saṅghikampi puggalikampi gihisantakampi attano santakampi saṅkhampi sarāvampi āmisamakkhitaṃ na gahetabbameva,",
  "tika-vin08t0:1222_2": "gaṇhantassa dukkaṭaṃ.",
  "tika-vin08t0:1222_3": "Sace pana hatthassa ekadeso āmisamakkhito na hoti,",
  "tika-vin08t0:1222_4": "tena padesena gahetuṃ vaṭṭati.",
  "tika-vin08t0:1222_5": "Na sasitthakaṃ pattadhovanaṃ antaraghare chaḍḍetabbanti ettha uddharitvā vāti sitthāni ekato uddharitvā ekasmiṃ ṭhāne rāsiṃ katvā udakaṃ chaḍḍeti.",
  "tika-vin08t0:1222_6": "Bhinditvā vā udakagatikāni katvā chaḍḍeti,",
  "tika-vin08t0:1222_7": "paṭiggahena sampaṭicchanto naṃ paṭiggahe chaḍḍeti,",
  "tika-vin08t0:1222_8": "bahi nīharitvā vā chaḍḍeti,",
  "tika-vin08t0:1222_9": "evaṃ chaḍḍentassa anāpatti.",
  "tika-vin08t0:1222_10": "Na tāva therena udakanti idaṃ hatthadhovanaudakaṃ sandhāya vuttaṃ.",
  "tika-vin08t0:1222_11": "Antarā pipāsitena,",
  "tika-vin08t0:1222_12": "pana gale vilaggāmisena vā pānīyaṃ pivitvā na dhovitabbāti.",
  "tika-vin08t0:1223_0": "Bhattaggavattakathāvaṇṇanā niṭṭhitā.",
  "tika-vin08t0:1224_0": "Anumodanavattakathāvaṇṇanā",
  "tika-vin08t0:1225_0": "Anumodanavatte anu punappunaṃ modiyate pamodiyateti anumodanā. Kā sā?",
  "tika-vin08t0:1225_1": "Dhammakathā.",
  "tika-vin08t0:1225_2": "Anumodanāya kattabbaṃ vattaṃ anumodanavattaṃ.",
  "tika-vin08t0:1225_3": "Pañcame nisinneti anumodanatthāya nisinne.",
  "tika-vin08t0:1225_4": "Upanisinnakathā nāma bahūsu sannipatitesu parikathākathanaṃ.",
  "tika-vin08t0:1225_5": "Sesaṃ suviññeyyameva.",
  "tika-vin08t0:1226_0": "Anumodanavattakathāvaṇṇanā niṭṭhitā.",
  "tika-vin08t0:1227_0": "Piṇḍacārikavattakathāvaṇṇanā",
  "tika-vin08t0:1228_0": "189.",
  "tika-vin08t0:1228_1": "Piṇḍacārikavatte piṇḍitabbo saṅgharitabboti piṇḍo,",
  "tika-vin08t0:1228_2": "piṇḍapāto.",
  "tika-vin08t0:1228_3": "Piṇḍāya caraṇaṃ sīlamassāti piṇḍacārī,",
  "tika-vin08t0:1228_4": "so eva piṇḍacāriko sakatthe kapaccayavasena.",
  "tika-vin08t0:1228_5": "Piṇḍacārikena vattitabbaṃ vattaṃ piṇḍacārikavattaṃ.",
  "tika-vin08t0:1228_6": "Tatrāyamanuttānapadavaṇṇanā –",
  "tika-vin08t0:1228_7": "nivesanaṃ nāma itthikumārikādīnaṃ vasanaṭṭhānaṃ.",
  "tika-vin08t0:1228_8": "Yasmā pavisananikkhamanadvāraṃ asallakkhetvā sahasā pavisanto visabhāgārammaṇaṃ vā passeyya,",
  "tika-vin08t0:1228_9": "parissayo vā bhaveyya,",
  "tika-vin08t0:1228_10": "tasmā “nivesanaṃ…pe…",
  "tika-vin08t0:1228_11": "pavisitabba”nti vuttaṃ.",
  "tika-vin08t0:1228_12": "Atidūre tiṭṭhanto apassanto vā bhaveyya,",
  "tika-vin08t0:1228_13": "“aññassa gehe tiṭṭhatī”ti vā maññeyya.",
  "tika-vin08t0:1228_14": "Accāsanne tiṭṭhanto apassitabbaṃ vā passeyya,",
  "tika-vin08t0:1228_15": "asuṇitabbaṃ vā suṇeyya,",
  "tika-vin08t0:1228_16": "tena manussānaṃ agāravo vā appasādo vā bhaveyya,",
  "tika-vin08t0:1228_17": "tasmā “nātidūre nāccāsanne ṭhātabba”nti vuttaṃ.",
  "tika-vin08t0:1228_18": "Aticiraṃ tiṭṭhanto adātukāmānaṃ manopadoso bhaveyya,",
  "tika-vin08t0:1228_19": "aññattha bhikkhā ca parikkhayeyya,",
  "tika-vin08t0:1228_20": "atilahukaṃ nivattanto dātukāmānaṃ puññahāni ca bhaveyya,",
  "tika-vin08t0:1228_21": "bhikkhuno ca bhikkhāya asampajjanaṃ,",
  "tika-vin08t0:1228_22": "tasmā “nāticiraṃ ṭhātabbaṃ,",
  "tika-vin08t0:1228_23": "nātilahukaṃ nivattitabbaṃ,",
  "tika-vin08t0:1228_24": "ṭhitena sallakkhetabba”nti vuttaṃ.",
  "tika-vin08t0:1228_25": "Sallakkhaṇākāraṃ dasseti “sace kammaṃ vā nikkhipatī”tiādinā.",
  "tika-vin08t0:1228_26": "Tattha kammaṃ vā nikkhipatīti kappāsaṃ vā suppaṃ vā musalaṃ vā yañca gahetvā kammaṃ karonti,",
  "tika-vin08t0:1228_27": "ṭhitā vā nisinnā vā honti,",
  "tika-vin08t0:1228_28": "taṃ nikkhipati.",
  "tika-vin08t0:1228_29": "Parāmasatīti gaṇhāti.",
  "tika-vin08t0:1228_30": "Ṭhapeti vāti “tiṭṭhatha bhante”ti vadantī ṭhapeti nāma.",
  "tika-vin08t0:1228_31": "Avakkārapātīti atirekapiṇḍapātaṃ apanetvā ṭhapanatthāya ekā samuggapāti.",
  "tika-vin08t0:1228_32": "Ettha ca samuggapāti nāma samuggapuṭasadisā pāti.",
  "tika-vin08t0:1228_33": "Sesaṃ vuttanayameva.",
  "tika-vin08t0:1229_0": "Piṇḍacārikavattakathāvaṇṇanā niṭṭhitā.",
  "tika-vin08t0:1230_0": "Āraññikavattakathāvaṇṇanā",
  "tika-vin08t0:1231_0": "190. Āraññikavatte na ramanti janā etthāti araññaṃ. Vuttañhi –",
  "tika-vin08t0:1232_0": "“Ramaṇīyāni araññāni, yattha na ramatī jano;",
  "tika-vin08t0:1233_0": "Vītarāgā ramissanti, na te kāmagavesino”ti. ;",
  "tika-vin08t0:1234_0": "Araññe vasatīti āraññiko,",
  "tika-vin08t0:1234_1": "tena vattitabbaṃ vattaṃ āraññikavattaṃ.",
  "tika-vin08t0:1234_2": "Tatrāyaṃ visesapadānamattho –",
  "tika-vin08t0:1234_3": "kālasseva uṭṭhāyāti araññasenāsanassa gāmato dūrattā vuttaṃ,",
  "tika-vin08t0:1234_4": "teneva kāraṇena “pattaṃ gahetvā cīvaraṃ pārupitvā gacchanto parissamo hotī”ti vuttaṃ.",
  "tika-vin08t0:1234_5": "Pattaṃ thavikāya pakkhipitvā aṃse laggetvā cīvaraṃ khandhe karitvā araññamaggo na dussodhano hoti,",
  "tika-vin08t0:1234_6": "tasmā kaṇṭakasarīsapādiparissayavimocanatthaṃ upāhanā ārohitvā.",
  "tika-vin08t0:1234_7": "Araññaṃ nāma yasmā corādīnaṃ vicaraṭṭhānaṃ hoti,",
  "tika-vin08t0:1234_8": "tasmā “dārubhaṇḍaṃ mattikābhaṇḍaṃ paṭisāmetvā dvāravātapānaṃ thaketvā vasanaṭṭhānato nikkhamitabba”nti vuttaṃ.",
  "tika-vin08t0:1234_9": "Ito parāni bhattaggavattapiṇḍacārikavattesu vuttasadisāneva.",
  "tika-vin08t0:1234_10": "Gāmato nikkhamitvā sace bahigāme udakaṃ natthi,",
  "tika-vin08t0:1234_11": "antogāmeyeva bhattakiccaṃ katvā,",
  "tika-vin08t0:1234_12": "atha bahigāme atthi,",
  "tika-vin08t0:1234_13": "bhattakiccaṃ katvā pattaṃ dhovitvā vodakaṃ katvā thavikāya pakkhipitvā cīvaraṃ saṅgharitvā aṃse karitvā upāhanā ārohitvā gantabbaṃ.",
  "tika-vin08t0:1235_0": "Bhājanaṃ alabhantenātiādi araññasenāsanassa dullabhadabbasambhārattā vuttaṃ,",
  "tika-vin08t0:1235_1": "aggi upaṭṭhāpetabbotiādi vāḷamigasarīsapādibāhiraparissayakāle ca vātapittādiajjhattapaassayakāle ca icchitabbattā.",
  "tika-vin08t0:1235_2": "Bahūnaṃ pana vasanaṭṭhāne tādisāni sulabhāni hontīti āha “gaṇavāsino pana tena vināpi vaṭṭatī”ti.",
  "tika-vin08t0:1235_3": "Kattaradaṇḍo nāma parissayavinodano hoti,",
  "tika-vin08t0:1235_4": "tasmā araññe viharantena avassaṃ icchitabboti vuttaṃ “kattaradaṇḍo upaṭṭhāpetabbo”ti.",
  "tika-vin08t0:1235_5": "Nakkhattāneva nakkhattapadāni.",
  "tika-vin08t0:1235_6": "Corādīsu āgantvā “ajja, bhante,",
  "tika-vin08t0:1235_7": "kena nakkhattena cando yutto”ti pucchitesu “na jānāmā”ti vutte kujjhanti,",
  "tika-vin08t0:1235_8": "tasmā vuttaṃ “nakkhattapadāni uggahetabbāni sakalāni vā ekadesāni vā”ti,",
  "tika-vin08t0:1235_9": "tathā disāmūḷhesu “katamāyaṃ, bhante,",
  "tika-vin08t0:1235_10": "disā”ti pucchitesu,",
  "tika-vin08t0:1235_11": "tasmā “disākusalena bhavitabba”nti.",
  "tika-vin08t0:1236_0": "Āraññikavattakathāvaṇṇanā niṭṭhitā.",
  "tika-vin08t0:1237_0": "Senāsanavattakathāvaṇṇanā",
  "tika-vin08t0:1238_0": "191.",
  "tika-vin08t0:1238_1": "Senāsanavatte sayanti etthāti senaṃ,",
  "tika-vin08t0:1238_2": "sayananti attho.",
  "tika-vin08t0:1238_3": "Āvasanti etthāti āsanaṃ.",
  "tika-vin08t0:1238_4": "Senañca āsanañca senāsanaṃ.",
  "tika-vin08t0:1238_5": "Senāsanesu kattabbaṃ vattaṃ senāsanavattaṃ.",
  "tika-vin08t0:1238_6": "Idha pana yaṃ vattabbaṃ,",
  "tika-vin08t0:1238_7": "taṃ upajjhāyavattakathāyaṃ vuttameva.",
  "tika-vin08t0:1238_8": "Tattha pana upajjhāyena vutthavihāro vutto,",
  "tika-vin08t0:1238_9": "idha pana attanā vutthavihāroti ayameva viseso.",
  "tika-vin08t0:1238_10": "Na vuḍḍhaṃ anāpucchāti ettha tassa ovarake tadupacāre ca āpucchitabbanti vadanti.",
  "tika-vin08t0:1238_11": "Bhojanasālādīsupi evameva paṭipajjitabbanti bhojanasālādīsupi uddesadānādi āpucchitvāva kātabbanti attho.",
  "tika-vin08t0:1239_0": "Senāsanavattakathāvaṇṇanā niṭṭhitā.",
  "tika-vin08t0:1240_0": "Jantāgharavattakathāvaṇṇanā",
  "tika-vin08t0:1241_0": "192.",
  "tika-vin08t0:1241_1": "Jantāgharavatte jāyatīti jaṃ, kiṃ taṃ? Sarīraṃ.",
  "tika-vin08t0:1241_2": "Jaṃ tāyati rakkhatīti jantā, kā sā? Tikicchā.",
  "tika-vin08t0:1241_3": "Gayhateti gharaṃ, kiṃ taṃ?",
  "tika-vin08t0:1241_4": "Nivesanaṃ,",
  "tika-vin08t0:1241_5": "jantāya sarīratikicchāya kataṃ gharaṃ jantāgharaṃ,",
  "tika-vin08t0:1241_6": "jantāghare kattabbaṃ vattaṃ jantāgharavattaṃ.",
  "tika-vin08t0:1241_7": "Tattha paribhaṇḍanti bahijagati.",
  "tika-vin08t0:1241_8": "Sesaṃ upajjhāyavatte vuttanayattā suviññeyyameva.",
  "tika-vin08t0:1242_0": "Jantāgharavattakathāvaṇṇanā niṭṭhitā.",
  "tika-vin08t0:1243_0": "Vaccakuṭivattakathāvaṇṇanā",
  "tika-vin08t0:1244_0": "193.",
  "tika-vin08t0:1244_1": "Vaccakuṭivatte vaccayate ūhadayateti vaccaṃ, karīsaṃ.",
  "tika-vin08t0:1244_2": "Kuṭīyati chindīyati ātapo etāyāti kuṭi,",
  "tika-vin08t0:1244_3": "vaccatthāya katā kuṭi vaccakuṭi,",
  "tika-vin08t0:1244_4": "vaccakuṭiyā vattitabbaṃ vattaṃ vaccakuṭivattaṃ,",
  "tika-vin08t0:1244_5": "idha ca vattakkhandhake ācamanavattaṃ paṭhamaṃ āgataṃ,",
  "tika-vin08t0:1244_6": "pacchā vaccakuṭivattaṃ.",
  "tika-vin08t0:1244_7": "Imasmiṃ pana pakaraṇe paṭhamaṃ vaccaṃ katvā pacchā ācamatīti adhippāyena vaccakuṭivattaṃ paṭhamaṃ āgataṃ,",
  "tika-vin08t0:1244_8": "tasmā tadanukkamena kathayissāma.",
  "tika-vin08t0:1244_9": "Dantakaṭṭhaṃ khādantenāti ayaṃ vaccakuṭiyāpi sabbattheva paṭikkhepo.",
  "tika-vin08t0:1244_10": "Nibaddhagamanatthāyāti attanā nibaddhagamanatthāya.",
  "tika-vin08t0:1244_11": "Puggalikaṭṭhānaṃ vāti attano vihāraṃ sandhāya vuttaṃ.",
  "tika-vin08t0:1244_12": "Sesaṃ suviññeyyamevāti.",
  "tika-vin08t0:1245_0": "Vaccakuṭivattakathāvaṇṇanā niṭṭhitā.",
  "tika-vin08t0:1246_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:1247_0": "Upajjhāyavattādivattavinicchayakathālaṅkāro nāma",
  "tika-vin08t0:1248_0": "Sattavīsatimo paricchedo.",
  "tika-vin08t0:1249_0": "28. Catupaccayabhājanīyavinicchayakathā",
  "tika-vin08t0:1250_0": "Cīvarabhājanakathāvaṇṇanā",
  "tika-vin08t0:1251_0": "194.",
  "tika-vin08t0:1251_1": "Evaṃ upajjhāyādivattasaṅkhātāni cuddasa khandhakavattāni kathetvā idāni catunnaṃ paccayānaṃ bhājanaṃ kathento “catupaccayabhājana”ntiādimāha.",
  "tika-vin08t0:1251_2": "Tattha catūti saṅkhyāsabbanāmapadaṃ.",
  "tika-vin08t0:1251_3": "Paṭicca eti sītapaṭighātādikaṃ phalaṃ etasmāti paccayo, cīvarādi,",
  "tika-vin08t0:1251_4": "paccayo ca paccayo ca paccayā,",
  "tika-vin08t0:1251_5": "cattāro paccayā catupaccayaṃ,",
  "tika-vin08t0:1251_6": "bhājīyate vibhājīyate bhājanaṃ.",
  "tika-vin08t0:1251_7": "Catupaccayassa bhājanaṃ catupaccayabhājanaṃ.",
  "tika-vin08t0:1251_8": "Tenāha “cīvarādīnaṃ catunnaṃ paccayānaṃ bhājana”nti.",
  "tika-vin08t0:1251_9": "Tattha tasmiṃ catupaccayabhājane samabhiniviṭṭhe cīvarabhājane tāva paṭhamaṃ cīvarapaṭiggāhako…pe…",
  "tika-vin08t0:1251_10": "veditabbo. Kasmā?",
  "tika-vin08t0:1251_11": "Saṅghikacīvarassa dukkarabhājanattāti sambandho.",
  "tika-vin08t0:1251_12": "Tattha āgatāgataṃ cīvaraṃ paṭiggaṇhāti,",
  "tika-vin08t0:1251_13": "paṭiggahaṇamattamevassa bhāroti cīvarapaṭiggāhako.",
  "tika-vin08t0:1251_14": "Cīvarapaṭiggāhakena paṭiggahitaṃ cīvaraṃ nidahati,",
  "tika-vin08t0:1251_15": "nidahanamattamevassa bhāroti cīvaranidahako.",
  "tika-vin08t0:1251_16": "Bhaṇḍāgāre niyutto bhaṇḍāgāriko.",
  "tika-vin08t0:1251_17": "Cīvarādikassa bhaṇḍassa ṭhapanaṭṭhānabhūtaṃ agāraṃ bhaṇḍāgāraṃ.",
  "tika-vin08t0:1251_18": "Cīvaraṃ bhājeti bhāgaṃ karotīti cīvarabhājako.",
  "tika-vin08t0:1251_19": "Cīvarassa bhājanaṃ vibhāgakaraṇaṃ cīvarabhājanaṃ,",
  "tika-vin08t0:1251_20": "vibhajanakiriyā.",
  "tika-vin08t0:1252_0": "Tattha “cīvarapaṭiggāhako veditabbo”ti vutto,",
  "tika-vin08t0:1252_1": "so kuto labbhateti āha “pañcahaṅgehi…pe…",
  "tika-vin08t0:1252_2": "sammannitabbo”ti.",
  "tika-vin08t0:1252_3": "Kathaṃ viññāyatīti āha “anujānāmi…pe…",
  "tika-vin08t0:1252_4": "vacanato”ti.",
  "tika-vin08t0:1252_5": "Chandanaṃ chando,",
  "tika-vin08t0:1252_6": "icchanaṃ pihananti attho.",
  "tika-vin08t0:1252_7": "Gamanaṃ karaṇaṃ gati, kiriyā.",
  "tika-vin08t0:1252_8": "Gāreyhā gati agati,",
  "tika-vin08t0:1252_9": "chandena agati chandāgati.",
  "tika-vin08t0:1252_10": "Sesesupi eseva nayo.",
  "tika-vin08t0:1252_11": "Kathaṃ chandāgatiṃ gacchatīti āha “tattha pacchā āgatānampī”tiādi.",
  "tika-vin08t0:1252_12": "Evamitaresupi.",
  "tika-vin08t0:1252_13": "Pañcamaṅgaṃ pana satisampajaññayuttābhāvaṃ dasseti.",
  "tika-vin08t0:1252_14": "Sukkapakkhepi ito paṭipakkhavasena veditabbo.",
  "tika-vin08t0:1252_15": "Tenāha “tasmā”tiādi.",
  "tika-vin08t0:1253_0": "Imāya kammavācāya vā apalokanena vāti idaṃ imassa sammutikammassa lahukakammattā vuttaṃ.",
  "tika-vin08t0:1253_1": "Tathā hi vuttaṃ parivāraṭṭhakathāyaṃ “avasesā terasa sammutiyo senāsanaggāhamatakacīvaradānādisammutiyo",
  "tika-vin08t0:1253_2": "cāti etāni lahukakammāni apaloketvāpi kātuṃ vaṭṭantī”ti.",
  "tika-vin08t0:1253_3": "Antovihāre sabbasaṅghamajjhepi khaṇḍasīmāyampi sammannituṃ vaṭṭatīti ettha antovihāreti baddhasīmavihāraṃ sandhāya vuttaṃ.",
  "tika-vin08t0:1253_4": "Na hi abaddhasīmavihāre apalokanādicatubbidhakammaṃ kātuṃ vaṭṭati dubbisodhanattā.",
  "tika-vin08t0:1253_5": "Dhuravihāraṭṭhāneti vihāradvārassa sammukhaṭṭhāne.",
  "tika-vin08t0:1254_0": "197.",
  "tika-vin08t0:1254_1": "Bhaṇḍāgārasammutiyaṃ vihāramajjheyevāti avippavāsasīmāsaṅkhātamahāsīmā vihārassa majjheyeva sammannitabbā.",
  "tika-vin08t0:1254_2": "Imasmiṃ pana ṭhāne imaṃ pana bhaṇḍāgāraṃ khaṇḍasīmaṃ gantvā khaṇḍasīmāyaṃ nisinnehi sammannituṃ na vaṭṭati,",
  "tika-vin08t0:1254_3": "vihāramajjheyeva “suṇātu me, bhante, saṅgho,",
  "tika-vin08t0:1254_4": "yadi saṅghassa pattakallaṃ,",
  "tika-vin08t0:1254_5": "saṅgho itthannāmaṃ vihāraṃ bhaṇḍāgāraṃ sammanneyyā”tiādinā nayena “kammavācāya vā apalokanena vā sammannitabba”nti",
  "tika-vin08t0:1254_6": "vacanaṃ nissāya ñattidutiyakammaṃ upacārasīmāyaṃ kātuṃ vaṭṭatīti gahetvā kathinadānakammampi abaddhasīmābhūte",
  "tika-vin08t0:1254_7": "vihāre upacārasīmāyaṃ karonti,",
  "tika-vin08t0:1254_8": "ekacce ñattikammampi tatheva gahetvā abaddhasīmavihāre upacārasīmāmatteyeva uposathapavāraṇaṃ karonti,",
  "tika-vin08t0:1254_9": "tadayuttaṃ,",
  "tika-vin08t0:1254_10": "kāraṇaṃ panettha kathinavinicchayakathāyaṃ āvi bhavissati.",
  "tika-vin08t0:1255_0": "198.",
  "tika-vin08t0:1255_1": "Tulābhūtoti tulāsadiso.",
  "tika-vin08t0:1255_2": "Idanti sāmaṇerānaṃ upaḍḍhapaṭivīsadānaṃ.",
  "tika-vin08t0:1255_3": "Imaṃ kira pāṭhaṃ amanasikarontā idāni kālacīvarampi sāmaṇerānaṃ upaḍḍhapaṭivīsaṃ denti.",
  "tika-vin08t0:1255_4": "Phātikammanti pahonakakammaṃ,",
  "tika-vin08t0:1255_5": "yattakena vinayāgatena sammuñjanībandhanādihatthakammena vihārassa ūnatā na hoti,",
  "tika-vin08t0:1255_6": "tattakaṃ katvāti attho.",
  "tika-vin08t0:1255_7": "Sabbesanti tatruppādavassāvāsikaṃ gaṇhantānaṃ sabbesaṃ bhikkhūnaṃ sāmaṇerānañca.",
  "tika-vin08t0:1255_8": "Bhaṇḍāgāracīvarepīti akālacīvaraṃ sandhāya vuttaṃ.",
  "tika-vin08t0:1255_9": "Ukkuṭṭhiṃ karontīti mahāsaddaṃ karonti.",
  "tika-vin08t0:1255_10": "Etanti ukkuṭṭhiyā katāya samabhāgadānaṃ.",
  "tika-vin08t0:1255_11": "Virajjhitvā karontīti kattabbakālesu akatvā yathārucitakkhaṇe karonti.",
  "tika-vin08t0:1255_12": "Samapaṭivīso dātabboti karissāmāti yācantānaṃ paṭiññāmattenapi samako koṭṭhāso dātabbo.",
  "tika-vin08t0:1256_0": "Atirekabhāgenāti dasa bhikkhū honti,",
  "tika-vin08t0:1256_1": "sāṭakāpi daseva,",
  "tika-vin08t0:1256_2": "tesu eko dvādasa agghati,",
  "tika-vin08t0:1256_3": "sesā dasagghanakā.",
  "tika-vin08t0:1256_4": "Sabbesu dasagghanakavasena kuse pātite yassa bhikkhuno dvādasagghanako kuso pātito,",
  "tika-vin08t0:1256_5": "so “ettakena mama cīvaraṃ pahotī”ti tena atirekabhāgena gantukāmo hoti.",
  "tika-vin08t0:1256_6": "Ettha ca ettakena mama cīvaraṃ pahotīti dvādasagghanakena mama cīvaraṃ paripuṇṇaṃ hoti,",
  "tika-vin08t0:1256_7": "na tato ūnenāti sabbaṃ gahetukāmoti attho.",
  "tika-vin08t0:1256_8": "Bhikkhū “atirekaṃ āvuso saṅghassa santaka”nti vadanti,",
  "tika-vin08t0:1256_9": "taṃ sutvā bhagavā “saṅghike ca gaṇasantake ca appakaṃ nāma natthi,",
  "tika-vin08t0:1256_10": "sabbattha saṃyamo kātabbo,",
  "tika-vin08t0:1256_11": "gaṇhantenapi kukkuccāyitabba”nti dassetuṃ “anujānāmi,",
  "tika-vin08t0:1256_12": "bhikkhave,",
  "tika-vin08t0:1256_13": "anukkhepe dinne”ti āha.",
  "tika-vin08t0:1256_14": "Tattha anukkhepo nāma yaṃ kiñci anukkhipitabbaṃ anuppadātabbaṃ kappiyabhaṇḍaṃ,",
  "tika-vin08t0:1256_15": "yattakaṃ tassa paṭivīse adhikaṃ,",
  "tika-vin08t0:1256_16": "tattake agghanake yasmiṃ kismiñci kappiyabhaṇḍe dinneti atthoti imamatthaṃ saṅkhepena dassetuṃ “sace dasa bhikkhū honti”tyādi vuttaṃ.",
  "tika-vin08t0:1257_0": "Vikalake tosetvāti ettha cīvaravikalakaṃ puggalavikalakanti dve vikalakā.",
  "tika-vin08t0:1257_1": "Tattha cīvaravikalakaṃ nāma sabbesaṃ pañca pañca vatthāni pattāni,",
  "tika-vin08t0:1257_2": "sesānipi atthi,",
  "tika-vin08t0:1257_3": "ekekaṃ pana na pāpuṇāti,",
  "tika-vin08t0:1257_4": "chinditvā dātabbāni.",
  "tika-vin08t0:1257_5": "Chindantehi ca aḍḍhamaṇḍalādīnaṃ vā upāhanathavikādīnaṃ vā pahonakāni khaṇḍāni katvā dātabbāni,",
  "tika-vin08t0:1257_6": "heṭṭhimaparicchedena caturaṅgulavitthārampi anuvātappahonakāyāmaṃ khaṇḍaṃ katvā dātuṃ vaṭṭati.",
  "tika-vin08t0:1257_7": "Aparibhogaṃ pana na kātabbanti evamettha cīvarassa appahonakabhāvo cīvaravikalakaṃ.",
  "tika-vin08t0:1257_8": "Chinditvā dinne panetaṃ tositaṃ hoti.",
  "tika-vin08t0:1257_9": "Atha kusapāto kātabbo,",
  "tika-vin08t0:1257_10": "sacepi ekassa bhikkhuno koṭṭhāse ekaṃ vā dve vā vatthāni nappahonti,",
  "tika-vin08t0:1257_11": "tattha aññaṃ sāmaṇakaṃ parikkhāraṃ ṭhapetvā yo tena tussati,",
  "tika-vin08t0:1257_12": "tassa taṃ bhāgaṃ datvā pacchā kusapāto kātabbo.",
  "tika-vin08t0:1257_13": "Idampi cīvaravikalakanti andhaṭṭhakathāyaṃ vuttaṃ.",
  "tika-vin08t0:1258_0": "Puggalavikalakaṃ nāma dasa dasa bhikkhū gaṇetvā vaggaṃ karontānaṃ eko vaggo na pūrati,",
  "tika-vin08t0:1258_1": "aṭṭha vā nava vā honti,",
  "tika-vin08t0:1258_2": "tesaṃ aṭṭha vā nava vā koṭṭhāsā “tumhe ime gahetvā visuṃ bhājethā”ti dātabbā.",
  "tika-vin08t0:1258_3": "Evamayaṃ puggalānaṃ appahonakabhāvo puggalavikalakaṃ nāma.",
  "tika-vin08t0:1258_4": "Visuṃ dinne pana taṃ tositaṃ hoti,",
  "tika-vin08t0:1258_5": "evaṃ tosetvā kusapāto kātabboti.",
  "tika-vin08t0:1258_6": "Atha vā vikalake tosetvāti yo cīvaravibhāgo ūnako,",
  "tika-vin08t0:1258_7": "taṃ aññena parikkhārena samaṃ katvā kusapāto kātabboti imamatthaṃ dasseti “sace sabbesaṃ pañca pañca vatthānī”tiādinā.",
  "tika-vin08t0:1259_0": "199.",
  "tika-vin08t0:1259_1": "Ito paraṃ tesu tesu vatthūsu āgatavasena aṭṭhakathāyaṃ vuttesu vinicchayesu santesupi tesaṃ vinicchayānaṃ",
  "tika-vin08t0:1259_2": "aṭṭhamātikāvinicchayato avimuttattā aṭṭhamātikāvinicchayesveva pakkhipitvā dassetuṃ “idāni aṭṭhimā,",
  "tika-vin08t0:1259_3": "bhikkhave”tiādimāha.",
  "tika-vin08t0:1259_4": "Yā tā aṭṭha mātikā bhagavatā vuttā,",
  "tika-vin08t0:1259_5": "tāsaṃ aṭṭhannaṃ mātikānaṃ vasena vinicchayo idāni veditabboti yojanā.",
  "tika-vin08t0:1259_6": "Parikkhepārahaṭṭhānena paricchinnāti iminā aparikkhittassa vihārassa dhuvasannipātaṭṭhānādito paṭhamaleḍḍupātassa anto upacārasīmāti dasseti.",
  "tika-vin08t0:1259_7": "Idāni dutiyaleḍḍupātassa antopi upacārasīmāyevāti dassetuṃ “apicā”tiādi āraddhaṃ.",
  "tika-vin08t0:1259_8": "Dhuvasannipātaṭṭhānampi pariyantagatameva gahetabbaṃ.",
  "tika-vin08t0:1259_9": "“Evaṃ sante tiyojane ṭhitā lābhaṃ gaṇhissantī”tiādinā ime lābhaggahaṇādayo upacārasīmāvaseneva hoti,",
  "tika-vin08t0:1259_10": "na avippavāsasīmāvasenāti dasseti,",
  "tika-vin08t0:1259_11": "tena ca imāni lābhaggahaṇādīniyeva upacārasīmāyaṃ kattabbāni,",
  "tika-vin08t0:1259_12": "na apalokanakammādīni cattāri kammāni,",
  "tika-vin08t0:1259_13": "tāni pana avippavāsasīmādīsuyeva kattabbānīti pakāseti.",
  "tika-vin08t0:1259_14": "Tathā hi vuttaṃ sāratthadīpaniyaṃ “bhikkhunīnaṃ ārāmappavesanasenāsanapucchanādi parivāsamānattārocanavassacchedanissayasenāsanaggāhādi",
  "tika-vin08t0:1259_15": "vidhānanti idaṃ sabbaṃ imissāyeva upacārasīmāya vasena veditabba”nti.",
  "tika-vin08t0:1260_0": "Lābhatthāya ṭhapitā sīmā lābhasīmā.",
  "tika-vin08t0:1260_1": "Loke gāmasīmādayo viya lābhasīmā nāma visuṃ pasiddhā natthi,",
  "tika-vin08t0:1260_2": "kenāyaṃ anuññātāti āha “neva sammāsambuddhenā”tiādi.",
  "tika-vin08t0:1260_3": "Etena nāyaṃ sāsanavohārasiddhā,",
  "tika-vin08t0:1260_4": "lokavohārasiddhā evāti dasseti.",
  "tika-vin08t0:1260_5": "Janapadaparicchedoti idaṃ lokapasiddhasīmāsaddatthavasena vuttaṃ,",
  "tika-vin08t0:1260_6": "paricchedabbhantarampi sabbaṃ janapadasīmāti gahetabbaṃ.",
  "tika-vin08t0:1260_7": "Janapado eva janapadasīmā,",
  "tika-vin08t0:1260_8": "evaṃ raṭṭhasīmādīsupi.",
  "tika-vin08t0:1260_9": "Tenāha “āṇāpavattiṭṭhāna”ntiādi.",
  "tika-vin08t0:1260_10": "Pathavīvemajjhagatassāti yāva udakapariyantā khaṇḍasīmattā vuttaṃ.",
  "tika-vin08t0:1260_11": "Upacārasīmādīsu pana abaddhasīmāsu heṭṭhāpathaviyaṃ sabbattha ṭhitānaṃ na pāpuṇāti,",
  "tika-vin08t0:1260_12": "kūpādipavesārahaṭṭhāne ṭhitānaññeva pāpuṇātīti heṭṭhā sīmakathāyaṃ vuttanayeneva taṃtaṃsīmaṭṭhabhāvo veditabbo.",
  "tika-vin08t0:1260_13": "Cakkavāḷasīmāya dinnaṃ pathavīsandhārakaudakaṭṭhānepi ṭhitānaṃ pāpuṇāti sabbattha cakkavāḷavohārattāti.",
  "tika-vin08t0:1260_14": "Samānasaṃvāsaavippavāsasīmāsu dinnassa idaṃ nānattaṃ –",
  "tika-vin08t0:1260_15": "“avippavāsasīmāya dammī”ti dinnaṃ gāmaṭṭhānaṃ na pāpuṇāti. Kasmā?",
  "tika-vin08t0:1260_16": "“Ṭhapetvā gāmañca gāmūpacārañcā”ti vuttattā.",
  "tika-vin08t0:1260_17": "“Samānasaṃvāsakasīmāyadammī”ti dinnaṃ pana gāme ṭhitānampi pāpuṇātīti.",
  "tika-vin08t0:1261_0": "200- 1.",
  "tika-vin08t0:1261_1": "Buddhādhivutthoti buddhena bhagavatā adhivuttho.",
  "tika-vin08t0:1261_2": "Ekasminti ekasmiṃ vihāre.",
  "tika-vin08t0:1261_3": "Pākavattanti nibaddhadānaṃ.",
  "tika-vin08t0:1261_4": "Vattatīti pavattati.",
  "tika-vin08t0:1261_5": "Tehi vattabbanti yesaṃ sammukhe esa deti,",
  "tika-vin08t0:1261_6": "tehi bhikkhūhi vattabbaṃ.",
  "tika-vin08t0:1262_0": "202.",
  "tika-vin08t0:1262_1": "Dutiyabhāge pana therāsanaṃ āruḷheti yāva saṅghanavakaṃ ekavāraṃ sabbesaṃ bhāgaṃ datvā cīvare aparikkhīṇe",
  "tika-vin08t0:1262_2": "puna sabbesaṃ dātuṃ dutiyabhāge therassa dinneti attho.",
  "tika-vin08t0:1262_3": "Pubbe vuttanayenāti “tuyheva bhikkhu tāni cīvarānī”ti bhagavatā vuttanayena.",
  "tika-vin08t0:1262_4": "Paṃsukūlikānampi vaṭṭatīti “tuyhaṃ demā”ti avatvā,",
  "tika-vin08t0:1262_5": "‘bhikkhūnaṃ dema,",
  "tika-vin08t0:1262_6": "therānaṃ demā”ti vuttattā “paṃsukūlikānampi vaṭṭatī”ti sāratthadīpaniyaṃ vuttaṃ.",
  "tika-vin08t0:1262_7": "Vimativinodaniyaṃ pana paṃsukūlikānampi vaṭṭatīti ettha “tuyhaṃ demā”ti avuttattāti kāraṇaṃ vadanti.",
  "tika-vin08t0:1262_8": "Yadi evaṃ “saṅghassa demā”ti vuttepi vaṭṭeyya,",
  "tika-vin08t0:1262_9": "“bhikkhūnaṃ dema,",
  "tika-vin08t0:1262_10": "therānaṃ dema,",
  "tika-vin08t0:1262_11": "saṅghassa demā”ti vacanato bhedo na dissati,",
  "tika-vin08t0:1262_12": "vīmaṃsitabbamettha kāraṇanti.",
  "tika-vin08t0:1262_13": "Pārupituṃ vaṭṭatīti paṃsukūlikānaṃ vaṭṭati.",
  "tika-vin08t0:1262_14": "Sāmikehi vicāritamevāti upāhanatthavikādīnamatthāya vicāritameva.",
  "tika-vin08t0:1263_0": "203.",
  "tika-vin08t0:1263_1": "Upaḍḍhaṃ dātabbanti yaṃ ubhatosaṅghassa dinnaṃ,",
  "tika-vin08t0:1263_2": "tato upaḍḍhaṃ bhikkhūnaṃ upaḍḍhaṃ bhikkhunīnaṃ dātabbaṃ.",
  "tika-vin08t0:1263_3": "Sacepi eko bhikkhu hoti,",
  "tika-vin08t0:1263_4": "ekā vā bhikkhunī,",
  "tika-vin08t0:1263_5": "antamaso anupasampannassapi upaḍḍhameva dātabbaṃ.",
  "tika-vin08t0:1263_6": "“Bhikkhusaṅghassa ca bhikkhunīnañca dammī”ti vutte pana na majjhe bhinditvā dātabbanti ettha yasmā bhikkhunipakkhe",
  "tika-vin08t0:1263_7": "saṅghassa paccekaṃ aparāmaṭṭhattā bhikkhunīnaṃ gaṇanāya bhāgo dātabboti dāyakassa adhippāyoti sijjhati,",
  "tika-vin08t0:1263_8": "tathā dānañca bhikkhūpi gaṇetvā dinne eva yujjati.",
  "tika-vin08t0:1263_9": "Itarathā hi “kittakaṃ bhikkhūnaṃ dātabbaṃ,",
  "tika-vin08t0:1263_10": "kittakaṃ bhikkhunīna”nti na viññāyati,",
  "tika-vin08t0:1263_11": "tasmā “bhikkhusaṅghassā”ti vuttavacanampi “bhikkhūna”nti vuttavacanasadisamevāti āha “bhikkhū ca bhikkhuniyo ca gaṇetvā dātabba”nti.",
  "tika-vin08t0:1263_12": "Tenāha “puggalo…pe…",
  "tika-vin08t0:1263_13": "bhikkhusaṅghaggahaṇena gahitattā”ti.",
  "tika-vin08t0:1263_14": "“Bhikkhusaṅghassa ca bhikkhunīnañca tuyhañcā”ti vutte pana puggalo visuṃ na labhatīti idaṃ aṭṭhakathāpamāṇeneva gahetabbaṃ,",
  "tika-vin08t0:1263_15": "na hettha visesakāraṇaṃ upalabbhati.",
  "tika-vin08t0:1263_16": "Tathā hi “ubhatosaṅghassa ca tuyhañca dammī”ti vutte sāmaññavisesavacanehi saṅgahitattā yathā puggalo visuṃ labhati,",
  "tika-vin08t0:1263_17": "evamidhāpi “bhikkhusaṅghassa ca tuyhañcā”ti sāmaññavisesavacanasabbhāvato bhavitabbameva visuṃ puggalapaṭivīsenāti viññāyati,",
  "tika-vin08t0:1263_18": "tasmā aṭṭhakathāvacanamevettha pamāṇaṃ.",
  "tika-vin08t0:1263_19": "Pāpuṇanaṭṭhānato ekameva labhatīti attano vassaggena pattaṭṭhānato ekameva koṭṭhāsaṃ labhati.",
  "tika-vin08t0:1263_20": "Tattha kāraṇamāha “kasmā?",
  "tika-vin08t0:1263_21": "Bhikkhusaṅghaggahaṇena gahitattā”ti,",
  "tika-vin08t0:1263_22": "bhikkhusaṅghaggahaṇeneva puggalassapi gahitattāti adhippāyoti sāratthadīpaniyaṃ vuttaṃ.",
  "tika-vin08t0:1264_0": "Vimativinodaniyaṃ pana bhikkhusaṅghasaddena bhikkhūnaññeva gahitattā,",
  "tika-vin08t0:1264_1": "puggalassa pana “tuyhañcā”ti visuṃ gahitattā ca tatthassa aggahitattā daṭṭhabbā,",
  "tika-vin08t0:1264_2": "“bhikkhūnañca bhikkhunīnañca tuyhañcā”ti vuttaṭṭhānasadisattāti adhippāyo.",
  "tika-vin08t0:1264_3": "Puggalappadhāno hettha saṅgha-",
  "tika-vin08t0:1264_4": "saddo daṭṭhabbo.",
  "tika-vin08t0:1264_5": "Keci pana “bhikkhusaṅghaggahaṇena gahitattā”ti pāṭhaṃ likhanti,",
  "tika-vin08t0:1264_6": "taṃ na sundaraṃ tassa visuṃ lābhaggahaṇe kāraṇavacanattā.",
  "tika-vin08t0:1264_7": "Tathā hi “visuṃ saṅghaggahaṇena gahitattā”ti visuṃ puggalassapi bhāgaggahaṇe kāraṇaṃ vuttaṃ.",
  "tika-vin08t0:1264_8": "Yathā cettha puggalassa aggahaṇaṃ,",
  "tika-vin08t0:1264_9": "evaṃ upari “bhikkhusaṅghassa ca tuyhañcā”tiādīsupi visuṃ saṅghādisaddehi puggalassa aggahaṇaṃ daṭṭhabbaṃ.",
  "tika-vin08t0:1264_10": "Yadi hi gahaṇaṃ siyā,",
  "tika-vin08t0:1264_11": "saṅghatopi visumpīti bhāgadvayaṃ labheyya ubhayattha gahitattāti vuttaṃ.",
  "tika-vin08t0:1264_12": "Pūjetabbantiādi gihikammaṃ na hotīti dassanatthaṃ vuttaṃ.",
  "tika-vin08t0:1264_13": "Bhikkhusaṅghassa harāti idaṃ piṇḍapātaharaṇaṃ sandhāya vuttaṃ.",
  "tika-vin08t0:1264_14": "Tenāha “bhuñjituṃ vaṭṭatī”ti.",
  "tika-vin08t0:1264_15": "“Bhikkhusaṅghassa harā”ti vuttepi haritabbanti īdisaṃ gihiveyyāvaccaṃ na hotīti katvā vuttaṃ.",
  "tika-vin08t0:1265_0": "204.",
  "tika-vin08t0:1265_1": "Antohemanteti iminā anatthate kathine vassānaṃ pacchime māse dinnaṃ purimavassaṃvutthānaññeva pāpuṇāti,",
  "tika-vin08t0:1265_2": "tato paraṃ hemante dinnaṃ pacchimavassaṃvutthānampi vutthavassattā pāpuṇāti,",
  "tika-vin08t0:1265_3": "hemantato pana paraṃ piṭṭhisamaye “vassaṃvutthasaṅghassā”ti evaṃ paricchinditvā dinnaṃ anantare vasse",
  "tika-vin08t0:1265_4": "vā tato paresu vā yattha katthaci tasmiṃ bhikkhubhāve vutthavassānaṃ sabbesaṃ pāpuṇāti.",
  "tika-vin08t0:1265_5": "Ye pana sabbathā avutthavassā,",
  "tika-vin08t0:1265_6": "tesaṃ na pāpuṇātīti dasseti.",
  "tika-vin08t0:1265_7": "Lakkhaṇaññū vadantīti vinayalakkhaṇaññuno ācariyā vadanti.",
  "tika-vin08t0:1265_8": "Lakkhaṇaññū vadantīti idaṃ sanniṭṭhānavacanaṃ,",
  "tika-vin08t0:1265_9": "aṭṭhakathāsu anāgatattā pana evaṃ vuttaṃ.",
  "tika-vin08t0:1265_10": "Bahiupacārasīmāyaṃ…pe…",
  "tika-vin08t0:1265_11": "sabbesaṃ pāpuṇātīti yattha katthaci vutthavassānaṃ sabbesaṃ pāpuṇātīti adhippāyo.",
  "tika-vin08t0:1265_12": "Teneva mātikāṭṭhakathāyampi “sace pana bahiupacārasīmāyaṃ ṭhito ‘vassaṃvutthasaṅghassa dammī’ti vadati,",
  "tika-vin08t0:1265_13": "yattha katthaci vutthavassānaṃ sabbesaṃ sampattānaṃ pāpuṇātī”ti vuttaṃ.",
  "tika-vin08t0:1265_14": "Gaṇṭhipadesu pana “vassāvāsassa ananurūpe padese ṭhatvā vuttattā vassaṃvutthānañca avutthānañca sabbesaṃ pāpuṇātī”ti vuttaṃ,",
  "tika-vin08t0:1265_15": "taṃ na gahetabbaṃ.",
  "tika-vin08t0:1265_16": "Na hi “vassaṃvutthasaṅghassa dammī”ti vutte avutthavassānaṃ pāpuṇāti.",
  "tika-vin08t0:1265_17": "Sabbesampīti tasmiṃ bhikkhubhāve vutthavassānaṃ sabbesampīti attho daṭṭhabbo “vassaṃvutthasaṅghassā”ti vuttattā.",
  "tika-vin08t0:1265_18": "Sammukhībhūtānaṃ sabbesampīti etthāpi eseva nayo.",
  "tika-vin08t0:1265_19": "Evaṃ vadatīti vassaṃvutthasaṅghassa dammīti vadati.",
  "tika-vin08t0:1265_20": "Atītavassanti anantarātītavassaṃ.",
  "tika-vin08t0:1266_0": "205.",
  "tika-vin08t0:1266_1": "Idāni “ādissa detī”ti padaṃ vibhajanto “ādissa detīti etthā”tiādimāha.",
  "tika-vin08t0:1266_2": "Tattha yāguyā vā…pe…",
  "tika-vin08t0:1266_3": "bhesajje vā ādisitvā paricchinditvā dento dāyako ādissa deti nāmāti yojanā.",
  "tika-vin08t0:1266_4": "Sesaṃ pākaṭameva.",
  "tika-vin08t0:1267_0": "206.",
  "tika-vin08t0:1267_1": "Idāni “puggalassa detī”ti padaṃ vibhajanto āha “puggalassa deti etthā”tiādi.",
  "tika-vin08t0:1267_2": "Saṅghato ca gaṇato ca vinimuttassa attano kulūpakādipuggalassa dento dāyako puggalassa deti nāma.",
  "tika-vin08t0:1267_3": "Taṃ pana puggalikadānaṃ parammukhā vā hoti sammukhā vā.",
  "tika-vin08t0:1267_4": "Tattha parammukhā dento “idaṃ cīvaraṃ itthannāmassa dammī”ti nāmaṃ uddharitvā deti,",
  "tika-vin08t0:1267_5": "sammukhā dento ca bhikkhuno pādamūle cīvaraṃ ṭhapetvā “idaṃ, bhante,",
  "tika-vin08t0:1267_6": "tumhākaṃ dammī”ti vatvā deti,",
  "tika-vin08t0:1267_7": "tadubhayathāpi dento puggalassa deti nāmāti attho.",
  "tika-vin08t0:1267_8": "Na kevalaṃ ekasseva dento puggalassa deti nāma,",
  "tika-vin08t0:1267_9": "atha kho antevāsikādīhi saddhiṃ dentopi puggalassa deti nāmāti dassetuṃ “sace panā”tiādimāha.",
  "tika-vin08t0:1267_10": "Tattha uddesaṃ gahetuṃ āgatoti tassa santike uddesaṃ aggahitapubbassapi uddesaṃ gaṇhissāmīti āgatakālato paṭṭhāya antevāsikabhāvūpagamanato vuttaṃ.",
  "tika-vin08t0:1267_11": "Gahetvā gacchantoti pariniṭṭhitauddeso hutvā gacchanto.",
  "tika-vin08t0:1267_12": "Vattaṃ katvā uddesaparipucchādīni gahetvā vicarantānanti idaṃ “uddesantevāsikāna”nti imasseva visesanaṃ.",
  "tika-vin08t0:1267_13": "Tena uddesakāle āgantvā uddesaṃ gahetvā gantvā aññattha nivasante anibaddhacārike nivatteti.",
  "tika-vin08t0:1268_0": "Evaṃ cīvarakkhandhake āgataaṭṭhamātikāvasena cīvaravibhajanaṃ dassetvā idāni tasmiṃyeva cīvarakkhandhake",
  "tika-vin08t0:1268_1": "majjhe āgatesu vatthūsu āgatanayaṃ nivattetvā dassento “sace koci bhikkhū”tiādimāha.",
  "tika-vin08t0:1268_2": "Tattha kiṃ kātabbanti pucchāya tasseva tāni cīvarānīti vissajjanā,",
  "tika-vin08t0:1268_3": "sesāni ñāpakādivasena vuttāni.",
  "tika-vin08t0:1268_4": "Pañca māseti accantasaṃyoge upayogavacanaṃ.",
  "tika-vin08t0:1268_5": "Vaḍḍhiṃ payojetvā ṭhapitaupanikkhepatoti vassāvāsikatthāya veyyāvaccakarehi vaḍḍhiṃ payojetvā ṭhapitaupanikkhepato.",
  "tika-vin08t0:1268_6": "Tatruppādatoti nāḷikerārāmāditatruppādato.",
  "tika-vin08t0:1268_7": "Aṭṭhakathāyaṃ pana “idaṃ idha vassaṃvutthasaṅghassa demāti vā vassāvāsikaṃ demāti vā vatvā dinnaṃ taṃ",
  "tika-vin08t0:1268_8": "anatthatakathinassapi pañca māse pāpuṇātī”ti vuttaṃ,",
  "tika-vin08t0:1268_9": "taṃ vassāvāsikalābhavasena uppanne labbhamānavisesaṃ dassetuṃ vuttaṃ.",
  "tika-vin08t0:1268_10": "Tattha idhāti abhilāpamattamevetaṃ, idha-",
  "tika-vin08t0:1268_11": "saddaṃ vinā “vassaṃvutthasaṅghassa demā”ti vuttepi so eva nayo.",
  "tika-vin08t0:1268_12": "Anatthatakathinassapi pañca māse pāpuṇātīti vassāvāsikalābhavasena uppannattā anatthatakathinassapi vutthavassassa pañca māse pāpuṇāti,",
  "tika-vin08t0:1268_13": "tato paraṃ pana uppannavassāvāsikaṃ pucchitabbaṃ “kiṃ atītavasse idaṃ vassāvāsikaṃ,",
  "tika-vin08t0:1268_14": "udāhu anāgatavasse”ti.",
  "tika-vin08t0:1268_15": "Tattha tato paranti pañcamāsato paraṃ,",
  "tika-vin08t0:1268_16": "gimhānassa paṭhamadivasato paṭṭhāyāti attho.",
  "tika-vin08t0:1269_0": "Ṭhitikā pana na tiṭṭhatīti ettha aṭṭhitāya ṭhitikāya puna aññasmiṃ cīvare uppanne sace eko bhikkhu āgacchati,",
  "tika-vin08t0:1269_1": "majjhe chinditvā dvīhipi gahetabbaṃ.",
  "tika-vin08t0:1269_2": "Ṭhitāya pana ṭhitikāya puna aññasmiṃ cīvare uppanne sace navakataro āgacchati,",
  "tika-vin08t0:1269_3": "ṭhitikā heṭṭhā gacchati.",
  "tika-vin08t0:1269_4": "Sace vuḍḍhataro āgacchati,",
  "tika-vin08t0:1269_5": "ṭhitikā uddhaṃ ārohati.",
  "tika-vin08t0:1269_6": "Atha añño natthi,",
  "tika-vin08t0:1269_7": "puna attano pāpetvā gahetabbaṃ.",
  "tika-vin08t0:1269_8": "Duggahitānīti aggahitāni,",
  "tika-vin08t0:1269_9": "saṅghikāneva hontīti attho.",
  "tika-vin08t0:1269_10": "“Pātite kuse”ti ekakoṭṭhāse kusadaṇḍake pātitamatte sacepi bhikkhusahassaṃ hoti,",
  "tika-vin08t0:1269_11": "gahitameva nāma cīvaraṃ.",
  "tika-vin08t0:1269_12": "“Nākāmā bhāgo dātabbo”ti aṭṭhakathāvacanaṃ,",
  "tika-vin08t0:1269_13": "tattha gahitameva nāmāti “imassa idaṃ patta”nti kiñcāpi na viditaṃ,",
  "tika-vin08t0:1269_14": "te pana bhāgā atthato tesaṃ pattāyevāti adhippāyo.",
  "tika-vin08t0:1270_0": "Sattāhavārena aruṇameva uṭṭhāpetīti idaṃ nānāsīmavihāresu kattabbanayena ekasmimpi vihāre dvīsu senāsanesu nivutthabhāvadassanatthaṃ vuttaṃ,",
  "tika-vin08t0:1270_1": "aruṇuṭṭhāpaneneva tattha vuttho hoti,",
  "tika-vin08t0:1270_2": "na pana vassacchedaparihārāya.",
  "tika-vin08t0:1270_3": "Antoupacārasīmāya hi yattha katthaci aruṇaṃ uṭṭhāpento attanā gahitasenāsanaṃ appaviṭṭhopi vutthavasso eva hoti.",
  "tika-vin08t0:1270_4": "Gahitasenāsane pana nivuttho nāma na hoti,",
  "tika-vin08t0:1270_5": "tattha aruṇuṭṭhāpane sati hoti.",
  "tika-vin08t0:1270_6": "Tenāha “purimasmiṃ bahutaraṃ nivasati nāmā”ti.",
  "tika-vin08t0:1270_7": "Etena ca itarasmiṃ sattāhavārenapi aruṇuṭṭhāpane sati eva appataraṃ nivasati nāma hoti,",
  "tika-vin08t0:1270_8": "nāsatīti dīpitaṃ hoti.",
  "tika-vin08t0:1270_9": "Idanti ekādhippāyadānaṃ.",
  "tika-vin08t0:1270_10": "Nānālābhehītiādīsu nānā visuṃ visuṃ lābho etesūti nānālābhā,",
  "tika-vin08t0:1270_11": "dve vihārā,",
  "tika-vin08t0:1270_12": "tehi nānālābhehi.",
  "tika-vin08t0:1270_13": "Nānā visuṃ visuṃ pākārādīhi paricchinno upacāro etesanti nānūpacārā,",
  "tika-vin08t0:1270_14": "tehi nānūpacārehi.",
  "tika-vin08t0:1270_15": "Ekasīmavihārehīti ekasīmāyaṃ dvīhi vihārehīti sāratthadīpaniyaṃ vuttaṃ.",
  "tika-vin08t0:1270_16": "Nānālābhehīti visuṃ visuṃ nibaddhavassāvāsikalābhehi.",
  "tika-vin08t0:1270_17": "Nānūpacārehīti nānāparikkhepanānādvārehi.",
  "tika-vin08t0:1270_18": "Ekasīmavihārehīti dvinnaṃ vihārānaṃ ekena pākārena parikkhittattā ekāya upacārasīmāya antogatehi dvīhi vihārehīti vimativinodaniyaṃ.",
  "tika-vin08t0:1270_19": "Senāsanaggāho paṭippassambhatīti paṭhamaṃ gahito paṭippassambhati.",
  "tika-vin08t0:1270_20": "Tatthāti yattha senāsanaggāho paṭippassambhati, tattha.",
  "tika-vin08t0:1271_0": "207.",
  "tika-vin08t0:1271_1": "Bhikkhussa kālakateti ettha kālakata-",
  "tika-vin08t0:1271_2": "saddo bhāvasādhanoti āha “kālakiriyāyā”ti.",
  "tika-vin08t0:1271_3": "Pāḷiyaṃ gilānupaṭṭhākānaṃ cīvaradāne sāmaṇerānaṃ ticīvarādhiṭṭhānābhāvā “cīvarañca pattañcā”tiādi sabbattha vuttaṃ.",
  "tika-vin08t0:1272_0": "208.",
  "tika-vin08t0:1272_1": "Sacepi sahassaṃ agghati,",
  "tika-vin08t0:1272_2": "gilānupaṭṭhākānaññeva dātabbanti sambandho.",
  "tika-vin08t0:1272_3": "Aññanti ticīvarapattato aññaṃ.",
  "tika-vin08t0:1272_4": "Appagghanti atijiṇṇādibhāvena nihīnaṃ.",
  "tika-vin08t0:1272_5": "Tatoti avasesaparikkhārato.",
  "tika-vin08t0:1272_6": "Sabbanti pattaṃ cīvarañca.",
  "tika-vin08t0:1272_7": "Tattha tattha saṅghassevāti tasmiṃ tasmiṃ vihāre saṅghasseva.",
  "tika-vin08t0:1272_8": "Bhikkhuno kālakataṭṭhānaṃ sandhāya “idhā”ti vattabbe “tatthā”ti vuttattā vicchāvacanattā ca parikkhārassa ṭhapitaṭṭhānaṃ vuttanti viññāyati.",
  "tika-vin08t0:1272_9": "Pāḷiyaṃ avissajjikaṃ avebhaṅgikanti āgatānāgatassa cātuddisassa saṅghasseva santakaṃ hutvā kassaci avissajjikaṃ",
  "tika-vin08t0:1272_10": "avebhaṅgikañca bhavituṃ anujānāmīti attho.",
  "tika-vin08t0:1272_11": "“Sante patirūpe gāhake”ti vuttattā gāhake asati adatvā bhājitepi subhājitamevāti daṭṭhabbaṃ.",
  "tika-vin08t0:1272_12": "Dakkhiṇodakaṃ pamāṇanti ettha sāratthadīpaniyaṃ tāva “yattha pana dakkhiṇodakaṃ pamāṇanti bhikkhū yasmiṃ",
  "tika-vin08t0:1272_13": "raṭṭhe dakkhiṇodakapaṭiggahaṇamattenapi deyyadhammassa sāmino hontīti adhippāyo”ti vuttaṃ.",
  "tika-vin08t0:1272_14": "Vimativinodaniyaṃ pana “dakkhiṇodakaṃ pamāṇanti ettakāni cīvarāni dassāmīti paṭhamaṃ udakaṃ pātetvā pacchā denti,",
  "tika-vin08t0:1272_15": "taṃ yehi gahitaṃ,",
  "tika-vin08t0:1272_16": "te bhāginova hontīti adhippāyo”ti vuttaṃ.",
  "tika-vin08t0:1272_17": "Parasamuddeti jambudīpe.",
  "tika-vin08t0:1272_18": "Tambapaṇṇidīpañhi upādāyesa evaṃ vutto.",
  "tika-vin08t0:1273_0": "“Matakacīvaraṃ adhiṭṭhātī”ti ettha maggaṃ gacchanto tassa kālakiriyaṃ sutvā avihāraṭṭhāne ce dvādasahatthabbhantare",
  "tika-vin08t0:1273_1": "aññesaṃ bhikkhūnaṃ abhāvaṃ ñatvā “idaṃ cīvaraṃ mayhaṃ pāpuṇātī”ti adhiṭṭhāti,",
  "tika-vin08t0:1273_2": "svādhiṭṭhitaṃ.",
  "tika-vin08t0:1273_3": "Tena kho pana samayena aññataro bhikkhu bahubhaṇḍo bahuparikkhāro kālakato hoti.",
  "tika-vin08t0:1273_4": "Bhagavato etamatthaṃ ārocesuṃ,",
  "tika-vin08t0:1273_5": "“bhikkhussa,",
  "tika-vin08t0:1273_6": "bhikkhave,",
  "tika-vin08t0:1273_7": "kālakate saṅgho sāmī pattacīvare.",
  "tika-vin08t0:1273_8": "Apica gilānupaṭṭhākā bahupakārā,",
  "tika-vin08t0:1273_9": "anujānāmi,",
  "tika-vin08t0:1273_10": "bhikkhave,",
  "tika-vin08t0:1273_11": "ticīvarañca pattañca gilānupaṭṭhākānaṃ dātuṃ.",
  "tika-vin08t0:1273_12": "Yaṃ tattha lahubhaṇḍaṃ lahuparikkhāraṃ,",
  "tika-vin08t0:1273_13": "taṃ sammukhībhūtena saṅghena bhājetuṃ.",
  "tika-vin08t0:1273_14": "Yaṃ tattha garubhaṇḍaṃ garuparikkhāraṃ,",
  "tika-vin08t0:1273_15": "taṃ āgatānāgatassa cātuddisassa saṅghassa avissajjikaṃ avebhaṅgika”nti iminā pāṭhena bhagavā sabbaññū bhikkhūnaṃ āmisadāyajjaṃ vicāresi.",
  "tika-vin08t0:1274_0": "Tattha ticīvarapattaavasesalahubhaṇḍagarubhaṇḍavasena āmisadāyajjaṃ tividhaṃ hoti.",
  "tika-vin08t0:1274_1": "Tesu ticīvarapattaṃ gilānupaṭṭhākassa bhāgo hoti,",
  "tika-vin08t0:1274_2": "avasesalahubhaṇḍaṃ sammukhībhūtasaṅghassa,",
  "tika-vin08t0:1274_3": "pañcavīsatividha garubhaṇḍaṃ cātuddisasaṅghassa.",
  "tika-vin08t0:1274_4": "Iminā ito tividhabhaṇḍato aññaṃ bhikkhubhaṇḍaṃ nāma natthi,",
  "tika-vin08t0:1274_5": "imehi tividhehi puggalehi añño dāyādo nāma natthīti dasseti.",
  "tika-vin08t0:1274_6": "Idāni pana vinayadharā “bhikkhūnaṃ akappiyabhaṇḍaṃ gihibhūtā ñātakā labhantī”ti vadanti,",
  "tika-vin08t0:1274_7": "taṃ kasmāti ce?",
  "tika-vin08t0:1274_8": "“Ye tassa dhane issarā gahaṭṭhā vā pabbajitā vā,",
  "tika-vin08t0:1274_9": "tesaṃ dātabba”nti aṭṭhakathāyaṃ āgatattāti.",
  "tika-vin08t0:1274_10": "Saccaṃ āgato,",
  "tika-vin08t0:1274_11": "so pana pāṭho vissāsaggāhavisaye āgato,",
  "tika-vin08t0:1274_12": "na dāyajjagahaṇaṭṭhāne.",
  "tika-vin08t0:1274_13": "“Gahaṭṭhā vā pabbajitā vā”icceva āgato,",
  "tika-vin08t0:1274_14": "na “ñātakā aññātakā vā”ti,",
  "tika-vin08t0:1274_15": "tasmā ñātakā vā hontu aññātakā vā,",
  "tika-vin08t0:1274_16": "ye taṃ gilānaṃ upaṭṭhahanti,",
  "tika-vin08t0:1274_17": "te gilānupaṭṭhākabhāgabhūtassa dhanassa issarā gahaṭṭhapabbajitā,",
  "tika-vin08t0:1274_18": "antamaso mātugāmāpi.",
  "tika-vin08t0:1274_19": "Te sandhāya “tesaṃ dātabba”nti vuttaṃ,",
  "tika-vin08t0:1274_20": "na pana ye gilānaṃ nupaṭṭhahanti,",
  "tika-vin08t0:1274_21": "te sandhāya.",
  "tika-vin08t0:1274_22": "Vuttañhi aṭṭhakathāyaṃ “gilānupaṭṭhāko nāma gihī vā hotu pabbajito vā,",
  "tika-vin08t0:1274_23": "antamaso mātugāmopi,",
  "tika-vin08t0:1274_24": "sabbe bhāgaṃ labhantī”ti.",
  "tika-vin08t0:1275_0": "Atha vā yo bhikkhu attano jīvamānakāleyeva sabbaṃ attano parikkhāraṃ nissajjitvā kassaci ñātakassa vā",
  "tika-vin08t0:1275_1": "aññātakassa vā gahaṭṭhassa vā pabbajitassa vā adāsi,",
  "tika-vin08t0:1275_2": "koci ca ñātako vā aññātako vā gahaṭṭho vā pabbajito vā vissāsaṃ aggahesi,",
  "tika-vin08t0:1275_3": "tādise sandhāya “ye tassa dhanassa issarā gahaṭṭhā vā pabbajitā vā,",
  "tika-vin08t0:1275_4": "tesaṃ dātabba”nti vuttaṃ,",
  "tika-vin08t0:1275_5": "na pana atādise ñātake.",
  "tika-vin08t0:1275_6": "Vuttañhi aṭṭhakathāyaṃ “sace pana so jīvamānoyeva sabbaṃ attano parikkhāraṃ nissajjitvā kassaci adāsi,",
  "tika-vin08t0:1275_7": "koci vā vissāsaṃ aggahesi,",
  "tika-vin08t0:1275_8": "yassa dinnaṃ,",
  "tika-vin08t0:1275_9": "yena ca gahitaṃ,",
  "tika-vin08t0:1275_10": "tasseva hoti,",
  "tika-vin08t0:1275_11": "tassa ruciyā eva gilānupaṭṭhākā labhantī”ti.",
  "tika-vin08t0:1275_12": "Evaṃ hotu,",
  "tika-vin08t0:1275_13": "kappiyabhaṇḍe pana kathanti?",
  "tika-vin08t0:1275_14": "Tampi “gihiñātakānaṃ dātabba”nti pāḷiyaṃ vā aṭṭhakathāyaṃ vā ṭīkāsu vā natthi,",
  "tika-vin08t0:1275_15": "tasmā vicāretabbametaṃ.",
  "tika-vin08t0:1276_0": "Cīvarabhājanakathāvaṇṇanā niṭṭhitā.",
  "tika-vin08t0:1277_0": "Piṇḍapātabhājanakathāvaṇṇanā",
  "tika-vin08t0:1278_0": "209.",
  "tika-vin08t0:1278_1": "Idāni piṇḍapātabhājanavinicchayaṃ kathetuṃ “piṇḍapātabhājane panā”tiādimāha.",
  "tika-vin08t0:1278_2": "Tattha senāsanakkhandhake senāsanabhājaneyeva paṭhamaṃ āgatepi catupaccayabhājanavinicchayattā paccayānukkamena piṇḍapātabhājanaṃ paṭhamaṃ dasseti.",
  "tika-vin08t0:1278_3": "Piṇḍapātabhājane pana saṅghabhattādīsu ayaṃ vinicchayoti sambandho.",
  "tika-vin08t0:1278_4": "Kathaṃ etāni saṅghabhattādīni bhagavatā anuññātānīti āha “anujānāmi…pe…",
  "tika-vin08t0:1278_5": "anuññātesū”ti.",
  "tika-vin08t0:1278_6": "Saṅghassa atthāya ābhataṃ bhattaṃ saṅghabhattaṃ yathā “āgantukassa ābhataṃ bhattaṃ āgantukabhatta”nti.",
  "tika-vin08t0:1278_7": "Saṅghato uddissa uddisitvā dātabbaṃ bhattaṃ uddesabhattaṃ.",
  "tika-vin08t0:1278_8": "Nimantetvā dātabbaṃ bhattaṃ nimantanabhattaṃ.",
  "tika-vin08t0:1278_9": "Salākaṃ pātetvā gāhetabbaṃ bhattaṃ salākabhattaṃ.",
  "tika-vin08t0:1278_10": "Pakkhe pakkhadivase dātabbaṃ bhattaṃ pakkhabhattaṃ.",
  "tika-vin08t0:1278_11": "Uposathe uposathadivase dātabbaṃ bhattaṃ uposathabhattaṃ.",
  "tika-vin08t0:1278_12": "Pāṭipade uposathadivasato dutiyadivase dātabbaṃ bhattaṃ pāṭipadabhattanti viggaho.",
  "tika-vin08t0:1278_13": "Ṭhitikā nāma natthīti saṅghattherato paṭṭhāya vassaggena gāhaṇaṃ ṭhitikā nāma.",
  "tika-vin08t0:1279_0": "Attano vihāradvāreti vihārassa dvārakoṭṭhakasamīpaṃ sandhāya vuttaṃ.",
  "tika-vin08t0:1279_1": "Bhojanasālāyāti bhattuddesaṭṭhānabhūtāya bhojanasālāyaṃ.",
  "tika-vin08t0:1279_2": "Vassaggenāti vassakoṭṭhāsena.",
  "tika-vin08t0:1279_3": "Dinnaṃ panāti vatvā yathā so dāyako vadati,",
  "tika-vin08t0:1279_4": "taṃ vidhiṃ dassetuṃ “saṅghato bhante”tiādimāha.",
  "tika-vin08t0:1279_5": "Antaraghareti antogehe.",
  "tika-vin08t0:1279_6": "Antoupacāragatānanti ettha gāmadvāravīthicatukkesu dvādasahatthabbhantaraṃ upacāro nāma.",
  "tika-vin08t0:1280_0": "Antaragharassa upacāre pana labbhamānavisesaṃ dassetuṃ “gharūpacāro cetthā”tiādimāha.",
  "tika-vin08t0:1280_1": "Ekavaḷañjanti ekena dvārena vaḷañjitabbaṃ.",
  "tika-vin08t0:1280_2": "Nānānivesanesūti nānākulassa nānūpacāresu nivesanesu.",
  "tika-vin08t0:1280_3": "Lajjī pesalo agatigamanaṃ vajjetvā medhāvī ca upaparikkhitvā uddisatīti āha “pesalo lajjī medhāvī icchitabbo”ti.",
  "tika-vin08t0:1280_4": "Nisinnassapi niddāyantassapīti anādare sāmivacanaṃ,",
  "tika-vin08t0:1280_5": "vuḍḍhatare niddāyante navakassa gāhitaṃ suggāhitanti attho.",
  "tika-vin08t0:1280_6": "Ticīvaraparivāraṃ vāti ettha “udakamattalābhī viya aññopi uddesabhattaṃ alabhitvā vatthādianekappakārakaṃ labhati ce,",
  "tika-vin08t0:1280_7": "tasseva ta”nti gaṇṭhipadesu vuttaṃ.",
  "tika-vin08t0:1280_8": "Attano rucivasena yaṃ kiñci vatvā āharituṃ vissajjitattā vissaṭṭhadūto nāma.",
  "tika-vin08t0:1280_9": "Yaṃ icchatīti “uddesabhattaṃ dethā”tiādīni vadanto yaṃ icchati.",
  "tika-vin08t0:1280_10": "Pucchāsabhāgenāti pucchāsadisena.",
  "tika-vin08t0:1281_0": "“Ekā kūṭaṭṭhitikā nāma hotī”ti vatvā tameva ṭhitikaṃ vibhāvento “rañño vā hī”tiādimāha.",
  "tika-vin08t0:1281_1": "Aññehi uddesabhattādīhi amissetvā visuṃyeva ṭhitikāya gahetabbattā “ekacārikabhattānī”ti vuttaṃ.",
  "tika-vin08t0:1281_2": "Theyyāya harantīti pattahārakā haranti.",
  "tika-vin08t0:1281_3": "Gīvā hotīti āṇāpakassa gīvā hoti.",
  "tika-vin08t0:1281_4": "Sabbaṃ pattassāmikassa hotīti cīvarādikampi sabbaṃ pattassāmikasseva hoti,",
  "tika-vin08t0:1281_5": "“mayā bhattameva sandhāya vuttaṃ,",
  "tika-vin08t0:1281_6": "na cīvarādi”nti vatvā gahetuṃ vaṭṭatīti attho.",
  "tika-vin08t0:1281_7": "Manussānaṃ vacanaṃ kātuṃ vaṭṭatīti vuttā gacchantīti manussānaṃ vacanaṃ kātuṃ vaṭṭatīti tena bhikkhunā vuttā gacchanti.",
  "tika-vin08t0:1281_8": "Akatabhāgo nāmāti āgantukabhāgo nāma,",
  "tika-vin08t0:1281_9": "adinnapubbabhāgoti attho.",
  "tika-vin08t0:1281_10": "Sabbo saṅgho paribhūñjatūti vutteti ettha “paṭhamameva ‘sabbasaṅghikabhattaṃ dethā’ti vatvā pacchā ‘sabbo",
  "tika-vin08t0:1281_11": "saṅgho paribhuñjatū’ti avuttepi bhājetvā paribhuñjitabba”nti gaṇṭhipadesu vuttaṃ.",
  "tika-vin08t0:1281_12": "Kiṃ āharīyatīti avatvāti “katarabhattaṃ tayā āharīyatī”ti dāyakaṃ apucchitvā.",
  "tika-vin08t0:1281_13": "Pakatiṭhitikāyāti uddesabhattaṭhitikāya.",
  "tika-vin08t0:1282_0": "Piṇḍapātabhājanakathāvaṇṇanā niṭṭhitā.",
  "tika-vin08t0:1283_0": "Nimantanabhattakathāvaṇṇanā",
  "tika-vin08t0:1284_0": "210.",
  "tika-vin08t0:1284_1": "“Ettake bhikkhū saṅghato uddisitvā dethā”tiādīni avatvā “ettakānaṃ bhikkhūnaṃ bhattaṃ dethā”ti vatvā dinnaṃ saṅghikaṃ nimantanaṃ nāma.",
  "tika-vin08t0:1284_2": "Piṇḍapātikānampi vaṭṭatīti bhikkhāpariyāyena vuttattā vaṭṭati.",
  "tika-vin08t0:1284_3": "Paṭipāṭiyāti laddhapaṭipāṭiyā.",
  "tika-vin08t0:1284_4": "Vicchinditvāti “bhattaṃ gaṇhathā”ti padaṃ avatvā.",
  "tika-vin08t0:1284_5": "Tenevāha “bhattanti avadantenā”ti.",
  "tika-vin08t0:1284_6": "Ālopasaṅkhepenāti ekekapiṇḍavasena.",
  "tika-vin08t0:1284_7": "Ayañca nayo nimantaneyeva,",
  "tika-vin08t0:1284_8": "na uddesabhatte.",
  "tika-vin08t0:1284_9": "Tassa hi ekassa pahonakappamāṇaṃyeva bhājetabbaṃ,",
  "tika-vin08t0:1284_10": "tasmā uddesabhatte ālopaṭṭhitikā nāma natthi.",
  "tika-vin08t0:1285_0": "Āruḷhāyeva mātikaṃ.",
  "tika-vin08t0:1285_1": "Saṅghato aṭṭha bhikkhūti ettha ye mātikaṃ āruḷhā,",
  "tika-vin08t0:1285_2": "te aṭṭha bhikkhūti yojetabbaṃ.",
  "tika-vin08t0:1285_3": "Uddesabhattanimantanabhattādisaṅghikabhattamātikāsu nimantanabhattamātikāya ṭhitikāvasena āruḷhe bhattuddesakena",
  "tika-vin08t0:1285_4": "vā sayaṃ vā saṅghato uddisāpetvā gahetvā gantabbaṃ,",
  "tika-vin08t0:1285_5": "na attanā rucite gahetvāti adhippāyo.",
  "tika-vin08t0:1285_6": "Mātikaṃ āropetvāti “saṅghato gaṇhāmī”tiādinā vuttamātikābhedaṃ dāyakassa viññāpetvāti attho.",
  "tika-vin08t0:1285_7": "“Ekavāranti yāva tasmiṃ āvāse vasanti bhikkhū,",
  "tika-vin08t0:1285_8": "sabbe labhantī”ti gaṇṭhipadesu vuttaṃ.",
  "tika-vin08t0:1285_9": "Ayaṃ panettha adhippāyo –",
  "tika-vin08t0:1285_10": "ekavāranti na ekadivasaṃ sandhāya vuttaṃ,",
  "tika-vin08t0:1285_11": "yattakā pana bhikkhū tasmiṃ āvāse vasanti, te sabbe.",
  "tika-vin08t0:1285_12": "Ekasmiṃ divase gahitabhikkhū aññadā aggahetvā yāva ekavāraṃ sabbe bhikkhū bhojitā hontīti jānāti ce,",
  "tika-vin08t0:1285_13": "ye jānanti,",
  "tika-vin08t0:1285_14": "te gahetvā gantabbanti.",
  "tika-vin08t0:1285_15": "Paṭibaddhakālato paṭṭhāyāti tattheva vāsassa nibaddhakālato paṭṭhāya.",
  "tika-vin08t0:1286_0": "Nimantanabhattakathāvaṇṇanā niṭṭhitā.",
  "tika-vin08t0:1287_0": "Salākabhattakathāvaṇṇanā",
  "tika-vin08t0:1288_0": "211.",
  "tika-vin08t0:1288_1": "Upanibandhitvāti likhitvā.",
  "tika-vin08t0:1288_2": "Gāmavasenapīti yebhuyyena samalābhagāmavasenapi.",
  "tika-vin08t0:1288_3": "Bahūni salākabhattānīti tiṃsaṃ vā cattārīsaṃ vā bhattāni.",
  "tika-vin08t0:1288_4": "Sace hontīti ajjhāharitvā yojetabbaṃ.",
  "tika-vin08t0:1288_5": "Sallakkhetvāti tāni bhattāni pamāṇavasena sallakkhetvā.",
  "tika-vin08t0:1288_6": "Niggahena datvāti dūraṃ gantuṃ anicchantassa niggahena sampaṭicchāpetvā.",
  "tika-vin08t0:1288_7": "Puna vihāraṃ āgantvāti ettha vihāraṃ anāgantvā bhattaṃ gahetvā pacchā vihāre attano pāpetvā bhuñjitumpi vaṭṭati.",
  "tika-vin08t0:1288_8": "Ekagehavasenāti vīthiyampi ekapasse gharapāḷiyā vasena.",
  "tika-vin08t0:1288_9": "Uddisitvāpīti “asukakule salākabhattāni tuyhaṃ pāpuṇantī”ti vatvā.",
  "tika-vin08t0:1289_0": "212.",
  "tika-vin08t0:1289_1": "Vāragāmeti atidūrattā vārena gantabbagāme.",
  "tika-vin08t0:1289_2": "Saṭṭhito vā paṇṇāsato vāti daṇḍakammatthāya udakaghaṭaṃ sandhāya vuttaṃ.",
  "tika-vin08t0:1289_3": "Vihāravāroti sabbabhikkhūsu bhikkhāya gatesu vihārarakkhaṇavāro.",
  "tika-vin08t0:1289_4": "Nesanti vihāravārikānaṃ.",
  "tika-vin08t0:1289_5": "Phātikammamevāti vihārarakkhaṇakiccassa pahonakapaṭipādanameva.",
  "tika-vin08t0:1289_6": "Dūrattā niggahetvāpi vārena gahetabbo gāmo vāragāmo.",
  "tika-vin08t0:1289_7": "Vihāravāre niyuttā vihāravārikā,",
  "tika-vin08t0:1289_8": "vārena vihārarakkhaṇakā.",
  "tika-vin08t0:1289_9": "Aññathattanti pasādaññathattaṃ.",
  "tika-vin08t0:1289_10": "Phātikammameva bhavantīti vihārarakkhaṇatthāya saṅghena dātabbā atirekalābhā honti.",
  "tika-vin08t0:1289_11": "Ekasseva pāpuṇantīti divase divase ekekasseva pāpitānīti attho.",
  "tika-vin08t0:1289_12": "Saṅghanavakena laddhakāleti divase divase ekekassa pāpitāni dve tīṇi ekacārikabhattāni teneva niyāmena",
  "tika-vin08t0:1289_13": "attano pāpuṇanaṭṭhāne saṅghanavakena laddhakāle.",
  "tika-vin08t0:1290_0": "Yassa kassaci sammukhībhūtassa pāpetvāti ettha “yebhuyyena ce bhikkhū bahisīmagatā honti,",
  "tika-vin08t0:1290_1": "sammukhībhūtassa yassa kassaci pāpetabbaṃ sabhāgattā ekena laddhaṃ sabbesaṃ hoti,",
  "tika-vin08t0:1290_2": "tasmimpi asati attano pāpetvā dātabba”nti gaṇṭhipadesu vuttaṃ.",
  "tika-vin08t0:1290_3": "Rasasalākanti ucchurasasalākaṃ.",
  "tika-vin08t0:1290_4": "Salākavasena pana gāhitattā na sāditabbāti idaṃ asāruppavasena vuttaṃ,",
  "tika-vin08t0:1290_5": "na dhutaṅgabhedavasena.",
  "tika-vin08t0:1290_6": "“Saṅghato nirāmisasalākā…pe…",
  "tika-vin08t0:1290_7": "vaṭṭatiyevā”ti hi visuddhimagge vuttaṃ.",
  "tika-vin08t0:1290_8": "Sāratthadīpaniyampi –",
  "tika-vin08t0:1290_9": "saṅghato nirāmisasalākāpi vihāre pakkabhattampi vaṭṭatiyevāti sādhāraṇaṃ katvā visuddhimagge vuttattā,",
  "tika-vin08t0:1290_10": "“evaṃ gāhite sāditabbaṃ,",
  "tika-vin08t0:1290_11": "evaṃ na sāditabba”nti visesetvā avuttattā ca “bhesajjādisalākāyo cettha kiñcāpi piṇḍapātikānampi vaṭṭanti,",
  "tika-vin08t0:1290_12": "salākavasena pana gāhitattā na sāditabbā”ti ettha adhippāyo vīmaṃsitabbo.",
  "tika-vin08t0:1290_13": "Yadi hi bhesajjādisalākā salākavasena gāhitā na sāditabbā siyā,",
  "tika-vin08t0:1290_14": "“saṅghato nirāmisasalākā vaṭṭatiyevā”ti na vadeyya,",
  "tika-vin08t0:1290_15": "“atirekalābho saṅghabhattaṃ uddesabhatta”ntiādivacanato ca “atirekalābhaṃ paṭikkhipāmī”ti salākavasena gāhetabbaṃ bhattameva paṭikkhittaṃ,",
  "tika-vin08t0:1290_16": "na bhesajjaṃ.",
  "tika-vin08t0:1290_17": "Saṅghabhattādīni hi cuddasa bhattāniyeva tena na sāditabbānīti vuttāni.",
  "tika-vin08t0:1290_18": "Khandhakabhāṇakānaṃ vā matena idha evaṃ vuttanti gahetabbanti vuttaṃ.",
  "tika-vin08t0:1290_19": "Aggato dātabbā bhikkhā aggabhikkhā.",
  "tika-vin08t0:1290_20": "Aggabhikkhāmattanti ekakaṭacchubhikkhāmattaṃ.",
  "tika-vin08t0:1290_21": "Laddhā vā aladdhā vā svepi gaṇheyyāsīti laddhepi appamattatāya vuttaṃ.",
  "tika-vin08t0:1290_22": "Tenāha “yāvadatthaṃ labhati…pe…",
  "tika-vin08t0:1290_23": "alabhitvā sve gaṇheyyāsīti vattabbo”ti.",
  "tika-vin08t0:1290_24": "Aggabhikkhamattanti hi ettha matta-",
  "tika-vin08t0:1290_25": "saddo bahubhāvaṃ nivatteti.",
  "tika-vin08t0:1291_0": "Salākabhattaṃ nāma vihāreyeva uddisīyati vihārameva sandhāya dīyamānattāti āha “vihāre apāpitaṃ panā”tiādi.",
  "tika-vin08t0:1291_1": "Tatra āsanasālāyāti tasmiṃ gāme āsanasālāya.",
  "tika-vin08t0:1291_2": "Vihāraṃ ānetvā gāhetabbanti tathā vatvā tasmiṃ divase dinnabhattaṃ vihārameva ānetvā ṭhitikāya gāhetabbaṃ.",
  "tika-vin08t0:1291_3": "Tatthāti tasmiṃ disābhāge.",
  "tika-vin08t0:1291_4": "Taṃ gahetvāti taṃ vāragāmasalākaṃ attanā gahetvā.",
  "tika-vin08t0:1291_5": "Tenāti yo attano pattavāragāme salākaṃ disāgamikassa adāsi, tena.",
  "tika-vin08t0:1291_6": "Anatikkamanteyeva tasmiṃ tassa salākā gāhetabbāti yasmā upacārasīmaṭṭhasseva salākā pāpuṇāti,",
  "tika-vin08t0:1291_7": "tasmā tasmiṃ disaṃgamike upacārasīmaṃ anatikkanteyeva tassa disaṃgamikassa pattasalākā attano pāpetvā gāhetabbā.",
  "tika-vin08t0:1292_0": "Devasikaṃ pāpetabbāti upacārasīmāyaṃ ṭhitassa yassa kassaci vassaggena pāpetabbā.",
  "tika-vin08t0:1292_1": "Evaṃ etesu anāgatesu āsannavihāre bhikkhūnaṃ bhuñjituṃ vaṭṭati,",
  "tika-vin08t0:1292_2": "itarathā saṅghikaṃ hoti.",
  "tika-vin08t0:1292_3": "Anāgatadivaseti ettha kathaṃ tesaṃ bhikkhūnaṃ āgatānāgatabhāvo viññāyatīti ce?",
  "tika-vin08t0:1292_4": "Yasmā tato tato āgatā bhikkhū tasmiṃ gāme āsanasālāya sannipatanti,",
  "tika-vin08t0:1292_5": "tasmā tesaṃ āgatānāgatabhāvo sakkā viññātuṃ.",
  "tika-vin08t0:1292_6": "Amhākaṃ gocaragāmeti salākabhattadāyakānaṃ gāme.",
  "tika-vin08t0:1292_7": "Bhuñjituṃ āgacchantīti “mahāthero ekakova vihāre ohīno avassaṃ sabbasalākā attano pāpetvā ṭhito”ti maññamānā āgacchanti.",
  "tika-vin08t0:1293_0": "Salākabhattakathāvaṇṇanā niṭṭhitā.",
  "tika-vin08t0:1294_0": "Pakkhikabhattādikathāvaṇṇanā",
  "tika-vin08t0:1295_0": "213.",
  "tika-vin08t0:1295_1": "Abhilakkhitesu catūsu pakkhadivasesu dātabbaṃ bhattaṃ pakkhikaṃ.",
  "tika-vin08t0:1295_2": "Abhilakkhitesūti ettha abhīti upasāramattaṃ,",
  "tika-vin08t0:1295_3": "lakkhaṇiyesuiccevattho,",
  "tika-vin08t0:1295_4": "uposathasamādānadhammassavanapūjāsakkārādikaraṇatthaṃ lakkhitabbesu sallakkhetabbesu upalakkhetabbesūti vuttaṃ hoti.",
  "tika-vin08t0:1295_5": "Sve pakkhoti ajjapakkhikaṃ na gāhetabbanti aṭṭhamiyā bhuñjitabbaṃ,",
  "tika-vin08t0:1295_6": "sattamiyā bhuñjanatthāya na gāhetabbaṃ,",
  "tika-vin08t0:1295_7": "dāyakehi niyamitadivaseneva gāhetabbanti attho.",
  "tika-vin08t0:1295_8": "Tenāha “sace panā”tiādi.",
  "tika-vin08t0:1295_9": "Sve lūkhanti ajja āvāhamaṅgalādikaraṇato atipaṇītaṃ bhojanaṃ karīyati,",
  "tika-vin08t0:1295_10": "sve tathā na bhavissati,",
  "tika-vin08t0:1295_11": "ajjeva bhikkhū bhojessāmāti adhippāyo.",
  "tika-vin08t0:1295_12": "Sāratthadīpaniyaṃ pana aññathā vuttaṃ.",
  "tika-vin08t0:1295_13": "Pakkhikabhattato uposathikabhattassa bhedaṃ dassento āha “uposathaṅgāni samādiyitvā”tiādi.",
  "tika-vin08t0:1295_14": "Uposathe dātabbaṃ bhattaṃ uposathikaṃ.",
  "tika-vin08t0:1296_0": "Pakkhikabhattādikathāvaṇṇanā niṭṭhitā.",
  "tika-vin08t0:1297_0": "Āgantukabhattādikathāvaṇṇanā",
  "tika-vin08t0:1298_0": "214.",
  "tika-vin08t0:1298_1": "Nibandhāpitanti “asukavihāre āgantukā bhuñjantū”ti niyamitaṃ.",
  "tika-vin08t0:1298_2": "Gamiko āgantukabhattampīti gāmantarato āgantvā avūpasantena gamikacittena vasitvā puna aññattha gacchantaṃ sandhāya vuttaṃ,",
  "tika-vin08t0:1298_3": "āvāsikassa pana gantukāmassa gamikabhattameva labbhati.",
  "tika-vin08t0:1298_4": "“Lesaṃ oḍḍetvā”ti vuttattā lesābhāvena yāva gamanaparibandho vigacchati,",
  "tika-vin08t0:1298_5": "tāva bhuñjituṃ vaṭṭatīti ñāpitanti daṭṭhabbaṃ.",
  "tika-vin08t0:1299_0": "Dhurabhattādikathāvaṇṇanā",
  "tika-vin08t0:1300_0": "215. Taṇḍulādīni pesenti…pe… vaṭṭatīti abhihaṭabhikkhattā vaṭṭati.",
  "tika-vin08t0:1301_0": "216.",
  "tika-vin08t0:1301_1": "Tathā paṭiggahitattāti bhikkhānāmena paṭiggahitattā.",
  "tika-vin08t0:1301_2": "Pattaṃ pūretvā thaketvā dinnanti “guḷakabhattaṃ demā”ti dinnaṃ.",
  "tika-vin08t0:1301_3": "Sesaṃ suviññeyyameva.",
  "tika-vin08t0:1302_0": "Piṇḍapātabhājanakathāvaṇṇanā niṭṭhitā.",
  "tika-vin08t0:1303_0": "Gilānapaccayabhājanakathāvaṇṇanā",
  "tika-vin08t0:1304_0": "217.",
  "tika-vin08t0:1304_1": "Ito paraṃ paccayānukkamena senāsanabhājanakathāya vattabbāyapi tassā mahāvisayattā,",
  "tika-vin08t0:1304_2": "gilānapaccayabhājanīyakathāya pana appavisayattā,",
  "tika-vin08t0:1304_3": "piṇḍapātabhājanīyakathāya anulomattā ca tadanantaraṃ taṃ dassetumāha “gilānapaccayabhājanīyaṃ panā”tiādi.",
  "tika-vin08t0:1304_4": "Tattha rājarājamahāmattāti upalakkhaṇamattamevetaṃ.",
  "tika-vin08t0:1304_5": "Brāhmaṇamahāsālagahapatimahāsālādayopi evaṃ karontiyeva.",
  "tika-vin08t0:1304_6": "Ghaṇṭiṃ paharitvātiādi heṭṭhā vuttanayattā ca pākaṭattā ca suviññeyyameva.",
  "tika-vin08t0:1304_7": "Upacārasīmaṃ…pe…",
  "tika-vin08t0:1304_8": "bhājetabbanti idaṃ saṅghaṃ uddissa dinnattā vuttaṃ.",
  "tika-vin08t0:1304_9": "Kumbhaṃ pana āvajjetvāti kumbhaṃ disāmukhaṃ katvā.",
  "tika-vin08t0:1304_10": "Sace thinaṃ sappi hotīti kakkhaḷaṃ sappi hoti.",
  "tika-vin08t0:1304_11": "Thokaṃ thokampi pāpetuṃ vaṭṭatīti evaṃ kate ṭhitikāpi tiṭṭhati.",
  "tika-vin08t0:1304_12": "Siṅgiveramaricādibhesajjampi avasesapattathālakādisamaṇaparikkhāropīti iminā na kevalaṃ bhesajjameva gilānapaccayo hoti,",
  "tika-vin08t0:1304_13": "atha kho avasesaparikkhāropi gilānapaccaye antogadhoyevāti dasseti.",
  "tika-vin08t0:1305_0": "Gilānapaccayabhājanakathāvaṇṇanā niṭṭhitā.",
  "tika-vin08t0:1306_0": "Senāsanaggāhakathāvaṇṇanā",
  "tika-vin08t0:1307_0": "218.",
  "tika-vin08t0:1307_1": "Senāsanabhājanakathāyaṃ senāsanaggāhe vinicchayoti senāsanabhājanamevāha.",
  "tika-vin08t0:1307_2": "Tattha utukāle senāsanaggāho ca vassāvāse senāsanaggāho cāti kālavasena senāsanaggāho nāma duvidho hotīti yojanā.",
  "tika-vin08t0:1307_3": "Tattha utukāleti hemantagimhānautukāle.",
  "tika-vin08t0:1307_4": "Vassāvāseti vassānakāle.",
  "tika-vin08t0:1307_5": "Bhikkhuṃ uṭṭhāpetvā senāsanaṃ dātabbaṃ,",
  "tika-vin08t0:1307_6": "akālo nāma natthi dāyakehi “āgatānāgatassa cātuddisassa saṅghassa dammī”ti dinnasaṅghikasenāsanattā.",
  "tika-vin08t0:1307_7": "Ekekaṃ pariveṇanti ekekassa bhikkhussa ekekaṃ pariveṇaṃ.",
  "tika-vin08t0:1307_8": "Tatthāti tasmiṃ laddhapariveṇe.",
  "tika-vin08t0:1307_9": "Dīghasālāti caṅkamanasālā.",
  "tika-vin08t0:1307_10": "Maṇḍalamāḷoti upaṭṭhānasālā.",
  "tika-vin08t0:1307_11": "Anudahatīti pīḷeti.",
  "tika-vin08t0:1307_12": "Adātuṃ na labhatīti iminā sañcicca adentassa paṭibāhane pavisanato dukkaṭanti dīpeti.",
  "tika-vin08t0:1307_13": "Jambudīpe panāti ariyadese bhikkhū sandhāya vuttaṃ.",
  "tika-vin08t0:1307_14": "Te kira tathā paññāpenti.",
  "tika-vin08t0:1308_0": "219.",
  "tika-vin08t0:1308_1": "Na gocaragāmo ghaṭṭetabboti vuttamevatthaṃ vibhāveti “na tattha manussā vattabbā”tiādinā.",
  "tika-vin08t0:1308_2": "Vitakkaṃ chinditvāti “iminā nīhārena gacchantaṃ disvā nivāretvā paccaye dassantī”ti evarūpaṃ vitakkaṃ anuppādetvā.",
  "tika-vin08t0:1308_3": "Tesu ce ekoti tesu manussesu eko paṇḍitapuriso.",
  "tika-vin08t0:1308_4": "Bhaṇḍapaṭicchādananti paṭicchādanabhaṇḍaṃ,",
  "tika-vin08t0:1308_5": "sarīrapaṭicchādanaṃ cīvaranti attho.",
  "tika-vin08t0:1308_6": "Suddhacittattāva anavajjanti idaṃ pucchitakkhaṇe kāraṇācikkhaṇaṃ sandhāya vuttaṃ na hoti asuddhacittassapi pucchitapañhavissajjane dosābhāvā.",
  "tika-vin08t0:1308_7": "Evaṃ pana gate maṃ pucchissantīti saññāya agamanaṃ sandhāya vuttanti daṭṭhabbaṃ.",
  "tika-vin08t0:1309_0": "Paṭijaggitabbānīti khaṇḍaphullābhisaṅkharaṇasammajjanādīhi paṭijaggitabbāni.",
  "tika-vin08t0:1309_1": "Muṇḍavedikāyāti cetiyassa hammiyavedikāya ghaṭākārassa upari caturassavedikāya.",
  "tika-vin08t0:1309_2": "Kattha pucchitabbanti pucchāya yato pakatiyā labbhati,",
  "tika-vin08t0:1309_3": "tattha pucchitabbanti vissajjanā.",
  "tika-vin08t0:1309_4": "Kasmā pucchitabbantiādi yato pakatiyā labbhati,",
  "tika-vin08t0:1309_5": "tatthāpi pucchanassa kāraṇasandassanatthaṃ vuttaṃ.",
  "tika-vin08t0:1309_6": "Paṭikkammāti vihārato apasakkitvā.",
  "tika-vin08t0:1309_7": "Tamatthaṃ dassento “yojanadviyojanantare hotī”ti āha.",
  "tika-vin08t0:1309_8": "Upanikkhepanti khettaṃ vā nāḷikerādiārāmaṃ vā kahāpaṇādīni vā ārāmikānaṃ niyyātetvā “ito uppannā vaḍḍhi vassāvāsikatthāya hotū”ti dinnaṃ.",
  "tika-vin08t0:1309_9": "Vattaṃ katvāti tasmiṃ senāsane kattabbavattaṃ katvā.",
  "tika-vin08t0:1309_10": "Iti saddhādeyyeti evaṃ heṭṭhā vuttanayena saddhāya dātabbe vassāvāsikalābhavisayeti attho.",
  "tika-vin08t0:1310_0": "Vatthu panāti tatruppāde uppannarūpiyaṃ,",
  "tika-vin08t0:1310_1": "tañca “tato catupaccayaṃ paribhuñjathā”ti dinnakhettādito uppannattā kappiyakārakānaṃ hatthe “kappiyabhaṇḍaṃ",
  "tika-vin08t0:1310_2": "paribhuñjathā”ti dāyakehi dinnavatthusadisaṃ hotīti āha “kappiyakārakānañhī”tiādi.",
  "tika-vin08t0:1310_3": "Saṅghasuṭṭhutāyāti saṅghassa hitāya.",
  "tika-vin08t0:1310_4": "Puggalavaseneva kātabbanti parato vakkhamānanayena bhikkhū cīvarena kilamanti,",
  "tika-vin08t0:1310_5": "ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccatītiādinā puggalaparāmāsavaseneva kātabbaṃ,",
  "tika-vin08t0:1310_6": "“saṅgho cīvarena kilamatī”tiādinā pana saṅghaparāmāsavasena na kātabbaṃ.",
  "tika-vin08t0:1310_7": "Kappiyabhaṇḍavasenāti sāmaññato vuttamevatthaṃ vibhāvetuṃ “cīvarataṇḍulādivaseneva cā”ti vuttaṃ. Ca-",
  "tika-vin08t0:1310_8": "kāro cettha panasaddatthe vattati,",
  "tika-vin08t0:1310_9": "na samuccayattheti daṭṭhabbaṃ.",
  "tika-vin08t0:1310_10": "Puggalavaseneva kappiyabhaṇḍavasena ca apalokanappakāraṃ dassetuṃ “taṃ pana evaṃ kattabba”ntiādi vuttaṃ.",
  "tika-vin08t0:1311_0": "Cīvarapaccayaṃ sallakkhetvāti saddhādeyyatatruppādavasena tasmiṃ vassāvāse labbhamānacīvarasaṅkhātaṃ paccayaṃ “ettaka”nti paricchinditvā.",
  "tika-vin08t0:1311_1": "Senāsanassāti senāsanaggāhāpaṇassa.",
  "tika-vin08t0:1311_2": "Vuttanti mahāaṭṭhakathāyaṃ vuttaṃ.",
  "tika-vin08t0:1311_3": "Kasmā evaṃ vuttanti āha “evañhī”tiādi,",
  "tika-vin08t0:1311_4": "senāsanaggāhāpakassa attanāva attano gahaṇaṃ asāruppaṃ,",
  "tika-vin08t0:1311_5": "tasmā ubho aññamaññaṃ gāhessantīti adhippāyo.",
  "tika-vin08t0:1311_6": "Sammatasenāsanaggāhāpakassa āṇattiyā aññena gahitopi gāho ruhatiyevāti veditabbaṃ.",
  "tika-vin08t0:1311_7": "Aṭṭhapi soḷasapi jane sammannituṃ vaṭṭatīti visuṃ visuṃ sammannituṃ vaṭṭati,",
  "tika-vin08t0:1311_8": "udāhu ekatoti?",
  "tika-vin08t0:1311_9": "Ekatopi vaṭṭati.",
  "tika-vin08t0:1311_10": "Ekakammavācāya sabbepi ekato sammannituṃ vaṭṭati.",
  "tika-vin08t0:1311_11": "Niggahakammameva hi saṅgho saṅghassa na karoti.",
  "tika-vin08t0:1311_12": "Sammutidānaṃ pana bahūnampi ekato kātuṃ vaṭṭati.",
  "tika-vin08t0:1311_13": "Teneva sattasatikakkhandhake ubbāhikasammutiyaṃ aṭṭhapi janā ekato sammatāti.",
  "tika-vin08t0:1311_14": "Āsanagharanti paṭimāgharaṃ.",
  "tika-vin08t0:1311_15": "Maggoti upacārasīmabbhantaragate gāmābhimukhamagge katasālā vuccati,",
  "tika-vin08t0:1311_16": "evaṃ pokkharaṇirukkhamūlādīsupi.",
  "tika-vin08t0:1311_17": "Rukkhamūlādayo channā kavāṭabaddhāva senāsanaṃ.",
  "tika-vin08t0:1311_18": "Ito parāni suviññeyyāni.",
  "tika-vin08t0:1312_0": "220.",
  "tika-vin08t0:1312_1": "Mahālābhapariveṇakathāyaṃ labhantīti tatra vāsino bhikkhū labhanti.",
  "tika-vin08t0:1312_2": "Vijaṭetvāti ekekassa pahonakappamāṇena viyojetvā.",
  "tika-vin08t0:1312_3": "Āvāsesūti senāsanesu.",
  "tika-vin08t0:1312_4": "Pakkhipitvāti ettha pakkhipanaṃ nāma tesu vasantānaṃ ito uppannavassāvāsikadānaṃ.",
  "tika-vin08t0:1312_5": "Pavisitabbanti aññehi bhikkhūhi tasmiṃ mahālābhe pariveṇe vasitvā cetiye vattaṃ katvāva lābho gahetabboti adhippāyo.",
  "tika-vin08t0:1313_0": "221.",
  "tika-vin08t0:1313_1": "Paccayaṃ vissajjetīti cīvarapaccayaṃ nādhivāseti.",
  "tika-vin08t0:1313_2": "Ayampīti tena vissajjitapaccayopi.",
  "tika-vin08t0:1313_3": "Pādamūle ṭhapetvā sāṭakaṃ dentīti paccayadāyakā denti.",
  "tika-vin08t0:1313_4": "Etena gahaṭṭhehi pādamūle ṭhapetvā dinnampi paṃsukūlikānampi vaṭṭatīti dasseti.",
  "tika-vin08t0:1313_5": "Atha vassāvāsikaṃ demāti vadantīti ettha “paṃsukūlikānaṃ na vaṭṭatī”ti ajjhāharitvā yojetabbaṃ.",
  "tika-vin08t0:1313_6": "Vassaṃ vutthabhikkhūnanti paṃsukūlikato aññesaṃ bhikkhūnaṃ.",
  "tika-vin08t0:1313_7": "Upanibandhitvā gāhetabbanti “imasmiṃ rukkhe vā maṇḍape vā vasitvā cetiye vattaṃ katvā gaṇhathā”ti evaṃ upanibandhitvā gāhetabbaṃ.",
  "tika-vin08t0:1314_0": "Pāṭipadaaruṇatotiādi vassūpanāyikadivasaṃ sandhāya vuttaṃ.",
  "tika-vin08t0:1314_1": "Antarāmuttakaṃ pana pāṭipadaṃ atikkamitvāpi gāhetuṃ vaṭṭati.",
  "tika-vin08t0:1314_2": "“Kattha nu kho vasissāmi,",
  "tika-vin08t0:1314_3": "kattha vasantassa phāsu bhavissati,",
  "tika-vin08t0:1314_4": "kattha vā paccaye labhissāmī”ti evaṃ uppannena vitakkena caratīti vitakkacāriko.",
  "tika-vin08t0:1314_5": "Idāni yaṃ dāyakā pacchimavassaṃvutthānaṃ vassāvāsikaṃ deti,",
  "tika-vin08t0:1314_6": "tattha paṭipajjanavidhiṃ dassetuṃ “pacchimavassūpanāyikadivase panā”tiādi āraddhaṃ.",
  "tika-vin08t0:1314_7": "Āgantuko ce bhikkhūti cīvare gāhite pacchā āgato āgantuko bhikkhu.",
  "tika-vin08t0:1314_8": "Pattaṭṭhāneti vassaggena āgantukabhikkhuno pattaṭṭhāne.",
  "tika-vin08t0:1314_9": "Paṭhamavassūpagatāti āgantukassa āgamanato puretarameva pacchimikāya vassūpanāyikāya vassūpagatā.",
  "tika-vin08t0:1314_10": "Laddhaṃ laddhanti punappunaṃ dāyakānaṃ santikā āgatāgatasāṭakaṃ.",
  "tika-vin08t0:1315_0": "Sādiyantāpi hi teneva vassāvāsikassa sāminoti chinnavassattā vuttaṃ.",
  "tika-vin08t0:1315_1": "Paṭhamameva katikāya katattā “neva adātuṃ labhantī”ti vuttaṃ,",
  "tika-vin08t0:1315_2": "dātabbaṃ vārentānaṃ gīvā hotīti adhippāyo.",
  "tika-vin08t0:1315_3": "Tesameva dātabbanti vassūpagatesu aladdhavassāvāsikānaṃ ekaccānameva dātabbaṃ.",
  "tika-vin08t0:1315_4": "Bhatiniviṭṭhanti bhatiṃ katvā viya niviṭṭhaṃ pariyiṭṭhaṃ.",
  "tika-vin08t0:1315_5": "Bhatiniviṭṭhanti vā pānīyupaṭṭhānādibhatiṃ katvā laddhaṃ.",
  "tika-vin08t0:1315_6": "Saṅghikaṃ panātiādi kesañci vādadassanaṃ.",
  "tika-vin08t0:1315_7": "Tattha saṅghikaṃ pana apalokanakammaṃ katvā gāhitanti tatruppādaṃ sandhāya vuttaṃ.",
  "tika-vin08t0:1315_8": "Tattha apalokanakammaṃ katvā gāhitanti “chinnavassāvāsikañca idāni uppajjanakavassāvāsikañca imesaṃ dātuṃ",
  "tika-vin08t0:1315_9": "ruccatī”ti anantare vuttanayena apalokanaṃ katvā gāhitaṃ saṅghena dinnattā vibbhantopi labhateva,",
  "tika-vin08t0:1315_10": "pageva chinnavasso.",
  "tika-vin08t0:1315_11": "Paccayavasena gāhitaṃ pana temāsaṃ vasitvā gahetuṃ attanā dāyakehi ca anumatattā bhatiniviṭṭhampi chinnavassopi",
  "tika-vin08t0:1315_12": "vibbhantopi na labhatīti keci ācariyā vadanti.",
  "tika-vin08t0:1315_13": "Idañca pacchā vuttattā pamāṇaṃ,",
  "tika-vin08t0:1315_14": "teneva vassūpanāyikadivase evaṃ dāyakehi dinnaṃ vassāvāsikaṃ gahitabhikkhuno vassacchedaṃ akatvā vāsova heṭṭhā vihito,",
  "tika-vin08t0:1315_15": "na pānīyupaṭṭhānādibhatikaraṇamattaṃ.",
  "tika-vin08t0:1315_16": "Yadi hi taṃ bhatiniviṭṭhameva siyā,",
  "tika-vin08t0:1315_17": "bhatikaraṇameva vidhātabbaṃ,",
  "tika-vin08t0:1315_18": "tasmā vassaggena gāhitaṃ chinnavassādayo na labhantīti veditabbaṃ.",
  "tika-vin08t0:1316_0": "“Idha,",
  "tika-vin08t0:1316_1": "bhikkhave,",
  "tika-vin08t0:1316_2": "vassaṃvuttho bhikkhu vibbhamati,",
  "tika-vin08t0:1316_3": "saṅghasseva ta”nti vacanato “vataṭṭhāne…pe…",
  "tika-vin08t0:1316_4": "saṅghikaṃ hotī”ti vuttaṃ.",
  "tika-vin08t0:1316_5": "Saṅghikaṃ hotīti etena vutthavassānampi vassāvāsikabhāgo saṅghikato amocito tesaṃ vibbhamena saṅghiko hotīti dasseti.",
  "tika-vin08t0:1316_6": "Manusseti dāyakamanusse.",
  "tika-vin08t0:1316_7": "Labhatīti “mama pattabhāvaṃ etassa dethā”ti dāyake sampaṭicchāpenteneva saṅghikato viyojitaṃ hotīti vuttaṃ.",
  "tika-vin08t0:1316_8": "Varabhāgaṃ sāmaṇerassāti tassa paṭhamagāhattā,",
  "tika-vin08t0:1316_9": "therena pubbe paṭhamabhāgassa gahitattā,",
  "tika-vin08t0:1316_10": "idāni gayhamānassa dutiyabhāgattā ca vuttaṃ.",
  "tika-vin08t0:1317_0": "222.",
  "tika-vin08t0:1317_1": "Idāni antarāmuttasenāsanaggāhaṃ dassetuṃ “ayamaparopī”tyādimāha.",
  "tika-vin08t0:1317_2": "Tattha aparopīti pubbe vuttasenāsanaggāhadvayato aññopīti attho.",
  "tika-vin08t0:1317_3": "Nanu ca “ayaṃ senāsanaggāho nāma duvidho hoti utukāle ca vassāvāse cā”ti vutto,",
  "tika-vin08t0:1317_4": "atha kasmā “ayamaparopī”tyādi vuttoti codanaṃ sandhāyāha “divasavasena hī”tiādi.",
  "tika-vin08t0:1317_5": "Aparajjugatāya āsāḷhiyāti paṭhamavassūpanāyikadivasabhūtaṃ āsāḷhipuṇṇamiyā pāṭipadaṃ sandhāya vuttaṃ,",
  "tika-vin08t0:1317_6": "māsagatāya āsāḷhiyāti dutiyavassūpanāyikadivasabhūtasāvaṇapuṇṇamiyā pāṭipadaṃ.",
  "tika-vin08t0:1317_7": "Aparajjugatāya pavāraṇāti assayujapuṇṇamiyā pāṭipadaṃ.",
  "tika-vin08t0:1318_0": "223.",
  "tika-vin08t0:1318_1": "Utukāle paṭibāhituṃ na labhatīti hemantagimhesu aññe sampattabhikkhū paṭibāhituṃ na labhati.",
  "tika-vin08t0:1318_2": "Navakammanti navakammasammuti.",
  "tika-vin08t0:1318_3": "Akatanti aparisaṅkhataṃ.",
  "tika-vin08t0:1318_4": "Vippakatanti aniṭṭhitaṃ.",
  "tika-vin08t0:1318_5": "Ekaṃ mañcaṭṭhānaṃ datvāti ekaṃ mañcaṭṭhānaṃ puggalikaṃ datvā.",
  "tika-vin08t0:1318_6": "Tibhāganti tatiyabhāgaṃ.",
  "tika-vin08t0:1318_7": "Evaṃ vissajjanampi thāvarena thāvaraṃ parivattanaṭṭhāneyeva pavisati,",
  "tika-vin08t0:1318_8": "na itarathā sabbasenāsanavissajjanato.",
  "tika-vin08t0:1318_9": "Sace saddhivihārikādīnaṃ dātukāmo hotīti sace so saṅghassa bhaṇḍaṭhapanaṭṭhānaṃ vā aññesaṃ bhikkhūnaṃ vasanaṭṭhānaṃ vā dātuṃ na icchati,",
  "tika-vin08t0:1318_10": "attano saddhivihārikādīnaññeva dātukāmo hoti,",
  "tika-vin08t0:1318_11": "tādisassa “tuyhaṃ puggalikameva katvā jaggāhī”ti na sabbaṃ dātabbanti adhippāyo.",
  "tika-vin08t0:1318_12": "Tatthassa kattabbavidhiṃ dassento āha “kamma”ntiādi.",
  "tika-vin08t0:1318_13": "Evañhītiādimhi cayānurūpaṃ tatiyabhāge vā upaḍḍhabhāge vā gahite taṃ bhāgaṃ dātuṃ labhatīti attho.",
  "tika-vin08t0:1318_14": "Yenāti tesu dvīsu tīsu bhikkhūsu yena.",
  "tika-vin08t0:1318_15": "So sāmīti tassā bhūmiyā vihārakaraṇe sova sāmī,",
  "tika-vin08t0:1318_16": "taṃ paṭibāhitvā itarena na kātabbanti adhippāyo.",
  "tika-vin08t0:1319_0": "224.",
  "tika-vin08t0:1319_1": "Akataṭṭhāneti senāsanato bahi cayādīnaṃ akataṭṭhāne.",
  "tika-vin08t0:1319_2": "Cayaṃ vā pamukhaṃ vāti saṅghikasenāsanaṃ nissāya tato bahi bandhitvā ekaṃ senāsanaṃ vā.",
  "tika-vin08t0:1319_3": "Bahikuṭṭeti kuṭṭato bahi,",
  "tika-vin08t0:1319_4": "attano kataṭṭhāneti attho.",
  "tika-vin08t0:1319_5": "Sesaṃ suviññeyyameva.",
  "tika-vin08t0:1320_0": "Senāsanaggāhakathāvaṇṇanā niṭṭhitā.",
  "tika-vin08t0:1321_0": "Catupaccayasādhāraṇakathāvaṇṇanā",
  "tika-vin08t0:1322_0": "225.",
  "tika-vin08t0:1322_1": "Catupaccayasādhāraṇakathāyaṃ sammatena appamattakavissajjakenāti ñattidutiyakammavācāya vā apalokanakammena",
  "tika-vin08t0:1322_2": "vā sammatena appamattakavissajjakasammutiladdhena.",
  "tika-vin08t0:1322_3": "Avibhattaṃ saṅghikabhaṇḍanti pucchitabbakiccaṃ natthīti ettha avibhattaṃ saṅghikabhaṇḍanti kukkuccuppattiākāradassanaṃ,",
  "tika-vin08t0:1322_4": "evaṃ kukkuccaṃ katvā pucchitabbakiccaṃ natthi,",
  "tika-vin08t0:1322_5": "apucchitvāva dātabbanti adhippāyo.",
  "tika-vin08t0:1322_6": "Kasmāti ce?",
  "tika-vin08t0:1322_7": "Ettakassa saṅghikabhaṇḍassa vissajjanatthāyeva samaggassa saṅghassa anumatiyā katasammutikammattā.",
  "tika-vin08t0:1322_8": "Guḷapiṇḍe…pe…",
  "tika-vin08t0:1322_9": "dātabboti ettha guḷapiṇḍaṃ tālapakkappamāṇanti veditabbaṃ.",
  "tika-vin08t0:1322_10": "Piṇḍāya paviṭṭhassapīti idaṃ upalakkhaṇamattaṃ.",
  "tika-vin08t0:1322_11": "Aññena kāraṇena bahisīmagatassapi eseva nayo.",
  "tika-vin08t0:1322_12": "Odanapaṭivīsoti saṅghabhattādisaṅghikaodanapaṭivīso.",
  "tika-vin08t0:1322_13": "Antoupacārasīmāyaṃ ṭhitassāti anādare sāmivacanaṃ,",
  "tika-vin08t0:1322_14": "antoupacārasīmāyaṃ ṭhitasseva gāhetuṃ vaṭṭati,",
  "tika-vin08t0:1322_15": "na bahiupacārasīmaṃ pattassāti attho.",
  "tika-vin08t0:1322_16": "Vuttañhetaṃ aṭṭhakathāyaṃ “bahiupacārasīmāya ṭhitānaṃ gāhethāti vadanti,",
  "tika-vin08t0:1322_17": "na gāhetabba”nti.",
  "tika-vin08t0:1322_18": "Antogāmaṭṭhānampīti ettha pi-",
  "tika-vin08t0:1322_19": "saddo avuttasampiṇḍanattho,",
  "tika-vin08t0:1322_20": "antogāmaṭṭhānampi bahigāmaṭṭhānampi gāhetuṃ vaṭṭatīti attho.",
  "tika-vin08t0:1322_21": "Sambhāvanattho vā,",
  "tika-vin08t0:1322_22": "tena antogāmaṭṭhānampi gāhetuṃ vaṭṭati,",
  "tika-vin08t0:1322_23": "pageva bahigāmaṭṭhānanti.",
  "tika-vin08t0:1323_0": "Catupaccayasādhāraṇakathāvaṇṇanā niṭṭhitā.",
  "tika-vin08t0:1324_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:1325_0": "Catupaccayabhājanīyavinicchayakathālaṅkāro nāma",
  "tika-vin08t0:1326_0": "Aṭṭhavīsatimo paricchedo.",
  "tika-vin08t0:1327_0": "Vihāravinicchayakathāvaṇṇanā",
  "tika-vin08t0:1328_0": "Idāni catupaccayantogadhattā vihārassa catupaccayabhājanakathānantaraṃ vihāravinicchayakathā ārabhīyate.",
  "tika-vin08t0:1328_1": "Tatridaṃ vuccati –",
  "tika-vin08t0:1329_0": "“Ko vihāro kenaṭṭhena;",
  "tika-vin08t0:1330_0": "Vihāro so katividho;",
  "tika-vin08t0:1331_0": "Kena so kassa dātabbo;",
  "tika-vin08t0:1332_0": "Kathaṃ ko tassa issaro.",
  "tika-vin08t0:1333_0": "“Kena so gāhito kassa;",
  "tika-vin08t0:1334_0": "Anuṭṭhāpaniyā kati;",
  "tika-vin08t0:1335_0": "Katihaṅgehi yuttassa;",
  "tika-vin08t0:1336_0": "Dhuvavāsāya dīyate”ti.",
  "tika-vin08t0:1337_0": "Tattha ko vihāroti catūsu paccayesu senāsanasaṅkhāto catūsu senāsanesu vihārasenāsanasaṅkhāto bhikkhūnaṃ nivāsabhūto patissayaviseso.",
  "tika-vin08t0:1337_1": "Kenaṭṭhena vihāroti viharanti etthāti vihāro,",
  "tika-vin08t0:1337_2": "iriyāpathadibbabrahmaariyasaṅkhātehi catūhi vihārehi ariyā ettha viharantītyattho.",
  "tika-vin08t0:1337_3": "So katividhoti saṅghikavihāragaṇasantakavihārapuggalikavihāravasena tibbidho.",
  "tika-vin08t0:1337_4": "Vuttañhetaṃ samantapāsādikāyaṃ “cātuddisaṃ saṅghaṃ uddissa bhikkhūnaṃ dinnaṃ vihāraṃ vā pariveṇaṃ vā",
  "tika-vin08t0:1337_5": "āvāsaṃ vā mahantampi khuddakampi abhiyuñjato abhiyogo na ruhati,",
  "tika-vin08t0:1337_6": "acchinditvā gaṇhitumpi na sakkoti. Kasmā?",
  "tika-vin08t0:1337_7": "Sabbesaṃ dhuranikkhepābhāvato.",
  "tika-vin08t0:1337_8": "Na hettha sabbe cātuddisā bhikkhū dhuranikkhepaṃ karontīti.",
  "tika-vin08t0:1337_9": "Dīghabhāṇakādibhedassa pana gaṇassa,",
  "tika-vin08t0:1337_10": "ekapuggalassa vā santakaṃ abhiyuñjitvā gaṇhanto sakkoti te dhuraṃ nikkhipāpetuṃ,",
  "tika-vin08t0:1337_11": "tasmā tattha ārāme vuttanayeneva vinicchayo veditabbo”ti.",
  "tika-vin08t0:1337_12": "Iminā dāyakasantako vihāro nāma natthīti dīpeti.",
  "tika-vin08t0:1338_0": "Kena so dātabboti khattiyena vā brāhmaṇena vā yena kenaci so vihāro dātabbo.",
  "tika-vin08t0:1338_1": "Kassa dātabboti saṅghassa vā gaṇassa vā puggalassa vā dātabbo.",
  "tika-vin08t0:1338_2": "Kathaṃ dātabboti yadi saṅghassa deti,",
  "tika-vin08t0:1338_3": "“imaṃ vihāraṃ āgatānāgatassa cātuddisassa saṅghassa dammī”ti,",
  "tika-vin08t0:1338_4": "yadi gaṇassa,",
  "tika-vin08t0:1338_5": "“imaṃ vihāraṃ āyasmantānaṃ dammī”ti,",
  "tika-vin08t0:1338_6": "yadi puggalassa,",
  "tika-vin08t0:1338_7": "“imaṃ vihāraṃ āyasmato dammī”ti dātabbo.",
  "tika-vin08t0:1338_8": "Ko tassa issaroti yadi saṅghassa deti,",
  "tika-vin08t0:1338_9": "saṅgho tassa vihārassa issaro.",
  "tika-vin08t0:1338_10": "Yadi gaṇassa deti,",
  "tika-vin08t0:1338_11": "gaṇo tassa issaro.",
  "tika-vin08t0:1338_12": "Yadi puggalassa deti,",
  "tika-vin08t0:1338_13": "puggalo tassa issaroti.",
  "tika-vin08t0:1338_14": "Tathā hi vuttaṃ aṭṭhakathāyaṃ “dīghabhāṇakādikassa pana gaṇassa ekapuggalassa vā santaka”nti.",
  "tika-vin08t0:1339_0": "Kena so gāhitoti senāsanaggāhāpakena so vihāro gāhito.",
  "tika-vin08t0:1339_1": "Vuttañhetaṃ bhagavatā “anujānāmi,",
  "tika-vin08t0:1339_2": "bhikkhave,",
  "tika-vin08t0:1339_3": "pañcahaṅgehi samannāgataṃ senāsanaggāhāpakaṃ sammannituṃ,",
  "tika-vin08t0:1339_4": "yo na chandāgatiṃ gaccheyya,",
  "tika-vin08t0:1339_5": "na dosāgatiṃ gaccheyya,",
  "tika-vin08t0:1339_6": "na mohāgatiṃ gaccheyya, evañca,",
  "tika-vin08t0:1339_7": "bhikkhave,",
  "tika-vin08t0:1339_8": "sammannitabbo,",
  "tika-vin08t0:1339_9": "paṭhamaṃ bhikkhu yācitabbo,",
  "tika-vin08t0:1339_10": "yācitvā byattena bhikkhunā paṭibalena saṅgho ñāpetabbo –",
  "tika-vin08t0:1340_0": "“Suṇātu me, bhante, saṅgho,",
  "tika-vin08t0:1340_1": "yadi saṅghassa pattakallaṃ,",
  "tika-vin08t0:1340_2": "saṅgho itthannāmaṃ bhikkhuṃ senāsanaggāhāpakaṃ sammanneyya,",
  "tika-vin08t0:1340_3": "esā ñatti.",
  "tika-vin08t0:1341_0": "“Suṇātu me, bhante, saṅgho,",
  "tika-vin08t0:1341_1": "saṅgho itthannāmaṃ bhikkhuṃ senāsanaggāhāpakaṃ sammannati.",
  "tika-vin08t0:1341_2": "Yassāyasmato khamati itthannāmassa bhikkhuno senāsanaggāhāpakassa sammuti,",
  "tika-vin08t0:1341_3": "so tuṇhassa.",
  "tika-vin08t0:1341_4": "Yassa nakkhamati,",
  "tika-vin08t0:1341_5": "so bhāseyya.",
  "tika-vin08t0:1342_0": "“Sammato saṅghena itthannāmo bhikkhu senāsanaggāhāpako,",
  "tika-vin08t0:1342_1": "khamati saṅghassa,",
  "tika-vin08t0:1342_2": "tasmā tuṇhī,",
  "tika-vin08t0:1342_3": "evametaṃ dhārayāmī”ti.",
  "tika-vin08t0:1343_0": "Kassa so gāhitoti bhikkhūnaṃ so vihāro gāhito.",
  "tika-vin08t0:1343_1": "Vuttañhetaṃ bhagavatā “anujānāmi,",
  "tika-vin08t0:1343_2": "bhikkhave,",
  "tika-vin08t0:1343_3": "paṭhamaṃ bhikkhū gaṇetuṃ,",
  "tika-vin08t0:1343_4": "bhikkhū gaṇetvā seyyā gaṇetuṃ,",
  "tika-vin08t0:1343_5": "seyyā gaṇetvā seyyaggena gāhetu”nti.",
  "tika-vin08t0:1343_6": "Anuṭṭhāpaniyā katīti cattāro anuṭṭhāpanīyā vuḍḍhataro gilāno bhaṇḍāgāriko saṅghato laddhasenāsanoti.",
  "tika-vin08t0:1343_7": "Vuttañhetaṃ kaṅkhāvitaraṇiyaṃ “vuḍḍho hi attano vuḍḍhatāya anuṭṭhāpanīyo,",
  "tika-vin08t0:1343_8": "gilāno gilānatāya,",
  "tika-vin08t0:1343_9": "saṅgho pana bhaṇḍāgārikassa vā dhammakathikavinayadharagaṇavācakācariyānaṃ vā bahūpakārataṃ guṇavisiṭṭhatañca",
  "tika-vin08t0:1343_10": "sallakkhetvā dhuvavāsatthāya vihāraṃ sallakkhetvā sammannitvā deti,",
  "tika-vin08t0:1343_11": "tasmā yassa saṅghena dinno,",
  "tika-vin08t0:1343_12": "sopi anuṭṭhāpanīyo”ti.",
  "tika-vin08t0:1344_0": "Katihaṅgehi yuttassa dhuvavāsāya dīyateti ukkaṭṭhaparicchedena dvīhi aṅgehi yuttassa dhuvavāsatthāya vihāro dīyate.",
  "tika-vin08t0:1344_1": "Katamehi dvīhi?",
  "tika-vin08t0:1344_2": "Bahūpakāratāya guṇavisiṭṭhatāya ceti.",
  "tika-vin08t0:1344_3": "Kathaṃ viññāyatīti ce?",
  "tika-vin08t0:1344_4": "“Bahūpakāratanti bhaṇḍāgārikatādibahuupakārabhāvaṃ,",
  "tika-vin08t0:1344_5": "na kevalaṃ idamevāti āha ‘guṇavisiṭṭhatañcā’ti.",
  "tika-vin08t0:1344_6": "Tena bahūpakārattepi guṇavisiṭṭhattābhāve guṇavisiṭṭhattepi bahūpakārattābhāve dātuṃ vaṭṭatīti dassetī”ti vinayatthamañjūsāyaṃ vacanato.",
  "tika-vin08t0:1344_7": "Omakaparicchedena ekena aṅgena yuttassapi.",
  "tika-vin08t0:1344_8": "Katamena ekena aṅgena?",
  "tika-vin08t0:1344_9": "Bahūpakāratāya vā guṇavisiṭṭhatāya vā.",
  "tika-vin08t0:1344_10": "Kathaṃ viññāyatīti ce?",
  "tika-vin08t0:1344_11": "“Bahūpakārataṃ guṇavisiṭṭhatañca sallakkhentoti bhaṇḍāgārikassa bahūpakārataṃ,",
  "tika-vin08t0:1344_12": "dhammakathikādīnaṃ guṇavisiṭṭhatañca sallakkhento”ti sāratthadīpaniyaṃ vacanato.",
  "tika-vin08t0:1345_0": "Senāsanaggāho pana duvidho utukāle ca vassāvāse cāti kālavasena.",
  "tika-vin08t0:1345_1": "Atha vā tayo senāsanaggāhā purimako pacchimako antarāmuttakoti.",
  "tika-vin08t0:1345_2": "Tesaṃ viseso heṭṭhā vuttova.",
  "tika-vin08t0:1345_3": "“Utukāle senāsanaggāho antarāmuttako ca taṅkhaṇapaṭisallāno cāti dubbidho.",
  "tika-vin08t0:1345_4": "Vassāvāse senāsanaggāho purimako ca pacchimako cāti dubbidhoti cattāro senāsanaggāhā”ti ācariyā vadanti,",
  "tika-vin08t0:1345_5": "taṃ vacanaṃ pāḷiyampi aṭṭhakathāyampi na āgataṃ.",
  "tika-vin08t0:1345_6": "Pāḷiyaṃ pana “tayome,",
  "tika-vin08t0:1345_7": "bhikkhave,",
  "tika-vin08t0:1345_8": "senāsanaggāhā purimako pacchimako antarāmuttako”icceva āgato,",
  "tika-vin08t0:1345_9": "aṭṭhakathāyampi “tīsu senāsanaggāhesu purimako ca pacchimako cāti ime dve gāhā thāvarā,",
  "tika-vin08t0:1345_10": "antarāmuttake ayaṃ vinicchayo”ti āgato.",
  "tika-vin08t0:1346_0": "Idāni pana ekacce ācariyā “imasmiṃ kāle sabbe vihārā saṅghikāva,",
  "tika-vin08t0:1346_1": "puggalikavihāro nāma natthi. Kasmā?",
  "tika-vin08t0:1346_2": "Vihāradāyakānaṃ vihāradānakāle kulūpakā ‘imaṃ vihāraṃ āgatānāgatassa cātuddisassa saṅghassa demā’ti vacībhedaṃ kārāpenti,",
  "tika-vin08t0:1346_3": "tasmā navavihārāpi saṅghikā eva.",
  "tika-vin08t0:1346_4": "Ekaccesu vihāresu evaṃ avatvā dentesupi ‘tasmiṃ jīvante puggaliko hoti,",
  "tika-vin08t0:1346_5": "mate saṅghikoyevā’ti vuttattā porāṇakavihārāpi saṅghikāva hontī”ti vadanti.",
  "tika-vin08t0:1346_6": "Tatrevaṃ vicāretabbo –",
  "tika-vin08t0:1346_7": "vacībhedaṃ kārāpetvā dinnavihāresupi dāyakā saṅghaṃ uddissa karontā nāma appakā,",
  "tika-vin08t0:1346_8": "“imaṃ nāma bhikkhuṃ imaṃ nāma theraṃ vasāpessāmī”ti cintetvā puttadāramittāmaccādīhi sammantetvā patiṭṭhāpenti,",
  "tika-vin08t0:1346_9": "patiṭṭhānakāle avadantāpi dānakāle yebhuyyena vadanti.",
  "tika-vin08t0:1346_10": "Atha pana kulūpakā dānakāle sikkhāpetvā vadāpenti,",
  "tika-vin08t0:1346_11": "evaṃ vadantāpi dāyakā appakā saṅghaṃ uddissa denti,",
  "tika-vin08t0:1346_12": "bahutarā attano kulūpakameva uddissa denti.",
  "tika-vin08t0:1346_13": "Evaṃ sante kulūpakānaṃ vacanaṃ navasu adhammikadānesu “puggalassa pariṇataṃ saṅghassa pariṇāmetī”ti vuttaṃ ekaṃ adhammikadānaṃ āpajjati.",
  "tika-vin08t0:1346_14": "“Tasmiṃ jīvante puggaliko,",
  "tika-vin08t0:1346_15": "mate saṅghiko”ti ayaṃ pāṭho mūlapuggalikavisaye na āgato,",
  "tika-vin08t0:1346_16": "mūlasaṅghikavihāraṃ jaggāpetuṃ puggalikakārāpanaṭṭhāne āgato,",
  "tika-vin08t0:1346_17": "tasmā navavihārāpi puggalaṃ uddissa dinnā santiyeva.",
  "tika-vin08t0:1346_18": "Porāṇakavihārāpi mūle puggalikavasena dinnā saddhivihārikādīnaṃ puggalikavaseneva dīyamānāpi tasmiṃ jīvanteyeva",
  "tika-vin08t0:1346_19": "vissāsavasena gayhamānāpi puggalikā hontiyeva,",
  "tika-vin08t0:1346_20": "tasmā sabbaso puggalikavihārassa abhāvavādo vicāretabbova.",
  "tika-vin08t0:1347_0": "Aññe pana ācariyā “imasmiṃ kāle saṅghikavihārā nāma na santi,",
  "tika-vin08t0:1347_1": "sabbe puggalikāva. Kasmā?",
  "tika-vin08t0:1347_2": "Navavihārāpi patiṭṭhāpanakāle dānakāle ca kulūpakabhikkhuṃyeva uddissa katattā puggalikāva,",
  "tika-vin08t0:1347_3": "porāṇakavihārāpi sissānusissehi vā aññehi vā puggalehi eva pariggahitattā,",
  "tika-vin08t0:1347_4": "na kadāci saṅghena pariggahitattā puggalikāva honti,",
  "tika-vin08t0:1347_5": "na saṅghikā”ti vadanti.",
  "tika-vin08t0:1347_6": "Tatrāpyevaṃ vicāretabbaṃ –",
  "tika-vin08t0:1347_7": "navavihārepi patiṭṭhānakālepi dānakālepi ekacce saṅghaṃ uddissa karonti,",
  "tika-vin08t0:1347_8": "ekacce puggalaṃ.",
  "tika-vin08t0:1347_9": "Pubbeva puggalaṃ uddissa katepi atthakāmānaṃ paṇḍitānaṃ vacanaṃ sutvā puggalikadānato saṅghikadānameva",
  "tika-vin08t0:1347_10": "mahapphalataranti saddahitvā saṅghike karontāpi dāyakā santi,",
  "tika-vin08t0:1347_11": "puggalikavasena paṭiggahite porāṇakavihārepi keci bhikkhū maraṇakāle saṅghassa niyyātenti.",
  "tika-vin08t0:1347_12": "Keci kassaci adatvā maranti,",
  "tika-vin08t0:1347_13": "tadā so vihāro saṅghiko hoti.",
  "tika-vin08t0:1347_14": "Savatthukamahāvihāre pana karontā rājarājamahāmattādayo “pañcavassasahassaparimāṇaṃ sāsanaṃ yāva tiṭṭhati,",
  "tika-vin08t0:1347_15": "tāva mama vihāre vasitvā saṅgho cattāro paccaye paribhuñjatū”ti paṇidhāya cirakālaṃ saṅghassa paccayuppādakaraṃ",
  "tika-vin08t0:1347_16": "gāmakhettādikaṃ “amhākaṃ vihārassa demā”ti denti,",
  "tika-vin08t0:1347_17": "vihārassāti ca vihāre vasanakasaṅghassa uddissa denti,",
  "tika-vin08t0:1347_18": "na kulūpakabhūtassa ekapuggalassa eva,",
  "tika-vin08t0:1347_19": "tasmā yebhuyyena saṅghikā dissanti,",
  "tika-vin08t0:1347_20": "pāsāṇesu akkharaṃ likhitvāpi ṭhapenti,",
  "tika-vin08t0:1347_21": "tasmā sabbaso saṅghikavihārābhāvavādopi vicāretabbova.",
  "tika-vin08t0:1348_0": "Apare pana ācariyā “imasmiṃ kāle vihāradāyakasantakāva,",
  "tika-vin08t0:1348_1": "tasmā dāyakāyeva vicāretuṃ issarā,",
  "tika-vin08t0:1348_2": "na saṅgho,",
  "tika-vin08t0:1348_3": "na puggalo.",
  "tika-vin08t0:1348_4": "Vihāradāyake asantepi tassa puttadhītunattapanattādayo yāva kulaparamparā tassa vihārassa issarāva honti.",
  "tika-vin08t0:1348_5": "Kasmāti ce?",
  "tika-vin08t0:1348_6": "‘Yena vihāro kārito,",
  "tika-vin08t0:1348_7": "so vihārasāmiko’ti āgatattā ca ‘tassa vā kule yo koci āpucchitabbo’ti ca vacanato vihārassāmibhūto dāyako vā tassa vaṃse uppanno vā vicāretuṃ issaro.",
  "tika-vin08t0:1348_8": "‘Pacchinne kulavaṃse yo tassa janapadassa sāmiko,",
  "tika-vin08t0:1348_9": "so acchinditvā puna deti cittalapabbate bhikkhunā nīhaṭaṃ udakavāhakaṃ aḷanāgarājamahesī viya,",
  "tika-vin08t0:1348_10": "evampi vaṭṭatī’ti aṭṭhakathāyaṃ vacanato vihāradāyakassa kulavaṃse pacchinnepi tassa janapadassa issaro",
  "tika-vin08t0:1348_11": "rājā vā rājamahāmatto vā yo koci issaro vā vihāraṃ vicāretuṃ yathājjhāsayaṃ dātuṃ vaṭṭatī”ti vadanti,",
  "tika-vin08t0:1348_12": "tampi aññe paṇḍitā nānujānanti.",
  "tika-vin08t0:1349_0": "Kathaṃ?",
  "tika-vin08t0:1349_1": "“Yena vihāro kārito,",
  "tika-vin08t0:1349_2": "so vihārasāmiko”ti vacanaṃ pubbavohāravasena vuttaṃ,",
  "tika-vin08t0:1349_3": "na idāni issaravasena yathā jetavanaṃ,",
  "tika-vin08t0:1349_4": "pattassāmikotyādi.",
  "tika-vin08t0:1349_5": "Yathā hi jetassa rājakumārassa vanaṃ uyyānaṃ jetavananti viggahe kate yadipi anāthapiṇḍikena kiṇitvā",
  "tika-vin08t0:1349_6": "vihārapatiṭṭhāpanakālato paṭṭhāya rājakumāro tassa uyyānassa issaro na hoti,",
  "tika-vin08t0:1349_7": "tathāpi anāthapiṇḍikena kiṇitakālato pubbe issarabhūtapubbattā pubbavohāravasena sabbadāpi jetavanantveva voharīyati.",
  "tika-vin08t0:1349_8": "Yathā ca pattassa sāmiko pattassāmikoti viggahe kate yadipi dāyakehi kiṇitvā bhikkhussa dinnakālato paṭṭhāya kammāro pattassa issaro na hoti,",
  "tika-vin08t0:1349_9": "tathāpi dāyakena kiṇitakālato pubbe issarabhūtapubbattā pubbavohāravasena pattassāmikotveva voharīyati,",
  "tika-vin08t0:1349_10": "evaṃ yadipi bhikkhussa dinnakālato paṭṭhāya dāyako vihārassa issaro na hoti vatthupariccāgalakkhaṇattā dānassa,",
  "tika-vin08t0:1349_11": "tathāpi dānakālato pubbe issarabhūtapubbattā pubbavohāravasena vihārassāmikotveva voharīyati,",
  "tika-vin08t0:1349_12": "na mukhyato issarabhāvatoti viññāyati,",
  "tika-vin08t0:1349_13": "tasmā saṅghassa vā gaṇassa vā puggalassa vā dinnakālato paṭṭhāya saṅghādayo paṭiggāhakā eva vicāretuṃ issarā,",
  "tika-vin08t0:1349_14": "na dāyako.",
  "tika-vin08t0:1350_0": "Kathaṃ viññāyatīti ce?",
  "tika-vin08t0:1350_1": "Santesupi anāthapiṇḍikādīsu vihāradāyakesu “anujānāmi,",
  "tika-vin08t0:1350_2": "bhikkhave,",
  "tika-vin08t0:1350_3": "pañcahaṅgehi samannāgataṃ bhikkhuṃ senāsanaggāhāpakaṃ sammannitu”ntiādinā saṅghena sammataṃ senāsanaggāhāpakaṃ anujānitvā,",
  "tika-vin08t0:1350_4": "“anujānāmi,",
  "tika-vin08t0:1350_5": "bhikkhave…pe…",
  "tika-vin08t0:1350_6": "seyyaggena gāhetu”ntiādinā senāsanaggāhāpakasseva vicāretuṃ issarabhāvassa vacanato ca “dve bhikkhū saṅghikaṃ",
  "tika-vin08t0:1350_7": "bhūmiṃ gahetvā sodhetvā saṅghikaṃ senāsanaṃ karonti,",
  "tika-vin08t0:1350_8": "yena sā bhūmi paṭhamaṃ gahitā,",
  "tika-vin08t0:1350_9": "so sāmī”ti ca “ubhopi puggalikaṃ karonti,",
  "tika-vin08t0:1350_10": "soyeva sāmī”ti ca “yo pana saṅghikaṃ vallimattampi aggahetvā āharimena upakaraṇena saṅghikāya bhūmiyā puggalikavihāraṃ kāreti,",
  "tika-vin08t0:1350_11": "upaḍḍhaṃ saṅghikaṃ upaḍḍhaṃ puggalika”nti ca saṅghapuggalānaṃyeva sāmibhāvassa aṭṭhakathāyaṃ vuttattā ca viññāyati.",
  "tika-vin08t0:1351_0": "“Tassa vā kule yo koci āpucchitabbo”ti aṭṭhakathāvacanampi tesaṃ vihārassa issarabhāvadīpakaṃ na hoti,",
  "tika-vin08t0:1351_1": "atha kho gamiko bhikkhu disaṃ gantukāmo vihāre āpucchitabbabhikkhusāmaṇeraārāmikesu asantesu te āpucchitvā gantabbabhāvameva dīpeti.",
  "tika-vin08t0:1351_2": "Vuttañhetaṃ aṭṭhakathāyaṃ “imaṃ pana dasavidhampi seyyaṃ saṅghike vihāre santharitvā vā santharāpetvā vā pakkamantena āpucchitvā pakkamitabbaṃ,",
  "tika-vin08t0:1351_3": "āpucchantena ca bhikkhumhi sati bhikkhu āpucchitabbo…pe…",
  "tika-vin08t0:1351_4": "tasmiṃ asati ārāmiko,",
  "tika-vin08t0:1351_5": "tasmimpi asati yena vihāro kārito,",
  "tika-vin08t0:1351_6": "so vihārassāmiko,",
  "tika-vin08t0:1351_7": "tassa vā kule yo koci āpucchitabbo”ti.",
  "tika-vin08t0:1351_8": "Evaṃ ārāmikassapi āpucchitabbato olokanatthāya vattasīseneva āpucchitabbo,",
  "tika-vin08t0:1351_9": "na tesaṃ saṅghikasenāsanassa issarabhāvatoti daṭṭhabbaṃ.",
  "tika-vin08t0:1352_0": "“Pacchinne kulavaṃse”tyādivacanañca akappiyavasena katānaṃ akappiyavohārena paṭiggahitānaṃ khettavatthutaḷākādīnaṃ",
  "tika-vin08t0:1352_1": "akappiyattā bhikkhūhi pariccattānaṃ kappiyakaraṇatthāya rājādīhi gahetvā puna tesaṃyeva bhikkhūnaṃ dānameva dīpeti,",
  "tika-vin08t0:1352_2": "na tesaṃ rājādīnaṃ tehi bhikkhūhi aññesaṃ saṅghagaṇapuggalacetiyānaṃ dānaṃ.",
  "tika-vin08t0:1352_3": "Yadi dadeyyuṃ,",
  "tika-vin08t0:1352_4": "adhammikadānaadhammikapaaggahaadhammikaparibhogā siyuṃ.",
  "tika-vin08t0:1352_5": "Vuttañhetaṃ parivāre “nava adhammikāni dānāni saṅghassa pariṇataṃ aññasaṅghassa vā cetiyassa vā puggalassa vā pariṇāmeti,",
  "tika-vin08t0:1352_6": "cetiyassa pariṇataṃ aññacetiyassa vā saṅghassa vā puggalassa vā pariṇāmeti,",
  "tika-vin08t0:1352_7": "puggalassa pariṇataṃ aññapuggalassa vā saṅghassa vā cetiyassa vā pariṇāmetī”ti.",
  "tika-vin08t0:1352_8": "Aṭṭhakathāyañca “nava adhammikāni dānānīti…pe…",
  "tika-vin08t0:1352_9": "evaṃ vuttāni.",
  "tika-vin08t0:1352_10": "Nava paṭiggahaparibhogāti etesaṃyeva dānānaṃ paṭiggahā ca paribhogā cā”ti vuttaṃ.",
  "tika-vin08t0:1352_11": "Tasmā yadi rājādayo issarāti gahetvā aññassa deyyuṃ,",
  "tika-vin08t0:1352_12": "tampi dānaṃ adhammikadānaṃ hoti,",
  "tika-vin08t0:1352_13": "taṃ dānaṃ paṭiggahā ca adhammikapaṭiggahā honti,",
  "tika-vin08t0:1352_14": "taṃ dānaṃ paribhuñjantā ca adhammikaparibhogā hontīti daṭṭhabbaṃ.",
  "tika-vin08t0:1353_0": "Athāpi evaṃ vadeyyuṃ “vihāradānaṃ saṅghassa,",
  "tika-vin08t0:1353_1": "aggaṃ buddhena vaṇṇitantiādīsu ‘saṅghassā’ti ayaṃ saddo ‘dāna’nti ettha sāmisambandho na hoti,",
  "tika-vin08t0:1353_2": "atha kho sampadānameva,",
  "tika-vin08t0:1353_3": "‘dāyakassā’ti pana sāmisambandho ajjhāharitabbo,",
  "tika-vin08t0:1353_4": "tasmā sāmibhūto dāyakova issaro,",
  "tika-vin08t0:1353_5": "na sampadānabhūto saṅgho”ti.",
  "tika-vin08t0:1353_6": "Te evaṃ vattabbā –",
  "tika-vin08t0:1353_7": "“vihāradānaṃ saṅghassā”ti idaṃ dānasamaye pavattavasena vuttaṃ,",
  "tika-vin08t0:1353_8": "na dinnasamaye pavattavasena.",
  "tika-vin08t0:1353_9": "Dānakāle hi dāyako attano vatthubhūtaṃ vihāraṃ saṅghassa pariccajitvā deti,",
  "tika-vin08t0:1353_10": "tasmā tasmiṃ samaye dāyako sāmī hoti,",
  "tika-vin08t0:1353_11": "saṅgho sampadānaṃ,",
  "tika-vin08t0:1353_12": "dinnakāle pana saṅghova sāmī hoti vihārassa paṭiggahitattā,",
  "tika-vin08t0:1353_13": "na dāyako pariccattattā,",
  "tika-vin08t0:1353_14": "tasmā saṅgho vicāretuṃ issaro.",
  "tika-vin08t0:1353_15": "Tenāha bhagavā “pariccattaṃ taṃ,",
  "tika-vin08t0:1353_16": "bhikkhave,",
  "tika-vin08t0:1353_17": "dāyakehī”ti.",
  "tika-vin08t0:1353_18": "Idaṃ pana saddalakkhaṇagarukā saddahissantīti vuttaṃ,",
  "tika-vin08t0:1353_19": "atthato pana cīvarādīnaṃ catunnaṃ paccayānaṃ dānakāleyeva dāyakasantakabhāvo dinnakālato paṭṭhāya paṭiggāhakasantakabhāvo sabbesaṃ pākaṭo,",
  "tika-vin08t0:1353_20": "tasmā idampi vacanaṃ dāyakasantakabhāvasādhakaṃ na hotīti daṭṭhabbaṃ.",
  "tika-vin08t0:1354_0": "Evaṃ hotu,",
  "tika-vin08t0:1354_1": "tathāpi “sace bhikkhūhi pariccattabhāvaṃ ñatvā sāmiko vā tassa puttadhītaro vā añño vā koci vaṃse uppanno puna kappiyavohārena deti,",
  "tika-vin08t0:1354_2": "vaṭṭatī”ti aṭṭhakathāyaṃ vuttattā vihārassāmikabhūtadāyakassa vā tassa puttadhītādīnaṃ vaṃse uppannānaṃ vā dātuṃ issarabhāvo siddhoyevāti.",
  "tika-vin08t0:1354_3": "Na siddho.",
  "tika-vin08t0:1354_4": "Kasmāti ce?",
  "tika-vin08t0:1354_5": "Nanu vuttaṃ “bhikkhūhi pariccattabhāvaṃ ñatvā”ti,",
  "tika-vin08t0:1354_6": "tasmā akappiyattā bhikkhūhi pariccattameva kappiyakaraṇatthāya dāyakādīhi puna kappiyavohārena deti, vaṭṭati.",
  "tika-vin08t0:1354_7": "Yathā appaṭiggahitattā bhikkhūhi aparibhuttameva khādanīyabhojanīyaṃ bhikkhusantakaṃyeva āpattimocanatthaṃ dāyakādayo paṭiggahāpeti,",
  "tika-vin08t0:1354_8": "na paribhuttaṃ,",
  "tika-vin08t0:1354_9": "yathā ca bījagāmapariyāpannaṃyeva bhikkhusantakaṃ bījagāmabhūtagāmabhāvato parimocanatthaṃ kappiyakārakādayo kappiyaṃ karonti,",
  "tika-vin08t0:1354_10": "na apariyāpannaṃ,",
  "tika-vin08t0:1354_11": "evaṃ akappiyaṃ bhikkhūhi pariccattaṃyeva taḷākādikaṃ kappiyakaraṇatthaṃ dāyakādayo puna denti,",
  "tika-vin08t0:1354_12": "na apariccattaṃ,",
  "tika-vin08t0:1354_13": "tasmā idampi vacanaṃ kappiyakaraṇattaṃyeva sādheti,",
  "tika-vin08t0:1354_14": "na issarattanti viññāyati.",
  "tika-vin08t0:1355_0": "Tathāpi evaṃ vadeyyuṃ “jātibhūmiyaṃ jātibhūmikā upāsakā āyasmantaṃ dhammikattheraṃ sattahi jātibhūmikavihārehi",
  "tika-vin08t0:1355_1": "pabbājayiṃsūti vacanato dāyako vihārassa issaroti viññāyati.",
  "tika-vin08t0:1355_2": "Issarattāyeva hi te theraṃ pabbājetuṃ sakkā,",
  "tika-vin08t0:1355_3": "no anissarā”ti,",
  "tika-vin08t0:1355_4": "na kho panevaṃ daṭṭhabbaṃ. Kasmā?",
  "tika-vin08t0:1355_5": "“Jātibhūmikā upāsakā”icceva hi vuttaṃ,",
  "tika-vin08t0:1355_6": "na “vihāradāyakā”ti,",
  "tika-vin08t0:1355_7": "tasmā tasmiṃ dese vasantā bahavo upāsakā āyasmantaṃ dhammikattheraṃ ayuttacārittā sakalasattavihārato pabbājayiṃsu,",
  "tika-vin08t0:1355_8": "na attano vihāradāyakabhāvena issarattā,",
  "tika-vin08t0:1355_9": "tasmā idampi udāharaṇaṃ na issarabhāvadīpakaṃ,",
  "tika-vin08t0:1355_10": "atha kho aparādhānurūpakaraṇabhāvadīpakanti daṭṭhabbaṃ.",
  "tika-vin08t0:1355_11": "Evaṃ yadā dāyako vihāraṃ patiṭṭhāpetvā deti,",
  "tika-vin08t0:1355_12": "tassa muñcacetanaṃ patvā dinnakālato paṭṭhāya so vā tassa vaṃse uppanno vā janapadassāmikarājādayo vā issarā bhavituṃ vā vicāretuṃ vā na labhanti,",
  "tika-vin08t0:1355_13": "paṭiggāhakabhūto saṅgho vā gaṇo vā puggalo vā soyeva issaro bhavituṃ vā vicāretuṃ vā labhatīti daṭṭhabbaṃ.",
  "tika-vin08t0:1356_0": "Tattha dāyakādīnaṃ issaro bhavituṃ alabhanabhāvo kathaṃ viññāyatīti ce?",
  "tika-vin08t0:1356_1": "“Vatthupariccāgalakkhaṇattā dānassa,",
  "tika-vin08t0:1356_2": "pathavādivatthupariccāgena ca puna gahaṇassa ayuttattā”ti vimativinodaniyaṃ vacanato “anujānāmi,",
  "tika-vin08t0:1356_3": "bhikkhave,",
  "tika-vin08t0:1356_4": "yaṃ dīyamānaṃ patati,",
  "tika-vin08t0:1356_5": "taṃ sāmaṃ gahetvā paribhuñjituṃ,",
  "tika-vin08t0:1356_6": "pariccattaṃ taṃ,",
  "tika-vin08t0:1356_7": "bhikkhave,",
  "tika-vin08t0:1356_8": "dāyakehī”ti bhagavatā vuttattā ca “pariccattaṃ taṃ,",
  "tika-vin08t0:1356_9": "bhikkhave,",
  "tika-vin08t0:1356_10": "dāyakehīti vacanena panettha parasantakābhāvo dīpito”ti aṭṭhakathāyaṃ vuttattā ca viññāyati.",
  "tika-vin08t0:1356_11": "Saṅghādīnaṃ issaro bhavituṃ labhanabhāvo kathaṃ ñātabboti ce?",
  "tika-vin08t0:1356_12": "Saṅghiko nāma vihāro saṅghassa dinno hoti pariccatto,",
  "tika-vin08t0:1356_13": "“puggalike puggalikasaññī aññassa puggalike āpatti dukkaṭassa,",
  "tika-vin08t0:1356_14": "attano puggalike anāpattī”ti pācittiyapāḷiyaṃ āgamanato ca “antamaso caturaṅgulapādakaṃ gāmadārakehi",
  "tika-vin08t0:1356_15": "paṃsvāgārakesu kīḷantehi katampi saṅghassa dinnato paṭṭhāya garubhaṇḍaṃ hotī”ti samantapāsādikāyaṃ vacanato",
  "tika-vin08t0:1356_16": "ca “abhiyogepi cettha cātuddisaṃ saṅghaṃ uddissa bhikkhūnaṃ dinnaṃ vihāraṃ vā pariveṇaṃ vā āvāsaṃ vā",
  "tika-vin08t0:1356_17": "mahantampi khuddakampi abhiyuñjato abhiyogo na ruhati,",
  "tika-vin08t0:1356_18": "acchinditvā gaṇhitumpi na sakkoti. Kasmā?",
  "tika-vin08t0:1356_19": "Sabbesaṃ dhuranikkhepābhāvato.",
  "tika-vin08t0:1356_20": "Na hettha sabbe cātuddisā bhikkhū dhuranikkhepaṃ karontīti.",
  "tika-vin08t0:1356_21": "Dīghabhāṇakādibhedassa pana gaṇassa ekapuggalassa vā santakaṃ abhiyuñjitvā gaṇhanto sakkoti te dhuraṃ",
  "tika-vin08t0:1356_22": "nikkhipāpetu”nti dutiyapārājikavaṇṇanāyaṃ vacanato ca viññāyati.",
  "tika-vin08t0:1357_0": "Kathaṃ dāyakādīnaṃ vicāretuṃ alabhanabhāvo viññāyatīti ce?",
  "tika-vin08t0:1357_1": "Santesupi veḷuvanavihārādidāyakesu tesaṃ vicāraṇaṃ ananujānitvā “anujānāmi,",
  "tika-vin08t0:1357_2": "bhikkhave,",
  "tika-vin08t0:1357_3": "pañcahaṅgehi samannāgataṃ bhikkhuṃ senāsanaggāhāpakaṃ sammannitu”nti bhikkhusseva senāsanaggāhāpakasammutianujānato",
  "tika-vin08t0:1357_4": "ca bhaṇḍanakārakesu kosambakabhikkhūsu sāvatthiṃ āgatesu anāthapiṇḍikena ca visākhāya mahāupāsikāya ca",
  "tika-vin08t0:1357_5": "“kathāhaṃ, bhante,",
  "tika-vin08t0:1357_6": "tesu bhikkhūsu paṭipajjāmī”ti evaṃ jetavanavihāradāyakapubbārāmavihāradāyakabhūtesu ārocitesupi tesaṃ",
  "tika-vin08t0:1357_7": "senāsanavicāraṇaṃ avatvā āyasmatā sāriputtattherena “kathaṃ nu kho, bhante,",
  "tika-vin08t0:1357_8": "tesu bhikkhūsu senāsane paṭipajjitabba”nti ārocite “tena hi,",
  "tika-vin08t0:1357_9": "sāriputta,",
  "tika-vin08t0:1357_10": "vivittaṃ senāsanaṃ dātabba”nti vatvā “sace pana, bhante,",
  "tika-vin08t0:1357_11": "vivittaṃ na hoti,",
  "tika-vin08t0:1357_12": "kathaṃ paṭipajjitabba”nti vutte “tena hi vivittaṃ katvāpi dātabbaṃ,",
  "tika-vin08t0:1357_13": "na tvevāhaṃ,",
  "tika-vin08t0:1357_14": "sāriputta,",
  "tika-vin08t0:1357_15": "kenaci pariyāyena vuḍḍhatarassa bhikkhuno senāsanaṃ paṭibāhitabbanti vadāmi,",
  "tika-vin08t0:1357_16": "yo paṭibāheyya,",
  "tika-vin08t0:1357_17": "āpatti dukkaṭassā”ti therasseva senāsanassa vicāraṇassa anuññātattā ca viññāyati.",
  "tika-vin08t0:1358_0": "Kathaṃ pana saṅghādīnaṃ senāsanaṃ vicāretuṃ labhanabhāvo viññāyatīti? “Evañca,",
  "tika-vin08t0:1358_1": "bhikkhave,",
  "tika-vin08t0:1358_2": "sammannitabbo –",
  "tika-vin08t0:1358_3": "paṭhamaṃ bhikkhu yācitabbo,",
  "tika-vin08t0:1358_4": "yācitvā byattena bhikkhunā paṭibalena saṅgho ñāpetabbo –",
  "tika-vin08t0:1359_0": "Suṇātu me, bhante,",
  "tika-vin08t0:1359_1": "saṅgho…pe…",
  "tika-vin08t0:1359_2": "sammato saṅghena itthannāmo bhikkhu senāsanaggāhāpako,",
  "tika-vin08t0:1359_3": "khamati saṅghassa,",
  "tika-vin08t0:1359_4": "tasmā tuṇhī,",
  "tika-vin08t0:1359_5": "evametaṃ dhārayāmīti.",
  "tika-vin08t0:1360_0": "Evaṃ saṅghena senāsanaggāhāpakaṃ sammannāpetvā puna tena saṅghasammatena senāsanaggāhāpakena senāsanaggāhakavidhānaṃ anujānituṃ anujānāmi,",
  "tika-vin08t0:1360_1": "bhikkhave,",
  "tika-vin08t0:1360_2": "paṭhamaṃ bhikkhū gaṇetuṃ,",
  "tika-vin08t0:1360_3": "bhikkhū gaṇetvā seyyā gaṇetuṃ,",
  "tika-vin08t0:1360_4": "seyyā gaṇetvā seyyaggena gāhetu”nti vacanato saṅghikasenāsanassa saṅghena vicāretuṃ labhanabhāvo viññāyati.",
  "tika-vin08t0:1361_0": "“Dīghabhāṇakādibhedassa pana gaṇassa ekapuggalassa vā dinnavihārādiṃ acchinditvā gaṇhante dhuranikkhepasambhavā",
  "tika-vin08t0:1361_1": "pārājika”nti aṭṭhakathāyaṃ āgamanato ca “attano puggalike anāpattī”ti pāḷiyaṃ āgamanato ca “yasmiṃ pana",
  "tika-vin08t0:1361_2": "vissāso ruhati,",
  "tika-vin08t0:1361_3": "tassa santakaṃ attano puggalikamiva hotīti mahāpaccariādīsu vutta”nti aṭṭhakathāyaṃ vacanato ca gaṇassa dinno gaṇasantakavihāro gaṇeneva vicārīyate,",
  "tika-vin08t0:1361_4": "no dāyakādīhi.",
  "tika-vin08t0:1361_5": "Puggalassa dinno puggalikavihāropi paṭiggāhakapuggaleneva vicārīyate,",
  "tika-vin08t0:1361_6": "no dāyakādīhīti viññāyati.",
  "tika-vin08t0:1361_7": "Evaṃ vinayapāḷiyaṃ aṭṭhakathāṭīkāsu ca vihārassa saṅghikagaṇasantakapuggalikavasena tividhasseva vacanato",
  "tika-vin08t0:1361_8": "ca tesaṃyeva saṅghagaṇapuggalānaṃ vihāravicāraṇassa anuññātattā ca dāyakasantakassa vihārassa visuṃ avuttattā",
  "tika-vin08t0:1361_9": "ca dāyakānaṃ vihāravicāraṇassa ananuññātattā ca saṅghādayo eva vihārassa issarā honti,",
  "tika-vin08t0:1361_10": "teyeva ca vicāretuṃ labhantīti daṭṭhabbaṃ.",
  "tika-vin08t0:1362_0": "Evaṃ hotu,",
  "tika-vin08t0:1362_1": "tesu paṭiggāhakabhūtesu saṅghagaṇapuggalesu so vihāro kassa santako hoti,",
  "tika-vin08t0:1362_2": "kena ca vicāretabboti? Vuccate –",
  "tika-vin08t0:1362_3": "saṅghikavihāre tāva “āgatānāgatassa cātuddisassa saṅghassa dammī”ti dinnattā paṭiggāhakesu kālakatesupi",
  "tika-vin08t0:1362_4": "tadañño cātuddisasaṅgho ca anāgatasaṅgho ca issaro,",
  "tika-vin08t0:1362_5": "tassa santako,",
  "tika-vin08t0:1362_6": "tena vicāretabbo.",
  "tika-vin08t0:1362_7": "Gaṇasantake pana tasmiṃ gaṇe yāva ekopi atthi,",
  "tika-vin08t0:1362_8": "tāva gaṇasantakova,",
  "tika-vin08t0:1362_9": "tena avasiṭṭhena bhikkhunā vicāretabbo.",
  "tika-vin08t0:1362_10": "Sabbesu kālakatesu yadi sakalagaṇo vā taṃgaṇapariyāpannaavasiṭṭhapuggalo vā jīvamānakāleyeva yassa kassaci dinno,",
  "tika-vin08t0:1362_11": "yena ca vissāsaggāhavasena gahito,",
  "tika-vin08t0:1362_12": "so issaro.",
  "tika-vin08t0:1362_13": "Sacepi sakalagaṇo jīvamānakāleyeva aññagaṇassa vā saṅghassa vā puggalassa vā deti,",
  "tika-vin08t0:1362_14": "te aññagaṇasaṅghapuggalā issarā honti.",
  "tika-vin08t0:1362_15": "Puggalikavihāre pana so vihārassāmiko attano jīvamānakāleyeva saṅghassa vā gaṇassa vā puggalassa vā deti,",
  "tika-vin08t0:1362_16": "te issarā honti.",
  "tika-vin08t0:1362_17": "Yo vā pana tassa jīvamānasseva vissāsaggāhavasena gaṇhāti,",
  "tika-vin08t0:1362_18": "sova issaro hotīti daṭṭhabbo.",
  "tika-vin08t0:1363_0": "Kathaṃ viññāyatīti ce?",
  "tika-vin08t0:1363_1": "Saṅghike vihārassa garubhaṇḍattā avissajjiyaṃ avebhaṅgikaṃ hoti,",
  "tika-vin08t0:1363_2": "na kassaci dātabbaṃ.",
  "tika-vin08t0:1363_3": "Gaṇasantakapuggalikesu pana tesaṃ sāmikattā dānavissāsaggāhā ruhanti,",
  "tika-vin08t0:1363_4": "“tasmā so jīvamānoyeva sabbaṃ attano parikkhāraṃ nissajjitvā kassaci adāsi,",
  "tika-vin08t0:1363_5": "koci vā vissāsaṃ aggahesi.",
  "tika-vin08t0:1363_6": "Yassa dinnaṃ,",
  "tika-vin08t0:1363_7": "yena ca gahitaṃ,",
  "tika-vin08t0:1363_8": "tasseva hotī”ti ca “dvinnaṃ santakaṃ hoti avibhattaṃ,",
  "tika-vin08t0:1363_9": "ekasmiṃ kālakate itaro sāmī,",
  "tika-vin08t0:1363_10": "bahūnampi santake eseva nayo”ti ca aṭṭhakathāyaṃ vuttattā viññāyati.",
  "tika-vin08t0:1364_0": "Evaṃ pana vissajjetvā adinnaṃ “mamaccayena asukassa hotū”ti dānaṃ accayadānattā na ruhati.",
  "tika-vin08t0:1364_1": "Vuttañhetaṃ aṭṭhakathāyaṃ “sace hi pañcasu sahadhammikesu yo koci kālaṃ karonto ‘mamaccayena mayhaṃ parikkhāro upajjhāyassa hotu,",
  "tika-vin08t0:1364_2": "ācariyassa hotu,",
  "tika-vin08t0:1364_3": "saddhivihārikassa hotu,",
  "tika-vin08t0:1364_4": "antevāsikassa hotu,",
  "tika-vin08t0:1364_5": "mātu hotu,",
  "tika-vin08t0:1364_6": "pitu hotu,",
  "tika-vin08t0:1364_7": "aññassa vā kassaci hotū’ti vadati,",
  "tika-vin08t0:1364_8": "tesaṃ na hoti,",
  "tika-vin08t0:1364_9": "saṅghasseva hoti.",
  "tika-vin08t0:1364_10": "Na hi pañcannaṃ sahadhammikānaṃ accayadānaṃ ruhati,",
  "tika-vin08t0:1364_11": "gihīnaṃ pana ruhatī”ti.",
  "tika-vin08t0:1364_12": "Ettha ca ekacce pana vinayadharā “gihīnanti padaṃ sampadānanti gahetvā bhikkhūnaṃ santakaṃ accayadānavasena gihīnaṃ dadante ruhati,",
  "tika-vin08t0:1364_13": "pañcannaṃ pana sahadhammikānaṃ dento na ruhatī”ti vadanti.",
  "tika-vin08t0:1364_14": "Evaṃ sante mātāpitūnaṃ dadantopi ruheyya tesaṃ gihibhūtattā.",
  "tika-vin08t0:1364_15": "“Atha ca pana ‘mātu hotu,",
  "tika-vin08t0:1364_16": "pitu hotu,",
  "tika-vin08t0:1364_17": "aññassa vā kassaci hotū’ti vadati,",
  "tika-vin08t0:1364_18": "tesaṃ na hotī”ti vacanato na ruhatīti viññāyati,",
  "tika-vin08t0:1364_19": "tasmā “gihīnaṃ panā”ti idaṃ na sampadānavacanaṃ,",
  "tika-vin08t0:1364_20": "atha kho sāmivacanamevāti daṭṭhabbaṃ.",
  "tika-vin08t0:1364_21": "Tena gihīnaṃ pana santakaṃ accayadānaṃ ruhatīti sambandho kātabbo.",
  "tika-vin08t0:1365_0": "Kiñca bhiyyo –",
  "tika-vin08t0:1365_1": "“sace hi pañcasu sahadhammikesu yo koci kālaṃ karonto mamaccayena mayhaṃ parikkhāro”ti ārabhitvā “na hi pañcannaṃ sahadhammikānaṃ accayadānaṃ ruhati,",
  "tika-vin08t0:1365_2": "gihīnaṃ pana ruhatī”ti vuttattā sāmyatthe chaṭṭhībahuvacanaṃ samatthitaṃ bhavati.",
  "tika-vin08t0:1365_3": "Yadi evaṃ “gihīna”nti padassa asampadānatte sati katamaṃ sampadānaṃ hotīti?",
  "tika-vin08t0:1365_4": "“Yassa kassacī”ti padaṃ.",
  "tika-vin08t0:1365_5": "Vuttañhi aṭṭhakathāyaṃ “mātu hotu,",
  "tika-vin08t0:1365_6": "pitu hotu,",
  "tika-vin08t0:1365_7": "aññassa vā kassaci hotū”ti.",
  "tika-vin08t0:1365_8": "Ayamattho ajjukavatthunā dīpetabbo.",
  "tika-vin08t0:1365_9": "Evaṃ jīvamānakāleyeva datvā matesu vinicchayo amhehi ñāto,",
  "tika-vin08t0:1365_10": "kassaci adatvā matesu vinicchayo kathaṃ ñātabboti?",
  "tika-vin08t0:1365_11": "Tatthāpi saṅghike tāva heṭṭhā vuttanayena saṅghova issaro,",
  "tika-vin08t0:1365_12": "gaṇasantake pana ekaccesu avasesā issarā,",
  "tika-vin08t0:1365_13": "sabbesu matesu saṅghova issaro.",
  "tika-vin08t0:1365_14": "Vuttañhi aṭṭhakathāyaṃ “sabbesu matesu saṅghikaṃ hotī”ti.",
  "tika-vin08t0:1365_15": "Puggalike pana vihārassa garubhaṇḍattā avissajjiyaṃ avebhaṅgikaṃ saṅghikameva hoti.",
  "tika-vin08t0:1366_0": "Kathaṃ viññāyatīti ce?",
  "tika-vin08t0:1366_1": "“Bhikkhussa,",
  "tika-vin08t0:1366_2": "bhikkhave,",
  "tika-vin08t0:1366_3": "kālakate saṅgho sāmī pattacīvare,",
  "tika-vin08t0:1366_4": "apica gilānupaṭṭhākā bahūpakārā,",
  "tika-vin08t0:1366_5": "anujānāmi,",
  "tika-vin08t0:1366_6": "bhikkhave,",
  "tika-vin08t0:1366_7": "saṅghena ticīvarañca pattañca gilānupaṭṭhākānaṃ dātuṃ.",
  "tika-vin08t0:1366_8": "Yaṃ tattha lahubhaṇḍaṃ lahuparikkhāraṃ,",
  "tika-vin08t0:1366_9": "taṃ sammukhībhūtena saṅghena bhājetuṃ.",
  "tika-vin08t0:1366_10": "Yaṃ tattha garubhaṇḍaṃ garuparikkhāraṃ,",
  "tika-vin08t0:1366_11": "taṃ āgatānāgatassa cātuddisassa saṅghassa avissajjiyaṃ avebhaṅgika”nti tena bhagavatā jānatā passatā arahatā sammāsambuddhena vuttattā viññāyati.",
  "tika-vin08t0:1366_12": "Evampi “garubhaṇḍaṃ garuparikkhāraṃ”icceva bhagavatā vuttaṃ,",
  "tika-vin08t0:1366_13": "na “vihāra”nti,",
  "tika-vin08t0:1366_14": "tasmā kathaṃ vihārassa garubhaṇḍabhāvoti viññāyatīti?",
  "tika-vin08t0:1366_15": "“Vihāro vihāravatthu,",
  "tika-vin08t0:1366_16": "idaṃ dutiyaṃ avebhaṅgika”nti pāḷiyaṃ,",
  "tika-vin08t0:1367_0": "“Dvisaṅgahāni dve honti, tatiyaṃ catusaṅgahaṃ;",
  "tika-vin08t0:1368_0": "Catutthaṃ navakoṭṭhāsaṃ, pañcamaṃ aṭṭhabhedanaṃ.",
  "tika-vin08t0:1369_0": "“Iti pañcahi rāsīhi, pañcanimmalalocano;",
  "tika-vin08t0:1370_0": "Pañcavīsavidhaṃ nātho, garubhaṇḍaṃ pakāsayī”ti. –",
  "tika-vin08t0:1371_0": "Aṭṭhakathāyañca vuttattā viññāyati.",
  "tika-vin08t0:1372_0": "Iti dāyako vihāraṃ katvā kulūpakabhikkhussa deti,",
  "tika-vin08t0:1372_1": "tassa muñcacetanuppattito pubbakāle dāyako vihārassāmiko hoti,",
  "tika-vin08t0:1372_2": "dātuṃ vā vicāretuṃ vā issaro,",
  "tika-vin08t0:1372_3": "muñcacetanuppattito paṭṭhāya paṭiggāhakabhikkhu sāmiko hoti,",
  "tika-vin08t0:1372_4": "paribhuñjituṃ vā aññesaṃ dātuṃ vā issaro.",
  "tika-vin08t0:1372_5": "So puggalo attano jīvamānakkhaṇeyeva saddhivihārikādīnaṃ nissajjitvā deti,",
  "tika-vin08t0:1372_6": "tadā te saddhivihārikādayo sāmikā honti,",
  "tika-vin08t0:1372_7": "paribhuñjituṃ vā aññassa vā dātuṃ issarā.",
  "tika-vin08t0:1372_8": "Yadi pana kassaci adatvāva kālaṃ karoti,",
  "tika-vin08t0:1372_9": "tadā saṅghova tassa vihārassa sāmiko hoti,",
  "tika-vin08t0:1372_10": "na dāyako vā puggalo vā,",
  "tika-vin08t0:1372_11": "saṅghānumatiyā eva puggalo paribhuñjituṃ labhati,",
  "tika-vin08t0:1372_12": "na attano issaravatāyāti daṭṭhabbo.",
  "tika-vin08t0:1373_0": "Evaṃ mūlatoyeva saṅghassa dinnattā saṅghikabhūtavihāro vā mūle gaṇapuggalānaṃ dinnattā gaṇasantakapuggalikabhūtopi",
  "tika-vin08t0:1373_1": "tesaṃ gaṇapuggalānaṃ aññassa nissajjanavasena adatvā kālakatattā pacchā saṅghikabhāvaṃ pattavihāro vā",
  "tika-vin08t0:1373_2": "saṅghena vicāretabbo hoti.",
  "tika-vin08t0:1373_3": "Saṅghenapi bhagavato anumatiyā senāsanaggāhāpakaṃ sammannitvā gāhāpetabbo.",
  "tika-vin08t0:1373_4": "Vuttañhetaṃ senāsanakkhandhake “atha kho bhikkhūnaṃ etadahosi ‘kena nu kho senāsanaṃ gāhetabba’nti.",
  "tika-vin08t0:1373_5": "Bhagavato etamatthaṃ ārocesuṃ –",
  "tika-vin08t0:1373_6": "‘anujānāmi,",
  "tika-vin08t0:1373_7": "bhikkhave,",
  "tika-vin08t0:1373_8": "pañcahaṅgehi samannāgataṃ bhikkhuṃ senāsanaggāhāpakaṃ sammannitu’nti”ādi.",
  "tika-vin08t0:1374_0": "Imasmiṃ ṭhāne “senāsanaggāho nāma vassakālavasena senāsanaggāho,",
  "tika-vin08t0:1374_1": "utukālavasena senāsanaggāho,",
  "tika-vin08t0:1374_2": "dhuvavāsavasena senāsanaggāhoti tividho hoti.",
  "tika-vin08t0:1374_3": "Tesu vassakālavasena senāsanaggāho purimavassavasena senāsanaggāho,",
  "tika-vin08t0:1374_4": "pacchimavassavasena senāsanaggāhoti duvidho.",
  "tika-vin08t0:1374_5": "Utukālavasena senāsanaggāhopi antarāmuttakavasena senāsanaggāho,",
  "tika-vin08t0:1374_6": "taṅkhaṇapaṭisallānavasena senāsanaggāhoti duvidho”ti ācariyā vadanti,",
  "tika-vin08t0:1374_7": "etaṃ pāḷiyā ca aṭṭhakathāya ca asamentaṃ viya dissati.",
  "tika-vin08t0:1374_8": "Pāḷiyañhi “atha kho bhikkhūnaṃ etadahosi ‘kati nu kho senāsanaggāho’ti.",
  "tika-vin08t0:1374_9": "Bhagavato etamatthaṃ ārocesuṃ – tayome,",
  "tika-vin08t0:1374_10": "bhikkhave,",
  "tika-vin08t0:1374_11": "senāsanaggāhā purimako pacchimako antarāmuttako.",
  "tika-vin08t0:1374_12": "Aparajjugatāya āsāḷhiyā purimako gāhetabbo,",
  "tika-vin08t0:1374_13": "māsagatāya āsāḷhiyā pacchimako gāhetabbo,",
  "tika-vin08t0:1374_14": "aparajjugatāya pavāraṇāya āyatiṃ vassāvāsatthāya antarāmuttako gāhetabbo. Ime kho,",
  "tika-vin08t0:1374_15": "bhikkhave,",
  "tika-vin08t0:1374_16": "tayo senāsanaggāhā”ti evaṃ āgato,",
  "tika-vin08t0:1374_17": "aṭṭhakathāyampi “tīsu senāsanaggāhesu purimako ca pacchimako cāti ime dve gāhā thāvarā.",
  "tika-vin08t0:1374_18": "Antarāmuttake ayaṃ vinicchayo…pe…",
  "tika-vin08t0:1374_19": "ayaṃ tāva antovasse vassūpanāyikādivasena pāḷiyaṃ āgatasenāsanaggāhakathā,",
  "tika-vin08t0:1374_20": "ayaṃ pana senāsanaggāho nāma duvidho hoti utukāle ca vassāvāse cā”ti evaṃ āgato,",
  "tika-vin08t0:1374_21": "tasmā saṅghena sammatasenāsanaggāhāpakena vicāretabbā.",
  "tika-vin08t0:1375_0": "Senāsanaggāho nāma utukāle senāsanaggāho,",
  "tika-vin08t0:1375_1": "vassāvāse senāsanaggāhoti duvidho.",
  "tika-vin08t0:1375_2": "Tattha utukālo nāma hemantautugimhautuvasena aṭṭha māsā,",
  "tika-vin08t0:1375_3": "tasmiṃ kāle bhikkhū aniyatāvāsā honti,",
  "tika-vin08t0:1375_4": "tasmā ye yadā āgacchanti,",
  "tika-vin08t0:1375_5": "tesaṃ tadā bhikkhū uṭṭhāpetvā senāsanaṃ dātabbaṃ,",
  "tika-vin08t0:1375_6": "akālo nāma natthi.",
  "tika-vin08t0:1375_7": "Ayaṃ utukāle senāsanaggāho nāma.",
  "tika-vin08t0:1375_8": "Vassāvāse senāsanaggāho pana “purimako pacchimako antarāmuttako”ti pāḷiyaṃ āgatanayena tividho hoti.",
  "tika-vin08t0:1375_9": "Antarāmuttakopi hi āyatiṃ vassāvāsatthāya gāhitattā vassāvāse senāsanaggāhameva pavisati,",
  "tika-vin08t0:1375_10": "na utukāle senāsanaggāho.",
  "tika-vin08t0:1375_11": "Vuttañhi bhagavatā “aparajjugatāya pavāraṇāya āyatiṃ vassāvāsatthāya antarāmuttako gāhetabbo”ti.",
  "tika-vin08t0:1375_12": "Taṅkhaṇapaṭisallānavasena senāsanaggāhoti ca neva pāḷiyaṃ na aṭṭhakathāyaṃ visuṃ āgato,",
  "tika-vin08t0:1375_13": "utukāle senāsanaggāhoyeva tadaṅgasenāsanaggāhotipi taṅkhaṇapaṭisallānavasena senāsanaggāhotipi vadanti,",
  "tika-vin08t0:1375_14": "tasmā utukālavasena senāsanaggāhopi “antarāmuttakavasena senāsanaggāho taṅkhaṇapaṭisallānavasena senāsanaggāhoti dubbidho”ti na vattabbo.",
  "tika-vin08t0:1376_0": "Athāpi vadanti “yathāvuttesu pañcasu senāsanaggāhesu cattāro senāsanaggāhā pañcaṅgasamannāgatena senāsanaggāhāpakasammutiladdhena",
  "tika-vin08t0:1376_1": "bhikkhunā antoupacārasīmaṭṭhena hutvā antosīmaṭṭhānaṃ bhikkhūnaṃ yathāvinayaṃ vicāretabbā honti,",
  "tika-vin08t0:1376_2": "te pana vicāraṇā yāvajjakālā thāvarā hutvā na tiṭṭhanti,",
  "tika-vin08t0:1376_3": "dhuvavāsavasena vicāraṇameva yāvajjakālā thāvaraṃ hutvā tiṭṭhatī”ti,",
  "tika-vin08t0:1376_4": "tampi tathā na sakkā vattuṃ. Kasmā?",
  "tika-vin08t0:1376_5": "Senāsanaggāhāpakabhede “dhuvavāsavasena senāsanaggāho”ti pāḷiyaṃ aṭṭhakathāyañca natthi.",
  "tika-vin08t0:1376_6": "Dhuvavāsavasena vicāraṇañca sammutiladdhena senāsanaggāhāpakena vicāretabbaṃ na hoti,",
  "tika-vin08t0:1376_7": "atha kho samaggena saṅghena apalokanakammavasena duvaṅgasamannāgatassa bhikkhussa anuṭṭhāpanīyaṃ katvā dānameva,",
  "tika-vin08t0:1376_8": "tasmā samaggo saṅgho bahūpakāratāguṇavisiṭṭhatāsaṅkhātehi dvīhi aṅgehi samannāgataṃ bhikkhuṃ apalokanakammavasena",
  "tika-vin08t0:1376_9": "sammannitvā tassa phāsukaṃ āvāsaṃ dhuvavāsavasena anuṭṭhāpanīyaṃ katvā deti,",
  "tika-vin08t0:1376_10": "taṃ yāvajjakālā thāvaraṃ hutvā tiṭṭhatīti vattabbaṃ.",
  "tika-vin08t0:1377_0": "Samaggo saṅghova dhuvavāsavasena deti,",
  "tika-vin08t0:1377_1": "na senāsanaggāhāpakoti ayamattho kathaṃ ñātabboti ce?",
  "tika-vin08t0:1377_2": "“Saṅgho pana bhaṇḍāgārikassa vā dhammakathikavinayadharādīnaṃ vā gaṇavācakaācariyassa vā bahūpakārataṃ",
  "tika-vin08t0:1377_3": "guṇavisiṭṭhatañca sallakkhento dhuvavāsatthāya vihāraṃ sammannitvā detī”ti “saṅgho pana bahussutassa",
  "tika-vin08t0:1377_4": "uddesaparipucchādīhi bahūpakārassa bhāranitthārakassa phāsukaṃ āvāsaṃ anuṭṭhāpanīyaṃ katvā detī”ti ca",
  "tika-vin08t0:1377_5": "“saṅgho pana bhaṇḍāgārikassa vā dhammakathikavinayadharagaṇavācakācariyānaṃ vā bahūpakārataṃ guṇavisiṭṭhatañca",
  "tika-vin08t0:1377_6": "sallakkhetvā dhuvavāsatthāya vihāraṃ sallakkhetvā sammannitvā detī”ti ca “bahussutassa saṅghabhāranitthārakassa",
  "tika-vin08t0:1377_7": "bhikkhuno anuṭṭhāpanīyasenāsanampī”ti ca “apalokanakammaṃ nāma sīmaṭṭhakaṃ saṅghaṃ sodhetvā chandārahānaṃ",
  "tika-vin08t0:1377_8": "chandaṃ āharitvā samaggassa saṅghassa anumatiyā tikkhattuṃ sāvetvā kattabbaṃ kamma”nti ca aṭṭhakathāsu",
  "tika-vin08t0:1377_9": "vacanato sādhukaṃ nissaṃsayena ñātabboti.",
  "tika-vin08t0:1378_0": "Kathaṃ pana apalokanakammena dātabbabhāvo viññāyatīti?",
  "tika-vin08t0:1378_1": "“Bahussutassa saṅghabhāranitthārakassa bhikkhuno anuṭṭhāpanīyasenāsanampi saṅghakiccaṃ karontānaṃ kappiyakārakādīnaṃ",
  "tika-vin08t0:1378_2": "bhattavetanampi apalokanakammena dātuṃ vaṭṭatī”ti parivāraṭṭhakathāyaṃ kammavagge āgatattā viññāyati.",
  "tika-vin08t0:1378_3": "Kathaṃ pana duvaṅgasamannāgatassa bhikkhunoyeva dātabbabhāvo viññāyatīti?",
  "tika-vin08t0:1378_4": "“Bahūpakāratanti bhaṇḍāgārikatādibahuupakārabhāvaṃ.",
  "tika-vin08t0:1378_5": "Na kevalaṃ idamevāti āha ‘guṇavisiṭṭhatañcā’tiādi.",
  "tika-vin08t0:1378_6": "Tena bahūpakārattepi guṇavisiṭṭhattābhāve,",
  "tika-vin08t0:1378_7": "guṇavisiṭṭhattepi bahūpakārattābhāve dātuṃ na vaṭṭatīti dassetī”ti vinayatthamañjūsāyaṃ vuttattā viññāyati.",
  "tika-vin08t0:1379_0": "Kasmā pana senāsanaggāhāpakena vicāretabbo senāsanaggāho yāvajjakālā na tiṭṭhatīti?",
  "tika-vin08t0:1379_1": "Pañcaṅgasamannāgatassa senāsanaggāhāpakassa bhikkhuno dullabhattā,",
  "tika-vin08t0:1379_2": "nānādesavāsīnaṃ nānācariyakulasambhavānaṃ bhikkhūnaṃ ekasambhogaparibhogassa dukkarattā ca imehi dvīhi kāraṇehi na tiṭṭhati.",
  "tika-vin08t0:1379_3": "Vuttañhetaṃ bhagavatā “anujānāmi,",
  "tika-vin08t0:1379_4": "bhikkhave,",
  "tika-vin08t0:1379_5": "pañcahaṅgehi samannāgataṃ bhikkhuṃ senāsanaggāhāpakaṃ sammannituṃ,",
  "tika-vin08t0:1379_6": "yo na chandāgatiṃ gaccheyya,",
  "tika-vin08t0:1379_7": "na dosāgatiṃ gaccheyya,",
  "tika-vin08t0:1379_8": "na mohāgatiṃ gaccheyya,",
  "tika-vin08t0:1379_9": "na bhayāgatiṃ gaccheyya,",
  "tika-vin08t0:1379_10": "gahitāgahitañca jāneyyā”ti.",
  "tika-vin08t0:1379_11": "Aṭṭhakathāyampi “evarūpena hi sabhāgapuggalena ekavihāre vā ekapariveṇe vā vasantena attho natthī”ti vuttaṃ.",
  "tika-vin08t0:1379_12": "Kasmā pana dhuvavāsatthāya dānavicāro yāvajjakālā tiṭṭhatīti?",
  "tika-vin08t0:1379_13": "Pañcaṅgasamannāgatābhāvepi sīmaṭṭhakassa samaggassa saṅghassa anumatiyā kattabbattā.",
  "tika-vin08t0:1379_14": "Vuttañhi “apalokanakammaṃ nāma sīmaṭṭhakaṃ saṅghaṃ sodhetvā chandārahānaṃ chandaṃ āharitvā samaggassa",
  "tika-vin08t0:1379_15": "saṅghassa anumatiyā tikkhattuṃ sāvetvā kattabbaṃ kamma”nti.",
  "tika-vin08t0:1380_0": "Utukāle saṅghikasenāsane vasantena āgato bhikkhu na paṭibāhetabbo aññatra anuṭṭhāpanīyā.",
  "tika-vin08t0:1380_1": "Vuttañhi bhagavatā “anujānāmi,",
  "tika-vin08t0:1380_2": "bhikkhave,",
  "tika-vin08t0:1380_3": "vassānaṃ temāsaṃ paṭibāhituṃ,",
  "tika-vin08t0:1380_4": "utukālaṃ pana na paṭibāhitu”nti.",
  "tika-vin08t0:1380_5": "“Aññatra anuṭṭhāpanīyā”ti vuttaṃ,",
  "tika-vin08t0:1380_6": "katame anuṭṭhāpanīyāti?",
  "tika-vin08t0:1380_7": "Cattāro anuṭṭhāpanīyā vuḍḍhataro,",
  "tika-vin08t0:1380_8": "bhaṇḍāgāriko, gilāno,",
  "tika-vin08t0:1380_9": "saṅghato laddhasenāsano ca.",
  "tika-vin08t0:1380_10": "Tattha vuḍḍhataro bhikkhu tasmiṃ vihāre antosīmaṭṭhakabhikkhūsu attanā vuḍḍhatarassa aññassa abhāvā yathāvuḍḍhaṃ kenaci anuṭṭhāpanīyo.",
  "tika-vin08t0:1380_11": "Bhaṇḍāgāriko saṅghena sammannitvā bhaṇḍāgārassa dinnatāya saṅghassa bhaṇḍaṃ rakkhanto gopento vasati,",
  "tika-vin08t0:1380_12": "tasmā so bhaṇḍāgāriko kenaci anuṭṭhāpanīyo.",
  "tika-vin08t0:1380_13": "Gilāno gelaññābhibhūto attano laddhasenāsane vasanto kenaci anuṭṭhāpanīyo.",
  "tika-vin08t0:1380_14": "Saṅghato laddhasenāsano samaggena saṅghena dinnasenāsanattā kenaci anuṭṭhāpanīyo.",
  "tika-vin08t0:1380_15": "Vuttañhi aṭṭhakathāyaṃ “cattāro hi na vuṭṭhāpetabbā vuḍḍhataro,",
  "tika-vin08t0:1380_16": "bhaṇḍāgāriko, gilāno,",
  "tika-vin08t0:1380_17": "saṅghato laddhasenāsanoti.",
  "tika-vin08t0:1380_18": "Tattha vuḍḍhataro attano vuḍḍhatāya navakatarena na vuṭṭhāpetabbo,",
  "tika-vin08t0:1380_19": "bhaṇḍāgāriko saṅghena sammannitvā bhaṇḍāgārassa dinnatāya,",
  "tika-vin08t0:1380_20": "gilāno attano gilānatāya,",
  "tika-vin08t0:1380_21": "saṅgho pana bahussutassa uddesaparipucchādīhi bahūpakārassa bhāranitthārakassa phāsukaṃ āvāsaṃ anuṭṭhāpanīyaṃ katvā deti,",
  "tika-vin08t0:1380_22": "tasmā so upakārakatāya ca saṅghato laddhatāya ca na vuṭṭhāpetabbo”ti.",
  "tika-vin08t0:1380_23": "Ṭhapetvā ime cattāro avasesā vuṭṭhāpanīyāva honti.",
  "tika-vin08t0:1381_0": "Aparasmiṃ bhikkhumhi āgate vuṭṭhāpetvā senāsanaṃ dāpetabbaṃ.",
  "tika-vin08t0:1381_1": "Vuttañhi aṭṭhakathāyaṃ “utukāle tāva keci āgantukā bhikkhū purebhattaṃ āgacchanti,",
  "tika-vin08t0:1381_2": "keci pacchābhattaṃ paṭhamayāmaṃ vā majjhimayāmaṃ vā pacchimayāmaṃ vā,",
  "tika-vin08t0:1381_3": "ye yadā āgacchanti,",
  "tika-vin08t0:1381_4": "tesaṃ tadāva bhikkhū uṭṭhāpetvā senāsanaṃ dātabbaṃ,",
  "tika-vin08t0:1381_5": "akālo nāma natthī”ti.",
  "tika-vin08t0:1381_6": "Etarahi pana saddhā pasannā manussā vihāraṃ katvā appekacce paṇḍitānaṃ vacanaṃ sutvā “saṅghe dinnaṃ mahapphala”nti",
  "tika-vin08t0:1381_7": "ñatvā cātuddisaṃ saṅghaṃ ārabbha “imaṃ vihāraṃ āgatānāgatassa cātuddisassa saṅghassa demā”ti vatvā denti,",
  "tika-vin08t0:1381_8": "appekacce attanā pasannaṃ bhikkhuṃ ārabbha vihāraṃ katvāpi dānakāle tena uyyojitā hutvā cātuddisaṃ saṅghaṃ ārabbha vuttanayena denti,",
  "tika-vin08t0:1381_9": "appekacce karaṇakālepi dānakālepi attano kulūpakabhikkhumeva ārabbha pariccajanti,",
  "tika-vin08t0:1381_10": "tathāpi dakkhiṇodakapātanakāle tena sikkhāpitā yathāvuttapāṭhaṃ vacībhedaṃ karonti,",
  "tika-vin08t0:1381_11": "cittena pana kulūpakasseva denti,",
  "tika-vin08t0:1381_12": "na sabbasaṅghasādhāraṇatthaṃ icchanti.",
  "tika-vin08t0:1382_0": "Imesu tīsu dānesu paṭhamaṃ pubbakālepi dānakālepi saṅghaṃ uddissa pavattattā sabbasaṅghikaṃ hoti.",
  "tika-vin08t0:1382_1": "Dutiyaṃ pubbakāle puggalaṃ uddissa pavattamānampi dānakāle saṅghaṃ uddissa pavattattā saṅghikameva.",
  "tika-vin08t0:1382_2": "Tatiyaṃ pana pubbakālepi dānakālepi kulūpakapuggalameva uddissa pavattati,",
  "tika-vin08t0:1382_3": "na saṅghaṃ,",
  "tika-vin08t0:1382_4": "kevalaṃ bhikkhunā vuttānusāreneva vacībhedaṃ karonti.",
  "tika-vin08t0:1382_5": "Evaṃ sante “kiṃ ayaṃ vihāro cittavasena puggaliko hoti,",
  "tika-vin08t0:1382_6": "vacībhedavasena saṅghiko”ti cintāyaṃ ekacce evaṃ vadeyyuṃ –",
  "tika-vin08t0:1383_0": "“Manopubbaṅgamā dhammā, manoseṭṭhā manomayā;",
  "tika-vin08t0:1384_0": "Manasā ce pasannena, bhāsati vā karoti vā;",
  "tika-vin08t0:1385_0": "Tato naṃ sukhamanveti, chāyāva anapāyinīti. –",
  "tika-vin08t0:1386_0": "Vacanato cittavasena puggaliko hotī”ti.",
  "tika-vin08t0:1386_1": "Aññe “yathā dāyakā vadanti,",
  "tika-vin08t0:1386_2": "tathā paṭipajjitabbanti vacanato vacībhedavasena saṅghiko hotī”ti.",
  "tika-vin08t0:1387_0": "Tatrāyaṃ vicāraṇā –",
  "tika-vin08t0:1387_1": "idaṃ dānaṃ pubbe puggalassa pariṇataṃ pacchā saṅghassa pariṇāmitaṃ,",
  "tika-vin08t0:1387_2": "tasmā “saṅghiko”ti vutte navasu adhammikadānesu “puggalassa pariṇataṃ saṅghassa pariṇāmetī”ti vuttaṃ aṭṭhamaṃ adhammikadānaṃ hoti,",
  "tika-vin08t0:1387_3": "tassa dānassa paṭiggahāpi paribhogāpi adhammikapaṭiggahā adhammikaparibhogā honti.",
  "tika-vin08t0:1387_4": "“Puggaliko”ti vutte tīsu dhammikadānesu “puggalassa dinnaṃ puggalasseva detī”ti vuttaṃ tatiyadhammikadānaṃ hoti,",
  "tika-vin08t0:1387_5": "tassa paṭiggahāpi paribhogāpi dhammikapaṭiggahā dhammikaparibhogā honti,",
  "tika-vin08t0:1387_6": "tasmā puggalikapakkhaṃ bhajati.",
  "tika-vin08t0:1387_7": "Appekacce suttantikādigaṇe pasīditvā vihāraṃ kāretvā gaṇassa denti “imaṃ vihāraṃ āyasmantānaṃ dammī”ti.",
  "tika-vin08t0:1387_8": "Appekacce puggale pasīditvā vihāraṃ katvā puggalassa denti “imaṃ vihāraṃ āyasmato dammī”ti.",
  "tika-vin08t0:1387_9": "Ete pana gaṇasantakapuggalikā vihārā dānakālato paṭṭhāya paṭiggāhakasantakāva honti,",
  "tika-vin08t0:1387_10": "na dāyakasantakā.",
  "tika-vin08t0:1387_11": "Tesu gaṇasantako tāva ekaccesu matesu avasesānaṃ santako,",
  "tika-vin08t0:1387_12": "tesu dharamānesuyeva kassaci denti,",
  "tika-vin08t0:1387_13": "tassa santako.",
  "tika-vin08t0:1387_14": "Kassaci adatvā sabbesu matesu saṅghiko hoti.",
  "tika-vin08t0:1387_15": "Vuttañhi aṭṭhakathāyaṃ “dvinnaṃ santakaṃ hoti avibhattaṃ,",
  "tika-vin08t0:1387_16": "ekasmiṃ kālakate itaro sāmī,",
  "tika-vin08t0:1387_17": "bahūnaṃ santakepi eseva nayo.",
  "tika-vin08t0:1387_18": "Sabbesu matesu saṅghikaṃva hotī”ti.",
  "tika-vin08t0:1388_0": "Puggalikavihāropi yadi so paṭiggāhakapuggalo attano jīvamānakāleyeva saddhivihārikādīnaṃ deti,",
  "tika-vin08t0:1388_1": "koci vā tassa vissāsena taṃ vihāraṃ aggahesi,",
  "tika-vin08t0:1388_2": "tassa santako hoti.",
  "tika-vin08t0:1388_3": "Kassaci adatvā kālakate saṅghiko hoti.",
  "tika-vin08t0:1388_4": "Vuttañhi aṭṭhakathāyaṃ “so jīvamānoyeva sabbaṃ attano parikkhāraṃ nissajjitvā kassaci adāsi,",
  "tika-vin08t0:1388_5": "koci vā vissāsaṃ aggahesi.",
  "tika-vin08t0:1388_6": "Yassa dinno,",
  "tika-vin08t0:1388_7": "yena ca gahito,",
  "tika-vin08t0:1388_8": "tasseva hotī”ti.",
  "tika-vin08t0:1388_9": "Pāḷiyañca “bhikkhussa,",
  "tika-vin08t0:1388_10": "bhikkhave,",
  "tika-vin08t0:1388_11": "kālakate saṅgho sāmī pattacīvare,",
  "tika-vin08t0:1388_12": "apica gilānupaṭṭhākā bahūpakārā.",
  "tika-vin08t0:1388_13": "Anujānāmi,",
  "tika-vin08t0:1388_14": "bhikkhave,",
  "tika-vin08t0:1388_15": "saṅghena ticīvarañca pattañca gilānupaṭṭhākānaṃ dātuṃ,",
  "tika-vin08t0:1388_16": "yaṃ tattha lahubhaṇḍaṃ lahuparikkhāraṃ,",
  "tika-vin08t0:1388_17": "taṃ sammukhībhūtena saṅghena bhājetuṃ,",
  "tika-vin08t0:1388_18": "yaṃ tattha garubhaṇḍaṃ garuparikkhāraṃ,",
  "tika-vin08t0:1388_19": "taṃ āgatānāgatassa cātuddisassa saṅghassa avissajjiyaṃ avebhaṅgika”nti vuttaṃ,",
  "tika-vin08t0:1388_20": "tasmā iminā nayena vinicchayo kātabbo.",
  "tika-vin08t0:1389_0": "Saṅghike pana pāḷiyaṃ āgatānaṃ “purimako pacchimako antarāmuttako cā”ti vuttānaṃ tiṇṇaṃ senāsanaggāhānañca",
  "tika-vin08t0:1389_1": "aṭṭhakathāyaṃ āgatānaṃ “utukāle ca vassāvāse cā”ti vuttānaṃ dvinnaṃ senāsanaggāhānañca etarahi asampajjanato",
  "tika-vin08t0:1389_2": "anuṭṭhāpanīyapāḷiyaṃ āgatassa attano sabhāvena anuṭṭhāpanīyassa dhuvavāsatthāya saṅghena dinnatāya anuṭṭhāpanīyassa",
  "tika-vin08t0:1389_3": "vaseneva vinicchayo hoti.",
  "tika-vin08t0:1389_4": "Vuḍḍhataragilānā hi attano sabhāvena anuṭṭhāpanīyā honti.",
  "tika-vin08t0:1389_5": "Vuttañhetaṃ aṭṭhakathāyaṃ “vuḍḍhataro attano vuḍḍhatāya navakatarena na vuṭṭhāpetabbo,",
  "tika-vin08t0:1389_6": "gilāno attano gilānatāyā”ti.",
  "tika-vin08t0:1389_7": "Bhaṇḍāgārikadhammakathikādayo dhuvavāsatthāya saṅghena dinnatāya anuṭṭhāpanīyā honti.",
  "tika-vin08t0:1389_8": "Vuttañhi “saṅgho pana bhaṇḍāgārikassa vā dhammakathikavinayadharādīnaṃ vā…pe…",
  "tika-vin08t0:1389_9": "dhuvavāsatthāya vihāraṃ sammannitvā deti,",
  "tika-vin08t0:1389_10": "tasmā yassa saṅghena dinno,",
  "tika-vin08t0:1389_11": "sopi anuṭṭhāpanīyo”ti.",
  "tika-vin08t0:1389_12": "So evaṃ veditabbo –",
  "tika-vin08t0:1389_13": "etarahi saṅghikavihāresu saṅghattheresu yathākammaṅgatesu tasmiṃ vihāre yo bhikkhu vuḍḍhataro,",
  "tika-vin08t0:1389_14": "sopi “ayaṃ vihāro mayā vasitabbo”ti vadati.",
  "tika-vin08t0:1389_15": "Yo tattha byatto paṭibalo,",
  "tika-vin08t0:1389_16": "sopi tatheva vadati.",
  "tika-vin08t0:1389_17": "Yena so vihāro kārito,",
  "tika-vin08t0:1389_18": "sopi “mayā pasīditapuggalo āropetabbo”ti vadati.",
  "tika-vin08t0:1389_19": "Saṅghopi “mayameva issarā,",
  "tika-vin08t0:1389_20": "tasmā amhehi icchitapuggalo āropetabbo”ti vadati.",
  "tika-vin08t0:1389_21": "Evaṃdvidhā vā tidhā vā catudhā vā bhinnesu mahantaṃ adhikaraṇaṃ hoti.",
  "tika-vin08t0:1390_0": "Tesu vuḍḍhataro “na tvevāhaṃ,",
  "tika-vin08t0:1390_1": "bhikkhave,",
  "tika-vin08t0:1390_2": "kenaci pariyāyena vuḍḍhatarassa āsanaṃ paṭibāhitabbanti vadāmi,",
  "tika-vin08t0:1390_3": "yo paṭibāheyya,",
  "tika-vin08t0:1390_4": "āpatti dukkaṭassā”ti pāḷipāṭhañca,",
  "tika-vin08t0:1390_5": "“vuḍḍhataro attano vuḍḍhatāya navakatarena na vuṭṭhāpetabbo”ti aṭṭhakathāvacanañca gahetvā “ahameva ettha vuḍḍhataro,",
  "tika-vin08t0:1390_6": "mayā vuḍḍhataro añño natthi,",
  "tika-vin08t0:1390_7": "tasmā ahameva imasmiṃ vihāre vasitumanucchaviko”ti saññī hoti.",
  "tika-vin08t0:1390_8": "Byattopi “bahussutassa saṅghabhāranitthārakassa bhikkhuno anuṭṭhāpanīyasenāsanampī”ti parivāraṭṭhakathāvacanañca,",
  "tika-vin08t0:1390_9": "“anujānāmi,",
  "tika-vin08t0:1390_10": "bhikkhave,",
  "tika-vin08t0:1390_11": "byattena bhikkhunā paṭibalena dasavassena vā atirekadasavassena vā upasampādetuṃ,",
  "tika-vin08t0:1390_12": "nissayaṃ dātu”ntiādipāḷivacanañca gahetvā “ahameva ettha byatto paṭibalo,",
  "tika-vin08t0:1390_13": "na mayā añño byattataro atthi,",
  "tika-vin08t0:1390_14": "tasmā ahameva imassa vihārassa anucchaviko”ti saññī.",
  "tika-vin08t0:1390_15": "Vihārakārakopi “yena vihāro kārito,",
  "tika-vin08t0:1390_16": "so vihārasāmikoti vinayapāṭho atthi,",
  "tika-vin08t0:1390_17": "mayā ca bahuṃ dhanaṃ cajitvā ayaṃ vihāro kārito,",
  "tika-vin08t0:1390_18": "tasmā mayā pasannapuggalo āropetabbo,",
  "tika-vin08t0:1390_19": "na añño”ti saññī.",
  "tika-vin08t0:1390_20": "Saṅghopi “saṅghiko nāma vihāro saṅghassa dinno hoti pariccatto”tiādipāḷivacanañca,",
  "tika-vin08t0:1390_21": "antamaso caturaṅgulapādakaṃ gāmadārakehi paṃsvāgārakesu kīḷantehi katampi saṅghassa dinnakālato paṭṭhāya",
  "tika-vin08t0:1390_22": "garubhaṇḍaṃ hotī”tiādiaṭṭhakathāvacanañca gahetvā “ayaṃ vihāro saṅghiko saṅghasantako,",
  "tika-vin08t0:1390_23": "tasmā amhehi abhirucitapuggalova āropetabbo,",
  "tika-vin08t0:1390_24": "na añño”ti saññī.",
  "tika-vin08t0:1391_0": "Tattha vuḍḍhatarassa vacanepi “na tvevāhaṃ,",
  "tika-vin08t0:1391_1": "bhikkhave”tyādivacanaṃ tesu tesu āsanasālādīsu aggāsanassa vuḍḍhatarārahattā bhattaṃ bhuñjitvā nisinnopi",
  "tika-vin08t0:1391_2": "bhikkhu vuḍḍhatare āgate vuṭṭhāya āsanaṃ dātabbaṃ sandhāya bhagavatā vuttaṃ,",
  "tika-vin08t0:1391_3": "na dhuvavāsaṃ sandhāya.",
  "tika-vin08t0:1391_4": "“Vuḍḍhataro attano vuḍḍhatāya”tyādivacanañca yathāvuḍḍhaṃ senāsane dīyamāne vuḍḍhatare āgate navakataro vuṭṭhāpetabbo,",
  "tika-vin08t0:1391_5": "vuṭṭhāpetvā vuḍḍhatarassa senāsanaṃ dātabbaṃ,",
  "tika-vin08t0:1391_6": "vuḍḍhataro pana navakatarena na vuṭṭhāpetabbo. Kasmā?",
  "tika-vin08t0:1391_7": "“Attano vuḍḍhataratāyā”ti utukāle yathāvuḍḍhaṃ senāsanadānaṃ sandhāya vuttaṃ,",
  "tika-vin08t0:1391_8": "na dhuvavāsatthāya dānaṃ sandhāya,",
  "tika-vin08t0:1391_9": "tasmā idampi vacanaṃ upaparikkhitabbaṃ,",
  "tika-vin08t0:1391_10": "na sīghaṃ anujānitabbaṃ.",
  "tika-vin08t0:1392_0": "Byattavacanepi “bahussutassa saṅghabhāranitthārakassa”tyādivacanañca na bahussutamattena saṅghikavihārassa issarabhāvaṃ sandhāya vuttaṃ,",
  "tika-vin08t0:1392_1": "atha kho tassa bhikkhussa bahūpakārataṃ guṇavisiṭṭhatañca sallakkhetvā saṅghena phāsukaṃ āvāsaṃ anuṭṭhāpanīyaṃ",
  "tika-vin08t0:1392_2": "katvā dinne so bhikkhu kenaci tamhā vihārā anuṭṭhāpanīyo hoti,",
  "tika-vin08t0:1392_3": "imamatthaṃ sandhāya vuttaṃ.",
  "tika-vin08t0:1392_4": "“Anujānāmi,",
  "tika-vin08t0:1392_5": "bhikkhave”tyādivacanañca nissayācariyānaṃ lakkhaṇaṃ pakāsetuṃ bhagavatā vuttaṃ,",
  "tika-vin08t0:1392_6": "na saṅghikavihārassa issarattaṃ,",
  "tika-vin08t0:1392_7": "tasmā idampi vacanaṃ upaparikkhitabbaṃ,",
  "tika-vin08t0:1392_8": "na sīghaṃ anujānitabbaṃ.",
  "tika-vin08t0:1393_0": "Dāyakavacanaṃ pana nānujānitabbaṃ paṭibāhitabbaṃ. Kasmā?",
  "tika-vin08t0:1393_1": "“Yena vihāro kārito”tyādipāṭhassa amukhyavohārattā.",
  "tika-vin08t0:1393_2": "Yathā hi puthujjanakāle rūpādīsu sañjanassa bhūtapubbattā bhūtapubbagatiyā arahāpi “satto”ti,",
  "tika-vin08t0:1393_3": "evaṃ dānakālato pubbe tassa vihārassa sāmibhūtapubbattā dāyako “vihārasāmiko”ti vuccati,",
  "tika-vin08t0:1393_4": "na issarattā.",
  "tika-vin08t0:1393_5": "Na hi sakale vinayapiṭake aṭṭhakathāṭīkāsu ca “vissajjetvā dinnassa vihārassa dāyako issaro”ti vā “dāyakena",
  "tika-vin08t0:1393_6": "vicāretabbo”ti vā “dāyakasantakavihāro”ti vā pāṭho atthi,",
  "tika-vin08t0:1393_7": "“saṅghiko,",
  "tika-vin08t0:1393_8": "gaṇasantako,",
  "tika-vin08t0:1393_9": "puggaliko”icceva atthi,",
  "tika-vin08t0:1393_10": "tasmā tassa vacanaṃ nānujānitabbaṃ.",
  "tika-vin08t0:1394_0": "Saṅghassa vacanepi “saṅghiko nāma vihāro”tyādivacanaṃ saṅghasantakabhāvaṃ saṅghena vicāretabbabhāvaṃ dīpeti,",
  "tika-vin08t0:1394_1": "saṅgho pana vicārento pañcaṅgasamannāgataṃ bhikkhuṃ senāsanaggāhāpakaṃ sammannitvā tena yathāvuḍḍhaṃ vicāretabbo vā hoti,",
  "tika-vin08t0:1394_2": "samaggena saṅghena duvaṅgasamannāgatassa bhikkhuno apalokanakammena dhuvavāsatthāya dātabbo vā.",
  "tika-vin08t0:1394_3": "Tesu pañcaṅgasamannāgatassa bhikkhuno dullabhattā senāsanaggāhāpakasammutiyā abhāve sati duvaṅgasamannāgato bhikkhu pariyesitabbo.",
  "tika-vin08t0:1394_4": "Evaṃ pana apariyesitvā bhaṇḍāgārikatādibahaūpakāratāyuttassa bahussutatādiguṇavisiṭṭhatāvirahassa bhikkhuno",
  "tika-vin08t0:1394_5": "āmisagarukatādivasena saṅghena vihāro dātabbo na hoti,",
  "tika-vin08t0:1394_6": "tasmā saṅghavacanampi upaparikkhitabbaṃ,",
  "tika-vin08t0:1394_7": "na tāva anujānitabbaṃ.",
  "tika-vin08t0:1395_0": "Atha tīṇipi vacanāni saṃsandetabbāni.",
  "tika-vin08t0:1395_1": "Tattha saṅghassa issarattā saṅgho pucchitabbo “ko puggalo tumhehi abhirucito”ti,",
  "tika-vin08t0:1395_2": "pucchitvā “eso”ti vutte “kasmā abhirucito”ti pucchitvā “eso puggalo amhe cīvarādipaccayehi anuggahetā,",
  "tika-vin08t0:1395_3": "amhākaṃ ñātisālohito,",
  "tika-vin08t0:1395_4": "upajjhāyo, ācariyo,",
  "tika-vin08t0:1395_5": "saddhivihāriko,",
  "tika-vin08t0:1395_6": "antevāsiko,",
  "tika-vin08t0:1395_7": "samānupajjhāyako,",
  "tika-vin08t0:1395_8": "samānācariyako,",
  "tika-vin08t0:1395_9": "piyasahāyo, lābhī, yasassī,",
  "tika-vin08t0:1395_10": "tasmā amhehi abhirucito”ti vutte “na ettāvatā dhuvavāsatthāya vihāro dātabbo”ti paṭikkhipitabbo.",
  "tika-vin08t0:1395_11": "Atha “eso puggalo sabbehi amhehi vuḍḍhataro aggāsanaṃ aggodakaṃ aggapiṇḍaṃ arahati,",
  "tika-vin08t0:1395_12": "dhuvavāsatthāya vihāro pana tassa dātabboti aṭṭhakathācariyehi na vutto”ti vatvā paṭikkhipitabbo.",
  "tika-vin08t0:1395_13": "Atha “dhammakathiko,",
  "tika-vin08t0:1395_14": "vinayadharo,",
  "tika-vin08t0:1395_15": "gaṇavācakaācariyo”ti vutte “eso dhuvavāsatthāya dinnavihārassa anucchaviko,",
  "tika-vin08t0:1395_16": "etassa dātabbo”ti anumoditabbo.",
  "tika-vin08t0:1395_17": "Kathaṃ viññāyatīti ce?",
  "tika-vin08t0:1395_18": "“Saṅgho pana bhaṇḍāgārikassa vā dhammakathikavinayadharādīnaṃ vā gaṇavācakaācariyassa vā bahūpakārataṃ",
  "tika-vin08t0:1395_19": "guṇavisiṭṭhatañca sallakkhento dhuvavāsatthāya vihāraṃ sammannitvā detī”ti vacanato viññāyati.",
  "tika-vin08t0:1396_0": "Idha pana sādhakapāṭhe “bhaṇḍāgārikassa vā”ti vijjamāne kasmā sādhyavacane bhaṇḍāgāriko na vuttoti?",
  "tika-vin08t0:1396_1": "Etarahi bhaṇḍāgārassa abhāvā.",
  "tika-vin08t0:1396_2": "Yadi kesuci vihāresu bhaṇḍāgāraṃ sammanneyya,",
  "tika-vin08t0:1396_3": "so bhaṇḍāgāravihāre nisinno saṅghassa pattacīvararakkhaṇādikaṃ upakāraṃ kareyya,",
  "tika-vin08t0:1396_4": "tassa bahūpakārataṃ sallakkhento saṅgho bhaṇḍāgārikassa phāsukaṃ āvāsaṃ etarahipi dhuvavāsatthāya dadeyya,",
  "tika-vin08t0:1396_5": "so tassa visuṃ dhuvavāsavihāroti.",
  "tika-vin08t0:1396_6": "Ettha sādhakapāṭhe “dhammakathikavinayadharādīnaṃ vā”tiādisaddena bahussuto āgatāgamo dhammadharo vinayadharo",
  "tika-vin08t0:1396_7": "mātikādharo paṇḍito byatto medhāvī lajjī kukkuccako sikkhākāmoti vuttaguṇavante saṅgaṇhāti.",
  "tika-vin08t0:1396_8": "Athāpi “eso puggalo bahussuto uddesaparipucchādīhi bhikkhūnaṃ bahūpakāro saṅghabhāranitthārako”ti vadati,",
  "tika-vin08t0:1396_9": "“sādhu esopi phāsukāvāsassa araho,",
  "tika-vin08t0:1396_10": "anuṭṭhāpanīyaṃ katvā dhuvavāsatthāya vihāro etassapi dātabbo”ti vatvā anumoditabbo.",
  "tika-vin08t0:1396_11": "Kathaṃ viññāyatīti ce?",
  "tika-vin08t0:1396_12": "“Saṅgho pana bahussutassa uddesaparipucchādīhi bahūpakārassa bhāranitthārakassa phāsukaṃ āvāsaṃ anuṭṭhāpanīyaṃ katvā detī”ti vacanato viññāyati.",
  "tika-vin08t0:1397_0": "Athāpi “ayaṃ puggalo dhammakathiko vinayadharo gaṇavācakācariyo saṅghassa bahūpakāro visiṭṭhaguṇayutto”ti vadati,",
  "tika-vin08t0:1397_1": "“sādhu etassapi puggalassa dhuvavāsatthāya vihāraṃ sallakkhetvā sammannitvāva dātabbo”ti vatvā anumoditabbo.",
  "tika-vin08t0:1397_2": "Kathaṃ viññāyatīti ce?",
  "tika-vin08t0:1397_3": "“Saṅgho pana bhaṇḍāgārikassa vā dhammakathikavinayadharādīnaṃ vā gaṇavācakācariyassa vā bahūpakārataṃ",
  "tika-vin08t0:1397_4": "guṇavisiṭṭhatañca sallakkhetvā dhuvavāsatthāya vihāraṃ sammannitvā detī”ti vacanato viññāyati.",
  "tika-vin08t0:1398_0": "Athāpi “eso puggalo bahussuto saṅghabhāranitthārako”ti vadati,",
  "tika-vin08t0:1398_1": "“sādhu etassapi anuṭṭhāpanīyaṃ katvā dātabbo”ti vatvā anumoditabbo.",
  "tika-vin08t0:1398_2": "Kathaṃ viññāyatīti ce?",
  "tika-vin08t0:1398_3": "“Bahussutassa saṅghabhāranitthārakassa bhikkhuno anuṭṭhāpanīyasenāsanampī”ti parivāraṭṭhakathāyaṃ vuttattā viññāyati.",
  "tika-vin08t0:1398_4": "Tato “evaṃ duvaṅgasampanno puggalo antosīmaṭṭho vā bahisīmaṭṭho vā”ti pucchitvā “antosīmaṭṭho”ti vutte",
  "tika-vin08t0:1398_5": "“sādhu suṭṭhu tassa dātabbo”ti sampaṭicchitabbaṃ.",
  "tika-vin08t0:1398_6": "“Bahisīmaṭṭho”ti vutte “na dātabbo”ti paṭikkhipitabbaṃ.",
  "tika-vin08t0:1398_7": "Kasmāti ce? “Na,",
  "tika-vin08t0:1398_8": "bhikkhave,",
  "tika-vin08t0:1398_9": "nissīme ṭhitassa senāsanaṃ gāhetabbaṃ,",
  "tika-vin08t0:1398_10": "yo gāheyya,",
  "tika-vin08t0:1398_11": "āpatti dukkaṭassā”ti vacanatoti.",
  "tika-vin08t0:1399_0": "Atha “duvaṅgasamannāgate antosīmaṭṭhe asati ekaṅgasamannāgato antosīmaṭṭho atthī”ti pucchitvā “atthī”ti",
  "tika-vin08t0:1399_1": "vutte “sādhu suṭṭhu etassa dātabbo”ti sampaṭicchitabbaṃ.",
  "tika-vin08t0:1399_2": "Kathaṃ viññāyatīti ce?",
  "tika-vin08t0:1399_3": "“Bahūpakārataṃ guṇavisiṭṭhatañca sallakkhentoti bhaṇḍāgārikassa bahūpakārataṃ dhammakathikādīnaṃ guṇavisiṭṭhatañca",
  "tika-vin08t0:1399_4": "sallakkhento”ti sāratthadīpaniyaṃ ekekaṅgavasena āgatattā viññāyati.",
  "tika-vin08t0:1399_5": "“Antosīmaṭṭho ekaṅgasamannāgatopi natthi,",
  "tika-vin08t0:1399_6": "bahisīmaṭṭhova atthī”ti vutte “āgantvā antosīme ṭhitassa dātabbo”ti vattabbo.",
  "tika-vin08t0:1399_7": "Kasmāti ce?",
  "tika-vin08t0:1399_8": "“Asampattānampi upacārasīmaṃ paviṭṭhānaṃ antevāsikādīsu gaṇhantesu dātabbamevā”ti aṭṭhakathāyaṃ vacanato viññāyati.",
  "tika-vin08t0:1400_0": "Sace pana ekaṅgayuttabhāvena vā duvaṅgayuttabhāvena vā samānā dve tayo bhikkhū antosīmāyaṃ vijjamānā bhaveyyuṃ,",
  "tika-vin08t0:1400_1": "kassa dātabboti?",
  "tika-vin08t0:1400_2": "Vaḍḍhatarassāti.",
  "tika-vin08t0:1400_3": "Kathaṃ viññāyatīti ce? “Na ca,",
  "tika-vin08t0:1400_4": "bhikkhave,",
  "tika-vin08t0:1400_5": "saṅghikaṃ yathāvuḍḍhaṃ paṭibāhitabbaṃ,",
  "tika-vin08t0:1400_6": "yo paṭibāheyya,",
  "tika-vin08t0:1400_7": "āpatti dukkaṭassā”ti vacanatoti.",
  "tika-vin08t0:1400_8": "Sace pana antosīmāyaṃ ekaṅgayutto vā duvaṅgayutto vā bhikkhu natthi,",
  "tika-vin08t0:1400_9": "sabbeva āvāsikā bālā abyattā,",
  "tika-vin08t0:1400_10": "evaṃ sati kassa dātabboti?",
  "tika-vin08t0:1400_11": "Yo taṃ vihāraṃ āgacchati āgantuko bhikkhu,",
  "tika-vin08t0:1400_12": "so ce lajjī hoti pesalo bahussuto sikkhākāmo,",
  "tika-vin08t0:1400_13": "so tehi āvāsikehi bhikkhūhi aññattha agamanatthaṃ saṅgahaṃ katvā so āvāso dātabbo.",
  "tika-vin08t0:1401_0": "Ayamattho kathaṃ jānitabboti ce?",
  "tika-vin08t0:1401_1": "“Idha pana,",
  "tika-vin08t0:1401_2": "bhikkhave,",
  "tika-vin08t0:1401_3": "aññatarasmiṃ āvāse sambahulā bhikkhū viharanti bālā abyattā,",
  "tika-vin08t0:1401_4": "te na jānanti uposathaṃ vā uposathakammaṃ vā pātimokkhaṃ vā pātimokkhuddesaṃ vā.",
  "tika-vin08t0:1401_5": "Tattha añño bhikkhu āgacchati bahussuto āgatāgamo dhammadharo vinayadharo mātikādharo paṇḍito byatto medhāvī lajjī kukkuccako sikkhākāmo, tehi,",
  "tika-vin08t0:1401_6": "bhikkhave,",
  "tika-vin08t0:1401_7": "bhikkhūhi so bhikkhu saṅgahetabbo anuggahetabbo upalāpetabbo upaṭṭhāpetabbo cuṇṇena mattikāya dantakaṭṭhena mukhodakena.",
  "tika-vin08t0:1401_8": "No ce saṅgaṇheyyuṃ anuggaṇheyyuṃ upalāpeyyuṃ upaṭṭhāpeyyuṃ cuṇṇena mattikāya dantakaṭṭhena mukhodakena,",
  "tika-vin08t0:1401_9": "āpatti dukkaṭassā”ti sammāsambuddhena paññattattā,",
  "tika-vin08t0:1401_10": "aṭṭhakathāyañca “saṅgahetabboti ‘sādhu, bhante,",
  "tika-vin08t0:1401_11": "āgatattha,",
  "tika-vin08t0:1401_12": "idha bhikkhā sulabhā sūpabyañjanaṃ atthi,",
  "tika-vin08t0:1401_13": "vasatha anukkaṇṭhamānā’ti evaṃ piyavacanena saṅgahetabbo,",
  "tika-vin08t0:1401_14": "punappunaṃ tathākaraṇavasena anuggahetabbo,",
  "tika-vin08t0:1401_15": "‘āma vasissāmī’ti paṭivacanadāpanena upalāpetabbo.",
  "tika-vin08t0:1401_16": "Atha vā catūhi paccayehi saṅgahetabbo ceva anuggahetabbo ca,",
  "tika-vin08t0:1401_17": "piyavacanena upalāpetabbo,",
  "tika-vin08t0:1401_18": "kaṇṇasukhaṃ ālapitabboti attho,",
  "tika-vin08t0:1401_19": "cuṇṇādīhi upaṭṭhāpetabbo.",
  "tika-vin08t0:1401_20": "Āpatti dukkaṭassāti sace sakalopi saṅgho na karoti,",
  "tika-vin08t0:1401_21": "sabbesaṃ dukkaṭaṃ.",
  "tika-vin08t0:1401_22": "Idha neva therā,",
  "tika-vin08t0:1401_23": "na daharā muccanti,",
  "tika-vin08t0:1401_24": "sabbehi vārena upaṭṭhātabbo,",
  "tika-vin08t0:1401_25": "attano vāre anupaṭṭhahantassa āpatti.",
  "tika-vin08t0:1401_26": "Tena pana mahātherānaṃ pariveṇasammajjanadantakaṭṭhadānādīni na sāditabbāni.",
  "tika-vin08t0:1401_27": "Evampi sati mahātherehi sāyaṃpātaṃ upaṭṭhānaṃ āgantabbaṃ.",
  "tika-vin08t0:1401_28": "Tena pana tesaṃ āgamanaṃ ñatvā paṭhamataraṃ mahātherānaṃ upaṭṭhānaṃ gantabbaṃ.",
  "tika-vin08t0:1401_29": "Sacassa saddhiṃcarā bhikkhū upaṭṭhākā atthi,",
  "tika-vin08t0:1401_30": "‘mayhaṃ upaṭṭhākā atthi,",
  "tika-vin08t0:1401_31": "tumhe appossukkā viharathā’ti vattabbaṃ.",
  "tika-vin08t0:1401_32": "Athāpissa saddhiṃ carā natthi,",
  "tika-vin08t0:1401_33": "tasmiṃyeva pana vihāre eko vā dve vā vattasampannā vadanti ‘mayhaṃ therassa kattabbaṃ karissāma,",
  "tika-vin08t0:1401_34": "avasesā phāsu viharantū’ti,",
  "tika-vin08t0:1401_35": "sabbesaṃ anāpattī”ti vuttattā.",
  "tika-vin08t0:1401_36": "Evaṃ tādisaṃ bahisīmato antosīmamāgataṃ lajjīpesalabahussutasikkhākāmabhūtaṃ bhikkhuṃ antosīmāya dhuvanivāsatthāya",
  "tika-vin08t0:1401_37": "phāsukaṃ āvāsaṃ anuṭṭhāpanīyaṃ katvā dātabboti viññāyati.",
  "tika-vin08t0:1402_0": "Nanu ca “na,",
  "tika-vin08t0:1402_1": "bhikkhave,",
  "tika-vin08t0:1402_2": "nissīme ṭhitassa senāsanaṃ gāhetabbaṃ,",
  "tika-vin08t0:1402_3": "yo gāheyya,",
  "tika-vin08t0:1402_4": "āpatti dukkaṭassā”ti bhagavatā vuttaṃ,",
  "tika-vin08t0:1402_5": "atha kasmā nissīmato āgatassa dhuvavāsatthāya vihāro dātabboti? Vuccate –",
  "tika-vin08t0:1402_6": "“nissīme ṭhitassā”ti idaṃ anādare sāmivacanaṃ,",
  "tika-vin08t0:1402_7": "tasmā nissīme ṭhitaṃyeva senāsanaṃ na gāhetabbanti attho daṭṭhabbo,",
  "tika-vin08t0:1402_8": "na nissīme ṭhitassa tassa bhikkhussa antosīmaṃ paviṭṭhassapi senāsanaṃ na gāhetabbanti attho,",
  "tika-vin08t0:1402_9": "tasmā pubbe bahisīmāyaṃ ṭhitepi idāni antosīmaṃ paviṭṭhakālato paṭṭhāya catupaccayabhāgo labbhati.",
  "tika-vin08t0:1402_10": "Vuttañhi aṭṭhakathāyaṃ “asukavihāre kira bahuṃ cīvaraṃ uppannanti sutvā yojanantarikavihāratopi bhikkhū āgacchanti,",
  "tika-vin08t0:1402_11": "sampattasampattānaṃ ṭhitaṭṭhānato paṭṭhāya dātabba”nti.",
  "tika-vin08t0:1402_12": "Antosīmaṭṭhesu pātimokkhaṃ uddisituṃ asakkontesu yattha pātimokkhuddesako atthi,",
  "tika-vin08t0:1402_13": "so āvāso gantabbo hoti.",
  "tika-vin08t0:1402_14": "Antovassepi pātimokkhuddesakena vinā vassaṃ vasituṃ na labhati.",
  "tika-vin08t0:1402_15": "Yattha pātimokkhuddesako atthi,",
  "tika-vin08t0:1402_16": "tattha gantvā vassaṃ vasitabbaṃ,",
  "tika-vin08t0:1402_17": "tasmā bahisīmato āgatopi lajjīpesalabahussutasikkhākāmabhikkhu saṅgahetabbo hoti.",
  "tika-vin08t0:1402_18": "Vuttañhetaṃ bhagavatā –",
  "tika-vin08t0:1403_0": "“Idha pana,",
  "tika-vin08t0:1403_1": "bhikkhave,",
  "tika-vin08t0:1403_2": "aññatarasmiṃ āvāse tadahuposathe sambahulā bhikkhū viharanti bālā abyattā,",
  "tika-vin08t0:1403_3": "te na jānanti uposathaṃ vā uposathakammaṃ vā pātimokkhaṃ vā pātimokkhuddesaṃ vā. Tehi,",
  "tika-vin08t0:1403_4": "bhikkhave,",
  "tika-vin08t0:1403_5": "bhikkhūhi eko bhikkhu sāmantā āvāsā sajjukaṃ pāhetabbo ‘gacchāvuso saṃkhittena vā vitthārena vā pātimokkhaṃ pariyāpuṇitvā āgacchā’ti.",
  "tika-vin08t0:1403_6": "Evañcetaṃ labhetha,",
  "tika-vin08t0:1403_7": "iccetaṃ kusalaṃ.",
  "tika-vin08t0:1403_8": "No ce labhetha, tehi,",
  "tika-vin08t0:1403_9": "bhikkhave,",
  "tika-vin08t0:1403_10": "bhikkhūhi sabbeheva yattha jānanti uposathaṃ vā uposathakammaṃ vā pātimokkhaṃ vā pātimokkhuddesaṃ vā,",
  "tika-vin08t0:1403_11": "so āvāso gantabbo.",
  "tika-vin08t0:1403_12": "No ce gaccheyyuṃ,",
  "tika-vin08t0:1403_13": "āpatti dukkaṭassa.",
  "tika-vin08t0:1403_14": "Idha pana,",
  "tika-vin08t0:1403_15": "bhikkhave,",
  "tika-vin08t0:1403_16": "aññatarasmiṃ āvāse sambahulā bhikkhū vassaṃ vasanti bālā abyattā,",
  "tika-vin08t0:1403_17": "te na jānanti uposathaṃ vā uposathakammaṃ vā pātimokkhaṃ vā pātimokkhuddesaṃ vā. Tehi,",
  "tika-vin08t0:1403_18": "bhikkhave,",
  "tika-vin08t0:1403_19": "bhikkhūhi eko bhikkhu sāmantā āvāsā sajjukaṃ pāhetabbo ‘gacchāvuso saṃkhittena vā vitthārena vā pātimokkhaṃ pariyāpuṇitvā āgacchā’ti.",
  "tika-vin08t0:1403_20": "Evañcetaṃ labhetha,",
  "tika-vin08t0:1403_21": "iccetaṃ kusalaṃ.",
  "tika-vin08t0:1403_22": "No ce labhetha,",
  "tika-vin08t0:1403_23": "eko bhikkhu sattāhakālikaṃ pāhetabbo ‘gacchāvuso saṃkhittena vā vitthārena vā pātimokkhaṃ pariyāpuṇitvā āgacchā’ti.",
  "tika-vin08t0:1403_24": "Evañcetaṃ labhetha,",
  "tika-vin08t0:1403_25": "iccetaṃ kusalaṃ.",
  "tika-vin08t0:1403_26": "No ce labhetha, na,",
  "tika-vin08t0:1403_27": "bhikkhave,",
  "tika-vin08t0:1403_28": "tehi bhikkhūhi tasmiṃ āvāse vassaṃ vasitabbaṃ,",
  "tika-vin08t0:1403_29": "vaseyyuṃ ce,",
  "tika-vin08t0:1403_30": "āpatti dukkaṭassāti”.",
  "tika-vin08t0:1404_0": "Evaṃ bahisīmato āgatassapi saṅghassa upakāraṃ kātuṃ sakkontassa visiṭṭhaguṇayuttassa dātabbabhāvo viññāyati,",
  "tika-vin08t0:1404_1": "tasmā “amhākaṃ gaṇo na hoti,",
  "tika-vin08t0:1404_2": "amhākaṃ vaṃso paveṇī na hoti,",
  "tika-vin08t0:1404_3": "amhākaṃ sandiṭṭhasambhatto na hotī”tiādīni vatvā na paṭikkhipitabbo.",
  "tika-vin08t0:1404_4": "Gaṇādibhāvo hi appamāṇaṃ,",
  "tika-vin08t0:1404_5": "yathāvuttabahūpakāratādibhāvoyeva pamāṇaṃ.",
  "tika-vin08t0:1404_6": "Sāmaggikaraṇato paṭṭhāya hi samānagaṇo hoti.",
  "tika-vin08t0:1404_7": "Tathā hi ukkhittānuvattakānaṃ laddhinānāsaṃvāsakānampi laddhivissajjanena tividhaukkhepanīyakammakatānaṃ",
  "tika-vin08t0:1404_8": "kammanānāsaṃvāsakānampi osāraṇaṃ katvā sāmaggikaraṇena saṃvāso bhagavatā anuññāto.",
  "tika-vin08t0:1404_9": "Alajjiṃ pana bahussutampi saṅgahaṃ kātuṃ na vaṭṭati.",
  "tika-vin08t0:1404_10": "So hi alajjīparisaṃ vaḍḍhāpeti,",
  "tika-vin08t0:1404_11": "lajjīparisaṃ hāpeti.",
  "tika-vin08t0:1404_12": "Bhaṇḍanakārakaṃ pana vihāratopi nikkaḍḍhitabbaṃ.",
  "tika-vin08t0:1404_13": "Tathā hi “bhaṇḍanakārakakalahakārakameva sakalasaṅghārāmato nikkaḍḍhituṃ labhati.",
  "tika-vin08t0:1404_14": "So hi pakkhaṃ labhitvā saṅghampi bhindeyya.",
  "tika-vin08t0:1404_15": "Alajjīādayo pana attano vasanaṭṭhānatoyeva nikkaḍḍhitabbā,",
  "tika-vin08t0:1404_16": "sakalasaṅghārāmato nikkaḍḍhituṃ na vaṭṭatī”ti aṭṭhakathāyaṃ vuttaṃ.",
  "tika-vin08t0:1405_0": "Vuḍḍhāpacāyanādisāmaggirasarahitaṃ visabhāgapuggalampi saṅgahaṃ kātuṃ na labhati.",
  "tika-vin08t0:1405_1": "Vuttañhi “evarūpena hi visabhāgapuggalena ekavihāre vā ekapariveṇe vā vasantena attho natthi,",
  "tika-vin08t0:1405_2": "tasmā sabbatthevassa nivāso vārito”ti,",
  "tika-vin08t0:1405_3": "tasmā āvāsiko vā hotu āgantuko vā,",
  "tika-vin08t0:1405_4": "sagaṇo vā hotu aññagaṇo vā,",
  "tika-vin08t0:1405_5": "bahussutasīlavantabhūto bhikkhu saṅgahetabbo.",
  "tika-vin08t0:1405_6": "Vuttañhi bhagavatā –",
  "tika-vin08t0:1406_0": "“Bahussutaṃ dhammadharaṃ, sappaññaṃ buddhasāvakaṃ;",
  "tika-vin08t0:1407_0": "Nekkhaṃ jambonadasseva, ko taṃ nanditumarahati;",
  "tika-vin08t0:1408_0": "Devāpi naṃ pasaṃsanti, brahmunāpi pasaṃsito”ti. –",
  "tika-vin08t0:1409_0": "Ayaṃ antosīmaṭṭhena saṅghena bahūpakāratāguṇavisiṭṭhatāsaṅkhātehi guṇehi yuttassa saṅghabhāranitthārakassa",
  "tika-vin08t0:1409_1": "bhikkhuno phāsukaṃ āvāsaṃ anuṭṭhāpanīyaṃ katvā dāne vinicchayo.",
  "tika-vin08t0:1410_0": "Yadā pana saṅghatthero jarādubbalatāya vā rogapīḷitatāya vā vivekajjhāsayatāya vā gaṇaṃ apariharitukāmo aññassa dātukāmo,",
  "tika-vin08t0:1410_1": "attano accayena vā kalahavivādābhāvamicchanto saddhivihārikādīnaṃ niyyātetukāmo hoti,",
  "tika-vin08t0:1410_2": "tadā na attano issaravatāya dātabbaṃ,",
  "tika-vin08t0:1410_3": "ayaṃ vihāro saṅghiko,",
  "tika-vin08t0:1410_4": "tasmā saṅghaṃ sannipātāpetvā taṃ kāraṇaṃ ācikkhitvā bahūpakāratāguṇavisiṭṭhatāyuttapuggalo vicināpetabbo.",
  "tika-vin08t0:1410_5": "Tato saṅgho cattāri agatigamanāni anupagantvā bhagavato ajjhāsayānurūpaṃ lajjīpesalabahussutasikkhākāmabhūtaṃ",
  "tika-vin08t0:1410_6": "puggalaṃ vicinitvā “ayaṃ bhikkhu imassa vihārassa anucchaviko”ti āroceti.",
  "tika-vin08t0:1410_7": "Mahātherassapi tameva ruccati,",
  "tika-vin08t0:1410_8": "iccetaṃ kusalaṃ.",
  "tika-vin08t0:1410_9": "No ce ruccati,",
  "tika-vin08t0:1410_10": "attano bhārabhūtaṃ vuttappakāraaṅgaviyuttaṃ puggalaṃ dātukāmo hoti.",
  "tika-vin08t0:1410_11": "Evaṃ sante saṅgho chandādiagatiṃ na gacchati,",
  "tika-vin08t0:1410_12": "puggalova gacchati,",
  "tika-vin08t0:1410_13": "tasmā saṅghasseva anumatiyā vihāro dātabbo.",
  "tika-vin08t0:1411_0": "Sace pana saṅgho yaṃ kañci āmisaṃ labhitvā yathāvuttaguṇaviyuttassa bhikkhuno dātukāmo hoti,",
  "tika-vin08t0:1411_1": "puggalo pana bhagavato ajjhāsayānurūpaṃ vuttappakāraaṅgayuttabhūtasseva bhikkhussa dātukāmo,",
  "tika-vin08t0:1411_2": "tadā puggalopi saṅghapariyāpannoyevāti katvā dhammakammakārakassa puggalasseva anumatiyā vihāro dātabbo,",
  "tika-vin08t0:1411_3": "na saṅghānumatiyā.",
  "tika-vin08t0:1411_4": "Vuttañhetaṃ aṭṭhakathāyaṃ “sace saṅgho kiñci labhitvā āmisagarukatāya na nivāreti,",
  "tika-vin08t0:1411_5": "eko bhikkhu nivāreti,",
  "tika-vin08t0:1411_6": "sova bhikkhu issaro.",
  "tika-vin08t0:1411_7": "Saṅghikesu hi kammesu yo dhammakammaṃ karoti,",
  "tika-vin08t0:1411_8": "sova issaro”ti.",
  "tika-vin08t0:1411_9": "Vuttañhi –",
  "tika-vin08t0:1412_0": "“Chandā dosā bhayā mohā;",
  "tika-vin08t0:1413_0": "Yo dhammaṃ ativattati;",
  "tika-vin08t0:1414_0": "Nihīyati tassa yaso;",
  "tika-vin08t0:1415_0": "Kāḷapakkheva candimā.",
  "tika-vin08t0:1416_0": "“Chandā dosā bhayā mohā;",
  "tika-vin08t0:1417_0": "Yo dhammaṃ nātivattati;",
  "tika-vin08t0:1418_0": "Āpūrati tassa yaso;",
  "tika-vin08t0:1419_0": "Sukkapakkheva candimā”ti. ;",
  "tika-vin08t0:1420_0": "Yadā pana theropi kiñci avatvā yathākammaṅgato,",
  "tika-vin08t0:1420_1": "saṅghopi na kassaci vicāreti,",
  "tika-vin08t0:1420_2": "evaṃ saṅghikavihāre abhikkhuke suññe vattamāne tasmiṃ dese yena kenaci sāsanassa vuddhimicchantena ācariyena",
  "tika-vin08t0:1420_3": "antosīmaṭṭhakā bhikkhū evaṃ samussāhetabbā “mā tumhe āyasmanto evaṃ akattha,",
  "tika-vin08t0:1420_4": "antosīmaṭṭhakesu bhikkhūsu bahūpakāratādiyuttaṃ puggalaṃ vicinatha,",
  "tika-vin08t0:1420_5": "vicinitvā labhantā tassa puggalassa samaggena saṅghena dhuvavāsatthāya vihāraṃ anuṭṭhāpanīyaṃ katvā detha,",
  "tika-vin08t0:1420_6": "no ce antosīmaṭṭhakesu bhikkhūsu alattha,",
  "tika-vin08t0:1420_7": "atha bahisīmaṭṭhakesu bhikkhūsu vicinatha.",
  "tika-vin08t0:1420_8": "Bahisīmaṭṭhakesu bhikkhūsu vicinitvā yathāvuttaaṅgayuttapuggale labbhamāne taṃ puggalaṃ antosīmaṃ pavesetvā",
  "tika-vin08t0:1420_9": "antosīmaṭṭhakassa saṅghassa anumatiyā dhuvavāsatthāya vihāraṃ sammannitvā anuṭṭhāpanīyaṃ katvā detha.",
  "tika-vin08t0:1420_10": "Evaṃ karontā hi tumhe āyasmanto appicchakathā-",
  "tika-vin08t0:1420_11": "santosakathā-",
  "tika-vin08t0:1420_12": "sallekhakathā-",
  "tika-vin08t0:1420_13": "pavivittakathāvīriyārambhakathā-",
  "tika-vin08t0:1420_14": "sīlakathā-",
  "tika-vin08t0:1420_15": "samādhikathā-",
  "tika-vin08t0:1420_16": "paññākathā-",
  "tika-vin08t0:1420_17": "vimuttikathā-",
  "tika-vin08t0:1420_18": "vimuttiñāṇadassanakathāsaṅkhātadasakathāvatthusampannaṃ puggalaṃ upanissāya assutapubbaṃ dhammaṃ suṇissatha,",
  "tika-vin08t0:1420_19": "sutapubbaṃ dhammaṃ pariyodāpissatha,",
  "tika-vin08t0:1420_20": "kaṅkhaṃ vinodissatha,",
  "tika-vin08t0:1420_21": "diṭṭhiṃ ujuṃ karissatha,",
  "tika-vin08t0:1420_22": "cittaṃ pasādessatha.",
  "tika-vin08t0:1420_23": "Yassa lajjino pesalassa bahussutassa sikkhākāmassa bhikkhuno bhikkhaṃ anusikkhamānā saddhāya vaḍḍhissanti,",
  "tika-vin08t0:1420_24": "sīlena vaḍḍhissanti,",
  "tika-vin08t0:1420_25": "sutena vaḍḍhissanti,",
  "tika-vin08t0:1420_26": "cāgena vaḍḍhissanti,",
  "tika-vin08t0:1420_27": "paññāya vaḍḍhissantī”ti.",
  "tika-vin08t0:1420_28": "Vuttañhetaṃ visuddhimagge “katamo upanissayagocaro dasakathāvatthuguṇasamannāgato kalyāṇamitto,",
  "tika-vin08t0:1420_29": "yaṃ nissāya assutaṃ suṇāti,",
  "tika-vin08t0:1420_30": "sutaṃ pariyodapeti,",
  "tika-vin08t0:1420_31": "kaṅkhaṃ vitarati,",
  "tika-vin08t0:1420_32": "diṭṭhiṃ ujuṃ karoti,",
  "tika-vin08t0:1420_33": "cittaṃ pasādeti.",
  "tika-vin08t0:1420_34": "Yassa vā anusikkhamāno saddhāya vaḍḍhati,",
  "tika-vin08t0:1420_35": "sīlena vaḍḍhati,",
  "tika-vin08t0:1420_36": "sutena vaḍḍhati,",
  "tika-vin08t0:1420_37": "cāgena vaḍḍhati,",
  "tika-vin08t0:1420_38": "paññāya vaḍḍhati,",
  "tika-vin08t0:1420_39": "ayaṃ vuccati upanissayagocaro”ti.",
  "tika-vin08t0:1420_40": "Evaṃ samussāhetvā dhammakathaṃ katvā antosīmaṭṭhakasaṅgheneva dhuvavāsavihāro dāpetabboti.",
  "tika-vin08t0:1421_0": "Evaṃ jinasāsanassa, vaḍḍhikāmo supesalo;",
  "tika-vin08t0:1422_0": "Akāsi paññavā bhikkhu, suṭṭhu āvāsanicchayanti.",
  "tika-vin08t0:1423_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:1424_0": "Vihāravinicchayakathālaṅkāro.",
  "tika-vin08t0:1425_0": "29. Kathinatthāravinicchayakathā",
  "tika-vin08t0:1426_0": "226.",
  "tika-vin08t0:1426_1": "Evaṃ catupaccayabhājanavinicchayaṃ kathetvā idāni kathinavinicchayaṃ kathetumāha “kathinanti ettha panā”tiādi.",
  "tika-vin08t0:1426_2": "Tattha kathinanti katamaṃ kathinaṃ?",
  "tika-vin08t0:1426_3": "Samūhapaññatti.",
  "tika-vin08t0:1426_4": "Na hi paramatthato kathinaṃ nāma eko dhammo atthi,",
  "tika-vin08t0:1426_5": "purimavassaṃvutthā bhikkhū,",
  "tika-vin08t0:1426_6": "anūnapañcavaggasaṅgho,",
  "tika-vin08t0:1426_7": "cīvaramāso,",
  "tika-vin08t0:1426_8": "dhammena samena uppannacīvarantiādīsu yesu nāmarūpesu samuppajjamānesu tesaṃ nāmarūpadhammānaṃ samūhasamavāyasaṅkhātaṃ",
  "tika-vin08t0:1426_9": "samūhapaññattimattameva kathinaṃ.",
  "tika-vin08t0:1426_10": "Ayamattho kathaṃ jānitabboti?",
  "tika-vin08t0:1426_11": "“Tesaññeva dhammānaṃ saṅgaho samavāyo nāmaṃ nāmakammaṃ nāmadheyyaṃ nirutti byañjanaṃ abhilāpo,",
  "tika-vin08t0:1426_12": "yadidaṃ kathina”nti parivārapāḷiyaṃ āgatattā ca,",
  "tika-vin08t0:1426_13": "“tesaññeva dhammānanti yesu rūpādidhammesu sati kathinaṃ nāma hoti,",
  "tika-vin08t0:1426_14": "tesaṃ samodhānaṃ missībhāvo.",
  "tika-vin08t0:1426_15": "Nāmaṃ nāmakammantiādinā pana ‘kathina’nti idaṃ bahūsu dhammesu nāmamattaṃ,",
  "tika-vin08t0:1426_16": "na paramatthato eko dhammo atthīti dassetī”ti aṭṭhakathāyaṃ āgatattā ca,",
  "tika-vin08t0:1426_17": "“yesu rūpādidhammesūti purimavassaṃvutthā bhikkhū,",
  "tika-vin08t0:1426_18": "pañcahi anūno saṅgho,",
  "tika-vin08t0:1426_19": "cīvaramāso,",
  "tika-vin08t0:1426_20": "dhammena samena samuppannaṃ cīvaranti evamādīsu yesu rūpārūpadhammesu.",
  "tika-vin08t0:1426_21": "Satīti santesu.",
  "tika-vin08t0:1426_22": "Missībhāvoti saṃsaggatā samūhapaññattimattaṃ.",
  "tika-vin08t0:1426_23": "Tenāha na paramatthato eko dhammo atthīti dassetī”ti vimativinodaniyaṃ āgatattā ca jānitabboti.",
  "tika-vin08t0:1427_0": "Kenaṭṭhena kathinanti?",
  "tika-vin08t0:1427_1": "Thiraṭṭhena.",
  "tika-vin08t0:1427_2": "Kasmā thiranti?",
  "tika-vin08t0:1427_3": "Anāmantacāraasamādānacāragaṇabhojanayāvadatthacīvarayocatatthacīvaruppādasaṅkhāte pañcānisaṃse antokaraṇasamatthatāya.",
  "tika-vin08t0:1427_4": "Vuttañhi sāratthadīpaniyaṃ “pañcānisaṃse antokaraṇasamatthatāya thiranti attho”ti,",
  "tika-vin08t0:1427_5": "tathā vimativinodaniyaṃ vajirabuddhiṭīkāyañca.",
  "tika-vin08t0:1427_6": "Atha vā kenaṭṭhena kathinanti?",
  "tika-vin08t0:1427_7": "Saṅgaṇhanaṭṭhena.",
  "tika-vin08t0:1427_8": "Kathaṃ saṅgaṇhātīti?",
  "tika-vin08t0:1427_9": "Pañcānisaṃse aññattha gantuṃ adatvā saṅgaṇhāti saṅkhipitvā gaṇhāti.",
  "tika-vin08t0:1427_10": "Vuttañhi vinayatthamañjūsāyaṃ “pañcānisaṃse aññattha gantuṃ adatvā saṅgaṇhanaṭṭhena kathina”nti.",
  "tika-vin08t0:1428_0": "Kathina-",
  "tika-vin08t0:1428_1": "saddo kāya dhātuyā kena paccayena sijjhatīti?",
  "tika-vin08t0:1428_2": "Ṭīkācariyā dhātupaccaye acintetvā anipphannapāṭipadikavaseneva vaṇṇenti,",
  "tika-vin08t0:1428_3": "tasmā ayaṃ saddo ruḷhīsuddhanāmabhūto anipphannapāṭipadikasaddoti vuccati.",
  "tika-vin08t0:1428_4": "Kathaṃ viññāyatīti ce?",
  "tika-vin08t0:1428_5": "Tīsupi vinayaṭīkāsu “thiranti attho” icceva vaṇṇitattā.",
  "tika-vin08t0:1428_6": "Pañcānisaṃse antokaraṇasamatthatāyāti pana thiratā cassa hetupadameva.",
  "tika-vin08t0:1428_7": "Atha vā kathina-",
  "tika-vin08t0:1428_8": "saddo kathadhātuyā inapaccayena sijjhati. Kathaṃ?",
  "tika-vin08t0:1428_9": "Katha saṅgahaṇetimassa laddhadhātusaññādissa pañcānisaṃse aññattha gantuṃ adatvā saṅgaṇhātīti atthe “ina",
  "tika-vin08t0:1428_10": "sabbatthā”ti yogavibhāgena vā “supato cā”ti ettha ca-",
  "tika-vin08t0:1428_11": "saddena vā inapaccayaṃ katvā parakkharaṃ netvā kathinasaddato syuppattādimhi kate rūpaṃ.",
  "tika-vin08t0:1428_12": "Kathaṃ viññāyatīti ce?",
  "tika-vin08t0:1428_13": "“Saṅgaṇhanaṭṭhenā”ti vuttaṃ kaṅkhāvitaraṇīṭīkāpāṭhaṃ nissāya viññāyati.",
  "tika-vin08t0:1428_14": "Atha vā kaṭha kicchajīvaneti dhātuto inapaccayaṃ katvā sijjhati.",
  "tika-vin08t0:1428_15": "Ayamattho “kaṭha kicchajīvane,",
  "tika-vin08t0:1428_16": "muddhajadutiyanto dhātu,",
  "tika-vin08t0:1428_17": "ino”ti abhidhānappadīpikāṭīkāyaṃ vuttattā viññāyati.",
  "tika-vin08t0:1429_0": "Bahū pana paṇḍitā imaṃ pāṭhaṃyeva gahetvā “kathina-",
  "tika-vin08t0:1429_1": "saddo muddhajadutiyantoyeva hoti,",
  "tika-vin08t0:1429_2": "na dantajo”ti vadanti ceva likhanti ca,",
  "tika-vin08t0:1429_3": "na panevaṃ ekantato vattabbaṃ. Kasmā?",
  "tika-vin08t0:1429_4": "Abhidhānappadīpikāṭīkāyaṃ kakkhaḷapariyāyaṃ guṇasaddabhūtaṃ kaṭhinasaddaṃ sandhāya vuttaṃ,",
  "tika-vin08t0:1429_5": "na sāsanavohārato nāmasaddabhūtaṃ.",
  "tika-vin08t0:1429_6": "Tenevāha “pañcakaṃ kakkhaḷe”ti.",
  "tika-vin08t0:1429_7": "Anekesu pana pāḷiaṭṭhakathādipotthakesu jinasāsanavohārato nāmasaddabhūto kathina-",
  "tika-vin08t0:1429_8": "saddo dantajoyeva yebhuyyena paññāyati,",
  "tika-vin08t0:1429_9": "teneva ca kāraṇena abhidhānappadīpikāṭīkāyampi vaṇṇavipariyāye kathinantipi vuttaṃ.",
  "tika-vin08t0:1429_10": "Atha vā kattha silāghāyanti dhātuto inapaccayaṃ katvā sasaṃyogatthakāraṃ nisaṃyogaṃ katvā sijjhati.",
  "tika-vin08t0:1429_11": "Ayamattho silāghādisuttassa vuttiyaṃ “silāgha katthane”ti vacanato,",
  "tika-vin08t0:1429_12": "saddanītiyañca “katthanaṃ pasaṃsana”nti vaṇṇitattā ca viññāyati.",
  "tika-vin08t0:1429_13": "Idañca vacanaṃ “idañhi kathinavattaṃ nāma buddhappasattha”nti aṭṭhakathāvacanena sameti.",
  "tika-vin08t0:1429_14": "Ācariyā pana “kaṭhadhātu inapaccayo”ti vikappetvā “kaṭha samatthane”ti atthaṃ vadanti,",
  "tika-vin08t0:1429_15": "taṃ ṭīkāsu “thiranti attho”ti vacanaṃ anapekkhitvā “pañcānisaṃse antokaraṇasamatthatāyā”ti hetumeva atthabhāvena gahetvā vuttaṃ siyā,",
  "tika-vin08t0:1429_16": "taṃ pana thirabhāvassa hetuyeva.",
  "tika-vin08t0:1430_0": "Kathaṃ viggaho kātabboti?",
  "tika-vin08t0:1430_1": "Ayaṃ kathina-",
  "tika-vin08t0:1430_2": "saddo catūsu padesu nāmapadaṃ,",
  "tika-vin08t0:1430_3": "pañcasu nāmesu suddhanāmaṃ,",
  "tika-vin08t0:1430_4": "catūsu suddhanāmesu ruḷhīsuddhanāmaṃ,",
  "tika-vin08t0:1430_5": "dvīsu pāṭipadikasaddesu anipphannapāṭipadikasaddo,",
  "tika-vin08t0:1430_6": "tasmā viggaho na kātabbo.",
  "tika-vin08t0:1430_7": "Vuttañhi –",
  "tika-vin08t0:1431_0": "“Ruḷhīkhyātaṃ nipātañcu-pasaggālapanaṃ tathā;",
  "tika-vin08t0:1432_0": "Sabbanāmikametesu, na kato viggaho chasū”ti.",
  "tika-vin08t0:1433_0": "Ayamattho “kathinanti…pe…",
  "tika-vin08t0:1433_1": "thiranti attho”ti ṭīkāsu vacanato viññāyati.",
  "tika-vin08t0:1433_2": "Atha vā pañcānisaṃse aññattha gantuṃ adatvā kathati saṅgaṇhātīti kathinaṃ,",
  "tika-vin08t0:1433_3": "ayaṃ vacanattho yathāvuttavinayatthamañjūsāpāṭhavasena viññāyati.",
  "tika-vin08t0:1433_4": "Atha vā kaṭhati kicchena jīvatīti kathino, rukkho,",
  "tika-vin08t0:1433_5": "tassa esoti kathino,",
  "tika-vin08t0:1433_6": "thirabhāvo,",
  "tika-vin08t0:1433_7": "so etassa atthīti kathinaṃ,",
  "tika-vin08t0:1433_8": "paññattijātaṃ ṭha-",
  "tika-vin08t0:1433_9": "kārassa tha-",
  "tika-vin08t0:1433_10": "kāraṃ katvā kathinanti vuttaṃ.",
  "tika-vin08t0:1433_11": "Ayaṃ nayo “kaṭha kicchajīvane”ti dhātvatthasaṃvaṇṇanāya ca “pañcānisaṃse antokaraṇasamatthatāya thiranti attho”ti ṭīkāvacanena ca sametīti daṭṭhabbo.",
  "tika-vin08t0:1433_12": "Atha vā kathīyate silāghate pasaṃsīyate buddhādīhīti kathinaṃ,",
  "tika-vin08t0:1433_13": "ayaṃ nayo “kattha silāghāya”nti dhātvatthasaṃvaṇṇanāya ca “idañhi kathinavattaṃ nāma buddhappasattha”nti aṭṭhakathāvacanena ca sametīti daṭṭhabbo.",
  "tika-vin08t0:1434_0": "Ettha pana saṅkheparucittā ācariyassa saddalakkhaṇaṃ avicāretvā atthameva pucchaṃ katvā vissajjetuṃ “kathinaṃ attharituṃ ke labhanti,",
  "tika-vin08t0:1434_1": "ke na labhantī”tiādimāha.",
  "tika-vin08t0:1434_2": "Tattha ke labhantīti ke sādhentīti attho.",
  "tika-vin08t0:1434_3": "Pañca janā labhantīti pañca janā sādhenti.",
  "tika-vin08t0:1434_4": "Kathinadussassa hi dāyakā pacchimakoṭiyā cattāro honti,",
  "tika-vin08t0:1434_5": "eko paṭiggāhakoti. “Tatra,",
  "tika-vin08t0:1434_6": "bhikkhave,",
  "tika-vin08t0:1434_7": "yvāyaṃ catuvaggo bhikkhusaṅgho ṭhapetvā tīṇi kammāni upasampadaṃ pavāraṇaṃ abbhāna”nti campeyyakkhandhake",
  "tika-vin08t0:1434_8": "vuttattā na pañcavaggakaraṇīyanti gahetabbaṃ.",
  "tika-vin08t0:1434_9": "Paṭhamappavāraṇāya pavāritāti idaṃ vassacchedaṃ akatvā vassaṃvutthabhāvasandassanatthaṃ vuttaṃ antarāyena",
  "tika-vin08t0:1434_10": "apavāritānampi vutthavassānaṃ kathinatthārasambhavato.",
  "tika-vin08t0:1434_11": "Teneva “appavāritā vā”ti avatvā “chinnavassā vā pacchimikāya upagatā vā na labhantī”ti ettakameva vuttaṃ.",
  "tika-vin08t0:1434_12": "Aññasmiṃ vihāre vutthavassāpi na labhantīti nānāsīmāya aññasmiṃ vihāre vutthavassā imasmiṃ vihāre kathinatthāraṃ na labhantīti attho.",
  "tika-vin08t0:1434_13": "Sabbeti chinnavassādayo,",
  "tika-vin08t0:1434_14": "anupagatāpi tattheva saṅgahitā.",
  "tika-vin08t0:1434_15": "Ānisaṃsanti kathinānisaṃsacīvaraṃ.",
  "tika-vin08t0:1434_16": "Ekaṃ atthatacīvaraṃyeva hi kathinacīvaraṃ nāma hoti,",
  "tika-vin08t0:1434_17": "avasesāni cīvarāni vā sāṭakā vā kathinānisaṃsāyeva nāma.",
  "tika-vin08t0:1434_18": "Vakkhati hi “avasesakathinānisaṃse balavavatthāni vassāvāsikaṭhitikāya dātabbānī”ti.",
  "tika-vin08t0:1434_19": "itaresanti purimikāya upagatānaṃ.",
  "tika-vin08t0:1435_0": "So ce pacchimikāya upasampajjati,",
  "tika-vin08t0:1435_1": "gaṇapūrako ceva hoti,",
  "tika-vin08t0:1435_2": "ānisaṃsañca labhatīti iminā sāmaṇerānaṃ vassūpagamanaṃ anuññātaṃ hoti.",
  "tika-vin08t0:1435_3": "So hi purimikāya vassūpagatattā ānisaṃsaṃ labhati,",
  "tika-vin08t0:1435_4": "pacchimikāya pana upasampajjitattā gaṇapūrako hotīti.",
  "tika-vin08t0:1435_5": "Sace purimikāya upagatā kathinatthārakusalā na hontītiādinā “aṭṭhadhammakovido bhikkhu,",
  "tika-vin08t0:1435_6": "kathinatthāramarahatī”ti vinayavinicchaye āgatattā sayaṃ ce aṭṭhadhammakusalo,",
  "tika-vin08t0:1435_7": "sayameva attharitabbaṃ. No ce,",
  "tika-vin08t0:1435_8": "aññe aṭṭhadhammakusale pariyesitvā netabbā,",
  "tika-vin08t0:1435_9": "evaṃ akatvā kathinaṃ attharituṃ na vaṭṭatīti dasseti.",
  "tika-vin08t0:1435_10": "Kathinaṃ attharāpetvāti sakāritavacanena tehi bāhirato āgatattherehi sayaṃ kathinaṃ na attharitabbaṃ,",
  "tika-vin08t0:1435_11": "sabbapubbakiccādikaṃ saṃvidahitvā te purimikāya vassūpagatā antosīmaṭṭhabhikkhūyeva attharāpetabbāti dasseti,",
  "tika-vin08t0:1435_12": "aññathā añño kathinaṃ attharati,",
  "tika-vin08t0:1435_13": "añño ānisaṃsaṃ labhatīti āpajjati,",
  "tika-vin08t0:1435_14": "na panevaṃ yujjati.",
  "tika-vin08t0:1435_15": "Vakkhati hi “ānisaṃso pana itaresaṃyeva hotī”ti.",
  "tika-vin08t0:1435_16": "Dānañca bhuñjitvāti khādanīyabhojanīyabhūtaṃ annapānādidānaṃ bhuñjitvā.",
  "tika-vin08t0:1435_17": "Na hi te vatthudānaṃ labhanti.",
  "tika-vin08t0:1436_0": "Kathinacīvaraṃ demāti dātuṃ vaṭṭatīti ettha “saṅghassa kathinacīvaraṃ demā”ti vattabbaṃ.",
  "tika-vin08t0:1436_1": "Evañhi sati “idaṃ saṅghassa kathinadussaṃ uppanna”nti kammavācāya sameti.",
  "tika-vin08t0:1436_2": "Atha ca pana pubbe kataparicayattā “saṅghassā”ti avuttepi sampadānaṃ pākaṭanti katvā avuttaṃ siyāti.",
  "tika-vin08t0:1436_3": "Ettheke ācariyā vadanti “saṅghassāti avuttepi kāle dinnaṃ saṅghikaṃ hotī”ti,",
  "tika-vin08t0:1436_4": "tatrevaṃ vattabbaṃ “na kāle dinnaṃ sabbaṃ saṅghikaṃ hotī”ti.",
  "tika-vin08t0:1436_5": "Kathaṃ viññāyatīti ce?",
  "tika-vin08t0:1436_6": "“Yañca kālepi saṅghassa vā idaṃ akālacīvaranti,",
  "tika-vin08t0:1436_7": "puggalassa vā idaṃ tuyhaṃ dammītiādinā nayena dinnaṃ,",
  "tika-vin08t0:1436_8": "etaṃ akālacīvaraṃ nāmā”ti kaṅkhāvitaraṇiyaṃ āgatattā puggalikampi hotīti viññāyati,",
  "tika-vin08t0:1436_9": "tasmā parammukhāpi nāmaṃ vatvā sammukhāpi pādamūle ṭhapetvā dinnaṃ puggalikameva hoti,",
  "tika-vin08t0:1436_10": "na saṅghikaṃ.",
  "tika-vin08t0:1436_11": "Vuttañhetaṃ aṭṭhakathāyaṃ “puggalassa detīti ‘imaṃ cīvaraṃ itthannāmassa dammī’ti evaṃ parammukhā vā,",
  "tika-vin08t0:1436_12": "pādamūle ṭhapetvā ‘imaṃ, bhante,",
  "tika-vin08t0:1436_13": "tumhākaṃ dammī’ti evaṃ sammukhā vā detī”ti.",
  "tika-vin08t0:1436_14": "Evaṃ puggalike sati taṃ cīvaraṃ saṅghassa bhājetabbaṃ hoti vā na hoti vāti?",
  "tika-vin08t0:1436_15": "So puggalo attano saddhivihārikaantevāsikabhūtassa saṅghassa vā aññassa sahadhammikasaṅghassa vā bhājetukāmo bhājeyya,",
  "tika-vin08t0:1436_16": "abhājetukāmo “bhājetū”ti na kenaci vacanīyo.",
  "tika-vin08t0:1436_17": "Kathaṃ viññāyatīti ce?",
  "tika-vin08t0:1436_18": "“Na hi puggalassa ādissa dinnaṃ kenaci bhājanīyaṃ hotī”ti ṭīkāsu āgamanato viññāyati.",
  "tika-vin08t0:1436_19": "Atheke ācariyā evaṃ vadanti “kathinassa ekaṃ mūlaṃ saṅghoti vuttattā puggalaṃ uddissa dinnepi saṅghāyattaṃ saṅghikaṃ hoti.",
  "tika-vin08t0:1436_20": "Yathā kiṃ ‘sīmāya dammi,",
  "tika-vin08t0:1436_21": "senāsanassa dammī’ti vuttepi taṃ dānaṃ saṅghikaṃ hoti,",
  "tika-vin08t0:1436_22": "yathā ca ‘kathinacīvaraṃ dammī’ti vutte saṅghikaṃ hotī”ti.",
  "tika-vin08t0:1437_0": "Tatrevaṃ vicāretabbaṃ –",
  "tika-vin08t0:1437_1": "“kathinassa ekaṃ mūlaṃ saṅgho”ti vacanaṃ kathinassa mūlaṃ kathinassa kāraṇaṃ dasseti.",
  "tika-vin08t0:1437_2": "Yathā hi mūle vijjamāne rukkho tiṭṭhati,",
  "tika-vin08t0:1437_3": "avijjamāne na tiṭṭhati,",
  "tika-vin08t0:1437_4": "tasmā mūlaṃ rukkhassa kāraṇaṃ hoti,",
  "tika-vin08t0:1437_5": "patiṭṭhaṃ hoti,",
  "tika-vin08t0:1437_6": "evaṃ saṅghe vijjamāne kathinaṃ hoti,",
  "tika-vin08t0:1437_7": "no avijjamāne,",
  "tika-vin08t0:1437_8": "tasmā saṅgho kathinassa mūlaṃ kathinassa kāraṇaṃ nāma hoti.",
  "tika-vin08t0:1437_9": "Kathaṃ saṅghe vijjamāne kathinaṃ hoti?",
  "tika-vin08t0:1437_10": "Sabbantimena paricchedena catuvaggabhūtena saṅghena atthārārahassa bhikkhuno ñattidutiyakammavācāya kathinacīvare",
  "tika-vin08t0:1437_11": "dinneyeva tena cīvarena atthataṃ kathinaṃ nāma hoti,",
  "tika-vin08t0:1437_12": "no adinne,",
  "tika-vin08t0:1437_13": "tasmā catuvaggasaṅghe alabbhamāne sahassakkhattuṃ “kathinaṃ dammī”ti vuttepi kathinaṃ nāma na hoti,",
  "tika-vin08t0:1437_14": "tasmā upacārasīmāya paricchinne vihāre eko vā dve vā tayo vā cattāro vā bhikkhū viharanti,",
  "tika-vin08t0:1437_15": "tattha kathinacīvare uppanne aññato pariyesitvā catuvaggasaṅgho eko paṭiggāhakoti pañcannaṃ bhikkhūnaṃ pūraṇe sati kathinaṃ attharituṃ labhati, nāsati,",
  "tika-vin08t0:1437_16": "evaṃ saṅghe vijjamāneyeva kathinaṃ nāma hoti,",
  "tika-vin08t0:1437_17": "no avijjamāne,",
  "tika-vin08t0:1437_18": "tasmā saṅghassa kathinassa mūlabhūtataṃ kāraṇabhūtataṃ sandhāya “kathinassa ekaṃ mūlaṃ saṅgho”ti vuttaṃ.",
  "tika-vin08t0:1437_19": "“Kathina”nti vutte saṅghikaṃyeva hoti,",
  "tika-vin08t0:1437_20": "no puggalikanti adhippāyo etasmiṃ pāṭhe na labbhati.",
  "tika-vin08t0:1437_21": "Yathā kiṃ “kiccādhikaraṇassa ekaṃ mūlaṃ saṅgho”ti ettha apalokanakammañattikammañattidutiyakammañatticatutthakammasaṅkhātaṃ",
  "tika-vin08t0:1437_22": "kiccādhikaraṇaṃ catuvaggādike saṅghe vijjamāneyeva hoti,",
  "tika-vin08t0:1437_23": "no avijjamāne,",
  "tika-vin08t0:1437_24": "tasmā saṅghassa kiccādhikaraṇassa mūlabhūtataṃ kāraṇabhūtataṃ sandhāya “kiccādhikaraṇassa ekaṃ mūlaṃ saṅgho”ti vuccati,",
  "tika-vin08t0:1437_25": "evaṃsampadamidaṃ daṭṭhabbaṃ.",
  "tika-vin08t0:1438_0": "Yadipi vuttaṃ “yathā ‘sīmāya dammi,",
  "tika-vin08t0:1438_1": "senāsanassa dammī’tiādīsu taṃ dānaṃ saṅghāyattameva hoti,",
  "tika-vin08t0:1438_2": "tathā ‘kathina dammī’ti vutte puggalaṃ uddissa dinnepi saṅghāyattameva saṅghikameva hotī”ti,",
  "tika-vin08t0:1438_3": "tathāpi evaṃ vicāraṇā kātabbā –",
  "tika-vin08t0:1438_4": "“sīmāya dammi,",
  "tika-vin08t0:1438_5": "senāsanassa dammī”tiādīsu sīmā ca senāsanañca dānapaṭiggāhakā na honti,",
  "tika-vin08t0:1438_6": "tasmā sīmaṭṭhassa ca senāsanaṭṭhassa ca saṅghassa āyattaṃ hoti,",
  "tika-vin08t0:1438_7": "puggalo pana dānapaṭiggāhakova,",
  "tika-vin08t0:1438_8": "tasmā “imaṃ kathinacīvaraṃ itthannāmassa bhikkhuno dammī”ti parammukhā vā tassa bhikkhuno pādamūle ṭhapetvā",
  "tika-vin08t0:1438_9": "sammukhā vā dinnaṃ kathaṃ saṅghāyattaṃ saṅghasantakaṃ bhaveyya,",
  "tika-vin08t0:1438_10": "evaṃ saṅghassa apariṇataṃ puggalikacīvaraṃ saṅghassa pariṇāmeyya,",
  "tika-vin08t0:1438_11": "navasu adhammikadānesu ekaṃ bhaveyya,",
  "tika-vin08t0:1438_12": "tassa cīvarassa paṭiggahopi navasu adhammikapaṭiggahesu eko bhaveyya,",
  "tika-vin08t0:1438_13": "tassa cīvarassa paribhogopi navasu adhammikaparibhogesu eko bhaveyya.",
  "tika-vin08t0:1438_14": "Kathaṃ viññāyatīti ce?",
  "tika-vin08t0:1438_15": "Nava adhammikāni dānānīti saṅghassa pariṇataṃ aññasaṅghassa vā cetiyassa vā puggalassa vā pariṇāmeti,",
  "tika-vin08t0:1438_16": "cetiyassa pariṇataṃ aññacetiyassa vā saṅghassa vā puggalassa vā pariṇāmeti,",
  "tika-vin08t0:1438_17": "puggalassa pariṇataṃ aññapuggalassa vā saṅghassa vā cetiyassa vā pariṇāmeti,",
  "tika-vin08t0:1438_18": "“nava adhammikā paribhogā”ti āgataṃ parivārapāḷiñca “nava paṭiggahaparibhogāti etesaṃyeva dānānaṃ paṭiggahā",
  "tika-vin08t0:1438_19": "ca paribhogā cā”ti āgataṃ aṭṭhakathañca oloketvā viññāyatīti.",
  "tika-vin08t0:1439_0": "Athāpi evaṃ vadanti –",
  "tika-vin08t0:1439_1": "dāyako saṅghattherassa vā ganthadhutaṅgavasena abhiññātassa vā bhattuddesakassa vā pahiṇati “amhākaṃ",
  "tika-vin08t0:1439_2": "bhattaggahaṇatthāya aṭṭha bhikkhū gahetvā āgacchathā”ti,",
  "tika-vin08t0:1439_3": "sacepi ñātiupaṭṭhākehi pesitaṃ hoti,",
  "tika-vin08t0:1439_4": "ime tayo janā pucchituṃ na labhanti.",
  "tika-vin08t0:1439_5": "Āruḷhāyeva mātikaṃ,",
  "tika-vin08t0:1439_6": "saṅghato aṭṭha bhikkhū uddisāpetvā attanavamehi gantabbaṃ. Kasmā?",
  "tika-vin08t0:1439_7": "Bhikkhusaṅghassa hi ete bhikkhū nissāya lābho uppajjatīti.",
  "tika-vin08t0:1439_8": "Ganthadhutaṅgādīhi pana anabhiññāto āvāsikabhikkhu pucchituṃ labhati,",
  "tika-vin08t0:1439_9": "tasmā tena “kiṃ saṅghato gaṇhāmi,",
  "tika-vin08t0:1439_10": "udāhu ye jānāmi,",
  "tika-vin08t0:1439_11": "tehi saddhiṃ āgacchāmī”ti mātikaṃ āropetvā yathā dāyakā vadanti,",
  "tika-vin08t0:1439_12": "tathā paṭipajjitabbanti,",
  "tika-vin08t0:1439_13": "īdisesu ṭhānesu “saṅghassa lābho puggalaṃ upanissāya uppajjatī”ti vacanaṃ upanidhāya “saṅghassa lābho puggalaṃ nissāya uppajjati,",
  "tika-vin08t0:1439_14": "puggalassa pattalābho saṅghaṃ āmasitvā dento saṅghāyatto hotī”ti viññāyatīti.",
  "tika-vin08t0:1440_0": "Imasmimpi vacane evaṃ vicāraṇā kātabbā –",
  "tika-vin08t0:1440_1": "tasmiṃ tu nimantane na puggalaṃyeva nimanteti,",
  "tika-vin08t0:1440_2": "atha kho sasaṅghaṃ puggalaṃ nimanteti.",
  "tika-vin08t0:1440_3": "Tattha tu “saṅgha”nti avatvā “aṭṭha bhikkhū”ti vuttattā “kiṃ saṅghato gaṇhāmi,",
  "tika-vin08t0:1440_4": "udāhu ye jānāmi,",
  "tika-vin08t0:1440_5": "tehi saddhiṃ āgacchāmī”ti anabhiññāto puggalo pucchituṃ labhati.",
  "tika-vin08t0:1440_6": "Saṅghattherassa pana saṅghaṃ pariharitvā vasitattā “aṭṭha bhikkhū”ti vutte saṅghaṃ ṭhapetvā aññesaṃ gahaṇakāraṇaṃ natthi,",
  "tika-vin08t0:1440_7": "ganthadhutaṅgavasena abhiññātapuggalopi saṅghassa puññanissitattā “aṭṭha bhikkhū”ti vutte saṅghatoyeva gaṇhāti,",
  "tika-vin08t0:1440_8": "bhattuddesakassapi devasikaṃ saṅghasseva bhattavicāraṇattā “aṭṭha bhikkhū”ti vutte saṅghaṃ ṭhapetvā aññesaṃ gahaṇakāraṇaṃ natthi.",
  "tika-vin08t0:1440_9": "Evaṃ “aṭṭha bhikkhū gahetvā āgacchathā”ti saha saṅghena nimantitattā “ime tayo janā pucchituṃ na labhantī”ti vuttaṃ,",
  "tika-vin08t0:1440_10": "na “tvaṃ āgacchāhī”ti puggalasseva nimantane satipi saṅghaṃ gahetvā āgantabbatoti.",
  "tika-vin08t0:1440_11": "Evaṃ “aṭṭha bhikkhū gahetvā āgacchathā”ti sasaṅghasseva puggalassa nimantitattā saṅgho gahetabbo hoti,",
  "tika-vin08t0:1440_12": "na “tumhe āgacchathā”ti puggalasseva nimantitattā,",
  "tika-vin08t0:1440_13": "tasmā “puggalassa lābho saṅghāyatto”ti na sakkā vattuṃ,",
  "tika-vin08t0:1440_14": "aṭṭhakathādīsu pakaraṇesupi “puggalaṃ nissāya saṅghassa lābho uppajjati” icceva vutto,",
  "tika-vin08t0:1440_15": "na “puggalassa lābho saṅghāyatto”ti.",
  "tika-vin08t0:1440_16": "Cīvaralābhakhettabhūtāsu aṭṭhasu mātikāsu ca “saṅghassa detī”ti ca visuṃ,",
  "tika-vin08t0:1440_17": "“puggalassa detī”ti ca visuṃ āgataṃ.",
  "tika-vin08t0:1440_18": "Puggalassa detīti “imaṃ cīvaraṃ itthannāmassa dammī”ti evaṃ parammukhā vā,",
  "tika-vin08t0:1440_19": "pādamūle ṭhapetvā “imaṃ bhante tumhākaṃ dammī”ti evaṃ sammukhā vā detīti.",
  "tika-vin08t0:1441_0": "Idāni pana cīvaraṃ dātukāmā upāsakā vā upāsikāyo vā sayaṃ anāgantvā puttadāsādayo āṇāpentāpi “imaṃ cīvaraṃ",
  "tika-vin08t0:1441_1": "itthannāmassa therassa dethā”ti vatvā puggalasseva dāpenti,",
  "tika-vin08t0:1441_2": "sāmaṃ gantvā dadantāpi pādamūle ṭhapetvā vā hatthe ṭhapetvā vā hatthena phusāpetvā vā dadanti “imaṃ, bhante,",
  "tika-vin08t0:1441_3": "cīvaraṃ tumhe uddissa ettakaṃ dhanaṃ pariccajitvā kataṃ,",
  "tika-vin08t0:1441_4": "evañca evañca hatthakammaṃ katvā sampāditaṃ,",
  "tika-vin08t0:1441_5": "tasmā tumhe nivāsatha pārupatha paribhuñjathā”tiādīni vadanti,",
  "tika-vin08t0:1441_6": "tassa puggalassa paribhogakaraṇameva icchanti,",
  "tika-vin08t0:1441_7": "na saṅghassa dānaṃ.",
  "tika-vin08t0:1441_8": "Keci atuṭṭhakathampi kathenti.",
  "tika-vin08t0:1441_9": "Evaṃ puggalameva uddissa dinnacīvarassa saṅghena āyattakāraṇaṃ natthi.",
  "tika-vin08t0:1441_10": "“Sace pana ‘idaṃ tumhākañca tumhākaṃ antevāsikānañca dammī’ti evaṃ vadati,",
  "tika-vin08t0:1441_11": "therassa ca antevāsikānañca pāpuṇātī”ti āgamanato evaṃ vatvā dente pana ācariyantevāsikānaṃ pāpuṇāti,",
  "tika-vin08t0:1441_12": "anantevāsikassa pana na pāpuṇāti.",
  "tika-vin08t0:1441_13": "“Uddesaṃ gahetuṃ āgato gahetvā gacchanto ca atthi,",
  "tika-vin08t0:1441_14": "tassapi pāpuṇātī”ti āgamanato bahisīmaṭṭhassa dhammantevāsikassapi pāpuṇāti.",
  "tika-vin08t0:1441_15": "“Tumhehi saddhiṃ nibaddhacārikabhikkhūnaṃ dammīti vutte uddesantevāsikānaṃ vattaṃ katvā uddesaparipucchādīni",
  "tika-vin08t0:1441_16": "gahetvā vicarantānaṃ sabbesaṃ pāpuṇātī”ti āgamanato evaṃ vatvā dente dhammantevāsikānaṃ vattapaṭipattikārakānañca",
  "tika-vin08t0:1441_17": "antevāsikānaṃ pāpuṇāti.",
  "tika-vin08t0:1441_18": "Evaṃ dāyakānaṃ vacanānurūpameva dānassa pavattanato “yathā dāyakā vadanti,",
  "tika-vin08t0:1441_19": "tathā paṭipajjitabba”nti aṭṭhakathācariyā vadanti.",
  "tika-vin08t0:1442_0": "Evaṃ idāni dāyakā yebhuyyena puggalasseva denti,",
  "tika-vin08t0:1442_1": "satesu sahassesu ekoyeva paṇḍito bahussuto dāyako saṅghassa dadeyya,",
  "tika-vin08t0:1442_2": "puggalikacīvarañca saṅghikabhavanatthāya akariyamānaṃ na ñattiyā kammavācāya ca arahaṃ hoti.",
  "tika-vin08t0:1442_3": "Kathaṃ viññāyatīti ce?",
  "tika-vin08t0:1442_4": "Ñattikammavācāvirodhato.",
  "tika-vin08t0:1442_5": "Kathaṃ virodhoti ce?",
  "tika-vin08t0:1442_6": "Ñattiyā kammavācāya ca “idaṃ saṅghassa kathinadussaṃ uppanna”nti kathinacīvarassa saṅghikabhāvo vutto,",
  "tika-vin08t0:1442_7": "idāni pana taṃ cīvaraṃ “puggalassa dinnaṃ puggalika”nti vacanatthānurūpato puggalikaṃ hoti,",
  "tika-vin08t0:1442_8": "evampi virodho.",
  "tika-vin08t0:1442_9": "“Saṅgho imaṃ kathinadussaṃ itthannāmassa bhikkhuno dadeyya kathinaṃ attharitu”nti ettha ca saṅghoti dhātuyā kattā hoti,",
  "tika-vin08t0:1442_10": "bhikkhunoti sampadānaṃ,",
  "tika-vin08t0:1442_11": "idha pana saṅghassa tasmiṃ kathinacīvare anissarabhāvato saṅgho kattā na hoti,",
  "tika-vin08t0:1442_12": "bhikkhu paṭiggāhalakkhaṇābhāvato sampadānaṃ na hoti,",
  "tika-vin08t0:1442_13": "evampi virodho.",
  "tika-vin08t0:1442_14": "Dāyakena pana saṅghassa pariccattattā saṅghikabhūtaṃ kathinacīvaraṃ yasmiṃ kāle saṅgho kathinaṃ attharituṃ aṭṭhaṅgasamannāgatassa bhikkhuno deti,",
  "tika-vin08t0:1442_15": "tasmiṃ kāle ñattidutiyakammavācaṃ idāni manussā “ñattī”ti voharanti,",
  "tika-vin08t0:1442_16": "tañca cīvaraṃ “ñattiladdhacīvara”nti,",
  "tika-vin08t0:1442_17": "taṃ cīvaradāyakañca “ñattiladdhadāyako”ti,",
  "tika-vin08t0:1442_18": "tasmā saṅghikacīvarameva ñattiladdhaṃ hoti,",
  "tika-vin08t0:1442_19": "no puggalikacīvaraṃ.",
  "tika-vin08t0:1442_20": "Ñattiladdhakālato pana paṭṭhāya taṃ cīvaraṃ puggalikaṃ hoti. Kasmā?",
  "tika-vin08t0:1442_21": "Atthārakapuggalassa cīvarabhāvatoti.",
  "tika-vin08t0:1443_0": "Athāpi vadanti “dinnanti pāṭhañca ‘sādhentī’ti pāṭhañca ‘ānisaṃsaṃ labhantī’ti pāṭhañca upanidhāya ayamattho viññāyatī”ti,",
  "tika-vin08t0:1443_1": "tatthāyamācariyānamadhippāyo –",
  "tika-vin08t0:1443_2": "“dinnaṃ idaṃ saṅghenā”ti ettha dā-",
  "tika-vin08t0:1443_3": "dhātuyā saṅghenāti kattā,",
  "tika-vin08t0:1443_4": "idanti kammaṃ,",
  "tika-vin08t0:1443_5": "imassa kathinacīvarassa saṅghikattā saṅghena dinnaṃ hoti,",
  "tika-vin08t0:1443_6": "tena viññāyati “kathina”nti vutte saṅghikaṃ hotīti.",
  "tika-vin08t0:1443_7": "“Kathinatthāraṃ ke labhantīti ettha ke labhantīti ke sādhentīti attho.",
  "tika-vin08t0:1443_8": "Pañca janā sādhentī”ti vajirabuddhiṭīkāyaṃ vuttaṃ.",
  "tika-vin08t0:1443_9": "Tattha pañca janāti saṅgho vutto,",
  "tika-vin08t0:1443_10": "imināpi viññāyati “kathinanti vutte saṅghikaṃ hotī”ti.",
  "tika-vin08t0:1443_11": "Ānisaṃsaṃ labhantīti ettha ca saṅghikattā sabbe sīmaṭṭhakabhikkhū ānisaṃsaṃ labhanti,",
  "tika-vin08t0:1443_12": "imināpi viññāyati “kathinanti vutte saṅghikaṃ hotī”ti.",
  "tika-vin08t0:1444_0": "Tatrāpyevaṃ vicāraṇā kātabbā –",
  "tika-vin08t0:1444_1": "pubbedāyakā cattāropi paccaye yebhuyyena saṅghasseva denti,",
  "tika-vin08t0:1444_2": "tasmā saṅghassa catupaccayabhājanakathā ativitthārā hoti.",
  "tika-vin08t0:1444_3": "Appakato pana puggalassa denti,",
  "tika-vin08t0:1444_4": "tasmā saṅghassa dinnaṃ kathinacīvaraṃ saṅghena atthārakassa puggalassa dinnaṃ sandhāya vuttaṃ.",
  "tika-vin08t0:1444_5": "Sādhentīti ca kathinadussassa dāyakā cattāro,",
  "tika-vin08t0:1444_6": "paṭiggāhako ekoti pañca janā kathinadānakammaṃ sādhentīti vuttaṃ.",
  "tika-vin08t0:1444_7": "Ānisaṃsaṃ labhantīti idañca atthārakassa ca anumodanānañca bhikkhūnaṃ ānisaṃsalābhameva vuttaṃ,",
  "tika-vin08t0:1444_8": "na etehi pāṭhehi “kathina”nti vutte saṅghikaṃ hotīti attho viññātabbo hotīti daṭṭhabbo.",
  "tika-vin08t0:1444_9": "Saṅghassa uppannacīvaraṃ saṅghena atthārakassa dinnabhāvo kathaṃ viññāyatīti?",
  "tika-vin08t0:1444_10": "“Idaṃ saṅghassa kathinadussaṃ uppannaṃ,",
  "tika-vin08t0:1444_11": "saṅgho imaṃ kathinadussaṃ itthannāmassa bhikkhuno deti kathinaṃ attharitu”nti vuttaṃ pāḷipāṭhañca “saṅgho",
  "tika-vin08t0:1444_12": "ajja kathinadussaṃ labhitvā punadivase deti,",
  "tika-vin08t0:1444_13": "ayaṃ nicayasannidhī”ti vuttaṃ aṭṭhakathāpāṭhañca disvā viññāyatīti.",
  "tika-vin08t0:1444_14": "Saṅghasantakabhūtaṃ cīvarameva dānakiriyāya kammaṃ,",
  "tika-vin08t0:1444_15": "saṅgho kattā,",
  "tika-vin08t0:1444_16": "puggalo sampadānaṃ bhavituṃ arahabhāvo ca yathāvuttapāḷipāṭhameva upanidhāya viññāyatīti.",
  "tika-vin08t0:1445_0": "Evaṃ sante puggalassa dinnaṃ puggalikacīvaraṃ saṅghikaṃ kātuṃ kathaṃ paṭipajjitabbanti?",
  "tika-vin08t0:1445_1": "Sace so paṭiggāhakapuggalo dāyakānaṃ evaṃ vadati “upāsaka dānaṃ nāma puggalassa dinnato saṅghassa dinnaṃ mahapphalataraṃ hoti,",
  "tika-vin08t0:1445_2": "tasmā saṅghassa dehi,",
  "tika-vin08t0:1445_3": "saṅghassa datvā puna saṅghena atthārārahassa bhikkhuno kammavācāya datvā tena puggalena yathāvinayaṃ atthateyeva kathinaṃ nāma hoti,",
  "tika-vin08t0:1445_4": "na puggalassa datvā puggalena sāmaṃyeva atthate,",
  "tika-vin08t0:1445_5": "tasmā saṅghassa dehī”ti uyyojetvā saṅghassa dāpitepi taṃ cīvaraṃ saṅghikaṃ hoti kathinatthārārahaṃ.",
  "tika-vin08t0:1445_6": "Yadi pana dāyako appassutatāya “nāhaṃ, bhante,",
  "tika-vin08t0:1445_7": "kiñci jānāmi,",
  "tika-vin08t0:1445_8": "imaṃ cīvaraṃ tumhākameva dammī”ti vakkhati,",
  "tika-vin08t0:1445_9": "evaṃ sati puggalikavaseneva sampaṭicchitvā tena puggalena taṃ cīvaraṃ saṅghassa dinnampi saṅghikaṃ hoti.",
  "tika-vin08t0:1446_0": "Yadi evaṃ samaṇeneva samaṇassa dinnaṃ cīvaraṃ kathaṃ kathinatthārārahaṃ bhaveyyāti?",
  "tika-vin08t0:1446_1": "No na bhaveyya.",
  "tika-vin08t0:1446_2": "Vuttañhetaṃ aṭṭhakathāyaṃ “kathinaṃ kena dinnaṃ vaṭṭati?",
  "tika-vin08t0:1446_3": "Yena kenaci devena vā manussena vā pañcannaṃ vā sahadhammikānaṃ aññatarena dinnaṃ vaṭṭatī”ti.",
  "tika-vin08t0:1446_4": "Atha kasmā paramparabhūtehi ācariyehi ñattiladdhacīvarato avasesāni cīvarāni saṅghassa bhājetvā eva paribhuñjitānīti? Vuccate –",
  "tika-vin08t0:1446_5": "ekacce bhikkhū ācariyaparamparāgataanausāreneva paṭipajjanti,",
  "tika-vin08t0:1446_6": "keci bahūnaṃ kiriyaṃ disvā diṭṭhānugativasena paṭipajjanti,",
  "tika-vin08t0:1446_7": "bahussutāpi keci therā aruccantāpi paveṇibhedabhayena paṭipajjanti,",
  "tika-vin08t0:1446_8": "apare rucivasena atthañca adhippāyañca pariṇāmetvā gaṇhanti,",
  "tika-vin08t0:1446_9": "pakaraṇamevānugatabhikkhū pana yathāpakaraṇāgatameva atthaṃ gahetvā saṅghikañca puggalikañca amissaṃ katvā,",
  "tika-vin08t0:1446_10": "kālacīvarañca akālacīvarañca amissaṃ katvā gaṇhanti.",
  "tika-vin08t0:1446_11": "Bhikkhunivibhaṅge “thūlanandā bhikkhunī akālacīvaraṃ ‘kālacīvara’nti adhiṭṭhahitvā bhājāpessati,",
  "tika-vin08t0:1446_12": "atha bhagavā nissaggiyapācittiyāpattiṃ paññapesī”ti āgataṃ,",
  "tika-vin08t0:1446_13": "tasmā lajjīpesalabahussutasikkhākāmabhūtena bhikkhunā aneka-",
  "tika-vin08t0:1446_14": "pāḷiaṭṭhakathādayo pakaraṇe oloketvā saṃsanditvā pakaraṇamevānugantabbaṃ,",
  "tika-vin08t0:1446_15": "na aññesaṃ kiriyaṃ saddahitabbaṃ,",
  "tika-vin08t0:1446_16": "na ca anugantabbaṃ.",
  "tika-vin08t0:1446_17": "Bhagavato hi dharamānakāle vā tato pacchā vā pubbe dāyakā yebhuyyena cattāro paccaye saṅghasseva denti,",
  "tika-vin08t0:1446_18": "tasmā saṅghikasenāsanassa saṅghikacīvarassa ca bāhullato pubbācariyā saṅghassa bhājetvā eva paribhuñjiṃsu.",
  "tika-vin08t0:1447_0": "Idāni pana dāyakā yebhuyyena cattāro paccaye puggalasseva denti,",
  "tika-vin08t0:1447_1": "tasmā senāsanampi abhinavabhūtaṃ puggalikameva bahulaṃ hoti,",
  "tika-vin08t0:1447_2": "cīvarampi puggalikameva bahulaṃ.",
  "tika-vin08t0:1447_3": "Daliddāpi suttakantanakālato paṭṭhāya “imaṃ cīvaraṃ kathinakāle itthannāmassa bhikkhuno dassāmī”ti cintetvā ca tatheva vatvā ca sabbakiccāni karonti,",
  "tika-vin08t0:1447_4": "mahaddhanā ca sāṭakassa kīṇitakālato paṭṭhāya tatheva cintetvā kathetvā karonti,",
  "tika-vin08t0:1447_5": "dānakāle ca “imaṃ cīvaraṃ itthannāmassa dehī”ti puttadāsādayo vā pesenti,",
  "tika-vin08t0:1447_6": "sāmaṃ vā gantvā cīvaraṃ tassa bhikkhussa pādamūle vā hatthe vā ṭhapetvā “imaṃ cīvaraṃ tuyhaṃ dammī”ti vatvā vā cintetvā vā denti,",
  "tika-vin08t0:1447_7": "satesu vā sahassesu vā eko paṇḍitapuriso “puggalassa dinnadānato saṅghassa dinnaṃ mahapphala”nti ñatvā",
  "tika-vin08t0:1447_8": "“imaṃ kathinacīvaraṃ saṅghassa dammī”ti vatvā vā cintetvā vā deti,",
  "tika-vin08t0:1447_9": "tassa sā dakkhiṇā saṅghagatā hoti.",
  "tika-vin08t0:1447_10": "Sace pana dāyako puggalassa dātukāmo hoti,",
  "tika-vin08t0:1447_11": "puggalo pana tassa mahapphalabhāvamicchanto dakkhiṇā-",
  "tika-vin08t0:1447_12": "vibhaṅgasuttādidhammadesanāya puggalikadānato saṅghikadānassa mahapphalabhāvaṃ jānāpetvā “imaṃ tava cīvaraṃ saṅghassa dehī”ti uyyojeti,",
  "tika-vin08t0:1447_13": "dāyakopi tassa vacanaṃ sampaṭicchitvā “imaṃ kathinacīvaraṃ saṅghassa dammī”ti vatvā vā cintetvā vā deti,",
  "tika-vin08t0:1447_14": "evampi sā dakkhiṇā saṅghagatā hoti.",
  "tika-vin08t0:1448_0": "Yadi pana bhikkhunā uyyojitopi duppañño dāyako tassa vacanaṃ anādiyitvā puggalasseva deti,",
  "tika-vin08t0:1448_1": "tassa sā dakkhiṇā puggalagatā hoti.",
  "tika-vin08t0:1448_2": "Atha pana so puggalo sayaṃ sampaṭicchitvā puna saṅghassa pariccajati,",
  "tika-vin08t0:1448_3": "evampi taṃ cīvaraṃ saṅghikaṃ hoti,",
  "tika-vin08t0:1448_4": "taṃ saṅghikavasena bhājetabbaṃ.",
  "tika-vin08t0:1448_5": "Yadi pana dāyakopi puggalasseva deti,",
  "tika-vin08t0:1448_6": "puggalopi sampaṭicchitvā na pariccajati,",
  "tika-vin08t0:1448_7": "evaṃ sante taṃ cīvaraṃ puggalikaṃ hoti,",
  "tika-vin08t0:1448_8": "na kathinakālamattena vā kathinavacanamattena vā saṅghikaṃ hoti.",
  "tika-vin08t0:1448_9": "Idāni pana iminā nayena puggalikacīvaraṃyeva bahulaṃ hoti.",
  "tika-vin08t0:1448_10": "Evaṃ santepi ācariyaparamparā paveṇiṃ abhinditukāmā saṅghikaṃ viya katvā bhājetvā paribhuñjiṃsu.",
  "tika-vin08t0:1448_11": "Yadi mukhyato saṅghikaṃ siyā,",
  "tika-vin08t0:1448_12": "saṅghena dinnato paraṃ ekasūcimattampi puggalo adhikaṃ gaṇhituṃ na labheyya.",
  "tika-vin08t0:1449_0": "Ekacce therā saṅghikanti pana vadanti,",
  "tika-vin08t0:1449_1": "bhājanakāle pana issaravatāya yathāruci vicārenti,",
  "tika-vin08t0:1449_2": "ekacce bhikkhū mukhyasaṅghikanti maññamānā abhājetukāmampi puggalaṃ abhibhavitvā bhājāpenti,",
  "tika-vin08t0:1449_3": "tassa puggalassa mātā pitā ñātakā upāsakādayo “amhākaṃ puttassa dema,",
  "tika-vin08t0:1449_4": "amhākaṃ ñātakabhikkhussa dema,",
  "tika-vin08t0:1449_5": "amhākaṃ kulūpakassa demā”ti,",
  "tika-vin08t0:1449_6": "aññepi saddhā pasannā dāyakā “itthannāmassa puggalassa demā”ti vicāretvā parammukhāpi “imaṃ cīvaraṃ itthannāmassa",
  "tika-vin08t0:1449_7": "dammī”ti vatvā sammukhāpi pādamūle vā hatthe vā ṭhapetvā denti,",
  "tika-vin08t0:1449_8": "evarūpaṃ cīvaraṃ puggalikaṃ hoti,",
  "tika-vin08t0:1449_9": "saṅghaṃ āmasitvā avuttattā saṅghāyattaṃ na hoti,",
  "tika-vin08t0:1449_10": "“kathinaṃ dassāmī”ti vā “kathinaṃ dātuṃ gato”ti vā “kathinacīvara”nti vā pubbāparakālesu vacanaṃ pana",
  "tika-vin08t0:1449_11": "mukhyakathinabhūtassa saṅghikacīvarassa kāle dinnattā tadupacārato vohāramattaṃ hoti.",
  "tika-vin08t0:1449_12": "Yathā kiṃ?",
  "tika-vin08t0:1449_13": "“Uposathika”nti vuttaṃ bhattaṃ cuddasasu saṅghikabhattesu antogadhaṃ mukhyasaṅghikaṃ hoti,",
  "tika-vin08t0:1449_14": "samādinnauposathā dāyakā sāyaṃ bhuñjitabbabhattabhāgaṃ saṅghassa denti,",
  "tika-vin08t0:1449_15": "taṃ saṅgho salākabhattaṃ viya ṭhitikaṃ katvā bhuñjati,",
  "tika-vin08t0:1449_16": "iti saṅghassa dinnattā saṅghikaṃ hoti.",
  "tika-vin08t0:1449_17": "Idāni pana dāyakā attano attano kulūpakassa vā ñātibhikkhussa vā uposathadivasesu bhattaṃ denti,",
  "tika-vin08t0:1449_18": "taṃ saṅghassa adinnattā saṅghikaṃ na hoti.",
  "tika-vin08t0:1449_19": "Evaṃ santepi uposathadivase dinnattā mukhyavasena pavattauposathabhattaṃ viya tadupacārena “uposathabhatta”nti voharīyati,",
  "tika-vin08t0:1449_20": "evaṃsampadamidaṃ daṭṭhabbaṃ.",
  "tika-vin08t0:1450_0": "Evaṃ imasmiṃ kāle yebhuyyena puggalasseva dinnattā puggalikabhūtaṃ cīvaraṃ ñattikammavācārahaṃ na hoti,",
  "tika-vin08t0:1450_1": "saṅghikameva ñattikammavācārahaṃ hoti,",
  "tika-vin08t0:1450_2": "tadeva ca pañcānisaṃsakāraṇaṃ hoti,",
  "tika-vin08t0:1450_3": "tasmā paṇḍitena puggalena “upāsakā saṅghe detha,",
  "tika-vin08t0:1450_4": "saṅghe dinnaṃ mahapphalaṃ hotī”tiādinā niyojetvā dāpetabbaṃ,",
  "tika-vin08t0:1450_5": "sayaṃ vā sampaṭicchitvā saṅghassa pariccajitabbaṃ.",
  "tika-vin08t0:1450_6": "Evaṃ pariccajitattā saṅghikabhūtaṃ cīvaraṃ ñattikammavācārahañca hoti pañcānisaṃsanipphādakañca.",
  "tika-vin08t0:1450_7": "Evaṃ niyojanañca “saṅghe gotami dehi,",
  "tika-vin08t0:1450_8": "saṅghe te dinne ahañceva pūjito bhavissāmi saṅgho cā”ti bhagavatā vuttavacanaṃ anugataṃ hotīti daṭṭhabbaṃ.",
  "tika-vin08t0:1451_0": "Parikammaṃ karontānaṃ bhikkhūnaṃ yāgubhattañca dātuṃ vaṭṭatīti idaṃ pucchitattā doso natthīti katvā vuttaṃ,",
  "tika-vin08t0:1451_1": "apucchite pana evaṃ kathetuṃ na vaṭṭati.",
  "tika-vin08t0:1451_2": "Khalimakkhitasāṭakoti ahatavatthaṃ sandhāya vuttaṃ.",
  "tika-vin08t0:1451_3": "Suṭṭhu dhovitvātiādinā sapubbakaraṇaṃ atthāraṃ dasseti.",
  "tika-vin08t0:1451_4": "Dhovanasibbanarajanakappakaraṇena hi vicāraṇachedanabandhanānipi dassitāniyeva honti,",
  "tika-vin08t0:1451_5": "atthāradassanena paccuddhāraadhiṭṭhānānipi dasseti.",
  "tika-vin08t0:1451_6": "Sūciādīni cīvarakammupakaraṇāni sajjetvā bahūhi bhikkhūhi saddhinti idaṃ pana sibbanassa upakaraṇanidassanaṃ.",
  "tika-vin08t0:1451_7": "Tadahevāti idaṃ pana karaṇasannidhimocanatthaṃ vuttaṃ.",
  "tika-vin08t0:1451_8": "Dāyakassa hatthato sāṭakaṃ laddhadivaseyeva saṅghena atthārakassa bhikkhuno dātabbaṃ,",
  "tika-vin08t0:1451_9": "evaṃ adente nicayasannidhi hoti.",
  "tika-vin08t0:1451_10": "Atthārakenapi saṅghato laddhadivaseyeva kathinaṃ attharitabbaṃ,",
  "tika-vin08t0:1451_11": "evaṃ akaronte karaṇasannidhi hoti.",
  "tika-vin08t0:1452_0": "Aññāni ca bahūni ānisaṃsavatthāni detīti iminā attharitabbasāṭakoyeva kathinasāṭako nāma,",
  "tika-vin08t0:1452_1": "tato aññe sāṭakā bahavopi kathinānisaṃsāyeva nāmāti dasseti.",
  "tika-vin08t0:1452_2": "Etena ca “kathinānisaṃso”ti vatthāniyeva vuttāni na agghoti dīpeti.",
  "tika-vin08t0:1452_3": "Yadi aggho vutto siyā,",
  "tika-vin08t0:1452_4": "evaṃ sati “bahvānisaṃsāni kathinavatthāni detī”ti vattabbaṃ,",
  "tika-vin08t0:1452_5": "evaṃ pana avatvā “bahūni kathinānisaṃsavatthāni detī”ti vuttaṃ,",
  "tika-vin08t0:1452_6": "tena ñāyati “na aggho vutto”ti,",
  "tika-vin08t0:1452_7": "tasmā bahvānisaṃsabhāvo agghavasena na gahetabbo,",
  "tika-vin08t0:1452_8": "atha kho vatthavaseneva gahetabboti.",
  "tika-vin08t0:1452_9": "Itaroti añño dāyako.",
  "tika-vin08t0:1452_10": "Tathā tathā ovaditvā saññāpetabboti “upāsaka dānaṃ nāma saṅghassa dinnakālato paṭṭhāya mahapphalaṃ hoti mahānisaṃsaṃ,",
  "tika-vin08t0:1452_11": "atthāro pana bhikkhūnaṃ upakāratthāya bhagavatā anuññāto,",
  "tika-vin08t0:1452_12": "tasmā ñattiladdhampi aladdhampi mahapphalamevā”ti vā “upāsaka ayampi dāyako saṅghasseva deti,",
  "tika-vin08t0:1452_13": "tvampi saṅghasseva desi,",
  "tika-vin08t0:1452_14": "bhagavatā ca –",
  "tika-vin08t0:1453_0": "‘Yo sīlavā sīlavantesu dadāti dānaṃ;",
  "tika-vin08t0:1454_0": "Dhammena laddhaṃ supasannacitto;",
  "tika-vin08t0:1455_0": "Abhisaddahaṃ kammaphalaṃ uḷāraṃ;",
  "tika-vin08t0:1456_0": "Taṃ ve dānaṃ vipulaphalanti brūmī’ti. –",
  "tika-vin08t0:1457_0": "Vuttaṃ, tasmā saṅghassa dinnakālato paṭṭhāya mahapphalamevā”ti vā itiādīni vatvā saññāpetabbo.",
  "tika-vin08t0:1458_0": "Yassa saṅgho kathinacīvaraṃ deti,",
  "tika-vin08t0:1458_1": "tena bhikkhunā kathinaṃ attharitabbanti yojanā.",
  "tika-vin08t0:1458_2": "Yo jiṇṇacīvaro hoti bhikkhu,",
  "tika-vin08t0:1458_3": "tassa dātabbanti sambandho.",
  "tika-vin08t0:1458_4": "Imasmiṃ ṭhāne idāni bhikkhū –",
  "tika-vin08t0:1459_0": "“Paṭiggahaṇañca sappāyaṃ, ñatti ca anusāvanaṃ;",
  "tika-vin08t0:1460_0": "Kappabindu paccuddhāro, adhiṭṭhānattharāni ca;",
  "tika-vin08t0:1461_0": "Niyojanānumodā ca, iccayaṃ kathine vidhī”ti. –",
  "tika-vin08t0:1462_0": "Imaṃ gāthaṃ āharitvā kathinadānakammavācāya paṭhamaṃ kathinacīvarassa paṭiggahaṇañca sappāyapucchanañca karonti,",
  "tika-vin08t0:1462_1": "tadayuttaṃ viya dissati.",
  "tika-vin08t0:1462_2": "Kasmāti ce?",
  "tika-vin08t0:1462_3": "“Aṭṭhahaṅgehi samannāgato puggalo bhabbo kathinaṃ attharituṃ…pe…",
  "tika-vin08t0:1462_4": "pubbakaraṇaṃ jānāti,",
  "tika-vin08t0:1462_5": "paccuddhāraṃ jānāti,",
  "tika-vin08t0:1462_6": "adhiṭṭhānaṃ jānāti,",
  "tika-vin08t0:1462_7": "atthāraṃ jānāti,",
  "tika-vin08t0:1462_8": "mātikaṃ jānāti,",
  "tika-vin08t0:1462_9": "palibodhaṃ jānāti,",
  "tika-vin08t0:1462_10": "uddhāraṃ jānāti,",
  "tika-vin08t0:1462_11": "ānisaṃsaṃ jānātī”ti parivārapāḷiyañca,",
  "tika-vin08t0:1463_0": "“Aṭṭhadhammavido bhikkhu, kathinatthāramarahati;",
  "tika-vin08t0:1464_0": "Pubbapaccuddhārādhiṭṭhā-natthāro mātikāti ca;",
  "tika-vin08t0:1465_0": "Palibodho ca uddhāro, ānisaṃsā panaṭṭhime”ti. –",
  "tika-vin08t0:1466_0": "Vinayavinicchayappakaraṇe ca āgatesu aṭṭhasu aṅgesu anāgatattā ca “pubbakaraṇaṃ sattahi dhammehi saṅgahitaṃ",
  "tika-vin08t0:1466_1": "dhovanena vicāraṇena chedanena bandhanena sibbanena rajanena kappakaraṇenā”ti parivārapāḷiyañca,",
  "tika-vin08t0:1467_0": "“Dhovanañca vicāro ca, chedanaṃ bandhanampi ca;",
  "tika-vin08t0:1468_0": "Sibbanaṃ rajanaṃ kappaṃ, pubbakiccanti vuccatī”ti. –",
  "tika-vin08t0:1469_0": "Vinayavinicchayappakaraṇe ca vuttesu sattasu pubbakaraṇesu anāgatattā ca.",
  "tika-vin08t0:1470_0": "Na kevalañca pakaraṇesu anāgatameva,",
  "tika-vin08t0:1470_1": "atha kho yuttipi na dissati. Kathaṃ?",
  "tika-vin08t0:1470_2": "Paṭiggahaṇaṃ nāma “yo pana bhikkhu adinnaṃ mukhadvāraṃ āhāraṃ āhāreyya aññatra udakadantaponā,",
  "tika-vin08t0:1470_3": "pācittiya”nti yāvakālikādīsu ajjhoharitabbesu catūsu kālikavatthūsu bhagavatā vuttaṃ,",
  "tika-vin08t0:1470_4": "na cīvare,",
  "tika-vin08t0:1470_5": "taṃ pana pādamūle ṭhapetvā dinnampi parammukhā dinnampi labbhateva.",
  "tika-vin08t0:1470_6": "Vuttañhi aṭṭhakathāyaṃ “imaṃ cīvaraṃ itthannāmassa dammīti evaṃ parammukhā vā pādamūle ṭhapetvā ‘imaṃ tumhāka’nti evaṃ sammukhā vā detī”ti,",
  "tika-vin08t0:1470_7": "tasmā paṭiggahaṇakiccaṃ natthi,",
  "tika-vin08t0:1470_8": "dāyakena cīvare dinne saṅghassa cittena sampaṭicchanamattameva pamāṇaṃ hoti.",
  "tika-vin08t0:1471_0": "Sappāyapucchanañca evaṃ karonti –",
  "tika-vin08t0:1471_1": "ekena bhikkhunā “bhonto saṅghā saṅghassa kathine sampatte kassa puggalassa sappāyārahaṃ hotī”ti pucchite",
  "tika-vin08t0:1471_2": "eko bhikkhu nāmaṃ vatvā “itthannāmassa therassa sappāyārahaṃ hotī”ti vadati,",
  "tika-vin08t0:1471_3": "sappāyaiti ca nivāsanapārupanatthaṃ gahetvā vadanti.",
  "tika-vin08t0:1471_4": "Etasmiṃ vacane saddato ca atthato ca adhippāyato ca yutti gavesitabbā hoti. Kathaṃ?",
  "tika-vin08t0:1471_5": "Saddato vaggabhede satiyeva bahuvacanaṃ kattabbaṃ,",
  "tika-vin08t0:1471_6": "na abhede,",
  "tika-vin08t0:1471_7": "evaṃ saddato.",
  "tika-vin08t0:1471_8": "Sappāyaitivacanañca anurūpattheyeva vattabbaṃ,",
  "tika-vin08t0:1471_9": "na nivāsanapārupanatthe,",
  "tika-vin08t0:1471_10": "evaṃ atthato.",
  "tika-vin08t0:1471_11": "Idañca cīvaraṃ saṅgho kathinaṃ attharituṃ puggalassa deti,",
  "tika-vin08t0:1471_12": "na nivāsanapārupanatthaṃ.",
  "tika-vin08t0:1471_13": "Vuttañhi pāḷiyaṃ “saṅgho imaṃ kathinadussaṃ itthannāmassa bhikkhuno deti kathinaṃ attharitu”nti,",
  "tika-vin08t0:1471_14": "tasmā yutti gavesitabbā hoti.",
  "tika-vin08t0:1471_15": "“Paṭiggahaṇañca sappāya”ntiādigāthāpi katthaci pāḷiyaṃ aṭṭhakathāṭīkādīsu ca na dissati,",
  "tika-vin08t0:1471_16": "tasmā idha vuttanayeneva paṭipajjitabbaṃ.",
  "tika-vin08t0:1472_0": "Sace bahū jiṇṇacīvarā,",
  "tika-vin08t0:1472_1": "vuḍḍhassa dātabbanti idaṃ kathinacīvarassa saṅghikattā “na ca,",
  "tika-vin08t0:1472_2": "bhikkhave,",
  "tika-vin08t0:1472_3": "saṅghikaṃ yathāvuḍḍhaṃ paṭibāhitabbaṃ,",
  "tika-vin08t0:1472_4": "yo paṭibāheyya,",
  "tika-vin08t0:1472_5": "āpatti dukkaṭassā”ti iminā pāḷinayena vuttaṃ.",
  "tika-vin08t0:1472_6": "Eteneva nayena sabbesu balavacīvaresu santesupi vuḍḍhasseva dātabbanti siddhaṃ.",
  "tika-vin08t0:1472_7": "Vuḍḍhesu…pe…",
  "tika-vin08t0:1472_8": "dātabbanti karaṇasannidhimocanatthaṃ vuttaṃ.",
  "tika-vin08t0:1472_9": "Tenevāha “sace vuḍḍho”tyādi.",
  "tika-vin08t0:1472_10": "Navakatarenapi hi karaṇasannidhiṃ mocetvā kathine atthate anumodanaṃ karontassa saṅghassa pañcānisaṃsalābho hotīti.",
  "tika-vin08t0:1472_11": "Apicātiādinā saṅghena kattabbavattaṃ dasseti.",
  "tika-vin08t0:1472_12": "Vacanakkamo pana evaṃ kātabbo –",
  "tika-vin08t0:1472_13": "kathinadussaṃ labhitvā saṅghe sīmāya sannipatite ekena bhikkhunā “bhante,",
  "tika-vin08t0:1472_14": "saṅghassa idaṃ kathinadussaṃ uppannaṃ,",
  "tika-vin08t0:1472_15": "saṅgho imaṃ kathinadussaṃ kathannāmassa bhikkhuno dadeyya kathinaṃ attharitu”nti vutte aññena “yo jiṇṇacīvaro,",
  "tika-vin08t0:1472_16": "tassā”ti vattabbaṃ,",
  "tika-vin08t0:1472_17": "tato purimena “bahū jiṇṇacīvarā”ti vā “natthi idha jiṇṇacīvarā”ti vā vutte aparena “tena hi vuḍḍhassā”ti vattabbaṃ,",
  "tika-vin08t0:1472_18": "puna purimena “ko ettha vuḍḍho”ti vutte itarena “itthannāmo bhikkhū”ti vattabbaṃ,",
  "tika-vin08t0:1472_19": "puna purimena “so bhikkhu tadaheva cīvaraṃ katvā attharituṃ sakkotī”ti vutte itarena “so sakkotī”ti vā",
  "tika-vin08t0:1472_20": "“saṅgho mahātherassa saṅgahaṃ karissatī”ti vā vattabbaṃ,",
  "tika-vin08t0:1472_21": "puna purimena “so mahāthero aṭṭhahi aṅgehi samannāgato”ti vutte itarena “āma samannāgato”ti vattabbaṃ,",
  "tika-vin08t0:1472_22": "tato “sādhu suṭṭhu tassa dātabba”nti vutte byattena bhikkhunā paṭibalena saṅgho ñātabbo.",
  "tika-vin08t0:1473_0": "Ettha ca “bhante,",
  "tika-vin08t0:1473_1": "saṅghassā”tiādivacanaṃ “suṇātu me, bhante, saṅgho,",
  "tika-vin08t0:1473_2": "idaṃ saṅghassa kathinadussaṃ uppannaṃ,",
  "tika-vin08t0:1473_3": "yadi saṅghassa pattakallaṃ,",
  "tika-vin08t0:1473_4": "saṅgho imaṃ kathinadussaṃ itthannāmassa bhikkhuno dadeyya kathinaṃ attharitu”nti imāya ñattipāḷiyā sameti.",
  "tika-vin08t0:1473_5": "“Yo jiṇṇacīvaro,",
  "tika-vin08t0:1473_6": "tassā”tiādi “saṅghena kassā”tiādi “saṅghena kassa dātabbaṃ,",
  "tika-vin08t0:1473_7": "yo jiṇṇacīvaro hotī”tiādinā aṭṭhakathāvacanena sameti.",
  "tika-vin08t0:1473_8": "“So mahāthero aṭṭhahaṅgehi samannāgato”tiādi “aṭṭhahaṅgehi samannāgato puggalo bhabbo kathinaṃ attharitu”ntiādikāya",
  "tika-vin08t0:1473_9": "parivārapāḷiyā sametīti daṭṭhabbaṃ.",
  "tika-vin08t0:1473_10": "Yassa pana dīyati,",
  "tika-vin08t0:1473_11": "tassa ñattidutiyakammavācāya dātabbanti sambandho.",
  "tika-vin08t0:1473_12": "Iminā imassa kathinadānakammassa garukattā na apalokanamattena dātabbanti imamatthaṃ pakāseti.",
  "tika-vin08t0:1473_13": "Garukalahukānaṃ bhedo kammākammavinicchayakathāyaṃ āvi bhavissati.",
  "tika-vin08t0:1474_0": "Evaṃ dinne pana kathine paccuddharitabbā adhiṭṭhātabbā vācā bhinditabbāti sambandho.",
  "tika-vin08t0:1474_1": "Sace taṃ kathinadussaṃ niṭṭhitaparikammameva hotīti iminā kathinadussaṃ nāma na kevalaṃ pakatisāṭakameva hoti,",
  "tika-vin08t0:1474_2": "atha kho pariniṭṭhitasattavidhapubbakiccacīvarampi hotīti dasseti,",
  "tika-vin08t0:1474_3": "tasmā niṭṭhitacīvarasmiṃ dinne sattavidhapubbakiccakaraṇena attho natthi,",
  "tika-vin08t0:1474_4": "kevalaṃ paccuddharaṇādīniyeva kātabbāni.",
  "tika-vin08t0:1474_5": "Sace pana kiñci apariniṭṭhitaṃ hoti,",
  "tika-vin08t0:1474_6": "antamaso kappabindumattampi,",
  "tika-vin08t0:1474_7": "taṃ niṭṭhāpetvāyeva paccuddharaṇādīni kātabbāni.",
  "tika-vin08t0:1474_8": "Gaṇṭhikapaṭṭapāsakapaṭṭāni pana sibbanantogadhāni,",
  "tika-vin08t0:1474_9": "tānipi niṭṭhāpetvāyeva kātabbāni.",
  "tika-vin08t0:1474_10": "Aniṭṭhāpento aniṭṭhitasibbanakiccameva hoti.",
  "tika-vin08t0:1474_11": "Vuttañhi aṭṭhakathāyaṃ “tattha katanti sūcikammapariyosānena kataṃ,",
  "tika-vin08t0:1474_12": "sūcikammapariyosānaṃ nāma yaṃ kiñci sūciyā kattabbaṃ.",
  "tika-vin08t0:1474_13": "Pāsakapaṭṭagaṇṭhikapaṭṭapariyosānaṃ katvā sūciyā paṭisāmana”nti.",
  "tika-vin08t0:1474_14": "Idañhi kathinavattaṃ nāma buddhappasatthanti “atthatakathinānaṃ vo bhikkhave pañca kappissantī”tiādinā pasatthaṃ.",
  "tika-vin08t0:1475_0": "Katapariyositaṃ pana kathinaṃ gahetvāti –",
  "tika-vin08t0:1476_0": "“Dhovanañca vicāro ca, chedanaṃ bandhanampi ca;",
  "tika-vin08t0:1477_0": "Sibbanaṃ rajanaṃ kappaṃ, pubbakiccanti vuccatī”ti. –",
  "tika-vin08t0:1478_0": "Vuttāni sattavidhapubbakaraṇāni katvā pariyosāpitaṃ kathinacīvaraṃ gahetvā.",
  "tika-vin08t0:1478_1": "Atthārakena bhikkhunā paccuddharitabbā adhiṭṭhātabbā vācā bhinditabbāti sambandho.",
  "tika-vin08t0:1478_2": "Saṅghāṭiyā kathinaṃ attharitukāmo bhikkhu pubbe ticīvarādhiṭṭhānena adhiṭṭhitaṃ porāṇikaṃ saṅghāṭiṃ “imaṃ",
  "tika-vin08t0:1478_3": "saṅghāṭiṃ paccuddharāmī”ti vatvā paccuddharitabbā,",
  "tika-vin08t0:1478_4": "tato anadhiṭṭhitaṃ navaṃ saṅghāṭiṃ “imaṃ saṅghāṭiṃ adhiṭṭhāmī”ti vatvā adhiṭṭhātabbā,",
  "tika-vin08t0:1478_5": "tato attharaṇakāle tameva adhiṭṭhitasaṅghāṭiṃ “imāya saṅghāṭiyā kathinaṃ attharāmī”ti vācā bhinditabbāti attho.",
  "tika-vin08t0:1478_6": "Esa nayo itaresu.",
  "tika-vin08t0:1478_7": "Etena kathinatthāraṇaṃ nāma vacībhedakaraṇameva hoti,",
  "tika-vin08t0:1478_8": "na kiñci kāyavikārakaraṇanti imamatthaṃ dīpeti.",
  "tika-vin08t0:1478_9": "Tathā hi vuttaṃ vinayatthamañjūsāyaṃ “attharitabbanti attharaṇaṃ kātabbaṃ,",
  "tika-vin08t0:1478_10": "tañca kho tathāvacībhedakaraṇamevāti daṭṭhabba”nti.",
  "tika-vin08t0:1479_0": "Tattha paccuddhāro tividho “imaṃ saṅghāṭiṃ paccuddharāmī”ti saṅghāṭiyā paccuddhāro,",
  "tika-vin08t0:1479_1": "“imaṃ uttarāsaṅgaṃ paccuddharāmī”ti uttarāsaṅgassa paccuddhāro,",
  "tika-vin08t0:1479_2": "“imaṃ antaravāsakaṃ paccuddharāmī”ti antaravāsakassa paccuddhāroti.",
  "tika-vin08t0:1479_3": "Vuttañhetaṃ parivāre “paccuddhāro tīhi dhammehi saṅgahito saṅghāṭiyā uttarāsaṅgena antaravāsakenā”ti.",
  "tika-vin08t0:1479_4": "Adhiṭṭhānaṃ tividhaṃ “imaṃ saṅghāṭiṃ adhiṭṭhāmī”ti saṅghāṭiyā adhiṭṭhānaṃ,",
  "tika-vin08t0:1479_5": "“imaṃ uttarāsaṅgaṃ adhiṭṭhāmī”ti uttarāsaṅgassa adhiṭṭhānaṃ,",
  "tika-vin08t0:1479_6": "“imaṃ antaravāsakaṃ adhiṭṭhāmī”ti antaravāsakassa adhiṭṭhānanti.",
  "tika-vin08t0:1479_7": "Vuttañhetaṃ parivāre “adhiṭṭhānaṃ tīhi dhammehi saṅgahitaṃ saṅghāṭiyā uttarāsaṅgena antaravāsakenā”ti.",
  "tika-vin08t0:1480_0": "Atha vā adhiṭṭhānaṃ duvidhaṃ kāyena adhiṭṭhānaṃ,",
  "tika-vin08t0:1480_1": "vācāya adhiṭṭhānanti.",
  "tika-vin08t0:1480_2": "Tattha porāṇikaṃ saṅghāṭiṃ “imaṃ saṅghāṭiṃ paccuddharāmī”ti paccuddharitvā navaṃ saṅghāṭiṃ hatthena gahetvā",
  "tika-vin08t0:1480_3": "“imaṃ saṅghāṭiṃ adhiṭṭhāmī”ti cittena ābhogaṃ katvā kāyavikārakaraṇena kāyena vā adhiṭṭhātabbaṃ,",
  "tika-vin08t0:1480_4": "vacībhedaṃ katvā vācāya vā adhiṭṭhātabbaṃ.",
  "tika-vin08t0:1480_5": "Vuttañhi aṭṭhakathāyaṃ “tattha yasmā dve cīvarassa adhiṭṭhānāni kāyena vā adhiṭṭheti,",
  "tika-vin08t0:1480_6": "vācāya vā adhiṭṭhetīti vuttaṃ, tasmā…pe…",
  "tika-vin08t0:1480_7": "adhiṭṭhātabbā”ti.",
  "tika-vin08t0:1480_8": "Atha vā adhiṭṭhānaṃ duvidhaṃ sammukhādhiṭṭhānaparammukhādhiṭṭhānavasena.",
  "tika-vin08t0:1480_9": "Tattha yadi cīvaraṃ hatthapāse ṭhitaṃ hoti,",
  "tika-vin08t0:1480_10": "“imaṃ saṅghāṭiṃ adhiṭṭhāmī”ti vacībhedaṃ katvā adhiṭṭhātabbaṃ,",
  "tika-vin08t0:1480_11": "atha antogabbhe vā sāmantavihāre vā hoti,",
  "tika-vin08t0:1480_12": "ṭhapitaṭṭhānaṃ sallakkhetvā “etaṃ saṅghāṭiṃ adhiṭṭhāmī”ti vacībhedaṃ katvā adhiṭṭhātabbaṃ.",
  "tika-vin08t0:1480_13": "Vuttañhi aṭṭhakathāyaṃ “tatra duvidhaṃ adhiṭṭhānaṃ sace hatthapāse hotī”tiādi,",
  "tika-vin08t0:1480_14": "vinayatthamañjūsāyañca “duvidhanti sammukhāparammukhābhedena duvidha”nti.",
  "tika-vin08t0:1481_0": "Atthāro katividho?",
  "tika-vin08t0:1481_1": "Atthāro ekavidho.",
  "tika-vin08t0:1481_2": "Vacībhedakaraṇeneva hi atthāro sampajjati,",
  "tika-vin08t0:1481_3": "na kāyavikārakaraṇena.",
  "tika-vin08t0:1481_4": "Ayamattho yathāvutta-",
  "tika-vin08t0:1481_5": "parivārapāḷiyā ca “attharitabbanti attharaṇaṃ kātabbaṃ,",
  "tika-vin08t0:1481_6": "tañca kho tathāvacībhedakaraṇamevāti daṭṭhabba”nti vinayatthamañjūsāvacanena ca viññāyati.",
  "tika-vin08t0:1481_7": "Atha vā atthāro tividho vatthuppabhedena.",
  "tika-vin08t0:1481_8": "Tattha yadi saṅghāṭiyā kathinaṃ attharitukāmo hoti,",
  "tika-vin08t0:1481_9": "porāṇikā saṅghāṭi paccuddharitabbā,",
  "tika-vin08t0:1481_10": "navā saṅghāṭi adhiṭṭhātabbā,",
  "tika-vin08t0:1481_11": "“imāya saṅghāṭiyā kathinaṃ attharāmī”ti vācā bhinditabbā.",
  "tika-vin08t0:1481_12": "Atha uttarāsaṅgena kathinaṃ attharitukāmo hoti,",
  "tika-vin08t0:1481_13": "porāṇako uttarāsaṅgo paccuddharitabbo,",
  "tika-vin08t0:1481_14": "navo uttarāsaṅgo adhiṭṭhātabbo,",
  "tika-vin08t0:1481_15": "“iminā uttarāsaṅgena kathinaṃ attharāmī”ti vācā bhinditabbā.",
  "tika-vin08t0:1481_16": "Atha antaravāsakena kathinaṃ attharitukāmo hoti,",
  "tika-vin08t0:1481_17": "porāṇako antaravāsako paccuddharitabbo,",
  "tika-vin08t0:1481_18": "navo antaravāsako adhiṭṭhātabbo,",
  "tika-vin08t0:1481_19": "“iminā antaravāsakena kathinaṃ attharāmī”ti vācā bhinditabbā.",
  "tika-vin08t0:1481_20": "Vuttañhetaṃ parivāre “sace saṅghāṭiyā”tiādi.",
  "tika-vin08t0:1482_0": "Ettha siyā –",
  "tika-vin08t0:1482_1": "kiṃ pana “imaṃ saṅghāṭiṃ paccuddharāmī”ti visesaṃ katvāva paccuddharitabbā,",
  "tika-vin08t0:1482_2": "udāhu “imaṃ paccuddharāmī”ti sāmaññatopi paccuddharitabbāti?",
  "tika-vin08t0:1482_3": "Parikkhāracoḷādhiṭṭhānena adhiṭṭhitaṃ cīvaraṃ “imaṃ paccuddharāmī”ti sāmaññato paccuddharitabbaṃ,",
  "tika-vin08t0:1482_4": "na “imaṃ saṅghāṭiṃ paccuddharāmī”ti visesato paccuddharitabbaṃ. Kasmā?",
  "tika-vin08t0:1482_5": "Pubbe aladdhanāmattā.",
  "tika-vin08t0:1482_6": "Ticīvarādhiṭṭhānena adhiṭṭhitaṃ pana cīvaraṃ visesatoyeva paccuddharitabbaṃ,",
  "tika-vin08t0:1482_7": "na sāmaññato. Kasmā?",
  "tika-vin08t0:1482_8": "Paṭiladdhavisesanāmattā.",
  "tika-vin08t0:1482_9": "Idha pana kathinādhikāre pubbeva ticīvarādhiṭṭhānena adhiṭṭhitattā visesatoyeva paccuddharitabbanti daṭṭhabbaṃ.",
  "tika-vin08t0:1482_10": "Vuttañhetaṃ parivāre kathinādhikāre “paccuddhāro tīhi dhammehi saṅgahito saṅghāṭiyā uttarāsaṅgena antaravāsakenā”ti.",
  "tika-vin08t0:1482_11": "Kiṃ pana niccatecīvarikoyeva kathinaṃ attharituṃ labhati,",
  "tika-vin08t0:1482_12": "udāhu avatthātecīvarikopīti?",
  "tika-vin08t0:1482_13": "Tecīvariko duvidho dhutaṅgatecīvarikavinayatecīvarikavasena.",
  "tika-vin08t0:1482_14": "Tattha dhutaṅgatecīvariko “atirekacīvaraṃ paṭikkhipāmi,",
  "tika-vin08t0:1482_15": "tecīvarikaṅgaṃ samādiyāmī”ti adhiṭṭhahitvā dhāraṇato sabbakālameva dhāreti.",
  "tika-vin08t0:1482_16": "Vinayatecīvariko pana yadā ticīvarādhiṭṭhānena adhiṭṭhahitvā dhāretukāmo hoti,",
  "tika-vin08t0:1482_17": "tadā tathā adhiṭṭhahitvā dhāreti.",
  "tika-vin08t0:1482_18": "Yadā pana parikkhāracoḷādhiṭṭhānena adhiṭṭhahitvā dhāretukāmo hoti,",
  "tika-vin08t0:1482_19": "tadā tathā adhiṭṭhahitvā dhāreti,",
  "tika-vin08t0:1482_20": "tasmā ticīvarādhiṭṭhānassa dupparihārattā sabbadā dhāretuṃ asakkonto hutvā parikkhāracoḷavasena dhārentopi",
  "tika-vin08t0:1482_21": "taṃ paccuddharitvā āsanne kāle ticīvarādhiṭṭhānena adhiṭṭhahantopi kathinaṃ attharituṃ labhatiyevāti",
  "tika-vin08t0:1482_22": "daṭṭhabbaṃ.",
  "tika-vin08t0:1483_0": "Kacci nu bho kathinadānakammavācābhaṇanasīmāyameva kathinaṃ attharitabbaṃ,",
  "tika-vin08t0:1483_1": "udāhu aññasīmāyāti?",
  "tika-vin08t0:1483_2": "Yadi kathinadānakammavācābhaṇanabaddhasīmā vassūpanāyikakhettabhūtaupacārasīmāya anto ṭhitā,",
  "tika-vin08t0:1483_3": "evaṃ sati tasmiṃyeva sīmamaṇḍale attharaṇaṃ kātabbaṃ.",
  "tika-vin08t0:1483_4": "Kathaṃ viññāyatīti ce?",
  "tika-vin08t0:1483_5": "“Pariniṭṭhitapubbakaraṇameva ce dāyako saṅghassa deti,",
  "tika-vin08t0:1483_6": "sampaṭicchitvā kammavācāya dātabbaṃ.",
  "tika-vin08t0:1483_7": "Tena ca tasmiṃyeva sīmamaṇḍale adhiṭṭhahitvā attharitvā saṅgho anumodāpetabbo”ti vajirabuddhiṭīkāyaṃ āgatattā viññāyatīti.",
  "tika-vin08t0:1483_8": "Yadi evaṃ “tasmiṃyeva sīmamaṇḍale”icceva ṭīkāyaṃ vuttattā “yasmiṃ kismiñci sīmamaṇḍale kammavācaṃ bhaṇitvā",
  "tika-vin08t0:1483_9": "tasmiṃyeva sīmamaṇḍale attharitabba”nti vattabbaṃ,",
  "tika-vin08t0:1483_10": "na “kathinadānakammavācābhaṇanabaddhasīmā vassūpanāyikakhettabhūtaupacārasīmāya anto ṭhitā”ti visesaṃ katvā vattabbanti?",
  "tika-vin08t0:1483_11": "Na na vattabbaṃ.",
  "tika-vin08t0:1483_12": "Kammavācābhaṇanasīmā hi baddhasīmābhūtā,",
  "tika-vin08t0:1483_13": "kathinatthārasīmā pana upacārasīmābhūtā,",
  "tika-vin08t0:1483_14": "upacārasīmā ca nāma baddhasīmaṃ avattharitvāpi gacchati,",
  "tika-vin08t0:1483_15": "tasmā sā sīmā baddhasīmā ca hoti upacārasīmā cāti tasmiṃyeva sīmamaṇḍale kathinadānakammavācaṃ bhaṇitvā tattheva attharaṇaṃ kātabbaṃ,",
  "tika-vin08t0:1483_16": "na yasmiṃ kismiñci sīmamaṇḍale kammavācaṃ bhaṇitvā tattheva attharaṇaṃ kattabbanti daṭṭhabbaṃ.",
  "tika-vin08t0:1483_17": "Evampi “upacārasīmāya”icceva vattabbaṃ,",
  "tika-vin08t0:1483_18": "na “vassūpanāyikakhettabhūtaupacārasīmāyā”ti,",
  "tika-vin08t0:1483_19": "tampi vattabbameva.",
  "tika-vin08t0:1483_20": "Tesaṃ bhikkhūnaṃ vassūpanāyikakhettabhūtāya eva upacārasīmāya kathinatthāraṃ kātuṃ labhati,",
  "tika-vin08t0:1483_21": "na aññaupacārasīmāya.",
  "tika-vin08t0:1483_22": "Vuttañhi aṭṭhakathāyaṃ “aññasmiṃ vihāre vutthavassāpi na labhantīti mahāpaccariyaṃ vutta”nti.",
  "tika-vin08t0:1484_0": "Yathicchasi,",
  "tika-vin08t0:1484_1": "tathā bhavatu,",
  "tika-vin08t0:1484_2": "api tu khalu “kammavācābhaṇanasīmā baddhasīmābhūtā,",
  "tika-vin08t0:1484_3": "kathinatthārasīmā upacārasīmābhūtā”ti tumhehi vuttaṃ,",
  "tika-vin08t0:1484_4": "tathābhūtabhāvo kathaṃ jānitabboti? Vuccate –",
  "tika-vin08t0:1484_5": "kathinatthārasīmāyaṃ tāva upacārasīmābhūtabhāvo “sace pana ekasīmāya bahū vihārā honti,",
  "tika-vin08t0:1484_6": "sabbe bhikkhū sannipātetvā ekattha kathinaṃ attharitabba”nti imissā aṭṭhakathāya atthaṃ saṃvaṇṇetuṃ “ekasīmāyāti",
  "tika-vin08t0:1484_7": "ekaupacārasīmāyāti attho yujjatī”ti vajirabuddhiṭīkāyaṃ āgatattā viññāyati.",
  "tika-vin08t0:1484_8": "Kammavācābhaṇanasīmāya baddhasīmābhūtabhāvo pana “te ca kho hatthapāsaṃ avijahitvā ekasīmāyaṃ ṭhitā.",
  "tika-vin08t0:1484_9": "Sīmā ca nāmesā baddhasīmā abaddhasīmāti duvidhā hotī”ti kaṅkhāvitaraṇiyaṃ āgatattā ca “sīmā ca nāmesā katamā,",
  "tika-vin08t0:1484_10": "yattha hatthapāsaṃ avijahitvā ṭhitā kammappattā nāma hontīti anuyogaṃ sandhāya sīmaṃ dassento vibhāgavantānaṃ",
  "tika-vin08t0:1484_11": "sabhāvavibhāvanaṃ vibhāgadassanamukheneva hotīti ‘sīmā ca nāmesā’tiādimāhā”ti vinayatthamañjūsāyaṃ āgatattā",
  "tika-vin08t0:1484_12": "ca viññāyati.",
  "tika-vin08t0:1485_0": "Tattha katividhā baddhasīmā,",
  "tika-vin08t0:1485_1": "katividhā abaddhasīmāti?",
  "tika-vin08t0:1485_2": "Tividhā baddhasīmā khaṇḍasīmāsamānasaṃvāsasīmāavippavāsasīmāvasena.",
  "tika-vin08t0:1485_3": "Tividhā abaddhasīmā gāmasīmāudakukkhepasīmāsattabbhantarasīmāvasenāti daṭṭhabbā.",
  "tika-vin08t0:1485_4": "Kathaṃ viññāyatīti ce?",
  "tika-vin08t0:1485_5": "“Evaṃ ekādasa vipattisīmāyo atikkamitvā tividhasampattiyuttā nimittena nimittaṃ sambandhitvā sammatā sīmā baddhasīmāti veditabbā.",
  "tika-vin08t0:1485_6": "Khaṇḍasīmā samānasaṃvāsasīmā avippavāsasīmāti tassāyeva bhedo.",
  "tika-vin08t0:1485_7": "Abaddhasīmā pana gāmasīmā sattabbhantarasīmā udakukkhepasīmāti tividhā”ti kaṅkhāvitaraṇiyaṃ āgatattā viññāyati.",
  "tika-vin08t0:1485_8": "Evaṃ tīsu baddhasīmāsu,",
  "tika-vin08t0:1485_9": "tīsu abaddhasīmāsūti chasuyeva sīmāsu kammappattasaṅghassa catuvaggakaraṇīyādikammassa kattabbabhāvavacanato",
  "tika-vin08t0:1485_10": "suddhāya upacārasīmāya kammavācāya abhaṇitabbabhāvo viññāyati.",
  "tika-vin08t0:1485_11": "Antoupacārasīmāya baddhasīmāya sati taṃ baddhasīmaṃ avattharitvāpi upacārasīmāya gamanato sā baddhasīmā",
  "tika-vin08t0:1485_12": "kammavācābhaṇanārahā ca hoti kathinatthārārahā cāti veditabbaṃ.",
  "tika-vin08t0:1486_0": "Nanu ca pannarasavidhā sīmā aṭṭhakathāsu āgatā,",
  "tika-vin08t0:1486_1": "atha kasmā chaḷeva vuttāti? Saccaṃ,",
  "tika-vin08t0:1486_2": "tāsu pana pannarasasu sīmāsu upacārasīmā saṅghalābhavibhajanādiṭṭhānameva hoti,",
  "tika-vin08t0:1486_3": "lābhasīmā tatruppādagahaṇaṭṭhānameva hotīti imā dve sīmāyo saṅghakammakaraṇaṭṭhānaṃ na honti,",
  "tika-vin08t0:1486_4": "nigamasīmā nagarasīmā janapadasīmā raṭṭhasīmā rajjasīmā dīpasīmā cakkavāḷasīmāti imā pana sīmāyo gāmasīmāya",
  "tika-vin08t0:1486_5": "samānagatikā gāmasīmāyameva antogadhāti na visuṃ vuttāti daṭṭhabbaṃ.",
  "tika-vin08t0:1486_6": "Ettha ca upacārasīmāya baddhasīmaṃ avattharitvā gatabhāvo kathaṃ jānitabboti?",
  "tika-vin08t0:1486_7": "“Upacārasīmā parikkhittassa vihārassa parikkhepena,",
  "tika-vin08t0:1486_8": "aparikkhittassa parikkhepārahaṭṭhānena paricchinnā”ti aṭṭhakathāyaṃ vuttattā parikkhepaparikkhepārahaṭṭhānānaṃ",
  "tika-vin08t0:1486_9": "anto baddhasīmāya vijjamānāya taṃ avattharitvā upacārasīmā gatā.",
  "tika-vin08t0:1486_10": "Tathā hi “imissā upacārasīmāya ‘saṅghassa dammī’ti dinnaṃ pana khaṇḍasīmasīmantarikāsu ṭhitānampi pāpuṇātī”ti vuttaṃ.",
  "tika-vin08t0:1486_11": "Tena ñāyati “upacārasīmāya anto ṭhitā baddhasīmā upacārasīmāpi nāma hotī”ti. Hotu,",
  "tika-vin08t0:1486_12": "evaṃ sati antoupacārasīmāyaṃ baddhasīmāya sati tattheva kathinadānakammavācaṃ vācāpetvā tattheva kathinaṃ attharitabbaṃ bhaveyya,",
  "tika-vin08t0:1486_13": "antoupacārasīmāyaṃ baddhasīmāya avijjamānāya kathaṃ karissantīti?",
  "tika-vin08t0:1486_14": "Antoupacārasīmāyaṃ baddhasīmāya avijjamānāya bahiupacārasīmāyaṃ vijjamānabaddhasīmaṃ vā udakukkhepalabhanaṭṭhānaṃ",
  "tika-vin08t0:1486_15": "vā gantvā kammavācaṃ vācāpetvā puna vihāraṃ āgantvā vassūpanāyikakhettabhūtāya upacārasīmāyaṃ ṭhatvā",
  "tika-vin08t0:1486_16": "kathinaṃ attharitabbanti daṭṭhabbaṃ.",
  "tika-vin08t0:1487_0": "Nanu ca bho evaṃ sante aññissā sīmāya ñatti,",
  "tika-vin08t0:1487_1": "aññissā atthāro hoti,",
  "tika-vin08t0:1487_2": "evaṃ sante “pariniṭṭhitapubbakaraṇameva ce dāyako saṅghassa deti,",
  "tika-vin08t0:1487_3": "sampaṭicchitvā kammavācāya dātabbaṃ.",
  "tika-vin08t0:1487_4": "Tena ca tasmiṃyeva sīmamaṇḍale adhiṭṭhahitvā attharitvā saṅgho anumodāpetabbo”ti vuttena vajirabuddhiṭīkāvacanena virujjhatīti?",
  "tika-vin08t0:1487_5": "Nanu avocumha “kammavācābhaṇanasīmā baddhasīmābhūtā,",
  "tika-vin08t0:1487_6": "kathinatthārasīmā upacārasīmābhūtā”ti.",
  "tika-vin08t0:1487_7": "Tasmā vajirabuddhiṭīkāvacanena na virujjhati.",
  "tika-vin08t0:1487_8": "Tattha pubbe yebhuyyena baddhasīmavihārattā samaggaṃ saṅghaṃ sannipātetvā kammavācaṃ vācāpetvā upacārasīmabaddhasīmabhūte",
  "tika-vin08t0:1487_9": "tasmiṃyeva vihāre attharaṇaṃ sandhāya vuttaṃ.",
  "tika-vin08t0:1487_10": "Baddhasīmavihāre ahontepi antoupacārasīmāyaṃ baddhasīmāya vijjamānāya tattheva sīmamaṇḍale kammavācaṃ",
  "tika-vin08t0:1487_11": "vācāpetvā tattheva attharitabbabhāvo amhehipi vuttoyeva.",
  "tika-vin08t0:1487_12": "Yadi pana na ceva baddhasīmavihāro hoti,",
  "tika-vin08t0:1487_13": "na ca antoupacārasīmāyaṃ baddhasīmā atthi,",
  "tika-vin08t0:1487_14": "evarūpe vihāre kammavācaṃ vācāpetuṃ na labhati,",
  "tika-vin08t0:1487_15": "aññaṃ baddhasīmaṃ vā udakukkhepaṃ vā gantvā kammavācaṃ vācāpetvā attano vihāraṃ āgantvā vassūpanāyikakhettabhūtāya",
  "tika-vin08t0:1487_16": "upacārasīmāya ṭhatvā kathinaṃ attharitabbaṃ.",
  "tika-vin08t0:1487_17": "Evameva paramparabhūtā bahavo ācariyavarā karontīti daṭṭhabbaṃ.",
  "tika-vin08t0:1488_0": "Apare pana ācariyā “baddhasīmavirahāya suddhaupacārasīmāya sati tassaṃyeva upacārasīmāyaṃ ñattikammavācāpi vācetabbā,",
  "tika-vin08t0:1488_1": "kathinaṃ attharitabbaṃ,",
  "tika-vin08t0:1488_2": "na aññissā sīmāya ñatti,",
  "tika-vin08t0:1488_3": "aññissā attharaṇaṃ kātabba”nti vadanti.",
  "tika-vin08t0:1488_4": "Ayaṃ pana nesamadhippāyo –",
  "tika-vin08t0:1488_5": "“kathinatthatasīmāyanti upacārasīmaṃ sandhāya vutta”nti vajirabuddhiṭīkāyaṃ kathinatthāraṭṭhānabhūtāya sīmāya upacārasīmābhāvo vutto,",
  "tika-vin08t0:1488_6": "tassaṃyeva ṭīkāyaṃ pubbe niddiṭṭhapāṭhe “tasmiṃyeva sīmamaṇḍale adhiṭṭhahitvā attharitvā saṅgho anumodāpetabbo”ti",
  "tika-vin08t0:1488_7": "kammavācābhaṇanasīmāyameva attharitabbabhāvo ca vutto,",
  "tika-vin08t0:1488_8": "tasmā aññissā sīmāya ñatti,",
  "tika-vin08t0:1488_9": "aññissā attharaṇaṃ na kātabbaṃ,",
  "tika-vin08t0:1488_10": "tassaṃyeva upacārasīmāyaṃ kammavācaṃ sāvetvā tasmiṃyeva atthāro kātabbo,",
  "tika-vin08t0:1488_11": "upacārasīmato bahi ṭhitaṃ baddhasīmaṃ gantvā attharaṇakiccaṃ natthīti.",
  "tika-vin08t0:1489_0": "Tatrevaṃ vicāraṇā kātabbā –",
  "tika-vin08t0:1489_1": "idaṃ bhāsantaresu “ñattī”ti kathitaṃ kathinadānakammaṃ catūsu saṅghakammesu ñattidutiyakammaṃ hoti,",
  "tika-vin08t0:1489_2": "ñattidutiyakammassa navasu ṭhānesu kathinadānaṃ,",
  "tika-vin08t0:1489_3": "garukalahukesu garukaṃ,",
  "tika-vin08t0:1489_4": "yadi “upacārasīmāyaṃ cattāri saṅghakammāni kātabbānī”ti pakaraṇesu āgataṃ abhavissā,",
  "tika-vin08t0:1489_5": "evaṃ sante tesaṃ ācariyānaṃ vacanānurūpato upacārasīmāyaṃ kathinadānañattikammavācaṃ vācetabbaṃ abhavissā,",
  "tika-vin08t0:1489_6": "na pana pakaraṇesu “upacārasīmāyaṃ cattāri saṅghakammāni kātabbānī”ti āgataṃ,",
  "tika-vin08t0:1489_7": "atha kho “saṅghalābhavibhajanaṃ,",
  "tika-vin08t0:1489_8": "āgantukavattaṃ katvā ārāmappavisanaṃ,",
  "tika-vin08t0:1489_9": "gamikassa bhikkhuno senāsanaāpucchanaṃ,",
  "tika-vin08t0:1489_10": "nissayapaappassambhanaṃ,",
  "tika-vin08t0:1489_11": "pārivāsikamānattacārikabhikkhūnaṃ aruṇuṭṭhāpanaṃ,",
  "tika-vin08t0:1489_12": "bhikkhunīnaṃ ārāmappavisanaāpucchanaṃ iccevamādīni eva upacārasīmāya kattabbānī”ti āgataṃ,",
  "tika-vin08t0:1489_13": "tasmā kathinadānañattidutiyakammavācā kevalāyaṃ upacārasīmāyaṃ na vācetabbāti siddhā.",
  "tika-vin08t0:1489_14": "Kathaṃ viññāyatīti ce?",
  "tika-vin08t0:1489_15": "“Avippavāsasīmā nāma tiyojanāpi hoti,",
  "tika-vin08t0:1489_16": "evaṃ sante tiyojane ṭhitā lābhaṃ gaṇhissanti,",
  "tika-vin08t0:1489_17": "tiyojane ṭhatvā āgantukavattaṃ pūretvā ārāmaṃ pavisitabbaṃ bhavissati,",
  "tika-vin08t0:1489_18": "gamiko tiyojanaṃ gantvā senāsanaṃ āpucchissati,",
  "tika-vin08t0:1489_19": "nissayapaṭipannassa bhikkhuno tiyojanātikkame nissayo paṭippassambhissati,",
  "tika-vin08t0:1489_20": "pārivāsikena tiyojanaṃ atikkamitvā aruṇaṃ uṭṭhapetabbaṃ bhavissati,",
  "tika-vin08t0:1489_21": "bhikkhuniyā tiyojane ṭhatvā ārāmappavisanaṃ āpucchitabbaṃ bhavissati,",
  "tika-vin08t0:1489_22": "sabbampetaṃ upacārasīmāya paricchedavaseneva kātuṃ vaṭṭati,",
  "tika-vin08t0:1489_23": "tasmā upacārasīmāyameva bhājetabba”nti evamādiaṭṭhakathāpāṭhato viññāyatīti.",
  "tika-vin08t0:1490_0": "Athevaṃ vadeyyuṃ –",
  "tika-vin08t0:1490_1": "“upacārasīmā ñattidutiyakammavācāya ṭhānaṃ na hotī”ti tumhehi vuttaṃ,",
  "tika-vin08t0:1490_2": "atha ca pana katapubbaṃ atthi.",
  "tika-vin08t0:1490_3": "Tathā hi cīvarapaṭiggāhakasammuticīvaranidahakasammuticīvarabhājakasammutīnaṃ “suṇātu me…pe…",
  "tika-vin08t0:1490_4": "dhārayāmīti imāya kammavācāya vā apalokanena vā antovihāre sabbasaṅghamajjhepi khaṇḍasīmāyapi sammannituṃ",
  "tika-vin08t0:1490_5": "vaṭṭatiyevā”ti upacārasīmāyaṃ ñattidutiyakammavācāya nipphādetabbabhāvo aṭṭhakathāyaṃ āgato.",
  "tika-vin08t0:1490_6": "Bhaṇḍāgārassa pana “imaṃ pana bhaṇḍāgāraṃ khaṇḍasīmaṃ gantvā khaṇḍasīmāya nisinnehi sammannituṃ na vaṭṭati,",
  "tika-vin08t0:1490_7": "vihāramajjheyeva ‘suṇātu me, bhante, saṅgho,",
  "tika-vin08t0:1490_8": "yadi saṅghassa pattakallaṃ,",
  "tika-vin08t0:1490_9": "saṅgho itthannāmaṃ vihāraṃ bhaṇḍāgāraṃ sammanneyyā’tiādinā nayena kammavācāya vā apalokanena vā sammannitabba”nti",
  "tika-vin08t0:1490_10": "aṭṭhakathāyaṃ upacārasīmāyameva ñattidutiyakammavācāya sammannitabbabhāvo āgatoti.",
  "tika-vin08t0:1491_0": "Te evaṃ vattabbā –",
  "tika-vin08t0:1491_1": "sacepi aṭṭhakathāyaṃ āgataṃ “antovihāre”ti pāṭho “vihāramajjhe”ti pāṭho ca upacārasīmaṃ sandhāya vuttoti maññamānā tumhe āyasmanto evaṃ avacuttha,",
  "tika-vin08t0:1491_2": "te pana pāṭhā upacārasīmaṃ sandhāya aṭṭhakathācariyehi na vuttā,",
  "tika-vin08t0:1491_3": "atha kho avippavāsasīmāsaṅkhātaṃ mahāsīmaṃ sandhāya vuttā.",
  "tika-vin08t0:1491_4": "Kathaṃ viññāyatīti ce?",
  "tika-vin08t0:1491_5": "Khaṇḍasīmāya vakkhamānattā.",
  "tika-vin08t0:1491_6": "Khaṇḍasīmāya hi mahāsīmā eva paṭiyogī hoti.",
  "tika-vin08t0:1491_7": "Upacārasīmāti ayamattho kathaṃ jānitabboti ce?",
  "tika-vin08t0:1491_8": "“Imaṃ pana samānasaṃvāsakasīmaṃ sammannantehi pabbajjūpasampadādīnaṃ saṅghakammānaṃ sukhakaraṇatthaṃ paṭhamaṃ khaṇḍasīmā sammannitabbā…pe…",
  "tika-vin08t0:1491_9": "evaṃ baddhāsu pana sīmāsu khaṇḍasīmāya ṭhitā bhikkhū mahāsīmāya kammaṃ karontānaṃ na kopenti,",
  "tika-vin08t0:1491_10": "mahāsīmāya vā ṭhitā khaṇḍasīmāya kammaṃ karontānaṃ.",
  "tika-vin08t0:1491_11": "Sīmantarikāya pana ṭhitā ubhinnampi na kopentī”ti vuttaaṭṭhakathāpāṭhavasena jānitabboti.",
  "tika-vin08t0:1491_12": "Atha vā tehi āyasmantehi ābhatabhaṇḍāgārasammutipāṭhavasenapi ayamattho viññāyati. Kathaṃ?",
  "tika-vin08t0:1491_13": "Cīvarapaṭiggāhakādipuggalasammutiyo pana antovihāre sabbasaṅghamajjhepi khaṇḍasīmāyampi sammannituṃ vaṭṭati,",
  "tika-vin08t0:1491_14": "bhaṇḍāgārasaṅkhātavihārasammuti pana vihāramajjheyevāti aṭṭhakathāyaṃ vuttaṃ,",
  "tika-vin08t0:1491_15": "tattha visesakāraṇaṃ pariyesitabbaṃ.",
  "tika-vin08t0:1492_0": "Tatrevaṃ visesakāraṇaṃ paññāyati –",
  "tika-vin08t0:1492_1": "“aññissā sīmāya vatthu aññissā kammavācā”ti vattabbadosaparihāratthaṃ vuttaṃ.",
  "tika-vin08t0:1492_2": "Puggalasammutiyo hi puggalassa vatthuttā yadi mahāsīmabhūte antovihāre kattukāmā honti,",
  "tika-vin08t0:1492_3": "sabbasaṅghamajjhe taṃ vatthubhūtaṃ puggalaṃ hatthapāse katvā kareyyuṃ.",
  "tika-vin08t0:1492_4": "Yadi khaṇḍasīmāya kattukāmā,",
  "tika-vin08t0:1492_5": "taṃ vatthubhūtaṃ puggalaṃ khaṇḍasīmaṃ ānetvā tattha sannipatitakammappattasaṅghassa hatthapāse katvā kareyyuṃ.",
  "tika-vin08t0:1492_6": "Ubhayathāpi yathāvuttadoso natthi,",
  "tika-vin08t0:1492_7": "bhaṇḍāgārasammuti pana bhaṇḍāgārassa vihārattā khaṇḍasīmaṃ ānetuṃ na sakkā,",
  "tika-vin08t0:1492_8": "tasmā yadi taṃ sammutiṃ khaṇḍasīmāyaṃ ṭhatvā kareyyuṃ,",
  "tika-vin08t0:1492_9": "vatthu mahāsīmāyaṃ hoti,",
  "tika-vin08t0:1492_10": "kammavācā khaṇḍasīmāyanti yathāvuttadoso hoti,",
  "tika-vin08t0:1492_11": "tasmiñca dose sati vatthuvipannattā kammaṃ vipajjati,",
  "tika-vin08t0:1492_12": "tasmā mahāsīmabhūtavihāramajjheyeva sā sammuti kātabbāti aṭṭhakathācariyānaṃ mati,",
  "tika-vin08t0:1492_13": "na upacārasīmāya ñattidutiyakammaṃ kātabbanti.",
  "tika-vin08t0:1493_0": "Athāpi evaṃ vadeyyuṃ “vihārasaddena avippavāsasīmabhūtā mahāsīmāva vuttā,",
  "tika-vin08t0:1493_1": "na upacārasīmā”ti idaṃ vacanaṃ kathaṃ paccetabbanti?",
  "tika-vin08t0:1493_2": "Imināyeva aṭṭhakathāvacanena.",
  "tika-vin08t0:1493_3": "Yadi hi upacārasīmā vuttā bhaveyya,",
  "tika-vin08t0:1493_4": "upacārasīmā nāma baddhasīmaṃ avattharitvāpi pavattā āvāsesu vā bhikkhūsu vā vaḍḍhantesu aniyamavasena vaḍḍhati,",
  "tika-vin08t0:1493_5": "tasmā khaṇḍasīmaṃ avattharitvā pavattanato vihārena saha khaṇḍasīmā ekasīmāyeva hoti,",
  "tika-vin08t0:1493_6": "evaṃ sati vihāre ṭhitaṃ bhaṇḍāgāraṃ khaṇḍasīmāya ṭhatvā sammannituṃ sakkā bhaveyya,",
  "tika-vin08t0:1493_7": "na pana sakkā “khaṇḍasīmāya nisinnehi sammannituṃ na vaṭṭatī”ti aṭṭhakathāyaṃ paṭisiddhattā.",
  "tika-vin08t0:1493_8": "Tena ñāyati “imasmiṃ ṭhāne vihārasaddena avippavāsasīmabhūtā mahāsīmā vuttā,",
  "tika-vin08t0:1493_9": "na upacārasīmā”ti.",
  "tika-vin08t0:1493_10": "Upacārasīmāya aniyamavasena vaḍḍhanabhāvo kathaṃ jānitabboti?",
  "tika-vin08t0:1493_11": "“Upacārasīmā parikkhittassa vihārassa parikkhepena,",
  "tika-vin08t0:1493_12": "aparikkhittassa parikkhepārahaṭṭhānena paricchinnā hoti.",
  "tika-vin08t0:1493_13": "Apica bhikkhūnaṃ dhuvasannipātaṭṭhānato vā pariyante ṭhitabhojanasālato vā nibaddhavasanakaāvāsato vā",
  "tika-vin08t0:1493_14": "thāmamajjhimassa purisassa dvinnaṃ leḍḍupātānaṃ anto upacārasīmā veditabbā,",
  "tika-vin08t0:1493_15": "sā pana āvāsesu vaḍḍhantesu vaḍḍhati,",
  "tika-vin08t0:1493_16": "parihāyantesu parihāyati.",
  "tika-vin08t0:1493_17": "Mahāpaccariyaṃ pana ‘bhikkhūsupi vaḍḍhantesu vaḍḍhatī’ti vuttaṃ,",
  "tika-vin08t0:1493_18": "tasmā sace vihāre sannipatitabhikkhūhi saddhiṃ ekābaddhā hutvā yojanasatampi pūretvā nisīdanti,",
  "tika-vin08t0:1493_19": "yojanasatampi upacārasīmāva hoti,",
  "tika-vin08t0:1493_20": "sabbesaṃ lābho pāpuṇātī”ti aṭṭhakathāyaṃ vacanatoti.",
  "tika-vin08t0:1494_0": "Yadi evaṃ upacārasīmāya kathinatthatabhāvo kasmā vuttoti?",
  "tika-vin08t0:1494_1": "Kathinattharaṇaṃ nāma na saṅghakammaṃ,",
  "tika-vin08t0:1494_2": "puggalakammameva hoti,",
  "tika-vin08t0:1494_3": "tasmā vassūpanāyikakhettabhūtāya upacārasīmāya kātabbā hoti.",
  "tika-vin08t0:1494_4": "Ñattikammavācā pana saṅghakammabhūtā,",
  "tika-vin08t0:1494_5": "tasmā upacārasīmāya kātuṃ na vaṭṭati,",
  "tika-vin08t0:1494_6": "suvisodhitaparisāya baddhābaddhasīmāyameva vaṭṭatīti daṭṭhabbaṃ.",
  "tika-vin08t0:1494_7": "Nanu ca bho “kathinaṃ attharituṃ ke labhanti,",
  "tika-vin08t0:1494_8": "ke na labhanti?",
  "tika-vin08t0:1494_9": "Gaṇanavasena tāva pacchimakoṭiyā pañca janā labhanti,",
  "tika-vin08t0:1494_10": "uddhaṃ satasahassampi,",
  "tika-vin08t0:1494_11": "pañcannaṃ heṭṭhā na labhantī”ti aṭṭhakathāyaṃ vuttaṃ,",
  "tika-vin08t0:1494_12": "atha kasmā “kathinattharaṇaṃ nāma na saṅghakammaṃ,",
  "tika-vin08t0:1494_13": "puggalakammameva hotī”ti vuttanti?",
  "tika-vin08t0:1494_14": "“Na saṅgho kathinaṃ attharati,",
  "tika-vin08t0:1494_15": "na gaṇo kathinaṃ attharati,",
  "tika-vin08t0:1494_16": "puggalo kathinaṃ attharatī”ti parivāre vuttattā ca apalokanakammādīnaṃ catunnaṃ saṅghakammānaṃ ṭhānesu apaviṭṭhattā ca.",
  "tika-vin08t0:1494_17": "Aṭṭhakathāyaṃ pana kathinatthārassa upacārabhūtaṃ kathinadānakammavācābhaṇanakālaṃ sandhāya vuttaṃ.",
  "tika-vin08t0:1494_18": "Tasmiñhi kāle kathinadāyakā cattāro,",
  "tika-vin08t0:1494_19": "paṭiggāhako ekoti pacchimakoṭiyā pañca honti,",
  "tika-vin08t0:1494_20": "tato heṭṭhā na labhatīti.",
  "tika-vin08t0:1494_21": "Ñattikammavācāya saṅghakammabhāvo kathaṃ jānitabboti?",
  "tika-vin08t0:1494_22": "“Catunnaṃ saṅghakammānaṃ ñattidutiyakammassa navasu ṭhānesu kathinadāna”nti āgatattā,",
  "tika-vin08t0:1494_23": "“suṇātu me, bhante, saṅgho,",
  "tika-vin08t0:1494_24": "idaṃ saṅghassa kathinadussaṃ uppanna”ntiādinā vuttattā cāti.",
  "tika-vin08t0:1495_0": "Apare pana ācariyā “bhāsantaresu ñattīti vuttā kathinadānakammavācā atthārakiriyāya pavisati,",
  "tika-vin08t0:1495_1": "atthārakiriyā ca upacārasīmāyaṃ kātabbā,",
  "tika-vin08t0:1495_2": "tasmā kathinadānakammavācāpi upacārasīmāyaṃ kātabbāyevā”ti vadanti,",
  "tika-vin08t0:1495_3": "tesaṃ ayamadhippāyo –",
  "tika-vin08t0:1495_4": "mahāvaggapāḷiyaṃ “evañca pana,",
  "tika-vin08t0:1495_5": "bhikkhave,",
  "tika-vin08t0:1495_6": "kathinaṃ attharitabba”nti ārabhitvā “byattena bhikkhunā paṭibalena saṅgho ñāpetabbo…pe… evaṃ kho,",
  "tika-vin08t0:1495_7": "bhikkhave,",
  "tika-vin08t0:1495_8": "atthataṃ hoti kathina”nti kathinadānañattikammavācāto paṭṭhāya yāva anumodanā pāṭho āgato,",
  "tika-vin08t0:1495_9": "parivārapāḷiyañca “kathinatthāro jānitabbo”ti uddesassa niddese “sace saṅghassa kathinadussaṃ uppannaṃ hoti,",
  "tika-vin08t0:1495_10": "saṅghena kathaṃ paṭipajjitabbaṃ,",
  "tika-vin08t0:1495_11": "atthārakena kathaṃ paṭipajjitabbaṃ,",
  "tika-vin08t0:1495_12": "anumodakena kathaṃ paṭipajjitabba”nti pucchaṃ nīharitvā “saṅghena ñattidutiyena kammena kathinatthārakassa bhikkhuno dātabbaṃ…pe…",
  "tika-vin08t0:1495_13": "anumodāmā”ti ñattito paṭṭhāya yāva anumodanā pāṭho āgato,",
  "tika-vin08t0:1495_14": "tasmā ñattito paṭṭhāya yāva anumodanā sabbo vidhi kathinatthārakiriyāyaṃ pavisati,",
  "tika-vin08t0:1495_15": "tato kathinatthārakiriyāya upacārasīmāyaṃ kattabbāya sati ñattisaṅkhātakathinadānakammavācāpi upacārasīmāyaṃ kattabbāyevāti.",
  "tika-vin08t0:1496_0": "Tatrevaṃ vicāraṇā kātabbā –",
  "tika-vin08t0:1496_1": "atthārakiriyāya visuṃ anāgatāya sati “sabbo vidhi atthārakiriyāyaṃ pavisatī”ti vattabbaṃ bhaveyya,",
  "tika-vin08t0:1496_2": "atha ca pana mahāvaggapāḷiyañca parivārapāḷiyañca atthārakiriyā visuṃ āgatāyeva,",
  "tika-vin08t0:1496_3": "tasmā ñattisaṅkhātā kathinadānakammavācā atthārakiriyāyaṃ na pavisati,",
  "tika-vin08t0:1496_4": "kevalaṃ atthārakiriyāya upacārabhūtattā pana tato paṭṭhāya anukkamena vuttaṃ.",
  "tika-vin08t0:1496_5": "Yathā “anujānāmi,",
  "tika-vin08t0:1496_6": "bhikkhave,",
  "tika-vin08t0:1496_7": "sīmaṃ sammannitu”nti sīmāsammutiṃ anujānitvā “evañca pana,",
  "tika-vin08t0:1496_8": "bhikkhave,",
  "tika-vin08t0:1496_9": "sammannitabbā”ti sīmāsammutividhiṃ dassento “paṭhamaṃ nimittā kittetabbā…pe…",
  "tika-vin08t0:1496_10": "evametaṃ dhārayāmī”ti nimittakittanena saha sīmāsammutikammavācā desitā,",
  "tika-vin08t0:1496_11": "tattha nimittakittanaṃ sīmāsammutikammaṃ na hoti,",
  "tika-vin08t0:1496_12": "kammavācāyeva sīmāsammutikammaṃ hoti,",
  "tika-vin08t0:1496_13": "tathāpi sīmāsammutikammavācāya upacārabhāvato saha nimittakittanena sīmāsammutikammavācā desitā.",
  "tika-vin08t0:1496_14": "Yathā ca upasampadākammavidhiṃ desento “paṭhamaṃ upajjhaṃ gāhāpetabbo…pe…",
  "tika-vin08t0:1496_15": "evametaṃ dhārayāmī”ti upajjhāyagāhāpanādinā saha upasampadākammaṃ desitaṃ,",
  "tika-vin08t0:1496_16": "tattha upajjhāyagāhāpanādi upasampadākammaṃ na hoti,",
  "tika-vin08t0:1496_17": "ñatticatutthakammavācāyeva upasampadākammaṃ hoti,",
  "tika-vin08t0:1496_18": "tathāpi upasampadākammassa samīpe bhūtattā upajjhāyagāhāpanādinā saha ñatticatutthakammavācā desitā,",
  "tika-vin08t0:1496_19": "evamettha kathinadānakammavācā atthārakiriyā na hoti,",
  "tika-vin08t0:1496_20": "tathāpi atthārakiriyāya upacārabhūtattā kathinadānañattidutiyakammavācāya saha kathinatthārakiriyā desitā,",
  "tika-vin08t0:1496_21": "tasmā kathinadānakammavācā atthārakiriyāyaṃ na pavisatīti daṭṭhabbaṃ.",
  "tika-vin08t0:1497_0": "Atha vā ñattidutiyakammavācā ca atthāro cāti ime dve dhammā atulyakiriyā atulyakattāro atulyakammā atulyakālā ca honti,",
  "tika-vin08t0:1497_1": "tena viññāyati “bhāsantaresu ñattīti vuttā ñattidutiyakammavācā atthārakiriyāyaṃ na pavisatī”ti.",
  "tika-vin08t0:1497_2": "Tattha kathaṃ atulyakiriyā honti?",
  "tika-vin08t0:1497_3": "Kammavācā dānakiriyā hoti,",
  "tika-vin08t0:1497_4": "atthāro pannarasadhammānaṃ kāraṇabhūtā atthārakiriyā,",
  "tika-vin08t0:1497_5": "evaṃ atulyakiriyā.",
  "tika-vin08t0:1497_6": "Kathaṃ atulyakattāroti?",
  "tika-vin08t0:1497_7": "Kammavācāya kattā saṅgho hoti,",
  "tika-vin08t0:1497_8": "atthārassa kattā puggalo,",
  "tika-vin08t0:1497_9": "evaṃ atulyakattāro honti.",
  "tika-vin08t0:1497_10": "Kathaṃ atulyakammā honti?",
  "tika-vin08t0:1497_11": "Kammavācāya kammaṃ kathinadussaṃ hoti,",
  "tika-vin08t0:1497_12": "atthārassa kammaṃ kathinasaṅkhātā samūhapaññatti,",
  "tika-vin08t0:1497_13": "evaṃ atulyakammā honti.",
  "tika-vin08t0:1497_14": "Kathaṃ atulyakālā honti?",
  "tika-vin08t0:1497_15": "Kathinadānakammavācā pubbakaraṇapaccuddhāraadhiṭṭhānānaṃ pubbe hoti,",
  "tika-vin08t0:1497_16": "atthāro tesaṃ pacchā,",
  "tika-vin08t0:1497_17": "evaṃ atulyakālā hontīti.",
  "tika-vin08t0:1497_18": "Atha vā atthāro “imāya saṅghāṭiyā kathinaṃ attharāmī”tiādinā vacībhedasaṅkhātena ekena dhammena saṅgahito,",
  "tika-vin08t0:1497_19": "na ñattianussāvanādinā anekehi dhammehi saṅgahito.",
  "tika-vin08t0:1497_20": "Vuttañhetaṃ parivāre “atthāro ekena dhammena saṅgahito vacībhedenā”ti.",
  "tika-vin08t0:1497_21": "Imināpi kāraṇena jānitabbaṃ “na ñatti atthāre paviṭṭhā”ti.",
  "tika-vin08t0:1498_0": "Aññe pana ācariyā evaṃ vadanti –",
  "tika-vin08t0:1498_1": "“kathinatthāraṃ ke labhanti,",
  "tika-vin08t0:1498_2": "ke na labhantīti?",
  "tika-vin08t0:1498_3": "Gaṇanavasena tāva pacchimakoṭiyā pañca janā labhanti,",
  "tika-vin08t0:1498_4": "uddhaṃ satasahassampi,",
  "tika-vin08t0:1498_5": "pañcannaṃ heṭṭhā na labhantī”ti aṭṭhakathāyaṃ āgatattā “heṭṭhimantato pañca bhikkhū kathinatthāraṃ labhanti,",
  "tika-vin08t0:1498_6": "tato appakatarā na labhantī”ti viññāyati.",
  "tika-vin08t0:1498_7": "“Pañcannaṃ janānaṃ vaṭṭatīti pacchimakoṭiyā cattāro kathinadussassa dāyakā,",
  "tika-vin08t0:1498_8": "eko paṭiggāhakoti pañcannaṃ janānaṃ vaṭṭatī”ti kaṅkhāvitaraṇīṭīkāyaṃ āgatattā tasmiṃ vākye “vaṭṭatī”ti kiriyāya kattā “so kathinatthāro”ti vuccati,",
  "tika-vin08t0:1498_9": "tasmā atthāroti iminā “imāya saṅghāṭiyā kathinaṃ attharāmī”ti vuttaattharaṇakiriyā na adhippetā,",
  "tika-vin08t0:1498_10": "catūhi bhikkhūhi atthārakassa bhikkhuno ñattiyā dānaṃ adhippetanti viññāyati.",
  "tika-vin08t0:1498_11": "“Kathinatthāraṃ ke labhanti…pe…",
  "tika-vin08t0:1498_12": "uddhaṃ satasahassanti idaṃ atthārakassa bhikkhuno saṅghassa kathinadussadānakammaṃ sandhāya vutta”nti vinayavinicchayaṭīkāyaṃ vuttaṃ.",
  "tika-vin08t0:1498_13": "Tasmimpi pāṭhe ñattiyā dinnaṃyeva sandhāya “pañca janā atthāraṃ labhantī”ti idaṃ vacanaṃ aṭṭhakathācariyehi vuttaṃ,",
  "tika-vin08t0:1498_14": "“imāya saṅghāṭiyā kathinaṃ attharāmī”tiādi puggalassa attharaṇaṃ sandhāya na vuttanti ṭīkācariyassa adhippāyo.",
  "tika-vin08t0:1498_15": "Evaṃ kaṅkhāvitaraṇīṭīkā-",
  "tika-vin08t0:1498_16": "vinayavinicchayaṭīkākārakehi ācariyehi “ñattidutiyakammaṃ atthāro nāmā”ti vinicchitattā upacārasīmāyaṃ",
  "tika-vin08t0:1498_17": "kathinadānañattikammavācākaraṇaṃ yuttanti viññāyatīti vadanti.",
  "tika-vin08t0:1499_0": "Tatrevaṃ vicāraṇā kātabbā –",
  "tika-vin08t0:1499_1": "“ñattidutiyakammaṃyeva atthāro nāmā”ti ṭīkācariyā na vadeyyuṃ.",
  "tika-vin08t0:1499_2": "Vadeyyuṃ ce,",
  "tika-vin08t0:1499_3": "aṭṭhakathāya viruddho siyā.",
  "tika-vin08t0:1499_4": "Kathaṃ viruddhoti ce?",
  "tika-vin08t0:1499_5": "“Chinnavassā vā pacchimikāya upagatā vā na labhanti,",
  "tika-vin08t0:1499_6": "aññasmiṃ vihāre vutthavassāpi na labhantīti mahāpaccariyaṃ vutta”nti aṭṭhakathāyaṃ āgatattā “te chinnavassādayo",
  "tika-vin08t0:1499_7": "kathinatthāraṃ na labhantī”ti viññāyati.",
  "tika-vin08t0:1499_8": "Yadi ñattidutiyakammaṃ atthāro nāma siyā,",
  "tika-vin08t0:1499_9": "evaṃ sati te bhikkhū ñattidutiyakammepi gaṇapūrakabhāvena appaviṭṭhā siyuṃ.",
  "tika-vin08t0:1499_10": "Atha ca pana “purimikāya upagatānaṃ pana sabbe gaṇapūrakā hontī”ti aṭṭhakathāya vuttattā te ñattidutiyakamme paviṭṭhāva honti,",
  "tika-vin08t0:1499_11": "tasmā aṭṭhakathācariyo pañcānisaṃsahetubhūtaṃ “imāya saṅghāṭiyā kathinaṃ attharāmī”tiādikaṃ vacībhedaṃyeva “atthāro”ti vadati,",
  "tika-vin08t0:1499_12": "na ñattidutiyakammaṃ,",
  "tika-vin08t0:1499_13": "tasmā te chinnavassādayo pañcānisaṃsahetubhūtaṃ kathinatthāraṃ na labhanti,",
  "tika-vin08t0:1499_14": "ñattidutiyakamme pana catuvaggasaṅghapūrakabhāvaṃ labhantīti viññāyati.",
  "tika-vin08t0:1499_15": "Punapi vuttaṃ aṭṭhakathāyaṃ “sace purimikāya upagatā cattāro vā honti tayo vā dve vā eko vā,",
  "tika-vin08t0:1499_16": "itare gaṇapūrake katvā kathinaṃ attharitabba”nti.",
  "tika-vin08t0:1499_17": "Evaṃ alabbhamānakathinatthāreyeva chinnavassādayo gaṇapūrake katvā ñattidutiyakammavācāya kathinadussaṃ",
  "tika-vin08t0:1499_18": "dāpetvā purimikāya upagatehi kathinassa attharitabbabhāvato “ñattidutiyakammaṃyeva atthāro nāmāti ṭīkācariyā",
  "tika-vin08t0:1499_19": "na vadeyyu”nti avacimhāti.",
  "tika-vin08t0:1500_0": "Nanu ca bho imasmimpi aṭṭhakathāvacane “itare gaṇapūrake katvā kathinaṃ attharitabba”nti vacanena catuvaggasaṅghena",
  "tika-vin08t0:1500_1": "kattabbaṃ ñattidutiyakammaṃyeva “atthāro”ti vuttanti? Na,",
  "tika-vin08t0:1500_2": "pubbāparavirodhato.",
  "tika-vin08t0:1500_3": "Pubbe hi chinnavassādīnaṃ kathinaṃ attharituṃ alabbhamānabhāvo vutto,",
  "tika-vin08t0:1500_4": "idha “ñattidutiyakammaṃ atthāro”ti vutte tesampi labbhamānabhāvo vutto bhaveyya,",
  "tika-vin08t0:1500_5": "na aṭṭhakathācariyā pubbāparaviruddhaṃ katheyyuṃ,",
  "tika-vin08t0:1500_6": "tasmā “katvā”ti padaṃ “attharitabba”nti padena sambajjhantena samānakālavisesanaṃ akatvā pubbakālavisesanameva katvā sambandhitabbaṃ,",
  "tika-vin08t0:1500_7": "evaṃ sati pubbavacanenāparavacanaṃ gaṅgodakena yamunodakaṃ viya saṃsandati,",
  "tika-vin08t0:1500_8": "pacchāpi ca “kammavācaṃ sāvetvā kathinaṃ attharāpetvā dānañca bhuñjitvā gamissantī”ti visuṃ kammavācāsāvanaṃ",
  "tika-vin08t0:1500_9": "visuṃ kathinattharaṇaṃ pubbāparānukkamato vuttaṃ,",
  "tika-vin08t0:1500_10": "tasmā ñattidutiyakammaṃ atthāro nāma na hoti,",
  "tika-vin08t0:1500_11": "kevalaṃ atthārassa kāraṇameva upacārameva hotīti daṭṭhabbaṃ.",
  "tika-vin08t0:1500_12": "Kiñca bhiyyo –",
  "tika-vin08t0:1500_13": "“na saṅgho kathinaṃ attharati,",
  "tika-vin08t0:1500_14": "na gaṇo kathinaṃ attharati,",
  "tika-vin08t0:1500_15": "puggalo kathinaṃ attharatī”ti parivāravacanena ayamattho jānitabboti.",
  "tika-vin08t0:1501_0": "Yadi evaṃ kaṅkhāvitaraṇīṭīkā-",
  "tika-vin08t0:1501_1": "vinayavinicchayaṭīkāsu āgatapāṭhānaṃ adhippāyo kathaṃ bhāsitabbo bhaveyya.",
  "tika-vin08t0:1501_2": "Nanu kaṅkhāvitaraṇīṭīkāyaṃ “vaṭṭatī”ti imissā kiriyāya kattā “so kathinatthāro”ti vutto,",
  "tika-vin08t0:1501_3": "vinayavinicchayaṭīkāyañca “kathinadussadānakamma”nti padaṃ “sandhāyā”ti kiriyāya kammaṃ,",
  "tika-vin08t0:1501_4": "kathinatthāro…pe…",
  "tika-vin08t0:1501_5": "idaṃ “vutta”nti kiriyāya kammaṃ hoti.",
  "tika-vin08t0:1501_6": "Evaṃ ṭīkāsu nītatthato āgatapāṭhesu santesu “ñattidutiyakammaṃyeva atthāro nāmāti ṭīkācariyā na vadeyyu”nti na vattabbanti?",
  "tika-vin08t0:1501_7": "Yenākārena aṭṭhakathāvacanena ṭīkāvacanañca pubbāparaaṭṭhakathāvacanañca aviruddhaṃ bhaveyya,",
  "tika-vin08t0:1501_8": "tenākārena ṭīkāpāṭhānaṃ adhippāyo gahetabbo. Kathaṃ?",
  "tika-vin08t0:1501_9": "Kaṅkhāvitaraṇīaṭṭhakathāyaṃ “so sabbantimena paricchedena pañcannaṃ janānaṃ vaṭṭatī”ti āgato,",
  "tika-vin08t0:1501_10": "tasmiṃ aṭṭhakathāvacane codakena codetabbassa atthitāya taṃ pariharituṃ “pañcannaṃ janānaṃ vaṭṭatīti pacchimakoṭiyā cattāro kathinadussassa dāyakā,",
  "tika-vin08t0:1501_11": "eko paṭiggāhakoti pañcannaṃ janānaṃ vaṭṭatī”ti pāṭho ṭīkācariyena vutto,",
  "tika-vin08t0:1501_12": "kathaṃ codetabbaṃ atthīti?",
  "tika-vin08t0:1501_13": "Bho aṭṭhakathācariya “so sabbantimena paricchedena pañcannaṃ janānaṃ vaṭṭatī”ti vutto,",
  "tika-vin08t0:1501_14": "evaṃ sati pañcannaṃ kathinatthārakānaṃ eva so kathinatthāro vaṭṭati,",
  "tika-vin08t0:1501_15": "na ekadviticatupuggalānanti attho āpajjati,",
  "tika-vin08t0:1501_16": "evaṃ sati “na saṅgho kathinaṃ attharati,",
  "tika-vin08t0:1501_17": "na gaṇo kathinaṃ attharati,",
  "tika-vin08t0:1501_18": "puggalo kathinaṃ attharatī”ti āgatapāḷiyā virujjhanato āgamavirodho āpajjati,",
  "tika-vin08t0:1501_19": "taṃ codanaṃ pariharanto “pañcannaṃ janānaṃ vaṭṭatīti pacchimakoṭiyā cattāro kathinadussassa dāyakā,",
  "tika-vin08t0:1501_20": "eko paṭiggāhakoti pañcannaṃ janānaṃ vaṭṭatī”ti pāṭho ṭīkācariyena vutto.",
  "tika-vin08t0:1501_21": "Tatthāyamadhippāyo –",
  "tika-vin08t0:1501_22": "bho codakācariya aṭṭhakathācariyena kathinatthārakāle pañcannaṃ atthārakānaṃ bhikkhūnaṃ vasena “so sabbantimena",
  "tika-vin08t0:1501_23": "paricchedena pañcannaṃ janānaṃ vaṭṭatī”ti pāṭho na vutto,",
  "tika-vin08t0:1501_24": "atha kho saṅghena atthārakassa kathinadussadānakāle pacchimakoṭiyā cattāro kathinadussassa dāyakā,",
  "tika-vin08t0:1501_25": "eko paṭiggāhakoti pañcannaṃ dāyakapaṭiggāhakapuggalānaṃ atthitāya so pacchā kattabbo atthāro vaṭṭati,",
  "tika-vin08t0:1501_26": "kāraṇasampattiyā phalasampatti hoti,",
  "tika-vin08t0:1501_27": "tasmā tasmiṃ aṭṭhakathāvacane āgamavirodho nāpajjatīti.",
  "tika-vin08t0:1502_0": "Vinayavinicchayaṭīkāyampi “kathinatthāraṃ ke labhanti,",
  "tika-vin08t0:1502_1": "ke na labhantīti?",
  "tika-vin08t0:1502_2": "Gaṇanavasena tāva pacchimakoṭiyā pañca janā labhanti,",
  "tika-vin08t0:1502_3": "uddhaṃ satasahassampi,",
  "tika-vin08t0:1502_4": "pañcannaṃ heṭṭhā na labhantī”ti aṭṭhakathāvacane parehi pucchitabbassa atthitāya taṃ pucchaṃ vissajjetuṃ",
  "tika-vin08t0:1502_5": "“idaṃ atthārakassa bhikkhuno saṅghassa kathinadussadānakammaṃ sandhāya vutta”nti pāṭho ṭīkācariyena vutto.",
  "tika-vin08t0:1502_6": "Kathaṃ pucchitabbanti ce?",
  "tika-vin08t0:1502_7": "Bho aṭṭhakathācariya “heṭṭhimakoṭiyā pañcannaṃ janānaṃ vaṭṭatī”ti idaṃ vacanaṃ kiṃ pañcānisaṃsassa kāraṇabhūtaṃ",
  "tika-vin08t0:1502_8": "“imāya saṅghāṭiyā kathinaṃ attharāmī”tiādiatthārakiriyaṃ sandhāya vuttaṃ,",
  "tika-vin08t0:1502_9": "udāhu atthārassa kāraṇabhūtaṃ kathinadussadānakammanti.",
  "tika-vin08t0:1502_10": "Kathaṃ vissajjanāti?",
  "tika-vin08t0:1502_11": "Bho bhadramukha “heṭṭhimakoṭiyā pañcannaṃ janānaṃ vaṭṭatī”ti idaṃ pañcānisaṃsassa kāraṇabhūtaṃ “imāya",
  "tika-vin08t0:1502_12": "saṅghāṭiyā kathinaṃ attharāmī”tiādikaṃ atthārakiriyaṃ sandhāya aṭṭhakathācariyena na vuttaṃ,",
  "tika-vin08t0:1502_13": "atha kho atthārassa kāraṇabhūtaṃ kathinadānakammaṃ sandhāya vuttanti.",
  "tika-vin08t0:1502_14": "Tatrāyamadhippāyo –",
  "tika-vin08t0:1502_15": "saṅghena atthārakassa dinnadussena eva kathinatthāro sambhavati,",
  "tika-vin08t0:1502_16": "na ṭhitikāya laddhacīvarena vā puggalikacīvarena vā sambhavati,",
  "tika-vin08t0:1502_17": "tañca kathinadussadānakammaṃ cattāro kathinadussadāyakā,",
  "tika-vin08t0:1502_18": "eko paṭiggāhakoti pañcasu bhikkhūsu vijjamānesuyeva sampajjati,",
  "tika-vin08t0:1502_19": "na tato ūnesūti pacchimakoṭiyā pañcannaṃ vaṭṭati,",
  "tika-vin08t0:1502_20": "kāraṇasiddhiyā phalasiddhi hoti,",
  "tika-vin08t0:1502_21": "teneva ca kāraṇena “kathinadussadānakammaṃ vutta”nti mukhyavasena avatvā “sandhāya vutta”nti upacāravasenāha.",
  "tika-vin08t0:1502_22": "Evaṃ vutteyeva aṭṭhakathāvacanassa pubbāparavirodho natthi,",
  "tika-vin08t0:1502_23": "aṭṭhakathāvacanena ca ṭīkāvacanaṃ viruddhaṃ na hotīti daṭṭhabbaṃ,",
  "tika-vin08t0:1502_24": "“apalokanādisaṅghakammakaraṇatthaṃ baddhasīmā bhagavatā anuññātā”ti iminā vinayalakkhaṇena ca sameti.",
  "tika-vin08t0:1503_0": "“Imāya saṅghāṭiyā kathinaṃ attharāmī”tiādikā pana atthārakiriyā apalokanādīsu catūsu saṅghakammesu appaviṭṭhā,",
  "tika-vin08t0:1503_1": "adhiṭṭhānādayo viya pañcānisaṃsalābhakāraṇabhūtā puggalakiriyāva hotīti vassūpanāyikakhettabhūtāya antoupacārasīmāya kātabbā,",
  "tika-vin08t0:1503_2": "tasmā antoupacārasīmāyaṃ baddhasīmāya avijjamānāya bahiupacārasīmāyaṃ baddhasīmaṃ vā udakukkhepasattabbhantaralabhamānaṭṭhānaṃ",
  "tika-vin08t0:1503_3": "vā gantvā ñattidutiyakammena kathinadussaṃ dāpetvā puna vihāraṃ āgantvā antoupacārasīmāyameva kathinattharaṇaṃ",
  "tika-vin08t0:1503_4": "pubbācariyehi kataṃ,",
  "tika-vin08t0:1503_5": "taṃ sukatameva hotīti daṭṭhabbaṃ.",
  "tika-vin08t0:1503_6": "Evaṃ aggahetvā suddhaupacārasīmāyameva ñattidutiyakammaṃ kātabbanti gayhamāne sati tesaṃ āyasmantānaṃ",
  "tika-vin08t0:1503_7": "diṭṭhānugatiṃ āpajjamānā sissānusissā dhuvavāsatthāya vihāradānādiapalokanakammaṃ vā uposathapavāraṇādiñattikammaṃ",
  "tika-vin08t0:1503_8": "vā sīmāsammannanādiñattidutiyakammaṃ vā upasampadādiñatticatutthakammaṃ vā upacārasīmāyameva kareyyuṃ,",
  "tika-vin08t0:1503_9": "evaṃ karontā bhagavato sāsane mahantaṃ jaṭaṃ mahantaṃ gumbaṃ mahantaṃ visamaṃ kareyyuṃ,",
  "tika-vin08t0:1503_10": "tasmā tamakaraṇatthaṃ yuttito ca āgamato ca anekāni kāraṇāni āharitvā kathayimhāti.",
  "tika-vin08t0:1504_0": "Sāsane gāravaṃ katvā, saddhammassānulomato;",
  "tika-vin08t0:1505_0": "Mayā kataṃ vinicchayaṃ, sammā cintentu sādhavo.",
  "tika-vin08t0:1506_0": "Punappunaṃ vicintetvā, yuttaṃ ce hoti gaṇhantu;",
  "tika-vin08t0:1507_0": "No ce yuttaṃ mā gaṇhantu, sammāsambuddhasāvakāti.",
  "tika-vin08t0:1508_0": "Ito parānipi kāraṇasādhakāni āharanti ācariyā,",
  "tika-vin08t0:1508_1": "tesaṃ paṭivacanena ativitthāro bhavissati,",
  "tika-vin08t0:1508_2": "upacārasīmāya catunnaṃ saṅghakammānaṃ kataṭṭhānabhāvo pubbe vuttova,",
  "tika-vin08t0:1508_3": "tasmā taṃ vacanaṃ manasi katvā saṃsayaṃ akatvā dhāretabboti.",
  "tika-vin08t0:1509_0": "“Imāya saṅghāṭiyā kathinaṃ attharāmī”ti vācā bhinditabbāti kiṃ ettakena vacībhedena kathinaṃ atthataṃ hoti,",
  "tika-vin08t0:1509_1": "udāhu añño koci kāyavikāro kātabbo?",
  "tika-vin08t0:1509_2": "Na kātabbo.",
  "tika-vin08t0:1509_3": "Ettakeneva hi vacībhedena atthataṃ hoti, kathinaṃ.",
  "tika-vin08t0:1509_4": "Vuttañhetaṃ parivāre “atthāro ekena dhammena saṅgahito vacībhedenā”ti.",
  "tika-vin08t0:1510_0": "Evaṃ kathinatthāraṃ dassetvā anumodāpanaanumodane dassento “tena kathinatthārakenā”tiādimāha.",
  "tika-vin08t0:1510_1": "Tattha yena bhikkhunā “imāya saṅghāṭiyā kathinaṃ attharāmī”tiādinā vacībhedena kathinaṃ atthataṃ,",
  "tika-vin08t0:1510_2": "tena “kathinassa atthārā pannarasa dhammā jāyantī”ti parivāre āgatattā kathinatthārena saheva pañca ānisaṃsā āgatā,",
  "tika-vin08t0:1510_3": "atha kasmā saṅghaṃ anumodāpetīti?",
  "tika-vin08t0:1510_4": "Kiñcāpi atthārakassa bhikkhuno pañca ānisaṃsā āgatā,",
  "tika-vin08t0:1510_5": "saṅghassa pana anāgatā,",
  "tika-vin08t0:1510_6": "tasmā saṅghassa ca āgamanatthaṃ saṅghaṃ anumodāpeti,",
  "tika-vin08t0:1510_7": "saṅgho ca anumodanaṃ karoti,",
  "tika-vin08t0:1510_8": "evaṃ kate ubhinnampi ānisaṃsā āgatā honti.",
  "tika-vin08t0:1510_9": "Vuttañhetaṃ parivāre “dvinnaṃ puggalānaṃ atthataṃ hoti kathinaṃ atthārakassa ca anumodakassa cā”ti.",
  "tika-vin08t0:1510_10": "Ettha ca kathinatthārakabhikkhuto vuḍḍhataro bhikkhu tasmiṃ saṅghe atthi,",
  "tika-vin08t0:1510_11": "idha vuttanayena atthārakena “bhante”ti vattabbaṃ,",
  "tika-vin08t0:1510_12": "anumodakena “āvuso”ti.",
  "tika-vin08t0:1510_13": "Yadi pana kathinatthārako bhikkhu sabbesaṃ vuḍḍhataro hoti,",
  "tika-vin08t0:1510_14": "tena “āvuso”ti vattabbaṃ,",
  "tika-vin08t0:1510_15": "itarehi “bhante”ti,",
  "tika-vin08t0:1510_16": "evaṃ sesanayadvayepi.",
  "tika-vin08t0:1510_17": "Evaṃ sabbesaṃ atthataṃ hoti kathinanti.",
  "tika-vin08t0:1510_18": "Imesu pana saṅghapuggalesu ye tasmiṃ vihāre purimikāya vassaṃ upagantvā paṭhamapavāraṇāya pavāritā,",
  "tika-vin08t0:1510_19": "teyeva anumodituṃ labhanti,",
  "tika-vin08t0:1510_20": "chinnavassā vā pacchimikāya upagatā vā aññasmiṃ vihāre vutthavassā vā na labhanti,",
  "tika-vin08t0:1510_21": "ananumodantāpi ānisaṃsaṃ na labhanti.",
  "tika-vin08t0:1511_0": "Evaṃ kathinatthāraṃ dassetvā idāni cīvaravibhāgaṃ dassetuṃ “evaṃ atthate pana kathine”tiādimāha.",
  "tika-vin08t0:1511_1": "Tattha sace kathinacīvarena saddhiṃ ābhataṃ ānisaṃsanti iminā ekaṃ atthatacīvarameva kathinacīvaraṃ nāma,",
  "tika-vin08t0:1511_2": "tato aññaṃ tena saddhiṃ ābhataṃ sabbaṃ cīvaraṃ kathinānisaṃsacīvaraṃ nāmāti dasseti.",
  "tika-vin08t0:1511_3": "Vakkhati hi “avasesakathinānisaṃse balavavatthānī”tiādi.",
  "tika-vin08t0:1511_4": "Tena ñāyati “vatthameva idha ānisaṃso nāma, na aggho,",
  "tika-vin08t0:1511_5": "kathinasāṭakena saddhiṃ ābhatānaṃ aññasāṭakānaṃ bahulavasena attharitabbaṃ,",
  "tika-vin08t0:1511_6": "na kathinasāṭakassa mahagghavasenā”ti.",
  "tika-vin08t0:1511_7": "Bhikkhusaṅgho anissaro,",
  "tika-vin08t0:1511_8": "atthatakathino bhikkhuyeva issaro. Kasmā?",
  "tika-vin08t0:1511_9": "Dāyakehi vicāritattā.",
  "tika-vin08t0:1511_10": "Bhikkhusaṅgho issaro, kasmā?",
  "tika-vin08t0:1511_11": "Dāyakehi avicāritattā,",
  "tika-vin08t0:1511_12": "mūlakathinassa ca saṅghe dinnattā.",
  "tika-vin08t0:1511_13": "Avasesakathinānisaṃseti tassa dinnavatthehi avasesakathinānisaṃsavatthe.",
  "tika-vin08t0:1511_14": "Balavavatthānīti attharitabbakathinasāṭakaṃyeva ahataṃ vā ahatakappaṃ vā dātuṃ vaṭṭati,",
  "tika-vin08t0:1511_15": "ānisaṃsacīvaraṃ pana yathāsatti yathābalaṃ purāṇaṃ vā abhinavaṃ vā dubbalaṃ vā balavaṃ vā dātuṃ vaṭṭati,",
  "tika-vin08t0:1511_16": "tasmā tesu dubbalavatthe ṭhitikāya dinne laddhabhikkhussa upakārakaṃ na hoti,",
  "tika-vin08t0:1511_17": "tasmā upakāraṇayoggāni balavavatthāni dātabbānīti adhippāyo.",
  "tika-vin08t0:1511_18": "Vassāvāsikaṭhitikāya dātabbānīti yattakā bhikkhū vassāvāsikacīvaraṃ labhiṃsu,",
  "tika-vin08t0:1511_19": "te ṭhapetvā tesaṃ heṭṭhato paṭṭhāya yathākkamaṃ dātabbāni.",
  "tika-vin08t0:1511_20": "Therāsanato paṭṭhāyāti yattakā bhikkhū tissaṃ kathinatthatasīmāyaṃ santi,",
  "tika-vin08t0:1511_21": "tesu jeṭṭhakabhikkhuto paṭṭhāya dātabbāni.",
  "tika-vin08t0:1511_22": "Āsanaggahaṇaṃ pana yathāvuḍḍhaṃ nisinne sandhāya kataṃ.",
  "tika-vin08t0:1511_23": "Etena vassāvāsikakathinānisaṃsānaṃ samānagatikataṃ dīpeti.",
  "tika-vin08t0:1511_24": "Garubhaṇḍaṃ na bhājetabbanti kathinasāṭakena saddhiṃ ābhatesu mañcapīṭhādikaṃ garubhaṇḍaṃ na bhājetabbaṃ,",
  "tika-vin08t0:1511_25": "saṅghikavaseneva paribhuñjitabbanti attho.",
  "tika-vin08t0:1511_26": "Tattha garubhaṇḍavinicchayo anantarakathāyaṃ āvi bhavissati.",
  "tika-vin08t0:1512_0": "Imasmiṃ pana ṭhāne vattabbaṃ atthi. Kathaṃ?",
  "tika-vin08t0:1512_1": "Idāni bhikkhū kathinānisaṃsacīvaraṃ kusapātaṃ katvā vibhajanti,",
  "tika-vin08t0:1512_2": "taṃ yuttaṃ viya na dissatīti.",
  "tika-vin08t0:1512_3": "Kasmāti ce?",
  "tika-vin08t0:1512_4": "“Avasesakathinānisaṃse balavavatthāni vassāvāsikaṭhitikāya dātabbāni,",
  "tika-vin08t0:1512_5": "ṭhitikāya abhāve therāsanato paṭṭhāya dātabbānī”ti vacanatoti.",
  "tika-vin08t0:1512_6": "Evaṃ sante kattha kusapāto kātabboti?",
  "tika-vin08t0:1512_7": "Bhaṇḍāgāre ṭhapitacīvareti.",
  "tika-vin08t0:1512_8": "Kathaṃ viññāyatīti ce?",
  "tika-vin08t0:1512_9": "“Ussannaṃ hotīti bahu rāsikataṃ hoti,",
  "tika-vin08t0:1512_10": "bhaṇḍāgāraṃ na gaṇhāti.",
  "tika-vin08t0:1512_11": "Sammukhībhūtenāti antoupacārasīmāyaṃ ṭhitena.",
  "tika-vin08t0:1512_12": "Bhājetunti kālaṃ ghosāpetvā paṭipāṭiyā bhājetuṃ…pe…",
  "tika-vin08t0:1512_13": "evaṃ ṭhapitesu cīvarapaṭivīsesu kuso pātetabbo”ti aṭṭhakathāyaṃ vuttattā,",
  "tika-vin08t0:1512_14": "tasmā imissaṃ aṭṭhakathāyaṃ vuttanayeneva bhājetabbanti amhākaṃ khanti.",
  "tika-vin08t0:1513_0": "Ekacce pana bhikkhū ekekassa ekekasmiṃ cīvare appahonte cīvaraṃ parivattetvā akappiyavatthuṃ gahetvā bhājenti,",
  "tika-vin08t0:1513_1": "taṃ atioḷārikameva.",
  "tika-vin08t0:1513_2": "Aññepi ekaccānaṃ cīvarānaṃ mahagghatāya ekaccānaṃ appagghatāya samagghaṃ kātuṃ na sakkāti tatheva karonti,",
  "tika-vin08t0:1513_3": "tampi oḷārikameva.",
  "tika-vin08t0:1513_4": "Tattha hi akappiyavatthunā parivattanepi tassa vicāraṇepi bhāgaggahaṇepi āpattiyeva hoti.",
  "tika-vin08t0:1513_5": "Eke “kathinaṃ nāma dubbicāraṇīya”nti vatvā attharaṇaṃ na karonti,",
  "tika-vin08t0:1513_6": "puggalikavaseneva yathājjhāsayaṃ vicārenti,",
  "tika-vin08t0:1513_7": "taṃ pana yadi dāyakehi puggalasseva dinnaṃ,",
  "tika-vin08t0:1513_8": "puggalena ca saṅghassa apariccajitaṃ,",
  "tika-vin08t0:1513_9": "evaṃ sati attano santakattā yuttaṃ viya dissati.",
  "tika-vin08t0:1513_10": "Yadi pana saṅghassa vā gaṇassa vā dinnaṃ,",
  "tika-vin08t0:1513_11": "puggalassa dinnepi saṅghassa vā gaṇassa vā pariccajitaṃ,",
  "tika-vin08t0:1513_12": "evaṃ sante saṅghagaṇānaṃ santakattā ayuttaṃ bhaveyya.",
  "tika-vin08t0:1513_13": "Apare pana kathinavasena paṭiggahite vicāretuṃ dukkaranti maññamānā “na mayaṃ kathinavasena paṭiggaṇhāma,",
  "tika-vin08t0:1513_14": "vassāvāsikabhāveneva paṭiggaṇhāmā”ti vatvā yathāruci vicārenti,",
  "tika-vin08t0:1513_15": "tampi ayuttaṃ.",
  "tika-vin08t0:1513_16": "Vassāvāsikampi hi saṅghassa dinnaṃ saṅghikaṃ hotiyeva,",
  "tika-vin08t0:1513_17": "puggalassa dinnaṃ puggalikaṃ.",
  "tika-vin08t0:1513_18": "Kathaṃ viññāyatīti ce?",
  "tika-vin08t0:1513_19": "“Sace pana tesaṃ senāsane paṃsukūliko vasati,",
  "tika-vin08t0:1513_20": "āgatañca taṃ disvā ‘tumhākaṃ vassāvāsikaṃ demā’ti vadanti,",
  "tika-vin08t0:1513_21": "tena saṅghassa ācikkhitabbaṃ.",
  "tika-vin08t0:1513_22": "Sace tāni kulāni saṅghassa dātuṃ na icchanti,",
  "tika-vin08t0:1513_23": "‘tumhākaṃyeva demā’ti vadanti,",
  "tika-vin08t0:1513_24": "sabhāgo bhikkhu ‘vattaṃ katvā gaṇhāhī’ti vattabbo,",
  "tika-vin08t0:1513_25": "paṃsukūlikassa panetaṃ na vaṭṭatī”ti aṭṭhakathāyaṃ vuttattā.",
  "tika-vin08t0:1514_0": "Vassāvāsikaṃ duvidhaṃ saddhādeyyatatruppādavasena.",
  "tika-vin08t0:1514_1": "Vuttañhi aṭṭhakathāyaṃ “iti saddhādeyye dāyakamanussā pucchitabbā,",
  "tika-vin08t0:1514_2": "tatruppāde pana kappiyakārakā pucchitabbā”ti.",
  "tika-vin08t0:1514_3": "Saddhādeyyavassāvāsikampi savihārāvihāravasena duvidhaṃ.",
  "tika-vin08t0:1514_4": "Vuttañhetaṃ aṭṭhakathāyaṃ “mahāpadumatthero panāha na evaṃ kātabbaṃ.",
  "tika-vin08t0:1514_5": "Manussā hi attano āvāsapaṭijagganatthāya paccayaṃ denti,",
  "tika-vin08t0:1514_6": "tasmā aññehi bhikkhūhi tattha pavisitabba”nti,",
  "tika-vin08t0:1514_7": "“yesaṃ pana senāsanaṃ natthi,",
  "tika-vin08t0:1514_8": "kevalaṃ paccayameva denti,",
  "tika-vin08t0:1514_9": "tesaṃ paccayaṃ avassāvāsike senāsane gāhetuṃ vaṭṭatī”ti ca.",
  "tika-vin08t0:1514_10": "Tatruppādavassāvāsikaṃ nāma kappiyakārakānaṃ hatthe kappiyavatthupaabhuñjanatthāya dinnavatthuto nibbattaṃ.",
  "tika-vin08t0:1514_11": "Vuttampi cetaṃ aṭṭhakathāyaṃ “kappiyakārakānañhi hatthe ‘kappiyabhaṇḍaṃ paribhuñjathā’ti dinnavatthuto yaṃ yaṃ kappiyaṃ,",
  "tika-vin08t0:1514_12": "taṃ sabbaṃ paribhuñjituṃ anuññāta”nti.",
  "tika-vin08t0:1514_13": "Evaṃ vassāvāsikacīvarampi pubbe yebhuyyena saṅghasseva denti,",
  "tika-vin08t0:1514_14": "tasmā “kathinacīvaraṃ demā”ti vutte kathinacīvarabhāvena paṭiggahetabbaṃ,",
  "tika-vin08t0:1514_15": "“vassāvāsikaṃ demā”ti vutte vassāvāsikacīvarabhāveneva paṭiggahetabbaṃ. Kasmā?",
  "tika-vin08t0:1514_16": "“Yathā dāyakā vadanti,",
  "tika-vin08t0:1514_17": "tathā paṭipajjitabba”nti vacanato.",
  "tika-vin08t0:1515_0": "Kiñci avatvā hatthe vā pādamūle vā ṭhapetvā gate kiṃ kātabbanti?",
  "tika-vin08t0:1515_1": "Tattha sace “idaṃ vatthu cetiyassa vā saṅghassa vā parapuggalassa vā atthāya pariṇata”nti jāneyya,",
  "tika-vin08t0:1515_2": "tesaṃ atthāya paṭiggahetabbaṃ.",
  "tika-vin08t0:1515_3": "Atha “mamatthāya pariṇata”nti jāneyya,",
  "tika-vin08t0:1515_4": "attano atthāya paṭiggahetabbaṃ.",
  "tika-vin08t0:1515_5": "Vuttañhetaṃ parivāre “nava adhammikadānānī”tiādi.",
  "tika-vin08t0:1515_6": "Atha na kiñci jāneyya,",
  "tika-vin08t0:1515_7": "attano hatthe vā pādamūle vā kiñci avatvā ṭhapitaṃ tasseva puggalikaṃ hoti.",
  "tika-vin08t0:1515_8": "Na hi cetiyādīnaṃ atthāya pariṇataṃ kiñci avatvā bhikkhussa hatthe vā pādamūle vā ṭhapetīti.",
  "tika-vin08t0:1515_9": "Vuttañhetaṃ samantapāsādikāyaṃ “puggalassa detīti ‘imaṃ cīvaraṃ itthannāmassa dammī’ti evaṃ parammukhā vā pādamūle ṭhapetvā ‘imaṃ, bhante,",
  "tika-vin08t0:1515_10": "tumhākaṃ dammī’ti evaṃ sammukhā vā detī”tiādi.",
  "tika-vin08t0:1516_0": "“Imissaṃ aṭṭhakathāyaṃ vuttanayeneva bhājetabba”nti vuttaṃ,",
  "tika-vin08t0:1516_1": "kathaṃ bhājetabbanti?",
  "tika-vin08t0:1516_2": "“Avasesakathinānisaṃse balavavatthāni vassāvāsikaṭhitikāya dātabbānī”ti vuttattā ye bhikkhū imasmiṃ vasse vassāvāsikaṃ na labhiṃsu,",
  "tika-vin08t0:1516_3": "tesaṃ heṭṭhato paṭṭhāya ekekaṃ cīvaraṃ vā sāṭakaṃ vā dātabbaṃ.",
  "tika-vin08t0:1516_4": "Atha cīvarānaṃ vā sāṭakānaṃ vā avasiṭṭhesu santesu puna therāsanato paṭṭhāya dutiyabhāgo dātabbo.",
  "tika-vin08t0:1516_5": "Tato cīvaresu vā sāṭakesu vā khīṇesu ye labhanti,",
  "tika-vin08t0:1516_6": "tesu pacchimassa vassādīni sallakkhetabbāni.",
  "tika-vin08t0:1516_7": "Na kevalaṃ tasmiṃ kathinatthatadivase dinnadussāni eva kathinānisaṃsāni nāma honti,",
  "tika-vin08t0:1516_8": "atha kho yāva kathinassa ubbhārā saṅghaṃ uddissa dinnacīvarānipi saṅghikena tatruppādena ārāmikehi ābhatacīvarānipi kathinānisaṃsāniyeva honti.",
  "tika-vin08t0:1516_9": "Tasmā tādisesu cīvaresu uppajjamānesu yathāvuttasallakkhitavassassa bhikkhuno heṭṭhato paṭṭhāya punappunaṃ gāhetabbaṃ.",
  "tika-vin08t0:1516_10": "“Ṭhitikāya abhāve therāsanato paṭṭhāya dātabbānī”ti vacanato tasmiṃ vasse vassāvāsikacīvarānaṃ anuppajjanato",
  "tika-vin08t0:1516_11": "vā uppajjamānesupi ṭhitikāya agāhāpanato vā vassāvāsikaṭhitikāya abhāve sati laddhabbakathinānisaṃse",
  "tika-vin08t0:1516_12": "tassaṃ upacārasīmāyaṃ sabbe bhikkhū paṭipāṭiyā nisīdāpetvā therāsanato paṭṭhāya ṭhitikaṃ katvā ekekassa",
  "tika-vin08t0:1516_13": "bhikkhuno ekekaṃ cīvaraṃ vā sāṭakaṃ vā dātabbaṃ.",
  "tika-vin08t0:1516_14": "Saṅghanavakassa dānakālepi mahātherā āgacchanti, “bhante,",
  "tika-vin08t0:1516_15": "vīsativassānaṃ dīyati,",
  "tika-vin08t0:1516_16": "tumhākaṃ ṭhitikā atikkantā”ti na vattabbā,",
  "tika-vin08t0:1516_17": "ṭhitikaṃ ṭhapetvā tesaṃ datvā pacchā ṭhitikāya dātabbaṃ.",
  "tika-vin08t0:1516_18": "Dutiyabhāge pana therāsanaṃ āruḷhe pacchā āgatānaṃ paṭhamabhāgo na pāpuṇāti,",
  "tika-vin08t0:1516_19": "dutiyabhāgato vassaggena dātabbo.",
  "tika-vin08t0:1516_20": "Ayaṃ ṭhitikāvicāro catupaccayabhājanakathāto gahetabboti.",
  "tika-vin08t0:1517_0": "Nanu ca bho ekaccāni kathinānisaṃsacīvarāni mahagghāni,",
  "tika-vin08t0:1517_1": "ekaccāni appagghāni honti,",
  "tika-vin08t0:1517_2": "kathaṃ ekekassa ekekasmiṃ dinne agghasamattaṃ bhaveyyāti? Vuccate –",
  "tika-vin08t0:1517_3": "bhaṇḍāgāracīvarabhājane agghasamattaṃ icchitabbaṃ.",
  "tika-vin08t0:1517_4": "Tathā hi vuttaṃ cīvarakkhandhake “tena kho pana samayena saṅghassa bhaṇḍāgāre cīvaraṃ ussannaṃ hoti.",
  "tika-vin08t0:1517_5": "Bhagavato etamatthaṃ ārocesuṃ –",
  "tika-vin08t0:1517_6": "anujānāmi,",
  "tika-vin08t0:1517_7": "bhikkhave,",
  "tika-vin08t0:1517_8": "sammukhībhūtena saṅghena bhājetuṃ…pe…",
  "tika-vin08t0:1517_9": "atha kho cīvarabhājakānaṃ bhikkhūnaṃ etadahosi ‘kathaṃ nu kho cīvaraṃ bhājetabba’nti.",
  "tika-vin08t0:1517_10": "Bhagavato etamatthaṃ ārocesuṃ –",
  "tika-vin08t0:1517_11": "anujānāmi,",
  "tika-vin08t0:1517_12": "bhikkhave,",
  "tika-vin08t0:1517_13": "paṭhamaṃ uccinitvā tulayitvā vaṇṇāvaṇṇaṃ katvā bhikkhū gaṇetvā vaggaṃ bandhitvā cīvarapaṭivīsaṃ ṭhapetu”nti.",
  "tika-vin08t0:1517_14": "Aṭṭhakathāyañca “uccinitvāti ‘idaṃ thūlaṃ,",
  "tika-vin08t0:1517_15": "idaṃ saṇhaṃ,",
  "tika-vin08t0:1517_16": "idaṃ ghanaṃ,",
  "tika-vin08t0:1517_17": "idaṃ tanukaṃ,",
  "tika-vin08t0:1517_18": "idaṃ paribhuttaṃ,",
  "tika-vin08t0:1517_19": "idaṃ aparibhuttaṃ,",
  "tika-vin08t0:1517_20": "idaṃ dīghato ettakaṃ,",
  "tika-vin08t0:1517_21": "puthulato ettaka’nti evaṃ vatthāni vicinitvā.",
  "tika-vin08t0:1517_22": "Tulayitvāti ‘idaṃ ettakaṃ agghati,",
  "tika-vin08t0:1517_23": "idaṃ ettaka’nti evaṃ agghaparicchedaṃ katvā.",
  "tika-vin08t0:1517_24": "Vaṇṇāvaṇṇaṃ katvāti sace sabbesaṃ ekekameva dasadasaagghanakaṃ pāpuṇāti,",
  "tika-vin08t0:1517_25": "iccetaṃ kusalaṃ.",
  "tika-vin08t0:1517_26": "No ce pāpuṇāti,",
  "tika-vin08t0:1517_27": "yaṃ nava vā aṭṭha vā agghati,",
  "tika-vin08t0:1517_28": "taṃ aññena ekaagghanakena ca dviagghanakena ca saddhiṃ bandhitvā etena upāyena same paṭivīse ṭhapetvāti attho.",
  "tika-vin08t0:1517_29": "Bhikkhū gaṇetvā vaggaṃ bandhitvāti sace ekekassa dīyamāne divaso na pahoti,",
  "tika-vin08t0:1517_30": "dasa dasa bhikkhū gaṇetvā dasa dasa cīvarapaṭivīse ekavaggaṃ bandhitvā ekaṃ bhaṇḍikaṃ katvā evaṃ cīvarapaṭivīsaṃ ṭhapetuṃ anujānāmīti attho.",
  "tika-vin08t0:1517_31": "Evaṃ ṭhapitesu cīvarapaṭivīsesu kuso pātetabbo”ti vuttaṃ.",
  "tika-vin08t0:1517_32": "Tena ñāyati “bhaṇḍāgāracīvarabhājane agghasamattaṃ icchitabbaṃ,",
  "tika-vin08t0:1517_33": "kusapāto ca kātabbo”ti.",
  "tika-vin08t0:1518_0": "Imasmiṃ pana kathinānisaṃsacīvarabhājane agghasamattaṃ na icchitabbaṃ,",
  "tika-vin08t0:1518_1": "kusapāto ca na kātabbo.",
  "tika-vin08t0:1518_2": "Tathā hi vuttaṃ kathinakkhandhakaṭṭhakathāyaṃ “evaṃ atthate pana kathine sace kathinacīvarena saddhiṃ",
  "tika-vin08t0:1518_3": "ābhataṃ ānisaṃsaṃ dāyakā ‘yena amhākaṃ kathinaṃ gahitaṃ,",
  "tika-vin08t0:1518_4": "tasseva demā’ti denti,",
  "tika-vin08t0:1518_5": "bhikkhusaṅgho anissaro.",
  "tika-vin08t0:1518_6": "Atha avicāretvāva datvā gacchanti,",
  "tika-vin08t0:1518_7": "bhikkhusaṅgho issaro,",
  "tika-vin08t0:1518_8": "tasmā sace kathinatthārakassa sesacīvarānipi dubbalāni honti,",
  "tika-vin08t0:1518_9": "saṅghena apaloketvā tesampi atthāya vatthāni dātabbāni,",
  "tika-vin08t0:1518_10": "kammavācā pana ekāyeva vaṭṭati.",
  "tika-vin08t0:1518_11": "Avasesakathinānisaṃse balavavatthāni vassāvāsikaṭhitikāya dātabbāni.",
  "tika-vin08t0:1518_12": "Ṭhitikāya abhāve therāsanato paṭṭhāya dātabbāni”icceva vuttaṃ,",
  "tika-vin08t0:1518_13": "na vuttaṃ “agghaparicchedaṃ katvā”ti vā “kusapāto kātabbo”ti vā.",
  "tika-vin08t0:1518_14": "Tena ñāyati “kathinānisaṃsacīvarāni vassāvāsikaṭhitikāya vā vuḍḍhatarato vā paṭṭhāyeva dātabbāni,",
  "tika-vin08t0:1518_15": "neva agghasamattaṃ kātabbaṃ,",
  "tika-vin08t0:1518_16": "na kuso pātetabbo”ti.",
  "tika-vin08t0:1519_0": "Idāni pana vassāvāsikabhāvena adinnattā vassāvāsikaṭhitikāya akatattā ca kathinatthatacīvarato ca kathinatthārakassa",
  "tika-vin08t0:1519_1": "avasesacīvaratthāya dinnavatthato ca avasesakathinānisaṃse balavavatthāni vuḍḍhatarato paṭṭhāya ekassa",
  "tika-vin08t0:1519_2": "bhikkhussa ekaṃ vatthaṃ dātabbaṃ,",
  "tika-vin08t0:1519_3": "tesu pana varaṃ varaṃ vuḍḍhassa dātabbaṃ.",
  "tika-vin08t0:1519_4": "Kathaṃ viññāyatīti ce?",
  "tika-vin08t0:1519_5": "“Pacchimavassūpanāyikadivase pana sace kālaṃ ghosetvā sannipatite saṅghe koci dasahatthaṃ vatthaṃ āharitvā vassāvāsikaṃ deti,",
  "tika-vin08t0:1519_6": "āgantuko sace bhikkhusaṅghatthero hoti,",
  "tika-vin08t0:1519_7": "tassa dātabbaṃ.",
  "tika-vin08t0:1519_8": "Navako ce hoti,",
  "tika-vin08t0:1519_9": "sammatena bhikkhunā saṅghatthero vattabbo ‘sace, bhante, icchatha,",
  "tika-vin08t0:1519_10": "paṭhamabhāgaṃ muñcitvā idaṃ vatthaṃ gaṇhathā’ti.",
  "tika-vin08t0:1519_11": "Amuñcantassa na dātabbaṃ.",
  "tika-vin08t0:1519_12": "Sace pana pubbe gāhitaṃ muñcitvā gaṇhāti, dātabbaṃ.",
  "tika-vin08t0:1519_13": "Eteneva upāyena dutiyattherato paṭṭhāya parivattetvā pattaṭṭhāne āgantukassa dātabbaṃ.",
  "tika-vin08t0:1519_14": "Sace paṭhamavassūpagatā dve tīṇi cattāri pañca vā vatthāni alatthuṃ,",
  "tika-vin08t0:1519_15": "laddhaṃ laddhaṃ eteneva upāyena vissajjāpetvā yāva āgantukassa samakaṃ hoti,",
  "tika-vin08t0:1519_16": "tāva dātabbaṃ.",
  "tika-vin08t0:1519_17": "Tena pana samake laddhe avasiṭṭho anubhāgo therāsane dātabbo”ti senāsanakkhandhakaṭṭhakathāyaṃ vacanato",
  "tika-vin08t0:1519_18": "taṃsaṃvaṇṇanābhūtāyaṃ vimativinodaniyañca “āgantuko sace bhikkhūti cīvare gāhite pacchā āgato āgantuko bhikkhu.",
  "tika-vin08t0:1519_19": "Pattaṭṭhāneti vassaggena pattaṭṭhāne.",
  "tika-vin08t0:1519_20": "Paṭhamavassūpagatāti āgantukassa āgamanato puretarameva pacchimikāya vassūpanāyikāya vassūpagatā.",
  "tika-vin08t0:1519_21": "Laddhaṃ laddhanti dāyakānaṃ santikā āgatāgatasāṭaka”nti vacanato,",
  "tika-vin08t0:1519_22": "vajirabuddhiṭīkāyañca “paṭhamabhāgaṃ muñcitvāti idaṃ ce paṭhamagāhitavatthuto mahagghaṃ hotīti likhita”nti vacanato ca viññāyati.",
  "tika-vin08t0:1519_23": "Evaṃ aṭṭhakathāyaṃ ṭīkāsu ca vassāvāsikadāne pacchā ābhataṃ mahagghavatthaṃ mahātherato paṭṭhāya parivattetvā",
  "tika-vin08t0:1519_24": "tehi anicchitaṃyeva vassaggena pattassa pacchā āgatassa bhikkhuno dātabbabhāvassa vuttattā varaṃ varaṃ",
  "tika-vin08t0:1519_25": "vuḍḍhassa dātabbanti viññāyati.",
  "tika-vin08t0:1520_0": "“Sace paṭhamavassūpagatā dve tīṇi cattāri pañca vā vatthāni alatthu”nti vatthagaṇanāya eva vuttattā,",
  "tika-vin08t0:1520_1": "agghagaṇanāya avuttattā ca kathinānisaṃsavatthassa ca vassāvāsikagatikabhāvassa vacanato kathinānisaṃsavatthāni vatthagaṇanāvaseneva bhājetabbāni,",
  "tika-vin08t0:1520_2": "na agghasamabhāvenāti ca daṭṭhabbāni,",
  "tika-vin08t0:1520_3": "teneva ca kāraṇena “yo bahūni kathinānisaṃsavatthāni deti,",
  "tika-vin08t0:1520_4": "tassa santakeneva attharitabba”nti vuttaṃ.",
  "tika-vin08t0:1520_5": "Bahūni hi kathinānisaṃsavatthāni vibhajanakāle saṅghassa upakārakāni hontīti.",
  "tika-vin08t0:1521_0": "Pāḷiaṭṭhakathādīhi, netvā vuttaṃ vinicchayaṃ;",
  "tika-vin08t0:1522_0": "Kathine cīvare mayhaṃ, cintayantu vicakkhaṇā.",
  "tika-vin08t0:1523_0": "Cintayitvā punappunaṃ, yuttaṃ ce dhārayantu taṃ;",
  "tika-vin08t0:1524_0": "Ayuttañce ito aññaṃ, pariyesantu kāraṇanti.",
  "tika-vin08t0:1525_0": "“Yo ca tattha cīvaruppādo,",
  "tika-vin08t0:1525_1": "so nesaṃ bhavissatī”ti cīvarasseva atthatakathinānaṃ bhikkhūnaṃ santakabhāvassa bhagavatā vuttattā cīvarato",
  "tika-vin08t0:1525_2": "aññāni saṅghaṃ uddissa dinnāni piṇḍapātādīni vatthūni upacārasīmaṃ paviṭṭhassa āgatāgatassa saṅghassa",
  "tika-vin08t0:1525_3": "santakaṃ honti.",
  "tika-vin08t0:1525_4": "Tathā hi vuttaṃ aṭṭhakathāyaṃ “kathinaṃ attharāpetvā dānañca bhuñjitvā gamissanti,",
  "tika-vin08t0:1525_5": "ānisaṃso pana itaresaṃyeva hotī”ti.",
  "tika-vin08t0:1525_6": "“Anujānāmi,",
  "tika-vin08t0:1525_7": "bhikkhave,",
  "tika-vin08t0:1525_8": "sāmaṇerānaṃ upaḍḍhapaṭivīsaṃ dātu”nti pāṭhaṃ upanissāya kathinānisaṃsacīvarampi sāmaṇerānaṃ upaḍḍhapaṭivīsaṃyeva denti,",
  "tika-vin08t0:1525_9": "na panevaṃ kātabbaṃ.",
  "tika-vin08t0:1525_10": "Bhaṇḍāgāre ṭhapitañhi akālacīvarameva sāmaṇerānaṃ upaḍḍhapaṭivīsaṃ katvā dātabbaṃ.",
  "tika-vin08t0:1525_11": "Vassāvāsikakathinānisaṃsādikālacīvaraṃ pana samakameva dātabbaṃ.",
  "tika-vin08t0:1525_12": "Vuttañhetaṃ cīvarakkhandhakaṭṭhakathāyaṃ “sāmaṇerānaṃ upaḍḍhapaṭivīsanti ettha ye sāmaṇerā attissarā bhikkhusaṅghassa kattabbakammaṃ na karonti,",
  "tika-vin08t0:1525_13": "uddesaparipucchāsu yuttā ācariyupajjhāyānaṃyeva vattapaṭipattiṃ karonti,",
  "tika-vin08t0:1525_14": "aññesaṃ na karonti,",
  "tika-vin08t0:1525_15": "etesaṃyeva upaḍḍhabhāgo dātabbo.",
  "tika-vin08t0:1525_16": "Ye pana purebhattañca pacchābhattañca bhikkhusaṅghasseva kattabbakiccaṃ karonti,",
  "tika-vin08t0:1525_17": "tesaṃ samako dātabbo.",
  "tika-vin08t0:1525_18": "Idañca piṭṭhisamaye uppannena bhaṇḍāgāre ṭhapitena akālacīvareneva kathitaṃ,",
  "tika-vin08t0:1525_19": "kālacīvaraṃ pana samakameva dātabba”nti.",
  "tika-vin08t0:1526_0": "Kacci nu kho sāmaṇerā vassaṃ upagatā,",
  "tika-vin08t0:1526_1": "yena ānisaṃsaṃ labheyyunti?",
  "tika-vin08t0:1526_2": "Āma upagatāti.",
  "tika-vin08t0:1526_3": "Kathaṃ viññāyatīti?",
  "tika-vin08t0:1526_4": "“Atha cattāro bhikkhū upagatā,",
  "tika-vin08t0:1526_5": "eko paripuṇṇavasso sāmaṇero,",
  "tika-vin08t0:1526_6": "so ce pacchimikāya upasampajjati,",
  "tika-vin08t0:1526_7": "gaṇapūrako ceva hoti,",
  "tika-vin08t0:1526_8": "ānisaṃsañca labhatī”ti aṭṭhakathāyaṃ vacanato vajirabuddhiṭīkāyañca “pacchimikāya upasampanno paṭhamapavāraṇāya pavāretumpi labhati,",
  "tika-vin08t0:1526_9": "vassiko ca hoti,",
  "tika-vin08t0:1526_10": "ānisaṃsañca labhatīti sāmaṇerānaṃ vassūpagamanaṃ anuññātaṃ hoti.",
  "tika-vin08t0:1526_11": "Sāmaṇerā kathinānisaṃsaṃ labhantīti vadantī”ti vacanatoti.",
  "tika-vin08t0:1527_0": "Tatruppādesu kathinānisaṃsesu yadi ārāmikā taṇḍulādīhi vatthāni cetāpenti,",
  "tika-vin08t0:1527_1": "vatthehipi taṇḍulādīni cetāpenti,",
  "tika-vin08t0:1527_2": "tattha kathaṃ paṭipajjitabbanti?",
  "tika-vin08t0:1527_3": "Vibhajanakāle vijjamānavatthuvasena kātabbaṃ.",
  "tika-vin08t0:1527_4": "Tathā hi vuttaṃ vajirabuddhiṭīkāyaṃ “tatruppādena taṇḍulādinā vatthūsu cetāpitesu atthatakathinānameva tāni vatthāni pāpuṇanti.",
  "tika-vin08t0:1527_5": "Vatthehi pana taṇḍulādīsu cetāpitesu sabbesaṃ tāni pāpuṇantīti vutta”nti.",
  "tika-vin08t0:1527_6": "“Sace pana ekasīmāyaṃ bahū vihārā hontī”ti ettha katarasīmā adhippetāti?",
  "tika-vin08t0:1527_7": "Upacārasīmā.",
  "tika-vin08t0:1527_8": "Upacārasīmāyaṃyeva hi saṅghalābhavibhajanādikaṃ sijjhati.",
  "tika-vin08t0:1527_9": "Vuttañhetaṃ vajirabuddhiṭīkāyaṃ “kathinatthatasīmāyanti upacārasīmaṃ sandhāya vuttaṃ,",
  "tika-vin08t0:1527_10": "upacārasīmaṭṭhassa matakacīvarādibhāgiyatāya baddhasīmāya tatruppādābhāvato viññeyyametaṃ ‘upacārasīmāva adhippetā’ti”.",
  "tika-vin08t0:1528_0": "Evaṃ kathinatthāraṃ dassetvā saṅghe rucitāya mātikāpalibodhaubbhāre adassetvāva ante ānisaṃsaṃ dassetuṃ “atthatakathinānaṃ vo bhikkhave”tiādimāha.",
  "tika-vin08t0:1528_1": "Tattha aṭṭhavidhā mātikā pakkamanantikā,",
  "tika-vin08t0:1528_2": "niṭṭhānantikā,",
  "tika-vin08t0:1528_3": "sanniṭṭhānantikā,",
  "tika-vin08t0:1528_4": "nāsanantikā,",
  "tika-vin08t0:1528_5": "savanantikā,",
  "tika-vin08t0:1528_6": "āsāvacchedikā,",
  "tika-vin08t0:1528_7": "sīmātikkantikā,",
  "tika-vin08t0:1528_8": "sahubbhārāti.",
  "tika-vin08t0:1528_9": "Tattha atthatakathino bhikkhu katapariyositaṃ cīvaraṃ ādāya “imaṃ vihāraṃ na paccessāmī”ti pakkamati,",
  "tika-vin08t0:1528_10": "tassa bhikkhuno upacārasīmātikkameneva kathinubbhāro bhavati,",
  "tika-vin08t0:1528_11": "pañcānisaṃsāni alabhaneyyo hoti.",
  "tika-vin08t0:1528_12": "Ayaṃ kathinubbhāro pakkamanamevassa antabhūtattā pakkamanantiko nāma hoti.",
  "tika-vin08t0:1529_0": "Atthatakathino bhikkhu aniṭṭhitameva attano bhāgabhūtaṃ cīvaraṃ ādāya aññaṃ vihāraṃ gato,",
  "tika-vin08t0:1529_1": "tassa bahiupacārasīmagatassa evaṃ hoti “imasmiṃyeva vihāre imaṃ cīvaraṃ kāressāmi,",
  "tika-vin08t0:1529_2": "na purāṇavihāraṃ paccessāmī”ti,",
  "tika-vin08t0:1529_3": "so bahisīmāyameva taṃ cīvaraṃ kāreti,",
  "tika-vin08t0:1529_4": "tassa bhikkhuno tasmiṃ cīvare niṭṭhite kathinubbhāro hoti.",
  "tika-vin08t0:1529_5": "Ayaṃ kathinubbhāro cīvaraniṭṭhānamevassa antoti niṭṭhānantiko nāma.",
  "tika-vin08t0:1530_0": "Bhikkhu atthatakathino akatacīvaramādāya pakkamati,",
  "tika-vin08t0:1530_1": "tassa bahiupacārasīmagatassa evaṃ hoti “imaṃ cīvaraṃ neva kāressāmi,",
  "tika-vin08t0:1530_2": "porāṇavihārañca na paccessāmī”ti,",
  "tika-vin08t0:1530_3": "tassa bhikkhuno tena sanniṭṭhānena kathinubbhāro hoti.",
  "tika-vin08t0:1530_4": "Ayaṃ kathinubbhāro sanniṭṭhānamevassa antoti sanniṭṭhānantiko nāma.",
  "tika-vin08t0:1531_0": "Atthatakathino bhikkhu akatameva cīvaraṃ ādāya pakkamati,",
  "tika-vin08t0:1531_1": "bahisīmagatassa tassa evaṃ hoti “idhevimaṃ cīvaraṃ kāressāmi,",
  "tika-vin08t0:1531_2": "na ca porāṇavihāraṃ paccessāmī”ti,",
  "tika-vin08t0:1531_3": "tassa cīvaraṃ kurumānaṃ corādīhi nassati,",
  "tika-vin08t0:1531_4": "agyādīhi vinassati,",
  "tika-vin08t0:1531_5": "kathinubbhāro hoti.",
  "tika-vin08t0:1531_6": "Ayaṃ kathinubbhāro nāsanamevassa antoti nāsanantiko nāma.",
  "tika-vin08t0:1532_0": "Atthatakathino bhikkhu akatacīvaramādāya “imaṃ vihāraṃ paccessāmī”ti cintetvā pakkamati,",
  "tika-vin08t0:1532_1": "tassa bahisīmagatassa evaṃ hoti “idhevimaṃ cīvaraṃ kāressāmī”ti,",
  "tika-vin08t0:1532_2": "so katacīvaro suṇāti “vihāre kira saṅghena kathinaṃ ubbhata”nti,",
  "tika-vin08t0:1532_3": "tena savanamattenassa kathinaṃ ubbhataṃ hoti.",
  "tika-vin08t0:1532_4": "Ayaṃ kathinabbhāro savanamevassa antoti savanantiko nāma.",
  "tika-vin08t0:1533_0": "Atthatakathino bhikkhu aññattha paccāsācīvarakāraṇā pakkamati,",
  "tika-vin08t0:1533_1": "tassa bahisīmagatassa evaṃ hoti “idha bahisīmāyameva cīvarapaccāsaṃ payirupāsāmi,",
  "tika-vin08t0:1533_2": "na vihāraṃ paccessāmī”ti,",
  "tika-vin08t0:1533_3": "so tattheva taṃ cīvarapaccāsaṃ payirupāsati,",
  "tika-vin08t0:1533_4": "so taṃ cīvarapaccāsaṃ alabhamāno cīvarāsā pacchijjati,",
  "tika-vin08t0:1533_5": "teneva tassa bhikkhuno kathinubbhāro bhavati.",
  "tika-vin08t0:1533_6": "Ayaṃ kathinubbhāro āsāvacchedasahitattā āsāvacchediko nāma.",
  "tika-vin08t0:1534_0": "Atthatakathino bhikkhu akatacīvaraṃ ādāya “imaṃ vihāraṃ paccessāmī”ti cintetvā pakkamati,",
  "tika-vin08t0:1534_1": "so bahisīmagato taṃ cīvaraṃ kāreti,",
  "tika-vin08t0:1534_2": "so katacīvaro “vihāraṃ paccessāmī”ti cintento bahiupacārasīmāyameva kathinubbhārakālaṃ vītināmeti,",
  "tika-vin08t0:1534_3": "tassa kathinubbhāro bhavati.",
  "tika-vin08t0:1534_4": "Ayaṃ kathinubbhāro cīvarakālassa antimadivasasaṅkhātāya sīmāya atikkantattā sīmātikkantiko nāma.",
  "tika-vin08t0:1535_0": "Atthatakathino bhikkhu cīvaraṃ ādāya “imaṃ vihāraṃ paccessāmī”ti cintetvā pakkamati,",
  "tika-vin08t0:1535_1": "so katacīvaro “vihāraṃ paccessāmī”ti cintento paccāgantvā vihāre kathinubbhāraṃ pappoti,",
  "tika-vin08t0:1535_2": "tassa bhikkhuno vihāre bhikkhūhi saha kathinubbhāro bhavati.",
  "tika-vin08t0:1535_3": "Ayaṃ kathinubbhāro vihāre bhikkhūhi saha katattā sahubbhāro nāma.",
  "tika-vin08t0:1535_4": "Ayaṃ aṭṭhavidho kathinubbhāro aṭṭha mātikā nāma.",
  "tika-vin08t0:1535_5": "Vuttañhetaṃ kathinakkhandhakapāḷiyaṃ “aṭṭhimā,",
  "tika-vin08t0:1535_6": "bhikkhave,",
  "tika-vin08t0:1535_7": "mātikā kathinassa ubbhārāya pakkamanantikā niṭṭhānantikā sanniṭṭhānantikā nāsanantikā savanantikā āsāvacchedikā sīmātikkantikā sahubbhārāti.",
  "tika-vin08t0:1535_8": "Bhikkhu atthatakathino katacīvaramādāya pakkamati ‘na paccessa’nti,",
  "tika-vin08t0:1535_9": "tassa bhikkhuno pakkamanantiko kathinubbhāro”tiādi,",
  "tika-vin08t0:1535_10": "vinayavinicchayappakaraṇe ca –",
  "tika-vin08t0:1536_0": "“Pakkamanañca niṭṭhānaṃ, sanniṭṭhānañca nāsanaṃ;",
  "tika-vin08t0:1537_0": "Savanamāsā ca sīmā ca, sahubbhāroti aṭṭhimā”ti. ;",
  "tika-vin08t0:1538_0": "Palibodho duvidho āvāsapalibodho,",
  "tika-vin08t0:1538_1": "cīvarapalibodhoti.",
  "tika-vin08t0:1538_2": "Tattha “yasmiṃ vihāre kathinaṃ atthataṃ hoti,",
  "tika-vin08t0:1538_3": "tasmiṃ vasissāmī”ti aññattha gacchantopi “puna taṃ vihāraṃ āgacchissāmī”ti sāpekkho hoti.",
  "tika-vin08t0:1538_4": "Ayaṃ āvāsapalibodho nāma.",
  "tika-vin08t0:1538_5": "Tassa bhikkhuno cīvaraṃ akataṃ vā hoti apariyositaṃ vā,",
  "tika-vin08t0:1538_6": "“aññato cīvaraṃ lacchāmī”ti āsā vā anupacchinnā hoti.",
  "tika-vin08t0:1538_7": "Ayaṃ cīvarapalibodho nāma.",
  "tika-vin08t0:1538_8": "Vuttañhetaṃ kathinakkhandhake “katame ca,",
  "tika-vin08t0:1538_9": "bhikkhave,",
  "tika-vin08t0:1538_10": "dve kathinassa palibodhā?",
  "tika-vin08t0:1538_11": "Āvāsapalibodho ca cīvarapalibodho ca. Kathañca,",
  "tika-vin08t0:1538_12": "bhikkhave,",
  "tika-vin08t0:1538_13": "āvāsapalibodho hoti? Idha,",
  "tika-vin08t0:1538_14": "bhikkhave,",
  "tika-vin08t0:1538_15": "bhikkhu vasati vā tasmiṃ āvāse,",
  "tika-vin08t0:1538_16": "sāpekkho vā pakkamati ‘paccessa’nti, evaṃ kho,",
  "tika-vin08t0:1538_17": "bhikkhave,",
  "tika-vin08t0:1538_18": "āvāsapalibodho hoti. Kathañca,",
  "tika-vin08t0:1538_19": "bhikkhave,",
  "tika-vin08t0:1538_20": "cīvarapalibodho hoti? Idha,",
  "tika-vin08t0:1538_21": "bhikkhave,",
  "tika-vin08t0:1538_22": "bhikkhuno cīvaraṃ akataṃ vā hoti vippakataṃ vā,",
  "tika-vin08t0:1538_23": "cīvarāsā vā anupacchinnā, evaṃ kho,",
  "tika-vin08t0:1538_24": "bhikkhave,",
  "tika-vin08t0:1538_25": "cīvarapalibodho hotī”ti.",
  "tika-vin08t0:1539_0": "Ubbhāro duvidho aṭṭhamātikāubbhāraantarubbhāravasena.",
  "tika-vin08t0:1539_1": "Tattha bahiupacārasīmagatānaṃ bhikkhūnaṃ vasena vuttā satta kathinubbhārā ca bahiupacārasīmaṃ gantvā",
  "tika-vin08t0:1539_2": "nivattetvā kathinatthatavihāre antarubbhāraṃ patvā bhikkhūhi saha antarubbhārassa katattā sahubbhārasaṅkhāto",
  "tika-vin08t0:1539_3": "eko kathinubbhāro cāti ime aṭṭha kathinubbhārā aṭṭhamātikāya paviṭṭhattā aṭṭhamātikāubbhāro nāma.",
  "tika-vin08t0:1539_4": "Bahisīmaṃ agantvā tasmiṃyeva vihāre nisīditvā kathinubbhāraṃ ñattidutiyakammavācāya kathinubbhāro aṭṭhamātikāya",
  "tika-vin08t0:1539_5": "appaviṭṭho hutvā kālaparicchedaṃ appatvā antarāyeva katattā antarubbhāro nāma.",
  "tika-vin08t0:1540_0": "Antarubbhārasahubbhārā ñattidutiyakammavācāyeva katā,",
  "tika-vin08t0:1540_1": "evaṃ sante ko tesaṃ visesoti?",
  "tika-vin08t0:1540_2": "Antarubbhāro bahisīmaṃ agantvā antosīmāyameva ṭhitehi bhikkhūhi kato.",
  "tika-vin08t0:1540_3": "Sahubbhāro bahisīmaṃ gatena bhikkhunā paccāgantvā taṃ antarubbhāraṃ patvā tehi antosīmaṭṭhehi bhikkhūhi saha katoti ayametesaṃ viseso.",
  "tika-vin08t0:1540_4": "Pakkamanantikādayo satta kathinubbhārā na kammavācāya katā,",
  "tika-vin08t0:1540_5": "kevalaṃ dvinnaṃ palibodhānaṃ upacchedena pañcahi ānisaṃsehi vigatattā kathinubbhārā nāma honti.",
  "tika-vin08t0:1540_6": "Vuttañhetaṃ ācariyabuddhadattattherena vinayavinicchaye –",
  "tika-vin08t0:1541_0": "“Aṭṭhannaṃ mātikānaṃ vā, antarubbhāratopi vā;",
  "tika-vin08t0:1542_0": "Ubbhārāpi duve vuttā, kathinassa mahesinā”ti.",
  "tika-vin08t0:1543_0": "Taṭṭīkāyampi “aṭṭhannaṃ mātikānanti bahisīmagatānaṃ vasena vuttā.",
  "tika-vin08t0:1543_1": "Pakkamanantikādayo satta mātikā bahisīmaṃ gantvā antarubbhāraṃ sampattassa vasena vuttā,",
  "tika-vin08t0:1543_2": "sahubbhāro imāsaṃ aṭṭhannaṃ mātikānaṃ vasena ca.",
  "tika-vin08t0:1543_3": "Antarubbhāratopi vāti bahisīmaṃ agantvā tattheva vasitvā kathinubbhārakammena ubbhatakathinānaṃ vasena",
  "tika-vin08t0:1543_4": "labbhanato antarubbhāroti mahesinā kathinassa ubbhārā duve vuttāti yojanā.",
  "tika-vin08t0:1543_5": "Bahisīmaṃ gantvā āgatassa vasena saubbhāro,",
  "tika-vin08t0:1543_6": "bahisīmaṃ agatānaṃ vasena antarubbhāroti ekoyeva ubbhāro dvidhā vutto”ti vuttaṃ.",
  "tika-vin08t0:1544_0": "Kasmā pana antarubbhāravasena kammavācāya kathinaṃ ubbhatanti?",
  "tika-vin08t0:1544_1": "Mahādānaṃ dātukāmehi upāsakehi āgatassa saṅghassa akālacīvaraṃ dātukāmehi yācitattā.",
  "tika-vin08t0:1544_2": "Vuttañhi bhikkhunīvibhaṅgapāḷiyaṃ “tena kho pana samayena aññatarena upāsakena saṅghaṃ uddissa vihāro kārāpito hoti,",
  "tika-vin08t0:1544_3": "so tassa vihārassa mahe ubhatosaṅghassa akālacīvaraṃ dātukāmo hoti.",
  "tika-vin08t0:1544_4": "Tena kho pana samayena ubhatosaṅghassa kathinaṃ atthataṃ hoti.",
  "tika-vin08t0:1544_5": "Atha kho so upāsako saṅghaṃ upasaṅkamitvā kathinuddhāraṃ yācī”tiādi.",
  "tika-vin08t0:1544_6": "Kathaṃ pana kammavācā kātabbāti?",
  "tika-vin08t0:1544_7": "“Suṇātu me, bhante, saṅgho,",
  "tika-vin08t0:1544_8": "yadi saṅghassa pattakallaṃ,",
  "tika-vin08t0:1544_9": "saṅgho kathinaṃ uddhareyya,",
  "tika-vin08t0:1544_10": "esā ñatti.",
  "tika-vin08t0:1544_11": "Suṇātu me, bhante, saṅgho,",
  "tika-vin08t0:1544_12": "saṅgho kathinaṃ uddharati.",
  "tika-vin08t0:1544_13": "Yassāyasmato khamati kathinassa uddhāro,",
  "tika-vin08t0:1544_14": "so tuṇhassa.",
  "tika-vin08t0:1544_15": "Yassa nakkhamati,",
  "tika-vin08t0:1544_16": "so bhāseyya.",
  "tika-vin08t0:1544_17": "Ubbhataṃ saṅghena kathinaṃ,",
  "tika-vin08t0:1544_18": "khamati saṅghassa,",
  "tika-vin08t0:1544_19": "tasmā tuṇhī,",
  "tika-vin08t0:1544_20": "evametaṃ dhārayāmī”ti evaṃ kātabbāti.",
  "tika-vin08t0:1544_21": "Vuttañhi bhikkhunīvibhaṅge “anujānāmi,",
  "tika-vin08t0:1544_22": "bhikkhave,",
  "tika-vin08t0:1544_23": "kathinaṃ uddharituṃ,",
  "tika-vin08t0:1544_24": "evañca pana,",
  "tika-vin08t0:1544_25": "bhikkhave,",
  "tika-vin08t0:1544_26": "kathinaṃ uddharitabbaṃ.",
  "tika-vin08t0:1544_27": "Byattena bhikkhunā paṭibalena saṅgho ñāpetabbo –",
  "tika-vin08t0:1544_28": "suṇātu me…pe…",
  "tika-vin08t0:1544_29": "dhārayāmī”ti.",
  "tika-vin08t0:1545_0": "Etena ca kathinubbhārena pubbe kataṃ kathinadussadānañattidutiyakammavācaṃ ubbhatanti vadanti,",
  "tika-vin08t0:1545_1": "na pana kathinadussadānañattidutiyakammaṃ ubbhataṃ,",
  "tika-vin08t0:1545_2": "atha kho atthārakammamevāti daṭṭhabbaṃ.",
  "tika-vin08t0:1545_3": "Yadi hi kathinadussadānañattidutiyakammaṃ ubbhataṃ bhaveyya,",
  "tika-vin08t0:1545_4": "tāya kammavācāya kathinadussadānassa sijjhanato imāya kathinubbhārakammavācāya taṃ pubbe dinnadussaṃ puna āharāpetabbaṃ siyā,",
  "tika-vin08t0:1545_5": "na pañcānisaṃsavigamanaṃ.",
  "tika-vin08t0:1545_6": "Yasmā pana imāya kathinubbhārakammavācāya pañcānisaṃsavigamanameva hoti,",
  "tika-vin08t0:1545_7": "na pubbe dinnakathinadussassa puna āharāpanaṃ.",
  "tika-vin08t0:1545_8": "Tena viññāyati “pañcānisaṃsalābhakāraṇaṃ attharaṇakammameva imāya kathinabbhārakammavācāya uddharīyati,",
  "tika-vin08t0:1545_9": "na kathinadussadānañattidutiyakammavācāti,",
  "tika-vin08t0:1545_10": "tasmā kathinubbhārakammavācākaraṇato pacchā saṅghassa uppannaṃ cīvaraṃ akālacīvaraṃ hoti,",
  "tika-vin08t0:1545_11": "saṅgho pañcānisaṃse na labhati,",
  "tika-vin08t0:1545_12": "cīvaraṃ sabbasaṅghikaṃ hutvā āgatāgatassa saṅghassa bhājanīyaṃ hotīti daṭṭhabbaṃ.",
  "tika-vin08t0:1545_13": "Ayamattho kathinadussadānañattidutiyakammavācāya ca kathinubbhārakammavācāya ca atthañca adhippāyañca",
  "tika-vin08t0:1545_14": "suṭṭhu vinicchinitvā pubbāparaṃ saṃsanditvā paccetabboti.",
  "tika-vin08t0:1546_0": "Ettha siyā –",
  "tika-vin08t0:1546_1": "kathinubbhāraṃ yācantānaṃ sabbesaṃ kathinubbhāro dātabbo,",
  "tika-vin08t0:1546_2": "udāhu ekaccānanti,",
  "tika-vin08t0:1546_3": "kiñcettha –",
  "tika-vin08t0:1546_4": "yadi tāva sabbesaṃ dātabbo,",
  "tika-vin08t0:1546_5": "kathinubbhārakammena pañcānisaṃsavigamanato saṅghassa lābhantarāyo bhaveyya,",
  "tika-vin08t0:1546_6": "atha ekaccānaṃ mukholokanaṃ viya siyāti?",
  "tika-vin08t0:1546_7": "Yadi kathinatthāramūlakalābhato kathinubbhāramūlakalābho mahanto bhaveyya,",
  "tika-vin08t0:1546_8": "tesaṃ yācantānaṃ kathinubbhāro dātabbo.",
  "tika-vin08t0:1546_9": "Yadi appako,",
  "tika-vin08t0:1546_10": "na dātabbo.",
  "tika-vin08t0:1546_11": "Yadi samo,",
  "tika-vin08t0:1546_12": "kulappasādatthāya dātabboti.",
  "tika-vin08t0:1546_13": "Tathā hi vuttaṃ aṭṭhakathāyaṃ “kīdiso kathinuddhāro dātabbo,",
  "tika-vin08t0:1546_14": "kīdiso na dātabboti?",
  "tika-vin08t0:1546_15": "Yassa atthāramūlako ānisaṃso mahā,",
  "tika-vin08t0:1546_16": "ubbhāramūlako appo,",
  "tika-vin08t0:1546_17": "evarūpo na dātabbo.",
  "tika-vin08t0:1546_18": "Yassa pana atthāramūlako ānisaṃso appo,",
  "tika-vin08t0:1546_19": "ubbhāramūlako mahā,",
  "tika-vin08t0:1546_20": "evarūpo dātabbo.",
  "tika-vin08t0:1546_21": "Samānisaṃsopi saddhāparipālanatthaṃ dātabbovā”ti.",
  "tika-vin08t0:1546_22": "Imināpi viññāyati “pañcānisaṃsānaṃ kāraṇabhūtaṃ atthārakammameva uddharīyati,",
  "tika-vin08t0:1546_23": "na kathinadussadānabhūtaṃ ñattidutiyakamma”nti.",
  "tika-vin08t0:1547_0": "Ānisaṃsakathāyaṃ pañcāti idāni vuccamānā anāmantacārādayo pañca kiriyā.",
  "tika-vin08t0:1547_1": "Kappissantīti kappā bhavissanti,",
  "tika-vin08t0:1547_2": "anāpattikāraṇā bhavissantīti attho.",
  "tika-vin08t0:1547_3": "Anāmantacāroti anāmantetvā caraṇaṃ.",
  "tika-vin08t0:1547_4": "Yo hi dāyakehi bhattena nimantito hutvā sabhatto samāno vihāre santaṃ bhikkhuṃ anāmantetvā kulesu cārittaṃ āpajjati,",
  "tika-vin08t0:1547_5": "tassa bhikkhuno cārittasikkhāpadena pācittiyāpatti hoti,",
  "tika-vin08t0:1547_6": "sā āpatti atthatakathinassa na hotīti attho.",
  "tika-vin08t0:1547_7": "Tattha cārittasikkhāpadaṃ nāma “yo pana bhikkhu nimantito sabhatto samāno santaṃ bhikkhuṃ anāpucchā purebhattaṃ",
  "tika-vin08t0:1547_8": "vā pacchābhattaṃ vā kulesu cārittaṃ āpajjeyya aññatra samayā,",
  "tika-vin08t0:1547_9": "pācittiyaṃ.",
  "tika-vin08t0:1547_10": "Tatthāyaṃ samayo cīvaradānasamayo cīvarakārasamayo,",
  "tika-vin08t0:1547_11": "ayaṃ tattha samayo”ti acelakavagge pañcamasikkhāpadaṃ.",
  "tika-vin08t0:1547_12": "Cīvaravippavāsoti tiṇṇaṃ cīvarānaṃ aññatarena vā sabbena vā vinā hatthapāse akatvā aruṇuṭṭhāpanaṃ,",
  "tika-vin08t0:1547_13": "evaṃ karotopi dutiyakathinasikkhāpadena āpatti na hotīti adhippāyo.",
  "tika-vin08t0:1547_14": "Tattha ca dutiyakathinasikkhāpadaṃ nāma “niṭṭhitacīvarasmiṃ pana bhikkhunā ubbhatasmiṃ kathine ekarattampi",
  "tika-vin08t0:1547_15": "ce bhikkhu ticīvarena vippavaseyya aññatra bhikkhusammutiyā,",
  "tika-vin08t0:1547_16": "nissaggiyaṃ pācittiya”nti āgataṃ nissaggiyesu dutiyasikkhāpadaṃ.",
  "tika-vin08t0:1548_0": "Gaṇabhojananti etena gaṇabhojanasikkhāpadena anāpatti vuttāti sambandho.",
  "tika-vin08t0:1548_1": "Tattha gaṇabhojanaṃ nāma “amhākaṃ bhattaṃ dethā”ti bhikkhūnaṃ viññattiyā vā “amhākaṃ bhattaṃ gaṇhathā”ti",
  "tika-vin08t0:1548_2": "dāyakānaṃ nimantanena vā akappiyavohārena cattāro vā atirekā vā bhikkhū ekato paṭiggaṇhitvā ekato bhuñjanaṃ.",
  "tika-vin08t0:1548_3": "Gaṇabhojanasikkhāpadaṃ nāma “gaṇabhojane aññatra samayā pācittiyaṃ.",
  "tika-vin08t0:1548_4": "Tatthāyaṃ samayo gilānasamayo cīvaradānasamayo cīvarakārasamayo addhānagamanasamayo nāvābhiruhanasamayo mahāsamayo samaṇabhattasamayo,",
  "tika-vin08t0:1548_5": "ayaṃ tattha samayo”ti āgataṃ bhojanavagge dutiyasikkhāpadaṃ.",
  "tika-vin08t0:1548_6": "Anadhiṭṭhitaṃ avikappitaṃ vaṭṭatīti paṭhamakathinasikkhāpadena āpatti na hotīti adhippāyo.",
  "tika-vin08t0:1548_7": "Tattha paṭhamakathinasikkhāpadaṃ nāma “niṭṭhitacīvarasmiṃ pana bhikkhunā ubbhatasmiṃ kathine dasāhaparamaṃ atirekacīvaraṃ dhāretabbaṃ,",
  "tika-vin08t0:1548_8": "taṃ atikkāmayato nissaggiyaṃ pācittiya”nti āgataṃ nissaggiyesu paṭhamasikkhāpadaṃ.",
  "tika-vin08t0:1548_9": "Kathinatthatasīmāyāti upacārasīmaṃ sandhāya vuttaṃ.",
  "tika-vin08t0:1548_10": "Matakacīvaranti matassa cīvaraṃ.",
  "tika-vin08t0:1548_11": "Tatruppādenāti saṅghasantakena ārāmuyyānakhettavatthuādinā.",
  "tika-vin08t0:1548_12": "Yaṃ saṅghikaṃ cīvaraṃ uppajjati,",
  "tika-vin08t0:1548_13": "taṃ tesaṃ bhavissatīti iminā cīvarameva kathinatthārakānaṃ bhikkhūnaṃ santakaṃ hoti,",
  "tika-vin08t0:1548_14": "tato aññaṃ piṇḍapātabhesajjādikaṃ āgatāgatassa saṅghassa santakaṃ hotīti dasseti.",
  "tika-vin08t0:1549_0": "Evaṃ aṭṭhaṅgasampanno, lajjī bhikkhu supesalo;",
  "tika-vin08t0:1550_0": "Kareyya kathinatthāraṃ, ubbhārañcāpi sādhukanti.",
  "tika-vin08t0:1551_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:1552_0": "Kathinatthāravinicchayakathālaṅkāro nāma",
  "tika-vin08t0:1553_0": "Ekūnatiṃsatimo paricchedo.",
  "tika-vin08t0:1554_0": "30. Garubhaṇḍavinicchayakathā",
  "tika-vin08t0:1555_0": "227.",
  "tika-vin08t0:1555_1": "Evaṃ kathinavinicchayaṃ kathetvā idāni garubhaṇḍādivinicchayaṃ dassetuṃ “garubhaṇḍānīti etthā”tiādimāha.",
  "tika-vin08t0:1555_2": "Tattha garūti –",
  "tika-vin08t0:1556_0": "“Pume ācariyādimhi, garu mātāpitūsupi;",
  "tika-vin08t0:1557_0": "Garu tīsu mahante ca, dujjarālahukesu cā”ti. –",
  "tika-vin08t0:1558_0": "Vuttesu anekatthesu alahukavācako. Bhaṇḍa-",
  "tika-vin08t0:1558_1": "saddo “bhājanādiparikkhāre,",
  "tika-vin08t0:1558_2": "bhaṇḍaṃ mūladhanepi cā”ti ettha bhājanādiparikkhārattho hoti.",
  "tika-vin08t0:1558_3": "Vacanattho pana garanti uggacchanti uggatā pākaṭā hontīti garūni,",
  "tika-vin08t0:1558_4": "bhaḍitabbāni icchitabbānīti bhaṇḍāni,",
  "tika-vin08t0:1558_5": "garūni ca tāni bhaṇḍāni cāti garubhaṇḍāni,",
  "tika-vin08t0:1558_6": "ārāmādīni vatthūni.",
  "tika-vin08t0:1558_7": "Iti ādinā nayena senāsanakkhandhake bhagavatā dassitāni imāni pañca vatthūni garubhaṇḍāni nāmāti yojetabbaṃ.",
  "tika-vin08t0:1559_0": "Mañcesu masārakoti mañcapāde vijjhitvā tattha aṭaniyo pavesetvā kato.",
  "tika-vin08t0:1559_1": "Bundikābaddhoti aṭanīhi mañcapāde ḍaṃsāpetvā pallaṅkasaṅkhepena kato.",
  "tika-vin08t0:1559_2": "Kuḷīrapādakoti assameṇḍakādīnaṃ pādasadisehi pādehi kato.",
  "tika-vin08t0:1559_3": "Yo vā pana koci vaṅkapādako,",
  "tika-vin08t0:1559_4": "ayaṃ vuccati “kuḷīrapādako”ti.",
  "tika-vin08t0:1559_5": "Āhaccapādakoti ayaṃ pana “āhaccapādako nāma mañco aṅge vijjhitvā kato hotī”ti evaṃ parato pāḷiyaṃyeva vutto,",
  "tika-vin08t0:1559_6": "tasmā aṭaniyo vijjhitvā tattha pādasikhaṃ pavesetvā upari āṇiṃ datvā katamañco āhaccapādakoti veditabbo.",
  "tika-vin08t0:1559_7": "Pīṭhepi eseva nayo.",
  "tika-vin08t0:1560_0": "Uṇṇabhisiādīnaṃ pañcannaṃ aññatarāti uṇṇabhisi coḷabhisi vākabhisi tiṇabhisi paṇṇabhisīti imesaṃ pañcannaṃ bhisīnaṃ aññatarā.",
  "tika-vin08t0:1560_1": "Pañca bhisiyoti pañcahi uṇṇādīhi pūritabhisiyo.",
  "tika-vin08t0:1560_2": "Tūlagaṇanāya hi etāsaṃ gaṇanā.",
  "tika-vin08t0:1560_3": "Tattha uṇṇaggahaṇena na kevalaṃ eḷakalomameva gahitaṃ,",
  "tika-vin08t0:1560_4": "ṭhapetvā pana manussalomaṃ yaṃ kiñci kappiyākappiyamaṃsajātīnaṃ pakkhicatuppadānaṃ lomaṃ,",
  "tika-vin08t0:1560_5": "sabbaṃ idha uṇṇaggahaṇeneva gahitaṃ,",
  "tika-vin08t0:1560_6": "tasmā channaṃ cīvarānaṃ,",
  "tika-vin08t0:1560_7": "channaṃ anulomacīvarānañca aññatarena bhisicchaviṃ katvā taṃ sabbaṃ pakkhipitvā bhisiṃ kātuṃ vaṭṭati.",
  "tika-vin08t0:1560_8": "Eḷakalomāni pana apakkhipitvā kambalameva catugguṇaṃ vā pañcaguṇaṃ vā pakkhipitvā katāpi uṇṇabhisisaṅkhameva gacchati.",
  "tika-vin08t0:1560_9": "Coḷabhisiādīsu yaṃ kiñci navacoḷaṃ vā purāṇacoḷaṃ vā saṃharitvā vā anto pakkhipitvā vā katā coḷabhisi,",
  "tika-vin08t0:1560_10": "yaṃ kiñci vākaṃ pakkhipitvā katā vākabhisi,",
  "tika-vin08t0:1560_11": "yaṃ kiñci tiṇaṃ pakkhipitvā katā tiṇabhisi,",
  "tika-vin08t0:1560_12": "aññatra suddhatamālapattaṃ yaṃ kiñci paṇṇaṃ pakkhipitvā katā paṇṇabhisīti veditabbā.",
  "tika-vin08t0:1560_13": "Tamālapattaṃ pana aññena missameva vaṭṭati,",
  "tika-vin08t0:1560_14": "suddhaṃ na vaṭṭati.",
  "tika-vin08t0:1560_15": "Bhisiyā pamāṇaniyamo natthi,",
  "tika-vin08t0:1560_16": "mañcabhisi pīṭhabhisi bhūmattharaṇabhisi caṅkamanabhisi pādapuñchanabhisīti etāsaṃ anurūpato sallakkhetvā attano rucivasena pamāṇaṃ kātabbaṃ.",
  "tika-vin08t0:1560_17": "Yaṃ panetaṃ uṇṇādipañcavidhatūlampi bhisiyaṃ vaṭṭati,",
  "tika-vin08t0:1560_18": "taṃ masūrakepi vaṭṭatīti kurundiyaṃ vuttaṃ.",
  "tika-vin08t0:1560_19": "Tattha masūraketi cammamayabhisiyaṃ.",
  "tika-vin08t0:1560_20": "Etena masūrakaṃ paribhuñjituṃ vaṭṭatīti siddhaṃ hoti.",
  "tika-vin08t0:1561_0": "Bimbohane tīṇi tūlāni rukkhatūlaṃ latātūlaṃ poṭakītūlanti.",
  "tika-vin08t0:1561_1": "Tattha rukkhatūlanti simbalirukkhādīnaṃ yesaṃ kesañci rukkhānaṃ tūlaṃ.",
  "tika-vin08t0:1561_2": "Latātūlanti khīravalliādīnaṃ yāsaṃ kāsañci latānaṃ tūlaṃ.",
  "tika-vin08t0:1561_3": "Poṭakītūlanti poṭakītiṇādīnaṃ yesaṃ kesañci tiṇajātikānaṃ antamaso ucchunaḷādīnampi tūlaṃ.",
  "tika-vin08t0:1561_4": "Sāratthadīpaniyaṃ pana “poṭakītūlanti erakatiṇatūla”nti vuttaṃ,",
  "tika-vin08t0:1561_5": "etehi tīhi sabbabhūtagāmā saṅgahitā honti.",
  "tika-vin08t0:1561_6": "Rukkhavallitiṇajātiyo hi muñcitvā añño bhūtagāmo nāma natthi,",
  "tika-vin08t0:1561_7": "tasmā yassa kassaci bhūtagāmassa tūlaṃ bimbohane vaṭṭati,",
  "tika-vin08t0:1561_8": "bhisiṃ pana pāpuṇitvā sabbampetaṃ “akappiyatūla”nti vuccati na kevalañca bimbohane etaṃ tūlameva,",
  "tika-vin08t0:1561_9": "haṃsamorādīnaṃ sabbasakuṇānaṃ,",
  "tika-vin08t0:1561_10": "sīhādīnaṃ sabbacatuppadānañca lomampi vaṭṭati.",
  "tika-vin08t0:1561_11": "Piyaṅgupupphabakuḷapupphādi pana yaṃ kiñci pupphaṃ na vaṭṭati.",
  "tika-vin08t0:1561_12": "Tamālapattaṃ suddhameva na vaṭṭati,",
  "tika-vin08t0:1561_13": "missakaṃ pana vaṭṭati,",
  "tika-vin08t0:1561_14": "bhisīnaṃ anuññātaṃ pañcavidhaṃ uṇṇāditūlampi vaṭṭati.",
  "tika-vin08t0:1561_15": "Addhakāyikāni pana bimbohanāni na vaṭṭanti.",
  "tika-vin08t0:1561_16": "Addhakāyikānīti upaḍḍhakāyappamāṇāni,",
  "tika-vin08t0:1561_17": "yesu kaṭito paṭṭhāya yāva sīsaṃ upadahanti ṭhapenti.",
  "tika-vin08t0:1561_18": "Sīsappamāṇaṃ pana vaṭṭati,",
  "tika-vin08t0:1561_19": "sīsappamāṇaṃ nāma yassa vitthārato tīsu kaṇṇesu dvinnaṃ kaṇṇānaṃ antaraṃ miniyamānaṃ vidatthi ceva caturaṅgulañca hoti,",
  "tika-vin08t0:1561_20": "majjhaṭṭhānaṃ muṭṭhiratanaṃ hoti,",
  "tika-vin08t0:1561_21": "dīghato pana diyaḍḍharatanaṃ vā dviratanaṃ vāti kurundiyaṃ vuttaṃ,",
  "tika-vin08t0:1561_22": "ayaṃ sīsappamāṇassa ukkaṭṭhaparicchedo,",
  "tika-vin08t0:1561_23": "ito uddhaṃ na vaṭṭati,",
  "tika-vin08t0:1561_24": "heṭṭhā pana vaṭṭatīti aṭṭhakathāyaṃ vuttaṃ.",
  "tika-vin08t0:1561_25": "Tattha “tīsu kaṇṇesu dvinnaṃ kaṇṇāna”nti pāṭhaṃ upanidhāya bimbohanassa ubhosu antesu ṭhapetabbacoḷakaṃ tikoṇameva karonti ekacce.",
  "tika-vin08t0:1561_26": "“Idañca ṭhānaṃ gaṇṭhiṭṭhāna”nti vadanti.",
  "tika-vin08t0:1562_0": "Vimativinodaniyaṃ pana “sīsappamāṇaṃ nāma yattha gīvāya saha sakalaṃ sīsaṃ ṭhapetuṃ sakkā,",
  "tika-vin08t0:1562_1": "tassa ca muṭṭhiratanaṃ vitthārappamāṇanti dassento ‘vitthārato’tiādimāha.",
  "tika-vin08t0:1562_2": "Idañca bimbohanassa ubhosu antesu ṭhapetabbacoḷappamāṇadassanaṃ,",
  "tika-vin08t0:1562_3": "tassa vasena bimbohanassa vitthārappamāṇaṃ paricchijjati,",
  "tika-vin08t0:1562_4": "taṃ vaṭṭaṃ vā caturassaṃ vā katvā sibbitaṃ yathā koṭito koṭi vitthārato puthulaṭṭhānaṃ muṭṭhiratanappamāṇaṃ hoti,",
  "tika-vin08t0:1562_5": "evaṃ sibbitabbaṃ,",
  "tika-vin08t0:1562_6": "ito adhikaṃ na vaṭṭati.",
  "tika-vin08t0:1562_7": "Taṃ pana antesu ṭhapitacoḷaṃ koṭiyā koṭiṃ āhacca diguṇaṃ kataṃ tikaṇṇaṃ hoti,",
  "tika-vin08t0:1562_8": "tesu tīsu kaṇṇesu dvinnaṃ kaṇṇānaṃ antaraṃ vidatthicaturaṅgulaṃ hoti,",
  "tika-vin08t0:1562_9": "majjhaṭṭhānaṃ koṭito koṭiṃ āhacca muṭṭhiratanaṃ hoti,",
  "tika-vin08t0:1562_10": "idamassa ukkaṭṭhappamāṇa”nti vuttattā bimbohanassa ubhosu antesu ṭhapetabbacoḷakaṃ pakatiyāyeva tikaṇṇaṃ na hoti,",
  "tika-vin08t0:1562_11": "atha kho koṭiyā koṭiṃ āhacca diguṇakatakāleyeva hoti,",
  "tika-vin08t0:1562_12": "tasmā taṃ coḷakaṃ vaṭṭaṃ vā hotu caturassaṃ vā,",
  "tika-vin08t0:1562_13": "diguṇaṃ katvā miniyamānaṃ tikaṇṇameva hoti,",
  "tika-vin08t0:1562_14": "dvinnañca kaṇṇānaṃ antaraṃ caturaṅgulādhikavidatthimattaṃ hoti,",
  "tika-vin08t0:1562_15": "tassa ca coḷakassa majjhaṭṭhānaṃ muṭṭhiratanaṃ hoti,",
  "tika-vin08t0:1562_16": "tasseva coḷakassa pamāṇena bimbohanassa majjhaṭṭhānampi muṭṭhiratanaṃ hotīti viññāyatīti.",
  "tika-vin08t0:1563_0": "“Kambalameva…pe…",
  "tika-vin08t0:1563_1": "uṇṇabhisisaṅkhameva gacchatīti sāmaññato vuttattā gonakādiakappiyampi uṇṇamayattharaṇaṃ bhisiyaṃ pakkhipitvā sayituṃ vaṭṭatīti daṭṭhabbaṃ.",
  "tika-vin08t0:1563_2": "Masūraketi cammamayabhisiyaṃ,",
  "tika-vin08t0:1563_3": "cammamayaṃ pana bimbohanaṃ tūlapuṇṇampi na vaṭṭatī”ti ca vimativinodaniyaṃ vuttaṃ.",
  "tika-vin08t0:1563_4": "Sāratthadīpaniyaṃ pana “sīsappamāṇanti yattha galavāṭakato paṭṭhāya sabbasīsaṃ upadahanti,",
  "tika-vin08t0:1563_5": "taṃ sīsappamāṇaṃ hoti,",
  "tika-vin08t0:1563_6": "tañca ukkaṭṭhaparicchedato tiriyaṃ muṭṭhiratanaṃ hotīti dassetuṃ ‘yattha vitthārato tīsu kaṇṇesū’tiādimāha.",
  "tika-vin08t0:1563_7": "Majjhaṭṭhānaṃ muṭṭhiratanaṃ hotīti bimbohanassa majjhaṭṭhānaṃ tiriyato muṭṭhiratanappamāṇaṃ hotī”ti vuttaṃ.",
  "tika-vin08t0:1563_8": "Arañjaroti bahuudakagaṇhanakā mahācāṭi.",
  "tika-vin08t0:1563_9": "Jalaṃ gaṇhituṃ alanti arañjaro,",
  "tika-vin08t0:1563_10": "vaṭṭacāṭi viya hutvā thokaṃ dīghamukho majjhe paricchedaṃ dassetvā katoti gaṇṭhipadesu vuttaṃ.",
  "tika-vin08t0:1563_11": "Vuttañhetaṃ aṭṭhakathāyanti ajjhāhārasambandho.",
  "tika-vin08t0:1564_0": "Dvisaṅgahāni dve hontīti dve paṭhamadutiyaavissajjiyāni “ārāmo ārāmavatthū”ti ca “vihāro vihāravatthū”ti ca vuttadvedvevatthusaṅgahāni honti.",
  "tika-vin08t0:1564_1": "Tatiyaṃ avissajjiyaṃ “mañco pīṭhaṃ bhisi bimbohana”nti vuttacatuvatthusaṅgahaṃ hoti.",
  "tika-vin08t0:1564_2": "Catutthaṃ avissajjiyaṃ “lohakumbhī lohabhāṇakaṃ lohavārako lohakaṭāhaṃ vāsi pharasu kuṭhārī kudālo nikhādana”nti vuttanavakoṭṭhāsavantaṃ hoti.",
  "tika-vin08t0:1564_3": "Pañcamaṃ avissajjiyaṃ “valli veḷu muñjaṃ pabbajaṃ tiṇaṃ mattikā dārubhaṇḍaṃ mattikābhaṇḍa”nti vuttaaṭṭhabhedanaṃ aṭṭhapabhedavantaṃ hotīti yojanā.",
  "tika-vin08t0:1564_4": "Pañcanimmalalocanoti maṃsacakkhudibbacakkhudhammacakkhubuddhacakkhusamantacakkhūnaṃ vasena nimmalapañcalocano.",
  "tika-vin08t0:1565_0": "Senāsanakkhandhake avissajjiyaṃ kīṭāgirivatthusmiṃ avebhaṅgiyanti ettha “senāsanakkhandhake gāmakāvāsavatthusmiṃ",
  "tika-vin08t0:1565_1": "avissajjiyaṃ kīṭāgirivatthusmiṃ avebhaṅgiya”nti vattabbaṃ. Kasmā?",
  "tika-vin08t0:1565_2": "Dvinnampi vatthūnaṃ senāsanakkhandhake āgatattā.",
  "tika-vin08t0:1565_3": "Senāsanakkhandhaketi ayaṃ sāmaññādhāro.",
  "tika-vin08t0:1565_4": "Gāmakāvāsavatthusmiṃ kīṭāgirivatthusminti visesādhāro.",
  "tika-vin08t0:1565_5": "Ayamattho pāḷiṃ oloketvā paccetabbo.",
  "tika-vin08t0:1565_6": "Teneva hi samantapāsādikāyaṃ “senāsanakkhandhake”ti avatvā “idha”icceva vuttaṃ,",
  "tika-vin08t0:1565_7": "idhāti iminā gāmakāvāsavatthuṃ dasseti,",
  "tika-vin08t0:1565_8": "kīṭāgirivatthu pana sarūpato dassitameva.",
  "tika-vin08t0:1565_9": "Sāmaññādhāro pana taṃsaṃvaṇṇanābhāvato avuttopi sijjhatīti na vuttoti viññāyati.",
  "tika-vin08t0:1566_0": "228.",
  "tika-vin08t0:1566_1": "Thāvarena ca thāvaraṃ,",
  "tika-vin08t0:1566_2": "garubhaṇḍena ca garubhaṇḍanti ettha pañcasu koṭṭhāsesu purimadvayaṃ thāvaraṃ,",
  "tika-vin08t0:1566_3": "pacchimattayaṃ garubhaṇḍanti veditabbaṃ.",
  "tika-vin08t0:1566_4": "Samakameva detīti ettha ūnakaṃ dentampi vihāravatthusāmantaṃ gahetvā dūrataraṃ dukkhagopaṃ vissajjetuṃ vaṭṭatīti daṭṭhabbaṃ.",
  "tika-vin08t0:1566_5": "Vakkhati hi “bhikkhūnañce mahagghataraṃ…pe…",
  "tika-vin08t0:1566_6": "sampaṭicchituṃ vaṭṭatī”ti.",
  "tika-vin08t0:1566_7": "Jānāpetvāti bhikkhusaṅghassa jānāpetvā,",
  "tika-vin08t0:1566_8": "apaloketvāti attho.",
  "tika-vin08t0:1566_9": "Nanu tumhākaṃ bahutaraṃ rukkhāti vattabbanti idaṃ sāmikesu attano bhaṇḍassa mahagghataṃ ajānitvā dentesu",
  "tika-vin08t0:1566_10": "taṃ ñatvā theyyacittena gaṇhato avahāro hotīti vuttaṃ.",
  "tika-vin08t0:1566_11": "Vihārena vihāro parivattetabboti savatthukena aññesaṃ bhūmiyaṃ katapāsādādinā,",
  "tika-vin08t0:1566_12": "avatthukena vā savatthukaṃ parivattetabbaṃ,",
  "tika-vin08t0:1566_13": "avatthukaṃ pana avatthukeneva parivattetabbaṃ kevalaṃ pāsādassa bhūmito athāvarattā.",
  "tika-vin08t0:1566_14": "Evaṃ thāvaresupi thāvaravibhāgaṃ ñatvāva parivattetabbaṃ.",
  "tika-vin08t0:1567_0": "“Kappiyamañcā sampaṭicchitabbāti iminā suvaṇṇādivicittaṃ akappiyamañcaṃ ‘saṅghassā’ti vuttepi sampaṭicchituṃ na vaṭṭatīti dasseti.",
  "tika-vin08t0:1567_1": "‘Vihārassa demā’ti vutte saṅghassa vaṭṭati,",
  "tika-vin08t0:1567_2": "na puggalassa khettādi viyāti daṭṭhabba”nti vimativinodaniyaṃ vuttaṃ.",
  "tika-vin08t0:1567_3": "Sāratthadīpaniyaṃ pana “kappiyamañcā sampaṭicchitabbāti ‘saṅghassa demā’ti dinnaṃ sandhāya vuttaṃ.",
  "tika-vin08t0:1567_4": "Sace pana ‘vihārassa demā’ti vadanti,",
  "tika-vin08t0:1567_5": "suvaṇṇarajatamayādiakappiyamañcepi sampaṭicchituṃ vaṭṭatī”ti vuttaṃ.",
  "tika-vin08t0:1567_6": "Na kevalaṃ…pe…",
  "tika-vin08t0:1567_7": "parivattetuṃ vaṭṭantīti iminā athāvarena thāvarampi athāvarampi parivattetuṃ vaṭṭatīti dasseti.",
  "tika-vin08t0:1567_8": "Thāvarena athāvarameva hi parivattetuṃ na vaṭṭati.",
  "tika-vin08t0:1567_9": "“Akappiyaṃ vā mahagghaṃ kappiyaṃ vāti ettha akappiyaṃ nāma suvaṇṇamayamañcādi akappiyabhisibimbohanāni ca.",
  "tika-vin08t0:1567_10": "Mahagghaṃ kappiyaṃ nāma dantamayamañcādi,",
  "tika-vin08t0:1567_11": "pāvārādikappiyaattharaṇādīni cā”ti sāratthadīpaniyaṃ vuttaṃ,",
  "tika-vin08t0:1567_12": "vimativinodaniyaṃ pana “akappiyaṃ vāti āsandiādi,",
  "tika-vin08t0:1567_13": "pamāṇātikkantaṃ bimbohanādi ca.",
  "tika-vin08t0:1567_14": "Mahagghaṃ kappiyaṃ vāti suvaṇṇādivicittaṃ kappiyavohārena dinna”nti vuttaṃ.",
  "tika-vin08t0:1568_0": "229.",
  "tika-vin08t0:1568_1": "“Kāḷaloha …pe…",
  "tika-vin08t0:1568_2": "bhājetabbo”ti vuttattā vaṭṭakaṃsalohamayampi bhājanaṃ puggalikampi sampaṭicchitumpi pariharitumpi vaṭṭati",
  "tika-vin08t0:1568_3": "puggalānaṃ pariharitabbasseva bhājetabbattāti vadanti,",
  "tika-vin08t0:1568_4": "taṃ upari “kaṃsalohavaṭṭalohabhājanavikati saṅghikaparibhogena vā gihivikaṭā vā vaṭṭatī”tiādikena mahāpaccarivacanena virujjhati.",
  "tika-vin08t0:1568_5": "Imassa hi “vaṭṭalohakaṃsalohānaṃ yena kenaci kato sīhaḷadīpe pādaggaṇhanako bhājetabbo”ti vuttassa mahāaṭṭhakathāvacanassa",
  "tika-vin08t0:1568_6": "paṭikkhepāya taṃ mahāpaccarivacanaṃ pacchā dassitaṃ,",
  "tika-vin08t0:1568_7": "tasmā vaṭṭalohakaṃsalohamayaṃ yaṃ kiñci pādaggaṇhanakavārakampi upādāya abhājanīyameva,",
  "tika-vin08t0:1568_8": "gihīhi dīyamānampi puggalassa sampaṭicchitumpi na vaṭṭati.",
  "tika-vin08t0:1568_9": "Pārihāriyaṃ na vaṭṭatīti pattādiparikkhāraṃ viya sayameva paṭisāmetvā paribhuñjituṃ na vaṭṭati.",
  "tika-vin08t0:1568_10": "Gihisantakaṃ viya ārāmikādayo ce sayameva gopetvā viniyogakāle ānetvā paṭidenti,",
  "tika-vin08t0:1568_11": "paribhuñjituṃ vaṭṭati,",
  "tika-vin08t0:1568_12": "“paṭisāmetvā bhikkhūnaṃ dethā”ti vattumpi vaṭṭatīti.",
  "tika-vin08t0:1569_0": "Paṇṇasūci nāma lekhanīti vadanti.",
  "tika-vin08t0:1569_1": "Attanā laddhānipītiādinā paṭiggahaṇe doso natthi,",
  "tika-vin08t0:1569_2": "pariharitvā paribhogova āpattikaroti dasseti.",
  "tika-vin08t0:1569_3": "Yathā cettha,",
  "tika-vin08t0:1569_4": "evaṃ upari bhājanīyavāsiādīsu attano santakesupi.",
  "tika-vin08t0:1570_0": "Anāmāsampīti suvaṇṇādimayampi, sabbaṃ taṃ āmasitvā paribhuñjituṃ vaṭṭati.",
  "tika-vin08t0:1571_0": "Upakkhareti upakaraṇe.",
  "tika-vin08t0:1571_1": "Sikharaṃ nāma yena paribbhamantā chindanti.",
  "tika-vin08t0:1571_2": "Pattabandhako nāma pattassa gaṇṭhiādikārako.",
  "tika-vin08t0:1571_3": "“Paṭimānaṃ suvaṇṇādipattakārako”tipi vadanti.",
  "tika-vin08t0:1572_0": "“Aḍḍhabāhūti kapparato paṭṭhāya yāva aṃsakūṭa”nti gaṇṭhipadesu vuttaṃ.",
  "tika-vin08t0:1572_1": "“Aḍḍhabāhu nāma vidatthicaturaṅgulantipi vadantī”ti sāratthadīpaniyaṃ vuttaṃ.",
  "tika-vin08t0:1572_2": "Vajirabuddhiṭīkāyampi “aḍḍhabāhūti kapparato paṭṭhāya yāva aṃsakūṭanti likhita”nti vuttaṃ.",
  "tika-vin08t0:1572_3": "Vimativinodaniyaṃ pana “aḍḍhabāhuppamāṇā nāma aḍḍhabāhumattā,",
  "tika-vin08t0:1572_4": "aḍḍhabyāmamattātipi vadantī”ti vuttaṃ.",
  "tika-vin08t0:1572_5": "Yottānīti cammarajjukā.",
  "tika-vin08t0:1572_6": "Tatthajātakāti saṅghikabhūmiyaṃ jātā.",
  "tika-vin08t0:1573_0": "“Aṭṭhaṅgulasūcidaṇḍamattoti dīghaso aṭṭhaṅgulamatto pariṇāhato paṇṇasūcidaṇḍamatto”ti sāratthadīpaniyaṃ",
  "tika-vin08t0:1573_1": "vimativinodaniyaṃ pana “aṭṭhaṅgulasūcidaṇḍamattoti saradaṇḍādisūciākāratanudaṇḍakamattopī”ti vuttaṃ.",
  "tika-vin08t0:1573_2": "Aṭṭhaṅgulappamāṇoti dīghato aṭṭhaṅgulappamāṇo.",
  "tika-vin08t0:1573_3": "Rittapotthakopīti alikhitapotthakopi,",
  "tika-vin08t0:1573_4": "idañca paṇṇappasaṅgena vuttaṃ.",
  "tika-vin08t0:1574_0": "Āsandikoti caturassapīṭhaṃ vuccati “uccakampi āsandika”nti vacanato.",
  "tika-vin08t0:1574_1": "Ekatobhāgena dīghapīṭhameva hi aṭṭhaṅgulapādakaṃ vaṭṭati,",
  "tika-vin08t0:1574_2": "caturassāsandiko pana pamāṇātikkantopi vaṭṭatīti veditabbo.",
  "tika-vin08t0:1574_3": "Sattaṅgo nāma tīsu disāsu apassayaṃ katvā katamañco,",
  "tika-vin08t0:1574_4": "ayampi pamāṇātikkantopi vaṭṭati.",
  "tika-vin08t0:1574_5": "Bhaddapīṭhanti vettamayaṃ pīṭhaṃ vuccati.",
  "tika-vin08t0:1574_6": "Pīṭhikāti pilotikabandhaṃ pīṭhameva.",
  "tika-vin08t0:1574_7": "Eḷakapādapīṭhaṃ nāma dārupaṭikāya uparipāde ṭhapetvā bhojanaphalakaṃ viya katapīṭhaṃ vuccati.",
  "tika-vin08t0:1574_8": "Āmaṇḍakavaṇṭakapīṭhaṃ nāma āmalakākārena yojitabahaupādapīṭhaṃ.",
  "tika-vin08t0:1574_9": "Imāni tāva pāḷiyaṃ āgatapīṭhāni.",
  "tika-vin08t0:1574_10": "Dārumayaṃ pana sabbampi pīṭhaṃ vaṭṭati.",
  "tika-vin08t0:1575_0": "“Ghaṭṭanaphalakaṃ nāma yattha ṭhapetvā rajitacīvaraṃ hatthena ghaṭṭenti.",
  "tika-vin08t0:1575_1": "Ghaṭṭanamuggaro nāma anuvātādighaṭṭanatthaṃ katoti vadantī”ti sāratthadīpaniyaṃ vuttaṃ.",
  "tika-vin08t0:1575_2": "Vimativinodaniyaṃ “ghaṭṭanaphalakaṃ ghaṭṭanamuggaroti idaṃ rajitacīvaraṃ ekasmiṃ maṭṭhe daṇḍamuggare",
  "tika-vin08t0:1575_3": "veṭhetvā ekassa maṭṭhaphalakassa upari ṭhapetvā upari aparena maṭṭhaphalakena nikkujjitvā eko upari akkamitvā tiṭṭhati,",
  "tika-vin08t0:1575_4": "dve janā upariphalakaṃ dvīsu koṭīsu gahetvā aparāparaṃ ākaḍḍhanavikaḍḍhanaṃ karonti,",
  "tika-vin08t0:1575_5": "etaṃ sandhāya vuttaṃ.",
  "tika-vin08t0:1575_6": "Hatthe ṭhapāpetvā hatthena paharaṇaṃ pana niṭṭhitarajanassa cīvarassa allakāle kātabbaṃ,",
  "tika-vin08t0:1575_7": "idaṃ pana phalakamuggarehi ghaṭṭanaṃ sukkhakāle thaddhabhāvavimocanatthanti daṭṭhabba”nti vuttaṃ.",
  "tika-vin08t0:1575_8": "“Ambaṇanti phalakehi pokkharaṇīsadisakatapānīyabhājanaṃ.",
  "tika-vin08t0:1575_9": "Rajanadoṇīti yattha pakkarajanaṃ ākiritvā ṭhapentī”ti sāratthadīpaniyaṃ.",
  "tika-vin08t0:1575_10": "Vimativinodaniyaṃ pana “ambaṇanti ekadoṇikanāvāphalakehi pokkharaṇīsadisaṃ kataṃ.",
  "tika-vin08t0:1575_11": "Pānīyabhājanantipi vadanti.",
  "tika-vin08t0:1575_12": "Rajanadoṇīti ekadārunāva kataṃ rajanabhājanaṃ.",
  "tika-vin08t0:1575_13": "Udakadoṇīti ekadārunāva kataṃ udakabhājana”nti vuttaṃ.",
  "tika-vin08t0:1576_0": "“Bhūmattharaṇaṃ kātuṃ vaṭṭatīti akappiyacammaṃ sandhāya vuttaṃ.",
  "tika-vin08t0:1576_1": "Paccattharaṇagatikanti iminā mañcapīṭhepi attharituṃ vaṭṭatīti dīpeti.",
  "tika-vin08t0:1576_2": "Pāvārādipaccattharaṇampi garubhaṇḍanti eke.",
  "tika-vin08t0:1576_3": "Noti apare,",
  "tika-vin08t0:1576_4": "vīmaṃsitvā gahetabba”nti sāratthadīpaniyaṃ vuttaṃ.",
  "tika-vin08t0:1576_5": "Vajirabuddhiṭīkāyaṃ pana “daṇḍamuggaro nāma ‘yena rajitacīvaraṃ pothenti,",
  "tika-vin08t0:1576_6": "tampi garubhaṇḍamevā’ti vuttattā,",
  "tika-vin08t0:1576_7": "‘paccattharaṇagatika’nti vuttattā ca api-",
  "tika-vin08t0:1576_8": "saddena pāvārādipaccattharaṇaṃ sabbaṃ garubhaṇḍamevāti vadanti.",
  "tika-vin08t0:1576_9": "Eteneva suttena aññathā atthaṃ vatvā pāvārādipaccattharaṇaṃ na garubhaṇḍaṃ,",
  "tika-vin08t0:1576_10": "bhājanīyameva,",
  "tika-vin08t0:1576_11": "senāsanatthāya dinnapaccattharaṇameva garubhaṇḍanti vadanti.",
  "tika-vin08t0:1576_12": "Upaparikkhitabba”nti vuttaṃ.",
  "tika-vin08t0:1576_13": "Vimativinodaniyaṃ pana “bhūmattharaṇaṃ kātuṃ vaṭṭatīti akappiyacammaṃ sandhāya vuttaṃ.",
  "tika-vin08t0:1576_14": "Tattha bhūmattharaṇasaṅkhepena sayitumpi vaṭṭatiyeva.",
  "tika-vin08t0:1576_15": "Paccattharaṇagatikanti iminā mañcādīsu attharitabbaṃ mahācammaṃ eḷakacammaṃ nāmāti dassetī”ti vuttaṃ.",
  "tika-vin08t0:1576_16": "Chattamuṭṭhipaṇṇanti tālapaṇṇaṃ sandhāya vuttaṃ.",
  "tika-vin08t0:1576_17": "Pattakaṭāhanti pattapacanakaṭāhaṃ.",
  "tika-vin08t0:1576_18": "Gaṇṭhikāti cīvaragaṇṭhikā.",
  "tika-vin08t0:1576_19": "Vidhoti kāyabandhanavidho.",
  "tika-vin08t0:1577_0": "Idāni vinayatthamañjūsāyaṃ āgatanayo vuccate –",
  "tika-vin08t0:1577_1": "ārāmo nāma pupphārāmo vā phalārāmo vā.",
  "tika-vin08t0:1577_2": "Ārāmavatthu nāma tesaṃyeva ārāmānaṃ atthāya paricchinditvā ṭhapitokāso.",
  "tika-vin08t0:1577_3": "Tesu vā ārāmesu vinaṭṭhesu tesaṃ porāṇakabhūmibhāgo.",
  "tika-vin08t0:1577_4": "Vihāro nāma yaṃ kiñci pāsādādisenāsanaṃ.",
  "tika-vin08t0:1577_5": "Vihāravatthu nāma tassa patiṭṭhānokāso.",
  "tika-vin08t0:1577_6": "Mañco nāma masārako bundikābaddho kuḷīrapādako āhaccapādakoti imesaṃ pubbe vuttānaṃ catunnaṃ mañcānaṃ aññataro.",
  "tika-vin08t0:1577_7": "Pīṭhaṃ nāma masārakādīnaṃyeva catunnaṃ pīṭhānaṃ aññataraṃ.",
  "tika-vin08t0:1577_8": "Bhisi nāma uṇṇabhisiādīnaṃ pañcannaṃ bhisīnaṃ aññataraṃ.",
  "tika-vin08t0:1577_9": "Bimbohanaṃ nāma rukkhatūlalatātūlapoṭakītūlānaṃ aññatarena puṇṇaṃ.",
  "tika-vin08t0:1577_10": "Lohakumbhī nāma kāḷalohena vā tambalohena vā yena kenaci katakumbhī.",
  "tika-vin08t0:1577_11": "Lohabhāṇakādīsupi eseva nayo.",
  "tika-vin08t0:1577_12": "Ettha pana bhāṇakanti arañjaro vuccati.",
  "tika-vin08t0:1577_13": "Vārakoti ghaṭo.",
  "tika-vin08t0:1577_14": "Kaṭāhaṃ kaṭāhameva.",
  "tika-vin08t0:1577_15": "Vāsiādīsu valliādīsu ca duviññeyyaṃ nāma natthi…pe….",
  "tika-vin08t0:1578_0": "Tattha thāvarena thāvaranti vihāravihāravatthunā ārāmaārāmavatthuṃ vihāravihāravatthuṃ.",
  "tika-vin08t0:1578_1": "Itarenāti athāvarena,",
  "tika-vin08t0:1578_2": "pacchimarāsittayenāti vuttaṃ hoti.",
  "tika-vin08t0:1578_3": "Akappiyenāti suvaṇṇamayamañcādinā ceva akappiyabhisibimbohanehi ca.",
  "tika-vin08t0:1578_4": "Mahagghakappiyenāti dantamayamañcādinā ceva pāvārādinā ca.",
  "tika-vin08t0:1578_5": "Itaranti athāvaraṃ.",
  "tika-vin08t0:1578_6": "Kappiyaparivattanena parivattetunti yathā akappiyaṃ na hoti,",
  "tika-vin08t0:1578_7": "evaṃ parivattetuṃ…pe…",
  "tika-vin08t0:1578_8": "evaṃ tāva thāvarena thāvaraparivattanaṃ veditabbaṃ.",
  "tika-vin08t0:1578_9": "Itarena itaraparivattane pana mañcapīṭhaṃ mahantaṃ vā hotu,",
  "tika-vin08t0:1578_10": "khuddakaṃ vā,",
  "tika-vin08t0:1578_11": "antamaso caturaṅgulapādakaṃ gāmadārakehi paṃsvāgārakesu kīḷantehi katampi saṅghassa dinnakālato paṭṭhāya garubhaṇḍaṃ hoti…pe…",
  "tika-vin08t0:1578_12": "satagghanakena vā sahassagghanakena vā mañcena aññaṃ mañcasatampi labhati,",
  "tika-vin08t0:1578_13": "parivattetvā gahetabbaṃ.",
  "tika-vin08t0:1578_14": "Na kevalaṃ mañcena mañcoyeva,",
  "tika-vin08t0:1578_15": "ārāmaārāmavatthuvihāravihāravatthupīṭhabhisibimbohanānipi parivattetuṃ vaṭṭanti.",
  "tika-vin08t0:1578_16": "Esa nayo pīṭhabhisibimbohanesupi.",
  "tika-vin08t0:1579_0": "Kāḷalohatambalohakaṃsalohavaṭṭalohānanti ettha kaṃsalohaṃ vaṭṭalohañca kittimalohaṃ.",
  "tika-vin08t0:1579_1": "Tīṇi hi kittimalohāni kaṃsalohaṃ vaṭṭalohaṃ hārakūṭanti.",
  "tika-vin08t0:1579_2": "Tattha tiputambe missetvā kataṃ kaṃsalohaṃ.",
  "tika-vin08t0:1579_3": "Sīsatambe missetvā kataṃ vaṭṭalohaṃ.",
  "tika-vin08t0:1579_4": "Rasatambe missetvā kataṃ hārakūṭaṃ.",
  "tika-vin08t0:1579_5": "Tena vuttaṃ “kaṃsalohaṃ vaṭṭalohañca kittimaloha”nti.",
  "tika-vin08t0:1579_6": "Tato atirekanti tato atirekagaṇhanako.",
  "tika-vin08t0:1579_7": "Sārakoti majjhe makuḷaṃ dassetvā mukhavaṭṭivitthataṃ katvā piṭṭhito nāmetvā kātabbaṃ ekaṃ bhājanaṃ.",
  "tika-vin08t0:1579_8": "Sarāvantipi vadanti. Ādi-",
  "tika-vin08t0:1579_9": "saddena kañcanakādīnaṃ gihiupakaraṇānaṃ gahaṇaṃ.",
  "tika-vin08t0:1579_10": "Tāni hi khuddakānipi garubhaṇḍāneva gihiupakaraṇattā. Pi-",
  "tika-vin08t0:1579_11": "saddena pageva mahantānīti dasseti,",
  "tika-vin08t0:1579_12": "imāni pana bhājanīyāni bhikkhupakaraṇattāti adhippāyo.",
  "tika-vin08t0:1579_13": "Yathā ca etāni,",
  "tika-vin08t0:1579_14": "evaṃ kuṇḍikāpi bhājanīyā.",
  "tika-vin08t0:1579_15": "Vakkhati hi “yathā ca mattikābhaṇḍe,",
  "tika-vin08t0:1579_16": "evaṃ lohabhaṇḍepi kuṇḍikā bhājanīyakoṭṭhāsameva bhajatī”ti.",
  "tika-vin08t0:1579_17": "Saṅghikaparibhogenāti āgantukānaṃ vuḍḍhatarānaṃ datvā paribhogena.",
  "tika-vin08t0:1579_18": "Gihivikaṭāti gihīhi vikatā paññattā,",
  "tika-vin08t0:1579_19": "attano vā santakakaraṇena virūpaṃ katā.",
  "tika-vin08t0:1579_20": "Puggalikaparibhogena na vaṭṭatīti āgantukānaṃ adatvā attano santakaṃ viya gahetvā paribhuñjituṃ na vaṭṭati.",
  "tika-vin08t0:1579_21": "Pipphalikoti kattari.",
  "tika-vin08t0:1579_22": "Ārakaṇṭakaṃ sūcivedhakaṃ.",
  "tika-vin08t0:1579_23": "Tāḷaṃ yantaṃ.",
  "tika-vin08t0:1579_24": "Kattarayaṭṭhivedhako kattarayaṭṭhivalayaṃ.",
  "tika-vin08t0:1579_25": "Yathā tathā ghanakataṃ lohanti lohavaṭṭi lohaguḷo lohapiṇḍi lohacakkalikanti evaṃ ghanakataṃ lohaṃ.",
  "tika-vin08t0:1579_26": "Khīrapāsāṇamayānīti mudukakhīravaṇṇapāsāṇamayāni.",
  "tika-vin08t0:1580_0": "Gihivikaṭānipi na vaṭṭanti anāmāsattā. Pi-",
  "tika-vin08t0:1580_1": "saddena pageva saṅghikaparibhogena vā puggalikaparibhogena vāti dasseti.",
  "tika-vin08t0:1580_2": "Senāsanaparibhogo pana sabbakappiyo,",
  "tika-vin08t0:1580_3": "tasmā jātarūpādimayā sabbāpi senāsanaparikkhārā āmāsā.",
  "tika-vin08t0:1580_4": "Tenāha “senāsanaparibhoge panā”tiādi.",
  "tika-vin08t0:1581_0": "Sesāti tato mahattarī vāsi.",
  "tika-vin08t0:1581_1": "Yā panāti yā kuṭhārī pana.",
  "tika-vin08t0:1581_2": "Kudālo antamaso caturaṅgulamattopi garubhaṇḍameva.",
  "tika-vin08t0:1581_3": "Nikhādanaṃ caturassamukhaṃ vā hotu doṇimukhaṃ vā vaṅkaṃ vā ujukaṃ vā,",
  "tika-vin08t0:1581_4": "antamaso sammuñjanīdaṇḍavedhanampi,",
  "tika-vin08t0:1581_5": "daṇḍabandhañce,",
  "tika-vin08t0:1581_6": "garubhaṇḍameva.",
  "tika-vin08t0:1581_7": "Tenāha “kudālo daṇḍabandhanikhādanaṃ vā agarubhaṇḍaṃ nāma natthī”ti.",
  "tika-vin08t0:1581_8": "Sipāṭikā nāma khurakoso,",
  "tika-vin08t0:1581_9": "sikharaṃ pana daṇḍabandhanikhādanaṃ anulometīti āha “sikharampi nikhādaneneva saṅgahita”nti.",
  "tika-vin08t0:1581_10": "Sace pana vāsi adaṇḍakaṃ phalamattaṃ,",
  "tika-vin08t0:1581_11": "bhājanīyaṃ.",
  "tika-vin08t0:1581_12": "Upakkhareti vāsiādibhaṇḍe.",
  "tika-vin08t0:1582_0": "Pattabandhako nāma pattassa gaṇṭhikādikārako.",
  "tika-vin08t0:1582_1": "“Paṭimānaṃ suvaṇṇādipattakārako”tipi vadanti.",
  "tika-vin08t0:1582_2": "Tipucchedanakasatthaṃ suvaṇṇacchedanakasatthaṃ kataparikammacammacchindanakakhuddakasatthanti imāni cettha",
  "tika-vin08t0:1582_3": "tīṇi pipphalikaṃ anulomantīti āha “ayaṃ pana viseso”tiādi.",
  "tika-vin08t0:1582_4": "Itarānīti mahākattariādīni.",
  "tika-vin08t0:1583_0": "Aḍḍhabāhuppamāṇāti kapparato paṭṭhāya yāva aṃsakūṭappamāṇā,",
  "tika-vin08t0:1583_1": "vidatthicaturaṅgulappamāṇāti vuttaṃ hoti.",
  "tika-vin08t0:1583_2": "Tatthajātakāti saṅghikabhūmiyaṃ jātā,",
  "tika-vin08t0:1583_3": "ārakkhasaṃvidhānena rakkhitattā rakkhitā ca sā mañjūsādīsu pakkhittaṃ viya yathā taṃ na nassati,",
  "tika-vin08t0:1583_4": "evaṃ gopanato gopitā cāti rakkhitagopitā.",
  "tika-vin08t0:1583_5": "Tatthajātakāpi pana arakkhitā garubhaṇḍameva na hoti.",
  "tika-vin08t0:1583_6": "Saṅghakamme ca cetiyakamme ca kateti iminā saṅghasantakena cetiyasantakaṃ rakkhituṃ parivattituñca vaṭṭatīti dīpeti.",
  "tika-vin08t0:1583_7": "Suttaṃ panāti vaṭṭitañceva avaṭṭitañca suttaṃ.",
  "tika-vin08t0:1584_0": "Aṭṭhaṅgulasūcidaṇḍamattoti antamaso dīghaso aṭṭhaṅgulamatto pariṇāhato sīhaḷa-",
  "tika-vin08t0:1584_1": "paṇṇasūcidaṇḍamatto.",
  "tika-vin08t0:1584_2": "Etthāti veḷubhaṇḍe.",
  "tika-vin08t0:1584_3": "Daḍḍhaṃ gehaṃ yesaṃ teti daḍḍhagehā.",
  "tika-vin08t0:1584_4": "Na vāretabbāti “mā gaṇhitvā gacchathā”ti na nisedhetabbā.",
  "tika-vin08t0:1584_5": "Desantaragatena sampattavihāre saṅghikāvāse ṭhapetabbā.",
  "tika-vin08t0:1585_0": "Avasesañca chadanatiṇanti muñjapabbajehi avasesaṃ yaṃ kiñci chadanatiṇaṃ.",
  "tika-vin08t0:1585_1": "Aṭṭhaṅgulappamāṇopīti vitthārato aṭṭhaṅgulappamāṇo.",
  "tika-vin08t0:1585_2": "Likhitapotthako pana garubhaṇḍaṃ na hoti.",
  "tika-vin08t0:1585_3": "Kappiyacammānīti migādīnaṃ cammāni.",
  "tika-vin08t0:1585_4": "Sabbaṃ cakkayuttayānanti rathasakaṭādikaṃ sabbaṃ cakkayuttayānaṃ.",
  "tika-vin08t0:1585_5": "Visaṅkhatacakkaṃ pana yānaṃ bhājanīyaṃ.",
  "tika-vin08t0:1585_6": "Anuññātavāsi nāma yā sipāṭikāya pakkhipitvā pariharituṃ sakkāti vuttā.",
  "tika-vin08t0:1585_7": "Muṭṭhipaṇṇaṃ tālapattaṃ.",
  "tika-vin08t0:1585_8": "Tañhi muṭṭhinā gahetvā pariharantīti “muṭṭhipaṇṇa”nti vuccati.",
  "tika-vin08t0:1585_9": "“Muṭṭhipaṇṇanti chattacchadapaṇṇamevā”ti keci.",
  "tika-vin08t0:1585_10": "Araṇīsahitanti araṇīyugaḷaṃ,",
  "tika-vin08t0:1585_11": "uttarāraṇī adharāraṇīti araṇīdvayanti attho.",
  "tika-vin08t0:1585_12": "Phātikammaṃ katvāti antamaso taṃagghanakavālikāyapi thāvaraṃ vaḍḍhikammaṃ katvā.",
  "tika-vin08t0:1585_13": "Kuṇḍikāti ayakuṇḍikā ceva tambalohakuṇḍikā ca.",
  "tika-vin08t0:1585_14": "Bhājanīyakoṭṭhāsameva bhajatīti bhājanīyapakkhameva sevati,",
  "tika-vin08t0:1585_15": "na tu garubhaṇḍanti attho.",
  "tika-vin08t0:1585_16": "Kañcanako pana garubhaṇḍamevāti adhippāyo.",
  "tika-vin08t0:1586_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:1587_0": "Garubhaṇḍavinicchayakathālaṅkāro nāma",
  "tika-vin08t0:1588_0": "Tiṃsatimo paricchedo.",
  "tika-vin08t0:1589_0": "31. Codanādivinicchayakathā",
  "tika-vin08t0:1590_0": "230.",
  "tika-vin08t0:1590_1": "Evaṃ garubhaṇḍavinicchayaṃ kathetvā idāni codanādivinicchayaṃ kathetuṃ “codanādivinicchayoti ettha panā”tiādimāha.",
  "tika-vin08t0:1590_2": "Tattha codīyate codanā,",
  "tika-vin08t0:1590_3": "dosāropananti attho. Ādi-",
  "tika-vin08t0:1590_4": "saddena sāraṇādayo saṅgaṇhāti.",
  "tika-vin08t0:1590_5": "Vuttañhetaṃ kammakkhandhake “codetvā kataṃ hoti,",
  "tika-vin08t0:1590_6": "sāretvā kataṃ hoti,",
  "tika-vin08t0:1590_7": "āpattiṃ ropetvā kataṃ hotī”ti.",
  "tika-vin08t0:1590_8": "“Codetuṃ pana ko labhati,",
  "tika-vin08t0:1590_9": "ko na labhatī”ti idaṃ anuddhaṃsanādhippāyaṃ vināpi codanālakkhaṇaṃ dassetuṃ vuttaṃ.",
  "tika-vin08t0:1590_10": "Sīlasampannoti idaṃ dussīlassa vacanaṃ appamāṇanti adhippāyena vuttaṃ.",
  "tika-vin08t0:1590_11": "Bhikkhunīnaṃ pana bhikkhuṃ codetuṃ anissarattā ‘bhikkhunimevā’ti vuttaṃ.",
  "tika-vin08t0:1590_12": "Satipi bhikkhunīnaṃ bhikkhūsu anissarabhāve tāhi katacodanāpi codanārahattā codanāyevāti adhippāyena “pañcapi sahadhammikā labhantī”ti vuttaṃ.",
  "tika-vin08t0:1590_13": "Bhikkhussa sutvā codetītiādinā codako yesaṃ sutvā codeti,",
  "tika-vin08t0:1590_14": "tesampi vacanaṃ pamāṇamevāti sampaṭicchitattā tesaṃ codanāpi ruhatevāti dassetuṃ “thero suttaṃ nidassesī”ti sāratthadīpaniyaṃ vuttaṃ.",
  "tika-vin08t0:1590_15": "Vimativinodaniyaṃ pana “amūlakacodanāpasaṅgena samūlakacodanālakkhaṇādiṃ dassetuṃ ‘codetuṃ pana ko labhati,",
  "tika-vin08t0:1590_16": "ko na labhatī’tiādi āraddhaṃ.",
  "tika-vin08t0:1590_17": "‘Bhikkhussa sutvā codetī’tiādisuttaṃ yasmā ye codakassa aññesaṃ vipattiṃ pakāsenti,",
  "tika-vin08t0:1590_18": "tepi tasmiṃ khaṇe codakabhāve ṭhatvāva pakāsenti,",
  "tika-vin08t0:1590_19": "tesañca vacanaṃ gahetvā itaropi yasmā codetuñca asampaṭicchantaṃ tehi titthiyasāvakapariyosānehi paṭhamacodakehi sampaṭicchāpetuñca labhati,",
  "tika-vin08t0:1590_20": "tasmā idha sādhakabhāvena uddhaṭanti veditabba”nti vuttaṃ.",
  "tika-vin08t0:1591_0": "Garukānaṃ dvinnanti pārājikasaṅghādisesānaṃ.",
  "tika-vin08t0:1591_1": "Avasesānanti thullaccayādīnaṃ pañcannaṃ āpattīnaṃ.",
  "tika-vin08t0:1591_2": "Micchādiṭṭhi nāma “natthi dinna”ntiādinayappavattā dasavatthukā diṭṭhi.",
  "tika-vin08t0:1591_3": "“Antavā loko anantavā loko”tiādikā antaṃ gaṇhāpakadiṭṭhi antaggāhikā nāma.",
  "tika-vin08t0:1591_4": "Ājīvahetu paññattānaṃ channanti ājīvahetupi āpajjitabbānaṃ uttarimanussadhamme pārājikaṃ,",
  "tika-vin08t0:1591_5": "sañcaritte saṅghādiseso,",
  "tika-vin08t0:1591_6": "“yo te vihāre vasati,",
  "tika-vin08t0:1591_7": "so arahā”ti pariyāyena thullaccayaṃ,",
  "tika-vin08t0:1591_8": "bhikkhussa paṇītabhojanaviññattiyā pācittiyaṃ,",
  "tika-vin08t0:1591_9": "bhikkhuniyā paṇītabhojanaviññattiyā pāṭidesanīyaṃ,",
  "tika-vin08t0:1591_10": "sūpodanaviññattiyā dukkaṭanti imesaṃ parivāre vuttānaṃ channaṃ.",
  "tika-vin08t0:1591_11": "Na hetā āpattiyo ājīvahetu eva paññattā sañcarittādīnaṃ aññathāpi āpajjitabbato.",
  "tika-vin08t0:1591_12": "Ājīvahetupi etāsaṃ āpajjanaṃ sandhāya evaṃ vuttaṃ,",
  "tika-vin08t0:1591_13": "ājīvahetupi paññattānanti attho.",
  "tika-vin08t0:1591_14": "Diṭṭhivipattiājīvavipattīhi codentopi tammūlikāya āpattiyā eva codeti.",
  "tika-vin08t0:1592_0": "“Kasmā maṃ na vandasī”ti pucchite “assamaṇosi,",
  "tika-vin08t0:1592_1": "asakyaputtiyosī”ti avandanakāraṇassa vuttattā antimavatthuṃ ajjhāpanno na vanditabboti vadanti.",
  "tika-vin08t0:1592_2": "Codetukāmatāya eva avanditvā attanā vattabbassa vuttamatthaṃ ṭhapetvā avandiyabhāve taṃ kāraṇaṃ na hotīti cūḷagaṇṭhipade majjhimagaṇṭhipade ca vuttaṃ.",
  "tika-vin08t0:1592_3": "Antimavatthuajjhāpannassa avandiyesu avuttattā tena saddhiṃ sayantassa sahaseyyāpattiyā abhāvato,",
  "tika-vin08t0:1592_4": "tassa ca paṭiggahaṇassa ruhanato tadeva yuttataranti viññāyati.",
  "tika-vin08t0:1592_5": "Kiñcāpi yāva so bhikkhubhāvaṃ paṭijānāti,",
  "tika-vin08t0:1592_6": "tāva vanditabbo,",
  "tika-vin08t0:1592_7": "yadā pana “assamaṇomhī”ti paṭijānāti,",
  "tika-vin08t0:1592_8": "tadā na vanditabboti ayamettha viseso veditabbo.",
  "tika-vin08t0:1592_9": "Antimavatthuṃ ajjhāpannassa hi bhikkhubhāvaṃ paṭijānantasseva bhikkhubhāvo,",
  "tika-vin08t0:1592_10": "na tato paraṃ.",
  "tika-vin08t0:1592_11": "Bhikkhubhāvaṃ appaṭijānanto hi anupasampannapakkhaṃ bhajati.",
  "tika-vin08t0:1592_12": "Yasmā āmisaṃ dento attano icchitaṭṭhāneyeva deti,",
  "tika-vin08t0:1592_13": "tasmā paṭipāṭiyā nisinnānaṃ yāgubhattādīni dentena ekassa codetukāmatāya adinnepi codanā nāma na hotīti āha “na tāva tā codanā hotī”ti.",
  "tika-vin08t0:1593_0": "231.",
  "tika-vin08t0:1593_1": "Codetabboti cudito,",
  "tika-vin08t0:1593_2": "cudito eva cuditako,",
  "tika-vin08t0:1593_3": "aparādhavanto puggalo.",
  "tika-vin08t0:1593_4": "Codetīti codako,",
  "tika-vin08t0:1593_5": "aparādhapakāsako.",
  "tika-vin08t0:1593_6": "Cuditako ca codako ca cuditakacodakā.",
  "tika-vin08t0:1593_7": "Ubbāhikāyāti ubbahanti viyojenti etāya alajjīnaṃ tajjaniṃ vā kalahaṃ vāti ubbāhikā,",
  "tika-vin08t0:1593_8": "saṅghasammuti, tāya.",
  "tika-vin08t0:1593_9": "Vinicchinanaṃ nāma tāya sammatabhikkhūhi vinicchinanameva.",
  "tika-vin08t0:1593_10": "Alajjussannāya hi parisāya samathakkhandhake āgatehi dasahaṅgehi samannāgatā dve tayo bhikkhū tattheva vuttāya ñattidutiyakammavācāya sammannitabbā.",
  "tika-vin08t0:1593_11": "Vuttañhetaṃ samathakkhandhake –",
  "tika-vin08t0:1594_0": "“Tehi ce,",
  "tika-vin08t0:1594_1": "bhikkhave,",
  "tika-vin08t0:1594_2": "bhikkhūhi tasmiṃ adhikaraṇe vinicchiyamāne anantāni ceva bhassāni jāyanti,",
  "tika-vin08t0:1594_3": "na cekassa bhāsitassa attho viññāyati.",
  "tika-vin08t0:1594_4": "Anujānāmi,",
  "tika-vin08t0:1594_5": "bhikkhave,",
  "tika-vin08t0:1594_6": "evarūpaṃ adhikaraṇaṃ ubbāhikāya vūpasametuṃ.",
  "tika-vin08t0:1594_7": "Dasahaṅgehi samannāgato bhikkhu ubbāhikāya sammannitabbo,",
  "tika-vin08t0:1594_8": "sīlavā hoti,",
  "tika-vin08t0:1594_9": "pātimokkhasaṃvarasaṃvuto viharati ācāragocarasampanno aṇumattesu vajjesu bhayadassāvī samādāya sikkhati sikkhāpadesu,",
  "tika-vin08t0:1594_10": "bahussuto hoti sutadharo sutasannicayo,",
  "tika-vin08t0:1594_11": "ye te dhammā ādikalyāṇā majjhekalyāṇā pariyosānakalyāṇā sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ abhivadanti,",
  "tika-vin08t0:1594_12": "tathārūpassa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā,",
  "tika-vin08t0:1594_13": "ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso,",
  "tika-vin08t0:1594_14": "vinaye kho pana cheko hoti asaṃhīro,",
  "tika-vin08t0:1594_15": "paṭibalo hoti ubho atthapaccatthike assāsetuṃ saññāpetuṃ nijjhāpetuṃ pekkhetuṃ passituṃ pasādetuṃ,",
  "tika-vin08t0:1594_16": "adhikaraṇasamuppādavūpasamakusalo hoti,",
  "tika-vin08t0:1594_17": "adhikaraṇaṃ jānāti,",
  "tika-vin08t0:1594_18": "adhikaraṇasamudayaṃ jānāti,",
  "tika-vin08t0:1594_19": "adhikaraṇanirodhaṃ jānāti,",
  "tika-vin08t0:1594_20": "adhikaraṇanirodhagāminipaṭipadaṃ jānāti.",
  "tika-vin08t0:1594_21": "Anujānāmi,",
  "tika-vin08t0:1594_22": "bhikkhave,",
  "tika-vin08t0:1594_23": "imehi dasahaṅgehi samannāgataṃ bhikkhuṃ ubbāhikāya sammannituṃ.",
  "tika-vin08t0:1595_0": "“Evañca pana,",
  "tika-vin08t0:1595_1": "bhikkhave,",
  "tika-vin08t0:1595_2": "sammannitabbo.",
  "tika-vin08t0:1595_3": "Paṭhamaṃ bhikkhu yācitabbo,",
  "tika-vin08t0:1595_4": "yācitvā byattena bhikkhunā paṭibalena saṅgho ñāpetabbo –",
  "tika-vin08t0:1596_0": "“Suṇātu me, bhante, saṅgho,",
  "tika-vin08t0:1596_1": "amhākaṃ imasmiṃ adhikaraṇe vinicchiyamāne anantāni ceva bhassāni jāyanti,",
  "tika-vin08t0:1596_2": "na cekassa bhāsitassa attho viññāyati.",
  "tika-vin08t0:1596_3": "Yadi saṅghassa pattakallaṃ,",
  "tika-vin08t0:1596_4": "saṅgho itthannāmañca itthannāmañca bhikkhuṃ sammanneyya ubbāhikāya imaṃ adhikaraṇaṃ vūpasametuṃ,",
  "tika-vin08t0:1596_5": "esā ñatti.",
  "tika-vin08t0:1597_0": "“Suṇātu me, bhante, saṅgho,",
  "tika-vin08t0:1597_1": "amhākaṃ imasmiṃ adhikaraṇe vinicchiyamāne anantāni ceva bhassāni jāyanti,",
  "tika-vin08t0:1597_2": "na cekassa bhāsitassa attho viññāyati.",
  "tika-vin08t0:1597_3": "Saṅgho itthannāmañca itthannāmañca bhikkhuṃ sammannati ubbāhikāya imaṃ adhikaraṇaṃ vūpasametuṃ.",
  "tika-vin08t0:1597_4": "Yassāyasmato khamati itthannāmassa ca itthannāmassa ca bhikkhuno sammuti ubbāhikāya imaṃ adhikaraṇaṃ vūpasametuṃ,",
  "tika-vin08t0:1597_5": "so tuṇhassa.",
  "tika-vin08t0:1597_6": "Yassa nakkhamati,",
  "tika-vin08t0:1597_7": "so bhāseyya.",
  "tika-vin08t0:1598_0": "“Sammato saṅghena itthannāmo ca itthannāmo ca bhikkhu ubbāhikāya imaṃ adhikaraṇaṃ vūpasametuṃ,",
  "tika-vin08t0:1598_1": "khamati saṅghassa,",
  "tika-vin08t0:1598_2": "tasmā tuṇhī,",
  "tika-vin08t0:1598_3": "evametaṃ dhārayāmī”ti.",
  "tika-vin08t0:1599_0": "Tehi ca sammatehi visuṃ vā nisīditvā tassā eva vā parisāya “aññehi na kiñci kathetabba”nti sāvetvā taṃ adhikaraṇaṃ vinicchitabbaṃ.",
  "tika-vin08t0:1599_1": "Tumhākanti cuditakacodake sandhāya vuttaṃ.",
  "tika-vin08t0:1600_0": "“Kimhīti kismiṃ vatthusmiṃ.",
  "tika-vin08t0:1600_1": "Kimhi nampi na jānāsīti kimhi nanti vacanampi na jānāsi.",
  "tika-vin08t0:1600_2": "Nāssa anuyogo dātabboti nāssa pucchā paṭipucchā dātabbā”ti sāratthadīpaniyaṃ vuttaṃ,",
  "tika-vin08t0:1600_3": "vimativinodaniyaṃ pana –",
  "tika-vin08t0:1600_4": "kimhīti kismiṃ vatthusmiṃ,",
  "tika-vin08t0:1600_5": "kataravipattiyanti attho.",
  "tika-vin08t0:1600_6": "Kimhi naṃ nāmāti idaṃ “katarāya vipattiyā etaṃ codesī”ti yāya kāyaci viññāyamānāya bhāsāya vuttepi codakassa",
  "tika-vin08t0:1600_7": "vinaye apakataññutāya “sīlācāradiṭṭhiājīvavipattīsu katarāyāti maṃ pucchatī”ti viññātuṃ asakkontassa pucchā,",
  "tika-vin08t0:1600_8": "na pana “kimhī”tiādipadatthamattaṃ ajānantassa.",
  "tika-vin08t0:1600_9": "Na hi anuvijjako codakaṃ bālaṃ aparicitabhāsāya “kimhi na”nti pucchati.",
  "tika-vin08t0:1600_10": "Kimhi nampi na jānāsīti idampi vacanamattaṃ sandhāya vuttaṃ na hoti.",
  "tika-vin08t0:1600_11": "“Kataravipattiyā”ti vutte “asukāya vipattiyā”ti vattumpi “na jānāsī”ti vacanassa adhippāyameva sandhāya vuttanti gahetabbaṃ.",
  "tika-vin08t0:1600_12": "Teneva vakkhati “nāssa anuyogo dātabbo”ti.",
  "tika-vin08t0:1601_0": "“Tassa nayo dātabbo”ti tassāti bālassa lajjissa.",
  "tika-vin08t0:1601_1": "“Tassa nayo dātabbo”ti vatvā ca “kimhi naṃ codesīti sīlavipattiyā”tiādi adhippāyappakāsanameva nayadānaṃ vuttaṃ,",
  "tika-vin08t0:1601_2": "na pana kimhi- naṃ-",
  "tika-vin08t0:1601_3": "padānaṃpariyāyamattadassanaṃ.",
  "tika-vin08t0:1601_4": "Na hi bālo “kataravipattiyaṃ naṃ codesī”ti imassa vacanassa atthe ñātepi vipattippabhedaṃ,",
  "tika-vin08t0:1601_5": "attanā codiyamānaṃ vipattisarūpañca jānituṃ sakkoti,",
  "tika-vin08t0:1601_6": "tasmā teneva ajānanena alajjī apasādetabbo.",
  "tika-vin08t0:1601_7": "Kimhi nanti idampi upalakkhaṇamattaṃ.",
  "tika-vin08t0:1601_8": "Aññena vā yena kenaci ākārena aviññutaṃ pakāsetvā vissajjetabbova.",
  "tika-vin08t0:1601_9": "“Dummaṅkūnaṃ puggalānaṃ niggahāyā”tiādivacanato “alajjīniggahatthāya…pe…",
  "tika-vin08t0:1601_10": "paññatta”nti vuttaṃ.",
  "tika-vin08t0:1601_11": "Ehitīti eti, hi-",
  "tika-vin08t0:1601_12": "kāro ettha āgamo daṭṭhabbo,",
  "tika-vin08t0:1601_13": "āgamissatīti attho.",
  "tika-vin08t0:1601_14": "Diṭṭhasantānenāti diṭṭhaniyāmena.",
  "tika-vin08t0:1601_15": "Alajjissa paṭiññāya eva kātabbanti vacanapaṭivacanakkameneva dose āvibhūtepi alajjissa “asuddho aha”nti",
  "tika-vin08t0:1601_16": "dosasampaṭicchanapaṭiññāya eva āpattiyā kātabbanti attho.",
  "tika-vin08t0:1601_17": "Keci pana “alajjissa etaṃ natthīti suddhapaṭiññāya eva anāpattiyā kātabbanti ayamettha attho saṅgahito”ti vadanti,",
  "tika-vin08t0:1601_18": "taṃ na yuttaṃ anuvijjakasseva niratthakattāpattito,",
  "tika-vin08t0:1601_19": "codakeneva alajjipaṭiññāya ṭhātabbato.",
  "tika-vin08t0:1601_20": "Dosopagamapaṭiññā eva hi idha paṭiññāti adhippetā,",
  "tika-vin08t0:1601_21": "teneva vakkhati “etampi natthi,",
  "tika-vin08t0:1601_22": "etampi natthīti paṭiññaṃ na detī”tiādi.",
  "tika-vin08t0:1602_0": "Tadatthadīpanatthanti alajjissa dose āvibhūtepi tassa dosopagamapaṭiññāya eva kātabbatādīpanatthaṃ.",
  "tika-vin08t0:1602_1": "Vivādavatthusaṅkhāte atthe paccatthikā atthapaccatthikā.",
  "tika-vin08t0:1602_2": "Saññaṃ datvāti tesaṃ kathāpacchedatthaṃ abhimukhakaraṇatthañca saddaṃ katvā.",
  "tika-vin08t0:1602_3": "Vinicchinituṃ ananucchavikoti asuddhoti saññāya codakapakkhe paviṭṭhattā anuvijjakabhāvato bahibhūtattā anuvijjituṃ asakkuṇeyyattaṃ sandhāya vuttaṃ.",
  "tika-vin08t0:1602_4": "Sandehe eva hi sati anuvijjituṃ sakkā,",
  "tika-vin08t0:1602_5": "asuddhaladdhiyā pana sati cuditakena vuttaṃ sabbaṃ asaccatopi paṭibhāti,",
  "tika-vin08t0:1602_6": "kathaṃ tattha anuvijjanā siyāti.",
  "tika-vin08t0:1603_0": "Tathā nāsitakova bhavissatīti iminā vinicchayampi adatvā saṅghato viyojanaṃ nāma liṅganāsanā viya ayampi eko nāsanappakāroti dasseti.",
  "tika-vin08t0:1603_1": "Ekasambhogaparibhogāti idaṃ attano santikā tesaṃ vimocanatthaṃ vuttaṃ,",
  "tika-vin08t0:1603_2": "na pana tesaṃ aññamaññasambhoge yojanatthaṃ.",
  "tika-vin08t0:1604_0": "Viraddhaṃ hotīti sañcicca āpattiṃ āpanno hoti.",
  "tika-vin08t0:1604_1": "Ādito paṭṭhāya alajjī nāma natthīti idaṃ “pakkhānaṃ anurakkhaṇatthāya paṭiññaṃ na detī”ti imassa alajjīlakkhaṇasambhavassa karaṇavacanaṃ.",
  "tika-vin08t0:1604_2": "Paṭicchāditakālato paṭṭhāya alajjī nāma eva,",
  "tika-vin08t0:1604_3": "purimo lajjibhāvo na rakkhatīti attho.",
  "tika-vin08t0:1604_4": "Paṭiññaṃ na detīti “sace mayā katadosaṃ vakkhāmi,",
  "tika-vin08t0:1604_5": "mayhaṃ anuvattakā bhijjissantī”ti paṭiññaṃ na deti.",
  "tika-vin08t0:1604_6": "Ṭhāne na tiṭṭhatīti lajjiṭṭhāne na tiṭṭhati,",
  "tika-vin08t0:1604_7": "kāyavācāsu vītikkamo hoti evāti adhippāyo.",
  "tika-vin08t0:1604_8": "Tenāha “vinicchayo na dātabbo”ti,",
  "tika-vin08t0:1604_9": "pubbe pakkhikānaṃ paṭiññāya vūpasamitassapi adhikaraṇassa duvūpasantatāya ayampi tathā nāsitakova bhavissatīti adhippāyo.",
  "tika-vin08t0:1605_0": "232.",
  "tika-vin08t0:1605_1": "Adinnādānavatthuṃ vinicchinantena pañcavīsati avahārā sādhukaṃ sallakkhetabbāti ettha pañcavīsati avahārā nāma pañca pañcakāni,",
  "tika-vin08t0:1605_2": "tattha pañca pañcakāni nāma nānābhaṇḍapañcakaṃ ekabhaṇḍapañcakaṃ sāhatthikapañcakaṃ pubbapayogapañcakaṃ theyyāvahārapañcakanti.",
  "tika-vin08t0:1605_3": "Tathā hi vuttaṃ kaṅkhāvitaraṇiyaṃ “te pana avahārā pañca pañcakāni samodhānetvā sādhukaṃ sallakkhetabbā”tiādi.",
  "tika-vin08t0:1605_4": "Tattha nānābhaṇḍapañcakaekabhaṇḍapañcakāni padabhājane vuttānaṃ “ādiyeyya, hareyya,",
  "tika-vin08t0:1605_5": "avahareyya,",
  "tika-vin08t0:1605_6": "iriyāpathaṃ vikopeyya,",
  "tika-vin08t0:1605_7": "ṭhānā cāveyyā”ti imesaṃ padānaṃ vasena labbhanti.",
  "tika-vin08t0:1605_8": "Tathā hi vuttaṃ porāṇehi –",
  "tika-vin08t0:1606_0": "“Ādiyanto harantova;",
  "tika-vin08t0:1607_0": "Haranto iriyāpathaṃ;",
  "tika-vin08t0:1608_0": "Vikopento tathā ṭhānā;",
  "tika-vin08t0:1609_0": "Cāventopi parājiko”ti.",
  "tika-vin08t0:1610_0": "Tattha nānābhaṇḍapañcakaṃ saviññāṇakaaviññāṇakavasena daṭṭhabbaṃ,",
  "tika-vin08t0:1610_1": "itaraṃ saviññāṇakavaseneva. Kathaṃ?",
  "tika-vin08t0:1610_2": "Ādiyeyyāti ārāmaṃ abhiyuñjati,",
  "tika-vin08t0:1610_3": "āpatti dukkaṭassa.",
  "tika-vin08t0:1610_4": "Sāmikassa vimatiṃ uppādeti,",
  "tika-vin08t0:1610_5": "āpatti thullaccayassa.",
  "tika-vin08t0:1610_6": "Sāmiko “na mayhaṃ bhavissatī”ti dhuraṃ nikkhipati,",
  "tika-vin08t0:1610_7": "āpatti pārājikassa.",
  "tika-vin08t0:1610_8": "Hareyyāti aññassa bhaṇḍaṃ haranto sīse bhāraṃ theyyacitto āmasati, dukkaṭaṃ.",
  "tika-vin08t0:1610_9": "Phandāpeti,",
  "tika-vin08t0:1610_10": "thullaccayaṃ.",
  "tika-vin08t0:1610_11": "Khandhaṃ oropeti,",
  "tika-vin08t0:1610_12": "pārājikaṃ.",
  "tika-vin08t0:1610_13": "Avahareyyāti upanikkhittaṃ bhaṇḍaṃ “dehi me bhaṇḍa”nti vuccamāno “nāhaṃ gaṇhāmī”ti bhaṇati, dukkaṭaṃ.",
  "tika-vin08t0:1610_14": "Sāmikassa vimatiṃ uppādeti,",
  "tika-vin08t0:1610_15": "thullaccayaṃ.",
  "tika-vin08t0:1610_16": "Sāmiko “na mayhaṃ bhavissatī”ti dhuraṃ nikkhipati,",
  "tika-vin08t0:1610_17": "pārājikaṃ.",
  "tika-vin08t0:1610_18": "Iriyāpathaṃ vikopeyyāti “sahabhaṇḍahārakaṃ nessāmī”ti paṭhamaṃ pādaṃ atikkāmeti,",
  "tika-vin08t0:1610_19": "thullaccayaṃ.",
  "tika-vin08t0:1610_20": "Dutiyaṃ pādaṃ atikkāmeti,",
  "tika-vin08t0:1610_21": "pārājikaṃ.",
  "tika-vin08t0:1610_22": "Ṭhānā cāveyyāti thalaṭṭhaṃ bhaṇḍaṃ theyyacitto āmasati, dukkaṭaṃ.",
  "tika-vin08t0:1610_23": "Phandāpeti,",
  "tika-vin08t0:1610_24": "thullaccayaṃ.",
  "tika-vin08t0:1610_25": "Ṭhānā cāveti,",
  "tika-vin08t0:1610_26": "pārājikaṃ.",
  "tika-vin08t0:1610_27": "Evaṃ tāva nānābhaṇḍapañcakaṃ veditabbaṃ.",
  "tika-vin08t0:1610_28": "Sassāmikassa pana dāsassa vā tiracchānagatassa vā yathāvuttena abhiyogādinā nayena ādiyanaharaṇa avaharaṇa",
  "tika-vin08t0:1610_29": "iriyāpathavikopana ṭhānācāvanavasena ekabhaṇḍapañcakaṃ veditabbaṃ.",
  "tika-vin08t0:1610_30": "Tenāhu porāṇā –",
  "tika-vin08t0:1611_0": "“Tattha nānekabhaṇḍānaṃ, pañcakānaṃ vasā pana;",
  "tika-vin08t0:1612_0": "Ādiyanādipañcakā, duvidhāti udīritā”ti.",
  "tika-vin08t0:1613_0": "Katamaṃ sāhatthikapañcakaṃ?",
  "tika-vin08t0:1613_1": "Sāhatthiko āṇattiko nissaggiyo atthasādhako dhuranikkhepoti.",
  "tika-vin08t0:1613_2": "Tathā hi vuttaṃ –",
  "tika-vin08t0:1614_0": "“Sāhatthāṇattiko ceva, nissaggiyotthasādhako;",
  "tika-vin08t0:1615_0": "Dhuranikkhepako cāti, idaṃ sāhatthapañcaka”nti.",
  "tika-vin08t0:1616_0": "Tattha sāhatthiko nāma parassa bhaṇḍaṃ sahatthā avaharati.",
  "tika-vin08t0:1616_1": "Āṇattiko nāma “asukassa bhaṇḍaṃ avaharā”ti aññaṃ āṇāpeti.",
  "tika-vin08t0:1616_2": "Nissaggiyo nāma suṅkaghātaparikappitokāsānaṃ anto ṭhatvā bahi pātanaṃ.",
  "tika-vin08t0:1616_3": "Atthasādhako nāma “asukassa bhaṇḍaṃ yadā sakkosi,",
  "tika-vin08t0:1616_4": "tadā taṃ avaharā”ti āṇāpeti.",
  "tika-vin08t0:1616_5": "Tattha sace paro anantarāyiko hutvā taṃ avaharati,",
  "tika-vin08t0:1616_6": "āṇāpakassa āṇattikkhaṇeyeva pārājikaṃ.",
  "tika-vin08t0:1616_7": "Parassa vā pana telakumbhiyā pādagghanakaṃ telaṃ avassaṃ pivanakāni upāhanādīni pakkhipati,",
  "tika-vin08t0:1616_8": "hatthato muttamatteyeva pārājikaṃ.",
  "tika-vin08t0:1616_9": "Dhuranikkhepo pana ārāmābhiyogaupanikkhittabhaṇḍavasena veditabbo.",
  "tika-vin08t0:1616_10": "Tāvakālikabhaṇḍadeyyāni adentassapi eseva nayoti idaṃ sāhatthikapañcakaṃ.",
  "tika-vin08t0:1617_0": "Katamaṃ pubbapayogapañcakaṃ?",
  "tika-vin08t0:1617_1": "Pubbapayogo sahapayogo saṃvidāvahāro saṅketakammaṃ nimittakammanti.",
  "tika-vin08t0:1617_2": "Tena vuttaṃ –",
  "tika-vin08t0:1618_0": "“Pubbasahapayogo ca, saṃvidāharaṇaṃ tathā;",
  "tika-vin08t0:1619_0": "Saṅketakammaṃ nimittaṃ, idaṃ sāhatthapañcaka”nti.",
  "tika-vin08t0:1620_0": "Tattha āṇattivasena pubbapayogo veditabbo.",
  "tika-vin08t0:1620_1": "Ṭhānācāvanavasena,",
  "tika-vin08t0:1620_2": "khilādīni saṅkāmetvā khettādiggahaṇavasena ca sahapayogo veditabbo.",
  "tika-vin08t0:1620_3": "Saṃvidāvahāro nāma “asukaṃ nāma bhaṇḍaṃ avaharissāmā”ti saṃvidahitvā sammantayitvā avaharaṇaṃ.",
  "tika-vin08t0:1620_4": "Evaṃ saṃvidahitvā gatesu hi ekenapi tasmiṃ bhaṇḍe ṭhānā cāvite sabbesaṃ avahāro hoti.",
  "tika-vin08t0:1620_5": "Saṅketakammaṃ nāma sañjānanakammaṃ.",
  "tika-vin08t0:1620_6": "Sace hi purebhattādīsu yaṃ kiñci kālaṃ paricchinditvā “asukasmiṃ kāle itthannāmaṃ bhaṇḍaṃ avaharā”ti vutto saṅketato apacchā apure taṃ avaharati,",
  "tika-vin08t0:1620_7": "saṅketakārakassa saṅketakaraṇakkhaṇeyeva avahāro.",
  "tika-vin08t0:1620_8": "Nimittakammaṃ nāma saññuppādanatthaṃ akkhinikhaṇanādinimittakaraṇaṃ.",
  "tika-vin08t0:1620_9": "Sace hi evaṃ katanimittato apacchā apure “yaṃ avaharā”ti vutto,",
  "tika-vin08t0:1620_10": "taṃ avaharati,",
  "tika-vin08t0:1620_11": "nimittakārakassa nimittakkhaṇeyeva avahāroti idaṃ pubbapayogapañcakaṃ.",
  "tika-vin08t0:1621_0": "Katamaṃ theyyāvahārapañcakaṃ?",
  "tika-vin08t0:1621_1": "Theyyāvahāro pasayhāvahāro parikappāvahāro paṭicchannāvahāro kusāvahāroti.",
  "tika-vin08t0:1621_2": "Tena vuttaṃ –",
  "tika-vin08t0:1622_0": "“Theyyā pasayhā parikappā, paṭicchannā kusā tathā;",
  "tika-vin08t0:1623_0": "Avahārā ime pañca, theyyāvahārapañcaka”nti.",
  "tika-vin08t0:1624_0": "Tattha yo sandhicchedādīni katvā adissamāno avaharati,",
  "tika-vin08t0:1624_1": "kūṭatulākūṭamānakūṭakahāpaṇādīhi vā vañcetvā gaṇhāti,",
  "tika-vin08t0:1624_2": "tassevaṃ gaṇhato avahāro theyyāvahāroti veditabbo.",
  "tika-vin08t0:1624_3": "Yo pana pasayha balakkārena paresaṃ santakaṃ gaṇhāti gāmaghātakādayo viya,",
  "tika-vin08t0:1624_4": "attano pattabalito vā vuttanayeneva adhikaṃ gaṇhāti rājabhaṭādayo viya,",
  "tika-vin08t0:1624_5": "tassevaṃ gaṇhato avahāro pasayhāvahāroti veditabbo.",
  "tika-vin08t0:1624_6": "Parikappetvā gahaṇaṃ pana parikappāvahāro nāma.",
  "tika-vin08t0:1625_0": "So bhaṇḍokāsassa vasena duvidho.",
  "tika-vin08t0:1625_1": "Tatrāyaṃ bhaṇḍaparikappo –",
  "tika-vin08t0:1625_2": "sāṭakatthiko antogabbhaṃ pavisitvā “sace sāṭako bhavissati,",
  "tika-vin08t0:1625_3": "gaṇhissāmi.",
  "tika-vin08t0:1625_4": "Sace suttaṃ,",
  "tika-vin08t0:1625_5": "na gaṇhissāmī”ti parikappetvā andhakāre pasibbakaṃ gaṇhāti.",
  "tika-vin08t0:1625_6": "Tatra ce sāṭako hoti,",
  "tika-vin08t0:1625_7": "uddhāreyeva pārājikaṃ.",
  "tika-vin08t0:1625_8": "Suttañce hoti, rakkhati.",
  "tika-vin08t0:1625_9": "Bahi nīharitvā muñcitvā “sutta”nti ñatvā puna āharitvā ṭhapeti,",
  "tika-vin08t0:1625_10": "rakkhatiyeva.",
  "tika-vin08t0:1625_11": "“Sutta”nti ñatvāpi yaṃ laddhaṃ,",
  "tika-vin08t0:1625_12": "taṃ gahetabbanti gacchati,",
  "tika-vin08t0:1625_13": "padavārena kāretabbo.",
  "tika-vin08t0:1625_14": "Bhūmiyaṃ ṭhapetvā gaṇhāti,",
  "tika-vin08t0:1625_15": "uddhāre pārājikaṃ.",
  "tika-vin08t0:1625_16": "“Coro coro”ti anubandho chaḍḍetvā palāyati, rakkhati.",
  "tika-vin08t0:1625_17": "Sāmikā disvā gaṇhanti,",
  "tika-vin08t0:1625_18": "rakkhatiyeva.",
  "tika-vin08t0:1625_19": "Añño ce gaṇhāti,",
  "tika-vin08t0:1625_20": "bhaṇḍadeyyaṃ.",
  "tika-vin08t0:1625_21": "Sāmikesu nivattantesu sayaṃ disvā paṃsukūlasaññāya “pagevetaṃ mayā gahitaṃ,",
  "tika-vin08t0:1625_22": "mama dāni santaka”nti gaṇhantassapi bhaṇḍadeyyameva.",
  "tika-vin08t0:1625_23": "Tattha yvāyaṃ “sace sāṭako bhavissati,",
  "tika-vin08t0:1625_24": "gaṇhissāmī”tiādinā nayena pavatto parikappo,",
  "tika-vin08t0:1625_25": "ayaṃ bhaṇḍaparikappo nāma.",
  "tika-vin08t0:1625_26": "Okāsaparikappo pana evaṃ veditabbo –",
  "tika-vin08t0:1625_27": "ekacco pana parapariveṇādīni paviṭṭho kiñci lobhaneyyabhaṇḍaṃ disvā gabbhadvārapamukhaheṭṭhā pāsādadvārakoṭṭhakarukkhamūlādivasena",
  "tika-vin08t0:1625_28": "paricchedaṃ katvā “sace maṃ etthantare passissanti,",
  "tika-vin08t0:1625_29": "daṭṭhukāmatāya gahetvā vicaranto viya dassāmi.",
  "tika-vin08t0:1625_30": "No ce passissanti,",
  "tika-vin08t0:1625_31": "harissāmī”ti parikappeti,",
  "tika-vin08t0:1625_32": "tassa taṃ ādāya parikappitaparicchedaṃ atikkantamatte avahāro hoti.",
  "tika-vin08t0:1625_33": "Iti yvāyaṃ vuttanayeneva pavatto parikappo,",
  "tika-vin08t0:1625_34": "ayaṃ okāsaparikappo nāma.",
  "tika-vin08t0:1625_35": "Evamimesaṃ dvinnaṃ parikappānaṃ vasena parikappetvā gaṇhato avahāro parikappāvahāroti veditabbo.",
  "tika-vin08t0:1626_0": "Paṭicchādetvā pana avaharaṇaṃ paṭicchannāvahāro.",
  "tika-vin08t0:1626_1": "So evaṃ veditabbo –",
  "tika-vin08t0:1626_2": "yo bhikkhu uyyānādīsu paresaṃ omuñcitvā ṭhapitaṃ aṅgulimuddikādiṃ disvā “pacchā gaṇhissāmī”ti paṃsunā vā paṇṇena vā paṭicchādeti,",
  "tika-vin08t0:1626_3": "tassa ettāvatā uddhāro natthīti na tāva avahāro hoti.",
  "tika-vin08t0:1626_4": "Yadā pana sāmikā vicinantā apassitvā “sve jānissāmā”ti sālayāva gatā honti,",
  "tika-vin08t0:1626_5": "athassa taṃ uddharato uddhāre avahāro.",
  "tika-vin08t0:1626_6": "“Paṭicchannakāleyeva etaṃ mama santaka”nti sakasaññāya vā “gatādāni te,",
  "tika-vin08t0:1626_7": "chaḍḍitabhaṇḍaṃ ida”nti paṃsukūlasaññāya vā gaṇhantassa pana bhaṇḍadeyyaṃ.",
  "tika-vin08t0:1626_8": "Tesu dutiyatatiyadivase āgantvā vicinitvā adisvā dhuranikkhepaṃ katvā gatesupi gahitaṃ bhaṇḍadeyyameva.",
  "tika-vin08t0:1626_9": "Pacchā ñatvā codiyamānassa adadato sāmikānaṃ dhuranikkhepe avahāro hoti. Kasmā?",
  "tika-vin08t0:1626_10": "Yasmā tassa payogena tehi na diṭṭhaṃ.",
  "tika-vin08t0:1626_11": "Yo pana tathārūpaṃ bhaṇḍaṃ yathāṭhāne ṭhitaṃyeva appaṭicchādetvā theyyacitto pādena akkamitvā kaddame vā vālikāya vā paveseti,",
  "tika-vin08t0:1626_12": "tassa pavesitamatteyeva avahāro.",
  "tika-vin08t0:1627_0": "Kusaṃ saṅkāmetvā pana avaharaṇaṃ kusāvahāro nāma.",
  "tika-vin08t0:1627_1": "Sopi evaṃ veditabbo –",
  "tika-vin08t0:1627_2": "yo bhikkhu vilīvamayaṃ vā tālapaṇṇamayaṃ vā katasaññāṇaṃ yaṃ kiñci kusaṃ pātetvā cīvare bhājiyamāne attano",
  "tika-vin08t0:1627_3": "koṭṭhāsassa samīpe ṭhitaṃ samagghataraṃ vā mahagghataraṃ vā samasamaṃ vā agghena parassa koṭṭhāsaṃ haritukāmo",
  "tika-vin08t0:1627_4": "attano koṭṭhāse patitaṃ kusaṃ parassa koṭṭhāse pātetukāmatāya uddharati,",
  "tika-vin08t0:1627_5": "rakkhati tāva.",
  "tika-vin08t0:1627_6": "Parassa koṭṭhāse pātite rakkhateva.",
  "tika-vin08t0:1627_7": "Yadā pana tasmiṃ patite parassa koṭṭhāsato parassa kusaṃ uddharati,",
  "tika-vin08t0:1627_8": "uddhaṭamatte avahāro.",
  "tika-vin08t0:1627_9": "Sace paṭhamataraṃ parassa koṭṭhāsato kusaṃ uddharati,",
  "tika-vin08t0:1627_10": "attano koṭṭhāse pātetukāmatāya uddhāre rakkhati,",
  "tika-vin08t0:1627_11": "pātanepi rakkhati.",
  "tika-vin08t0:1627_12": "Attano koṭṭhāsato pana attano kusaṃ uddharato uddhāreyeva rakkhati,",
  "tika-vin08t0:1627_13": "taṃ uddharitvā parakoṭṭhāse pātentassa hatthato muttamatte avahāro hoti,",
  "tika-vin08t0:1627_14": "ayaṃ kusāvahāro.",
  "tika-vin08t0:1627_15": "Ayamettha saṅkhepo,",
  "tika-vin08t0:1627_16": "vitthāro pana samantapāsādikato gahetabbo.",
  "tika-vin08t0:1628_0": "Tulayitvāti upaparikkhitvā.",
  "tika-vin08t0:1629_0": "Sāmīcīti vattaṃ, āpatti pana natthīti adhippāyo.",
  "tika-vin08t0:1630_0": "Mahājanasammaddoti mahājanasaṅkhobho.",
  "tika-vin08t0:1630_1": "Bhaṭṭhe janakāyeti apagate janakāye.",
  "tika-vin08t0:1630_2": "“Idañca kāsāvaṃ attano santakaṃ katvā etasseva bhikkhuno dehī”ti kiṃ kāraṇā evamāha?",
  "tika-vin08t0:1630_3": "Cīvarassāmikena dhuranikkhepo kato,",
  "tika-vin08t0:1630_4": "tasmā tassa adinnaṃ gahetuṃ na vaṭṭati.",
  "tika-vin08t0:1630_5": "Avahārakopi vippaṭisārassa uppannakālato paṭṭhāya cīvarassāmikaṃ pariyesanto vicarati “dassāmī”ti,",
  "tika-vin08t0:1630_6": "cīvarassāmikena ca “mameta”nti vutte etenapi avahārakena ālayo pariccatto,",
  "tika-vin08t0:1630_7": "tasmā evamāha.",
  "tika-vin08t0:1630_8": "Yadi evaṃ cīvarassāmikoyeva “attano santakaṃ gaṇhāhī”ti kasmā na vuttoti?",
  "tika-vin08t0:1630_9": "Ubhinnaṃ kukkuccavinodanatthaṃ. Kathaṃ?",
  "tika-vin08t0:1630_10": "Avahārakassa “mayā sahatthena na dinnaṃ,",
  "tika-vin08t0:1630_11": "bhaṇḍadeyyameta”nti kukkuccaṃ uppajjeyya,",
  "tika-vin08t0:1630_12": "itarassa “mayā paṭhamaṃ dhuranikkhepaṃ katvā pacchā adinnaṃ gahita”nti kukkuccaṃ uppajjeyyāti.",
  "tika-vin08t0:1631_0": "Samagghanti appagghaṃ.",
  "tika-vin08t0:1632_0": "Dāruatthaṃ pharatīti dārūhi kattabbakiccaṃ sādheti.",
  "tika-vin08t0:1632_1": "Mayi santetiādi sabbaṃ raññā pasādena vuttaṃ,",
  "tika-vin08t0:1632_2": "therena pana “ananucchavikaṃ kata”nti na maññitabbaṃ.",
  "tika-vin08t0:1633_0": "Ekadivasaṃ dantakaṭṭhacchedanādinā yā ayaṃ agghahāni vuttā,",
  "tika-vin08t0:1633_1": "sā bhaṇḍassāminā kiṇitvā gahitameva sandhāya vuttā.",
  "tika-vin08t0:1633_2": "Sabbaṃ panetaṃ aṭṭhakathācariyappamāṇena gahetabbaṃ.",
  "tika-vin08t0:1633_3": "Pāsāṇañca sakkharañca pāsāṇasakkharaṃ.",
  "tika-vin08t0:1634_0": "“Dhāreyya atthaṃ vicakkhaṇo”ti imasseva vivaraṇaṃ “āpattiṃ vā anāpattiṃ vā”tiādi.",
  "tika-vin08t0:1634_1": "“Sikkhāpadaṃ samaṃ tenā”ti ito pubbe ekā gāthā –",
  "tika-vin08t0:1635_0": "“Dutiyaṃ adutiyena, yaṃ jinena pakāsitaṃ;",
  "tika-vin08t0:1636_0": "Parājitakilesena, pārājikapadaṃ idhā”ti.",
  "tika-vin08t0:1637_0": "Tāya saddhiṃ ghaṭetvā adutiyena parājitakilesena jinena dutiyaṃ yaṃ idaṃ pārājikapadaṃ pakāsitaṃ,",
  "tika-vin08t0:1637_1": "idha tena samaṃ anekanayavokiṇṇaṃ gambhīratthavinicchayaṃ aññaṃ kiñci sikkhāpadaṃ na vijjatīti yojanā.",
  "tika-vin08t0:1637_2": "Tattha parājitakilesenāti santāne puna anuppattidhammatāpādane catūhi maggañāṇehi saha vāsanāya samucchinnasabbakilesena.",
  "tika-vin08t0:1637_3": "Vimativinodaniyaṃ pana “parājitakilesenāti vijitakilesena,",
  "tika-vin08t0:1637_4": "nikilesenāti attho”ti vuttaṃ.",
  "tika-vin08t0:1637_5": "Idhāti imasmiṃ sāsane.",
  "tika-vin08t0:1638_0": "Tenāti tena dutiyapārājikasikkhāpadena.",
  "tika-vin08t0:1638_1": "Attho nāma pāḷiattho.",
  "tika-vin08t0:1638_2": "Vinicchayo nāma pāḷimuttavinicchayo.",
  "tika-vin08t0:1638_3": "Attho ca vinicchayo ca atthavinicchayā,",
  "tika-vin08t0:1638_4": "te gambhīrā yasminti gambhīratthavinicchayaṃ.",
  "tika-vin08t0:1638_5": "Vatthumhi otiṇṇeti codanāvasena vā attanāva attano vītikkamārocanavasena vā saṅghamajjhe adinnādānavatthusmiṃ otiṇṇe.",
  "tika-vin08t0:1638_6": "Etthāti otiṇṇe vatthusmiṃ.",
  "tika-vin08t0:1638_7": "Vinicchayoti āpattānāpattiniyamanaṃ.",
  "tika-vin08t0:1638_8": "Avatvāvāti “tvaṃ pārājikaṃ āpanno”ti avatvāva.",
  "tika-vin08t0:1638_9": "Kappiyepi ca vatthusminti attanā gahetuṃ kappiye mātupituādisantakepi vatthusmiṃ.",
  "tika-vin08t0:1638_10": "Lahuvattinoti theyyacittuppādena lahuparivattino.",
  "tika-vin08t0:1638_11": "Āsīvisanti sīghameva sakalasarīre pharaṇasamatthavisaṃ.",
  "tika-vin08t0:1639_0": "233.",
  "tika-vin08t0:1639_1": "Pakatimanussehi uttaritarānaṃ buddhādiuttamapurisānaṃ adhigamadhammoti uttarimanussadhammo,",
  "tika-vin08t0:1639_2": "tassa paresaṃ ārocanaṃ uttarimanussadhammārocanaṃ.",
  "tika-vin08t0:1639_3": "Taṃ vinicchinantena cha ṭhānāni sodhetabbānīti yojanā.",
  "tika-vin08t0:1639_4": "Tattha kiṃ te adhigatanti adhigamapucchā.",
  "tika-vin08t0:1639_5": "Kinti te adhigatanti upāyapucchā.",
  "tika-vin08t0:1639_6": "Kadā te adhigatanti kālapucchā.",
  "tika-vin08t0:1639_7": "Kattha te adhigatanti okāsapucchā.",
  "tika-vin08t0:1639_8": "Katame te kilesā pahīnāti pahīnakilesapucchā.",
  "tika-vin08t0:1639_9": "Katamesaṃ tvaṃ dhammānaṃ lābhīti paṭiladdhadhammapucchā.",
  "tika-vin08t0:1639_10": "Idāni tameva chaṭṭhānavisodhanaṃ vitthāretumāha “sace hī”tiādi.",
  "tika-vin08t0:1639_11": "Tattha ettāvatāti ettakena byākaraṇavacanamattena na sakkāro kātabbo.",
  "tika-vin08t0:1639_12": "Byākaraṇañhi ekassa ayāthāvatopi hotīti.",
  "tika-vin08t0:1639_13": "Imesu chasu ṭhānesu sodhanatthaṃ evaṃ vattabboti yathā nāma jātarūpapatirūpakampi jātarūpaṃ viya khāyatīti",
  "tika-vin08t0:1639_14": "jātarūpaṃ nighaṃsanatāpanachedanehi sodhetabbaṃ,",
  "tika-vin08t0:1639_15": "evameva idāneva vuttesu chasu ṭhānesu pakkhipitvā sodhanatthaṃ vattabbo.",
  "tika-vin08t0:1639_16": "Vimokkhādīsūti ādi-",
  "tika-vin08t0:1639_17": "saddena samāpattiñāṇadassanamaggabhāvanāphalasacchikiriyādiṃ saṅgaṇhāti.",
  "tika-vin08t0:1639_18": "Pākaṭo hoti adhigatavisesassa satisammosābhāvato.",
  "tika-vin08t0:1639_19": "Sesapucchāsupi “pākaṭo hotī”ti pade eseva nayo.",
  "tika-vin08t0:1640_0": "Sabbesañhi attanā adhigatamaggena pahīnā kilesā pākaṭā hontīti idaṃ yebhuyyavasena vuttaṃ.",
  "tika-vin08t0:1640_1": "Kassaci hi attanā adhigatamaggavajjhakilesesu sandeho uppajjatiyeva mahānāmassa sakkassa viya.",
  "tika-vin08t0:1640_2": "So hi sakadāgāmī samānopi “tassa mayhaṃ, bhante,",
  "tika-vin08t0:1640_3": "evaṃ hoti –",
  "tika-vin08t0:1640_4": "ko su nāma me dhammo ajjhattaṃ appahīno,",
  "tika-vin08t0:1640_5": "yena me ekadā lobhadhammāpi cittaṃ pariyādāya tiṭṭhanti,",
  "tika-vin08t0:1640_6": "dosadhammāpi cittaṃ pariyādāya tiṭṭhanti,",
  "tika-vin08t0:1640_7": "mohadhammāpi cittaṃ pariyādāya tiṭṭhantī”ti bhagavantaṃ pucchi.",
  "tika-vin08t0:1640_8": "Ayaṃ kira rājā sakadāgāmimaggena lobhadosamohā niravasesā pahīyantīti saññī ahosīti.",
  "tika-vin08t0:1641_0": "Yāya paṭipadāya yassa ariyamaggo āgacchati,",
  "tika-vin08t0:1641_1": "sā pubbabhāgapaṭipatti āgamanapaṭipadā.",
  "tika-vin08t0:1641_2": "Sodhetabbāti suddhā,",
  "tika-vin08t0:1641_3": "udāhu na suddhāti vicāraṇavasena sodhetabbā.",
  "tika-vin08t0:1641_4": "“Na sujjhatīti tattha tattha pamādapaṭipattisambhavato.",
  "tika-vin08t0:1641_5": "Apanetabboti attano paṭiññāya apanetabbo”ti sāratthadīpaniyaṃ.",
  "tika-vin08t0:1641_6": "Vimativinodaniyaṃ pana “na sujjhatīti pucchiyamāno paṭipattikkamaṃ ullaṅghitvā kathesi.",
  "tika-vin08t0:1641_7": "Apanetabboti tayā vuttakkamenāyaṃ dhammo na sakkā adhigantunti adhigatamānato apanetabbo”ti vuttaṃ.",
  "tika-vin08t0:1641_8": "“Sujjhatī”ti vatvā sujjhanākāraṃ dassetuṃ “dīgharatta”ntiādi vuttaṃ.",
  "tika-vin08t0:1641_9": "Paññāyatīti etthāpi “yadī”ti padaṃ ānetvā yadi so bhikkhu tāya paṭipadāya paññāyatīti sambandho.",
  "tika-vin08t0:1641_10": "Catūsu paccayesu alaggattā “ākāse pāṇisamena cetasā”ti vuttaṃ.",
  "tika-vin08t0:1641_11": "Vuttasadisaṃ byākaraṇaṃ hotīti yojanā.",
  "tika-vin08t0:1641_12": "Tattha vuttasadisanti tassa bhikkhuno byākaraṇaṃ imasmiṃ sutte vuttena sadisaṃ,",
  "tika-vin08t0:1641_13": "samanti attho.",
  "tika-vin08t0:1641_14": "Khīṇāsavassa paṭipattisadisā paṭipatti hotīti dīgharattaṃ suvikkhambhitakilesattā,",
  "tika-vin08t0:1641_15": "idañca arahattaṃ paṭijānantassa vasena vuttaṃ.",
  "tika-vin08t0:1641_16": "Tenāha “khīṇāsavassa nāmā”tiādi.",
  "tika-vin08t0:1641_17": "Khīṇāsavassa nāma…pe…",
  "tika-vin08t0:1641_18": "na hotīti pahīnavipallāsattā,",
  "tika-vin08t0:1641_19": "jīvitanikantiyā ca abhāvato na hoti,",
  "tika-vin08t0:1641_20": "puthujjanassa pana appahīnavipallāsattā jīvitanikantisabbhāvato ca appamattakenapi hoti,",
  "tika-vin08t0:1641_21": "evaṃ suvikkhambhitakilesassa vattanasekkhadhammapaṭijānanaṃ iminā bhayuppādanena,",
  "tika-vin08t0:1641_22": "ambilādidassane kheḷuppādādinā ca na sakkā vīmaṃsituṃ,",
  "tika-vin08t0:1641_23": "tasmā tassa vacaneneva taṃ saddhātabbaṃ.",
  "tika-vin08t0:1642_0": "Ayaṃ bhikkhu sampannaveyyākaraṇoti idaṃ na kevalaṃ abhāyanakameva sandhāya vuttaṃ ekaccassa sūrajātikassa puthujjanassapi abhāyanato,",
  "tika-vin08t0:1642_1": "rajjanīyārammaṇānaṃ badarasāḷavādiambilamaddanādīnaṃ upayojanepi kheḷuppādāditaṇhuppattirahitaṃ sabbathā suvisodhitameva sandhāya vuttanti veditabbaṃ.",
  "tika-vin08t0:1643_0": "234.",
  "tika-vin08t0:1643_1": "“Nīharitvāti sāsanato nīharitvā”ti sāratthadīpaniyaṃ vuttaṃ,",
  "tika-vin08t0:1643_2": "vimativinodaniyaṃ pana “nīharitvāti pāḷito uddharitvā”ti.",
  "tika-vin08t0:1643_3": "Tathā hi “pañcahupāli,",
  "tika-vin08t0:1643_4": "aṅgehi samannāgatena bhikkhunā nānuyuñjitabbaṃ.",
  "tika-vin08t0:1643_5": "Katamehi pañcahi?",
  "tika-vin08t0:1643_6": "Suttaṃ na jānāti,",
  "tika-vin08t0:1643_7": "suttānulomaṃ na jānātī”tiādipāḷito suttaṃ suttānulomañca nīhariṃsu,",
  "tika-vin08t0:1643_8": "“anāpatti evaṃ amhākaṃ ācariyānaṃ uggaho paripucchāti bhaṇatī”ti evamādito ācariyavādaṃ,",
  "tika-vin08t0:1643_9": "“āyasmā upāli evamāha ‘anāpatti āvuso supinantenā”ti evamādito attanomatiṃ nīhariṃsu.",
  "tika-vin08t0:1643_10": "Sā ca therassa attanomati suttena saṅgahitattā suttaṃ jātaṃ,",
  "tika-vin08t0:1643_11": "evamaññāpi suttādīhi saṅgahitāva gahetabbā,",
  "tika-vin08t0:1643_12": "netarāti veditabbaṃ.",
  "tika-vin08t0:1643_13": "Atha vā nīharitvāti vibhajitvā,",
  "tika-vin08t0:1643_14": "sāṭṭhakathaṃ sakalaṃ vinayapiṭakaṃ suttādīsu catūsu padesesu pakkhipitvā catudhā vibhajitvā vinayaṃ pakāsesuṃ tabbinimuttassa abhāvāti adhippāyo.",
  "tika-vin08t0:1643_15": "Vajirabuddhiṭīkāyampi “nīharitvāti ettha sāsanato nīharitvāti attho…pe…",
  "tika-vin08t0:1643_16": "tāya hi attanomatiyā thero etadaggaṭṭhapanaṃ labhati.",
  "tika-vin08t0:1643_17": "Apica vuttañhetaṃ bhagavatā ‘anupasampannena paññattena vā apaññattena vā vuccamāno…pe…",
  "tika-vin08t0:1643_18": "anādariyaṃ karoti,",
  "tika-vin08t0:1643_19": "āpatti dukkaṭassā’ti.",
  "tika-vin08t0:1643_20": "Tattha hi paññattaṃ nāma suttaṃ,",
  "tika-vin08t0:1643_21": "sesattayaṃ apaññattaṃ nāma.",
  "tika-vin08t0:1643_22": "Tenāyaṃ ‘catubbidhañhi vinayaṃ,",
  "tika-vin08t0:1643_23": "mahātherā’ti gāthā suvuttā”ti vuttaṃ.",
  "tika-vin08t0:1644_0": "Vuttanti milindapañhe nāgasenattherena vuttaṃ.",
  "tika-vin08t0:1644_1": "Pajjate anena atthoti padaṃ,",
  "tika-vin08t0:1644_2": "bhagavatā kaṇṭhādivaṇṇuppattiṭṭhānaṃ āhacca visesetvā bhāsitaṃ padaṃ āhaccapadaṃ,",
  "tika-vin08t0:1644_3": "bhagavatoyeva vacanaṃ.",
  "tika-vin08t0:1644_4": "Tenāha “āhaccapadanti suttaṃ adhippeta”nti sāratthadīpaniyaṃ vuttaṃ.",
  "tika-vin08t0:1644_5": "Vimativinodaniyaṃ pana “kaṇṭhādivaṇṇuppattiṭṭhānakaraṇādīhi nīharitvā attano vacīviññattiyāva bhāsitaṃ vacanaṃ āhaccapada”nti vuttaṃ.",
  "tika-vin08t0:1644_6": "Vajirabuddhiṭīkāyaṃ pana “aṭṭha vaṇṇaṭṭhānāni āhacca vuttena padanikāyenāti attho,",
  "tika-vin08t0:1644_7": "udāhaṭena kaṇṭhokkantena padasamūhenāti adhippāyo”ti vuttaṃ.",
  "tika-vin08t0:1644_8": "“Idaṃ kappati,",
  "tika-vin08t0:1644_9": "idaṃ na kappatī”ti evaṃ avisesetvā “yaṃ bhikkhave mayā ‘idaṃ na kappatī’ti appaṭikkhittaṃ,",
  "tika-vin08t0:1644_10": "tañce akappiyaṃ anulometi,",
  "tika-vin08t0:1644_11": "kappiyaṃ paṭibāhati,",
  "tika-vin08t0:1644_12": "taṃ vo na kappatī”tiādinā vuttasāmaññalakkhaṇaṃ idha rasoti adhippetanti āha “rasoti suttānuloma”nti.",
  "tika-vin08t0:1644_13": "Rasoti sāro “pattaraso”tiādīsu viya,",
  "tika-vin08t0:1644_14": "paṭikkhittānuññātasuttasāroti attho.",
  "tika-vin08t0:1644_15": "Rasoti vā lakkhaṇaṃ paṭivatthukaṃ anuddharitvā lakkhaṇānulomena vuttattā.",
  "tika-vin08t0:1644_16": "Rasenāti tassa āhaccabhāsitassa rasena,",
  "tika-vin08t0:1644_17": "tato uddhaṭena vinicchayenāti attho.",
  "tika-vin08t0:1644_18": "Suttachāyā viya hi suttānulomanti.",
  "tika-vin08t0:1644_19": "Dhammasaṅgāhakapabhutiācariyaparamparato ānītā aṭṭhakathātanti idha “ācariyavaṃso”ti adhippetāti āha “ācariyavaṃsoti ācariyavādo”ti,",
  "tika-vin08t0:1644_20": "ācariyavādo “ācariyavaṃso”ti vutto pāḷiyaṃ vuttānaṃ ācariyānaṃ paramparāya ābhatova pamāṇanti dassanatthaṃ.",
  "tika-vin08t0:1644_21": "Adhippāyoti kāraṇopapattisiddho uhāpohanayapavatto paccakkhādipamāṇapatirūpako.",
  "tika-vin08t0:1644_22": "Adhippāyoti ettha “attanomatī”ti keci atthaṃ vadanti.",
  "tika-vin08t0:1645_0": "Vinayapiṭake pāḷīti idha adhikāravasena vuttaṃ,",
  "tika-vin08t0:1645_1": "sesapiṭakesupi suttādicatunayā yathānurūpaṃ labbhanteva.",
  "tika-vin08t0:1646_0": "“Mahāpadesāti mahāokāsā.",
  "tika-vin08t0:1646_1": "Mahantāni vinayassa patiṭṭhāpanaṭṭhānāni,",
  "tika-vin08t0:1646_2": "yesu patiṭṭhāpito vinayo vinicchinīyati asandehato,",
  "tika-vin08t0:1646_3": "mahantāni vā kāraṇāni mahāpadesā,",
  "tika-vin08t0:1646_4": "mahantāni vinayavinicchayakāraṇānīti vuttaṃ hoti.",
  "tika-vin08t0:1646_5": "Atthato pana ‘yaṃ bhikkhave’tiādinā vuttāsādhippāyā pāḷiyeva mahāpadesāti vadanti.",
  "tika-vin08t0:1646_6": "Tenevāha ‘ye bhagavatā evaṃ vuttā’tiādi.",
  "tika-vin08t0:1646_7": "Ime ca mahāpadesā khandhake āgatā,",
  "tika-vin08t0:1646_8": "tasmā tesaṃ vinicchayakathā tattheva āvi bhavissatīti idha na vuccatī”ti sāratthadīpaniyaṃ vuttaṃ.",
  "tika-vin08t0:1646_9": "Vimativinodaniyaṃ pana “mahāpadesāti mahāokāsā mahāvisayā,",
  "tika-vin08t0:1646_10": "te atthato ‘yaṃ bhikkhavetiādipāḷivasena akappiyānulomato kappiyānulomato ca puggalehi nayato tathā tathā gayhamānā atthanayā eva.",
  "tika-vin08t0:1646_11": "Te hi bhagavatā sarūpato avuttesupi paṭikkhittānulomesu anuññātānulomesu ca sesesu kiccesu nivattipavattihetutāya mahāgocarāti ‘mahāpadesā’ti vuttā,",
  "tika-vin08t0:1646_12": "na pana ‘yaṃ bhikkhave mayā idaṃ na kappatī’tiādinā vuttā sādhippāyā pāḷiyeva tassā sutte paviṭṭhattā.",
  "tika-vin08t0:1646_13": "‘Suttānulomampi sutte otāretabbaṃ…pe…",
  "tika-vin08t0:1646_14": "suttameva balavatara’nti hi vuttaṃ.",
  "tika-vin08t0:1646_15": "Na hesā sādhippāyā pāḷi sutte otāretabbā,",
  "tika-vin08t0:1646_16": "na gahetabbā vā hoti.",
  "tika-vin08t0:1646_17": "Yenāyaṃ suttānulomaṃ siyā,",
  "tika-vin08t0:1646_18": "tasmā imaṃ pāḷiadhippāyaṃ nissāya puggalehi gahitā yathāvuttaatthāva suttānulomaṃ,",
  "tika-vin08t0:1646_19": "taṃpakāsakattā pana ayaṃ pāḷipi suttānulomanti gahetabbaṃ.",
  "tika-vin08t0:1646_20": "Tenāha ‘ye bhagavatā evaṃ vuttā’tiādi.",
  "tika-vin08t0:1646_21": "‘Yaṃ bhikkhave’tiādipāḷinayena hi puggalehi gahitabbā ye akappiyānulomādayo atthā vuttā,",
  "tika-vin08t0:1646_22": "te mahāpadesāti attho”ti vuttaṃ.",
  "tika-vin08t0:1647_0": "Vajirabuddhiṭīkāyampi “parivāraṭṭhakathāyaṃ idha ca kiñcāpi ‘suttānulomaṃ nāma cattāro mahāpadesā’ti vuttaṃ,",
  "tika-vin08t0:1647_1": "atha kho mahāpadesanayasiddhaṃ paṭikkhittāpaṭikkhittaṃ anuññātānanuññātaṃ kappiyākappiyanti atthato vuttaṃ hoti.",
  "tika-vin08t0:1647_2": "Tattha yasmā ‘ṭhānaṃ okāso padesoti kāraṇavevacanāni ‘aṭṭhānametaṃ, ānanda,",
  "tika-vin08t0:1647_3": "anavakāso’tiādi sāsanato,",
  "tika-vin08t0:1647_4": "‘niggahaṭṭhāna’nti ca ‘asandiṭṭhiṭṭhāna’nti ca ‘asandiṭṭhi ca pana padeso’ti ca lokato,",
  "tika-vin08t0:1647_5": "tasmā mahāpadesāti mahākāraṇānīti attho.",
  "tika-vin08t0:1647_6": "Kāraṇaṃ nāma ñāpako hetu idhādhippetaṃ,",
  "tika-vin08t0:1647_7": "mahantabhāvo pana tesaṃ mahāvisayattā mahābhūtānaṃ viya.",
  "tika-vin08t0:1647_8": "Te duvidhā vinayamahāpadesā suttantikamahāpadesā cāti.",
  "tika-vin08t0:1647_9": "Tattha vinayamahāpadesā vinaye yogaṃ gacchanti,",
  "tika-vin08t0:1647_10": "itare ubhayatthāpi,",
  "tika-vin08t0:1647_11": "teneva parivāre anuyogavatte ‘dhammaṃ na jānāti,",
  "tika-vin08t0:1647_12": "dhammānulomaṃ na jānātī’ti” vuttaṃ.",
  "tika-vin08t0:1647_13": "Tattha dhammanti ṭhapetvā vinayapiṭakaṃ avasesaṃ piṭakadvayaṃ,",
  "tika-vin08t0:1647_14": "dhammānulomanti suttantike cattāro mahāpadesetiādi.",
  "tika-vin08t0:1648_0": "Yadi sāpi tattha tattha bhagavatā pavattitā pakiṇṇakadesanāva aṭṭhakathā,",
  "tika-vin08t0:1648_1": "sā pana dhammasaṅgāhakehi paṭhamaṃ tīṇi piṭakāni saṅgāyitvā tassa atthavaṇṇanānurūpeneva vācanāmaggaṃ",
  "tika-vin08t0:1648_2": "āropitattā “ācariyavādo”ti vuccati “ācariyā vadanti saṃvaṇṇenti pāḷiṃ etenā”ti katvā.",
  "tika-vin08t0:1648_3": "Tenāha “ācariyavādo nāma…pe…",
  "tika-vin08t0:1648_4": "aṭṭhakathātantī”ti.",
  "tika-vin08t0:1648_5": "Tisso hi saṅgītiyo āruḷhoyeva buddhavacanassa atthasaṃvaṇṇanābhūto kathāmaggo mahāmahindattherena tambapaṇṇidīpaṃ ābhato,",
  "tika-vin08t0:1648_6": "pacchā tambapaṇṇiyehi mahātherehi sīhaḷabhāsāya ṭhapito nikāyantaraladdhisaṅkarapariharaṇatthaṃ.",
  "tika-vin08t0:1648_7": "Bhagavato pakiṇṇakadesanābhūtā ca suttānulomabhūtā ca aṭṭhakathā yasmā dhammasaṅgāhakattherehi pāḷivaṇṇanākkamena saṅgahetvā vuttā,",
  "tika-vin08t0:1648_8": "tasmā ācariyavādoti vuttā.",
  "tika-vin08t0:1648_9": "Etena ca aṭṭhakathā suttasuttānulomesu atthato saṅgayhatīti veditabbaṃ.",
  "tika-vin08t0:1648_10": "Yathā ca esā,",
  "tika-vin08t0:1648_11": "evaṃ attanomatipi pamāṇabhūtā.",
  "tika-vin08t0:1648_12": "Na hi bhagavato vacanaṃ vacanānulomañca anissāya aggasāvakādayopi attano ñāṇabalena suttābhidhammavinayesu",
  "tika-vin08t0:1648_13": "kiñci sammutiparamatthabhūtaṃ atthaṃ vattuṃ sakkonti,",
  "tika-vin08t0:1648_14": "tasmā sabbampi vacanaṃ sutte suttānulome ca saṅgayhati.",
  "tika-vin08t0:1648_15": "Visuṃ pana aṭṭhakathādīnaṃ saṅgahitattā tadavasesaṃ suttasuttānulomato gahetvā catudhā vinayo niddiṭṭho.",
  "tika-vin08t0:1649_0": "Kiñcāpi attanomati suttādīhi saṃsanditvāva parikappīyati,",
  "tika-vin08t0:1649_1": "tathāpi sā na suttādīsu visesato niddiṭṭhāti āha “suttasuttānulomaācariyavāde muñcitvā”ti.",
  "tika-vin08t0:1649_2": "Anubuddhiyāti suttādīniyeva anugatabuddhiyā.",
  "tika-vin08t0:1649_3": "Nayaggāhenāti suttādito labbhamānanayaggahaṇena.",
  "tika-vin08t0:1649_4": "Attanomatiṃ sāmaññato paṭhamaṃ dassetvā idāni tameva visesetvā dassento “apicā”tiādimāha.",
  "tika-vin08t0:1649_5": "Tattha “suttantābhidhammavinayaṭṭhakathāsū”ti vacanato piṭakattayassapi sādhāraṇā esā kathāti veditabbā.",
  "tika-vin08t0:1649_6": "Theravādoti mahāsumattherādīnaṃ gāho.",
  "tika-vin08t0:1649_7": "Idāni tattha paṭipajjitabbākāraṃ dassento āha “taṃ panā”tiādi.",
  "tika-vin08t0:1649_8": "Tattha atthenāti attanā nayato gahitena atthena.",
  "tika-vin08t0:1649_9": "Pāḷinti attano gāhassa nissayabhūtaṃ sāṭṭhakathaṃ pāḷiṃ.",
  "tika-vin08t0:1649_10": "Pāḷiyāti tappaṭikkhepatthaṃ parenābhatāya sāṭṭhakathāya pāḷiyā,",
  "tika-vin08t0:1649_11": "attanā gahitaṃ atthaṃ nissāya,",
  "tika-vin08t0:1649_12": "pāḷiñca saṃsanditvāti attho.",
  "tika-vin08t0:1649_13": "Ācariyavādeti attanā parena ca samuddhaṭaaṭṭhakathāya.",
  "tika-vin08t0:1649_14": "Otāretabbāti ñāṇena anuppavesetabbā.",
  "tika-vin08t0:1649_15": "Otarati ceva sameti cāti attanā uddhaṭehi saṃsandanavasena otarati,",
  "tika-vin08t0:1649_16": "parena uddhaṭena sameti.",
  "tika-vin08t0:1649_17": "Sabbadubbalāti asabbaññupuggalassa dosavāsanāya yāthāvato atthasampaṭipattiabhāvato vuttaṃ.",
  "tika-vin08t0:1650_0": "Pamādapāṭhavasena ācariyavādassa suttānulomena asaṃsandanāpi siyāti āha “itaro na gahetabbo”ti.",
  "tika-vin08t0:1650_1": "Samentameva gahetabbanti ye suttena saṃsandanti,",
  "tika-vin08t0:1650_2": "evarūpāva atthā mahāpadesato uddharitabbāti dasseti tathā tathā uddhaṭaatthānaṃyeva suttānulomattā.",
  "tika-vin08t0:1650_3": "Tenāha “suttānulomato hi suttameva balavatara”nti.",
  "tika-vin08t0:1650_4": "Atha vā suttānulomassa suttekadesattepi sutte viya “idaṃ kappati,",
  "tika-vin08t0:1650_5": "idaṃ na kappatī”ti paricchinditvā āhaccabhāsitaṃ kiñci natthīti āha “suttā…pe…",
  "tika-vin08t0:1650_6": "balavatara”nti.",
  "tika-vin08t0:1650_7": "Appaṭivattiyanti appaṭibāhiyaṃ.",
  "tika-vin08t0:1650_8": "Kārakasaṅghasadisanti pamāṇattā saṅgītikārakasaṅghasadisaṃ.",
  "tika-vin08t0:1650_9": "“Buddhānaṃ ṭhitakālasadisa”nti iminā buddhānaṃyeva kathitadhammabhāvaṃ dasseti,",
  "tika-vin08t0:1650_10": "dharamānabuddhasadisanti vuttaṃ hoti.",
  "tika-vin08t0:1650_11": "Sutte hi paṭibāhite buddhova paṭibāhito hoti.",
  "tika-vin08t0:1650_12": "“Sakavādī suttaṃ gahetvā kathetīti sakavādī attano suttaṃ gahetvā voharati.",
  "tika-vin08t0:1650_13": "Paravādī suttānulomanti aññanikāyavādī attano nikāye suttānulomaṃ gahetvā kathetī”ti sāratthadīpaniyaṃ vuttaṃ.",
  "tika-vin08t0:1651_0": "Vimativinodaniyaṃ pana “sakavādī suttaṃ gahetvā kathetītiādīsu yo yathābhūtamatthaṃ gahetvā kathanasīlo,",
  "tika-vin08t0:1651_1": "so sakavādī.",
  "tika-vin08t0:1651_2": "Suttanti saṅgītittayāruḷhaṃ pāḷivacanaṃ.",
  "tika-vin08t0:1651_3": "Paravādīti mahāvihāravāsī vā hotu aññanikāyavāsī vā,",
  "tika-vin08t0:1651_4": "yo viparītato atthaṃ gahetvā kathanasīlo,",
  "tika-vin08t0:1651_5": "sova idha ‘paravādī’ti vutto.",
  "tika-vin08t0:1651_6": "Suttānulomanti saṅgītittayāruḷhaṃ vā anāruḷhaṃ vā yaṃ kiñci vipallāsato vā vañcanāya vā ‘saṅgītittayāgatamida’nti dassiyamānaṃ suttānulomaṃ.",
  "tika-vin08t0:1651_7": "Keci ‘aññanikāye suttānuloma’nti vadanti,",
  "tika-vin08t0:1651_8": "taṃ na yuttaṃ sakavādīparavādīnaṃ ubhinnampi saṅgītittayāruḷhasuttādīnameva gahetabbato.",
  "tika-vin08t0:1651_9": "Tathā hi vakkhati ‘tisso saṅgītiyo āruḷhaṃ pāḷiāgataṃ paññāyati,",
  "tika-vin08t0:1651_10": "gahetabba’ntiādi.",
  "tika-vin08t0:1651_11": "Na hi sakavādī aññanikāyasuttādiṃ pamāṇato gaṇhāti.",
  "tika-vin08t0:1651_12": "Yena tesu suttādīsu dassitesu tattha ṭhātabbaṃ bhaveyya,",
  "tika-vin08t0:1651_13": "vakkhati ca ‘paro tassa akappiyabhāvasādhakaṃ suttato bahuṃ kāraṇañca vinicchayañca dasseti…pe…",
  "tika-vin08t0:1651_14": "sādhūti sampaṭicchitvā akappiyeyeva ṭhātabba’nti,",
  "tika-vin08t0:1651_15": "tasmā paravādināpi saṅgītittaye anāruḷhampi anāruḷhamicceva dassīyati,",
  "tika-vin08t0:1651_16": "kevalaṃ tassa tassa suttādino saṅgītittaye anāgatassa kūṭatā,",
  "tika-vin08t0:1651_17": "āgatassa ca byañjanacchāyāya aññathā adhippāyayojanā ca visesā,",
  "tika-vin08t0:1651_18": "tattha ca yaṃ kūṭaṃ,",
  "tika-vin08t0:1651_19": "taṃ apanīyati.",
  "tika-vin08t0:1651_20": "Yaṃ aññathā yojitaṃ,",
  "tika-vin08t0:1651_21": "taṃ tassa viparītatādassanatthaṃ tadaññena suttādinā saṃsandanā karīyati.",
  "tika-vin08t0:1651_22": "Yo pana paravādinā gahito adhippāyo suttantādinā saṃsandati,",
  "tika-vin08t0:1651_23": "so sakavādināpi attano gāhaṃ vissajjetvā gahetabboti ubhinnampi saṅgītittayāgatameva suttaṃ pamāṇanti veditabbaṃ.",
  "tika-vin08t0:1651_24": "Teneva kathāvatthupakaraṇe ‘sakavāde pañca suttasatāni paravāde pañcā’ti,",
  "tika-vin08t0:1651_25": "suttasahassampi adhippāyaggahaṇanānattena saṅgītittayāgatameva gahitaṃ,",
  "tika-vin08t0:1651_26": "na nikāyantare”ti vuttaṃ.",
  "tika-vin08t0:1652_0": "Vajirabuddhiṭīkāyaṃ pana “paravādīti amhākaṃ samayavijānanako aññanikāyikoti vuttaṃ.",
  "tika-vin08t0:1652_1": "Paravādī suttānulomanti kathaṃ?",
  "tika-vin08t0:1652_2": "‘Aññatra udakadantaponā’ti suttaṃ sakavādissa,",
  "tika-vin08t0:1652_3": "tadanulomato nāḷikeraphalassa udakampi udakameva hotīti paravādī ca.",
  "tika-vin08t0:1653_0": "‘Nāḷikerassa yaṃ toyaṃ, purāṇaṃ pittavaḍḍhanaṃ;",
  "tika-vin08t0:1654_0": "Tameva taruṇaṃ toyaṃ, pittaghaṃ balavaḍḍhana’nti. –",
  "tika-vin08t0:1655_0": "Evaṃ paravādinā vutte sakavādī dhaññaphalassa gatikattā,",
  "tika-vin08t0:1655_1": "āhāratthassa ca pharaṇato ‘yāvakālikameva ta’nti vadanto paṭikkhipatī”ti.",
  "tika-vin08t0:1655_2": "Khepaṃ vā garahaṃ vā akatvāti “kiṃ iminā”ti khepaṃ paṭikkhepaṃ chaḍḍanaṃ vā “kimesa bālo vadati,",
  "tika-vin08t0:1655_3": "kimesa bālo jānātī”ti garahaṃ nindaṃ vā akatvā.",
  "tika-vin08t0:1655_4": "Suttānulomanti attanā avuttaṃ aññanikāye suttānulomaṃ.",
  "tika-vin08t0:1655_5": "“Sutte otāretabbanti sakavādinā sutte otāretabba”nti sāratthadīpaniyaṃ.",
  "tika-vin08t0:1655_6": "Vimativinodaniyaṃ pana “sutte otāretabbanti yassa suttassa anulomanato idaṃ suttānulomaṃ akāsi, tasmiṃ,",
  "tika-vin08t0:1655_7": "tadanurūpe vā aññatarasmiṃ sutte attanā gahitaṃ suttānulomaṃ atthato saṃsandanavasena otāretabbaṃ.",
  "tika-vin08t0:1655_8": "‘Iminā ca iminā ca kāraṇena imasmiṃ sutte saṃsandatī’ti saṃsandetvā dassetabbanti attho”ti vuttaṃ.",
  "tika-vin08t0:1655_9": "Suttasmiṃyeva ṭhātabbanti attano sutteyeva ṭhātabbaṃ.",
  "tika-vin08t0:1655_10": "Ayanti sakavādī.",
  "tika-vin08t0:1655_11": "Paroti paravādī.",
  "tika-vin08t0:1655_12": "Ācariyavādo sutte otāretabboti yassa suttassa saṃvaṇṇanāvasena ayaṃ ācariyavādo pavatto, tasmiṃ,",
  "tika-vin08t0:1655_13": "tādise ca aññasmiṃ sutte pubbāparaatthasaṃsandanavasena otāretabbaṃ.",
  "tika-vin08t0:1655_14": "Gārayhācariyavādoti pamādalikhito,",
  "tika-vin08t0:1655_15": "bhinnaladdhikehi ca ṭhapito,",
  "tika-vin08t0:1655_16": "esa nayo sabbattha.",
  "tika-vin08t0:1656_0": "Vajirabuddhiṭīkāyaṃ pana –",
  "tika-vin08t0:1656_1": "paro ācariyavādanti “suṅkaṃ pariharatīti ettha upacāraṃ okkamitvā kiñcāpi pariharati,",
  "tika-vin08t0:1656_2": "avahāro evā”ti aṭṭhakathāvacanato “tathā karonto pārājikamāpajjatī”ti paravādinā vutte sakavādī “suṅkaṃ pariharati,",
  "tika-vin08t0:1656_3": "āpatti dukkaṭassā”ti suttaṃ tattheva āgatamahāaṭṭhakathāvacanena saddhiṃ dassetvā paṭisedheti.",
  "tika-vin08t0:1656_4": "Tathā karontassa dukkaṭamevāti.",
  "tika-vin08t0:1656_5": "Paro attanomatinti ettha “purebhattaṃ parasantakaṃ avaharāti purebhattameva harissāmīti vāyamantassa pacchābhattaṃ hoti,",
  "tika-vin08t0:1656_6": "purebhattapayogova so,",
  "tika-vin08t0:1656_7": "tasmā mūlaṭṭho na muccatīti tumhākaṃ theravādattā mūlaṭṭhassa pārājikamevā”ti paravādinā vutte sakavādī",
  "tika-vin08t0:1656_8": "“taṃ saṅketaṃ pure vā pacchā vā taṃ bhaṇḍaṃ avaharati,",
  "tika-vin08t0:1656_9": "mūlaṭṭhassa anāpattī”ti suttaṃ dassetvā paṭikkhipati.",
  "tika-vin08t0:1657_0": "Paro suttanti “aniyatahetudhammo sammattaniyatahetudhammassa ārammaṇapaccayena paccayo”ti suttaṃ paṭṭhāne",
  "tika-vin08t0:1657_1": "likhitaṃ dassetvā “ariyamaggassa na nibbānamevārammaṇa”nti paravādinā vutte sakavādī ārammaṇattikādisuttānulomena",
  "tika-vin08t0:1657_2": "otaratīti paṭikkhipati.",
  "tika-vin08t0:1657_3": "Suttānulome otarantaṃyeva hi suttaṃ nāma, netaraṃ.",
  "tika-vin08t0:1657_4": "Tena vuttaṃ “pāḷiāgataṃ paññāyatī”ti ettakenapi siddhe “tisso saṅgītiyo āruḷhaṃ pāḷiāgataṃ paññāyatī”tiādi.",
  "tika-vin08t0:1657_5": "Tādisañhi pamādalekhanti ācariyo.",
  "tika-vin08t0:1657_6": "“Appamādo amatapadaṃ,",
  "tika-vin08t0:1657_7": "pamādo maccuno pada”nti vacanato dinnabhojane bhuñjitvā parissayāni parivajjitvā satiṃ paccupaṭṭhapetvā viharanto nicco hotīti.",
  "tika-vin08t0:1657_8": "Evarūpassa atthassa āruḷhampi suttaṃ na gahetabbaṃ.",
  "tika-vin08t0:1657_9": "Tena vuttaṃ “no ce tathā paññāyatī”ti siddhepi “no ce tathā paññāyati,",
  "tika-vin08t0:1657_10": "na otarati na sametīti.",
  "tika-vin08t0:1657_11": "Bāhirakasuttaṃ vā”ti vuttattā attano suttampi atthena asamentaṃ na gahetabbaṃ.",
  "tika-vin08t0:1657_12": "Paro ācariyavādantiādīsu dvīsu nayesu pamādalekhavasena tattha tattha āgataṭṭhakathāvacanaṃ theravādehi saddhiṃ yojetvā veditabbaṃ.",
  "tika-vin08t0:1658_0": "Athāyaṃ ācariyavādaṃ gahetvā katheti,",
  "tika-vin08t0:1658_1": "paro suttanti paravādinā “mūlabījaṃ nāma haliddi siṅgiveraṃ vacā…pe…",
  "tika-vin08t0:1658_2": "bīje bījasaññī chindati vā chedāpeti vā bhindati vā…pe…",
  "tika-vin08t0:1658_3": "āpatti pācittiyassā”ti tumhākaṃ pāṭhattā “haliddigaṇṭhiṃ chindantassa pācittiya”nti vutte sakavādī “yāni vā panaññāni atthi mūle jāyanti,",
  "tika-vin08t0:1658_4": "mūle sañjāyantī”tiādiṃ dassetvā tassa aṭṭhakathāsaṅkhātena ācariyavādena paṭikkhipati.",
  "tika-vin08t0:1658_5": "Na hi gaṇṭhimhi gaṇṭhi jāyatīti.",
  "tika-vin08t0:1658_6": "Paro suttānulomanti paravādinā “anāpatti evaṃ amhākaṃ ācariyānaṃ uggaho”ti vacanassānulomato “amhākaṃ",
  "tika-vin08t0:1658_7": "porāṇabhikkhū ekapāsāde gabbhaṃ thaketvā anupasampannena sayituṃ vaṭṭatīti tathā katvā āgatā,",
  "tika-vin08t0:1658_8": "tasmā amhākaṃ vaṭṭatīti tumhesu eva ekaccesu vadantesu “tumhākaṃ na kiñci vattuṃ sakkā”ti vutte sakavādī",
  "tika-vin08t0:1658_9": "“suttaṃ suttānulomañca uggahitakānaṃyeva ācariyānaṃ uggaho pamāṇa”ntiādiaṭṭhakathāvacanaṃ dassetvā paṭisedheti.",
  "tika-vin08t0:1658_10": "Paro attanomatinti “dvāraṃ vivaritvā anāpucchā sayitesu ke muccantī”ti ettha pana dvepi janā muccanti –",
  "tika-vin08t0:1658_11": "yo ca yakkhagahitako,",
  "tika-vin08t0:1658_12": "yo ca bandhitvā nipajjāpitoti tumhākaṃ theravādattā aññe sabbepi yathā tathā vā nipannādayopi muccantīti paṭisedheti.",
  "tika-vin08t0:1659_0": "Atha panāyaṃ attanomatiṃ gahetvā katheti,",
  "tika-vin08t0:1659_1": "paro suttanti “āpattiṃ āpajjantī”ti paravādinā vutte sakavādī “divā kilantarūpo mañce nisinno pāde bhūmito amocetvāva niddāvasena nipajjati,",
  "tika-vin08t0:1659_2": "tassa anāpattī”tiādiaṭṭhakathāvacanaṃ dassetvā ekabhaṅgena nipannādayopi muccantīti paṭisedheti.",
  "tika-vin08t0:1660_0": "Athāyaṃ attanomatiṃ gahetvā katheti,",
  "tika-vin08t0:1660_1": "paro suttānulomanti “domanassampāhaṃ devānaminda duvidhena vadāmi sevitabbampi asevitabbampītiādivacanehi",
  "tika-vin08t0:1660_2": "saṃsandanato sadārapose doso tumhākaṃ natthi,",
  "tika-vin08t0:1660_3": "tena vuttaṃ ‘puttadārassa saṅgaho”ti paravādinā vutte “kiñcāpi sakavādī bahussuto na hoti,",
  "tika-vin08t0:1660_4": "atha kho rāgasahiteneva akusalena bhavitabba”nti paṭikkhipati.",
  "tika-vin08t0:1660_5": "Sesesupi iminā nayena aññathāpi anurūpato yojetabbaṃ,",
  "tika-vin08t0:1660_6": "idaṃ sabbaṃ upatissattherādayo āhu.",
  "tika-vin08t0:1660_7": "Dhammasiritthero pana “ettha paroti vutto aññanikāyiko,",
  "tika-vin08t0:1660_8": "so pana attano suttādīniyeva āharati,",
  "tika-vin08t0:1660_9": "tāni sakavādī attano suttādimhi otāretvā sace sameti, gaṇhāti. No ce,",
  "tika-vin08t0:1660_10": "paṭikkhipatī”ti vadatīti āgataṃ.",
  "tika-vin08t0:1661_0": "Nanu ca “suttānulomato suttameva balavatara”nti heṭṭhā vuttaṃ,",
  "tika-vin08t0:1661_1": "idha pana “suttaṃ suttānulome otāretabba”ntiādi kasmā vuttanti?",
  "tika-vin08t0:1661_2": "Nāyaṃ virodho,",
  "tika-vin08t0:1661_3": "“suttānulomato suttameva balavatara”nti idañhi sakamateyeva suttaṃ sandhāya vuttaṃ.",
  "tika-vin08t0:1661_4": "Tattha hi sakamatipariyāpannameva suttādiṃ sandhāya “attanomati sabbadubbalā,",
  "tika-vin08t0:1661_5": "attanomatito ācariyavādo balavataro,",
  "tika-vin08t0:1661_6": "ācariyavādato suttānulomaṃ balavataraṃ,",
  "tika-vin08t0:1661_7": "suttānulomato suttameva balavatara”nti ca vuttaṃ.",
  "tika-vin08t0:1661_8": "Idha pana paravādinā ānītaṃ aññanikāye suttaṃ sandhāya “suttānulome suttaṃ otāretabba”ntiādi vuttaṃ,",
  "tika-vin08t0:1661_9": "tasmā paravādinā ānītaṃ suttādi attano suttānulomaācariyavādaattanomatīsu otāretvā samentaṃyeva gahetabbaṃ,",
  "tika-vin08t0:1661_10": "itaraṃ na gahetabbanti ayaṃ nayo idha vuccatīti na koci pubbāparavirodhoti ayaṃ sāratthadīpaniyāgato nayo.",
  "tika-vin08t0:1661_11": "Vimativinodaniyaṃ pana “yaṃ kiñci kūṭasuttaṃ bāhirakasuttādivacanaṃ na gahetabbanti dassetuṃ suttaṃ suttānulome otāretabbantiādi vutta”nti vuttaṃ.",
  "tika-vin08t0:1662_0": "Bāhirakasuttanti tisso saṅgītiyo anāruḷhaguḷhavessantarādīni ca mahāsaṅghikanikāyavāsīnaṃ suttāni.",
  "tika-vin08t0:1662_1": "Vedallādīnanti ādi-",
  "tika-vin08t0:1662_2": "saddena guḷhaummaggādiggahaṇaṃ veditabbaṃ.",
  "tika-vin08t0:1662_3": "Itaraṃ gārayhasuttaṃ na gahetabbaṃ.",
  "tika-vin08t0:1662_4": "“Attanomatiyameva ṭhātabba”nti iminā aññanikāyato ānītasuttatopi sakanikāye attanomatiyeva balavatarāti dasseti.",
  "tika-vin08t0:1662_5": "“Sakavādī suttaṃ gahetvā katheti,",
  "tika-vin08t0:1662_6": "paravādī suttamevā”ti evamādinā samānajātikānaṃ vasena vāro na vutto.",
  "tika-vin08t0:1662_7": "Suttassa sutteyeva otāraṇaṃ bhinnaṃ viya hutvā na paññāyati,",
  "tika-vin08t0:1662_8": "vuttanayeneva ca sakkā yojetunti.",
  "tika-vin08t0:1663_0": "Idāni sakavādīparavādīnaṃ kappiyākappiyādibhāvaṃ sandhāya vivāde uppanne tattha paṭipajjitabbavidhiṃ",
  "tika-vin08t0:1663_1": "dassento āha “atha panāyaṃ kappiyanti gahetvā kathetī”tiādi.",
  "tika-vin08t0:1663_2": "Atha vā evaṃ suttasuttānulomādimukhena sāmaññato vivādaṃ dassetvā idāni visesato vivādavatthuṃ tabbinicchayamukhena",
  "tika-vin08t0:1663_3": "suttādiñca dassetuṃ “atha panāyaṃ kappiya”ntiādi vuttaṃ.",
  "tika-vin08t0:1663_4": "Tattha sutte ca suttānulome ca otāretabbanti sakavādinā attanoyeva sutte ca suttānulome ca otāretabbaṃ.",
  "tika-vin08t0:1663_5": "Paro kāraṇaṃ na vindatīti paravādī kāraṇaṃ na labhati.",
  "tika-vin08t0:1663_6": "Suttato bahuṃ kāraṇañca vinicchayañca dassetīti paravādī attano suttato bahuṃ kāraṇañca vinicchayañca āharitvā dasseti,",
  "tika-vin08t0:1663_7": "“sādhūti sampaṭicchitvā akappiyeyeva ṭhātabba”nti iminā attano nikāye suttādīni alabhantena sakavādinā paravādīvacaneyeva ṭhātabbanti vadati.",
  "tika-vin08t0:1663_8": "Sutte ca suttānulome cāti ettha ca-",
  "tika-vin08t0:1663_9": "kāro vikappanattho,",
  "tika-vin08t0:1663_10": "tena ācariyavādādīnampi saṅgaho.",
  "tika-vin08t0:1663_11": "Tenāha “kāraṇañca vinicchayañca dassetī”ti.",
  "tika-vin08t0:1663_12": "Tattha kāraṇanti suttādinayaṃ nissāya attanomatiyā uddhaṭaṃ hetuṃ.",
  "tika-vin08t0:1663_13": "Vinicchayanti aṭṭhakathāvinicchayaṃ.",
  "tika-vin08t0:1664_0": "Dvinnampi kāraṇacchāyā dissatīti sakavādīparavādīnaṃ ubhinnampi kappiyākappiyabhāvasādhakaṃ kāraṇapatirūpakacchāyā dissati.",
  "tika-vin08t0:1664_1": "Tattha kāraṇacchāyāti suttādīsu “kappiya”nti gāhassa,",
  "tika-vin08t0:1664_2": "“akappiya”nti gāhassa ca nimittabhūtena kicchena paṭipādanīyaṃ avibhūtakāraṇaṃ kāraṇacchāyā,",
  "tika-vin08t0:1664_3": "kāraṇapatirūpakanti attho.",
  "tika-vin08t0:1664_4": "Yadi dvinnampi kāraṇacchāyā dissati,",
  "tika-vin08t0:1664_5": "kasmā akappiyeyeva ṭhātabbanti āha “vinayañhi patvā”tiādi.",
  "tika-vin08t0:1664_6": "“Vinayaṃ patvā”ti vuttamevatthaṃ pākaṭataraṃ katvā dassento āha “kappiyākappiyavicāraṇaṃ āgammā”ti.",
  "tika-vin08t0:1664_7": "Rundhitabbantiādīsu dubbiññeyyavinicchaye kappiyākappiyabhāve sati “kappiya”nti gahaṇaṃ rundhitabbaṃ,",
  "tika-vin08t0:1664_8": "“akappiya”nti gahaṇaṃ gāḷhaṃ kātabbaṃ,",
  "tika-vin08t0:1664_9": "aparāparappavattaṃ kappiyaggahaṇaṃ sotaṃ pacchinditabbaṃ,",
  "tika-vin08t0:1664_10": "garukabhāvasaṅkhate akappiyeyeva ṭhātabbanti attho.",
  "tika-vin08t0:1664_11": "Atha vā rundhitabbanti kappiyasaññāya vītikkamakāraṇaṃ rundhitabbaṃ,",
  "tika-vin08t0:1664_12": "taṃnivāraṇacittaṃ daḷhataraṃ kātabbaṃ.",
  "tika-vin08t0:1664_13": "Sotaṃ pacchinditabbanti tattha vītikkamappavatti pacchinditabbā.",
  "tika-vin08t0:1664_14": "Garukabhāveti akappiyabhāveti attho.",
  "tika-vin08t0:1665_0": "Bahūhi suttavinicchayakāraṇehīti bahūhi suttehi ceva tato ānītavinicchayakāraṇehi ca.",
  "tika-vin08t0:1665_1": "Atha vā suttena aṭṭhakathāvinicchayena ca laddhakāraṇehi.",
  "tika-vin08t0:1665_2": "Attano gahaṇaṃ na vissajjetabbanti sakavādinā attano “akappiya”nti gahaṇaṃ na vissajjetabbanti attho.",
  "tika-vin08t0:1666_0": "Idāni vuttamevatthaṃ nigamento “eva”ntiādimāha.",
  "tika-vin08t0:1666_1": "Tattha yoti sakavādīparavādīsu yo koci.",
  "tika-vin08t0:1666_2": "Keci pana “sakavādīsuyeva yo koci idhādhippeto”ti vadanti,",
  "tika-vin08t0:1666_3": "evaṃ sante “atha panāyaṃ kappiyanti gahetvā kathetī”tiādīsu sabbattha ubhopi sakavādinoyeva siyuṃ heṭṭhā",
  "tika-vin08t0:1666_4": "vuttasseva nigamanavasena “eva”ntiādinā vuttattā,",
  "tika-vin08t0:1666_5": "tasmā taṃ na gahetabbaṃ.",
  "tika-vin08t0:1666_6": "Atirekakāraṇaṃ labhatīti ettha suttādīsu purimaṃ purimaṃ atirekakāraṇaṃ nāma,",
  "tika-vin08t0:1666_7": "yo vā suttādīsu catūsu bahutaraṃ kāraṇaṃ labhati,",
  "tika-vin08t0:1666_8": "so atirekakāraṇaṃ labhati nāma.",
  "tika-vin08t0:1667_0": "Suṭṭhu pavatti etassāti,",
  "tika-vin08t0:1667_1": "suṭṭhu pavattati sīlenāti vā suppavatti.",
  "tika-vin08t0:1667_2": "Tenāha “suppavattīti suṭṭhu pavatta”nti.",
  "tika-vin08t0:1667_3": "Vācāya uggataṃ vācuggataṃ,",
  "tika-vin08t0:1667_4": "vacasā suggahitanti vuttaṃ hoti.",
  "tika-vin08t0:1667_5": "Atha vā vācuggatanti vācāya uggataṃ,",
  "tika-vin08t0:1667_6": "tattha nirantaraṃ ṭhitanti attho.",
  "tika-vin08t0:1667_7": "Suttatoti imassa vivaraṇaṃ “pāḷito”ti.",
  "tika-vin08t0:1667_8": "Ettha ca “suttaṃ nāma sakalaṃ vinayapiṭaka”nti vuttattā puna suttatoti tadatthapaṭipādakaṃ suttābhidhammapāḷivacanaṃ adhippetaṃ.",
  "tika-vin08t0:1667_9": "Anubyañjanasoti imassa vivaraṇaṃ “paripucchato ca aṭṭhakathāto cā”ti.",
  "tika-vin08t0:1667_10": "Pāḷiṃ anugantvā atthassa byañjanato pakāsanato “anubyañjana”nti hi paripucchā aṭṭhakathā ca vuccati.",
  "tika-vin08t0:1667_11": "Ettha ca aṭṭhakathāya visuṃ gahitattā “paripucchā”ti theravādo vutto.",
  "tika-vin08t0:1667_12": "Atha vā paripucchāti ācariyassa santikā pāḷiyā atthasavanaṃ.",
  "tika-vin08t0:1667_13": "Aṭṭhakathāti pāḷimuttakavinicchayo.",
  "tika-vin08t0:1667_14": "Tadubhayampi pāḷiṃ anugantvā atthassa byañjanato “anubyañjana”nti vuttaṃ.",
  "tika-vin08t0:1668_0": "Vinayeti vinayācāre.",
  "tika-vin08t0:1668_1": "Teneva vakkhati “vinayaṃ ajahanto avokkamanto”tiādi.",
  "tika-vin08t0:1668_2": "Tattha patiṭṭhānaṃ nāma sañcicca āpattiyā anāpajjanādinā hotīti āha “lajjibhāvena patiṭṭhito”ti,",
  "tika-vin08t0:1668_3": "tena lajjī hotīti vuttaṃ hoti.",
  "tika-vin08t0:1668_4": "Vinayadharassa lakkhaṇe vattabbe kiṃ iminā lajjibhāvenāti āha “alajjī hī”tiādi.",
  "tika-vin08t0:1668_5": "Tattha bahussutopīti iminā paṭhamalakkhaṇasamannāgamaṃ dasseti.",
  "tika-vin08t0:1668_6": "Lābhagarukatāyāti iminā vinaye ṭhitatāya abhāve paṭhamalakkhaṇayogā kiccakaro na hoti,",
  "tika-vin08t0:1668_7": "atha kho akiccakaro anatthakaro evāti dasseti.",
  "tika-vin08t0:1668_8": "Saṅghabhedassa pubbabhāge pavattakalahassetaṃ adhivacanaṃ saṅgharājīti.",
  "tika-vin08t0:1668_9": "Kukkuccakoti aṇumattesupi vajjesu bhayadassanavasena kukkuccaṃ uppādento.",
  "tika-vin08t0:1668_10": "Tantiṃ avisaṃvādetvāti pāḷiṃ aññathā akatvā.",
  "tika-vin08t0:1668_11": "Avokkamantoti anatikkamanto.",
  "tika-vin08t0:1669_0": "Vitthunatīti atthaṃ adisvā nitthunati,",
  "tika-vin08t0:1669_1": "vitthambhati vā.",
  "tika-vin08t0:1669_2": "Vipphandatīti kampati.",
  "tika-vin08t0:1669_3": "Santiṭṭhituṃ na sakkotīti ekasmiṃyeva atthe patiṭṭhātuṃ na sakkoti.",
  "tika-vin08t0:1669_4": "Tenāha “yaṃ yaṃ parena vuccati,",
  "tika-vin08t0:1669_5": "taṃ taṃ anujānātī”ti.",
  "tika-vin08t0:1669_6": "Sakavādaṃ chaḍḍetvā paravādaṃ gaṇhātīti “ucchumhi kasaṭaṃ yāvajīvikaṃ,",
  "tika-vin08t0:1669_7": "raso sattāhakāliko,",
  "tika-vin08t0:1669_8": "tadubhayavinimutto ca ucchu nāma visuṃ natthi,",
  "tika-vin08t0:1669_9": "tasmā ucchupi vikāle vaṭṭatī”ti paravādinā vutte tampi gaṇhāti.",
  "tika-vin08t0:1669_10": "Ekekalomanti palitaṃ sandhāya vuttaṃ.",
  "tika-vin08t0:1669_11": "Yamhīti yasmiṃ puggale.",
  "tika-vin08t0:1669_12": "Parikkhayaṃ pariyādānanti atthato ekaṃ.",
  "tika-vin08t0:1670_0": "Ācariyaparamparāti ācariyānaṃ vinicchayaparamparā.",
  "tika-vin08t0:1670_1": "Teneva vakkhati “attanomatiṃ pahāya…pe…",
  "tika-vin08t0:1670_2": "yathā ācariyo ca ācariyācariyo ca pāḷiñca paripucchañca vadanti,",
  "tika-vin08t0:1670_3": "tathā ñātuṃ vaṭṭatī”ti.",
  "tika-vin08t0:1670_4": "Na hi ācariyānaṃ nāmamattato paramparajānane payojanaṃ atthi.",
  "tika-vin08t0:1670_5": "Pubbāparānusandhitoti pubbavacanassa aparavacanena saha atthasambandhajānanato.",
  "tika-vin08t0:1670_6": "Atthatoti saddatthapiṇḍatthaadhippetatthādito.",
  "tika-vin08t0:1670_7": "Kāraṇatoti tadatthupapattito.",
  "tika-vin08t0:1670_8": "Ācariyaparamparanti imasseva vevacanaṃ “theravādaṅga”nti,",
  "tika-vin08t0:1670_9": "therapaṭipāṭinti attho.",
  "tika-vin08t0:1670_10": "Dve tayo parivaṭṭāti dve tayo paramparā.",
  "tika-vin08t0:1671_0": "Imehi ca pana tīhi lakkhaṇehīti ettha paṭhamena lakkhaṇena vinayassa suṭṭhu uggahitabhāvo vutto,",
  "tika-vin08t0:1671_1": "dutiyena tattha lajjibhāvena ceva acalatāya ca suppatiṭṭhitatā,",
  "tika-vin08t0:1671_2": "tatiyena pāḷiaṭṭhakathāsu sarūpena anāgatānampi tadanulomato ācariyehi dinnanayato vinicchinituṃ samatthatā.",
  "tika-vin08t0:1671_3": "Otiṇṇe vatthusminti codanāvasena vītikkamavatthusmiṃ saṅghamajjhe otiṇṇe.",
  "tika-vin08t0:1671_4": "Codakena ca cuditakena ca vutte vattabbeti evaṃ otiṇṇavatthuṃ nissāya codakena “diṭṭhaṃ suta”ntiādinā,",
  "tika-vin08t0:1671_5": "cuditakena “atthī”tiādinā ca yaṃ vattabbaṃ,",
  "tika-vin08t0:1671_6": "tasmiṃ vattabbe vutteti attho.",
  "tika-vin08t0:1671_7": "Vatthu oloketabbanti tassa tassa sikkhāpadassa vatthu oloketabbaṃ.",
  "tika-vin08t0:1671_8": "“Tiṇena vā paṇṇena vā…pe…",
  "tika-vin08t0:1671_9": "yo āgaccheyya,",
  "tika-vin08t0:1671_10": "āpatti dukkaṭassā”ti hidaṃ nissaggiye aññātakaviññattisikkhāpadassa vatthusmiṃ paññattaṃ.",
  "tika-vin08t0:1672_0": "Thullaccayadubbhāsitāpattīnaṃ mātikāya anāgatattā “pañcannaṃ āpattīnaṃ aññatara”nti vuttaṃ.",
  "tika-vin08t0:1672_1": "Tikadukkaṭanti “anupasampanne upasampannasaññī ujjhāyati khīyati,",
  "tika-vin08t0:1672_2": "āpatti dukkaṭassā”tiādinā āgataṃ tikadukkaṭaṃ.",
  "tika-vin08t0:1672_3": "Aññataraṃ vā āpattinti “kāle vikālasaññī,",
  "tika-vin08t0:1672_4": "āpatti dukkaṭassa,",
  "tika-vin08t0:1672_5": "kāle vematiko,",
  "tika-vin08t0:1672_6": "āpatti dukkaṭassā”tiādikaṃ dukadukkaṭaṃ sandhāya vuttaṃ.",
  "tika-vin08t0:1673_0": "Antarāpattinti ettha tasmiṃ tasmiṃ sikkhāpade āgatavatthuvītikkamaṃ vinā aññasmiṃ vatthuvītikkame nidānato",
  "tika-vin08t0:1673_1": "pabhuti vinītavatthupariyosānā antarantarā vuttā āpatti.",
  "tika-vin08t0:1673_2": "Idha pana “vatthuṃ oloketī”ti visuṃ gahitattā tadavasesā antarāpattīti gahitā.",
  "tika-vin08t0:1673_3": "Paṭilātaṃ ukkhipatīti idampi visibbanasikkhāpade āgataṃ,",
  "tika-vin08t0:1673_4": "tattha ḍayhamānaṃ alātaṃ aggikapālādito bahi patitaṃ avijjhātameva paṭiukkhipati,",
  "tika-vin08t0:1673_5": "puna yathāṭhāne ṭhapetīti attho.",
  "tika-vin08t0:1673_6": "Vijjhātaṃ pana paṭikkhipantassa pācittiyameva.",
  "tika-vin08t0:1674_0": "Anāpattinti ettha antarantarā vuttā anāpattipi atthi,",
  "tika-vin08t0:1674_1": "“anāpatti,",
  "tika-vin08t0:1674_2": "bhikkhave,",
  "tika-vin08t0:1674_3": "iddhimassa iddhivisaye”tiādi viya sāpi saṅgayhati.",
  "tika-vin08t0:1674_4": "Sikkhāpadantaresūti vinītavatthuṃ antokatvā ekekasmiṃ sikkhāpadantare.",
  "tika-vin08t0:1675_0": "Pārājikāpattīti na vattabbanti idaṃ āpannapuggalena lajjidhamme ṭhatvā yathābhūtaṃ āvikaraṇepi dubbinicchayaṃ adinnādānādiṃ sandhāya vuttaṃ.",
  "tika-vin08t0:1675_1": "Yaṃ pana methunādīsu vijānanaṃ,",
  "tika-vin08t0:1675_2": "taṃ vattabbameva.",
  "tika-vin08t0:1675_3": "Tenāha “methunadhammavītikkamo hī”tiādi.",
  "tika-vin08t0:1675_4": "Yo pana alajjitāya paṭiññaṃ adatvā vikkhepaṃ karoti,",
  "tika-vin08t0:1675_5": "tassa āpatti na sakkā oḷārikāpi vinicchinituṃ.",
  "tika-vin08t0:1675_6": "Yāva so yathābhūtaṃ nāvikaroti,",
  "tika-vin08t0:1675_7": "saṅghassa ca āpattisandeho na vigacchati,",
  "tika-vin08t0:1675_8": "tāva nāsitakova bhavissati.",
  "tika-vin08t0:1675_9": "Sukhumāti attanopi duviññeyyasabhāvassa lahuparivattino cittassa sīghaparivattitāya vuttaṃ.",
  "tika-vin08t0:1675_10": "Sukhumāti vā cittaparivattiyā sukhumatāya sukhumā.",
  "tika-vin08t0:1675_11": "Tenāha “cittalahukā”ti,",
  "tika-vin08t0:1675_12": "cittaṃ viya lahukāti attho.",
  "tika-vin08t0:1675_13": "Atha vā cittaṃ lahu sīghaparivatti etesanti cittalahukā.",
  "tika-vin08t0:1675_14": "Teti te vītikkame.",
  "tika-vin08t0:1675_15": "Taṃvatthukanti te adinnādānamanaussaviggahavītikkamā vatthu adhiṭṭhānaṃ kāraṇametassāti taṃvatthukaṃ.",
  "tika-vin08t0:1676_0": "Yaṃ ācariyo bhaṇati,",
  "tika-vin08t0:1676_1": "taṃ karohītiādi sabbaṃ lajjīpesalaṃ kukkuccakameva sandhāya vuttaṃ.",
  "tika-vin08t0:1676_2": "Yo yāthāvato pakāsetvā suddhimeva gavesati, tenapi.",
  "tika-vin08t0:1676_3": "Pārājikosīti na vattabboti anāpattikoṭiyāpi saṅkiyamānattā vuttaṃ.",
  "tika-vin08t0:1676_4": "Teneva “pārājikacchāyā”ti vuttaṃ.",
  "tika-vin08t0:1676_5": "“Sīlāni sodhetvāti yaṃvatthukaṃ kukkuccaṃ uppannaṃ,",
  "tika-vin08t0:1676_6": "taṃ amanasikaritvā avasesasīlāni sodhetvā”ti sāratthadīpaniyaṃ vuttaṃ,",
  "tika-vin08t0:1676_7": "vimativinodaniyaṃ pana “sīlāni sodhetvāti yasmiṃ vītikkame pārājikāsaṅkā vattati,",
  "tika-vin08t0:1676_8": "tattha pārājikābhāvapakkhaṃ gahetvā desanāvuṭṭhānagāminīnaṃ āpattīnaṃ sodhanavasena sīlāni sodhetvā”ti.",
  "tika-vin08t0:1676_9": "Pākaṭabhāvato sukhavalañjatāya ca “dvattiṃsākāraṃ tāva manasi karohī”ti vuttaṃ,",
  "tika-vin08t0:1676_10": "upalakkhaṇavasena vā.",
  "tika-vin08t0:1676_11": "Aññasmiṃ kammaṭṭhāne kataparicayena tameva manasi kātabbaṃ.",
  "tika-vin08t0:1676_12": "Yaṃ kiñci vā abhirucitaṃ manasi kātuṃ vaṭṭateva.",
  "tika-vin08t0:1676_13": "Kammaṭṭhānaṃ ghaṭayatīti antarantarā khaṇḍaṃ adassetvā cittena saddhiṃ ārammaṇabhāvena cirakālaṃ ghaṭayati.",
  "tika-vin08t0:1676_14": "Saṅkhārā pākaṭā hutvā upaṭṭhahantīti vipassanākammaṭṭhāniko ce,",
  "tika-vin08t0:1676_15": "tassa saṅkhārā pākaṭā hutvā upaṭṭhahanti.",
  "tika-vin08t0:1677_0": "Sace katapārājikavītikkamo bhaveyya,",
  "tika-vin08t0:1677_1": "tassa satipi asaritukāmatāya vippaṭisāravatthuvasena punappunaṃ taṃ upaṭṭhahatīti cittekaggataṃ na vindati.",
  "tika-vin08t0:1677_2": "Tena vuttaṃ “kammaṭṭhānaṃ na ghaṭayatī”tiādi.",
  "tika-vin08t0:1677_3": "Kammaṭṭhānaṃ na ghaṭayatīti cittakkhobhādibahulassa suddhasīlassapi cittaṃ na samādhiyati,",
  "tika-vin08t0:1677_4": "taṃ idha pārājikamūlanti na gahetabbaṃ.",
  "tika-vin08t0:1677_5": "Katapāpamūlakena vippaṭisārenevettha cittassa asamādhiyanaṃ sandhāya “kammaṭṭhānaṃ na ghaṭayatī”tiādi vuttaṃ.",
  "tika-vin08t0:1677_6": "Tenāha “vippaṭisāragginā”tiādi.",
  "tika-vin08t0:1677_7": "Attanāti cittena karaṇabhūtena puggalo kattā jānāti,",
  "tika-vin08t0:1677_8": "paccatte vā karaṇavacanaṃ,",
  "tika-vin08t0:1677_9": "attā sayaṃ jānātīti attho.",
  "tika-vin08t0:1677_10": "Aññā ca devatā jānantīti ārakkhadevatāhi aññā paracittaviduniyo devatā jānanti.",
  "tika-vin08t0:1678_0": "Imasmiṃ ṭhāne paṇḍitehi vicāretabbaṃ kāraṇaṃ atthi. Kathaṃ?",
  "tika-vin08t0:1678_1": "Idāni ekacce vinayadharā paṭhamapārājikavisaye vatthumhi otiṇṇe itthiyā vā purisena vā gahaṭṭhena vā",
  "tika-vin08t0:1678_2": "pabbajitena vā codiyamāne cuditakaṃ bhikkhuṃ pucchitvā paṭiññāya adīyamānāya taṃ bhikkhuṃ susāne ekakameva",
  "tika-vin08t0:1678_3": "sayāpenti,",
  "tika-vin08t0:1678_4": "evaṃ sayāpiyamāno so bhikkhu sace bhayasantāsavirahito sabbarattiṃ tasmiṃ susāne sayituṃ vā nisīdituṃ vā sakkoti,",
  "tika-vin08t0:1678_5": "taṃ “parisuddho eso”ti vinicchinanti.",
  "tika-vin08t0:1678_6": "Sace pana bhayasantāsappatto sabbarattiṃ sayituṃ vā nisīdituṃ vā na sakkoti,",
  "tika-vin08t0:1678_7": "taṃ “asuddho”ti vinicchinanti,",
  "tika-vin08t0:1678_8": "taṃ ayuttaṃ viya dissati.",
  "tika-vin08t0:1678_9": "Kasmāti ce?",
  "tika-vin08t0:1678_10": "Aṭṭhakathāya viruddhoti,",
  "tika-vin08t0:1678_11": "aṭṭhakathāyaṃ dutiyatatiyapārājikavisaye eva tathārūpo vicāro vutto,",
  "tika-vin08t0:1678_12": "na paṭhamacatautthapārājikavisaye.",
  "tika-vin08t0:1678_13": "Vuttañhi tattha “methunadhammavītikkamo hi uttarimanussadhammavītikkamo ca oḷāriko,",
  "tika-vin08t0:1678_14": "adinnādānamanussaviggahavītikkamā pana sukhumā cittalahukā,",
  "tika-vin08t0:1678_15": "te sukhumeneva āpajjati,",
  "tika-vin08t0:1678_16": "sukhumena rakkhati,",
  "tika-vin08t0:1678_17": "tasmā visesena taṃvatthukaṃ kukkuccaṃ pucchiyamāno”ti.",
  "tika-vin08t0:1678_18": "Ṭīkāyañca vuttaṃ “taṃvatthukanti te adinnādānamanussaviggahavītikkamā vatthu adhiṭṭhānaṃ kāraṇametassāti taṃvatthuka”nti,",
  "tika-vin08t0:1678_19": "idampi ekaṃ kāraṇaṃ.",
  "tika-vin08t0:1679_0": "Tatthāpi aññe paṇḍitepi vinicchināpetvā tesampi pārājikacchāyādissaneyeva tathā vinicchayo kātabbo,",
  "tika-vin08t0:1679_1": "na suddhabhāvadissane.",
  "tika-vin08t0:1679_2": "Vuttañhi aṭṭhakathāyaṃ “āpattīti avatvā ‘sacassa ācariyo dharati…pe…",
  "tika-vin08t0:1679_3": "atha daharassapi pārājikacchāyāva upaṭṭhāti,",
  "tika-vin08t0:1679_4": "tenapi ‘pārājikosī’ti na vattabbo.",
  "tika-vin08t0:1679_5": "Dullabho hi buddhuppādo,",
  "tika-vin08t0:1679_6": "tato dullabhatarā pabbajjā ca upasampadā ca,",
  "tika-vin08t0:1679_7": "evaṃ pana vattabba”nti, idamekaṃ.",
  "tika-vin08t0:1679_8": "Nisīdāpiyamānopi vivittokāseyeva nisīdāpetabbo,",
  "tika-vin08t0:1679_9": "na susāne.",
  "tika-vin08t0:1679_10": "Vuttañhi tattha “vivittaṃ okāsaṃ sammajjitvā divāvihāraṃ nisīditvā”tiādi, idamekaṃ.",
  "tika-vin08t0:1679_11": "Vivittokāse nisīdāpiyamānopi divāyeva nisīdāpetabbo,",
  "tika-vin08t0:1679_12": "na rattiṃ.",
  "tika-vin08t0:1679_13": "Tathā hi vuttaṃ “divasaṃ atikkantampi na jānāti,",
  "tika-vin08t0:1679_14": "so divasātikkame upaṭṭhānaṃ āgato evaṃ vattabbo”ti, idamekaṃ.",
  "tika-vin08t0:1680_0": "Īdisaṃ vidhānaṃ sayaṃ ārocite eva vidhātabbaṃ,",
  "tika-vin08t0:1680_1": "na parehi codiyamāne.",
  "tika-vin08t0:1680_2": "Tathā hi vuttaṃ “evaṃ katavītikkamena bhikkhunā sayameva āgantvā ārocite paṭipajjitabba”nti.",
  "tika-vin08t0:1680_3": "Atha kasmā idāni evaṃ karontīti?",
  "tika-vin08t0:1680_4": "Gihīnaṃ asakkhikaaṭṭakaraṇe udake nimujjāpanaṃ viya maññamānā evaṃ karonti.",
  "tika-vin08t0:1680_5": "Tampi māyākusalā manussā vividhehi upāyehi vitathaṃ karonti,",
  "tika-vin08t0:1680_6": "tasmā saccampi hoti,",
  "tika-vin08t0:1680_7": "asaccampi hoti.",
  "tika-vin08t0:1680_8": "Teneva ca kāraṇena mahosadhapaṇḍitādayo bodhisattā asakkhikampi aṭṭaṃ udakanimujjāpanādinā na vinicchinanti,",
  "tika-vin08t0:1680_9": "ubhinnaṃ vacanaṃ parisaṃ gāhāpetvā tesaṃ vacanañca kiriyañca pariggahetvā saccañca vitathañca ñatvāva vinicchinanti.",
  "tika-vin08t0:1680_10": "Sāsane pana bhikkhū sūrajātikāpi santi,",
  "tika-vin08t0:1680_11": "bhīrukajātikāpi santi.",
  "tika-vin08t0:1680_12": "Susānañca nāma pakatimanussānampi bhayasantāsakaraṃ hoti,",
  "tika-vin08t0:1680_13": "rattikāle pana ativiya bhayānakaṃ hutvā upaṭṭhāti,",
  "tika-vin08t0:1680_14": "evaṃbhūte susāne rattiyaṃ eko asahāyo hutvā nipajjāpiyamāno bhīrukajātiko bhikkhu parisuddhasīlopi samāno kiṃ na bhāyeyya,",
  "tika-vin08t0:1680_15": "kathaṃ sabbarattiṃ sayituṃ vā nisīdituṃ vā sakkuṇeyya,",
  "tika-vin08t0:1680_16": "tathārūpaṃ bhikkhuṃ “aparisuddho”ti vadanto kathaṃ kiccakaro bhavissati.",
  "tika-vin08t0:1681_0": "Alajjī pana sūrajātiko attano vajjaṃ paṭicchādetukāmo bhāyantopi abhāyanto viya hutvā “sace vikāraṃ dassessāmi,",
  "tika-vin08t0:1681_1": "anatthaṃ me karissantī”ti anatthabhayena adhivāsetvā sayituṃ vā nisīdituṃ vā sakkuṇeyya,",
  "tika-vin08t0:1681_2": "evarūpaṃ puggalaṃ “parisuddho”ti vadanto kathaṃ suvinicchito bhavissatīti.",
  "tika-vin08t0:1681_3": "Idampi ekaṃ kāraṇaṃ.",
  "tika-vin08t0:1682_0": "Athāpi vadeyyuṃ –",
  "tika-vin08t0:1682_1": "yathā udake nimujjāpitamanussānaṃ asaccavādīnaṃ devatānubhāvena kumbhīlādayo āgantvā gaṇhantā viya upaṭṭhahanti,",
  "tika-vin08t0:1682_2": "tasmā asaccavādino sīghaṃ plavanti,",
  "tika-vin08t0:1682_3": "saccavādīnaṃ pana na upaṭṭhahanti,",
  "tika-vin08t0:1682_4": "tasmā te sukhena nisīdituṃ sakkonti,",
  "tika-vin08t0:1682_5": "evaṃ tesampi bhikkhūnaṃ aparisuddhasīlānaṃ devatānubhāvena sīhabyagghādayo āgatā viya paññāyanti,",
  "tika-vin08t0:1682_6": "tasmā te sabbarattiṃ sayituṃ vā nisīdituṃ vā na sakkonti.",
  "tika-vin08t0:1682_7": "Parisuddhasīlānaṃ pana tathā na paññāyanti,",
  "tika-vin08t0:1682_8": "tasmā te sabbarattiṃ devatāhi rakkhitā hutvā bhayasantāsarahitā susāne sayituṃ vā nisīdituṃ vā sakkonti,",
  "tika-vin08t0:1682_9": "evaṃ devatā sakkhiṃ katvā vinicchitattā suvinicchitameva hotīti,",
  "tika-vin08t0:1682_10": "tampi tathā na sakkā vattuṃ. Kasmā?",
  "tika-vin08t0:1682_11": "Aṭṭhakathāṭīkādīsu tathā avuttattā.",
  "tika-vin08t0:1682_12": "Aṭṭhakathāyañhi “vivittaṃ okāsaṃ sammajjitvā divāvihāraṃ nisīditvā sīlāni sodhetvā ‘dvattiṃsākāraṃ tāva manasikarohī’ti vattabbo.",
  "tika-vin08t0:1682_13": "Sace tassa arogaṃ sīlaṃ kammaṭṭhānaṃ ghaṭayati,",
  "tika-vin08t0:1682_14": "saṅkhārā pākaṭā hutvā upaṭṭhahanti,",
  "tika-vin08t0:1682_15": "upacārappanāppattaṃ viya cittaṃ ekaggaṃ hoti,",
  "tika-vin08t0:1682_16": "divasaṃ atikkantampi na jānāti…pe…",
  "tika-vin08t0:1682_17": "yassa pana sīlaṃ bhinnaṃ hoti,",
  "tika-vin08t0:1682_18": "tassa kammaṭṭhānaṃ na ghaṭayati,",
  "tika-vin08t0:1682_19": "patodābhitunnaṃ viya cittaṃ kampati,",
  "tika-vin08t0:1682_20": "vippaṭisāragginā ḍayhati,",
  "tika-vin08t0:1682_21": "tattapāsāṇe nisinno viya taṅkhaṇaññeva vuṭṭhātī”ti ettakameva vuttaṃ.",
  "tika-vin08t0:1683_0": "Ṭīkāyampi “kammaṭṭhānaṃ ghaṭayatīti antarantarā khaṇḍaṃ adassetvā cittena saddhiṃ ārammaṇabhāvena cirakālaṃ ghaṭayati.",
  "tika-vin08t0:1683_1": "Saṅkhārā pākaṭā upaṭṭhahantīti vipassanākammaṭṭhāniko ce,",
  "tika-vin08t0:1683_2": "tassa saṅkhārā pākaṭā hutvā upaṭṭhahanti.",
  "tika-vin08t0:1683_3": "Sace katapārājikavītikkamo bhaveyya,",
  "tika-vin08t0:1683_4": "tassa satipi asaritukāmatāya vippaṭisāravatthuvasena punappunaṃ taṃ upaṭṭhahatīti cittekaggataṃ na vindatī”ti ettakameva vuttaṃ.",
  "tika-vin08t0:1684_0": "Vimativinodaniyampi “kammaṭṭhānaṃ ghaṭayatīti vippaṭisāramūlakena vikkhepena antarantarā khaṇḍaṃ adassetvā pabandhavasena cittena saṅghaṭayati.",
  "tika-vin08t0:1684_1": "Saṅkhārāti vipassanākammaṭṭhānavasena vuttaṃ.",
  "tika-vin08t0:1684_2": "Sāpattikassa hi paguṇampi kammaṭṭhānaṃ na suṭṭhu upaṭṭhāti.",
  "tika-vin08t0:1684_3": "Pageva pārājikassa.",
  "tika-vin08t0:1684_4": "Tassa hi vippaṭisāraninnatāya cittaṃ ekaggaṃ na hoti.",
  "tika-vin08t0:1684_5": "Ekassa pana vitakkavikkhepādibahulassa suddhasīlassapi cittaṃ na samādhiyati,",
  "tika-vin08t0:1684_6": "taṃ idha pārājikamūlanti na gahetabbaṃ.",
  "tika-vin08t0:1684_7": "Katapāpamūlakena vippaṭisārenevettha cittassa asamādhiyanaṃ sandhāya ‘kammaṭṭhānaṃ na ghaṭayatī’tiādi vutta”nti ettakameva vuttaṃ,",
  "tika-vin08t0:1684_8": "na vuttaṃ “devatānubhāvenā”tiādi,",
  "tika-vin08t0:1684_9": "tasmā yadi buddhasāsane sagāravo sikkhākāmo bhikkhu dutiyatatiyapārājikavisaye attano kañci vītikkamaṃ disvā “pārājikaṃ āpanno nu kho ahaṃ,",
  "tika-vin08t0:1684_10": "na nu kho”ti saṃsayapakkhando vinayadharaṃ upasaṅkamitvā taṃ vītikkamaṃ yathābhūtaṃ ācikkhitvā puccheyya,",
  "tika-vin08t0:1684_11": "tato vinayadharena aṭṭhakathāyaṃ vuttanayeneva “sabbaṃ pubbavidhānaṃ katvā vivittaṃ okāsaṃ sammajjitvā",
  "tika-vin08t0:1684_12": "divāvihāraṃ nisīditvā sīlāni sodhetvā dvattiṃsākāre tāva manasikarohī”ti ettakameva vattabbo,",
  "tika-vin08t0:1684_13": "na vattabbo “susāne seyyaṃ kappehī”tiādi.",
  "tika-vin08t0:1684_14": "Āgatakālepi aṭṭhakathāyaṃ āgatanayeneva pucchitvā aṭṭhakathāyaṃ āgatanayenevassa suddhāsuddhabhāvo vattabboti daṭṭhabbaṃ.",
  "tika-vin08t0:1685_0": "Evaṃ hotu,",
  "tika-vin08t0:1685_1": "evaṃ sante idāni paṭhamapārājikavisaye codentānaṃ kathaṃ vinicchayo kātabboti?",
  "tika-vin08t0:1685_2": "Codakena vatthusmiṃ ārocite cuditako pucchitabbo “santametaṃ,",
  "tika-vin08t0:1685_3": "no”ti evaṃ vatthuṃ upaparikkhitvā bhūtena vatthunā codetvā sāretvā ñattisampadāya anussāvanasampadāya taṃ adhikaraṇaṃ vūpasametabbaṃ.",
  "tika-vin08t0:1685_4": "Evampi alajjī nāma “etampi natthi,",
  "tika-vin08t0:1685_5": "etampi natthī”ti vadeyya,",
  "tika-vin08t0:1685_6": "paṭiññaṃ na dadeyya,",
  "tika-vin08t0:1685_7": "atha kiṃ kātabbanti?",
  "tika-vin08t0:1685_8": "Evampi alajjissa paṭiññāya eva āpattiyā kāretabbaṃ yathā taṃ tipiṭakacūḷābhayattherenāti.",
  "tika-vin08t0:1685_9": "Vuttañhetaṃ aṭṭhakathāyaṃ “evaṃ lajjinā codiyamāno alajjī bahūsupi vatthūsu uppannesu paṭiññaṃ na deti,",
  "tika-vin08t0:1685_10": "so ‘neva suddho’ti vattabbo,",
  "tika-vin08t0:1685_11": "na ‘asuddho’ti,",
  "tika-vin08t0:1685_12": "jīvamatako nāma āmakapūtiko nāma cesa.",
  "tika-vin08t0:1685_13": "Sace panassa aññampi tādisaṃ vatthu uppajjati,",
  "tika-vin08t0:1685_14": "na vinicchitabbaṃ,",
  "tika-vin08t0:1685_15": "tathā nāsitakova bhavissatī”tiādi.",
  "tika-vin08t0:1686_0": "235.",
  "tika-vin08t0:1686_1": "Evaṃ vinayadharalakkhaṇañca chaṭṭhānaolokanañca viditvā idāni…pe…",
  "tika-vin08t0:1686_2": "vinicchayo veditabboti yojanā.",
  "tika-vin08t0:1686_3": "Kimatthanti āha “yā sā…pe…",
  "tika-vin08t0:1686_4": "jānanattha”nti.",
  "tika-vin08t0:1686_5": "Yā sā pubbe vuttappabhedā codanā atthi,",
  "tika-vin08t0:1686_6": "tassāyeva sampattivipattijānanatthaṃ ādimajjhapaayosānādīnaṃ vasena vinicchayo veditabbo,",
  "tika-vin08t0:1686_7": "na avuttacodanāpabhedajānanatthanti attho.",
  "tika-vin08t0:1686_8": "Seyyathidanti pucchanatthe nipāto,",
  "tika-vin08t0:1686_9": "so vinicchayo katamoti attho.",
  "tika-vin08t0:1687_0": "Codanāya kati mūlāni,",
  "tika-vin08t0:1687_1": "kati vatthūni,",
  "tika-vin08t0:1687_2": "kati bhūmiyoti ettha “katihākārehī”tipi vattabbaṃ.",
  "tika-vin08t0:1687_3": "Vuttañhetaṃ parivāre codanākaṇḍe “codanāya kati mūlāni,",
  "tika-vin08t0:1687_4": "kati vatthūni,",
  "tika-vin08t0:1687_5": "kati bhūmiyo,",
  "tika-vin08t0:1687_6": "katihākārehi codetī”ti.",
  "tika-vin08t0:1687_7": "Mettacitto vakkhāmi,",
  "tika-vin08t0:1687_8": "no dosantaroti etassapi parato “codanāya imā pañca bhūmiyo.",
  "tika-vin08t0:1687_9": "Katamehi dvīhākārehi codeti,",
  "tika-vin08t0:1687_10": "kāyena vā codeti,",
  "tika-vin08t0:1687_11": "vācāya vā codeti,",
  "tika-vin08t0:1687_12": "imehi dvīhākārehi codetī”ti vattabbaṃ. Kasmā?",
  "tika-vin08t0:1687_13": "Codanākaṇḍe tathā vijjamānatoti.",
  "tika-vin08t0:1687_14": "Pannarasasu dhammesu patiṭṭhātabbanti parisuddhakāyasamācāratā,",
  "tika-vin08t0:1687_15": "parisuddhavacīsamācāratā,",
  "tika-vin08t0:1687_16": "mettacitte paccupaṭṭhitatā,",
  "tika-vin08t0:1687_17": "bahussutatā,",
  "tika-vin08t0:1687_18": "ubhayapātimokkhasvāgatatā,",
  "tika-vin08t0:1687_19": "kālena vacanatā,",
  "tika-vin08t0:1687_20": "bhūtena vacanatā,",
  "tika-vin08t0:1687_21": "saṇhena vacanatā,",
  "tika-vin08t0:1687_22": "atthasañhitena vacanatā,",
  "tika-vin08t0:1687_23": "mettacitto hutvā vacanatā,",
  "tika-vin08t0:1687_24": "kāruññatā, hitesitā,",
  "tika-vin08t0:1687_25": "anukampatā,",
  "tika-vin08t0:1687_26": "āpattivuṭṭhānatā,",
  "tika-vin08t0:1687_27": "vinayapurekkhāratāti.",
  "tika-vin08t0:1687_28": "Vuttañhetaṃ upālipañcake “codakenupāli bhikkhunā paraṃ codetukāmena evaṃ paccavekkhitabbaṃ –",
  "tika-vin08t0:1687_29": "parisuddhakāyasamācāro nu khomhi…pe…",
  "tika-vin08t0:1687_30": "parisuddhavacīsamācāro nu khomhi…pe…",
  "tika-vin08t0:1687_31": "mettaṃ nu kho me cittaṃ paccupaṭṭhitaṃ sabrahmacārīsu…pe…",
  "tika-vin08t0:1687_32": "bahussuto nu khomhi sutadharo sutasannicayo…pe…",
  "tika-vin08t0:1687_33": "ubhayāni kho me pātimokkhāni vitthārena svāgatāni…pe…",
  "tika-vin08t0:1687_34": "kālena vakkhāmi,",
  "tika-vin08t0:1687_35": "no akālena,",
  "tika-vin08t0:1687_36": "bhūtena vakkhāmi,",
  "tika-vin08t0:1687_37": "no abhūtena,",
  "tika-vin08t0:1687_38": "saṇhena vakkhāmi,",
  "tika-vin08t0:1687_39": "no pharusena,",
  "tika-vin08t0:1687_40": "atthasañhitena vakkhāmi,",
  "tika-vin08t0:1687_41": "no anatthasañhitena,",
  "tika-vin08t0:1687_42": "mettacitto vakkhāmi,",
  "tika-vin08t0:1687_43": "no dosantaro…pe…",
  "tika-vin08t0:1687_44": "kāruññatā, hitesitā,",
  "tika-vin08t0:1687_45": "anukampatā,",
  "tika-vin08t0:1687_46": "āpattivuṭṭhānatā,",
  "tika-vin08t0:1687_47": "vinayapurekkhāratā”ti.",
  "tika-vin08t0:1688_0": "Tattha kāruññatāti kāruṇikabhāvo.",
  "tika-vin08t0:1688_1": "Iminā karuṇā ca karuṇāpubbabhāgo ca dassito.",
  "tika-vin08t0:1688_2": "Hitesitāti hitagavesanatā.",
  "tika-vin08t0:1688_3": "Anukampatāti tena hitena saṃyojanatā.",
  "tika-vin08t0:1688_4": "Āpattivuṭṭhānatāti āpattito vuṭṭhāpetvā suddhante patiṭṭhāpanatā.",
  "tika-vin08t0:1688_5": "Vatthuṃ codetvā sāretvā paṭiññaṃ āropetvā yathāpaṭiññāya kammakaraṇaṃ vinayapurekkhāratā nāma.",
  "tika-vin08t0:1688_6": "Amūlakampi samūlakampi “mūla”nti gahetvā vadantīti āha “dve mūlānī”ti.",
  "tika-vin08t0:1688_7": "Kālena vakkhāmītiādīsu eko ekaṃ okāsaṃ kāretvā codento kālena vadati nāma.",
  "tika-vin08t0:1688_8": "Saṅghamajjhe gaṇamajjhe salākaggayāguaggavitakkamāḷakabhikkhācāramaggaāsanasālādīsu,",
  "tika-vin08t0:1688_9": "upaṭṭhākehi parivāritakkhaṇe vā codento akālena vadati nāma.",
  "tika-vin08t0:1688_10": "Tacchena vatthunā codento bhūtena vadati nāma.",
  "tika-vin08t0:1688_11": "Tucchena codento abhūtena vadati nāma.",
  "tika-vin08t0:1688_12": "“Ambho mahallaka parisāvacara paṃsukūlika dhammakathika patirūpaṃ tava ida”nti vadanto pharusena vadati nāma. “Bhante,",
  "tika-vin08t0:1688_13": "mahallakā parisāvacarā paṃsukūlikā dhammakathikā patirūpaṃ tumhākaṃ ida”nti vadanto saṇhena vadati nāma.",
  "tika-vin08t0:1688_14": "Kāraṇanissitaṃ katvā vadanto atthasañhitena vadati nāma.",
  "tika-vin08t0:1688_15": "Mettacitto vakkhāmi,",
  "tika-vin08t0:1688_16": "no dosantaroti mettacittaṃ upaṭṭhāpetvā vakkhāmi,",
  "tika-vin08t0:1688_17": "na duṭṭhacitto hutvā.",
  "tika-vin08t0:1688_18": "Sacce ca akuppe cāti vacīsacce ca akuppatāya ca.",
  "tika-vin08t0:1688_19": "Cuditakena hi saccañca vattabbaṃ,",
  "tika-vin08t0:1688_20": "kopo ca na kātabbo,",
  "tika-vin08t0:1688_21": "attanā ca na kucchitabbaṃ,",
  "tika-vin08t0:1688_22": "paro ca na ghaṭṭetabboti attho.",
  "tika-vin08t0:1689_0": "Imasmiṃ ṭhāne “saṅghena otiṇṇānotiṇṇaṃ jānitabbaṃ –",
  "tika-vin08t0:1689_1": "anuvijjakena yena dhammena yena vinayena yena satthusāsanena taṃ adhikaraṇaṃ vūpasammati,",
  "tika-vin08t0:1689_2": "tathā taṃ adhikaraṇaṃ vūpasametabba”nti vattabbaṃ.",
  "tika-vin08t0:1689_3": "Vuttañhetaṃ codanākaṇḍe “codakena kathaṃ paṭipajjitabbaṃ?",
  "tika-vin08t0:1689_4": "Cuditakena kathaṃ paṭipajjitabbaṃ?",
  "tika-vin08t0:1689_5": "Saṅghena kathaṃ paṭipajjitabbaṃ?",
  "tika-vin08t0:1689_6": "Anuvijjakena kathaṃ paṭipajjitabbaṃ?",
  "tika-vin08t0:1689_7": "Codakena kathaṃ paṭipajjitabbanti?",
  "tika-vin08t0:1689_8": "Codakena pañcasu dhammesu patiṭṭhāya paro codetabbo.",
  "tika-vin08t0:1689_9": "Kālena vakkhāmi no akālena,",
  "tika-vin08t0:1689_10": "bhūtena vakkhāmi no abhūtena,",
  "tika-vin08t0:1689_11": "saṇhena vakkhāmi no pharusena,",
  "tika-vin08t0:1689_12": "atthasañhitena vakkhāmi no anatthasañhitena,",
  "tika-vin08t0:1689_13": "mettacitto vakkhāmi no dosantaroti.",
  "tika-vin08t0:1689_14": "Codakena evaṃ paṭipajjitabbaṃ.",
  "tika-vin08t0:1689_15": "Cuditakena kathaṃ paṭipajjitabbanti?",
  "tika-vin08t0:1689_16": "Cuditakena dvīsu dhammesu patiṭṭhātabbaṃ sacce ca akuppe ca.",
  "tika-vin08t0:1689_17": "Cuditakena evaṃ paṭipajjitabbaṃ.",
  "tika-vin08t0:1689_18": "Saṅghena kathaṃ paṭipajjitabbanti?",
  "tika-vin08t0:1689_19": "Saṅghena otiṇṇānotiṇṇaṃ jānitabbaṃ.",
  "tika-vin08t0:1689_20": "Saṅghena evaṃ paṭipajjitabbaṃ.",
  "tika-vin08t0:1689_21": "Anuvijjakena kathaṃ paṭipajjitabbanti?",
  "tika-vin08t0:1689_22": "Anuvijjakena yena dhammena yena vinayena yena satthusāsanena taṃ adhikaraṇaṃ vūpasammati,",
  "tika-vin08t0:1689_23": "tathā taṃ adhikaraṇaṃ vūpasametabbaṃ.",
  "tika-vin08t0:1689_24": "Anuvijjakena evaṃ paṭipajjitabba”nti.",
  "tika-vin08t0:1690_0": "Aṭṭhakathāyampi “codanāya ko ādītiādipucchānaṃ vissajjane sacce akuppe cāti ettha sacce patiṭṭhātabbaṃ akuppe ca,",
  "tika-vin08t0:1690_1": "yaṃ kataṃ vā akataṃ vā,",
  "tika-vin08t0:1690_2": "tadeva vattabbaṃ,",
  "tika-vin08t0:1690_3": "na codake vā anuvijjake vā saṅghe vā kopo uppādetabbo.",
  "tika-vin08t0:1690_4": "Otiṇṇānotiṇṇaṃ jānitabbanti otiṇṇañca anotiṇṇañca vacanaṃ jānitabbaṃ.",
  "tika-vin08t0:1690_5": "Tatrāyaṃ jānanavidhi –",
  "tika-vin08t0:1690_6": "ettakā codakassa pubbakathā,",
  "tika-vin08t0:1690_7": "ettakā pacchimakathā,",
  "tika-vin08t0:1690_8": "ettakā cuditakassa pubbakathā,",
  "tika-vin08t0:1690_9": "ettakā pacchimakathāti jānitabbā.",
  "tika-vin08t0:1690_10": "Codakassa pamāṇaṃ gaṇhitabbaṃ,",
  "tika-vin08t0:1690_11": "cuditakassa pamāṇaṃ gaṇhitabbaṃ,",
  "tika-vin08t0:1690_12": "anuvijjakassa pamāṇaṃ gaṇhitabbaṃ.",
  "tika-vin08t0:1690_13": "Anuvijjako appamattakampi ahāpento ‘āvuso,",
  "tika-vin08t0:1690_14": "samannāharitvā ujuṃ katvā āharā’ti vattabbo,",
  "tika-vin08t0:1690_15": "saṅghena evaṃ paṭipajjitabbaṃ.",
  "tika-vin08t0:1690_16": "Yena dhammena yena vinayena yena satthusāsanena taṃ adhikaraṇaṃ vūpasammatīti ettha dhammoti bhūtaṃ vatthu.",
  "tika-vin08t0:1690_17": "Vinayoti codanā ceva sāraṇā ca.",
  "tika-vin08t0:1690_18": "Satthusāsananti ñattisampadā ceva anussāvanasampadā ca.",
  "tika-vin08t0:1690_19": "Etena hi dhammena ca vinayena ca satthusāsanena ca adhikaraṇaṃ vūpasammati,",
  "tika-vin08t0:1690_20": "tasmā anuvijjakena bhūtena vatthunā codetvā āpattiṃ sāretvā ñattisampadāya ceva anussāvanasampadāya ca taṃ adhikaraṇaṃ vūpasametabbaṃ,",
  "tika-vin08t0:1690_21": "anuvijjakena evaṃ paṭipajjitabba”nti āgataṃ,",
  "tika-vin08t0:1690_22": "tasmā vattabbamettakaṃ dvayanti.",
  "tika-vin08t0:1691_0": "Evaṃ ekadesena codanākaṇḍanayaṃ dassetvā idāni ekadeseneva mahāsaṅgāmanayaṃ dassento “anuvijjakena codako pucchitabbo”tiādimāha.",
  "tika-vin08t0:1691_1": "Tattha yaṃ kho tvaṃ, āvuso,",
  "tika-vin08t0:1691_2": "imaṃ bhikkhuṃ codesi,",
  "tika-vin08t0:1691_3": "kimhi naṃ codesīti codanāsāmaññato vuttaṃ,",
  "tika-vin08t0:1691_4": "pāḷiyaṃ pana pavāraṇaṭṭhapanavasena codanaṃ sandhāya “yaṃ kho tvaṃ, āvuso,",
  "tika-vin08t0:1691_5": "imassa bhikkhuno pavāraṇaṃ ṭhapesī”ti vuttaṃ.",
  "tika-vin08t0:1691_6": "Sesaṃ suviññeyyameva.",
  "tika-vin08t0:1692_0": "Evaṃ ekadesena mahāsaṅgāmanayaṃ dassetvā idāni ekadeseneva cūḷasaṅgāmanayaṃ dassetuṃ “saṅgāmāvacarena bhikkhunā”tiādimāha.",
  "tika-vin08t0:1692_1": "Tattha saṅgāmāvacarena bhikkhunāti saṅgāmo vuccati adhikaraṇavinicchayatthāya saṅghasannipāto.",
  "tika-vin08t0:1692_2": "Tatra hi attapaccatthikā ceva sāsanapaccatthikā ca uddhammaṃ ubbinayaṃ satthusāsanaṃ dīpentā samosaranti vesālikā vajjiputtakā viya.",
  "tika-vin08t0:1692_3": "Yo bhikkhu tesaṃ paccatthikānaṃ laddhiṃ madditvā sakavādadīpanatthāya tattha avacarati,",
  "tika-vin08t0:1692_4": "ajjhogāhetvā vinicchayaṃ pavatteti,",
  "tika-vin08t0:1692_5": "so saṅgāmāvacaro nāma yasatthero viya,",
  "tika-vin08t0:1692_6": "tena saṅgāmāvacarena bhikkhunā saṅghaṃ upasaṅkamantena nīcacittena saṅgho upasaṅkamitabbo.",
  "tika-vin08t0:1692_7": "Nīcacittenāti mānaddhajaṃ nipātetvā nihatamānacittena.",
  "tika-vin08t0:1692_8": "Rajoharaṇasamenāti pādapuñchanasamena,",
  "tika-vin08t0:1692_9": "yathā rajoharaṇassa saṃkiliṭṭhe vā asaṃkiliṭṭhe vā pāde puñchiyamāne neva rāgo na doso,",
  "tika-vin08t0:1692_10": "evaṃ iṭṭhāniṭṭhesu arajjantena adussantenāti attho.",
  "tika-vin08t0:1692_11": "Yathāpatirūpe āsaneti yathāpatirūpaṃ āsanaṃ ñatvā attano pāpuṇanaṭṭhāne therānaṃ bhikkhūnaṃ piṭṭhiṃ adassetvā nisīditabbaṃ.",
  "tika-vin08t0:1693_0": "Anānākathikenāti nānāvidhaṃ taṃ taṃ anatthakathaṃ akathentena.",
  "tika-vin08t0:1693_1": "Atiracchānakathikenāti diṭṭhasutamutampi rājakathādikaṃ tiracchānakathaṃ akathentena.",
  "tika-vin08t0:1693_2": "Sāmaṃ vā dhammo bhāsitabboti saṅghasannipātaṭṭhāne kappiyākappiyasannissitā vā rūpārūpaparicchedasamathacāravipassanācāraṭṭhānanisajjavattādinissitā",
  "tika-vin08t0:1693_3": "vā kathā dhammo nāma.",
  "tika-vin08t0:1693_4": "Evarūpo dhammo sayaṃ vā bhāsitabbo,",
  "tika-vin08t0:1693_5": "paro vā ajjhesitabbo.",
  "tika-vin08t0:1693_6": "Yo bhikkhu tathārūpiṃ kathaṃ kathetuṃ pahoti,",
  "tika-vin08t0:1693_7": "so vattabbo “āvuso,",
  "tika-vin08t0:1693_8": "saṅghamajjhamhi pañhe uppanne tvaṃ katheyyāsī”ti.",
  "tika-vin08t0:1693_9": "Ariyo vā tuṇhībhāvo nātimaññitabboti ariyā tuṇhī nisīdantā na bālaputhujjanā viya nisīdanti,",
  "tika-vin08t0:1693_10": "aññataraṃ kammaṭṭhānaṃ gahetvāva nisīdanti.",
  "tika-vin08t0:1693_11": "Iti kammaṭṭhānamanasikāravasena tuṇhībhāvo ariyo tuṇhībhāvo nāma,",
  "tika-vin08t0:1693_12": "so nātimaññitabbo,",
  "tika-vin08t0:1693_13": "“kiṃ kammaṭṭhānānuyogenā”ti nāvajānitabbo,",
  "tika-vin08t0:1693_14": "attano patirūpaṃ kammaṭṭhānaṃ gahetvāva nisīditabbanti attho.",
  "tika-vin08t0:1694_0": "Na upajjhāyo pucchitabboti “ko nāma tuyhaṃ upajjhāyo”ti na pucchitabbo.",
  "tika-vin08t0:1694_1": "Esa nayo sabbattha.",
  "tika-vin08t0:1694_2": "Na jātīti “khattiyajātiyo tvaṃ brāhmaṇajātiyo”ti evaṃ jāti na pucchitabbā.",
  "tika-vin08t0:1694_3": "Na āgamoti “dīghabhāṇako tvaṃ majjhimabhāṇako”ti evaṃ āgamo na pucchitabbo.",
  "tika-vin08t0:1694_4": "Kulapadesopi khattiyakulādivaseneva veditabbo.",
  "tika-vin08t0:1694_5": "Atrassa pemaṃ vā doso vāti tatra puggale etesaṃ kāraṇānaṃ aññataravasena pemaṃ vā bhaveyya doso vā.",
  "tika-vin08t0:1695_0": "No parisakappikenāti parisakappakena parisānuvidhāyakena na bhavitabbaṃ,",
  "tika-vin08t0:1695_1": "yaṃ parisāya ruccati,",
  "tika-vin08t0:1695_2": "tadeva cetetvā kappetvā na kathetabbanti attho.",
  "tika-vin08t0:1695_3": "Na hatthamuddā dassetabbāti kathetabbe ca akathetabbe ca saññājananatthaṃ hatthavikāro na kātabbo.",
  "tika-vin08t0:1696_0": "Atthaṃ anuvidhiyantenāti vinicchayapaṭivedhameva sallakkhentena,",
  "tika-vin08t0:1696_1": "“idaṃ suttaṃ upalabbhati,",
  "tika-vin08t0:1696_2": "imasmiṃ vinicchaye idaṃ vakkhāmī”ti evaṃ paritulayantena nisīditabbanti attho.",
  "tika-vin08t0:1696_3": "Na ca āsanā vuṭṭhātabbanti na āsanā vuṭṭhāya sannipātamaṇḍale vicaritabbaṃ.",
  "tika-vin08t0:1696_4": "Vinayadhare hi uṭṭhite sabbā parisā vuṭṭhahanti,",
  "tika-vin08t0:1696_5": "tasmā na vuṭṭhātabbaṃ.",
  "tika-vin08t0:1696_6": "Na vītihātabbanti na vinicchayo hāpetabbo.",
  "tika-vin08t0:1696_7": "Na kummaggo sevitabboti na āpatti dīpetabbā.",
  "tika-vin08t0:1696_8": "Asāhasikena bhavitabbanti na sahasā kārinā bhavitabbaṃ,",
  "tika-vin08t0:1696_9": "na sahasā duruttavacanaṃ kathetabbanti attho.",
  "tika-vin08t0:1696_10": "Vacanakkhamenāti duruttavācaṃ khamanasīlena.",
  "tika-vin08t0:1696_11": "Hitaparisakkināti hitesinā hitagavesinā karuṇā ca karuṇāpubbabhāgo ca upaṭṭhāpetabboti ayaṃ padadvayepi adhippāyo.",
  "tika-vin08t0:1696_12": "Anasuruttenāti na asuruttena,",
  "tika-vin08t0:1696_13": "asuruttaṃ vuccati viggāhikakathāsaṅkhātaṃ asundaravacanaṃ,",
  "tika-vin08t0:1696_14": "taṃ na kathetabbanti attho.",
  "tika-vin08t0:1696_15": "Attā pariggahetabboti “vinicchinituṃ vūpasametuṃ sakkhissāmi nu kho,",
  "tika-vin08t0:1696_16": "no”ti evaṃ attā pariggahetabbo,",
  "tika-vin08t0:1696_17": "attano pamāṇaṃ jānitabbanti attho.",
  "tika-vin08t0:1696_18": "Paro pariggahetabboti “lajjiyā nu kho ayaṃ parisā sakkā saññāpetuṃ,",
  "tika-vin08t0:1696_19": "udāhu no”ti evaṃ paro pariggahetabbo.",
  "tika-vin08t0:1696_20": "Codako pariggahetabboti “dhammacodako nu kho,",
  "tika-vin08t0:1696_21": "no”ti evaṃ pariggahetabbo.",
  "tika-vin08t0:1696_22": "Cuditako pariggahetabboti “dhammacuditako nu kho,",
  "tika-vin08t0:1696_23": "no”ti evaṃ pariggahetabbo.",
  "tika-vin08t0:1696_24": "Adhammacodako pariggahetabboti tassa pamāṇaṃ jānitabbaṃ.",
  "tika-vin08t0:1696_25": "Sesesupi eseva nayo.",
  "tika-vin08t0:1697_0": "Vuttaṃ ahāpentenāti codakacuditakehi vuttavacanaṃ ahāpentena.",
  "tika-vin08t0:1697_1": "Avuttaṃ apakāsentenāti anosaṭaṃ vatthuṃ apakāsentena.",
  "tika-vin08t0:1697_2": "Mando hāsetabboti mando momūḷho paggaṇhitabbo,",
  "tika-vin08t0:1697_3": "“nanu tvaṃ kulaputto”ti uttejetvā anuyogavattaṃ kathāpetvā tassa anuyogo gaṇhitabbo.",
  "tika-vin08t0:1697_4": "Bhīru assāsetabboti yassa saṅghamajjhaṃ vā gaṇamajjhaṃ vā anosaṭapubbattā sārajjaṃ uppajjati,",
  "tika-vin08t0:1697_5": "tādiso “mā bhāyi,",
  "tika-vin08t0:1697_6": "vissattho kathayāhi,",
  "tika-vin08t0:1697_7": "mayaṃ te upatthambhā bhavissāmā”ti vatvāpi anuyogavattaṃ kathāpetabbo.",
  "tika-vin08t0:1697_8": "Caṇḍo nisedhetabboti apasāretabbo tajjetabbo.",
  "tika-vin08t0:1697_9": "Asuci vibhāvetabboti alajjiṃ pakāsetvā āpattiṃ desāpetabbo.",
  "tika-vin08t0:1697_10": "Ujumaddavenāti yo bhikkhu uju sīlavā kāyavaṅkādirahito,",
  "tika-vin08t0:1697_11": "so maddaveneva upacaritabbo.",
  "tika-vin08t0:1697_12": "Dhammesu ca puggalesu cāti ettha yo dhammagaruko hoti,",
  "tika-vin08t0:1697_13": "na puggalagaruko,",
  "tika-vin08t0:1697_14": "ayameva dhammesu ca puggalesu ca majjhattoti veditabbo.",
  "tika-vin08t0:1697_15": "Sesaṃ suviññeyyameva.",
  "tika-vin08t0:1698_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:1699_0": "Codanādivinicchayakathālaṅkāro nāma",
  "tika-vin08t0:1700_0": "Ekatiṃsatimo paricchedo.",
  "tika-vin08t0:1701_0": "32. Garukāpattivuṭṭhānavinicchayakathā",
  "tika-vin08t0:1702_0": "Paṭicchannaparivāsakathā",
  "tika-vin08t0:1703_0": "236.",
  "tika-vin08t0:1703_1": "Evaṃ codanādivinicchayaṃ kathetvā idāni garukāpattivuṭṭhānavinicchayaṃ kathetuṃ “garukāpattivuṭṭhāna”ntiādimāha.",
  "tika-vin08t0:1703_2": "Tattha garu alahukaṃ paṭikaraṇaṃ etissā āpattiyāti garukā,",
  "tika-vin08t0:1703_3": "āpajjitabbāti āpatti,",
  "tika-vin08t0:1703_4": "garukā ca sā āpatti cāti garukāpatti,",
  "tika-vin08t0:1703_5": "vuṭṭhahate vuṭṭhānaṃ,",
  "tika-vin08t0:1703_6": "garukāpattiyā vuṭṭhānaṃ garukāpatti vuṭṭhānaṃ. Kiṃ taṃ?",
  "tika-vin08t0:1703_7": "Saṅghādisesāpattito parisuddhabhāvo.",
  "tika-vin08t0:1703_8": "Tenāha “parivāsamānattādīhi vinayakammehi garukāpattito vuṭṭhāna”nti.",
  "tika-vin08t0:1703_9": "Kiñcāpi catubbidho parivāso,",
  "tika-vin08t0:1703_10": "appaṭicchannaparivāso pana idha nādhippetoti āha “tividho parivāso”ti.",
  "tika-vin08t0:1703_11": "Tathā hi vuttaṃ samantapāsādikāyaṃ “tattha catubbidho parivāso –",
  "tika-vin08t0:1703_12": "appaṭicchannaparivāso paṭicchannaparivāso suddhantaparivāso samodhānaparivāsoti.",
  "tika-vin08t0:1703_13": "Tesu ‘yo so,",
  "tika-vin08t0:1703_14": "bhikkhave,",
  "tika-vin08t0:1703_15": "aññopi aññatitthiyapubbo imasmiṃ dhammavinaye ākaṅkhati pabbajjaṃ,",
  "tika-vin08t0:1703_16": "ākaṅkhati upasampadaṃ,",
  "tika-vin08t0:1703_17": "tassa cattāro māse parivāso dātabbo’ti evaṃ mahākhandhake vutto titthiyaparivāso appaṭicchannaparivāso nāma.",
  "tika-vin08t0:1703_18": "Tattha yaṃ vattabbaṃ,",
  "tika-vin08t0:1703_19": "taṃ vuttameva.",
  "tika-vin08t0:1703_20": "Ayaṃ pana idha anadhippeto”ti.",
  "tika-vin08t0:1703_21": "Ito paraṃ aṭṭhakathāyaṃ vuttanayeneva suviññeyyoti tasmā dubbiññeyyaṭṭhāneyeva vaṇṇayissāma.",
  "tika-vin08t0:1704_0": "237.",
  "tika-vin08t0:1704_1": "Evaṃ yo yo āpanno hoti,",
  "tika-vin08t0:1704_2": "tassa tassa nāmaṃ gahetvā kammavācā kātabbāti etena pāḷiyaṃ sabbasādhāraṇavasena “suṇātu me, bhante, saṅgho,",
  "tika-vin08t0:1704_3": "ayaṃ itthannāmo bhikkhū”ti ca “yadi saṅghassa pattakallaṃ,",
  "tika-vin08t0:1704_4": "saṅgho itthannāmassa bhikkhuno”ti ca āgatepi kammavācābhaṇanakāle tathā abhaṇitvā “ayaṃ buddharakkhito",
  "tika-vin08t0:1704_5": "bhikkhū”ti ca “imassa buddharakkhitassa bhikkhuno”ti ca evaṃ sakasakanāmaṃ uddharitvāva kammavācā kātabbāti dasseti.",
  "tika-vin08t0:1705_0": "Māḷakasīmāyameva vattaṃ samādātabbaṃ,",
  "tika-vin08t0:1705_1": "na tato bahi. Kasmā?",
  "tika-vin08t0:1705_2": "“Aññattha kammavācā aññattha samādāna”nti vattabbadosappasaṅgato.",
  "tika-vin08t0:1705_3": "Asamādinnavattassa ārocanāsambhavato,",
  "tika-vin08t0:1705_4": "māḷakasīmāya sannipatitānaṃ bhikkhūnaṃ ekassapi anārocane sati ratticchedasambhavato ca.",
  "tika-vin08t0:1705_5": "Parivāsaṃ samādiyāmi,",
  "tika-vin08t0:1705_6": "vattaṃ samādiyāmīti imesu dvīsu padesu ekekena vā ubhohi padehi vā samādātabbaṃ.",
  "tika-vin08t0:1705_7": "Kathaṃ viññāyatīti ce?",
  "tika-vin08t0:1705_8": "“Ekapadenapi cettha nikkhitto hoti parivāso,",
  "tika-vin08t0:1705_9": "dvīhi pana sunikkhittoyeva,",
  "tika-vin08t0:1705_10": "samādānepi eseva nayo”ti vakkhamānattā.",
  "tika-vin08t0:1705_11": "Samādiyitvā tattheva saṅghassa ārocetabbaṃ,",
  "tika-vin08t0:1705_12": "na tattha anārocetvā aññattha gantabbaṃ. Kasmā?",
  "tika-vin08t0:1705_13": "Vuṭṭhitāya parisāya puna sannipātetuṃ dukkarattā,",
  "tika-vin08t0:1705_14": "ekassapi bhikkhuno anārocetvā aruṇuṭṭhāpane sati ratticchedakarattā.",
  "tika-vin08t0:1706_0": "Ārocentena evaṃ ārocetabbanti sambandho.",
  "tika-vin08t0:1706_1": "“Ahaṃ bhante…pe…",
  "tika-vin08t0:1706_2": "saṅgho dhāretū”ti ettakameva vatvā yācane viya “dutiyampi tatiyampī”ti avuttattā accāyikakaraṇe sati ekavāraṃ ārocitepi upapannamevāti daṭṭhabbaṃ.",
  "tika-vin08t0:1706_3": "Vediyāmahaṃ bhante,",
  "tika-vin08t0:1706_4": "vediyatīti maṃ saṅgho dhāretūti ettha “vediyāmīti cittena sampaṭicchitvā sukhaṃ anubhavāmi,",
  "tika-vin08t0:1706_5": "na tappaccayā ahaṃ dukkhitoti adhippāyo”ti sāratthadīpaniyaṃ vuttaṃ.",
  "tika-vin08t0:1706_6": "Ettha ca “sukhaṃ vedemi vedana”ntiādīsu viya pi-",
  "tika-vin08t0:1706_7": "saddo anubhavanattho hoti.",
  "tika-vin08t0:1706_8": "Vajirabuddhiṭīkāyaṃ pana “vediyāmīti jānemi,",
  "tika-vin08t0:1706_9": "cittena sampaṭicchitvā sukhaṃ anubhavāmi,",
  "tika-vin08t0:1706_10": "na tappaccayā ahaṃ dukkhitoti adhippāyoti likhita”nti vuttaṃ.",
  "tika-vin08t0:1706_11": "Ettha pana “dīpaṅkaro lokavidū”tiādīsu viya ñāṇattho anubhavanattho ca.",
  "tika-vin08t0:1706_12": "Vimativinodaniyaṃ pana “vediyāmahanti jānāpemahaṃ,",
  "tika-vin08t0:1706_13": "ārocemīti attho,",
  "tika-vin08t0:1706_14": "anubhavāmītipissa atthaṃ vadanti.",
  "tika-vin08t0:1706_15": "Purimaṃ pana pasaṃsanti ārocanavacanattā”ti.",
  "tika-vin08t0:1706_16": "Ettha tu –",
  "tika-vin08t0:1707_0": "“Sampannaṃ sālikedāraṃ, suvā khādanti brāhmaṇa;",
  "tika-vin08t0:1708_0": "Paṭivedemi te brahme, na naṃ vāretumussahe”ti. –",
  "tika-vin08t0:1709_0": "Ādīsu viya ārocanatthoti daṭṭhabbo.",
  "tika-vin08t0:1710_0": "Ārocetvā…pe…",
  "tika-vin08t0:1710_1": "nikkhipitabbanti dukkaṭaparimocanatthaṃ vuttaṃ.",
  "tika-vin08t0:1710_2": "Keci pana “tadaheva puna vattaṃ samādiyitvā aruṇaṃ uṭṭhāpetukāmassa ratticchedaparihāratthampī”ti vadanti.",
  "tika-vin08t0:1710_3": "Yassa māḷake nārocitaṃ,",
  "tika-vin08t0:1710_4": "tassa ārocetvā nikkhipitabbaṃ.",
  "tika-vin08t0:1710_5": "Yassa ārocitaṃ,",
  "tika-vin08t0:1710_6": "tassa puna ārocanakiccaṃ natthi,",
  "tika-vin08t0:1710_7": "kevalaṃ nikkhipitabbameva.",
  "tika-vin08t0:1710_8": "“Sabhāgā bhikkhū vasantī”ti vuttattā visabhāgānaṃ vasanaṭṭhāne vattaṃ asamādiyitvā bahi eva kātumpi vaṭṭatīti daṭṭhabbaṃ.",
  "tika-vin08t0:1710_9": "Dve leḍḍupāte atikkamitvāti idaṃ vihāre bhikkhūnaṃ sajjhāyādisaddasavanūpacāravijahanatthaṃ vuttaṃ,",
  "tika-vin08t0:1710_10": "mahāmaggato okkammāti idaṃ maggapaṭipannānaṃ bhikkhūnaṃ savanūpacārātikkamanatthaṃ,",
  "tika-vin08t0:1710_11": "gumbena vātiādi dassanūpacāravijahanatthaṃ.",
  "tika-vin08t0:1710_12": "Sopi kenaci kammena purearuṇe eva gacchatīti iminā ārocanāya katāya sabbesu bhikkhūsu bahivihāraṃ gatesupi",
  "tika-vin08t0:1710_13": "ūnegaṇecaraṇadoso vā vippavāsadoso vā na hoti ārocanatthattā sahavāsassāti dasseti.",
  "tika-vin08t0:1710_14": "Tenāha “ayañcā”tiādi.",
  "tika-vin08t0:1710_15": "Anikkhittavattena antoupacāragatānaṃ sabbesampi ārocetabbā.",
  "tika-vin08t0:1710_16": "“Ayaṃ nikkhittavattassa parihāro”ti vuttaṃ,",
  "tika-vin08t0:1710_17": "tattha nikkhittavattassāti vattaṃ nikkhipitvā parivasantassāti attho.",
  "tika-vin08t0:1710_18": "Ayaṃ panettha therassa adhippāyo –",
  "tika-vin08t0:1710_19": "vattaṃ nikkhipitvā parivasantassa upacāragatānaṃ sabbesaṃ ārocanakiccaṃ natthi,",
  "tika-vin08t0:1710_20": "diṭṭharūpānaṃ sutasaddānaṃ ārocetabbaṃ,",
  "tika-vin08t0:1710_21": "adiṭṭhaasutānampi antodvādasahatthagatānaṃ ārocetabbaṃ.",
  "tika-vin08t0:1710_22": "Idaṃ vattaṃ nikkhipitvā parivasantassa lakkhaṇanti.",
  "tika-vin08t0:1710_23": "Therassāti mahāpadumattherassa.",
  "tika-vin08t0:1711_0": "238.",
  "tika-vin08t0:1711_1": "Kukkuccavinodanatthāyāti imesu paṭicchannadivasappamāṇena parivasitadivasesu “siyuṃ nu kho tividharatticchedakāraṇayuttāni kānici divasāni,",
  "tika-vin08t0:1711_2": "evaṃ sati aparipuṇṇaparivāsadivasattā na mānattāraho bhaveyya,",
  "tika-vin08t0:1711_3": "asati ca mānattārahabhāve mānattaṃ dinnampi adinnaṃyeva bhaveyya,",
  "tika-vin08t0:1711_4": "evañca sati āpannāpattito vuṭṭhānaṃ na bhaveyyā”ti imassa vinayakukkuccassa vinodanatthāya.",
  "tika-vin08t0:1711_5": "Ekena vā dvīhi vā tīhi vā divasehi adhikatarāni divasāni parivasitvā nanu cāyaṃ parivutthaparivāso,",
  "tika-vin08t0:1711_6": "tasmānena mānattameva yācitabbaṃ,",
  "tika-vin08t0:1711_7": "atha kasmā vattaṃ samādiyitvā mānattaṃ yācitabbanti āhāti codanaṃ manasi karontena vuttaṃ “ayañhi vatte samādinne”tiādi.",
  "tika-vin08t0:1711_8": "Hi yasmā ayaṃ bhikkhu vatte samādinne eva mānattāraho hoti,",
  "tika-vin08t0:1711_9": "na asamādinne,",
  "tika-vin08t0:1711_10": "iti tasmā vattaṃ samādiyitvā mānattaṃ yācitabbanti sambandho.",
  "tika-vin08t0:1711_11": "Nanu ca kammavācāyaṃ “so parivutthaparivāso saṅghaṃ mānattaṃ yācati”icceva vuttaṃ,",
  "tika-vin08t0:1711_12": "na vuttaṃ “samādinnavatto”ti,",
  "tika-vin08t0:1711_13": "atha kasmā “vatte samādinne eva mānattāraho hotī”ti vuttanti codanaṃ sandhāyāha “nikkhittavattena parivutthattā”ti.",
  "tika-vin08t0:1711_14": "Yasmā ayaṃ bhikkhu nikkhittavattena hutvā parivuttho hoti,",
  "tika-vin08t0:1711_15": "no anikkhittavattena,",
  "tika-vin08t0:1711_16": "tasmā nikkhittavattena hutvā parivutthattā ayaṃ bhikkhu vatte samādinne eva mānattāraho hoti,",
  "tika-vin08t0:1711_17": "no asamādinneti yojanā.",
  "tika-vin08t0:1711_18": "Tathā hi vuttaṃ “anikkhittavattassa pana puna samādānakiccaṃ natthi.",
  "tika-vin08t0:1711_19": "So hi paṭicchannadivasātikkameneva mānattāraho hoti,",
  "tika-vin08t0:1711_20": "tasmā tassa mānattaṃ dātabbamevā”ti.",
  "tika-vin08t0:1712_0": "Catūhi pañcahi vā bhikkhūhi saddhinti ūnegaṇecaraṇadosā vimuccanatthaṃ.",
  "tika-vin08t0:1712_1": "Parikkhittassa vihārassa parikkhepatotiādi kiñcāpi pāḷiyaṃ natthi,",
  "tika-vin08t0:1712_2": "atha kho aṭṭhakathācariyānaṃ vacanena tathā eva paṭipajjitabbanti ca vuttaṃ.",
  "tika-vin08t0:1712_3": "“Atthibhāvaṃ sallakkhetvāti dvādasahatthe upacāre sallakkhetvā,",
  "tika-vin08t0:1712_4": "anikkhittavattānaṃ upacārasīmāya āgatabhāvaṃ sallakkhetvā sahavāsādikaṃ veditabbanti ca vuttaṃ.",
  "tika-vin08t0:1712_5": "‘Nikkhipantena ārocetvā nikkhipitabbaṃ payojanaṃ atthī’ti ca vuttaṃ,",
  "tika-vin08t0:1712_6": "na pana taṃ payojanaṃ dassita”nti vajirabuddhiṭīkāyaṃ vuttaṃ,",
  "tika-vin08t0:1712_7": "vattabhedadukkaṭā muccanapayojanaṃ hotīti veditabbaṃ.",
  "tika-vin08t0:1713_0": "239.",
  "tika-vin08t0:1713_1": "Abbhānaṃ kātuṃ na vaṭṭatīti katampi akatameva hotīti attho.",
  "tika-vin08t0:1713_2": "“Tenāpi vattaṃ samādiyitvā ārocetvā abbhānaṃ yācitabba”nti vuttattā abbhānayācanatthaṃ mānattassa samādiyanakālepi ārocetabbameva.",
  "tika-vin08t0:1713_3": "Pubbe mānattacāritakāle ārocitamevāti anārocetvā abbhānaṃ na yācitabbanti viññāyati.",
  "tika-vin08t0:1713_4": "Evaṃ mānattayācanakālepi parivāsaṃ samādiyitvā ārocetabbamevāti daṭṭhabbaṃ.",
  "tika-vin08t0:1714_0": "240.",
  "tika-vin08t0:1714_1": "Ciṇṇamānatto bhikkhu abbhetabboti ciṇṇamānattassa ca abbhānārahassa ca ninnānākaraṇattā vuttaṃ.",
  "tika-vin08t0:1714_2": "Aññathā “abbhānāraho abbhetabbo”ti vattabbaṃ siyā.",
  "tika-vin08t0:1714_3": "Ukkhepanīyakammakatopi attano laddhiggahaṇavasena sabhāgabhikkhumhi sati tassa anārocāpetuṃ na labhati.",
  "tika-vin08t0:1715_0": "“Anantarāyikassa pana antarāyikasaññāya chādayato acchannāvā”ti pāṭho.",
  "tika-vin08t0:1715_1": "Averibhāvena sabhāgo averisabhāgo.",
  "tika-vin08t0:1715_2": "“Sabhāgasaṅghādisesaṃ āpannassa pana santike āvi kātuṃ na vaṭṭatī”ti pasaṅgato idheva pakāsitaṃ.",
  "tika-vin08t0:1715_3": "Lahukesu paṭikkhepo natthi.",
  "tika-vin08t0:1715_4": "Tattha ñattiyā āvi katvā uposathaṃ kātuṃ anuññātattā lahukasabhāgaṃ āvi kātuṃ vaṭṭatīti.",
  "tika-vin08t0:1715_5": "Sabhāgasaṅghādisesaṃ pana ñattiyā ārocanaṃ na vaṭṭatīti kira.",
  "tika-vin08t0:1715_6": "“Tassa santike taṃ āpattiṃ paṭikarissatīti vuttattā lahukassevāyaṃ samanuññātā.",
  "tika-vin08t0:1715_7": "Na hi sakkā suddhassa ekassa santike saṅghādisesassa paṭikaraṇaṃ kātu”nti likhitaṃ.",
  "tika-vin08t0:1715_8": "Lahukesupi sabhāgaṃ āvi kātuṃ na vaṭṭatīti.",
  "tika-vin08t0:1715_9": "Tasmā eva hi ñattiyā āvikaraṇaṃ anuññātaṃ,",
  "tika-vin08t0:1715_10": "itarathā taṃ niratthakaṃ siyā.",
  "tika-vin08t0:1715_11": "Aññamaññārocanassa vaṭṭati,",
  "tika-vin08t0:1715_12": "tato na vaṭṭatīti dīpanatthameva ñattiyā āvikaraṇamanuññātaṃ,",
  "tika-vin08t0:1715_13": "teneva idha “sabhāgasaṅghādisesaṃ āpannassā”tiādi vuttaṃ,",
  "tika-vin08t0:1715_14": "ayamattho “ettāvatā te dve nirāpattikā honti,",
  "tika-vin08t0:1715_15": "tesaṃ santike sesehi sabhāgāpattiyo desetabbā”ti vacanena kaṅkhāvitaraṇiyampi pakāsitova.",
  "tika-vin08t0:1715_16": "Saṅghādisesaṃ pana ñattiyā ārocetvā uposathaṃ kātuṃ vaṭṭati.",
  "tika-vin08t0:1715_17": "Tassā ñattiyā ayamattho –",
  "tika-vin08t0:1715_18": "yadā suddhaṃ bhikkhuṃ passissati,",
  "tika-vin08t0:1715_19": "tassa santike aññamaññārocanavasena paṭikarissati,",
  "tika-vin08t0:1715_20": "evaṃ paṭikate “na ca,",
  "tika-vin08t0:1715_21": "bhikkhave,",
  "tika-vin08t0:1715_22": "sāpattikena pātimokkhaṃ sotabbaṃ,",
  "tika-vin08t0:1715_23": "yo suṇeyya,",
  "tika-vin08t0:1715_24": "āpatti dukkaṭassā”ti vuttāpattito mokkho hoti,",
  "tika-vin08t0:1715_25": "tasmā “garukaṃ vā hotu lahukaṃ vā,",
  "tika-vin08t0:1715_26": "ñattiyā āvi kātuṃ vaṭṭatī”ti vuttaṃ.",
  "tika-vin08t0:1715_27": "Ubhosu nayesu yuttataraṃ gahetabbaṃ.",
  "tika-vin08t0:1715_28": "“Nāmañceva āpatti cāti tena tena vītikkamenāpannāpatti āpatti.",
  "tika-vin08t0:1715_29": "Nāmanti tassā āpattiyā nāma”nti likhitaṃ.",
  "tika-vin08t0:1715_30": "Ārocetvā nikkhipitabbanti ettha ārocanaṃ vattabhedadukkaṭapariharaṇappayojananti veditabbaṃ.",
  "tika-vin08t0:1716_0": "“Satiyeva antarāye antarāyikasaññī chādeti,",
  "tika-vin08t0:1716_1": "acchannā hoti.",
  "tika-vin08t0:1716_2": "Antarāyikassa pana antarāyikasaññāya vā anantarāyikasaññāya vā chādayato acchannāvā”tipi pāṭho.",
  "tika-vin08t0:1716_3": "Averīti hitakāmo.",
  "tika-vin08t0:1716_4": "Uddhaste aruṇeti uṭṭhite aruṇe.",
  "tika-vin08t0:1716_5": "Suddhassa santiketi sabhāgasaṅghādisesaṃ anāpannassa santike.",
  "tika-vin08t0:1716_6": "Vatthunti asucimocanādivītikkamaṃ.",
  "tika-vin08t0:1716_7": "Sukkavissaṭṭhīti vatthu ceva gottañcāti “sukkavissaṭṭhī”ti idaṃ asucimocanalakkhaṇassa vītikkamassa pakāsanato vatthu ceva hoti,",
  "tika-vin08t0:1716_8": "sajātiyasādhāraṇavijātiyavinivattasabhāvāya sukkavissaṭṭhiyā eva pakāsanato gottañca hotīti attho.",
  "tika-vin08t0:1716_9": "Gaṃ tāyatīti hi gottaṃ.",
  "tika-vin08t0:1716_10": "Saṅghādisesoti nāmañceva āpatti cāti saṅghādisesoti tena tena vītikkamena āpannassa āpattinikāyassa nāmapakāsanato nāmañceva hoti,",
  "tika-vin08t0:1716_11": "āpattisabhāvato āpatti ca.",
  "tika-vin08t0:1717_0": "Suddhassāti sabhāgasaṅghādisesaṃ anāpannassa,",
  "tika-vin08t0:1717_1": "tato vuṭṭhitassa vā.",
  "tika-vin08t0:1717_2": "Aññasminti suddhantaparivāsavasena āpattivuṭṭhānato aññasmiṃ āpattivuṭṭhāne.",
  "tika-vin08t0:1717_3": "Paṭicchādiyitthāti paṭicchannā. Kā sā? Āpatti.",
  "tika-vin08t0:1717_4": "Divasādīhi paricchinditvā vasanaṃ parivāso. Ko so?",
  "tika-vin08t0:1717_5": "Vinayakammakaraṇaṃ.",
  "tika-vin08t0:1717_6": "Paṭicchannāya āpattiyā parivāso paṭicchannaparivāso.",
  "tika-vin08t0:1718_0": "Paṭicchannaparivāsakathā niṭṭhitā.",
  "tika-vin08t0:1719_0": "Suddhantaparivāsakathā",
  "tika-vin08t0:1720_0": "242.",
  "tika-vin08t0:1720_1": "Sujjhanaṃ suddho, ko so?",
  "tika-vin08t0:1720_2": "Āpattivigamo.",
  "tika-vin08t0:1720_3": "Amati osānabhāvaṃ gacchatīti anto,",
  "tika-vin08t0:1720_4": "suddho anto yassa parivāsassāti suddhanto,",
  "tika-vin08t0:1720_5": "suddhanto ca so parivāso cāti suddhantaparivāso,",
  "tika-vin08t0:1720_6": "suddhakālaṃ pariyantaṃ katvā asuddhakālappamāṇena paricchinditvā kataparivāso.",
  "tika-vin08t0:1721_0": "Suddhantaparivāsakathā niṭṭhitā.",
  "tika-vin08t0:1722_0": "Odhānasamodhānaparivāsakathā",
  "tika-vin08t0:1723_0": "243.",
  "tika-vin08t0:1723_1": "Samodhīyate samodhānaṃ,",
  "tika-vin08t0:1723_2": "nānākālikā nānāvatthukā āpattiyo agghādivasena samodhānaṃ ekīkaraṇaṃ,",
  "tika-vin08t0:1723_3": "samodhānetvā kato parivāso samodhānaparivāsoti viggaho.",
  "tika-vin08t0:1723_4": "Kammavācāyaṃ “paṭikassito saṅghena itthannāmo bhikkhu antarā sambahulānaṃ āpattīnaṃ appaṭicchannānaṃ mūlāyapaṭikassanā,",
  "tika-vin08t0:1723_5": "khamati saṅghassa,",
  "tika-vin08t0:1723_6": "tasmā tuṇhī,",
  "tika-vin08t0:1723_7": "evametaṃ dhārayāmī”ti ettha gatyatthadhātuyā kammani ca nayanatthadhātuyā kammani ca tadatthasampadāne",
  "tika-vin08t0:1723_8": "ca vibhattipariṇāme cāti imesu catūsu ṭhānesu āyādesassa vuttattā,",
  "tika-vin08t0:1723_9": "paṭipubbakasadhātuyā ca nayanatthattā “mūlāyā”ti idaṃ “paṭikassito”ti ettha kammaṃ,",
  "tika-vin08t0:1723_10": "tasmā “paṭikassito…pe…",
  "tika-vin08t0:1723_11": "mūlāya” iti ettakameva bhavitabbaṃ,",
  "tika-vin08t0:1723_12": "na “mūlāyapaṭikassanā”ti evaṃ maññamānā saddaviduno “paṭikassanā”ti idaṃ adhikanti vā vadeyyuṃ makkheyyuṃ vā,",
  "tika-vin08t0:1723_13": "na panetaṃ vattabbaṃ.",
  "tika-vin08t0:1723_14": "Navapāṭhesuyeva ayaṃ pāṭho saddalakkhaṇayutto vā ayutto vāti cintetabbo,",
  "tika-vin08t0:1723_15": "na pana pāḷiyaṭṭhakathādito āgatesu porāṇapāṭhesu.",
  "tika-vin08t0:1723_16": "Tesu pana kathaṃ yojiyamāno ayaṃ pāṭho saddayuttiyā ca atthayuttiyā ca samannāgato bhaveyyāti yojanākāroyeva cintetabbo.",
  "tika-vin08t0:1723_17": "Ayañca pāṭho porāṇapāḷipāṭhova,",
  "tika-vin08t0:1723_18": "tasmā “mūlāyapaṭikassanā”ti idaṃ karaṇavasena vipariṇāmetvā “mūlāyapaṭikassanāya paṭikassito”ti yojetabbaṃ.",
  "tika-vin08t0:1724_0": "Kathaṃ panetassa porāṇapāṭhabhāvo jānitabboti?",
  "tika-vin08t0:1724_1": "Pakaraṇe āgatattā.",
  "tika-vin08t0:1724_2": "Vuttañhi vimativinodaniyaṃ “pāḷiyaṃ paṭikassito saṅghena udāyi bhikkhu antarā ekissā āpattiyā…pe…",
  "tika-vin08t0:1724_3": "mūlāyapaṭikassanāti idaṃ karaṇavasena vipariṇāmetvā mūlāyapaṭikassanāya paṭikassitoti yojetabba”nti.",
  "tika-vin08t0:1724_4": "Atha vā “mūlāya paṭikassanā mūlāyapaṭikassanā”ti aluttasamāsavasena uttarapadena samāsaṃ katvā saṅghena",
  "tika-vin08t0:1724_5": "itthannāmo bhikkhu antarā sambahulānaṃ āpattīnaṃ appaṭicchannānaṃ hetu paṭikassito.",
  "tika-vin08t0:1724_6": "Sā mūlāyapaṭikassanā khamati saṅghassāti yojetabbaṃ.",
  "tika-vin08t0:1724_7": "Tathā hi vuttaṃ tattheva “atha vā mūlāyapaṭikassanā khamati saṅghassāti uttarapadena saha paccattavaseneva yojetumpi vaṭṭatī”ti.",
  "tika-vin08t0:1725_0": "Taṃ dentena paṭhamaṃ mūlāya paṭikassitvā pacchāparivāso dātabboti ettha taṃ odhānasamodhānaparivāsaṃ",
  "tika-vin08t0:1725_1": "dentena paṭhamaṃ taṃ bhikkhuṃ mūlāya paṭikassitvā mūladivase ākaḍḍhitvā tassa antarāpattiyā samodhānaparivāso",
  "tika-vin08t0:1725_2": "dātabboti attho.",
  "tika-vin08t0:1725_3": "Yathā kiṃ vimativinodaniyaṃ “udāyiṃ bhikkhuṃ antarā ekissā āpattiyā…pe…",
  "tika-vin08t0:1725_4": "mūlāya paṭikassitvāti ettha antarā ekissā āpattiyā hetubhūtāya udāyiṃ bhikkhuṃ mūlāya paṭikassitvā mūladivase",
  "tika-vin08t0:1725_5": "ākaḍḍhitvā tassā antarāpattiyā samodhānaparivāsaṃ detūti yojanā”ti vuttaṃ.",
  "tika-vin08t0:1725_6": "Mahāsumattheravāde āvikārāpetvā vissajjetabboti tassa atekicchabhāvaṃ teneva saṅghassa pākaṭaṃ kāretvā",
  "tika-vin08t0:1725_7": "lajjīgaṇato viyojanavasena vissajjetabboti attho.",
  "tika-vin08t0:1726_0": "Odhānasamodhānaparivāsakathā niṭṭhitā.",
  "tika-vin08t0:1727_0": "Agghasamodhānaparivāsakathā",
  "tika-vin08t0:1728_0": "244.",
  "tika-vin08t0:1728_1": "Agghena agghavasena arahavasena samodhānaṃ agghasamodhānaṃ,",
  "tika-vin08t0:1728_2": "āpannāsu sambahulāsu āpattīsu yā āpattiyo ciratarappaṭicchannāyo,",
  "tika-vin08t0:1728_3": "tāsaṃ agghena samodhāya tāsaṃ rattiparicchedavasena avasesānaṃ ūnatarappaṭicchannānaṃ āpattīnaṃ parivāso dīyati,",
  "tika-vin08t0:1728_4": "ayaṃ vuccati agghasamodhāno.",
  "tika-vin08t0:1728_5": "Sataṃ āpattiyoti kāyasaṃsaggādivasena ekadivase āpannā sataṃ āpattiyo.",
  "tika-vin08t0:1728_6": "Dasasatanti sahassaāpattiyo.",
  "tika-vin08t0:1728_7": "Rattisataṃ chādayitvānāti yojetabbaṃ.",
  "tika-vin08t0:1728_8": "“Agghasamodhāno nāma sabhāgavatthukāyo sambahulā āpattiyo āpannassa bahurattiṃ paṭicchāditāpattiyaṃ nikkhipitvā dātabbo,",
  "tika-vin08t0:1728_9": "itaro nānāvatthukānaṃ vasenāti ayametesaṃ viseso”ti vajirabuddhiṭīkāyaṃ vuttaṃ.",
  "tika-vin08t0:1729_0": "Agghasamodhānaparivāsakathā niṭṭhitā.",
  "tika-vin08t0:1730_0": "246.",
  "tika-vin08t0:1730_1": "Liṅgaparivattanakakathāyaṃ yadi kassaci bhikkhuno itthiliṅgaṃ pātu bhaveyya,",
  "tika-vin08t0:1730_2": "kiṃ tena puna upajjhā gahetabbā,",
  "tika-vin08t0:1730_3": "puna upasampadā kātabbā,",
  "tika-vin08t0:1730_4": "kiṃ bhikkhūpasampadāto paṭṭhāya vassagaṇanā kātabbā,",
  "tika-vin08t0:1730_5": "udāhu ito paṭṭhāyāti pucchāya sati taṃ pariharitumāha “sace”tiādi.",
  "tika-vin08t0:1730_6": "Evaṃ sante sā bhikkhunī bhikkhūnaṃ majjheyeva vasitabbaṃ bhaveyyāti codanaṃ sandhāyāha “appatirūpa”ntiādi.",
  "tika-vin08t0:1730_7": "Evaṃ sante bhikkhubhūtakāle āpajjitāpattiyo kathaṃ kātabbāti codanaṃ manasi katvā āha “yā desanāgāminiyo vā”tiādi.",
  "tika-vin08t0:1730_8": "Tattha bhikkhūnaṃ bhikkhunīhi sādhāraṇāti sañcarittādayo.",
  "tika-vin08t0:1730_9": "Asādhāraṇāti sukkavissaṭṭhiādayo.",
  "tika-vin08t0:1730_10": "Hotu bhagavato anuññātavasena liṅge parivatte asādhāraṇāpattīhi vuṭṭhitabhāvo,",
  "tika-vin08t0:1730_11": "puna pakatiliṅge uppanne puna āpatti siyāti āsaṅkaṃ pariharituṃ “puna pakatiliṅge”tiādi vuttaṃ.",
  "tika-vin08t0:1730_12": "Idāni tamatthaṃ pāḷiyā sādhetuṃ “vuttañceta”ntiādimāha.",
  "tika-vin08t0:1730_13": "Tassattho paṭhamapārājikavaṇṇanāya ṭīkāsu vuttanayeneva daṭṭhabbo,",
  "tika-vin08t0:1730_14": "idha pana garukāpattivuṭṭhānakathābhūtattā sāyeva kathā vuccate.",
  "tika-vin08t0:1731_0": "247.",
  "tika-vin08t0:1731_1": "Tattha bhikkhunīhi sādhāraṇāya paṭicchannāya āpattiyāti sañcarittādiāpattiyā,",
  "tika-vin08t0:1731_2": "hetvatthe cetaṃ karaṇavacanaṃ.",
  "tika-vin08t0:1731_3": "Parivasantassāti anādare sāmivacanaṃ.",
  "tika-vin08t0:1731_4": "Pakkhamānattameva dātabbaṃ,",
  "tika-vin08t0:1731_5": "na puna parivāso dātabbo bhikkhunibhāve aparivāsārahattāti adhippāyo.",
  "tika-vin08t0:1731_6": "Mānattaṃ carantassāti anādareyeva sāmivacanaṃ,",
  "tika-vin08t0:1731_7": "chārattamānatte āciṇṇeyeva parivattati,",
  "tika-vin08t0:1731_8": "puna pakkhamānattameva dātabbanti.",
  "tika-vin08t0:1731_9": "Tena vakkhati “sace ciṇṇamānattassā”tiādi.",
  "tika-vin08t0:1731_10": "Akusalavipāke parikkhīṇeti purisindriyassa antaradhānaṃ sandhāya vuttaṃ.",
  "tika-vin08t0:1731_11": "Itthindriyapatiṭṭhānaṃ pana kusalavipākameva.",
  "tika-vin08t0:1731_12": "Vuttañhi aṭṭhakathāyaṃ “ubhayampi akusalena antaradhāyati,",
  "tika-vin08t0:1731_13": "kusalena paṭilabbhatī”ti.",
  "tika-vin08t0:1731_14": "Chārattaṃ mānattameva dātabbaṃ,",
  "tika-vin08t0:1731_15": "na parivāso dātabbo,",
  "tika-vin08t0:1731_16": "na vā pakkhamānattaṃ dātabbaṃ.",
  "tika-vin08t0:1732_0": "“Ayaṃ pana viseso”ti vatvā taṃ visesaṃ dassetumāha “sace”tiādi.",
  "tika-vin08t0:1732_1": "Parivāsadānaṃ natthi,",
  "tika-vin08t0:1732_2": "chārattaṃ mānattameva dātabbaṃ. Kasmā?",
  "tika-vin08t0:1732_3": "Bhikkhunikāle paṭicchannattā.",
  "tika-vin08t0:1732_4": "Bhikkhukāle channāyeva hi āpatti parivāsārahā hoti,",
  "tika-vin08t0:1732_5": "no bhikkhunikāleti ayametāsaṃ viseso.",
  "tika-vin08t0:1732_6": "Pakkhamānattaṃ carantiyāti anādare sāmivacanaṃ,",
  "tika-vin08t0:1732_7": "pakkhamānatte āciṇṇeyevāti attho.",
  "tika-vin08t0:1732_8": "Tathā hi vakkhati “ciṇṇamānattāyā”tiādi.",
  "tika-vin08t0:1732_9": "Chārattaṃ mānattaṃ carantassātiādi vuttanayameva.",
  "tika-vin08t0:1733_0": "Parivāsavinicchayakathā",
  "tika-vin08t0:1734_0": "Idāni saṅghādisesāpatti yasmā sāvasesagarukāpatti hoti satekicchā,",
  "tika-vin08t0:1734_1": "tasmā yathā nāma rogāturo puggalo kiñci attano hitasukhakāraṇaṃ kātuṃ na sakkoti,",
  "tika-vin08t0:1734_2": "tamenaṃ kāruṇiko tikicchako karuṇāsañcodito tikicchaṃ katvā gelaññato vuṭṭhāpetvā hitasukhaṃ janeti,",
  "tika-vin08t0:1734_3": "evaṃ saṅghādisesāpattisamaṅgī puggalo āṇāvītikkamantarāyikabhāvato saggamokkhamaggaṃ sodhetuṃ na sakkoti,",
  "tika-vin08t0:1734_4": "tamenaṃ mahākāruṇiko bhagavā mahākaruṇāya sañcoditamānaso anekehi nayehi āpattito vuṭṭhānaṃ katvā saggamokkhasukhe patiṭṭhapeti,",
  "tika-vin08t0:1734_5": "bhagavato adhippāyaññuno aṭṭhakathācariyāpi anekehi kāraṇehi bhagavato vacanassa atthaṃ pakāsetvā visuddhakāmānaṃ nayaṃ denti,",
  "tika-vin08t0:1734_6": "tathā ṭīkācariyādayopi.",
  "tika-vin08t0:1734_7": "Evaṃ dinne pana naye yoniso manasi kātuṃ sakkontā paṇḍitā yathānusiṭṭhaṃ paṭipajjanti,",
  "tika-vin08t0:1734_8": "asakkontā aññathā atthaṃ gahetvā na yathānusiṭṭhaṃ paṭipajjanti,",
  "tika-vin08t0:1734_9": "tesaṃ diṭṭhānugatiṃ anugacchantā sissādayopi tatheva karonti,",
  "tika-vin08t0:1734_10": "tasmā bhagavato vacanañca pubbenāparaṃ saṃsanditvā aṭṭhakathāṭīkādivacanañca sammā tulayitvā tathato",
  "tika-vin08t0:1734_11": "bhagavato adhippāyaṃ ñatvā yathānusiṭṭhaṃ paṭipajjantehi garukāpattito vuṭṭhahanatthaṃ yogo karaṇīyo.",
  "tika-vin08t0:1735_0": "Tasmā yadā bhikkhū āgacchanti vinayadharassa santikaṃ “garukāpattivuṭṭhānaṃ karissāmā”ti,",
  "tika-vin08t0:1735_1": "tadā vinayadharena “tvaṃ katarāpattiṃ āpanno”ti pucchitabbo.",
  "tika-vin08t0:1735_2": "“Saṅghādisesaṃ āpanno”ti vutte “katarasaṅghādisesa”nti pucchitvā “imaṃ nāmā”ti vutte sukkavissaṭṭhiyaṃ mocetukāmacetanā, upakkamo,",
  "tika-vin08t0:1735_3": "muccananti tīṇi aṅgāni.",
  "tika-vin08t0:1735_4": "Kāyasaṃsagge manussitthī,",
  "tika-vin08t0:1735_5": "itthisaññitā,",
  "tika-vin08t0:1735_6": "kāyasaṃsaggarāgo,",
  "tika-vin08t0:1735_7": "tena rāgena vāyāmo,",
  "tika-vin08t0:1735_8": "hatthaggāhādisamāpajjananti pañca aṅgāni.",
  "tika-vin08t0:1735_9": "Duṭṭhullavācāyaṃ manussitthī,",
  "tika-vin08t0:1735_10": "itthisaññitā,",
  "tika-vin08t0:1735_11": "duṭṭhullavācassādarāgo,",
  "tika-vin08t0:1735_12": "tena rāgena obhāsanaṃ,",
  "tika-vin08t0:1735_13": "taṅkhaṇavijānananti pañca aṅgāni.",
  "tika-vin08t0:1735_14": "Attakāme manussitthī,",
  "tika-vin08t0:1735_15": "itthisaññitā,",
  "tika-vin08t0:1735_16": "attakāmapāricariyāya rāgo,",
  "tika-vin08t0:1735_17": "tena rāgena vaṇṇabhaṇanaṃ,",
  "tika-vin08t0:1735_18": "taṅkhaṇavijānananti pañca aṅgāni.",
  "tika-vin08t0:1735_19": "Sañcaritte yesu sañcarittaṃ samāpajjati,",
  "tika-vin08t0:1735_20": "tesaṃ manussajātikatā,",
  "tika-vin08t0:1735_21": "nālaṃvacanīyatā,",
  "tika-vin08t0:1735_22": "paṭiggaṇhanavīmaṃsanapaccāharaṇānīti pañca aṅgāni.",
  "tika-vin08t0:1735_23": "Kuṭikāre ullittādīnaṃ aññataratā,",
  "tika-vin08t0:1735_24": "heṭṭhimapamāṇasambhavo,",
  "tika-vin08t0:1735_25": "adesitavatthukatā,",
  "tika-vin08t0:1735_26": "pamāṇātikkantatā,",
  "tika-vin08t0:1735_27": "attuddesikatā,",
  "tika-vin08t0:1735_28": "vāsāgāratā,",
  "tika-vin08t0:1735_29": "lepaghaṭanāti satta pamāṇayuttādīsu chadhā aṅgāni.",
  "tika-vin08t0:1735_30": "Vihārakāre tāniyeva cha aṅgāni.",
  "tika-vin08t0:1735_31": "Duṭṭhadose yaṃ codeti,",
  "tika-vin08t0:1735_32": "tassa upasampannoti saṅkhyupagamanaṃ,",
  "tika-vin08t0:1735_33": "tasmiṃ suddhasaññitā,",
  "tika-vin08t0:1735_34": "yena pārājikena codeti,",
  "tika-vin08t0:1735_35": "tassa diṭṭhādivasena amūlakatā,",
  "tika-vin08t0:1735_36": "cāvanādhippāyena sammukhācodanā,",
  "tika-vin08t0:1735_37": "tassa taṅkhaṇavijānananti pañca aṅgāni.",
  "tika-vin08t0:1735_38": "Aññabhāgiye aññabhāgiyassa adhikaraṇassa kañcidesaṃ lesamattaṃ upādiyanatā,",
  "tika-vin08t0:1735_39": "purimāni pañcāti cha aṅgāni.",
  "tika-vin08t0:1735_40": "Saṅghabhede bhedāya parakkamanaṃ,",
  "tika-vin08t0:1735_41": "dhammakammena samanubhāsanaṃ,",
  "tika-vin08t0:1735_42": "kammavācāpariyosānaṃ,",
  "tika-vin08t0:1735_43": "appaṭinissajjananti cattāri aṅgāni.",
  "tika-vin08t0:1735_44": "Bhedānuvattake aṅgesu yathā tattha parakkamanaṃ,",
  "tika-vin08t0:1735_45": "evaṃ idha anuvattananti cattāri aṅgāni.",
  "tika-vin08t0:1735_46": "Dubbace aṅgesu yathā tattha parakkamanaṃ,",
  "tika-vin08t0:1735_47": "evaṃ idha avacanīyakaraṇatāti cattāri aṅgāni.",
  "tika-vin08t0:1735_48": "Kuladūsake aṅgesu yathā tattha parakkamanaṃ,",
  "tika-vin08t0:1735_49": "evaṃ idha chandādīhi pāpananti cattāri aṅgāni.",
  "tika-vin08t0:1735_50": "Iti imāni aṅgāni sodhetvā sace aṅgapāripūrī hoti,",
  "tika-vin08t0:1735_51": "“saṅghādiseso”ti vattabbo. No ce,",
  "tika-vin08t0:1735_52": "“nāyaṃ saṅghādiseso,",
  "tika-vin08t0:1735_53": "thullaccayādīsu aññatarāpattī”ti vatvā “nāyaṃ vuṭṭhānagāminī,",
  "tika-vin08t0:1735_54": "desanāgāminī ayaṃ āpatti,",
  "tika-vin08t0:1735_55": "tasmā patirūpassa bhikkhussa santike desehī”ti vatvā desāpetabbo.",
  "tika-vin08t0:1736_0": "Atha pana anāpatticchāyā paññāyati,",
  "tika-vin08t0:1736_1": "“anāpattī”ti vatvā uyyojetabbā.",
  "tika-vin08t0:1736_2": "Sace pana saṅghādisesacchāyā paññāyati,",
  "tika-vin08t0:1736_3": "“tvaṃ imaṃ āpattiṃ āpajjitvā chādesi,",
  "tika-vin08t0:1736_4": "na chādesī”ti pucchitvā “na chādemī”ti vutte “tena hi tvaṃ na parivāsāraho,",
  "tika-vin08t0:1736_5": "mānattārahova hotī”ti vattabbo.",
  "tika-vin08t0:1736_6": "“Chādemī”ti pana vutte “dasasu ākāresu aññatarakāraṇena chādesi,",
  "tika-vin08t0:1736_7": "udāhu aññakāraṇenā”ti pucchitvā “dasasu aññatarakāraṇenā”ti vutte “evampi mānattāraho hoti,",
  "tika-vin08t0:1736_8": "na parivāsāraho”ti vattabbo.",
  "tika-vin08t0:1736_9": "Atha “aññakāraṇenā”ti vadati,",
  "tika-vin08t0:1736_10": "evaṃ santepi “tvaṃ āpattiāpannabhāvaṃ jānanto paṭicchādesi,",
  "tika-vin08t0:1736_11": "udāhu ajānanto”ti pucchitvā “ajānanto paṭicchādemī”ti vutte ca “āpattiāpannabhāvaṃ saranto paṭicchādesi,",
  "tika-vin08t0:1736_12": "udāhu visaritvā paṭicchādesī”ti pucchitvā “visaritvā paṭicchādemī”ti vutte ca “āpattiāpannabhāve vematiko hutvā paṭicchādesi,",
  "tika-vin08t0:1736_13": "udāhu nibbematiko hutvā”ti pucchitvā “vematiko hutvā”ti vutte ca “na tvaṃ parivāsāraho,",
  "tika-vin08t0:1736_14": "mānattārahova hotī”ti vattabbo.",
  "tika-vin08t0:1737_0": "Atha “jānanto paṭicchādemī”ti vutte ca “saranto paṭicchādemī”ti vutte ca “nibbematiko hutvā paṭicchādemī”ti vutte ca “tvaṃ parivāsāraho”ti vattabbo.",
  "tika-vin08t0:1737_1": "Vuttañhetaṃ samuccayakkhandhake “so evaṃ vadati ‘yāyaṃ, āvuso,",
  "tika-vin08t0:1737_2": "āpatti jānapaṭicchannā,",
  "tika-vin08t0:1737_3": "dhammikaṃ tassā āpattiyā parivāsadānaṃ,",
  "tika-vin08t0:1737_4": "dhammattā ruhati.",
  "tika-vin08t0:1737_5": "Yā ca khvāyaṃ, āvuso,",
  "tika-vin08t0:1737_6": "āpatti ajānappaṭicchannā,",
  "tika-vin08t0:1737_7": "adhammikaṃ tassā āpattiyā parivāsadānaṃ,",
  "tika-vin08t0:1737_8": "adhammattā na ruhati. Ekissā, āvuso,",
  "tika-vin08t0:1737_9": "āpattiyā bhikkhu mānattāraho”’ti ca,",
  "tika-vin08t0:1737_10": "“so evaṃ vadati ‘yāyaṃ āpatti saramānapaṭicchannā,",
  "tika-vin08t0:1737_11": "dhammikaṃ tassā āpattiyā parivāsadānaṃ,",
  "tika-vin08t0:1737_12": "dhammattā ruhati.",
  "tika-vin08t0:1737_13": "Yā ca khvāyaṃ āpatti asaramānapaṭicchannā,",
  "tika-vin08t0:1737_14": "adhammikaṃ tassā āpattiyā parivāsadānaṃ,",
  "tika-vin08t0:1737_15": "adhammattā na ruhati. Ekissā, āvuso,",
  "tika-vin08t0:1737_16": "āpattiyā bhikkhu mānattāraho”’ti ca,",
  "tika-vin08t0:1737_17": "“so evaṃ vadati ‘yāyaṃ, āvuso,",
  "tika-vin08t0:1737_18": "āpatti nibbematikapaṭicchannā,",
  "tika-vin08t0:1737_19": "dhammikaṃ tassā āpattiyā parivāsadānaṃ,",
  "tika-vin08t0:1737_20": "dhammattā ruhati.",
  "tika-vin08t0:1737_21": "Yā ca khvāyaṃ, āvuso,",
  "tika-vin08t0:1737_22": "āpatti vematikapaṭicchannā,",
  "tika-vin08t0:1737_23": "adhammikaṃ tassā āpattiyā parivāsadānaṃ,",
  "tika-vin08t0:1737_24": "adhammattā na ruhati. Ekissā, āvuso,",
  "tika-vin08t0:1737_25": "āpattiyā bhikkhumānattāraho”’ti ca.",
  "tika-vin08t0:1738_0": "Evaṃ parivāsārahabhāvaṃ pakāsetvā “ayaṃ bhikkhu parivāsāraho,",
  "tika-vin08t0:1738_1": "tīsu parivāsesu kataraparivāsāraho”ti cintetvā “bhikkhu tvaṃ kati āpattiyo chādesī”ti pucchitvā “ekaṃ",
  "tika-vin08t0:1738_2": "āpatti”nti vā “dve tīṇi tatuttari vā āpattiyo chādemī”ti vā vutte “katīhaṃ tvaṃ āpattiṃ paṭicchādesī”ti",
  "tika-vin08t0:1738_3": "pucchitvā “ekāhamevāhaṃ paṭicchādemī”ti vā “dvīhaṃ tīhaṃ tatuttari vā paṭicchādemī”ti vā vutte “yāvatīhaṃ",
  "tika-vin08t0:1738_4": "paṭicchādesi,",
  "tika-vin08t0:1738_5": "tāvatīhaṃ tvaṃ paṭivasissasī”ti vattabbo.",
  "tika-vin08t0:1738_6": "Vuttañhetaṃ bhagavatā “yāvatīhaṃ jānaṃ paṭicchādeti,",
  "tika-vin08t0:1738_7": "tāvatīhaṃ tena bhikkhunā akāmā parivatthabba”nti.",
  "tika-vin08t0:1738_8": "Tato “ayaṃ bhikkhu āpattipariyantaṃ jānāti,",
  "tika-vin08t0:1738_9": "tasmā paṭicchannaparivāsāraho”ti ñatvā tadanurūpā kammavācā kātabbā.",
  "tika-vin08t0:1739_0": "Ettha ca āpattipariyantapucchanaṃ kammavācākaraṇatthameva hoti,",
  "tika-vin08t0:1739_1": "rattipariyantapucchanaṃ pana tadatthañceva suddhantaparivāsassa ananurūpabhāvadassanatthañca hoti.",
  "tika-vin08t0:1739_2": "Vuttañhi aṭṭhakathāyaṃ “so duvidho cūḷasuddhanto mahāsuddhantoti,",
  "tika-vin08t0:1739_3": "duvidhopi cesa rattiparicchedaṃ sakalaṃ vā ekaccaṃ vā ajānantassa ca asarantassa ca tattha vematikassa ca dātabbo.",
  "tika-vin08t0:1739_4": "Āpattipariyantaṃ pana ‘ahaṃ ettakā āpattiyo āpanno’ti jānātu vā, mā vā,",
  "tika-vin08t0:1739_5": "akāraṇameta”nti.",
  "tika-vin08t0:1739_6": "Tato tassa bhikkhuno nisīdanaṭṭhānaṃ jānitabbaṃ.",
  "tika-vin08t0:1739_7": "Duvidhañhi nisīdanaṭṭhānaṃ anikkhittavattena nisīditabbaṭṭhānaṃ,",
  "tika-vin08t0:1739_8": "nikkhittavattena nisīditabbaṭṭhānanti.",
  "tika-vin08t0:1740_0": "Tattha appabhikkhuke vihāre sabhāgabhikkhūnaṃ vasanaṭṭhāne upacārasīmāparicchinno antovihāro anikkhittavattena nisīditabbaṭṭhānaṃ hoti.",
  "tika-vin08t0:1740_1": "Upacārasīmaṃ atikkamma mahāmaggato okkamma gumbavatipaṭicchannaṭṭhānaṃ nikkhittavattena nisīditabbaṭṭhānaṃ hoti.",
  "tika-vin08t0:1740_2": "Vuttañhi aṭṭhakathāyaṃ “sace appabhikkhuko vihāro hoti,",
  "tika-vin08t0:1740_3": "sabhāgā bhikkhū vasanti,",
  "tika-vin08t0:1740_4": "vattaṃ anikkhipitvā vihāreyeva rattipariggaho kātabbo.",
  "tika-vin08t0:1740_5": "Atha na sakkā sodhetuṃ,",
  "tika-vin08t0:1740_6": "vuttanayeneva vattaṃ nikkhipitvā paccūsasamaye ekena bhikkhunā saddhiṃ mānattavaṇṇanāyaṃ vuttanayeneva",
  "tika-vin08t0:1740_7": "upacārasīmaṃ atikkamitvā mahāmaggā okkamma paṭicchannaṭṭhāne nisīditvā antoaruṇeyeva vuttanayeneva vattaṃ",
  "tika-vin08t0:1740_8": "samādiyitvā tassa bhikkhuno parivāso ārocetabbo”ti.",
  "tika-vin08t0:1740_9": "“Mānattavaṇṇanāyaṃ vuttanayenevā”ti ca “sace appabhikkhuko vihāro hoti,",
  "tika-vin08t0:1740_10": "sabhāgā bhikkhū vasanti,",
  "tika-vin08t0:1740_11": "vattaṃ anikkhipitvā antovihāreyeva rattiyo gaṇetabbā.",
  "tika-vin08t0:1740_12": "Atha na sakkā sodhetuṃ,",
  "tika-vin08t0:1740_13": "vuttanayeneva vattaṃ nikkhipitvā paccūsasamaye catūhi pañcahi vā bhikkhūhi saddhiṃ parikkhittassa vihārassa parikkhepato,",
  "tika-vin08t0:1740_14": "aparikkhittassa parikkhepārahaṭṭhānato dve leḍḍupāte atikkamitvā mahāmaggato okkamma gumbena vā vatiyā",
  "tika-vin08t0:1740_15": "vā paṭicchannaṭṭhāne nisīditabba”nti idaṃ vacanaṃ sandhāya vuttaṃ.",
  "tika-vin08t0:1741_0": "Tattha appabhikkhuko vihāro hotīti idaṃ bahubhikkhuke vihāre aññe bhikkhū gacchanti,",
  "tika-vin08t0:1741_1": "aññe bhikkhū āgacchanti,",
  "tika-vin08t0:1741_2": "tasmā ratticchedavattabhedakāraṇāni sodhetuṃ dukkarattā vuttaṃ.",
  "tika-vin08t0:1741_3": "Vakkhati hi “atha na sakkā sodhetu”nti.",
  "tika-vin08t0:1741_4": "Sabhāgā bhikkhū vasantīti idaṃ visabhāgānaṃ verībhikkhūnaṃ santike vattaṃ ārocento pakāsetukāmo hoti,",
  "tika-vin08t0:1741_5": "tasmā vuttaṃ.",
  "tika-vin08t0:1741_6": "Vuttañhi aṭṭhakathāyaṃ “tasmā averisabhāgassa santike ārocetabbā.",
  "tika-vin08t0:1741_7": "Yo pana visabhāgo hoti sutvā pakāsetukāmo,",
  "tika-vin08t0:1741_8": "evarūpassa upajjhāyassapi santike nārocetabbā”ti,",
  "tika-vin08t0:1741_9": "tasmā visabhāgānaṃ vasanaṭṭhāne vattaṃ asamādiyitvā bahiyeva kātumpi vaṭṭatīti daṭṭhabbaṃ.",
  "tika-vin08t0:1741_10": "Vihāreyevāti antoupacārasīmāyameva.",
  "tika-vin08t0:1741_11": "Vakkhati hi “atha na sakkā…pe…",
  "tika-vin08t0:1741_12": "upacārasīmaṃ atikkamitvā”ti.",
  "tika-vin08t0:1741_13": "Rattipariggaho kātabboti rattigaṇanā kātabbā.",
  "tika-vin08t0:1741_14": "Vuttañhi mānattavaṇṇanāyaṃ “rattiyo gaṇetabbā”ti.",
  "tika-vin08t0:1741_15": "Atha na sakkā sodhetunti bahubhikkhukattā vā vihārassa visabhāgānaṃ vasanaṭṭhānattā vā ratticchedavattābhedakāraṇānipi sodhetuṃ na sakkā.",
  "tika-vin08t0:1741_16": "Vattaṃ nikkhipitvāti parivāsavattaṃ nikkhipitvā.",
  "tika-vin08t0:1741_17": "Paccūsasamayeti pacchimayāmakāle aruṇodayato puretarameva.",
  "tika-vin08t0:1741_18": "Tathā hi vakkhati “antoaruṇeyeva vuttanayena vattaṃ samādiyitvā tassa bhikkhuno parivāso ārocetabbo”ti.",
  "tika-vin08t0:1741_19": "Ekena bhikkhunā saddhinti vippavāsaratticchedavimuccanatthaṃ vinā pakatattena sabhikkhukaāvāsaabhikkhukaanāvāsagamanasaṅkhātavattabhedavimuccanatthañca vuttaṃ.",
  "tika-vin08t0:1741_20": "Tathā hi vuttaṃ “na,",
  "tika-vin08t0:1741_21": "bhikkhave,",
  "tika-vin08t0:1741_22": "pārivāsikena bhikkhunā sabhikkhukā āvāsā abhikkhuko anāvāso gantabbo aññatra pakatattena aññatra antarāyā”ti.",
  "tika-vin08t0:1742_0": "Mānattavaṇṇanāyaṃ vuttanayenāti “parikkhittassa vihārassa parikkhepato,",
  "tika-vin08t0:1742_1": "aparikkhittassa parikkhepārahaṭṭhānato dve leḍḍupāte atikkamitvā”ti vuttanayena.",
  "tika-vin08t0:1742_2": "Yadi evaṃ visamamidaṃ nayadassanaṃ,",
  "tika-vin08t0:1742_3": "parikkhepaparikkhepārahaṭṭhāne eva hi upacārasīmā hoti,",
  "tika-vin08t0:1742_4": "kasmā tattha upacārasīmato dveleḍḍupātātikkamo vutto,",
  "tika-vin08t0:1742_5": "idha pana upacārasīmātikkamo evāti? Saccaṃ,",
  "tika-vin08t0:1742_6": "tathāpi vihāre bhikkhūnaṃ sajjhāyādisaddasavanasabbhāvato suvidūrātikkamo vutto,",
  "tika-vin08t0:1742_7": "idha pana upacārasīmato atikkamamattopi atikkamoyevāti katvā vutto.",
  "tika-vin08t0:1742_8": "Buddhamataññuno hi aṭṭhakathācariyā.",
  "tika-vin08t0:1742_9": "Tathā hi vuttaṃ vajirabuddhiṭīkāyaṃ “parikkhittassa vihārassa parikkhepatotiādi kiñcāpi pāḷiyaṃ natthi,",
  "tika-vin08t0:1742_10": "atha kho aṭṭhakathācariyānaṃ vacanena tathā eva paṭipajjitabbanti ca vutta”nti.",
  "tika-vin08t0:1743_0": "Mānattavaṇṇanāyaṃ catūhi pañcahi vā bhikkhūhi saddhinti idaṃ pana ūnegaṇecaraṇaratticchedavimuccanatthaṃ vuttaṃ.",
  "tika-vin08t0:1743_1": "Dve leḍḍupāte atikkamitvātiādi aññesaṃ bhikkhūnaṃ savanūpacāradassanūpacāravijahanatthaṃ vuttaṃ.",
  "tika-vin08t0:1743_2": "Tenevāha ṭīkācariyo “dve leḍḍupāte atikkamitvāti idaṃ vihāre bhikkhūnaṃ sajjhāyādisaddasavanūpacāravijahanatthaṃ vuttaṃ,",
  "tika-vin08t0:1743_3": "‘mahāmaggato okkammāti idaṃ maggapaṭipannānaṃ bhikkhūnaṃ savanūpacāravijahanatthaṃ,",
  "tika-vin08t0:1743_4": "gumbena vātiādi dassanūpacāravijahanattha”nti.",
  "tika-vin08t0:1743_5": "Tasmā yathāvuttaṃ duvidhaṃ ṭhānaṃ parivasantamānattacārikabhikkhūhi nisīditabbaṭṭhānaṃ hoti.",
  "tika-vin08t0:1743_6": "Tesu ca yadi antovihāreyeva nisīditvā parivasati,",
  "tika-vin08t0:1743_7": "upacārasīmagatānaṃ sabbesaṃ bhikkhūnaṃ ārocetabbaṃ hoti.",
  "tika-vin08t0:1743_8": "Atha bahiupacārasīmāyaṃ,",
  "tika-vin08t0:1743_9": "diṭṭharūpānaṃ sutasaddānaṃ ārocetabbaṃ.",
  "tika-vin08t0:1743_10": "Adiṭṭhaasutānampi antodvādasahatthagatānaṃ ārocetabbameva.",
  "tika-vin08t0:1743_11": "Vuttañhi vajirabuddhiṭīkāyaṃ “vattaṃ nikkhipitvā vasantassa upacārasīmagatānaṃ sabbesaṃ ārocanakiccaṃ natthi,",
  "tika-vin08t0:1743_12": "diṭṭharūpānaṃ sutasaddānaṃ ārocetabbaṃ.",
  "tika-vin08t0:1743_13": "Adiṭṭhaassutānampi antodvādasahatthagatānaṃ ārocetabbaṃ.",
  "tika-vin08t0:1743_14": "Idaṃ vattaṃ nikkhipitvā vasantassa lakkhaṇanti vutta”nti.",
  "tika-vin08t0:1743_15": "Idañca vattaṃ anikkhipitvā vasantassa antovihāreyeva rattipariggahassa ca nikkhipitvā vasantassa upacārasīmaṃ",
  "tika-vin08t0:1743_16": "atikkamitvā vattasamādānassa ca aṭṭhakathāyaṃ vuttattā vuttaṃ.",
  "tika-vin08t0:1743_17": "Upacāro pana antosīmāya ṭhitānaṃ sakalaupacārasīmā hoti,",
  "tika-vin08t0:1743_18": "bahiupacārasīmāya ṭhitānaṃ dvādasahatthamattaṃ.",
  "tika-vin08t0:1743_19": "Teneva hi uddesabhattādisaṅghalābho yadi antosīmāya uppajjati,",
  "tika-vin08t0:1743_20": "sīmaṭṭhakasaṅghassa hoti.",
  "tika-vin08t0:1743_21": "Yadi bahisīmāyaṃ,",
  "tika-vin08t0:1743_22": "dvādasahatthabbhantare pattabhikkhūnaṃ,",
  "tika-vin08t0:1743_23": "tasmā upacāravasenapi esa attho viññāyati.",
  "tika-vin08t0:1743_24": "Tathā hi vuttaṃ vajirabuddhiṭīkāyaṃ “atthibhāvaṃ sallakkhetvāti dvādasahatthe upacāre sallakkhetvā anikkhittavattānaṃ",
  "tika-vin08t0:1743_25": "upacārasīmāya āgatabhāvaṃ sallakkhetvā sahavāsādikaṃ veditabbanti ca vutta”nti.",
  "tika-vin08t0:1744_0": "Evaṃ anikkhittavattānaṃ hutvā parivasantānaṃ antovihāreyeva vasanassa,",
  "tika-vin08t0:1744_1": "nikkhittavattānaṃ hutvā parivasantānaṃ vihārato bahi dve leḍḍupāte atikkamitvā vasanassa ca aṭṭhakathādīsu",
  "tika-vin08t0:1744_2": "pakaraṇesu āgatattā tathāgatanayo pakaraṇāgatanayo hoti.",
  "tika-vin08t0:1744_3": "Idāni pana ācariyā anikkhittavattassa ca ratticchedavattabhedadose pariharituṃ atidukkarattā,",
  "tika-vin08t0:1744_4": "nikkhittavattassa ca devasikaṃ paccūsasamaye bahisīmagamanassa dukkhattā,",
  "tika-vin08t0:1744_5": "vāḷasarīsapādiparisayassa ca āsaṅkitabbabhāvato ratticchedavattabhedapariharaṇavasena lakkhaṇapāripūrimeva",
  "tika-vin08t0:1744_6": "manasi karontā nikkhittavattāpi samānā antovihāreyeva parivāsavasanañca mānattacaraṇañca karonti.",
  "tika-vin08t0:1745_0": "Ekacce ācariyā bahiupacārasīmāyaṃ patirūpaṭṭhāne pakatattānaṃ bhikkhūnaṃ vasanasālaṃ kārāpetvā pārivāsikabhikkhūnaṃ",
  "tika-vin08t0:1745_1": "nipajjanamañcaṃ sabbato channaparicchinnaṃ sadvārabandhanaṃ suguttaṃ kārāpetvā taṃ padesaṃ vatiyā parikkhipāpetvā",
  "tika-vin08t0:1745_2": "sāyanhasamaye tattha gantvā upaṭṭhākasāmaṇerādayo nivattāpetvā purimayāme vā majjhimayāme vā samantato",
  "tika-vin08t0:1745_3": "saddachijjanakāle pakatattabhikkhū sālāyaṃ nipajjāpetvā pārivāsikabhikkhū vattaṃ samādāpetvā ārocāpetvā",
  "tika-vin08t0:1745_4": "attano attano mañcakesu nipajjāpetvā pacchimayāmakāle uṭṭhāpetvā aruṇe uṭṭhite ārocāpetvā vattaṃ nikkhipāpenti.",
  "tika-vin08t0:1745_5": "Esa nayo pakaraṇesu anāgatattā ācariyānaṃ matena katattā ācariyanayo nāma.",
  "tika-vin08t0:1745_6": "Esa nayopi yathārutato pakaraṇesu anāgatopi pakaraṇānulomavasena ratticchedavattabhedadose pariharitvā",
  "tika-vin08t0:1745_7": "lajjipesalehi bahussutehi sikkhākāmehi vinaye pakataññūhi vicārito samāno sundaro pasatthova hoti,",
  "tika-vin08t0:1745_8": "tasmā “anulomanayo”tipi vattuṃ vaṭṭati.",
  "tika-vin08t0:1746_0": "Nanu ca anikkhittavattānaṃyeva antovihāre vasanaṃ aṭṭhakathāyaṃ vuttaṃ,",
  "tika-vin08t0:1746_1": "atha kasmā nikkhittavattāpi samānā vasantīti? Saccaṃ,",
  "tika-vin08t0:1746_2": "tattha pana appabhikkhukattā sabhāgabhikkhūnaṃ vasanaṭṭhānattā ca ratticchedavattabhedadose ca pariharituṃ",
  "tika-vin08t0:1746_3": "sakkuṇeyyabhāvato sakalarattindivampi vattaṃ anikkhipitvā vasanaṃ vuttaṃ,",
  "tika-vin08t0:1746_4": "idha pana tathā asakkuṇeyyabhāvato divā vattaṃ nikkhipitvā rattiyaṃ samādiyanto āgantukānaṃ anāgamanakālabhāvato,",
  "tika-vin08t0:1746_5": "saddachijjanakālabhāvato ca ratticchedādidose pariharituṃ sakkuṇeyyattā tadanulomoyeva hotīti mantvā ācariyā evaṃ karontīti daṭṭhabbaṃ.",
  "tika-vin08t0:1747_0": "Evaṃ hotu,",
  "tika-vin08t0:1747_1": "bahiupacārasīmāya vasantānaṃ paṭicchannaṭṭhāne nisīdanameva aṭṭhakathāyaṃ vuttaṃ,",
  "tika-vin08t0:1747_2": "na pakatattasālākaraṇamañcakaraṇādīni,",
  "tika-vin08t0:1747_3": "atha kasmā etāni karontīti? Saccaṃ,",
  "tika-vin08t0:1747_4": "tathāpi pakatattasālākaraṇaṃ pārivāsikānaṃ bhikkhūnaṃ pakatattehi bhikkhūhi vippavāsaratticchedavattabhedadosapariharaṇatthaṃ,",
  "tika-vin08t0:1747_5": "taṃ “tayo kho, upāli,",
  "tika-vin08t0:1747_6": "pārivāsikassa bhikkhuno ratticchedā sahavāso,",
  "tika-vin08t0:1747_7": "vippavāso,",
  "tika-vin08t0:1747_8": "anārocanā”ti vuttapāṭhaṃ anulometi.",
  "tika-vin08t0:1747_9": "Mañcakaraṇaṃ sahavāsaratticchedavattabhedadosapariharaṇatthaṃ, taṃ “na,",
  "tika-vin08t0:1747_10": "bhikkhave,",
  "tika-vin08t0:1747_11": "pārivāsikena bhikkhunā pakatattena bhikkhunā saddhiṃ ekacchanne āvāse vatthabbaṃ,",
  "tika-vin08t0:1747_12": "na ekacchanne anāvāse vatthabbaṃ,",
  "tika-vin08t0:1747_13": "na ekacchanne āvāse vā anāvāse vā vatthabba”nti vuttapāṭhañca yathāvuttapāṭhañca anulometi. Ādi-",
  "tika-vin08t0:1747_14": "saddena sāyanhasamaye gamanādīni saṅgaṇhāti.",
  "tika-vin08t0:1747_15": "Tesu aṭṭhakathāyaṃ paccūsasamaye gamane eva vuttepi sāyanhasamaye gamanaṃ rattigamanassa bahuparissayattā parissayavinodanatthaṃ,",
  "tika-vin08t0:1747_16": "taṃ “antarāyato parimuccanatthāya gantabbamevā”ti vuttaṃ aṭṭhakathāpāṭhaṃ anulometi.",
  "tika-vin08t0:1747_17": "Upaṭṭhākasāmaṇerādīnaṃ nivattāpanaṃ anupasampannena sahaseyyasaṅkānivattanatthaṃ,",
  "tika-vin08t0:1747_18": "taṃ “yo pana bhikkhu anupasampannena sahaseyyaṃ kappeyya,",
  "tika-vin08t0:1747_19": "pācittiya”nti vuttaṃ mātikāpāṭhaṃ anulometi.",
  "tika-vin08t0:1747_20": "Purimayāme vā majjhimayāme vā samantato saddachijjanakāle pakatattabhikkhū sālāyaṃ nipajjāpetvā pārivāsikabhikkhūnaṃ",
  "tika-vin08t0:1747_21": "vattasamādāpanaṃ aññabhikkhūnaṃ saddasavanavivajjanatthaṃ,",
  "tika-vin08t0:1747_22": "taṃ anārocanaratticchedadosapariharaṇatthaṃ,",
  "tika-vin08t0:1747_23": "taṃ yathāvuttaratticchedapāṭhaṃ anulometi.",
  "tika-vin08t0:1748_0": "Nanu ca aṭṭhakathāyaṃ antoaruṇeyeva vattasamādāpanaṃ vuttaṃ,",
  "tika-vin08t0:1748_1": "atha kasmā “purimayāmamajjhimayāmesū”ti vuttanti?",
  "tika-vin08t0:1748_2": "Nāyaṃ doso,",
  "tika-vin08t0:1748_3": "hiyyoaruṇuggamanato paṭṭhāya hi yāva ajjaaruṇuggamanā eko rattindivo ajjaaruṇassa anto nāma,",
  "tika-vin08t0:1748_4": "ajjaaruṇato paṭṭhāya pacchākālo aruṇassa bahi nāma,",
  "tika-vin08t0:1748_5": "tasmā purimamajjhimayāmesu katavattasamādānampi aruṇodayato pure katattā antoaruṇe kataṃyeva hoti.",
  "tika-vin08t0:1748_6": "Vattaṃ asamādiyitvā nipajjane ca sati niddāvasena aruṇuggamanakālaṃ ajānitvā vattasamādānaṃ atikkantaṃ bhaveyya,",
  "tika-vin08t0:1748_7": "tasmā puretarameva samādānaṃ katvā nipajjanaṃ ñāyāgataṃ hoti,",
  "tika-vin08t0:1748_8": "“antoaruṇeyeva vuttanayeneva vattaṃ samādiyitvā”ti vuttaaṭṭhakathāpāṭhañca anulometi.",
  "tika-vin08t0:1749_0": "Evaṃ hotu,",
  "tika-vin08t0:1749_1": "evaṃ santepi kasmā “ārocāpetvā”ti vuttaṃ,",
  "tika-vin08t0:1749_2": "nanu māḷakasīmāyaṃ samādinnakāleyeva vattamārocitanti?",
  "tika-vin08t0:1749_3": "Saccaṃ ārocitaṃ,",
  "tika-vin08t0:1749_4": "ayaṃ pana bhikkhu divā vattaṃ nikkhipitvā nisinno,",
  "tika-vin08t0:1749_5": "idāni samādinno,",
  "tika-vin08t0:1749_6": "tasmā māḷakasīmāya ārocitampi puna ārocetabbaṃ hoti.",
  "tika-vin08t0:1749_7": "Idampi “antoaruṇeyeva vuttanayeneva vattaṃ samādiyitvā tassa bhikkhuno parivāso ārocetabbo”ti pāṭhaṃ anulometi.",
  "tika-vin08t0:1749_8": "Atha “attano attano mañcakesu nipajjāpetvā”ti kasmā vuttaṃ,",
  "tika-vin08t0:1749_9": "nanu aññamaññassa mañcesu nipajjamānāpi pakatattasālato nibbodakapatanaṭṭhānato bahi nipajjamānā sahavāsaratticchedadosato muttāyevāti?",
  "tika-vin08t0:1749_10": "Na panevaṃ daṭṭhabbaṃ.",
  "tika-vin08t0:1749_11": "Na hi pārivāsiko pakatattabhikkhūheva ekacchanne nipanno sahavāsaratticchedappatto hoti,",
  "tika-vin08t0:1749_12": "atha kho aññamaññampi hotiyeva.",
  "tika-vin08t0:1749_13": "Vuttañcetaṃ samantapāsādikāyaṃ “sace hi dve pārivāsikā ekato vaseyyuṃ,",
  "tika-vin08t0:1749_14": "te aññamaññassa ajjhācāraṃ ñatvā agāravā vā vippaṭisārino vā hutvā pāpiṭṭhataraṃ vā āpattiṃ āpajjeyyuṃ vibbhameyyuṃ vā,",
  "tika-vin08t0:1749_15": "tasmā nesaṃ sahaseyyā sabbappakārena paṭikkhittā”ti.",
  "tika-vin08t0:1749_16": "“Pacchimayāmakāle uṭṭhāpetvā aruṇe uṭṭhite ārocāpetvā vattaṃ nikkhipāpentī”ti ettha aruṇe anuṭṭhiteyeva vattanikkhipane kariyamāne ratticchedo hoti,",
  "tika-vin08t0:1749_17": "sā ratti gaṇanūpagā na hoti,",
  "tika-vin08t0:1749_18": "tasmā paṭhamaparicchede vuttaṃ aruṇakathāvinicchayaṃ oloketvā aruṇuggamanabhāvo suṭṭhu jānitabbo.",
  "tika-vin08t0:1750_0": "“Ārocāpetvā vattaṃ nikkhipāpetabba”nti vuttaṃ.",
  "tika-vin08t0:1750_1": "Kasmā ārocāpeti,",
  "tika-vin08t0:1750_2": "nanu samādinnakāleyeva ārocitanti? Saccaṃ,",
  "tika-vin08t0:1750_3": "tathāpi pārivāsikavattasamādānakāle ārocitesu bhikkhūsu ekacce nikkhipanakāle gacchanti,",
  "tika-vin08t0:1750_4": "aññe āgacchanti,",
  "tika-vin08t0:1750_5": "evaṃ parisasaṅkamanampi siyā,",
  "tika-vin08t0:1750_6": "tathā ca sati abhinavāgatānaṃ sabbhāvā ārocetabbaṃ hoti,",
  "tika-vin08t0:1750_7": "asati pana abhinavāgatabhikkhumhi ārocanakiccaṃ natthi.",
  "tika-vin08t0:1750_8": "Evaṃ santepi ārocane dosābhāvato puna ārocanaṃ ñāyāgataṃ hoti,",
  "tika-vin08t0:1750_9": "mānattacaraṇakāle pana samādāne ārocitepi nikkhipane avassaṃ ārocetabbameva. Kasmā?",
  "tika-vin08t0:1750_10": "Divasantarabhāvato.",
  "tika-vin08t0:1750_11": "“Devasikaṃ ārocetabba”nti hi vuttaṃ.",
  "tika-vin08t0:1750_12": "Evaṃ santepi sāyaṃ samādānakāle ārocessati,",
  "tika-vin08t0:1750_13": "tasmā nikkhipane ārocanakiccaṃ natthīti ce? Na,",
  "tika-vin08t0:1750_14": "sāyaṃ samādānakāle ete bhikkhū āgacchissantipi,",
  "tika-vin08t0:1750_15": "na āgacchissantipi,",
  "tika-vin08t0:1750_16": "anāgatānaṃ kathaṃ ārocetuṃ labhissati,",
  "tika-vin08t0:1750_17": "anārocane ca sati ratticchedo siyā,",
  "tika-vin08t0:1750_18": "tasmā tasmiṃ divase aruṇe uṭṭhite vattanikkhipanato pureyeva ārocetabbanti no mati,",
  "tika-vin08t0:1750_19": "suṭṭhutaraṃ upadhāretvā gahetabbaṃ.",
  "tika-vin08t0:1750_20": "Evaṃ pakaraṇāgatanayena vā pakaraṇānulomaācariyanayena vā sammāsambuddhassa āṇaṃ patiṭṭhāpentena vinayakovidena",
  "tika-vin08t0:1750_21": "bahussutena lajjīpesalabhūtena vinayadharena visuddhikāmānaṃ pesalānaṃ bhikkhūnaṃ sīlavisuddhatthāya",
  "tika-vin08t0:1750_22": "suṭṭhu vicāretvā parivāsavattāmānattacaraṇavattāni ācikkhitabbānīti.",
  "tika-vin08t0:1751_0": "Imasmiṃ ṭhāne lajjībhikkhūnaṃ parivāsādikathāya kusalatthaṃ nānāvādanayo vuccate –",
  "tika-vin08t0:1751_1": "keci bhikkhū “pakatattasālaṃ kurumānena tassā sālāya majjhe thambhaṃ nimittaṃ katvā tato dvādasahatthamattaṃ",
  "tika-vin08t0:1751_2": "padesaṃ sallakkhetvā yathā paññatte pārivāsikānaṃ mañce nipannassa bhikkhussa gīvā tassa padesassa upari hoti,",
  "tika-vin08t0:1751_3": "tathā paññāpetabbo.",
  "tika-vin08t0:1751_4": "Evaṃ kate sukataṃ hotī”ti vadanti karonti ca.",
  "tika-vin08t0:1751_5": "Ekacce “mañce nipannassa bhikkhussa kaṭi tassa padesassa upari hoti,",
  "tika-vin08t0:1751_6": "yathā paññāpetabbo,",
  "tika-vin08t0:1751_7": "evaṃ kate sukataṃ hotī”ti vadanti karonti ca,",
  "tika-vin08t0:1751_8": "taṃ vacanaṃ neva pāḷiyaṃ,",
  "tika-vin08t0:1751_9": "na aṭṭhakathāṭīkādīsu vijjati,",
  "tika-vin08t0:1751_10": "kevalaṃ tesaṃ parikappameva.",
  "tika-vin08t0:1751_11": "Ayaṃ pana nesaṃ adhippāyo siyā –",
  "tika-vin08t0:1751_12": "“dvādasahatthaṃ pana upacāraṃ muñcitvā nisīdituṃ vaṭṭatī”ti aṭṭhakathāyaṃ vuttavacanañca “atha dvādasahatthaṃ",
  "tika-vin08t0:1751_13": "upacāraṃ okkamitvā ajānantasseva gacchati,",
  "tika-vin08t0:1751_14": "ratticchedo hoti eva,",
  "tika-vin08t0:1751_15": "vattabhedo pana natthī”ti aṭṭhakathāvacanañca “adiṭṭhaassutānampi antodvādasahatthagatānaṃ ārocetabba”nti",
  "tika-vin08t0:1751_16": "vuttaṭīkāvacanañca “adiṭṭhaassutānampi antodvādasahatthagatānaṃ ārocetabbaṃ,",
  "tika-vin08t0:1751_17": "‘idaṃ vattaṃ nikkhipitvā vasantassa lakkhaṇa’nti vutta”nti vuttavajirabuddhiṭīkāvacanañca “atthibhāvaṃ",
  "tika-vin08t0:1751_18": "sallakkhetvāti dvādasahatthe upacāre sallakkhetvā,",
  "tika-vin08t0:1751_19": "anikkhittavattānaṃ upacārasīmāya āgatabhāvaṃ sallakkhetvā sahavāsādikaṃ veditabba”nti vuttaṃ vajirabuddhiṭīkāvacanañca",
  "tika-vin08t0:1751_20": "passitvā ayoniso atthaṃ gahetvā sabbattha dvādasahatthameva pamāṇaṃ,",
  "tika-vin08t0:1751_21": "tato ūnampi adhikampi na vaṭṭati,",
  "tika-vin08t0:1751_22": "tasmā yathāvuttanayena majjhe thambhato dvādasahatthamatte padese nipannassa bhikkhussa gīvā vā kaṭi vā hotu,",
  "tika-vin08t0:1751_23": "evaṃ sante dvādasahatthappadese pārivāsikabhikkhu hoti,",
  "tika-vin08t0:1751_24": "tato sahavāsato vā vippavāsato vā ratticchedavattabhedadosā na hontīti.",
  "tika-vin08t0:1752_0": "Tatrevaṃ yuttāyuttavicāraṇā kātabbā.",
  "tika-vin08t0:1752_1": "Yathāvuttapāṭhesu paṭhamapāṭhassa ayamadhippāyo –",
  "tika-vin08t0:1752_2": "pakatattabhikkhumhi chamāya nisinne yadi pārivāsikabhikkhu āsane nisīditukāmo,",
  "tika-vin08t0:1752_3": "pakatattassa bhikkhuno nisinnaṭṭhānato dvādasahatthaṃ upacāraṃ muñcitvāva nisīdituṃ vaṭṭati,",
  "tika-vin08t0:1752_4": "na dvādasahatthabbhantareti.",
  "tika-vin08t0:1752_5": "Etena dvīsupi chamāya nisinnesu dvādasahatthabbhantarepi vaṭṭati,",
  "tika-vin08t0:1752_6": "dvādasahatthappadesato bahi nisīdanto āsanepi nisīdituṃ vaṭṭatīti dasseti.",
  "tika-vin08t0:1752_7": "Tenāha “na chamāya nisinneti pakatatte bhūmiyaṃ nisinne itarena antamaso tiṇasantharepi uccatare vālikatalepi vā na nisīditabbaṃ,",
  "tika-vin08t0:1752_8": "dvādasahatthaṃ pana upacāraṃ muñcitvā nisīdituṃ vaṭṭatī”ti.",
  "tika-vin08t0:1752_9": "Iti pakatatte chamāya nisinne pārivāsikena nisīditabbaṭṭhānadīpako ayaṃ pāṭho,",
  "tika-vin08t0:1752_10": "na mañcapaññāpanaṭṭhānasayanaṭṭhānadīpako,",
  "tika-vin08t0:1752_11": "taṃ pubbāparaparipuṇṇaṃ sakalaṃ pāṭhaṃ anoloketvā ekadesamattameva passitvā parikappavasena ayoniso adhippāyaṃ gaṇhanti.",
  "tika-vin08t0:1753_0": "Dutiyapāṭhassa pana ayamadhippāyo –",
  "tika-vin08t0:1753_1": "bahi upacārasīmāya paṭicchannaṭṭhāne vattaṃ samādiyitvā nisinne bhikkhusmiṃ tassa nisinnaṭṭhānato dvādasahatthaṃ",
  "tika-vin08t0:1753_2": "upacāraṃ okkamitvā tassa ajānantasseva añño bhikkhu gacchati,",
  "tika-vin08t0:1753_3": "tassa pārivāsikassa bhikkhuno ratticchedo hoti,",
  "tika-vin08t0:1753_4": "vattabhedo pana natthi.",
  "tika-vin08t0:1753_5": "Kasmā ratticchedo hoti?",
  "tika-vin08t0:1753_6": "Upacāraṃ okkamitattā.",
  "tika-vin08t0:1753_7": "Kasmā na vattabhedo?",
  "tika-vin08t0:1753_8": "Ajānantattāti.",
  "tika-vin08t0:1753_9": "Etena bahiupacārasīmāya upacāro dvādasahatthappamāṇo hoti ārocanakkhettabhūtoti dasseti.",
  "tika-vin08t0:1753_10": "Tenāha “gumbena vā vatiyā vā paṭicchannaṭṭhāne nisīditabbaṃ,",
  "tika-vin08t0:1753_11": "antoaruṇeyeva vuttanayena vattaṃ samādiyitvā ārocetabbaṃ.",
  "tika-vin08t0:1753_12": "Sace añño koci bhikkhu kenacideva karaṇīyena taṃ ṭhānaṃ āgacchati,",
  "tika-vin08t0:1753_13": "sace esa taṃ passati,",
  "tika-vin08t0:1753_14": "saddaṃ vāssa suṇāti,",
  "tika-vin08t0:1753_15": "ārocetabbaṃ.",
  "tika-vin08t0:1753_16": "Anārocentassa ratticchedo ceva vattabhedo ca.",
  "tika-vin08t0:1753_17": "Atha dvādasahatthaṃ upacāraṃ okkamitvā ajānantasseva gacchati,",
  "tika-vin08t0:1753_18": "ratticchedo hoti eva,",
  "tika-vin08t0:1753_19": "vattabhedo pana natthī”ti.",
  "tika-vin08t0:1753_20": "Iti ayampi pāṭho ārocanakkhettadīpako hoti,",
  "tika-vin08t0:1753_21": "na mañcapaññāpanādidīpakoti daṭṭhabbaṃ.",
  "tika-vin08t0:1754_0": "Tatiyapāṭhassa pana ayamadhippāyo –",
  "tika-vin08t0:1754_1": "kiṃ bahiupacārasīmāya vattasamādānaṭṭhānaṃ āgatabhikkhūnaṃ diṭṭharūpānaṃ sutasaddānaṃyeva ārocetabbanti",
  "tika-vin08t0:1754_2": "pucchāya sati adiṭṭhaassutānampi antodvādasahatthagatānaṃ ārocetabbanti vissajjetabbanti.",
  "tika-vin08t0:1754_3": "Etena adiṭṭhaassutānaṃ pana antodvādasahatthagatānaṃyeva ārocetabbaṃ,",
  "tika-vin08t0:1754_4": "na bahidvādasahatthagatānaṃ,",
  "tika-vin08t0:1754_5": "diṭṭhasutānaṃ pana antodvādasahatthagatānampi bahidvādasahatthagatānampi ākāsādigatānampi ārocetabbamevāti dasseti.",
  "tika-vin08t0:1754_6": "Tenāha “ayaṃ panettha therassa adhippāyo –",
  "tika-vin08t0:1754_7": "vattaṃ nikkhipitvā parivasantassa upacāragatānaṃ sabbesaṃ ārocanakiccaṃ natthi,",
  "tika-vin08t0:1754_8": "diṭṭharūpānaṃ sutasaddānaṃ ārocetabbaṃ,",
  "tika-vin08t0:1754_9": "adiṭṭhaassutānampi antodvādasahatthagatānaṃ ārocetabbaṃ.",
  "tika-vin08t0:1754_10": "Idaṃ vattaṃ nikkhipitvā parivasantassa lakkhaṇa”nti.",
  "tika-vin08t0:1754_11": "Iti ayampi pāṭho ārocetabbalakkhaṇadīpako hoti,",
  "tika-vin08t0:1754_12": "na mañcapaññāpanādidīpakoti.",
  "tika-vin08t0:1754_13": "Catutthapāṭhassa adhippāyopi tatiyapāṭhassa adhippāyasadisova.",
  "tika-vin08t0:1755_0": "Pañcamapāṭhassa pana ayamadhippāyo –",
  "tika-vin08t0:1755_1": "atthibhāvaṃ sallakkhetvāti ettha etasmiṃ aṭṭhakathāvacane nikkhittavattānaṃ bhikkhūnaṃ attano nisinnaṭṭhānato",
  "tika-vin08t0:1755_2": "dvādasahatthe upacāre aññesaṃ bhikkhūnaṃ atthibhāvaṃ sallakkhetvā anikkhittavattānaṃ upacārasīmāya aññesaṃ",
  "tika-vin08t0:1755_3": "bhikkhūnaṃ āgatabhāvaṃ sallakkhetvā sahavāsādikaṃ veditabbaṃ. Ādi-",
  "tika-vin08t0:1755_4": "saddena vippavāsaanārocanaūnegaṇecaraṇāni saṅgaṇhāti.",
  "tika-vin08t0:1755_5": "Ayañca yasmā gaṇassa ārocetvā bhikkhūnañca atthibhāvaṃ sallakkhetvā vasi,",
  "tika-vin08t0:1755_6": "tasmā nikkhittavattānaṃ bahiupacārasīmāya samādinnattā attano nisinnaṭṭhānato dvādasahatthe upacāre aññesaṃ",
  "tika-vin08t0:1755_7": "bhikkhūnaṃ atthibhāvaṃ sallakkhetvā anikkhittavattānaṃ antovihāre samādinnattā upacārasīmāya aññesaṃ",
  "tika-vin08t0:1755_8": "bhikkhūnaṃ āgatabhāvaṃ sallakkhetvā sahavāsavippavāsaanārocanaūnegaṇecaraṇasaṅkhātāni vattacchedakāraṇāni",
  "tika-vin08t0:1755_9": "veditabbānīti.",
  "tika-vin08t0:1755_10": "Vuttañhi aṭṭhakathāyaṃ “ayañca yasmā gaṇassa ārocetvā bhikkhūnañca atthibhāvaṃ sallakkhetvāva vasi,",
  "tika-vin08t0:1755_11": "tenassa ūnegaṇecaraṇadoso vā vippavāso vā na hotī”ti.",
  "tika-vin08t0:1755_12": "Iti ayañca pāṭho pakatattabhikkhūsu gatesupi vattaṃ ārocetvā bhikkhūnaṃ atthibhāvaṃ sallakkhetvā vasitattā dosābhāvameva dīpeti,",
  "tika-vin08t0:1755_13": "na mañcapaññāpanādīni.",
  "tika-vin08t0:1755_14": "Iti imesaṃ pāṭhānaṃ ayoniso adhippāyaṃ gahetvā “sabbattha dvādasahatthameva pamāṇa”nti maññamānā vicāriṃsu,",
  "tika-vin08t0:1755_15": "tesaṃ diṭṭhānugatiṃ āpajjamānā sissānusissādayopi tatheva karonti,",
  "tika-vin08t0:1755_16": "tadetaṃ appamāṇaṃ.",
  "tika-vin08t0:1756_0": "Kathaṃ?",
  "tika-vin08t0:1756_1": "Yaṃ tattha pakatattasālāya majjhe thambhaṃ nimittaṃ katvā dvādasahatthaṃ miniṃsu,",
  "tika-vin08t0:1756_2": "tadappamāṇaṃ.",
  "tika-vin08t0:1756_3": "Na hi thambhena vā sālāya vā sahavāso vā vippavāso vā vutto,",
  "tika-vin08t0:1756_4": "atha kho pakatattabhikkhunāva.",
  "tika-vin08t0:1756_5": "Vuttañhi samantapāsādikāyaṃ “tattha sahavāsoti yvāyaṃ pakatattena bhikkhunā saddhiṃ ekacchannetiādinā nayena vutto ekato vāso.",
  "tika-vin08t0:1756_6": "Vippavāsoti ekakasseva vāso”ti.",
  "tika-vin08t0:1756_7": "Yañhi tato dvādasahatthamattaṭṭhāne bhikkhussa gīvāṭṭhapanaṃ vā kaṭiṭṭhapanaṃ vā vadanti,",
  "tika-vin08t0:1756_8": "tadapi appamāṇaṃ.",
  "tika-vin08t0:1756_9": "Bahiupacārasīmāya hi parivasantassa bhikkhussa sakalasarīraṃ pakatattabhikkhūnaṃ antodvādasahatthe upacāre ṭhapetabbaṃ hoti,",
  "tika-vin08t0:1756_10": "na ekadesamattaṃ.",
  "tika-vin08t0:1757_0": "Tesaṃ pana ayamadhippāyo siyā –",
  "tika-vin08t0:1757_1": "dvādasahatthappadesato sakalasarīrassa antokaraṇe sati sahavāso bhaveyya,",
  "tika-vin08t0:1757_2": "bahikaraṇe sati vippavāso,",
  "tika-vin08t0:1757_3": "tena upaḍḍhaṃ anto upaḍḍhaṃ bahi hotūti,",
  "tika-vin08t0:1757_4": "taṃ micchāñāṇavasena hoti.",
  "tika-vin08t0:1757_5": "Na hi sahavāsadoso dvādasahatthena kathito,",
  "tika-vin08t0:1757_6": "atha kho ekacchanne sayanena.",
  "tika-vin08t0:1757_7": "Vuttañhetaṃ bhagavatā pārivāsikakkhandhake “na,",
  "tika-vin08t0:1757_8": "bhikkhave,",
  "tika-vin08t0:1757_9": "pārivāsikena bhikkhunā pakatattena bhikkhunā saddhiṃ ekacchanne āvāse vatthabbaṃ,",
  "tika-vin08t0:1757_10": "na ekacchanne anāvāse vatthabbaṃ,",
  "tika-vin08t0:1757_11": "na ekacchanne āvāse vā anāvāse vā vatthabba”nti.",
  "tika-vin08t0:1757_12": "Aṭṭhakathāyampi vuttaṃ “ekacchanne āvāse”tiādīsu āvāso nāma vasanatthāya katasenāsanaṃ.",
  "tika-vin08t0:1757_13": "Anāvāso nāma cetiyagharaṃ bodhigharaṃ sammuñjaniaṭṭako dāruaṭṭako pānīyamāḷo vaccakuṭi dvārakoṭṭhakoti evamādi.",
  "tika-vin08t0:1757_14": "Tatiyapadena tadubhayampi gahitaṃ,",
  "tika-vin08t0:1757_15": "‘etesu yattha katthaci ekacchanne chadanato udakapatanaṭṭhānaparicchinne okāse ukkhittako vasituṃ na labhati,",
  "tika-vin08t0:1757_16": "pārivāsiko pana antoāvāseyeva na labhatī’ti mahāpaccariyaṃ vuttaṃ.",
  "tika-vin08t0:1757_17": "Mahāaṭṭhakathāyaṃ pana ‘avisesena udakapātena vārita’nti vuttaṃ.",
  "tika-vin08t0:1757_18": "Kurundiyaṃ ‘etesu ettakesu pañcavaṇṇachadanabaddhaṭṭhānesu pārivāsikassa ca ukkhittakassa ca pakatattena saddhiṃ udakapātena vārita’nti vuttaṃ,",
  "tika-vin08t0:1757_19": "tasmā nānūpacārepi ekacchanne na vaṭṭati.",
  "tika-vin08t0:1757_20": "Sace panettha tadahupasampannepi pakatatte paṭhamaṃ pavisitvā nipanne saṭṭhivassopi pārivāsiko pacchā pavisitvā jānanto nipajjati,",
  "tika-vin08t0:1757_21": "ratticchedo ceva vattabhedadukkaṭañca,",
  "tika-vin08t0:1757_22": "ajānantassa ratticchedova,",
  "tika-vin08t0:1757_23": "na vattabhedadukkaṭaṃ.",
  "tika-vin08t0:1757_24": "Sace pana tasmiṃ paṭhamaṃ nipanne pacchā pakatatto pavisitvā nipajjati,",
  "tika-vin08t0:1757_25": "pārivāsiko ca jānāti,",
  "tika-vin08t0:1757_26": "ratticchedo ceva vattabhedadukkaṭañca.",
  "tika-vin08t0:1757_27": "No ce jānāti,",
  "tika-vin08t0:1757_28": "ratticchedova,",
  "tika-vin08t0:1757_29": "na vattabhedadukkaṭanti,",
  "tika-vin08t0:1757_30": "tasmā sālāyapi vihārepi chadanato udakapatanaṭṭhānato muttamatteyeva sahavāsadoso na vijjatīti daṭṭhabbaṃ.",
  "tika-vin08t0:1758_0": "Ekacce pana majjhimatthambhato dvādasahatthāyāmena daṇḍakena cakkaṃ bhamitvā samantato bāhire lekhaṃ karonti,",
  "tika-vin08t0:1758_1": "evaṃ kate sā bāhiralekhā āvaṭṭato dvāsattatihatthamattā hoti,",
  "tika-vin08t0:1758_2": "tato taṃ padesaṃ dvādasahatthena daṇḍakena minitvā bhājiyamānaṃ chabhāgameva hoti,",
  "tika-vin08t0:1758_3": "tato tesaṃ chabhāgānaṃ sīmāya ekekasmiṃ mañce paññapiyamāne chaḷeva mañcaṭṭhānāni honti,",
  "tika-vin08t0:1758_4": "tasmā ekasmiṃ vaṭṭamaṇḍale cha bhikkhūyeva apubbaṃ acarimaṃ vasituṃ labhanti,",
  "tika-vin08t0:1758_5": "na tato uddhanti vadanti.",
  "tika-vin08t0:1758_6": "Kasmā pana evaṃ karontīti?",
  "tika-vin08t0:1758_7": "Pubbe vuttanayena “sabbattha dvādasahatthamattameva pamāṇa”nti gahitattā.",
  "tika-vin08t0:1758_8": "Evaṃ kira nesamadhippāyo –",
  "tika-vin08t0:1758_9": "pārivāsiko pakatattassa bhikkhuno dvādasahatthabbhantare sayamāno sahavāso siyā,",
  "tika-vin08t0:1758_10": "bāhire sayamāno vippavāso,",
  "tika-vin08t0:1758_11": "tathā aññamaññassapīti.",
  "tika-vin08t0:1758_12": "Evaṃ karontānaṃ pana nesaṃ sakaadhippāyopi na sijjhati,",
  "tika-vin08t0:1758_13": "kuto bhagavato adhippāyo.",
  "tika-vin08t0:1759_0": "Kathaṃ?",
  "tika-vin08t0:1759_1": "Pārivāsiko bhikkhu pakatattabhikkhūnañca aññamaññassa ca dvādasahatthamatte padese hotūti nesamadhippāyo.",
  "tika-vin08t0:1759_2": "Atha pana majjhimatthambhaṃ nimittaṃ katvā miniyamānā samantato bāhiralekhā thambhatoyeva dvādasahatthamattā hoti,",
  "tika-vin08t0:1759_3": "na pakatattabhikkhūhi.",
  "tika-vin08t0:1759_4": "Te hi thambhato bahi ekaratanadvitiratanādiṭṭhāne ṭhitā,",
  "tika-vin08t0:1759_5": "bāhiratopi lekhāyeva thambhato dvādasahatthamattā hoti,",
  "tika-vin08t0:1759_6": "na tassūpari nipannabhikkhu.",
  "tika-vin08t0:1759_7": "So hi dviratanamattenapi tiratanamattenapi lekhāya antopi hoti bahipi.",
  "tika-vin08t0:1759_8": "Aññamaññassapi chabhāgasīmāyeva aññamaññassa dvādasahatthamattā hoti,",
  "tika-vin08t0:1759_9": "na tassūpari paññattamañco vā tattha nipannabhikkhu vā.",
  "tika-vin08t0:1759_10": "Mañco hi ekaratanamattena vā dviratanamattena vā sīmaṃ atikkamitvā ṭhito,",
  "tika-vin08t0:1759_11": "bhikkhūpi sayamānā na sīmāya upariyeva sayanti,",
  "tika-vin08t0:1759_12": "vidatthimattena vā ratanamattena vā sīmaṃ atikkamitvā vā appatvā vā sayanti,",
  "tika-vin08t0:1759_13": "tasmā te pārivāsikā bhikkhū pakatattabhikkhūnampi aññamaññassapi dvādasahatthamattaṭṭhāyino na honti,",
  "tika-vin08t0:1759_14": "tato ūnāva honti,",
  "tika-vin08t0:1759_15": "tasmā sakaadhippāyopi na sijjhati.",
  "tika-vin08t0:1760_0": "Bhagavato pana adhippāyo –",
  "tika-vin08t0:1760_1": "yadi appabhikkhukādiaṅgasampannattā vihārassa vattaṃ anikkhipitvā antovihāreyeva parivasati,",
  "tika-vin08t0:1760_2": "evaṃ sati pakatattena bhikkhunā na ekacchanne āvāse vasitabbaṃ.",
  "tika-vin08t0:1760_3": "Yadi tādisaāvāse vā anāvāse vā chadanato udakapatanaṭṭhānassa anto sayeyya,",
  "tika-vin08t0:1760_4": "sahavāso nāma,",
  "tika-vin08t0:1760_5": "ratticchedo hotīti ayamattho yathāvutta-",
  "tika-vin08t0:1760_6": "pāḷiyā ca aṭṭhakathāya ca pakāsetabbo.",
  "tika-vin08t0:1760_7": "Na ekacchanne āvāse dvīhi vatthabbaṃ.",
  "tika-vin08t0:1760_8": "Yadi vaseyya,",
  "tika-vin08t0:1760_9": "vuḍḍhassa ratticchedoyeva,",
  "tika-vin08t0:1760_10": "navakassa ratticchedo ceva vattabhedadukkaṭañca hoti.",
  "tika-vin08t0:1760_11": "Samavassā ce,",
  "tika-vin08t0:1760_12": "ajānantassa ratticchedoyeva,",
  "tika-vin08t0:1760_13": "jānantassa ubhayampīti ayamattho “tayo kho, upāli,",
  "tika-vin08t0:1760_14": "pārivāsikassa bhikkhuno ratticchedā sahavāso vippavāso anārocanā”ti ca “na,",
  "tika-vin08t0:1760_15": "bhikkhave,",
  "tika-vin08t0:1760_16": "pārivāsikena bhikkhunā pārivāsikena vuḍḍhatarena saddhiṃ na ekacchanne āvāse vatthabba”nti ca “vuḍḍhatarenāti ettha…pe…",
  "tika-vin08t0:1760_17": "sace hi dve pārivāsikā ekato vaseyyuṃ,",
  "tika-vin08t0:1760_18": "te aññamaññassa ajjhācāraṃ ñatvā agāravā vā vippaṭisārino vā hutvā pāpiṭṭhataraṃ vā āpattiṃ āpajjeyyuṃ vibbhameyyuṃ vā,",
  "tika-vin08t0:1760_19": "tasmā nesaṃ sahaseyyā sabbappakārena paṭikkhittā”ti ca imehi pāḷiaṭṭhakathāpāṭhehi pakāsetabbo.",
  "tika-vin08t0:1760_20": "Vippavāsepi pārivāsikena abhikkhuke āvāse na vatthabbaṃ,",
  "tika-vin08t0:1760_21": "pakatattena vinā abhikkhuko āvāso na gantabbo,",
  "tika-vin08t0:1760_22": "bahisīmāyaṃ bhikkhūnaṃ vasanaṭṭhānato dvādasahatthappamāṇassa upacārassa anto nisīditabbanti bhagavato adhippāyo.",
  "tika-vin08t0:1761_0": "Ayamattho “na,",
  "tika-vin08t0:1761_1": "bhikkhave,",
  "tika-vin08t0:1761_2": "pārivāsikena bhikkhunā sabhikkhukā āvāsā abhikkhuko āvāso gantabbo aññatra pakatattena aññatra antarāyā”tiādi ca “tayo kho, upāli…pe…",
  "tika-vin08t0:1761_3": "anārocanā”ti ca “cattāro kho, upāli,",
  "tika-vin08t0:1761_4": "mānattacārikassa bhikkhuno ratticchedā sahavāso,",
  "tika-vin08t0:1761_5": "vippavāso,",
  "tika-vin08t0:1761_6": "anārocanā,",
  "tika-vin08t0:1761_7": "ūnegaṇecaraṇa”nti ca “vippavāsoti ekakasseva vāso”ti ca “ayañca yasmā gaṇassa ārocetvā bhikkhūnañca atthibhāvaṃ sallakkhetvāva vasi,",
  "tika-vin08t0:1761_8": "tenassa ūnegaṇecaraṇadoso vā vippavāso vā na hotī”ti ca “atthibhāvaṃ sallakkhetvāti dvādasahatthe upacāre sallakkhetvā,",
  "tika-vin08t0:1761_9": "anikkhittavattānaṃ upacārasīmāya āgatabhāvaṃ sallakkhetvā sahavāsādikaṃ veditabba”nti ca āgatehi pāḷiyaṭṭhakathā-",
  "tika-vin08t0:1761_10": "vajirabuddhiṭīkāpāṭhehi pakāsetabbo,",
  "tika-vin08t0:1761_11": "tasmā vihāre parivasantassa upacārasīmāya abbhantare yattha katthaci vasantassa natthi vippavāso,",
  "tika-vin08t0:1761_12": "bahiupacārasīmāyaṃ parivasantassa bhikkhūnaṃ nisinnapariyantato dvādasahatthabbhantare vasantassa ca natthi vippavāsoti,",
  "tika-vin08t0:1761_13": "tañca parivāsakāle “ekena bhikkhunā saddhi”nti vacanato ekassapi bhikkhuno,",
  "tika-vin08t0:1761_14": "mānattacaraṇakāle “catūhi pañcahi vā bhikkhūhi saddhi”nti vacanato ca catunnaṃ pañcannampi bhikkhūnaṃ",
  "tika-vin08t0:1761_15": "hatthapāsabhūte dvādasahatthabbhantarepi vasituṃ labhati,",
  "tika-vin08t0:1761_16": "natthi vippavāsoti daṭṭhabbaṃ.",
  "tika-vin08t0:1762_0": "Vattaṃ samādiyitvā tesaṃ bhikkhūnaṃ ārocitakālato pana paṭṭhāya kenaci karaṇīyena tesu bhikkhūsu gatesupi",
  "tika-vin08t0:1762_1": "yathāvuttaaṭṭhakathāpāṭhanayena vippavāso na hoti.",
  "tika-vin08t0:1762_2": "Tathā hi vuttaṃ vimativinodaniyaṃ “sopi kenaci kammena purearuṇe eva gacchatīti iminā ārocanāya katāya",
  "tika-vin08t0:1762_3": "sabbesupi bhikkhūsu bahivihāraṃ gatesu ūnegaṇecaraṇadoso vā vippavāsadoso vā na hoti ārocitattā sahavāsassāti dasseti.",
  "tika-vin08t0:1762_4": "Tenāha ‘ayañcā’tiādī”ti.",
  "tika-vin08t0:1762_5": "Apare pana ācariyā “bahisīmāya vattasamādānaṭṭhāne vatiparikkhepopi pakatattabhikkhūheva kātabbo,",
  "tika-vin08t0:1762_6": "na kammārahabhikkhūhi.",
  "tika-vin08t0:1762_7": "Yathā loke bandhanāgārādi daṇḍakārakehi eva kattabbaṃ,",
  "tika-vin08t0:1762_8": "na daṇḍārahehi,",
  "tika-vin08t0:1762_9": "evamidhāpī”ti vadanti,",
  "tika-vin08t0:1762_10": "tampi aṭṭhakathādīsu na dissati.",
  "tika-vin08t0:1762_11": "Na hi vatiparikkhepo daṇḍakammatthāya kārito,",
  "tika-vin08t0:1762_12": "atha kho dassanūpacāravijahanatthameva.",
  "tika-vin08t0:1762_13": "Tathā hi vuttaṃ sāratthadīpaniyaṃ “gumbena vā vatiyā vā paṭicchannaṭṭhāneti dassanūpacāravijahanattha”nti.",
  "tika-vin08t0:1762_14": "Tathā vimativinodaniyampi “gumbena vātiādi dassanūpacāravijahanattha”nti.",
  "tika-vin08t0:1762_15": "Ito paraṃ aṭṭhakathāyaṃ vuttanayeneva parivāsadānañca mānattadānañca veditabbaṃ.",
  "tika-vin08t0:1762_16": "Yattha pana saṃsayitabbaṃ atthi,",
  "tika-vin08t0:1762_17": "tattha saṃsayavinodanatthāya kathetabbaṃ kathayāma.",
  "tika-vin08t0:1763_0": "Ekacce bhikkhū evaṃ vadanti –",
  "tika-vin08t0:1763_1": "pārivāsiko bhikkhu vuḍḍhataropi samāno vatte samādinne navakaṭṭhāne ṭhito.",
  "tika-vin08t0:1763_2": "Tathā hi vuttaṃ “yattha pana nisīdāpetvā parivisanti,",
  "tika-vin08t0:1763_3": "tattha sāmaṇerānaṃ jeṭṭhakena,",
  "tika-vin08t0:1763_4": "bhikkhūnaṃ saṅghanavakena hutvā nisīditabba”nti tasmā ārocitakālādīsu “ahaṃ bhante”icceva vattabbaṃ,",
  "tika-vin08t0:1763_5": "na “ahaṃ āvuso”ti.",
  "tika-vin08t0:1763_6": "Tatrevaṃ vicāraṇā kātabbā –",
  "tika-vin08t0:1763_7": "pārivāsikādayo bhikkhū seyyāpariyantaāsanapariyantabhāgitāya navakaṭṭhāne ṭhitā,",
  "tika-vin08t0:1763_8": "na ekantena navakabhūtattā.",
  "tika-vin08t0:1763_9": "Tathā hi vuttaṃ bhagavatā “anujānāmi,",
  "tika-vin08t0:1763_10": "bhikkhave,",
  "tika-vin08t0:1763_11": "pārivāsikānaṃ bhikkhūnaṃ pañca yathāvuḍḍhaṃ uposathaṃ pavāraṇaṃ vassikasāṭikaṃ oṇojanaṃ bhatta”nti.",
  "tika-vin08t0:1763_12": "Aṭṭhakathāyañca “pakatattaṃ bhikkhuṃ disvā āsanā vuṭṭhātabbaṃ,",
  "tika-vin08t0:1763_13": "pakatatto bhikkhu āsanena nimantetabbo”ti etissā pāḷiyā saṃvaṇṇanāya “vuṭṭhātabbaṃ,",
  "tika-vin08t0:1763_14": "nimantetabboti tadahupasampannampi disvā vuṭṭhātabbameva,",
  "tika-vin08t0:1763_15": "vuṭṭhāya ca ‘ahaṃ iminā sukhanisinno vuṭṭhāpito’ti parammukhena na gantabbaṃ,",
  "tika-vin08t0:1763_16": "‘idaṃ ācariya āsanaṃ,",
  "tika-vin08t0:1763_17": "ettha nisīdathā’ti evaṃ nimantetabboyevā”ti ettheva “ācariyā”ti ālapanaviseso vutto,",
  "tika-vin08t0:1763_18": "na aññattha.",
  "tika-vin08t0:1763_19": "Yadi vuḍḍhatarenapi “bhante”icceva vattabbo siyā,",
  "tika-vin08t0:1763_20": "idhāpi “idaṃ, bhante,",
  "tika-vin08t0:1763_21": "āsana”nti vattabbaṃ bhaveyya,",
  "tika-vin08t0:1763_22": "na pana vuttaṃ,",
  "tika-vin08t0:1763_23": "tasmā na tesaṃ taṃ vacanaṃ sārato paccetabbaṃ.",
  "tika-vin08t0:1763_24": "Imasmiṃ pana vinayasaṅgahappakaraṇe “ārocentena sace navakataro hoti,",
  "tika-vin08t0:1763_25": "‘āvuso’ti vattabbaṃ.",
  "tika-vin08t0:1763_26": "Sace vuḍḍhataro,",
  "tika-vin08t0:1763_27": "‘bhante’ti vattabba”nti vuttaṃ,",
  "tika-vin08t0:1763_28": "idañca “ekena bhikkhunā saddhi”nti heṭṭhā vuttattā taṃ paṭiggāhakabhūtaṃ pakatattaṃ bhikkhuṃ sandhāya vuttanti daṭṭhabbaṃ.",
  "tika-vin08t0:1764_0": "Bahavo pana bhikkhū pārivāsikaṃ bhikkhuṃ saṅghamajjhe nisīdāpetvā vattaṃ yācāpetvā kammavācāpariyosāne",
  "tika-vin08t0:1764_1": "samādāpetvā ārocanamakāretvā saṅghamajjhato nikkhamāpetvā parisapariyante nisīdāpetvā tattha nisinnena",
  "tika-vin08t0:1764_2": "ārocāpetvā vattaṃ nikkhipāpenti,",
  "tika-vin08t0:1764_3": "evaṃ karontānañca nesaṃ ayamadhippāyo –",
  "tika-vin08t0:1764_4": "ayaṃ bhikkhu vatte asamādinne vuḍḍhaṭṭhāniyopi hoti,",
  "tika-vin08t0:1764_5": "tasmā yācanakāle ca kammavācāsavanakāle ca vattasamādānakāle ca saṅghamajjhe nisīdanāraho hoti,",
  "tika-vin08t0:1764_6": "vatte pana samādinne navakaṭṭhāniyo,",
  "tika-vin08t0:1764_7": "tasmā na saṅghamajjhe nisīdanāraho,",
  "tika-vin08t0:1764_8": "āsanapariyantabhāgitāya parisapariyanteyeva nisīdanārahoti,",
  "tika-vin08t0:1764_9": "tadetaṃ evaṃ vicāretabbaṃ –",
  "tika-vin08t0:1764_10": "ayaṃ bhikkhu saṅghamajjhe nisīdamāno āsanaṃ gahetvā yathāvuḍḍhaṃ nisinno na hoti,",
  "tika-vin08t0:1764_11": "atha kho kammārahabhāvena āsanaṃ aggahetvā añjaliṃ paggahetvā ukkuṭikameva nisinno hoti,",
  "tika-vin08t0:1764_12": "kammāraho ca nāma saṅghamajjheyeva ṭhapetabbo hoti, no bahi,",
  "tika-vin08t0:1764_13": "tasmā “saṅghamajjhe nisīdanāraho na hotī”ti na sakkā vattuṃ tasmiṃ kāle,",
  "tika-vin08t0:1764_14": "nikkhamāpite ca vattārocanavattanikkhipanānaṃ aniṭṭhitattā aññamaññaṃ āhacca suṭṭhu nisinnaṃ bhikkhusaṅghaṃ pariharitumasakkuṇeyyattā,",
  "tika-vin08t0:1764_15": "cīvarakaṇṇapādapiṭṭhiādīhi bādhitattā agāravakiriyā viya dissati,",
  "tika-vin08t0:1764_16": "ārocanakiriyañca vattanikkhipanañca saṅghamajjheyeva kattabbaṃ pariyante nisīditvā karonto aṭṭhakathāvirodho hoti.",
  "tika-vin08t0:1764_17": "Vuttañhi aṭṭhakathāyaṃ “vattaṃ samādiyitvā tattheva saṅghassa ārocetabbaṃ…pe…",
  "tika-vin08t0:1764_18": "ārocetvā sace nikkhipitukāmo,",
  "tika-vin08t0:1764_19": "vuttanayeneva saṅghamajjhe nikkhipitabba”nti. Kasmā?",
  "tika-vin08t0:1764_20": "Samādānaṭṭhāneyeva ārocāpetvā tattheva nikkhipāpetvā niṭṭhitasabbakiccameva nikkhamāpetvā attano āsane nisīdāpento ñāyāgatoti amhākaṃ khanti.",
  "tika-vin08t0:1765_0": "Tathā sāyaṃ vattārocanakāle bahūsu pārivāsikesu vuḍḍhataraṃ paṭhamaṃ samādāpetvā ārocāpetvā anukkamena",
  "tika-vin08t0:1765_1": "sabbapacchā navakataraṃ samādāpenti ārocāpenti,",
  "tika-vin08t0:1765_2": "pāto nikkhipanakāle pana navakataraṃ paṭhamaṃ ārocāpetvā nikkhipāpenti,",
  "tika-vin08t0:1765_3": "tato anukkamena vuḍḍhataraṃ sabbapacchā ārocāpetvā nikkhipāpenti.",
  "tika-vin08t0:1765_4": "Tesaṃ ayamadhippāyo siyā –",
  "tika-vin08t0:1765_5": "yadā dasa bhikkhū pakatattā dasa bhikkhū pārivāsikā honti,",
  "tika-vin08t0:1765_6": "tadā vuḍḍhatarena paṭhamaṃ samādiyitvā ārocite tassa ārocanaṃ avasesā ekūnavīsati bhikkhū suṇanti,",
  "tika-vin08t0:1765_7": "dutiyassa aṭṭhārasa,",
  "tika-vin08t0:1765_8": "tatiyassa sattarasāti anukkamena hāyitvā sabbanavakassa ārocanaṃ dasa pakatattā suṇanti sesānaṃ apakatattabhāvato.",
  "tika-vin08t0:1765_9": "Tato nikkhipanakāle sabbanavako pubbe attanā ārocitānaṃ dasannaṃ bhikkhūnaṃ ārocetvā nikkhipati,",
  "tika-vin08t0:1765_10": "tato paṭilomena dutiyo ekādasannaṃ,",
  "tika-vin08t0:1765_11": "tatiyo dvādasannanti anukkamena vaḍḍhitvā sabbajeṭṭhako attanā pubbe ārocitānaṃ ekūnavīsatibhikkhūnaṃ ārocetvā nikkhipati,",
  "tika-vin08t0:1765_12": "evaṃ yathānukkamena nikkhipanaṃ hoti.",
  "tika-vin08t0:1765_13": "Sabbajeṭṭhake pana paṭhamaṃ nikkhitte sati pubbe attanā ārocitānaṃ navannaṃ bhikkhūnaṃ tadā apakatattabhāvato ārocitānaṃ santike nikkhipanaṃ na hoti,",
  "tika-vin08t0:1765_14": "tathā sesānaṃ.",
  "tika-vin08t0:1765_15": "Tesaṃ pana ekaccānaṃ ūnaṃ hoti,",
  "tika-vin08t0:1765_16": "ekaccānaṃ adhikaṃ,",
  "tika-vin08t0:1765_17": "tasmā yathāvuttanayena sabbanavakato paṭṭhāya anukkamena nikkhipitabbanti.",
  "tika-vin08t0:1766_0": "Evaṃvādīnaṃ pana tesamāyasmantānaṃ vāde pakatattāyeva bhikkhū ārocetabbā honti,",
  "tika-vin08t0:1766_1": "no apakatattā.",
  "tika-vin08t0:1766_2": "Pubbe ārocitānaṃyeva santike vattaṃ nikkhipitabbaṃ hoti,",
  "tika-vin08t0:1766_3": "no anārocitānaṃ.",
  "tika-vin08t0:1766_4": "Evaṃ pana pakatattāyeva bhikkhū ārocetabbā na honti,",
  "tika-vin08t0:1766_5": "atha kho apakatattāpi “sace dve pārivāsikā gataṭṭhāne aññamaññaṃ passanti,",
  "tika-vin08t0:1766_6": "ubhohi aññamaññassa ārocetabba”nti aṭṭhakathāyaṃ vuttattā.",
  "tika-vin08t0:1766_7": "Pubbe ārocitānampi anārocitānampi santike ārocetvā nikkhipitabbameva “sace so bhikkhu kenacideva karaṇīyena pakkanto hoti,",
  "tika-vin08t0:1766_8": "yaṃ aññaṃ sabbapaṭhamaṃ passati,",
  "tika-vin08t0:1766_9": "tassa ārocetvā nikkhipitabba”nti vuttattā,",
  "tika-vin08t0:1766_10": "tasmā tathā akarontepi sabbesaṃ ārocitattā natthi doso.",
  "tika-vin08t0:1766_11": "Appekacce bhikkhū “pakatattassevāyaṃ ārocanā”ti maññamānā sāyaṃ vuḍḍhapaṭipāṭiyā vattaṃ samādiyitvā ārocetvā",
  "tika-vin08t0:1766_12": "attano sayanaṃ pavisitvā dvārajagganasayanasodhanādīni karontā aññesaṃ ārocitaṃ na suṇanti.",
  "tika-vin08t0:1766_13": "Appekacce pāto sayaṃ ārocetvā nikkhipitvā aññesaṃ ārocanaṃ vā nikkhipanaṃ vā anāgametvā bhikkhācārādīnaṃ atthāya gacchanti,",
  "tika-vin08t0:1766_14": "evaṃ karontānaṃ tesaṃ ārocanaṃ ekaccānaṃ asutabhāvasambhavato sāsaṅko hoti pārivāsikānaṃ aññamaññārocanassa pakaraṇesu āgatattā.",
  "tika-vin08t0:1766_15": "Na kevalaṃ sāratthadīpaniyaṃyeva,",
  "tika-vin08t0:1766_16": "atha kho vajirabuddhiṭīkāyampi “sace dve pārivāsikā gataṭṭhāne aññamaññaṃ passanti,",
  "tika-vin08t0:1766_17": "ubhohipi aññamaññassa ārocetabbaṃ avisesena ‘āgantukena ārocetabbaṃ,",
  "tika-vin08t0:1766_18": "āgantukassa ārocetabba’nti vuttattā”ti vuttaṃ.",
  "tika-vin08t0:1767_0": "Tathā appekacce pakatattā bhikkhū pārivāsikesu bhikkhūsu sāyaṃ vattasamādānatthaṃ pakatattasālato nikkhamitvā",
  "tika-vin08t0:1767_1": "attano attano sayanasamīpaṃ gatesu attano sayanapaññāpanapaakkhāraṭhapanaaññamaññaālāpasallāpakaraṇādivasena",
  "tika-vin08t0:1767_2": "āḷolentā pārivāsikānaṃ vattārocanaṃ na suṇanti,",
  "tika-vin08t0:1767_3": "na manasi karonti.",
  "tika-vin08t0:1767_4": "Appekacce pāto vattanikkhipanakāle pārivāsikabhikkhūsu vattārocanavattanikkhipanāni karontesupi niddāpasutā hutvā na suṇanti.",
  "tika-vin08t0:1767_5": "Evaṃ karontānampi tesaṃ ekaccānaṃ assutasambhavato vattārocanaṃ sāsaṅkaṃ hotīti.",
  "tika-vin08t0:1767_6": "Hotu sāsaṅkaṃ,",
  "tika-vin08t0:1767_7": "suṇantānaṃ assutasambhavepi ārocakānaṃ sammāārocanena vattassa paripuṇṇattā ko dosoti ce?",
  "tika-vin08t0:1767_8": "Ārocakānaṃ sammā ārocitattā vatte paripuṇṇepi vattabhedadukkaṭatova vimutto siyā,",
  "tika-vin08t0:1767_9": "na ratticchedato.",
  "tika-vin08t0:1767_10": "Vuttañhi samantapāsādikāyaṃ “sace vāyamantopi sampāpuṇituṃ vā sāvetuṃ vā na sakkoti,",
  "tika-vin08t0:1767_11": "ratticchedova hoti,",
  "tika-vin08t0:1767_12": "na vattabhedadukkaṭa”nti.",
  "tika-vin08t0:1768_0": "Athaññe bhikkhū vattaṃ samādiyitvā rattiṃ nipannā niddābhāvena manussasaddampi suṇanti,",
  "tika-vin08t0:1768_1": "bheriādisaddampi suṇanti,",
  "tika-vin08t0:1768_2": "sakaṭanāvādiyānasaddampi suṇanti,",
  "tika-vin08t0:1768_3": "te tena saddena āsaṅkanti “bhikkhūnaṃ nu kho aya”nti,",
  "tika-vin08t0:1768_4": "te tena kāraṇena ratticchedaṃ maññanti. Kasmā?",
  "tika-vin08t0:1768_5": "“Ayañca nesaṃ chattasaddaṃ vā ukkāsitasaddaṃ vā khipitasaddaṃ vā sutvā āgantukabhāvaṃ jānāti,",
  "tika-vin08t0:1768_6": "gantvā ārocetabbaṃ.",
  "tika-vin08t0:1768_7": "Gatakāle jānantenapi anubandhitvā ārocetabbameva.",
  "tika-vin08t0:1768_8": "Sampāpuṇituṃ asakkontassa ratticchedova hoti,",
  "tika-vin08t0:1768_9": "na vattabhedadukkaṭa”nti vuttattāti.",
  "tika-vin08t0:1768_10": "Te evaṃ saññāpetabbā –",
  "tika-vin08t0:1768_11": "māyasmanto evaṃ maññittha,",
  "tika-vin08t0:1768_12": "nāyaṃ pāṭho bahisīmaṭṭhavasena vutto,",
  "tika-vin08t0:1768_13": "atha kho upacārasīmaṭṭhavasena vutto.",
  "tika-vin08t0:1768_14": "Vuttañhi tattheva “yepi antovihāraṃ appavisitvā upacārasīmaṃ okkamitvā gacchantī”ti.",
  "tika-vin08t0:1768_15": "Tatthapi āgantukabhāvassa jānitattā ratticchedo hoti,",
  "tika-vin08t0:1768_16": "tasmā dūresaddasavanamattena ratticchedo natthi,",
  "tika-vin08t0:1768_17": "“ayaṃ bhikkhūnaṃ saddo,",
  "tika-vin08t0:1768_18": "ayaṃ bhikkhūhi vāditabherighaṇṭādisaddo,",
  "tika-vin08t0:1768_19": "ayaṃ bhikkhūhi pājitasakaṭanāvādisaddo”ti nisinnaṭṭhānato jānantoyeva ratticchedakaro hoti.",
  "tika-vin08t0:1768_20": "Tenāha “āyasmā karavīkatissatthero ‘samaṇo aya’nti vavatthānameva pamāṇa”nti.",
  "tika-vin08t0:1769_0": "Divā dūre gacchantaṃ janakāyaṃ disvāpi “ime bhikkhū nu kho”ti parikappentā ratticchedaṃ maññanti,",
  "tika-vin08t0:1769_1": "tampi akāraṇaṃ. Kasmā?",
  "tika-vin08t0:1769_2": "“Bhikkhū”ti vavatthānassa abhāvā.",
  "tika-vin08t0:1769_3": "Vuttañhi aṭṭhakathāyaṃ “nadīādīsu nāvāya gacchantampi paratīre ṭhitampi ākāse gacchantampi pabbatathalaaraññādīsu",
  "tika-vin08t0:1769_4": "dūre ṭhitampi bhikkhuṃ disvā sace ‘bhikkhū’ti vavatthānaṃ atthi,",
  "tika-vin08t0:1769_5": "nāvādīhi vā gantvā mahāsaddaṃ katvā vā vegena anubandhitvā vā ārocetabba”nti.",
  "tika-vin08t0:1769_6": "Iti bhikkhuṃ disvāpi “bhikkhū”ti vavatthānameva pamāṇaṃ.",
  "tika-vin08t0:1769_7": "Abhikkhuṃ pana “bhikkhū”ti vavatthāne santepi vā asantepi vā kiṃ vattabbaṃ atthi,",
  "tika-vin08t0:1769_8": "bahavo pana bhikkhū idaṃ rūpadassanaṃ saddasavanañca āsaṅkantā “pabhāte sati taṃ dvayaṃ bhaveyya,",
  "tika-vin08t0:1769_9": "tasmā manussānaṃ gamanakālasaddakaraṇakālato pubbeyeva vattaṃ nikkhipitabba”nti maññamānā anuggateyeva aruṇe vattaṃ nikkhipanti,",
  "tika-vin08t0:1769_10": "tadayuttaṃ ratticchedattāti.",
  "tika-vin08t0:1770_0": "Atha pana vinayadharena “kittakā te āpattiyo, chādesi,",
  "tika-vin08t0:1770_1": "kīvatīhaṃ paṭicchādesī”ti puṭṭho samāno “ahaṃ, bhante,",
  "tika-vin08t0:1770_2": "āpattipariyantaṃ na jānāmi,",
  "tika-vin08t0:1770_3": "rattipariyantaṃ na jānāmi,",
  "tika-vin08t0:1770_4": "āpattipariyantaṃ nassarāmi,",
  "tika-vin08t0:1770_5": "rattipariyantaṃ nassarāmi,",
  "tika-vin08t0:1770_6": "āpattipariyante vematiko,",
  "tika-vin08t0:1770_7": "rattipariyante vematiko”ti vutte “ayaṃ bhikkhu suddhantaparivāsāraho”ti ñatvā tassapi duvidhattā cūḷasuddhantamahāsuddhantavasena",
  "tika-vin08t0:1770_8": "“tesu ayaṃ bhikkhu imassa araho”ti ñāpanatthaṃ upasampadato paṭṭhāya anulomakkamena vā ārocitadivasato",
  "tika-vin08t0:1770_9": "paṭṭhāya paṭilomakkamena vā “kittakaṃ kālaṃ tvaṃ ārocanaāvikaraṇādivasena suddho”ti pucchitvā “āma bhante,",
  "tika-vin08t0:1770_10": "ettakaṃ kālaṃ ahaṃ suddhomhī”ti vutte “ayaṃ bhikkhu ekaccaṃ rattipariyantaṃ jānāti,",
  "tika-vin08t0:1770_11": "tasmā cūḷasuddhantāraho”ti ñatvā tassa suddhakālaṃ apanetvā asuddhakālavasena pariyantaṃ katvā cūḷasuddhantaparivāso dātabbo.",
  "tika-vin08t0:1770_12": "Ayaṃ uddhampi ārohati,",
  "tika-vin08t0:1770_13": "adhopi orohati.",
  "tika-vin08t0:1770_14": "Yo pana anulomavasena vā paṭilomavasena vā pucchiyamāno “sakalampi rattipariyantaṃ ahaṃ na jānāmi nassarāmi,",
  "tika-vin08t0:1770_15": "vematiko homī”ti vutte “ayaṃ bhikkhu sakalampi rattipariyantaṃ na jānāti,",
  "tika-vin08t0:1770_16": "tasmā mahāsuddhantāraho”ti ñatvā tassa upasampadato paṭṭhāya yāva vattasamādānā ettakaṃ kālaṃ pariyantaṃ katvā mahāsuddhantaparivāso dātabbo.",
  "tika-vin08t0:1770_17": "Uddhaṃārohanaadhoorohanabhāvo panesaṃ aṭṭhakathāyaṃ vuttoyeva.",
  "tika-vin08t0:1770_18": "Ito parampi vidhānaṃ aṭṭhakathāyaṃ āgatanayeneva daṭṭhabbaṃ.",
  "tika-vin08t0:1771_0": "Idāni pana bahavo bhikkhū “ayaṃ cūḷasuddhantāraho,",
  "tika-vin08t0:1771_1": "ayaṃ mahāsuddhantāraho”ti avicinantā antokammavācāyaṃ “āpattipariyantaṃ na jānāti,",
  "tika-vin08t0:1771_2": "rattipariyantaṃ na jānāti,",
  "tika-vin08t0:1771_3": "āpattipariyantaṃ nassarati,",
  "tika-vin08t0:1771_4": "rattipariyantaṃ nassarati,",
  "tika-vin08t0:1771_5": "āpattipariyante vematiko,",
  "tika-vin08t0:1771_6": "rattipariyante vematiko”ti avisesavacanameva manasi karontā “imāya kammavācāya dinnaṃ suddhantaparivāsaṃ",
  "tika-vin08t0:1771_7": "gahetvā pañcāhamattaṃ vā dasāhamattaṃ vā parivasitvā apariyantarattipaṭicchāditāhi apariyantāhi āpattīhi",
  "tika-vin08t0:1771_8": "mokkho hotī”ti maññantā pañcāhamattaṃ vā dasāhamattaṃ vā parivasitvā mānattaṃ yācanti,",
  "tika-vin08t0:1771_9": "evaṃ karontā te bhikkhū sahassakkhattuṃ parivasantāpi āpattito na mucceyyuṃ.",
  "tika-vin08t0:1771_10": "Kasmāti ce?",
  "tika-vin08t0:1771_11": "Pāḷiyā ca aṭṭhakathāya ca virujjhanato.",
  "tika-vin08t0:1771_12": "Vuttañhi pāḷiyaṃ “yāvatīhaṃ jānaṃ paṭicchādeti,",
  "tika-vin08t0:1771_13": "tāvatīhaṃ tena bhikkhunā akāmā parivatthabbaṃ.",
  "tika-vin08t0:1771_14": "Parivutthaparivāsena bhikkhunā uttari chārattaṃ bhikkhumānattāya paṭipajjitabbaṃ.",
  "tika-vin08t0:1771_15": "Ciṇṇamānatto bhikkhu yattha siyā vīsatigaṇo bhikkhusaṅgho,",
  "tika-vin08t0:1771_16": "tattha so bhikkhu abbhetabbo”ti,",
  "tika-vin08t0:1771_17": "tasmā paṭicchannadivasamattaṃ aparivasitvā mānattāraho nāma na hoti,",
  "tika-vin08t0:1771_18": "amānattārahassa mānattadānaṃ na ruhati,",
  "tika-vin08t0:1771_19": "aciṇṇamānatto abbhānāraho na hoti,",
  "tika-vin08t0:1771_20": "anabbhānārahassa abbhānaṃ na ruhati,",
  "tika-vin08t0:1771_21": "anabbhito bhikkhu āpattimutto pakatatto na hotīti ayamettha bhagavato adhippāyo.",
  "tika-vin08t0:1772_0": "Aṭṭhakathāyaṃ pana cūḷasuddhante “taṃ gahetvā parivasantena yattakaṃ kālaṃ attano suddhiṃ jānāti,",
  "tika-vin08t0:1772_1": "tattakaṃ apanetvā avasesaṃ māsaṃ vā dvimāsaṃ vā parivasitabba”nti,",
  "tika-vin08t0:1772_2": "mahāsuddhante “taṃ gahetvā gahitadivasato yāva upasampadadivaso,",
  "tika-vin08t0:1772_3": "tāva rattiyo gaṇetvā parivasitabba”nti vuttaṃ,",
  "tika-vin08t0:1772_4": "tasmā paṭicchannarattippamāṇaṃ parivasantoyeva mānattāraho hoti,",
  "tika-vin08t0:1772_5": "na pañcāhadasāharattippamāṇamattaṃ parivasantoti ayaṃ aṭṭhakathācariyānaṃ adhippāyo.",
  "tika-vin08t0:1772_6": "Teneva ca kāraṇena desanāārocanādīhi sabbakālaṃ āpattiṃ sodhetvā vasantānaṃ lajjīpesalānaṃ sikkhākāmānaṃ",
  "tika-vin08t0:1772_7": "bhikkhūnaṃ suddhantaparivāsaṃ dātuṃ ayuttarūpo,",
  "tika-vin08t0:1772_8": "desanāārocanādīhi āpattiṃ asodhetvā pamādavasena cirakālaṃ vasantānaṃ janapadavāsikādīnaṃ dātuṃ yuttarūpoti veditabbaṃ.",
  "tika-vin08t0:1772_9": "Etthāpi avasesavinicchayo aṭṭhakathāyaṃ vuttanayeneva veditabbo.",
  "tika-vin08t0:1773_0": "Atha pana vinayadharena “tvaṃ, āvuso,",
  "tika-vin08t0:1773_1": "kataraāpattiṃ āpanno,",
  "tika-vin08t0:1773_2": "kati rattiyo te chāditā”ti puṭṭho “ahaṃ, bhante,",
  "tika-vin08t0:1773_3": "saṅghādisesaṃ āpattiṃ āpajjitvā pakkhamattaṃ paṭicchāditā,",
  "tika-vin08t0:1773_4": "tenāhaṃ saṅghaṃ pakkhaparivāsaṃ yācitvā saṅghena dinne pakkhaparivāse parivasitvā anikkhittavattova hutvā",
  "tika-vin08t0:1773_5": "antarā saṅghādisesāpattiṃ āpajjitvā pañcāhamattaṃ chāditā”ti vutte “ayaṃ bhikkhu samodhānaparivāsāraho,",
  "tika-vin08t0:1773_6": "tīsu ca samodhānaparivāsesu odhānasamodhānāraho”ti ñatvā “tena hi bhikkhu tvaṃ mūlāyapaṭikassanāraho”ti",
  "tika-vin08t0:1773_7": "vatvā taṃ mūlāya paṭikassitvā parivutthadivase adivase katvā antarā paṭicchanne pañca divase mūlāpattiyā",
  "tika-vin08t0:1773_8": "paṭicchannesu divasesu samodhānetvā odhānasamodhāno dātabbo.",
  "tika-vin08t0:1773_9": "Ito parāni odhānasamodhāne vattabbavacanāni pāḷiyaṃ aṭṭhakathāyañca vuttanayeneva veditabbāni.",
  "tika-vin08t0:1774_0": "Atha pana vinayadharena puṭṭho “ahaṃ, bhante,",
  "tika-vin08t0:1774_1": "sambahulā saṅghādisesā āpattiyo āpajjiṃ,",
  "tika-vin08t0:1774_2": "sambahulā āpattiyo ekāhappaṭicchannāyo…pe…",
  "tika-vin08t0:1774_3": "sambahulā āpattiyo dasāhappaṭicchannāyo”ti vutte “ayaṃ bhikkhu agghasamodhānāraho”ti ñatvā tāsaṃ āpattīnaṃ yā āpattiyo ciratarappaṭicchannāyo,",
  "tika-vin08t0:1774_4": "tāsaṃ agghena samodhānaparivāso dātabbo.",
  "tika-vin08t0:1774_5": "Tatrevaṃ vadanti –",
  "tika-vin08t0:1774_6": "“yā āpattiyo ciratarappaṭicchannāyo,",
  "tika-vin08t0:1774_7": "tāsaṃ agghena samodhānaparivāso dātabbo”ti vutto,",
  "tika-vin08t0:1774_8": "evaṃ sante pakkhappaṭicchannamāsappaṭicchannādīsu kathanti?",
  "tika-vin08t0:1774_9": "Tesupi “yā āpattiyo pakkhappaṭicchannāyo,",
  "tika-vin08t0:1774_10": "yā āpattiyo māsappaṭicchannāyo”ti vattabboti.",
  "tika-vin08t0:1774_11": "Yadi evaṃ pāḷivirodho āpajjati.",
  "tika-vin08t0:1774_12": "Pāḷiyañhi dasāhappaṭicchannapariyosānā eva āpatti dassitā,",
  "tika-vin08t0:1774_13": "na pakkhappaṭicchannamāsappaṭicchannādayoti? Saccaṃ,",
  "tika-vin08t0:1774_14": "pāḷiyaṃ tathādassanaṃ pana nayadassanamattaṃ.",
  "tika-vin08t0:1774_15": "Tathā hi vuttaṃ aṭṭhakathāyaṃ “pañcadasa divasāni paṭicchannāya ‘pakkhappaṭicchanna’nti vatvā yojanā kātabbā…pe…",
  "tika-vin08t0:1774_16": "evaṃ yāva saṭṭhisaṃvaccharaṃ,",
  "tika-vin08t0:1774_17": "atirekasaṭṭhisaṃvaccharappaṭicchannanti vā tato vā bhiyyopi vatvā yojanā kātabbā”ti.",
  "tika-vin08t0:1774_18": "Mahāpadumattherenapi vuttaṃ “ayaṃ samuccayakkhandhako nāma buddhānaṃ ṭhitakālasadiso,",
  "tika-vin08t0:1774_19": "āpatti nāma paṭicchannā vā hotu appaṭicchannā vā samakaūnataraatirekappaṭicchannā vā,",
  "tika-vin08t0:1774_20": "vinayadharassa kammavācaṃ yojetuṃ samatthabhāvoyevettha pamāṇa”nti,",
  "tika-vin08t0:1774_21": "tasmā pakkhappaṭicchannādīnaṃ kammavācākaraṇe kukkuccaṃ na kātabbanti.",
  "tika-vin08t0:1775_0": "Hotu,",
  "tika-vin08t0:1775_1": "evampi pakkhappaṭicchannaṃ pariyantaṃ katvā katāya kammavācāya tato uddhaṃ āpatti natthīti kathaṃ jāneyyāti?",
  "tika-vin08t0:1775_2": "Idāni sikkhākāmā bhikkhū devasikampi desanārocanāvikaraṇāni karonti ekāhikadvīhikādivasenapi,",
  "tika-vin08t0:1775_3": "kiccapasutā hutvā tathā asakkontāpi uposathadivasaṃ nātikkamanti,",
  "tika-vin08t0:1775_4": "gilānādivasena tadatikkantāpi atikkantabhāvaṃ jānanti,",
  "tika-vin08t0:1775_5": "tasmā tadatikkantabhāve sati atirekapakkhappaṭicchannamāsappaṭicchannādivasena vaḍḍhetvā kammavācaṃ kareyya,",
  "tika-vin08t0:1775_6": "tadatikkantabhāve pana asati pakkhappaṭicchannapariyantā hoti,",
  "tika-vin08t0:1775_7": "tasmā pakkhapariyantakammavācākaraṇaṃ ñāyāgataṃ hotīti daṭṭhabbaṃ.",
  "tika-vin08t0:1776_0": "Evaṃ hotu,",
  "tika-vin08t0:1776_1": "tathāpi yadetaṃ “sambahulā āpattiyo ekāhappaṭicchannāyo…pe…",
  "tika-vin08t0:1776_2": "sambahulā āpattiyo pakkhappaṭicchannāyo”ti vuttaṃ,",
  "tika-vin08t0:1776_3": "tattha imināyeva anukkamena mayā paṭicchāditā āpattiyo hontīti kathaṃ jāneyya,",
  "tika-vin08t0:1776_4": "ajānane ca sati “yā ca khvāyaṃ, āvuso,",
  "tika-vin08t0:1776_5": "āpatti ajānappaṭicchannā,",
  "tika-vin08t0:1776_6": "adhammikaṃ tassā āpattiyā parivāsadānaṃ,",
  "tika-vin08t0:1776_7": "adhammattā na ruhatī”ti idaṃ āpajjatīti?",
  "tika-vin08t0:1776_8": "Nāpajjati.",
  "tika-vin08t0:1776_9": "Tattha hi āpattiyā āpannabhāvaṃ ajānanto hutvā paṭicchādeti,",
  "tika-vin08t0:1776_10": "tasmā “āpatti ca hoti āpattisaññī cā”ti vuttaāpattisaññitābhāvā appaṭicchannameva hoti,",
  "tika-vin08t0:1776_11": "tasmā appaṭicchannāya āpattiyā parivāsadānaṃ adhammikaṃ hoti.",
  "tika-vin08t0:1776_12": "Idha pana “ettakā rattiyo mayā chāditā”ti channakālameva na jānāti,",
  "tika-vin08t0:1776_13": "tadajānabhāve satipi parivāsadānaṃ ruhati.",
  "tika-vin08t0:1776_14": "Teneva ca kāraṇena suddhantaparivāse “āpattipariyantaṃ na jānāti,",
  "tika-vin08t0:1776_15": "rattipariyantaṃ na jānāti,",
  "tika-vin08t0:1776_16": "āpattipariyantaṃ nassarati,",
  "tika-vin08t0:1776_17": "rattipariyantaṃ nassarati,",
  "tika-vin08t0:1776_18": "āpattipariyante vematiko,",
  "tika-vin08t0:1776_19": "rattipariyante vematiko”ti rattipariyantassa ajānanaasaraṇavematikabhāve satipi parivāsadānaṃ vuttaṃ,",
  "tika-vin08t0:1776_20": "tasmā chāditakālaṃ tathato ajānantopi “sambahulā āpattiyo ekāhappaṭicchannāyo…pe…",
  "tika-vin08t0:1776_21": "sambahulā āpattiyo pakkhappaṭicchannāyo”ti ettha appaviṭṭhassa abhāvā sampajjatiyevāti daṭṭhabbaṃ.",
  "tika-vin08t0:1777_0": "Athāpi evaṃ vadeyyuṃ –",
  "tika-vin08t0:1777_1": "“sambahulā āpattiyo ekāhappaṭicchannāyo…pe…",
  "tika-vin08t0:1777_2": "sambahulā āpattiyo pakkhappaṭicchannāyo”ti vutte tesu divasesu āpattiyo atthi paṭicchannāyopi,",
  "tika-vin08t0:1777_3": "atthi appaṭicchannāyopi,",
  "tika-vin08t0:1777_4": "atthi cirappaṭicchannāyopi,",
  "tika-vin08t0:1777_5": "atthi acirappaṭicchannāyopi,",
  "tika-vin08t0:1777_6": "atthi ekāpi,",
  "tika-vin08t0:1777_7": "atthi sambahulāpi,",
  "tika-vin08t0:1777_8": "sabbā tā āpattiyo eteneva padena saṅgahitā siyunti?",
  "tika-vin08t0:1777_9": "Saṅgahitā eva.",
  "tika-vin08t0:1777_10": "Na hettha saṃsayo kātabbo.",
  "tika-vin08t0:1777_11": "Vuttañhetaṃ aṭṭhakathāyaṃ “aññasmiṃ pana āpattivuṭṭhāne idaṃ lakkhaṇaṃ –",
  "tika-vin08t0:1777_12": "yo appaṭicchannaṃ āpattiṃ ‘paṭicchannā’ti vinayakammaṃ karoti,",
  "tika-vin08t0:1777_13": "tassa āpatti vuṭṭhāti.",
  "tika-vin08t0:1777_14": "Yo paṭicchannaṃ ‘appaṭicchannā’ti vinayakammaṃ karoti,",
  "tika-vin08t0:1777_15": "tassa na vuṭṭhāti.",
  "tika-vin08t0:1777_16": "Acirappaṭicchannaṃ ‘cirappaṭicchannā’ti karontassapi vuṭṭhāti,",
  "tika-vin08t0:1777_17": "cirappaṭicchannaṃ ‘acirappaṭicchannā’ti karontassa na vuṭṭhāti.",
  "tika-vin08t0:1777_18": "Ekaṃ āpattiṃ āpajjitvā ‘sambahulā’ti karontassapi vuṭṭhāti ekaṃ vinā sambahulānaṃ abhāvato.",
  "tika-vin08t0:1777_19": "Sambahulā pana āpajjitvā ‘ekaṃ āpajji’nti karontassa na vuṭṭhātī”ti,",
  "tika-vin08t0:1777_20": "tasmā etehi padehi sabbāsaṃ paṭicchannāpattīnaṃ saṅgahitattā tāhi āpattīhi vuṭṭhānaṃ sambhavatīti daṭṭhabbaṃ.",
  "tika-vin08t0:1778_0": "Atha pana vinayadharena puṭṭho “ahaṃ, bhante,",
  "tika-vin08t0:1778_1": "sambahulā saṅghādisesā āpattiyo āpajjiṃ ekaṃ sukkavissaṭṭhiṃ,",
  "tika-vin08t0:1778_2": "ekaṃ kāyasaṃsaggaṃ,",
  "tika-vin08t0:1778_3": "ekaṃ duṭṭhullavācaṃ,",
  "tika-vin08t0:1778_4": "ekaṃ attakāmaṃ,",
  "tika-vin08t0:1778_5": "ekaṃ sañcarittaṃ,",
  "tika-vin08t0:1778_6": "ekaṃ kuṭikāraṃ,",
  "tika-vin08t0:1778_7": "ekaṃ vihārakāraṃ,",
  "tika-vin08t0:1778_8": "ekaṃ duṭṭhadosaṃ,",
  "tika-vin08t0:1778_9": "ekaṃ aññabhāgiyaṃ,",
  "tika-vin08t0:1778_10": "ekaṃ saṅghabhedaṃ,",
  "tika-vin08t0:1778_11": "ekaṃ bhedānuvattakaṃ,",
  "tika-vin08t0:1778_12": "ekaṃ dubbacaṃ,",
  "tika-vin08t0:1778_13": "ekaṃ kuladūsaka”nti vutte “ayaṃ bhikkhu missakasamodhānaparivāsāraho”ti ñatvā aṭṭhakathāyaṃ āgatanayena parivāso dātabbo. Etthāha –",
  "tika-vin08t0:1778_14": "agghasamodhānamissakasamodhānānaṃ ko viseso,",
  "tika-vin08t0:1778_15": "kiṃ nānākaraṇanti? Vuccate –",
  "tika-vin08t0:1778_16": "agghasamodhānaparivāso acirappaṭicchannā āpattiyo cirappaṭicchannāyaṃ āpattiyaṃ samodhānetvā tassā cirappaṭicchannāya āpattiyā agghavasena dīyati,",
  "tika-vin08t0:1778_17": "missakasamodhānaparivāso nānāvatthukā āpattiyo samodhānetvā tāsaṃ missakavasena dīyati,",
  "tika-vin08t0:1778_18": "ayametesaṃ viseso.",
  "tika-vin08t0:1778_19": "Atha vā agghasamodhāno sabhāgavatthūnaṃ āpattīnaṃ samodhānavasena hoti,",
  "tika-vin08t0:1778_20": "itaro visabhāgavatthūnanti ācariyā.",
  "tika-vin08t0:1778_21": "Tenevāha ācariyavajirabuddhitthero “agghasamodhāno nāma sabhāgavatthukāyo sambahulā āpattiyo āpannassa",
  "tika-vin08t0:1778_22": "bahurattiṃ paṭicchāditāpattiyaṃ nikkhipitvā dātabbo,",
  "tika-vin08t0:1778_23": "itaro nānāvatthukānaṃ vasenāti ayametesaṃ viseso”ti.",
  "tika-vin08t0:1779_0": "Atha siyā “evaṃ cirappaṭicchannāyo ca acirappaṭicchannāyo ca nānāvatthukāyo āpattiyo āpajjantassa ko",
  "tika-vin08t0:1779_1": "parivāso dātabbo agghasamodhāno vā missakasamodhāno vā,",
  "tika-vin08t0:1779_2": "atha tadubhayā vā”ti.",
  "tika-vin08t0:1779_3": "Kiñcettha –",
  "tika-vin08t0:1779_4": "yadi agghasamodhānaṃ dadeyya,",
  "tika-vin08t0:1779_5": "cirappaṭicchannāhi ca acirappaṭicchannāhi ca sabhāgavatthukāhi āpattīhi vuṭṭhito bhaveyya,",
  "tika-vin08t0:1779_6": "cirappaṭicchannāhi ca acirappaṭicchannāhi ca no visabhāgavatthukāhi.",
  "tika-vin08t0:1779_7": "Yadi ca missakasamodhānaṃ dadeyya,",
  "tika-vin08t0:1779_8": "samānakālappaṭicchannāhi visabhāgavatthūhi āpattīhi vuṭṭhito bhaveyya,",
  "tika-vin08t0:1779_9": "no asamānakaālappaṭicchannāhi sabhāgavatthukāhi ca,",
  "tika-vin08t0:1779_10": "atha tadubhayampi dadeyya,",
  "tika-vin08t0:1779_11": "“ekasmiṃ kamme dve parivāsā dātabbā”ti neva pāḷiyaṃ,",
  "tika-vin08t0:1779_12": "na aṭṭhakathāyaṃ vuttanti? Vuccate –",
  "tika-vin08t0:1779_13": "idañhi sabbampi parivāsādikaṃ vinayakammaṃ vatthuvasena vā gottavasena vā nāmavasena vā āpattivasena vā kātuṃ vaṭṭatiyeva.",
  "tika-vin08t0:1780_0": "Tattha sukkavissaṭṭhīti vatthu ceva gottañca.",
  "tika-vin08t0:1780_1": "Saṅghādisesoti nāmañceva āpatti ca.",
  "tika-vin08t0:1780_2": "Tattha “sukkavissaṭṭhiṃ kāyasaṃsagga”ntiādivacanenāpi “nānāvatthukāyo”ti vacanenapi vatthu ceva gottañca gahitaṃ hoti,",
  "tika-vin08t0:1780_3": "“saṅghādiseso”ti vacanenapi “āpattiyo”ti vacanenapi nāmañceva āpatti ca gahitā hoti,",
  "tika-vin08t0:1780_4": "tasmā agghasamodhānavasena parivāse dinne “ahaṃ, bhante,",
  "tika-vin08t0:1780_5": "sambahulā saṅghādisesā āpattiyo āpajji”ntiādivacaneneva vatthussa ca gottassa ca nāmassa ca āpattiyā",
  "tika-vin08t0:1780_6": "ca gahitattā cirappaṭicchannāhi acirappaṭicchannāhi ca sabhāgavatthukāhi ca visabhāgavatthukāhi ca sabbāhi",
  "tika-vin08t0:1780_7": "āpattīhi vuṭṭhātīti daṭṭhabbaṃ.",
  "tika-vin08t0:1780_8": "Vuttañhetaṃ samantapāsādikāyaṃ “ettha ca ‘saṅghādisesā āpattiyo āpajjiṃ nānāvatthukāyo’tipi ‘saṅghādisesā",
  "tika-vin08t0:1780_9": "āpattiyo āpajji’ntipi evaṃ pubbe vuttanayena vatthuvasenapi gottavasenapi nāmavasenapi āpattivasenapi",
  "tika-vin08t0:1780_10": "yojetvā kammavācaṃ kātuṃ vaṭṭatiyevāti ayaṃ missakasamodhāno”ti,",
  "tika-vin08t0:1780_11": "imasmiñca vinayasaṅgahappakaraṇe tatheva vatvā “tasmā na idha visuṃ kammavācaṃ yojetvā dassayissāma,",
  "tika-vin08t0:1780_12": "pubbe sabbāpattisādhāraṇaṃ katvā yojetvā dassitāya eva kammavācāya nānāvatthukāhipi āpattīhi vuṭṭhānasambhavato sāyevettha kammavācā ala”nti.",
  "tika-vin08t0:1781_0": "Yadi evaṃ ācariyavajirabuddhittherena dvinnaṃ viseso na vattabbo,",
  "tika-vin08t0:1781_1": "atha kasmā vuttoti?",
  "tika-vin08t0:1781_2": "Tīsu samodhānaparivāsesu odhānasamodhāno mūlāyapaṭikassanāya odhūnitakāleyeva dātabbo,",
  "tika-vin08t0:1781_3": "agghasamodhānamissakasamodhānaparivāsā pana visuṃyeva dātabbā.",
  "tika-vin08t0:1781_4": "“Evaṃ dinne etesaṃ ko viseso”ti cintāyaṃ visesasambhavamattadassanatthaṃ vutto.",
  "tika-vin08t0:1781_5": "Aṭṭhakathāyaṃ pana parivāsādikammassa lakkhaṇaṃ dassetuṃ “vatthuvasena vā”tiādimāha,",
  "tika-vin08t0:1781_6": "tasmā lakkhaṇavaseneva sabhāgavatthukāhipi āpattīhi vuṭṭhānaṃ sambhavati.",
  "tika-vin08t0:1781_7": "Teneva ca kāraṇena sāratthadīpanināmikāyaṃ vinayaṭīkāyañca vimativinodanināmikāyaṃ vinayaṭīkāyañca na koci viseso vuttoti daṭṭhabbo.",
  "tika-vin08t0:1782_0": "Yadi evaṃ missakasamodhānakammavācāyapi cirappaṭicchannāhi acirappaṭicchannāhipi āpattīhi vuṭṭhānaṃ sambhaveyya.",
  "tika-vin08t0:1782_1": "Tatthapi hi “ahaṃ, bhante,",
  "tika-vin08t0:1782_2": "sambahulā saṅghādisesā āpattiyo āpajjiṃ nānāvatthukāyo”tipi “ekā sukkavissaṭṭhi…pe…",
  "tika-vin08t0:1782_3": "ekā kuladūsakā”tipi vattabbaṃ.",
  "tika-vin08t0:1782_4": "Evaṃ sati “sambahulā”tipi “saṅghādisesā āpattiyo”tipi vatthugottanāmāpattīhi kittanasambhavato cirappaṭicchannāhipi",
  "tika-vin08t0:1782_5": "acirappaṭicchannāhipi āpattīhi vuṭṭhānaṃ sambhaveyyāti?",
  "tika-vin08t0:1782_6": "Na panevaṃ daṭṭhabbaṃ.",
  "tika-vin08t0:1782_7": "Vatthādikittanañhi sabbāpattīnaṃ gaṇhanatthaṃ hoti.",
  "tika-vin08t0:1782_8": "Evaṃ gaṇhantepi paṭicchannakālassa akathitattā “ettakaṃ nāma kālaṃ parivasitabba”nti na paññāyati,",
  "tika-vin08t0:1782_9": "tasmiṃ apaññāyamāne tena pamāṇena parivāso na hoti,",
  "tika-vin08t0:1782_10": "tasmiṃ asati āpattito vuṭṭhānaṃ na sambhavati,",
  "tika-vin08t0:1782_11": "tasmā missakasamodhānakammavācāya cirappaṭicchannāhipi acirappaṭicchannāhipi āpattīhi vuṭṭhānaṃ na sambhavatīti daṭṭhabbaṃ.",
  "tika-vin08t0:1783_0": "Parivāsavinicchayakathā niṭṭhitā.",
  "tika-vin08t0:1784_0": "Mānattavinicchayakathā",
  "tika-vin08t0:1785_0": "Mānattakathāyampi mānattaṃ nāma appaṭicchannamānattaṃ paṭicchannamānattaṃ pakkhamānattaṃ samodhānamānattanti catubbidhaṃ hoti.",
  "tika-vin08t0:1785_1": "Tattha yo bhikkhu saṅghādisesaṃ āpattiṃ āpajjitvā taṃ divasameva āroceti,",
  "tika-vin08t0:1785_2": "ekarattimattampi na paṭicchādeti,",
  "tika-vin08t0:1785_3": "tassa parivāsaṃ adatvāva dinnaṃ mānattaṃ appaṭicchannamānattaṃ nāma.",
  "tika-vin08t0:1785_4": "Yo āpajjitvā dasahi ākārehi vinā taṃ divasaṃ nāroceti,",
  "tika-vin08t0:1785_5": "ekarattādivasena paṭicchādeti,",
  "tika-vin08t0:1785_6": "tattha yathāpaṭicchannadivasaṃ parivāsaṃ datvā parivutthaparivāsassa dinnaṃ mānattaṃ paṭicchannamānattaṃ nāma.",
  "tika-vin08t0:1785_7": "Āpattiṃ āpajjitvā paṭicchannāya vā appaṭicchannāya vā bhikkhuniyā pakkhamattameva dinnaṃ mānattaṃ pakkhamānattaṃ nāma.",
  "tika-vin08t0:1785_8": "Bhikkhu pana paṭicchannāya āpattiyā parivasitvā anikkhittavattakāleyeva puna āpajjitvā na paṭicchādeti,",
  "tika-vin08t0:1785_9": "tassa mūlāya paṭikassitvā parivutthadivase adivase katvā appaṭicchāditattā samodhānaparivāsaṃ adatvā dinnaṃ mānattaṃ samodhānamānattaṃ nāma.",
  "tika-vin08t0:1785_10": "Mānattārahakālepi mānattacaraṇakālepi abbhānārahakālepi eseva nayo.",
  "tika-vin08t0:1785_11": "Tesu tīṇi mānattāni aṭṭhakathāyaṃ vuttanayena suviññeyyattā na vuttāni.",
  "tika-vin08t0:1785_12": "Pakkhamānattaṃ pacchā āgamissati.",
  "tika-vin08t0:1786_0": "Yāni pana parivāsamānattāni anavaṭṭhitattā puthujjanassa gihiādivasena parivattane sati puna dātabbādātabbabhāve saṅkitabbāni,",
  "tika-vin08t0:1786_1": "tāni dassetuṃ pāḷiyaṃ anekehi pakārehi vitthārato vuttāni.",
  "tika-vin08t0:1786_2": "Tesu bhikkhūnaṃ saṃsayavinodanatthāya ekadesaṃ dassetuṃ “sace kocī”tiādimāha.",
  "tika-vin08t0:1786_3": "Tattha vibbhamatīti virūpo hutvā bhamati,",
  "tika-vin08t0:1786_4": "hīnāyāvattati gihī hotīti attho.",
  "tika-vin08t0:1786_5": "Sāmaṇero hotīti upasampannabhāvaṃ jahitvā sāmaṇerabhāvaṃ upagacchati.",
  "tika-vin08t0:1786_6": "Tattha pārājikappattabhāvena vā “gihīti maṃ dhārethā”tiādinā sikkhāpaccakkhānena vā gihī hoti.",
  "tika-vin08t0:1786_7": "Tesu paṭhamena puna upasampadāya abhabbattā puna parivāso na ruhatiyeva,",
  "tika-vin08t0:1786_8": "dutiyena pana puna upasampadāya bhabbattā “so ce puna upasampajjatī”ti vuttaṃ.",
  "tika-vin08t0:1786_9": "Itaro pana pārājikappattabhāvena sāmaṇero na hoti. Kasmā?",
  "tika-vin08t0:1786_10": "Saraṇagamanādīnaṃ vinassanato.",
  "tika-vin08t0:1786_11": "Vuttañhi vimativinodaniyaṃ “upasampannānampi pārājikasamaāpattiyā saraṇagamanādisāmaṇerabhāvassapi vinassanato senāsanaggāho ca paṭippassambhati,",
  "tika-vin08t0:1786_12": "saṅghalābhampi tena labhantīti veditabba”nti,",
  "tika-vin08t0:1786_13": "gihī pana hutvā puna sāmaṇerabhāvamattaṃ laddhabbaṃ hoti.",
  "tika-vin08t0:1786_14": "“Sāmaṇeroti maṃ dhārethā”tiādinā pana sikkhāpaccakkhāne kate siyā sāmaṇerabhāvo,",
  "tika-vin08t0:1786_15": "tatopi puna upasampajjitukāmatāya sati siyā upasampannabhāvo.",
  "tika-vin08t0:1786_16": "“Gihīti maṃ dhārethā”tiādinā sikkhāpaccakkhānaṃ katvā gihibhāvaṃ upagatepi puna sāmaṇerapabbajjaṃ pabbajitvā sāmaṇero hoti.",
  "tika-vin08t0:1786_17": "Tato puna upasampajjituṃ laddhabbattā “puna upasampajjatī”ti vutto.",
  "tika-vin08t0:1786_18": "Tesaṃ bhikkhubhāve parivāse aniṭṭhitepi gihisāmaṇerabhāvaṃ pattattā parivāso na ruhati upasampannānameva parivāsassa bhagavatā paññattattāti attho.",
  "tika-vin08t0:1787_0": "Evaṃ sante puna upasampajjantassa kiṃ parivāso puna dātabboti āha “so ce puna upasampajjatī”tiādi.",
  "tika-vin08t0:1787_1": "Tassattho –",
  "tika-vin08t0:1787_2": "so vibbhantako so vā sāmaṇero puna upasampannabhāvaṃ upagacchati,",
  "tika-vin08t0:1787_3": "purimaṃ pubbe bhikkhubhūtakāle dinnaṃ parivāsadānaṃ eva idāni parivāsadānaṃ hoti.",
  "tika-vin08t0:1787_4": "Yo parivāso pubbe bhikkhubhūtakāle dinno,",
  "tika-vin08t0:1787_5": "so parivāso sudinno,",
  "tika-vin08t0:1787_6": "dudinno na hoti.",
  "tika-vin08t0:1787_7": "Yo yattako kālo parivuttho,",
  "tika-vin08t0:1787_8": "so tattako kālo suparivutthoyeva hoti,",
  "tika-vin08t0:1787_9": "na duparivuttho,",
  "tika-vin08t0:1787_10": "tasmā avaseso kālo parivasitabboti.",
  "tika-vin08t0:1787_11": "Idaṃ vuttaṃ hoti –",
  "tika-vin08t0:1787_12": "pubbe bhikkhukāle pakkhappaṭicchannāya āpattiyā parivāsaṃ gahetvā dasadivasamattaṃ parivasitvā aniṭṭhiteyeva",
  "tika-vin08t0:1787_13": "parivāse vibbhamitvā sāmaṇero vā hutvā puna upasampannena avasesapañcadivase parivasitvā parivāso niṭṭhāpetabboti.",
  "tika-vin08t0:1787_14": "Mānattārahādīsupi eseva nayo.",
  "tika-vin08t0:1787_15": "Ummattakādīsupi tasmiṃ kāle ajānantattā “parivāso na ruhatī”ti vuttaṃ.",
  "tika-vin08t0:1787_16": "Tiṇṇampi ukkhittakānaṃ kammanānāsaṃvāsakattā tehi sahasaṃvāsoyeva natthīti ukkhittakānaṃ parivāso na ruhatīti vuttaṃ.",
  "tika-vin08t0:1788_0": "Sace puna osārīyatīti ukkhepanīyakammaṃ paṭippassambhanavasena samānasaṃvāsakabhāvaṃ pavesīyati.",
  "tika-vin08t0:1788_1": "“Sace kassaci bhikkhuno itthiliṅgaṃ pātubhavatī”tiādīsu aṭṭhakathāyaṃ vuttanayeneva attho suviññeyyo hoti.",
  "tika-vin08t0:1788_2": "Yaṃ pana vuttaṃ “pakkhamānattaṃ pacchā āgamissatī”ti,",
  "tika-vin08t0:1788_3": "tatrevaṃ jānitabbaṃ –",
  "tika-vin08t0:1788_4": "pakkhamānattanti bhikkhuniyā dātabbamānattaṃ.",
  "tika-vin08t0:1788_5": "Taṃ pana paṭicchannāyapi appaṭicchannāyapi āpattiyā aḍḍhamāsamattameva dātabbaṃ.",
  "tika-vin08t0:1788_6": "Vuttañhetaṃ “garudhammaṃ ajjhāpannāya bhikkhuniyā ubhatosaṅghe pakkhamānattaṃ caritabba”nti.",
  "tika-vin08t0:1788_7": "Taṃ pana bhikkhunīhi attano sīmaṃ sodhetvā vihārasīmāya vā vihārasīmaṃ sodhetuṃ asakkontīhi khaṇḍasīmāya",
  "tika-vin08t0:1788_8": "vā sabbantimena paricchedena catuvaggagaṇaṃ sannipātāpetvā dātabbaṃ.",
  "tika-vin08t0:1788_9": "Sace ekā āpatti hoti,",
  "tika-vin08t0:1788_10": "ekissā vasena,",
  "tika-vin08t0:1788_11": "sace dve vā tisso vā sambahulā vā ekavatthukā vā nānāvatthukā vā,",
  "tika-vin08t0:1788_12": "tāsaṃ tāsaṃ vasena vatthugottanāmaāpattīsu yaṃ yaṃ icchati,",
  "tika-vin08t0:1788_13": "taṃ taṃ ādāya yojanā kātabbā.",
  "tika-vin08t0:1789_0": "Tatridaṃ ekāpattivasena mukhamattanidassanaṃ –",
  "tika-vin08t0:1789_1": "tāya āpannāya bhikkhuniyā bhikkhunisaṅghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhunīnaṃ",
  "tika-vin08t0:1789_2": "pāde vanditvā ukkuṭikaṃ nisīditvā añjaliṃ paggahetvā evamassa vacanīyo “ahaṃ, ayye,",
  "tika-vin08t0:1789_3": "ekaṃ āpattiṃ āpajjiṃ gāmantaraṃ, sāhaṃ,",
  "tika-vin08t0:1789_4": "ayya,e ekissā āpattiyā gāmantarāya pakkhamānattaṃ yācāmī”ti.",
  "tika-vin08t0:1789_5": "Evaṃ tikkhattuṃ yācāpetvā byattāya bhikkhuniyā paṭibalāya saṅgho ñāpetabbo “suṇātu me, ayye, saṅgho,",
  "tika-vin08t0:1789_6": "ayaṃ itthannāmā bhikkhunī ekaṃ āpattiṃ āpajji gāmantaraṃ,",
  "tika-vin08t0:1789_7": "sā saṅghaṃ ekissā āpattiyā gāmantarāya pakkhamānattaṃ yācati.",
  "tika-vin08t0:1789_8": "Yadi saṅghassa pattakallaṃ,",
  "tika-vin08t0:1789_9": "saṅgho itthannāmāya bhikkhuniyā ekissā āpattiyā gāmantarāya pakkhamānattaṃ dadeyya,",
  "tika-vin08t0:1789_10": "esā ñatti.",
  "tika-vin08t0:1789_11": "Suṇātu me, ayye,",
  "tika-vin08t0:1789_12": "saṅgho…pe…",
  "tika-vin08t0:1789_13": "dutiyampi.",
  "tika-vin08t0:1789_14": "Tatiyampi etamatthaṃ vadāmi.",
  "tika-vin08t0:1789_15": "Suṇātu me, ayye,",
  "tika-vin08t0:1789_16": "saṅgho…pe… bhāseyya.",
  "tika-vin08t0:1789_17": "Dinnaṃ saṅghena itthannāmāya bhikkhuniyā ekissā āpattiyā gāmantarāya pakkhamānattaṃ,",
  "tika-vin08t0:1789_18": "khamati saṅghassa,",
  "tika-vin08t0:1789_19": "tasmā tuṇhī,",
  "tika-vin08t0:1789_20": "evametaṃ dhārayāmī”ti.",
  "tika-vin08t0:1790_0": "Kammavācāpariyosāne vattaṃ samādiyitvā bhikkhumānattakathāyaṃ vuttanayeneva saṅghassa ārocetvā nikkhittavattaṃ",
  "tika-vin08t0:1790_1": "vasitukāmāya tatheva saṅghassa majjhe vā pakkantāsu bhikkhunīsu ekabhikkhuniyā vā dutiyikāya vā santike",
  "tika-vin08t0:1790_2": "vuttanayeneva nikkhipitabbaṃ.",
  "tika-vin08t0:1790_3": "Aññissā pana āgantukāya santike ārocetvā nikkhipitabbaṃ,",
  "tika-vin08t0:1790_4": "nikkhittakālato paṭṭhāya pakatattaṭṭhāne tiṭṭhati.",
  "tika-vin08t0:1791_0": "Puna samādiyitvā aruṇaṃ uṭṭhapentiyā pana bhikkhunīnaṃyeva santike vasituṃ na labbhati.",
  "tika-vin08t0:1791_1": "“Ubhatosaṅghe pakkhamānattaṃ caritabba”nti hi vuttaṃ,",
  "tika-vin08t0:1791_2": "tasmā assā ācariyupajjhāyāhi vihāraṃ gantvā saṅgāhakapakkhe ṭhito eko mahāthero vā dhammakathiko vā bhikkhu",
  "tika-vin08t0:1791_3": "vattabbo “ekissā bhikkhuniyā vinayakammaṃ kattabbamatthi,",
  "tika-vin08t0:1791_4": "tatra no ayyā cattāro bhikkhū pesethā”ti.",
  "tika-vin08t0:1791_5": "Saṅgahaṃ akātuṃ na labbhati,",
  "tika-vin08t0:1791_6": "“pesessāmā”ti vattabbaṃ.",
  "tika-vin08t0:1791_7": "Catūhi pakatattabhikkhunīhi mānattacāriniṃ bhikkhuniṃ gahetvā antoaruṇeyeva nikkhipitvā gāmūpacārato",
  "tika-vin08t0:1791_8": "dve leḍḍupāte atikkamitvā maggā okkamma gumbavatiādīhi paṭicchanne ṭhāne nisīditabbaṃ,",
  "tika-vin08t0:1791_9": "vihārūpacāratopi dve leḍḍupātā atikkamitabbā.",
  "tika-vin08t0:1791_10": "Catūhi pakatattabhikkhūhipi tattha gantabbaṃ,",
  "tika-vin08t0:1791_11": "gantvā pana bhikkhunīhi saddhiṃ na ekaṭṭhāne nisīditabbaṃ,",
  "tika-vin08t0:1791_12": "paṭikkamitvā avidūre ṭhāne nisīditabbaṃ.",
  "tika-vin08t0:1791_13": "Kurundimahāpaccarīsu pana “bhikkhunīhi byattaṃ ekaṃ vā dve vā upāsikāyo bhikkhūhipi ekaṃ vā dve vā upāsake",
  "tika-vin08t0:1791_14": "attarakkhaṇatthāya gahetvā gantabba”nti vuttaṃ.",
  "tika-vin08t0:1791_15": "Kurundiyaṃyeva ca “bhikkhunupassayassa ca vihārassa ca upacāraṃ muñcituṃ vaṭṭatī”ti vuttaṃ,",
  "tika-vin08t0:1791_16": "“gāmassā”ti na vuttaṃ.",
  "tika-vin08t0:1792_0": "Evaṃ nisinnesu pana bhikkhunīsu ca bhikkhūsu ca tāya bhikkhuniyā “mānattaṃ samādiyāmi,",
  "tika-vin08t0:1792_1": "vattaṃ samādiyāmī”ti vattaṃ samādiyitvā bhikkhunisaṅghassa tāva evaṃ ārocetabbaṃ “ahaṃ, ayye,",
  "tika-vin08t0:1792_2": "ekaṃ āpattiṃ āpajjiṃ gāmantaraṃ,",
  "tika-vin08t0:1792_3": "sāhaṃ saṅghaṃ ekissā āpattiyā gāmantarāya pakkhamānattaṃ yāciṃ,",
  "tika-vin08t0:1792_4": "tassā me saṅgho ekissā āpattiyā gāmantarāya pakkhamānattaṃ adāsi,",
  "tika-vin08t0:1792_5": "sāhaṃ mānattaṃ carāmi,",
  "tika-vin08t0:1792_6": "vediyāmahaṃ ayye,",
  "tika-vin08t0:1792_7": "vediyatīti maṃ saṅgho dhāretū”ti.",
  "tika-vin08t0:1793_0": "Tato bhikkhusaṅghassa santikaṃ gantvā evaṃ ārocetabbaṃ “ahaṃ, ayyā,",
  "tika-vin08t0:1793_1": "ekaṃ āpattiṃ āpajjiṃ…pe…",
  "tika-vin08t0:1793_2": "vediyāmahaṃ ayyā,",
  "tika-vin08t0:1793_3": "vediyatīti maṃ saṅgho dhāretū”ti.",
  "tika-vin08t0:1793_4": "Idhāpi yāya kāyaci bhāsāya ārocetuṃ vaṭṭati.",
  "tika-vin08t0:1793_5": "Ārocetvā ca bhikkhunisaṅghasseva santike nisīditabbaṃ,",
  "tika-vin08t0:1793_6": "ārocitakālato paṭṭhāya bhikkhūnaṃ gantuṃ vaṭṭati.",
  "tika-vin08t0:1793_7": "Sace sāsaṅkā hoti,",
  "tika-vin08t0:1793_8": "bhikkhuniyo tattheva ṭhānaṃ paccāsīsanti,",
  "tika-vin08t0:1793_9": "ṭhātabbaṃ.",
  "tika-vin08t0:1793_10": "Sace añño bhikkhu vā bhikkhunī vā taṃ ṭhānaṃ eti,",
  "tika-vin08t0:1793_11": "passantiyā ārocetabbaṃ.",
  "tika-vin08t0:1793_12": "No ce āroceti,",
  "tika-vin08t0:1793_13": "ratticchedo ceva vattabhedadukkaṭañca.",
  "tika-vin08t0:1793_14": "Sace ajānantiyā eva upacāraṃ okkamitvā gacchati,",
  "tika-vin08t0:1793_15": "ratticchedova hoti,",
  "tika-vin08t0:1793_16": "na vattabhedadukkaṭaṃ.",
  "tika-vin08t0:1793_17": "Sace bhikkhuniyo upajjhāyādīnaṃ vattakaraṇatthaṃ pageva gantukāmā honti,",
  "tika-vin08t0:1793_18": "rattivippavāsagaṇaohīyanagāmantarāpattirakkhaṇatthaṃ ekaṃ bhikkhuniṃ ṭhapetvā gantabbaṃ,",
  "tika-vin08t0:1793_19": "tāya aruṇe uṭṭhite tassā santike vattaṃ nikkhipitabbaṃ.",
  "tika-vin08t0:1793_20": "Etenupāyena akhaṇḍā pañcadasa rattiyo mānattaṃ caritabbaṃ.",
  "tika-vin08t0:1794_0": "Anikkhittavattāya pana pārivāsikakkhandhake vuttanayeneva sammā vattitabbaṃ.",
  "tika-vin08t0:1794_1": "Ayaṃ pana viseso –",
  "tika-vin08t0:1794_2": "“āgantukassa ārocetabba”nti ettha yattakā purebhattaṃ vā pacchābhattaṃ vā taṃ gāmaṃ bhikkhū vā bhikkhuniyo vā āgacchanti,",
  "tika-vin08t0:1794_3": "sabbesaṃ ārocetabbaṃ.",
  "tika-vin08t0:1794_4": "Anārocentiyā ratticchedo ceva vattabhedadukkaṭañca.",
  "tika-vin08t0:1794_5": "Sacepi rattiṃ koci bhikkhu taṃ gāmūpacāraṃ okkamitvā gacchati,",
  "tika-vin08t0:1794_6": "ratticchedo hotiyeva,",
  "tika-vin08t0:1794_7": "ajānanapaccayā pana vattabhedato muccati.",
  "tika-vin08t0:1794_8": "Kurundīādīsu pana “anikkhittavattabhikkhūnaṃ vuttanayeneva kathetabba”nti vuttaṃ,",
  "tika-vin08t0:1794_9": "taṃ pārivāsikavattādīnaṃ upacārasīmāya paricchinnattā yuttataraṃ dissati.",
  "tika-vin08t0:1794_10": "Uposathe ārocetabbaṃ,",
  "tika-vin08t0:1794_11": "pavāraṇāya ārocetabbaṃ,",
  "tika-vin08t0:1794_12": "catunnaṃ bhikkhūnañca bhikkhunīnañca devasikaṃ ārocetabbaṃ.",
  "tika-vin08t0:1794_13": "Sace bhikkhūnaṃ tasmiṃ gāme bhikkhācāro sampajjati,",
  "tika-vin08t0:1794_14": "tattheva gantabbaṃ.",
  "tika-vin08t0:1794_15": "No ce sampajjati,",
  "tika-vin08t0:1794_16": "aññatra caritvāpi tatra āgantvā attānaṃ dassetvā gantabbaṃ,",
  "tika-vin08t0:1794_17": "bahigāme vā saṅketaṭṭhānaṃ kātabbaṃ “asukasmiṃ nāma ṭhāne amhe passissatī”ti.",
  "tika-vin08t0:1794_18": "Tāya saṅketaṭṭhānaṃ gantvā ārocetabbaṃ,",
  "tika-vin08t0:1794_19": "saṅketaṭṭhāne adisvā vihāraṃ gantvā ārocetabbaṃ.",
  "tika-vin08t0:1794_20": "Vihāre sabbabhikkhūnaṃ ārocetabbaṃ.",
  "tika-vin08t0:1794_21": "Sace sabbesaṃ sakkā na hoti ārocetuṃ,",
  "tika-vin08t0:1794_22": "bahi upacārasīmāya ṭhatvā bhikkhuniyo pesetabbā,",
  "tika-vin08t0:1794_23": "tāhi ānītānaṃ catunnaṃ bhikkhūnaṃ ārocetabbaṃ.",
  "tika-vin08t0:1794_24": "Sace vihāro dūro hoti sāsaṅko,",
  "tika-vin08t0:1794_25": "upāsake ca upāsikāyo ca gahetvā gantabbaṃ.",
  "tika-vin08t0:1794_26": "Sace pana ayaṃ ekā vasati,",
  "tika-vin08t0:1794_27": "rattivippavāsaṃ āpajjati,",
  "tika-vin08t0:1794_28": "tasmāssā ekā pakatattā bhikkhunī sammannitvā dātabbā ekacchanne vasanatthāya.",
  "tika-vin08t0:1795_0": "Evaṃ akhaṇḍaṃ mānattaṃ caritvā vīsatigaṇe bhikkhunisaṅghe vuttanayeneva abbhānaṃ kātabbaṃ.",
  "tika-vin08t0:1795_1": "“Sace mānattaṃ caramānā antarāpattiṃ āpajjati,",
  "tika-vin08t0:1795_2": "mūlāya paṭikassitvā tassā āpattiyā mānattaṃ dātabba”nti kurundiyaṃ vuttaṃ,",
  "tika-vin08t0:1795_3": "idaṃ pakkhamānattaṃ nāma.",
  "tika-vin08t0:1795_4": "Idaṃ pana pakkhamānattaṃ samantapāsādikāyaṃ pāḷimuttavinayavinicchayabhāvena āgatampi imasmiṃ vinayasaṅgahappakaraṇe ācariyena anuddhaṭaṃ.",
  "tika-vin08t0:1795_5": "Ayaṃ panācariyassa adhippāyo siyā –",
  "tika-vin08t0:1795_6": "idaṃ pakkhamānattaṃ bhikkhuniyoyeva sandhāya bhagavatā visuṃ paññattaṃ,",
  "tika-vin08t0:1795_7": "bhikkhūhi asādhāraṇaṃ,",
  "tika-vin08t0:1795_8": "imasmiñca kāle bhikkhunisaṅgho natthi,",
  "tika-vin08t0:1795_9": "tasmā ganthassa lahubhāvatthaṃ idampi aññampi īdisaṃ ajjhupekkhitabbanti.",
  "tika-vin08t0:1795_10": "Amhehi pana bhikkhunisaṅghe avijjamānepi “bhikkhusaṅgho bhikkhunīhi samādātabbavattaṃ jānissati.",
  "tika-vin08t0:1795_11": "‘Dubbalajātikā hi bhīrukajātikā bhikkhuniyo bhagavato āṇaṃ patiṭṭhāpentiyo evarūpaṃ dukkaraṃ durabhisambhavaṃ vattaṃ samādayiṃsu,",
  "tika-vin08t0:1795_12": "kimaṅgaṃ pana maya’nti manasi karontā bhagavato āṇaṃ patiṭṭhāpentā parivāsādivattaṃ samādiyissantī”ti",
  "tika-vin08t0:1795_13": "mantvā ācariyena anuddhaṭampi imasmiṃ vinayālaṅkārappakaraṇe uddhaṭaṃ,",
  "tika-vin08t0:1795_14": "tasmā sammāsambuddhe sañjātasaddhāpemagāravādiyuttehi satthusāsanakarehi bhikkhūhi sammā sikkhitabbaṃ.",
  "tika-vin08t0:1795_15": "Ito parāni aṭṭhakathāyaṃ āgatanayeneva veditabbāni.",
  "tika-vin08t0:1796_0": "Mānattavinicchayakathā niṭṭhitā.",
  "tika-vin08t0:1797_0": "248.",
  "tika-vin08t0:1797_1": "Pārivāsikavattakathāyaṃ navakataraṃ pārivāsikanti attanā navakataraṃ pārivāsikaṃ.",
  "tika-vin08t0:1797_2": "Pārivāsikassa hi attanā navakataraṃ pārivāsikaṃ ṭhapetvā aññe mūlāyapaṭikassanāraha mānattāraha mānattacārika",
  "tika-vin08t0:1797_3": "abbhānārahāpi pakatattaṭṭhāneyeva tiṭṭhanti.",
  "tika-vin08t0:1797_4": "Tenāha “antamaso mūlāyapaṭikassanārahādīnampī”ti.",
  "tika-vin08t0:1797_5": "Antamaso mūlāyapaṭikassanārahādīnampīti ādi-",
  "tika-vin08t0:1797_6": "saddena mānattārahamānattacārikaabbhānārahe saṅgaṇhāti.",
  "tika-vin08t0:1797_7": "Te hi pārivāsikānaṃ,",
  "tika-vin08t0:1797_8": "pārivāsikā ca tesaṃ pakatattaṭṭhāne eva tiṭṭhanti.",
  "tika-vin08t0:1797_9": "Adhotapādaṭṭhapanakanti yattha ṭhatvā pāde dhovanti,",
  "tika-vin08t0:1797_10": "tādisaṃ dāruphalakakhaṇḍādiṃ.",
  "tika-vin08t0:1797_11": "Pādaghaṃsananti sakkharakathalādiṃ.",
  "tika-vin08t0:1797_12": "Pāde ghaṃsanti etenāti pādaghaṃsanaṃ,",
  "tika-vin08t0:1797_13": "sakkharakathalādi.",
  "tika-vin08t0:1797_14": "Vuttañhi bhagavatā “anujānāmi,",
  "tika-vin08t0:1797_15": "bhikkhave,",
  "tika-vin08t0:1797_16": "tisso pādaghaṃsaniyo sakkharaṃ kathalaṃ samuddapheṇa”nti.",
  "tika-vin08t0:1797_17": "Saddhivihārikānampi sādiyantassāti saddhivihārikānampi abhivādanādiṃ sādiyantassa.",
  "tika-vin08t0:1797_18": "Vattaṃ karontīti ettakamattasseva vuttattā saddhivihārikādīhipi abhivādanādiṃ kātuṃ na vaṭṭati.",
  "tika-vin08t0:1797_19": "“Mā maṃ gāmappavesanaṃ āpucchathā”ti vutte anāpucchāpi gāmaṃ pavisituṃ vaṭṭati.",
  "tika-vin08t0:1798_0": "Yo yo vuḍḍhoti pārivāsikesu bhikkhūsu yo yo vuḍḍho.",
  "tika-vin08t0:1798_1": "Navakatarassa sāditunti pārivāsikanavakatarassa abhivādanādiṃ sādituṃ.",
  "tika-vin08t0:1798_2": "“Pārisuddhiuposathe kariyamāne”ti idaṃ pavāraṇadivasesu saṅghe pavārente anupagatachinnavassādīhi kariyamānaṃ pārisuddhiuposathampi sandhāya vuttaṃ.",
  "tika-vin08t0:1798_3": "Tatthevāti saṅghanavakaṭṭhāneyeva.",
  "tika-vin08t0:1798_4": "Attano pāḷiyā pavāretabbanti attano vassaggena pattapāḷiyā pavāretabbaṃ,",
  "tika-vin08t0:1798_5": "na pana sabbesu pavāritesūti attho.",
  "tika-vin08t0:1799_0": "Oṇojanaṃ nāma vissajjanaṃ,",
  "tika-vin08t0:1799_1": "taṃ pana pārivāsikena pāpitassa attanā sampaṭicchitasseva punadivasādiatthāya vissajjanaṃ kātabbaṃ.",
  "tika-vin08t0:1799_2": "Asampaṭicchitvā ce vissajjeti,",
  "tika-vin08t0:1799_3": "na labhatīti vuttaṃ.",
  "tika-vin08t0:1799_4": "Yadi pana na gaṇhāti na vissajjetīti yadi purimadivase attano na gaṇhāti,",
  "tika-vin08t0:1799_5": "gahetvā ca na vissajjeti.",
  "tika-vin08t0:1800_0": "Catussālabhattanti bhojanasālāya paṭipāṭiyā dīyamānaṃ bhattaṃ.",
  "tika-vin08t0:1800_1": "Hatthapāse ṭhitenāti dāyakassa hatthapāse ṭhitena,",
  "tika-vin08t0:1800_2": "paṭiggahaṇaruhanaṭṭhāneti adhippāyo.",
  "tika-vin08t0:1800_3": "Mahāpeḷabhattepīti mahantesu bhattapacchiādibhājanesu ṭhapetvā dīyamānabhattesupi.",
  "tika-vin08t0:1800_4": "Ito parampi pārivāsikavattaṃ pāḷiyaṃ āgatanayeneva veditabbaṃ.",
  "tika-vin08t0:1800_5": "Tattha pana aṭṭhakathāyaṃ āgatanayeneva attho suviññeyyo hoti,",
  "tika-vin08t0:1800_6": "tasmā dubbiññeyyaṭṭhāneyeva kathayissāma.",
  "tika-vin08t0:1801_0": "“Na sāmaṇero upaṭṭhāpetabbo”ti ettha dubbidhaṃ sāmaṇeraṃ dassetuṃ “añño”tiādimāha.",
  "tika-vin08t0:1801_1": "“Na bhikkhuniyo ovaditabbā”ti ettha laddhasammutikena āṇattopi garudhammehi aññehi vā ovadituṃ na labhatīti",
  "tika-vin08t0:1801_2": "āha “paṭibalassa vā bhikkhussa bhāro kātabbo”ti.",
  "tika-vin08t0:1801_3": "Āgatā bhikkhuniyo vattabbāti sambandho.",
  "tika-vin08t0:1801_4": "Savacanīyanti sadosaṃ.",
  "tika-vin08t0:1801_5": "Jeṭṭhakaṭṭhānaṃ na kātabbanti padhānaṭṭhānaṃ na kātabbaṃ.",
  "tika-vin08t0:1801_6": "Kiṃ tanti āha “pātimokkhuddesakenā”tiādi.",
  "tika-vin08t0:1802_0": "Rajehi hatā upahatā bhūmi etissāti rajohatabhūmi,",
  "tika-vin08t0:1802_1": "rajokiṇṇabhūmīti attho.",
  "tika-vin08t0:1802_2": "Paccayanti vassāvāsikalābhaṃ sandhāya vuttaṃ.",
  "tika-vin08t0:1802_3": "Ekapasse ṭhatvāti pāḷiṃ vihāya bhikkhūnaṃ pacchato ṭhatvā.",
  "tika-vin08t0:1802_4": "Senāsanaṃ na labhatīti seyyapariyantabhāgitāya vassaggena gaṇhituṃ na labhati.",
  "tika-vin08t0:1802_5": "Assāti bhaveyya.",
  "tika-vin08t0:1802_6": "“Āgantukena ārocetabbaṃ,",
  "tika-vin08t0:1802_7": "āgantukassa ārocetabba”nti avisesena vuttattā sace dve pārivāsikā gataṭṭhāne aññamaññaṃ passanti,",
  "tika-vin08t0:1802_8": "ubhohipi aññamaññassa ārocetabbaṃ.",
  "tika-vin08t0:1802_9": "Yathā bahi disvā ārocitassa bhikkhuno vihāraṃ āgatena puna ārocanakiccaṃ natthi,",
  "tika-vin08t0:1802_10": "evaṃ aññavihāraṃ gatenapi tattha pubbe ārocitassa puna ārocanakiccaṃ natthīti vadanti.",
  "tika-vin08t0:1802_11": "Avisesenāti pārivāsikassa ca ukkhittakassa ca avisesena.",
  "tika-vin08t0:1803_0": "Obaddhanti palibuddhaṃ.",
  "tika-vin08t0:1803_1": "Sahavāsoti vuttappakāre channe bhikkhunā saddhiṃ sayanameva adhippetaṃ,",
  "tika-vin08t0:1803_2": "na sesairiyāpathakappanaṃ.",
  "tika-vin08t0:1803_3": "Sesamettha suviññeyyameva.",
  "tika-vin08t0:1804_0": "Pāpiṭṭhatarāti pārājikāpattīti ukkaṃsavasena vuttaṃ.",
  "tika-vin08t0:1804_1": "Sañcarittādipaṇṇattivajjato pana sukkavissaṭṭhādikā lokavajjāva.",
  "tika-vin08t0:1804_2": "Tatthapi saṅghabhedādikā pāpiṭṭhatarā eva.",
  "tika-vin08t0:1804_3": "Kammanti pārivāsikakammavācāti etena “kammabhūtā vācā kammavācā”ti kammavācāsaddassa atthopi siddhoti veditabbo.",
  "tika-vin08t0:1804_4": "Savacanīyanti ettha sa-",
  "tika-vin08t0:1804_5": "saddo “santi”atthaṃ vadati,",
  "tika-vin08t0:1804_6": "attano vacanena attano pavattanakammanti evamettha attho daṭṭhabbo,",
  "tika-vin08t0:1804_7": "“mā pakkamāhī”ti vā “ehi vinayadharānaṃ sammukhībhāva”nti vā evaṃ attano āṇāya pavattanakakammaṃ na kātabbanti adhippāyo.",
  "tika-vin08t0:1804_8": "Evañhi kenaci savacanīye kate anādarena atikkamituṃ na vaṭṭati,",
  "tika-vin08t0:1804_9": "buddhassa saṅghassa āṇā atikkantā nāma hoti.",
  "tika-vin08t0:1804_10": "Rajohatabhūmīti paṇṇasālāvisesanaṃ.",
  "tika-vin08t0:1804_11": "Paccayanti vassāvāsikacīvaraṃ.",
  "tika-vin08t0:1804_12": "Senāsanaṃ na labhatīti vassaggena na labhati.",
  "tika-vin08t0:1804_13": "Apaṇṇakapaṭipadāti aviraddhapaṭipadā.",
  "tika-vin08t0:1804_14": "Sace vāyamantopīti ettha avisayabhāvaṃ ñatvā avāyamantopi saṅgayhati.",
  "tika-vin08t0:1804_15": "Avisesenāti pārivāsikukkhittakānaṃ sāmaññena.",
  "tika-vin08t0:1804_16": "Pañcavaṇṇachadanabandhanaṭṭhānesūti pañcappakārachadanehi channaṭṭhānesu.",
  "tika-vin08t0:1804_17": "Obaddhanti uṭṭhānādibyāpārapaṭibaddhaṃ,",
  "tika-vin08t0:1804_18": "pīḷitanti attho.",
  "tika-vin08t0:1804_19": "Mañce vā pīṭhe vāti ettha vāsaddo samuccayattho.",
  "tika-vin08t0:1804_20": "Tena taṭṭikācammakhaṇḍādīsu dīghāsanesupi nisīdituṃ na vaṭṭatīti dīpitaṃ hoti.",
  "tika-vin08t0:1804_21": "Na vattabhedadukkaṭanti vuḍḍhatarassa jānantassapi vattabhede dukkaṭaṃ natthīti dasseti.",
  "tika-vin08t0:1804_22": "Vattaṃ nikkhipāpetvāti idampi parivāsādimeva sandhāya vuttaṃ,",
  "tika-vin08t0:1804_23": "na sesakammāni.",
  "tika-vin08t0:1805_0": "“Senāsanaṃ na labhati seyyapariyantabhāgitāya.",
  "tika-vin08t0:1805_1": "Uddesādīni dātumpi na labhatīti vadanti.",
  "tika-vin08t0:1805_2": "‘Tadahupasampannepi pakatatte’ti vacanato anupasampannehi vasituṃ vaṭṭati.",
  "tika-vin08t0:1805_3": "Samavassāti etena apacchā apurimaṃ nipajjane dvinnampi vattabhedāpattibhāvaṃ dīpeti.",
  "tika-vin08t0:1805_4": "Attano attano navakataranti pārivāsikādinavakataraṃ.",
  "tika-vin08t0:1805_5": "Paṭhamaṃ saṅghamajjhe parivāsaṃ gahetvā nikkhittavattena puna ekassapi santike samādiyituṃ nikkhipituñca vaṭṭati,",
  "tika-vin08t0:1805_6": "mānatte pana nikkhipituṃ vaṭṭati.",
  "tika-vin08t0:1805_7": "Ūnegaṇecaraṇadosattā na gahetunti eke.",
  "tika-vin08t0:1805_8": "Paṭhamaṃ ādinnavattaṃ ekassa santike yathā nikkhipituṃ vaṭṭati,",
  "tika-vin08t0:1805_9": "tathā samādiyitumpi vaṭṭatīti porāṇagaṇṭhipade”ti vajirabuddhiṭīkāyaṃ vuttanti.",
  "tika-vin08t0:1806_0": "Idaṃ ettha yaṃ vattaṃ “catunavutipārivāsikavatta”nti pārivāsikakkhandhakapāḷiyaṃ āgataṃ,",
  "tika-vin08t0:1806_1": "samantapāsādikāyampi ettakāya pāḷiyā vaṇṇanaṃ vatvā “pārivāsikavattakathā niṭṭhitā”ti āha.",
  "tika-vin08t0:1806_2": "Imasmiṃ vinayasaṅgahapakaraṇe pana “na chamāyaṃ caṅkamante caṅkame caṅkamitabba”nti imassānantaraṃ “pārivāsikacatuttho ce,",
  "tika-vin08t0:1806_3": "bhikkhave”tiādīni aggahetvā “na,",
  "tika-vin08t0:1806_4": "bhikkhave,",
  "tika-vin08t0:1806_5": "pārivāsikena bhikkhunā sāditabba”ntiādīni paṭhamaṃ paññattapadāni gahetvā tesaṃ padānaṃ saṃvaṇṇanaṃ katvā",
  "tika-vin08t0:1806_6": "“idaṃ pārivāsikavatta”nti aññathā anukkamo vutto,",
  "tika-vin08t0:1806_7": "so pāḷiyā ca aṭṭhakathāya ca na sameti.",
  "tika-vin08t0:1806_8": "Ācariyassa pana ayamadhippāyo siyā –",
  "tika-vin08t0:1806_9": "“pārivāsikacatuttho ce,",
  "tika-vin08t0:1806_10": "bhikkhave”tiādīni pārivāsikabhikkhūnaṃ samādiyitabbāni na honti,",
  "tika-vin08t0:1806_11": "atha kho kammakārakānaṃ bhikkhūnaṃ kattabbākattabbakammadassanametaṃ,",
  "tika-vin08t0:1806_12": "tasmā pārivāsikavatte na pavesetabbaṃ. “Na,",
  "tika-vin08t0:1806_13": "bhikkhave,",
  "tika-vin08t0:1806_14": "pārivāsikena bhikkhunā sāditabba”ntiādīni pana pārivāsikabhikkhūnaṃ sammāvattitabbavattāniyeva honti,",
  "tika-vin08t0:1806_15": "tasmā imāniyeva pārivāsikavatte pavesetabbānīti.",
  "tika-vin08t0:1806_16": "Amhehi pana pāḷiaṭṭhakathāṭīkāsu āgatānukkamena paṭhamaṃ paññattavattānaṃ atthaṃ paṭhamaṃ dassetvā pacchā",
  "tika-vin08t0:1806_17": "paññattapadānaṃ attho pacchā vuttoti daṭṭhabbo.",
  "tika-vin08t0:1807_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:1808_0": "Garukāpattivuṭṭhānavinicchayakathālaṅkāro nāma",
  "tika-vin08t0:1809_0": "Dvattiṃsatimo paricchedo.",
  "tika-vin08t0:1810_0": "33. Kammākammavinicchayakathā",
  "tika-vin08t0:1811_0": "249.",
  "tika-vin08t0:1811_1": "Evaṃ garukāpattivuṭṭhānavinicchayakathaṃ kathetvā idāni kammākammavinicchayakathaṃ kathetuṃ “kammākammanti ettha panā”tiādimāha.",
  "tika-vin08t0:1811_2": "Tattha samaggena saṅghena karīyate tanti kammaṃ,",
  "tika-vin08t0:1811_3": "apalokanādicatubbidhavinayakammaṃ.",
  "tika-vin08t0:1811_4": "Itarasmimpi eseva nayo. A-",
  "tika-vin08t0:1811_5": "kāro vuddhiattho,",
  "tika-vin08t0:1811_6": "na vuddhippattaṃ kammaṃ akammaṃ.",
  "tika-vin08t0:1811_7": "Kammañca akammañca kammākammaṃ vajjāvajjaṃ viya,",
  "tika-vin08t0:1811_8": "phalāphalaṃ viya ca.",
  "tika-vin08t0:1811_9": "Tattha ca kammanti apalokanakammañattikammadvayaṃ.",
  "tika-vin08t0:1811_10": "Akammanti ñattidutiyakammañatticatautthakammadvayaṃ.",
  "tika-vin08t0:1811_11": "Atha vā kammanti catūsupi etesu lahukakammaṃ.",
  "tika-vin08t0:1811_12": "Akammanti garukakammaṃ.",
  "tika-vin08t0:1811_13": "Kammākammanti ettha pana vinicchayo evaṃ veditabboti yojanā.",
  "tika-vin08t0:1811_14": "Tattha panāti pakkhantaratthe nipāto,",
  "tika-vin08t0:1811_15": "garukāpattivuṭṭhānavinicchayakathāpakkhato añño kammākammavinicchayakathāpakkho veditabboti vā mayā vuccateti vā attho.",
  "tika-vin08t0:1812_0": "Cattāri kammānīti ettha cattārīti paricchedanidassanaṃ.",
  "tika-vin08t0:1812_1": "Tena vinayakammāni nāma cattāri eva honti,",
  "tika-vin08t0:1812_2": "na ito ūnādhikānīti dasseti.",
  "tika-vin08t0:1812_3": "Kammānīti paricchinnakammanidassanaṃ.",
  "tika-vin08t0:1812_4": "Apalokanakammantiādīni paricchinnakammānaṃ uddesakathanaṃ.",
  "tika-vin08t0:1812_5": "Tattha apalokīyate āyācīyate apalokanaṃ,",
  "tika-vin08t0:1812_6": "apapubbalokadhātu āyācanatthe,",
  "tika-vin08t0:1812_7": "yupaccayo bhāvatthavācako.",
  "tika-vin08t0:1812_8": "Apalokanavasena kattabbaṃ kammaṃ apalokanakammaṃ,",
  "tika-vin08t0:1812_9": "sīmaṭṭhakasaṅghaṃ apaloketvā saṅghānumatiyā kattabbaṃ kammaṃ.",
  "tika-vin08t0:1812_10": "Ñāpanā ñatti,",
  "tika-vin08t0:1812_11": "saṅghassa jānāpanāti attho.",
  "tika-vin08t0:1812_12": "Ñattiyā kattabbaṃ kammaṃ ñattikammaṃ,",
  "tika-vin08t0:1812_13": "anussāvanaṃ akatvā suddhañattiyāyeva kattabbakammaṃ.",
  "tika-vin08t0:1812_14": "Dvinnaṃ pūraṇī dutiyā,",
  "tika-vin08t0:1812_15": "ñatti dutiyā etassa kammassāti ñattidutiyaṃ,",
  "tika-vin08t0:1812_16": "ñattidutiyañca taṃ kammañcāti ñattidutiyakammaṃ,",
  "tika-vin08t0:1812_17": "ekāya ñattiyā ekāya anussāvanāya kattabbakammaṃ.",
  "tika-vin08t0:1812_18": "Catunnaṃ pūraṇī catutthī,",
  "tika-vin08t0:1812_19": "ñatti catutthī etassa kammassāti ñatticatutthaṃ,",
  "tika-vin08t0:1812_20": "ñatticatutthañca taṃ kammañcāti ñatticatutthakammaṃ,",
  "tika-vin08t0:1812_21": "ekāya ñattiyā tīhi anussāvanāhi kattabbakammaṃ.",
  "tika-vin08t0:1812_22": "Tena vakkhati “apalokanakammaṃ nāma sīmaṭṭhakasaṅghaṃ sodhetvā”tiādi.",
  "tika-vin08t0:1813_0": "Evaṃ cattāri kammāni uddisitvā parivāre kammavagge āgatanayeneva tesaṃ catunnaṃ kammānaṃ vipattikāraṇāni",
  "tika-vin08t0:1813_1": "pucchitvā vissajjetuṃ “imāni cattāri kammāni katihākārehi vipajjanti?",
  "tika-vin08t0:1813_2": "Pañcahākārehi vipajjantī”tiādimāha.",
  "tika-vin08t0:1813_3": "Tattha vatthutoti vinayakammassa kāraṇabhūtavatthuto.",
  "tika-vin08t0:1813_4": "Ñattito anussāvanatoti dvepi kammavācāyameva.",
  "tika-vin08t0:1813_5": "Sīmatoti kammakaraṇaṭṭhānabhūtabaddhasīmato.",
  "tika-vin08t0:1813_6": "Parisatoti kammappattachandārahabhūtakārakasaṅghato.",
  "tika-vin08t0:1813_7": "Tāniyeva hi pañca sabbesaṃ vinayakammānaṃ vipattikāraṇāni honti.",
  "tika-vin08t0:1814_0": "Tato taṃ kammavipattikāraṇabhūtaṃ vatthuṃ pāḷinayena vitthāretuṃ “sammukhākaraṇīyaṃ kammaṃ asammukhā karoti,",
  "tika-vin08t0:1814_1": "vatthuvipannaṃ adhammakamma”ntyādimāha.",
  "tika-vin08t0:1814_2": "Tattha sammukhākaraṇīyaṃ paṭipucchākaraṇīyaṃ paṭiññāyakaraṇīyanti imesaṃ tiṇṇaṃ atathākaraṇena,",
  "tika-vin08t0:1814_3": "sativinayo amūḷhavinayo tassapāpiyasikā tajjanīyakammaṃ niyasakammaṃ pabbājanīyakammaṃ paṭisāraṇīyakammaṃ",
  "tika-vin08t0:1814_4": "ukkhepanīyakammaṃ parivāso mūlāyapaṭikassanā mānattaṃ abbhānaṃ upasampadanti imesaṃ terasakammānaṃ aññakammārahassa",
  "tika-vin08t0:1814_5": "aññakammakaraṇena,",
  "tika-vin08t0:1814_6": "uposatho pavāraṇāti imesaṃ dvinnaṃ adivase karaṇena,",
  "tika-vin08t0:1814_7": "paṇḍako theyyasaṃvāsako titthiyapakkantako tiracchānagato mātughātako pitughātako arahantaghātako lohituppādako",
  "tika-vin08t0:1814_8": "saṅghabhedako bhikkhunidūsako ubhatobyañjanako ūnavīsativasso antimavatthuajjhāpannapubboti imesaṃ terasannaṃ",
  "tika-vin08t0:1814_9": "puggalānaṃ upasampadākammakaraṇena iti imāni ekatiṃsa kammāni vatthuvipannaṃ adhammakammaṃ hoti.",
  "tika-vin08t0:1814_10": "Ñattito pañca,",
  "tika-vin08t0:1814_11": "anussāvanato pañcāti imāni dasa kāraṇāni antokammavācāyameva labhanti,",
  "tika-vin08t0:1814_12": "sīmato ekādasa kāraṇāni sīmāsammutivasena labhanti,",
  "tika-vin08t0:1814_13": "parisato dvādasa kāraṇāni catuvaggapañcavaggadasavaggavīsativaggasaṅkhātesu catūsu saṅghesu ekekasmiṃ",
  "tika-vin08t0:1814_14": "kammapattachandārahasammukhībhūtasaṅkhātānaṃ tiṇṇaṃ tiṇṇaṃ saṅghānaṃ vasena labhantīti.",
  "tika-vin08t0:1815_0": "Evaṃ kammavipattikāraṇāni dassetvā puna catuvaggasaṅghādīsu sannisinnānaṃ bhikkhūnaṃ visesanāmaṃ dassetuṃ “catuvaggakaraṇe kamme”tiādimāha.",
  "tika-vin08t0:1815_1": "Taṃ suviññeyyameva.",
  "tika-vin08t0:1816_0": "250.",
  "tika-vin08t0:1816_1": "Tato paraṃ catunnaṃ kammānaṃ ṭhānaṃ saṅkhepato dassetuṃ “apalokanakammaṃ kati ṭhānāni gacchatī”tiādimāha.",
  "tika-vin08t0:1816_2": "Tampi suviññeyyameva.",
  "tika-vin08t0:1817_0": "251.",
  "tika-vin08t0:1817_1": "Tato tāniyeva kammāni tesu ṭhānesu pavattāni vitthārato pakāsetukāmo “ayaṃ tāva pāḷinayo.",
  "tika-vin08t0:1817_2": "Ayaṃ panettha ādito paṭṭhāya vinicchayakathā”tiādimāha.",
  "tika-vin08t0:1817_3": "Tattha tassaṃ vinicchayakathāyaṃ catūsu kammesu katamaṃ apalokanakammaṃ nāmāti pucchāyaṃ taṃ dassetumāha “apalokanakammaṃ nāmā”tiādi.",
  "tika-vin08t0:1817_4": "Tattha sīmaṭṭhakasaṅghaṃ sodhetvāti avippavāsasaṅkhātamahāsīmaṭṭhakaṃ saṅghaṃ sodhetvā.",
  "tika-vin08t0:1817_5": "Na hi khaṇḍasīmāya sannipatite saṅghe sodhetabbakiccaṃ atthi,",
  "tika-vin08t0:1817_6": "avippavāsasīmāsaṅkhātāya mahāsīmāya pana vitthārattā bahūnaṃ bhikkhūnaṃ vasanaṭṭhānattā samaggabhāvatthaṃ sodhetabbaṃ hoti.",
  "tika-vin08t0:1817_7": "Chandārahānaṃ chandaṃ āharitvāti tissaṃ sīmāyaṃ catuvaggādigaṇaṃ pūretvā hatthapāsaṃ avijahitvā ṭhitehi",
  "tika-vin08t0:1817_8": "bhikkhūhi aññesaṃ hatthapāsaṃ anāgatānaṃ pakatattabhikkhūnaṃ chandaṃ āharitvā.",
  "tika-vin08t0:1817_9": "Vuttañhi “catuvaggakaraṇe kamme cattāro bhikkhū pakatattā kammappattā,",
  "tika-vin08t0:1817_10": "avasesā pakatattā chandārahā”ti.",
  "tika-vin08t0:1817_11": "Samaggassa saṅghassa anumatiyāti chandassa āharitattā hatthapāsaṃ āgatāpi anāgatāpi sabbe bhikkhū samaggāyeva honti,",
  "tika-vin08t0:1817_12": "tasmā samaggassa saṅghassa anumatiyā.",
  "tika-vin08t0:1817_13": "Tikkhattuṃ sāvetvāti “suṇātu me, bhante,",
  "tika-vin08t0:1817_14": "saṅgho”tiādinā kammavācaṃ abhaṇitvā “ruccati saṅghassa.",
  "tika-vin08t0:1817_15": "Dutiyampi…pe…",
  "tika-vin08t0:1817_16": "tatiyampi ruccati saṅghassā”ti tikkhattuṃ sāvetvā kattabbakammaṃ apalokanakammaṃ nāmāti yojanā.",
  "tika-vin08t0:1817_17": "Vuttanayenevāti apalokanakamme vuttanayeneva.",
  "tika-vin08t0:1817_18": "Iminā “sīmaṭṭhakasaṅghaṃ sodhetvā,",
  "tika-vin08t0:1817_19": "chandārahānaṃ chandaṃ āharitvā”ti idaṃ dvayaṃ atidisati.",
  "tika-vin08t0:1817_20": "Itaresupi eseva nayo.",
  "tika-vin08t0:1818_0": "Tattha tesu catūsu kammesu kiṃ aññakammaṃ itarakammavasena kātabbanti codanaṃ sandhāyāha “tatra”iccādi.",
  "tika-vin08t0:1818_1": "Evaṃ hotu,",
  "tika-vin08t0:1818_2": "evaṃ sante avisesena sabbampi kammaṃ aññavasena kattabbanti āha “ñattidutiyakammaṃ panā”tiādi.",
  "tika-vin08t0:1818_3": "Tattha pana-",
  "tika-vin08t0:1818_4": "saddo visesatthajotako,",
  "tika-vin08t0:1818_5": "ñattidutiyakamme pana viseso atthīti attho.",
  "tika-vin08t0:1818_6": "Ito parāni suviññeyyāneva.",
  "tika-vin08t0:1818_7": "Paṭikkhittameva aṭṭhakathāyanti ajjhāhārasambandho.",
  "tika-vin08t0:1818_8": "Yadi evaṃ akkharaparihīnādīsu santesu kammakopo siyāti codanaṃ manasi katvā āha “sace panā”tiādi.",
  "tika-vin08t0:1818_9": "Tattha akkharaparihīnanti “suṇātu me”tiādīsu su- kāra ṇā- kāra tu-",
  "tika-vin08t0:1818_10": "kārādīnaṃ bhassanaṃ.",
  "tika-vin08t0:1818_11": "Padaparihīnanti suṇātūtiādīnaṃ vibhatyantapadānaṃ bhassanaṃ.",
  "tika-vin08t0:1818_12": "Duruttapadaṃ pana upari vakkhati.",
  "tika-vin08t0:1819_0": "Idāni punappunavacane payojanaṃ dassento “idaṃ akuppakamme daḷhikammaṃ hoti,",
  "tika-vin08t0:1819_1": "kuppakamme kammaṃ hutvā tiṭṭhatī”ti āha.",
  "tika-vin08t0:1819_2": "Tattha idanti idaṃ punappunaṃ vuttakammaṃ.",
  "tika-vin08t0:1819_3": "Akuppakammeti akuppe ṭhānārahe purekatakamme.",
  "tika-vin08t0:1819_4": "Daḷhikammaṃ hotīti thiratarakammaṃ hoti ekāya rajjuyā bandhitabbabhāre dutiyatatiyādirajjūhi bandhanaṃ viya.",
  "tika-vin08t0:1819_5": "Kuppakammeti akkharaparihīnādivasena kuppe aṭṭhānārahe purekatakamme.",
  "tika-vin08t0:1819_6": "Kammaṃ hutvā tiṭṭhatīti punappunaṃ vutte sati tesaṃ akkharaparihīnādīnaṃ sodhitattā parisuddhakammaṃ hutvā tiṭṭhati.",
  "tika-vin08t0:1819_7": "Akuppakamme kuppakammeti vā bhāvenabhāvalakkhaṇatthe bhummavacanaṃ.",
  "tika-vin08t0:1819_8": "Puretaraṃ katakammasmiṃ akuppakamme sati pacchā idaṃ punappunaṃ vuttakammaṃ daḷhikammaṃ hoti,",
  "tika-vin08t0:1819_9": "purekatakammasmiṃ kuppakamme sati idaṃ punappunaṃ vuttakammaṃ akuppaṃ ṭhānārahaṃ parisuddhakammaṃ hutvā tiṭṭhatīti.",
  "tika-vin08t0:1819_10": "Imaṃ pāṭhaṃ nissāya ācariyavarā ekapuggalampi anekakkhattuṃ upasampadakammaṃ karonti.",
  "tika-vin08t0:1819_11": "Kasmā pana te bhikkhū lajjīpesalabahussutasikkhākāmabhūtānaṃ attano ācariyupajjhāyānaṃ santike sikkhaṃ gaṇhantīti?",
  "tika-vin08t0:1819_12": "Na te attano ācariyupajjhāyānaṃ santikā laddhasikkhaṃ paccakkhāya aññaṃ gaṇhanti,",
  "tika-vin08t0:1819_13": "atha kho tāya eva saddhiṃ diguṇatiguṇaṃ karonti.",
  "tika-vin08t0:1819_14": "Evaṃ santepi purimasikkhāya asaddahantāyeva kareyyuṃ,",
  "tika-vin08t0:1819_15": "no saddahantāti?",
  "tika-vin08t0:1819_16": "No asaddahantā,",
  "tika-vin08t0:1819_17": "saddahantāpi te bhikkhū punappunakaraṇe yuttitopi āgamatopi ādīnavaṃ apassantā ānisaṃsameva passantā karontīti.",
  "tika-vin08t0:1820_0": "Kathaṃ yuttito ānisaṃsaṃ passanti?",
  "tika-vin08t0:1820_1": "Yathā hi loke abhisittampi rājānaṃ punappunābhisiñcane ādīnavaṃ na passanti,",
  "tika-vin08t0:1820_2": "atha kho abhisekānubhāvena rājiddhippattatādīhi kāraṇehi ānisaṃsameva passanti,",
  "tika-vin08t0:1820_3": "yathā ca sāsane cetiyaṃ vā paṭimaṃ vā niṭṭhitasabbakiccaṃ “anekajātisaṃsāra”ntiādīhi bhagavato vacanehi",
  "tika-vin08t0:1820_4": "abhisekamaṅgalaṃ karontāpi punappunakaraṇe ādīnavaṃ apassantā atirekataraṃ mahiddhikatāmahānubhāvatādiānisaṃsameva",
  "tika-vin08t0:1820_5": "passantā punappunaṃ karontiyeva,",
  "tika-vin08t0:1820_6": "evameva kataupasampadakammaṃ bhikkhuṃ punadeva kammavācābhaṇane ādīnavaṃ apassantā pubbe katakammasmiṃ",
  "tika-vin08t0:1820_7": "vatthuādīsu pañcasu aṅgesu ekasmimpi aṅge aparipuṇṇe sati kammakopasambhavato idāni katakammena paripuṇṇaaṅge",
  "tika-vin08t0:1820_8": "sati kammasampattisambhavañca pubbeva kammasampattisambhavepi daḷhikammathiratarasambhavañca ānisaṃsaṃ",
  "tika-vin08t0:1820_9": "passantā karonti.",
  "tika-vin08t0:1820_10": "Kathaṃ āgamato ānisaṃsaṃ passanti?",
  "tika-vin08t0:1820_11": "Yathāvuttaparivāraṭṭhakathāpāṭhavinayasaṅgahapāṭhesu duruttapadassa sodhanatthaṃ punappunaṃ vattabbabhāvassa upalakkhaṇanayena vacanato.",
  "tika-vin08t0:1820_12": "Sesañattidosaanussāvanadosānañca vatthuvipattisīmavipattiparisavipattidosānañca sodhanaṃ dassitaṃ hoti.",
  "tika-vin08t0:1820_13": "Teneva ca kāraṇena ayampi pacchimapāṭho ācariyena vutto.",
  "tika-vin08t0:1820_14": "Tassattho heṭṭhā vuttova.",
  "tika-vin08t0:1820_15": "Iti pubbe katakammassa kopasambhavepi idāni katakammena sampajjanasaṅkhātaṃ ānisaṃsaṃ āgamato passantīti daṭṭhabbaṃ.",
  "tika-vin08t0:1821_0": "Keci pana ācariyā imaṃ “punappunaṃ vattuṃ vaṭṭatīti pāṭhaṃ tasmiṃyeva paṭhamakammakaraṇakāle duruttasodhanatthaṃ vattabbataṃ sandhāya vuttaṃ,",
  "tika-vin08t0:1821_1": "na cirakāle”ti vadanti,",
  "tika-vin08t0:1821_2": "tadetaṃ vacanaṃ neva aṭṭhakathāyaṃ āgataṃ,",
  "tika-vin08t0:1821_3": "na ṭīkādīsu vinicchitaṃ,",
  "tika-vin08t0:1821_4": "tesaṃ matimattameva,",
  "tika-vin08t0:1821_5": "tasmā na gahetabbaṃ.",
  "tika-vin08t0:1821_6": "Apica tasmiṃ khaṇe punappunaṃ vacanatopi aparabhāge vacanaṃ mahapphalaṃ hoti mahānisaṃsaṃ.",
  "tika-vin08t0:1821_7": "Tasmiñhi kāle punappunaṃ bhaṇane ñattidosaanussāvanadosāni pacchimabhaṇane suṭṭhu bhaṇanto sodhetuṃ sakkuṇeyya,",
  "tika-vin08t0:1821_8": "na vatthuvipattisīmavipattiparisavipattidosāni.",
  "tika-vin08t0:1821_9": "Tasmiñhi khaṇe tameva vatthu,",
  "tika-vin08t0:1821_10": "sā eva sīmā,",
  "tika-vin08t0:1821_11": "sā eva parisā,",
  "tika-vin08t0:1821_12": "tasmā tāni punappunavacanena sodhetumasakkuṇeyyāni honti.",
  "tika-vin08t0:1821_13": "Aparabhāge karonto pana pubbe aparipuṇṇavīsativassabhāvena vatthuvipattibhūtepi idāni paripuṇṇavīsativassattā vatthusampatti hoti,",
  "tika-vin08t0:1821_14": "pubbe sīmasaṅkarādibhāvena sīmavipattisambhavepi idāni tadabhāvatthāya suṭṭhu sodhitattā sīmasampatti hoti,",
  "tika-vin08t0:1821_15": "pubbe vaggakammādivasena parisavipattisambhavepi idāni tadabhāvatthāya suṭṭhu sodhitattā parisasampatti hoti,",
  "tika-vin08t0:1821_16": "evaṃ pañca vipattiyo sodhetvā pañca sampattiyo sampādetvā kātuṃ sakkuṇeyyato paṭhamakāle punappunaṃ bhaṇanatopi",
  "tika-vin08t0:1821_17": "aparabhāge bhaṇanaṃ mahapphalaṃ hoti mahānisaṃsanti veditabbaṃ.",
  "tika-vin08t0:1822_0": "Yadi evaṃ upasampadasikkhāya daharo bhaveyyāti?",
  "tika-vin08t0:1822_1": "Na bhaveyya. Kasmā?",
  "tika-vin08t0:1822_2": "Porāṇasikkhaṃ appaccakkhitvā tāya eva patiṭṭhitattāti.",
  "tika-vin08t0:1822_3": "Evaṃ santepi purekatakammassa sampajjanabhāvena tiṭṭhante sati tāya ṭhitattā adaharo siyā.",
  "tika-vin08t0:1822_4": "Purimakammassa asampajjanabhāvena idāni katakammeyeva upasampadabhāvena tiṭṭhante sati kasmā daharo na bhaveyyāti?",
  "tika-vin08t0:1822_5": "Evaṃ sante daharo bhaveyya.",
  "tika-vin08t0:1822_6": "Evaṃ daharo samāno purimasikkhāya vassaṃ gaṇetvā yathāvuḍḍhaṃ vandanādīni sampaṭicchanto mahāsāvajjo bhaveyyāti?",
  "tika-vin08t0:1822_7": "Evaṃ purimasikkhāya aṭṭhitabhāvaṃ pacchimasikkhāya eva laddhupasampadabhāvaṃ tathato jānanto evaṃ karonto sāvajjo hoti,",
  "tika-vin08t0:1822_8": "evaṃ pana ajānanto “purimasikkhāyameva ṭhito”ti maññitvā evaṃ karonto anavajjoti veditabbo.",
  "tika-vin08t0:1822_9": "Kathaṃ viññāyatīti ce?",
  "tika-vin08t0:1822_10": "“Anāpatti ūnavīsativassaṃ paripuṇṇasaññīti ettha kiñcāpi upasampādentassa anāpatti,",
  "tika-vin08t0:1822_11": "puggalo pana anupasampannova hoti.",
  "tika-vin08t0:1822_12": "Sace pana so dasavassaccayena aññaṃ upasampādeti,",
  "tika-vin08t0:1822_13": "taṃ ce muñcitvā gaṇo pūrati,",
  "tika-vin08t0:1822_14": "sūpasampanno.",
  "tika-vin08t0:1822_15": "Sopi ca yāva na jānāti,",
  "tika-vin08t0:1822_16": "tāvassa neva saggantarāyo,",
  "tika-vin08t0:1822_17": "na mokkhantarāyo.",
  "tika-vin08t0:1822_18": "Ñatvā pana puna upasampajjitabba”nti samantapāsādikāyaṃ āgatattā viññāyati.",
  "tika-vin08t0:1822_19": "Evaṃ vatthuvipannattā kammakopato anupasampannassa puggalassa upajjhāyo bhavituṃ yuttakāle puna upasampajjanena",
  "tika-vin08t0:1822_20": "upasampannabhūtabhāvassa aṭṭhakathāyaṃ āgatattā iminā nayena sīmavipannapaasavipannañattivipannaanussāvanavipannabhūtattā",
  "tika-vin08t0:1822_21": "kammakopato pubbe anupasampannabhūtaṃ puggalampi aparabhāge vuḍḍhippattikālepi pañca vipattidosāni sodhetvā",
  "tika-vin08t0:1822_22": "puna upasampadakammavācākaraṇena upasampādetuṃ vaṭṭati.",
  "tika-vin08t0:1822_23": "Sopi puggalo pubbakammakāle anupasampanno hutvāpi aparakammakāle upasampanno hotīti daṭṭhabbo.",
  "tika-vin08t0:1823_0": "Ekacce pana bhikkhū porāṇasikkhaṃ paccakkhāya navasikkhameva gaṇhiṃsu,",
  "tika-vin08t0:1823_1": "te pana bhikkhū navasikkhāvasena daharāva bhavanti,",
  "tika-vin08t0:1823_2": "evaṃ karaṇañca ativiya guṇavisiṭṭhaṃ attano navakataraṃ bhikkhuṃ disvā tasmiṃ puggale payirupāsitukāmo",
  "tika-vin08t0:1823_3": "taṃ puggalaṃ attanā vuḍḍhataraṃ kātukāmo attānaṃ daharaṃ kātukāmo hutvā dhammagāravena karonto yutto bhaveyya.",
  "tika-vin08t0:1823_4": "Atha pana sikkhāsampannaṃ kattukāmo evaṃ kareyya,",
  "tika-vin08t0:1823_5": "sikkhā nāma pañcaṅgasamannāgate sati sampajjati,",
  "tika-vin08t0:1823_6": "sīlavisuddhiyeva kāraṇaṃ hoti,",
  "tika-vin08t0:1823_7": "tasmā yadi purimasikkhā aṭṭhitā bhaveyya,",
  "tika-vin08t0:1823_8": "paccakkhānakiccaṃ natthi,",
  "tika-vin08t0:1823_9": "sayameva patitā hoti.",
  "tika-vin08t0:1823_10": "Purimasikkhāya ṭhitāya sati vibbhamitukāmoyeva paccakkhānaṃ kareyya,",
  "tika-vin08t0:1823_11": "na bhikkhubhavitukāmo,",
  "tika-vin08t0:1823_12": "so pana catupārisuddhisīlameva parisuddhaṃ kareyya,",
  "tika-vin08t0:1823_13": "tasmā porāṇasikkhāya paccakkhānaṃ ayuttaṃ viya dissati.",
  "tika-vin08t0:1823_14": "Tato porāṇasikkhaṃ paccakkhāya navasikkhāgahaṇato punappunaṃ karaṇaṃyeva yuttataraṃ dissati. Kasmā?",
  "tika-vin08t0:1823_15": "Porāṇasikkhaṃ paccakkhāya navasikkhāgahaṇe purimakammaṃ asampajjitvā pacchimakammasampajjane sati kiñcāpi purimasikkhā natthi,",
  "tika-vin08t0:1823_16": "yā paccakkhātabbā,",
  "tika-vin08t0:1823_17": "tathāpi navasikkhāya sampajjitattā doso natthi,",
  "tika-vin08t0:1823_18": "daharabhāvaṃ pattopi yuttarūpoyeva.",
  "tika-vin08t0:1824_0": "Yadi purimakammampi pacchimakammampi sampajjatiyeva,",
  "tika-vin08t0:1824_1": "evaṃ sati purimasikkhāya paccakkhānaṃ niratthakaṃ.",
  "tika-vin08t0:1824_2": "Pacchimasikkhāya ṭhitopi daharabhāvaṃ pattattā ayuttarūpo.",
  "tika-vin08t0:1824_3": "Yadi pana purimakammameva sampajjati,",
  "tika-vin08t0:1824_4": "na pacchimakammaṃ,",
  "tika-vin08t0:1824_5": "evaṃ sati pubbe ṭhitaporāṇasikkhāpi paccakkhānena patitā.",
  "tika-vin08t0:1824_6": "Pacchimasikkhāpi pacchimakammassa pañcannaṃ vipattīnaṃ aññatarena yogato na sampajjati,",
  "tika-vin08t0:1824_7": "tasmā purimasikkhāya ca patitattā pacchimasikkhāya ca aladdhattā ubhato bhaṭṭhattā ayuttova hoti.",
  "tika-vin08t0:1824_8": "Porāṇasikkhaṃ appaccakkhāya navasikkhāgahaṇe pana sati purimakammaṃ sampannaṃ hutvā pacchimakammaṃ asampannaṃ hontampi purimasikkhāya patiṭṭhitoyeva,",
  "tika-vin08t0:1824_9": "purimaṃ asampannaṃ hutvā pacchimaṃ sampannampi pacchimasikkhāya ṭhito eva.",
  "tika-vin08t0:1824_10": "Purimapacchimakammadvayampi pañcahaṅgehi sampannampi daḷhikammathiratarabhūtāya purimasikkhāya ṭhitoyeva so bhikkhu hoti,",
  "tika-vin08t0:1824_11": "tasmā purimasikkhaṃ paccakkhāya navasikkhāgahaṇato purimasikkhaṃ appaccakkhāya punappunaṃ navasikkhāgahaṇaṃ yuttataraṃ hotīti daṭṭhabbaṃ.",
  "tika-vin08t0:1825_0": "Imaṃ pana punappunaṃ karontānaṃ ācariyānaṃ vādaṃ amanasikarontā aññe ācariyā anekappakāraṃ anicchitakathaṃ kathenti. Kathaṃ?",
  "tika-vin08t0:1825_1": "Ekacce therā evaṃ vadanti “kiṃ ime bhikkhū evaṃ karontā pārājikappattaṃ bhikkhuṃ puna sikkhāya patiṭṭhāpessāmāti maññantī”ti.",
  "tika-vin08t0:1825_2": "Te therā punappunaṃ kammavācaṃ bhaṇante bhikkhū disvā “ime bhikkhū iminā kāraṇena evaṃ karontī”ti cintetvā evamāhaṃsu.",
  "tika-vin08t0:1825_3": "Ekacce pana therā “kasmā ime bhikkhū punappunaṃ karonti,",
  "tika-vin08t0:1825_4": "yathā nāma asani ekavārameva patantī satte jīvitakkhayaṃ pāpeti,",
  "tika-vin08t0:1825_5": "evameva bhagavato āṇābhūtā kammavācā ekavāraṃ bhaṇamānā kammaṃ sijjhāpeti,",
  "tika-vin08t0:1825_6": "na anekavāra”nti,",
  "tika-vin08t0:1825_7": "tepi “kammasijjhanatthāya punappunaṃ bhaṇantī”ti cintetvā evamāhaṃsu.",
  "tika-vin08t0:1825_8": "Bahavo pana bhikkhū punappunaṃ karonte disvā evaṃ vadanti “ime bhikkhū ācariyupajjhāyehi dinnasikkhaṃ asaddahantā evaṃ karonti,",
  "tika-vin08t0:1825_9": "ācariyupajjhāyaguṇāparādhakā ete samaṇā”ti.",
  "tika-vin08t0:1825_10": "Te “pubbasikkhaṃ asaddahitvā punappunaṃ karontī”ti maññantā evamāhaṃsu.",
  "tika-vin08t0:1826_0": "Apare pana therā “paṭhamaṃ upasampadakammavācābhaṇanakāleyeva punappunaṃ vattabbaṃ,",
  "tika-vin08t0:1826_1": "na aparabhāge”ti,",
  "tika-vin08t0:1826_2": "tattha kāraṇaṃ heṭṭhā vuttameva.",
  "tika-vin08t0:1826_3": "Aññe evamāhaṃsu “ñattidutiyakammavācāyameva punappunaṃ vattabbanti aṭṭhakathāyaṃ vuttaṃ,",
  "tika-vin08t0:1826_4": "na ñatticatutthakamme,",
  "tika-vin08t0:1826_5": "atha ca panime bhikkhū ñatticatutthakammabhūtāya upasampadakammavācāya punappunaṃ karonti,",
  "tika-vin08t0:1826_6": "etaṃ aṭṭhakathāya na sametī”ti,",
  "tika-vin08t0:1826_7": "taṃ nītatthameva gahetvā vadiṃsu.",
  "tika-vin08t0:1826_8": "Neyyatthato pana iminā nayena catūsupi kammesu punappunaṃ kātabbanti dasseti.",
  "tika-vin08t0:1826_9": "Kammasaṅkarameva hi ñattidutiyakamme visesato vadati,",
  "tika-vin08t0:1826_10": "punappunaṃ vattabbabhāvo pana sabbesūti daṭṭhabbo.",
  "tika-vin08t0:1826_11": "Teneva hi ñatticatutthakammavācāya upasampannaṭṭhāneyeva pubbe anupasampannassa puggalassa pacchā upasampajjitabbabhāvo aṭṭhakathāyaṃ vuttoti.",
  "tika-vin08t0:1827_0": "Paṭipucchākaraṇīyādīsupīti ettha ādisaddena paṭiṃññāya karaṇīyādayo saṅgaṇhāti.",
  "tika-vin08t0:1827_1": "Tattha paṭipucchāya karaṇīyaṃ appaṭipucchā karotīti pucchitvā codetvā sāretvā kātabbaṃ apucchitvā acodetvā asāretvā karoti.",
  "tika-vin08t0:1827_2": "Paṭiññāya karaṇīyaṃ appaṭiññāya karotīti paṭiññaṃ āropetvā yathādinnāya paṭiññāya kātabbaṃ apaṭiññāya",
  "tika-vin08t0:1827_3": "paṭiññaṃ akarontassa vilapantassa balakkārena karoti.",
  "tika-vin08t0:1827_4": "Sativinayārahassāti dabbamallaputtattherasadisassa khīṇāsavassa.",
  "tika-vin08t0:1827_5": "Amūḷhavinayārahassāti gaggabhikkhusadisassa ummattakassa.",
  "tika-vin08t0:1827_6": "Tassapāpiyasikakammārahassāti upavāḷabhikkhusadisassa ussannapāpassa.",
  "tika-vin08t0:1827_7": "Tajjanīyakammārahassāti paṇḍakalohitakabhikkhusadisassa bhaṇḍanakārakassa.",
  "tika-vin08t0:1827_8": "Niyasakammārahassāti seyyasakabhikkhusadisassa abhiṇhāpattikassa.",
  "tika-vin08t0:1827_9": "Pabbājanīyakammārahassāti assajipunabbasukabhikkhusadisassa kuladūsakassa.",
  "tika-vin08t0:1827_10": "Paṭisāraṇīyakammārahassāti sudhammabhikkhusaasassa upāsake jātiādīhi dūsentassa.",
  "tika-vin08t0:1827_11": "Ukkhepanīyakammārahassāti channabhikkhusadisassa āpattiṃ apassantassa āpattiṃ adesentassa ariṭṭhabhikkhusadisassa micchādiṭṭhiṃ avissajjentassa.",
  "tika-vin08t0:1827_12": "Parivāsārahassāti paṭicchannasaṅghādisesāpattikassa.",
  "tika-vin08t0:1827_13": "Mūlāyapaṭikassanārahassāti antarāpattiṃ āpannassa.",
  "tika-vin08t0:1827_14": "Mānattārahanti appaṭicchannasaṅghādisesāpattikaṃ.",
  "tika-vin08t0:1827_15": "Abbhānārahanti ciṇṇamānattaṃ bhikkhuṃ.",
  "tika-vin08t0:1827_16": "Upasampādetīti upasampadakammaṃ karoti.",
  "tika-vin08t0:1828_0": "Anuposathe uposathaṃ karotīti anuposathadivase uposathaṃ karoti.",
  "tika-vin08t0:1828_1": "Uposathadivaso nāma ṭhapetvā kattikamāsaṃ avasesesu ekādasasu māsesu bhinnassa saṅghassa sāmaggidivaso ca yathāvuttā cātuddasapannarasā ca,",
  "tika-vin08t0:1828_2": "etaṃ tippakārampi uposathadivasaṃ ṭhapetvā aññasmiṃ divase uposathaṃ karonto anuposathe uposathaṃ karoti nāma.",
  "tika-vin08t0:1828_3": "Yatra hi pattacīvarādiatthāya appamattakena kāraṇena vivadantā uposathaṃ vā pavāraṇaṃ vā ṭhapenti,",
  "tika-vin08t0:1828_4": "tattha tasmiṃ adhikaraṇe vinicchite “samaggā jātamhā”ti antarā sāmaggīuposathaṃ kātuṃ na labhanti,",
  "tika-vin08t0:1828_5": "karontehi anuposathe uposatho kato nāma hoti.",
  "tika-vin08t0:1829_0": "Appavāraṇāya pavāretīti appavāraṇadivase pavāreti.",
  "tika-vin08t0:1829_1": "Pavāraṇadivaso nāma ekasmiṃ kattikamāse bhinnassa saṅghassa sāmaggidivaso ca paccukkaḍḍhitvā ṭhapitadivaso ca dve ca puṇṇamāsiyo,",
  "tika-vin08t0:1829_2": "etaṃ catubbidhaṃ pavāraṇadivasaṃ ṭhapetvā aññasmiṃ divase pavārento appavāraṇāya pavāreti nāma.",
  "tika-vin08t0:1829_3": "Idhāpi appamattakassa vivādassa vūpasame sāmaggīpavāraṇaṃ kātuṃ na labhanti.",
  "tika-vin08t0:1829_4": "Karontehi appavāraṇāya pavāraṇā katā hotīti ayaṃ aṭṭhakathāpāṭho.",
  "tika-vin08t0:1830_0": "“Ummattakassa bhikkhuno ummattakasammuti ummattakena yācitvā kate asammukhāpi dātuṃ vaṭṭati,",
  "tika-vin08t0:1830_1": "tattha nisinnepi na kuppati niyamābhāvato.",
  "tika-vin08t0:1830_2": "Asammukhā kate pana dosābhāvaṃ dassetuṃ ‘asammukhā kataṃ sukataṃ hotī’ti vuttaṃ.",
  "tika-vin08t0:1830_3": "Dūtena upasampadā pana sammukhā kātuṃ na sakkā kammavācānānattasambhavato.",
  "tika-vin08t0:1830_4": "Pattanikkujjanādayo hatthapāsato apanītamattepi kātuṃ vaṭṭanti.",
  "tika-vin08t0:1830_5": "Saṅghasammukhatātiādīsu yāvatikā bhikkhū kammappattā,",
  "tika-vin08t0:1830_6": "te āgatā honti,",
  "tika-vin08t0:1830_7": "chandārahānaṃ chando āhato hoti,",
  "tika-vin08t0:1830_8": "sammukhībhūtā na paṭikkosanti,",
  "tika-vin08t0:1830_9": "ayaṃ saṅghasammukhatā.",
  "tika-vin08t0:1830_10": "Yena dhammena yena vinayena yena satthusāsanena saṅgho kammaṃ karoti,",
  "tika-vin08t0:1830_11": "ayaṃ dhammasammukhatā vinayasammukhatā.",
  "tika-vin08t0:1830_12": "Tattha dhammoti bhūtaṃ vatthu.",
  "tika-vin08t0:1830_13": "Vinayoti codanā ceva sāraṇā ca.",
  "tika-vin08t0:1830_14": "Satthusāsanaṃ nāma ñattisampadā ceva anussāvanasampadā ca.",
  "tika-vin08t0:1830_15": "Yassa saṅgho kammaṃ karoti,",
  "tika-vin08t0:1830_16": "tassa sammukhābhāvo puggalasammukhatā.",
  "tika-vin08t0:1830_17": "Kattikamāsassa pavāraṇamāsattā ‘ṭhapetvā kattikamāsa’nti vuttaṃ.",
  "tika-vin08t0:1830_18": "Paccukkaḍḍhitvā ṭhapitadivaso cāti kāḷapakkhe cātuddasiṃ pannarasiṃ vā sandhāya vuttaṃ.",
  "tika-vin08t0:1830_19": "Dve puṇṇamāsiyoti paṭhamapacchimavassūpagatānaṃ vasena vutta”nti sāratthadīpaniyaṃ āgataṃ.",
  "tika-vin08t0:1831_0": "“Ṭhapitauposathapavāraṇānaṃ kattikamāse sāmaggiyā katāya sāmaggīpavāraṇaṃ muñcitvā uposathaṃ kātuṃ na vaṭṭatīti āha ‘ṭhapetvā kattikamāsa’nti.",
  "tika-vin08t0:1831_1": "Sace pana tesaṃ nānāsīmāsu mahāpavāraṇāya visuṃ pavāritānaṃ kattikamāsabbhantare sāmaggī hoti,",
  "tika-vin08t0:1831_2": "sāmaggīuposatho eva tehi kātabbo,",
  "tika-vin08t0:1831_3": "na pavāraṇā ekasmiṃ vasse katapavāraṇānaṃ puna pavāraṇāya avihitattā.",
  "tika-vin08t0:1831_4": "Sāmaggīdivaso hotīti anuposathadivase sāmaggīkaraṇaṃ sandhāya vuttaṃ.",
  "tika-vin08t0:1831_5": "Sace pana cātuddasiyaṃ pannarasiyaṃ vā saṅgho sāmaggiṃ karoti,",
  "tika-vin08t0:1831_6": "tadā sāmaggīuposathadivaso na hoti,",
  "tika-vin08t0:1831_7": "cātuddasīpannarasīuposathova hoti.",
  "tika-vin08t0:1831_8": "Upari pavāraṇāyapi eseva nayo.",
  "tika-vin08t0:1831_9": "Paccukkaḍḍhitvā ṭhapitadivaso cāti bhaṇḍanakārakehi upaddutā vā kenacideva karaṇīyena pavāraṇasaṅgahaṃ vā katvā ṭhapito kāḷapakkhacātuddasīdivaso ca.",
  "tika-vin08t0:1831_10": "Dve ca puṇṇamāsiyoti pubbakattikapuṇṇamā pacchimakattikapuṇṇamā cāti dve puṇṇamāsiyo.",
  "tika-vin08t0:1831_11": "Etaṃ catubbidhanti puṇṇamāsidvayena saddhiṃ sāmaggīpavāraṇaṃ cātuddasīpavāraṇañca sampiṇḍetvā,",
  "tika-vin08t0:1831_12": "idañca pakaticārittavasena vuttaṃ.",
  "tika-vin08t0:1831_13": "Tathārūpapaccaye pana sati ubhinnaṃ puṇṇamāsīnaṃ purimā dve cātuddasiyo,",
  "tika-vin08t0:1831_14": "kāḷapakkhacātuddasiyā anantarā pannarasīpīti imepi tayo divasā pavāraṇādivasā evāti imaṃ sattavidhampi",
  "tika-vin08t0:1831_15": "pavāraṇādivasaṃ ṭhapetvā aññasmiṃ divase pavāretuṃ na vaṭṭatī”ti vimativinodaniyaṃ āgataṃ.",
  "tika-vin08t0:1832_0": "Evaṃ vatthuvipattivinicchayaṃ dassetvā idāni ñattivipattivinicchayaṃ anussāvanavipattivinicchayañca dassento “ñattito vipattiyaṃ panā”tiādimāha.",
  "tika-vin08t0:1832_1": "Tattha pañcamañattivipattiyaṃ “pacchā vā ñattiṃ ṭhapetī”ti etassa saṃvaṇṇanāyaṃ anussāvanakammaṃ katvāti",
  "tika-vin08t0:1832_2": "paṭhamaṃ anussāvanaṃ sāvetvā “esā ñattī”ti anussāvanānantarameva sakalaṃ ñattiṃ vatvā,",
  "tika-vin08t0:1832_3": "pariyosāne “esā ñattī”ti vatvāti adhippāyo.",
  "tika-vin08t0:1833_0": "252.",
  "tika-vin08t0:1833_1": "Catutthaanussāvanavipattisaṃvaṇṇanāyaṃ “yvāyanti byañjanappabhedo adhippeto.",
  "tika-vin08t0:1833_2": "Dasadhā byañjanabuddhiyā pabhedoti ettha dasadhā dasavidhena byañjanānaṃ pabhedoti yojetabbaṃ.",
  "tika-vin08t0:1833_3": "Kenāyaṃ pabhedoti āha ‘byañjanabuddhiyā’ti.",
  "tika-vin08t0:1833_4": "Yathādhippetatthabyañjanato byañjanasaṅkhātānaṃ akkharānaṃ janikā buddhi byañjanabuddhi,",
  "tika-vin08t0:1833_5": "tāya byañjanabuddhiyā,",
  "tika-vin08t0:1833_6": "akkharasamuṭṭhāpakacittabhedenevāti attho.",
  "tika-vin08t0:1833_7": "Yaṃ vā saṃyogaparaṃ katvā vuccati,",
  "tika-vin08t0:1833_8": "idampi garukanti yojanā”ti vimativinodaniyaṃ vuttaṃ.",
  "tika-vin08t0:1834_0": "Sāratthadīpaniyaṃ pana “ṭhānakaraṇāni sithilāni katvā uccāretabbamakkharaṃ sithilaṃ,",
  "tika-vin08t0:1834_1": "tāniyeva dhanitāni asithilāni katvā uccāretabbamakkharaṃ dhanitaṃ.",
  "tika-vin08t0:1834_2": "Dvimattakālaṃ dīghaṃ,",
  "tika-vin08t0:1834_3": "ekamattakālaṃ rassaṃ.",
  "tika-vin08t0:1834_4": "Dasadhā byañjanabuddhiyā pabhedoti evaṃ sithilādivasena byañjanabuddhiyā akkharuppādakacittassa dasappakārena pabhedo.",
  "tika-vin08t0:1834_5": "Sabbāni hi akkharāni cittasamuṭṭhānāni yathādhippetatthabyañjanato byañjanāni ca.",
  "tika-vin08t0:1834_6": "Saṃyogo paro etasmāti saṃyogaparo.",
  "tika-vin08t0:1834_7": "Na saṃyogaparo asaṃyogaparo ‘āyasmato buddharakkhitatherassa yassa na khamatī’ti ettha ta- kāra na-",
  "tika-vin08t0:1834_8": "kārasahitāro asaṃyogaparo.",
  "tika-vin08t0:1834_9": "Karaṇānīti kaṇṭhādīni” iti ettakaṃ vuttaṃ.",
  "tika-vin08t0:1835_0": "Puna vimativinodaniyaṃ “tattha āyasmatotiādīsu sarānantaritāni sa- kāra ma-",
  "tika-vin08t0:1835_1": "kārādibyañjanāni ‘saṃyogo’ti vuccanti.",
  "tika-vin08t0:1835_2": "Yo saṃyogo paro yassa a- kārādino,",
  "tika-vin08t0:1835_3": "so saṃyogaparo nāma.",
  "tika-vin08t0:1835_4": "Rassanti a-",
  "tika-vin08t0:1835_5": "kārādibyañjanarahitaṃ padaṃ.",
  "tika-vin08t0:1835_6": "Asaṃyogaparanti ‘yassa na khamatī’tiādīsu sa- kāra na-",
  "tika-vin08t0:1835_7": "kārādibyañjanasahitaṃ padaṃ sandhāya vuttaṃ. Ta-",
  "tika-vin08t0:1835_8": "kārassa tha-",
  "tika-vin08t0:1835_9": "kāraṃ akatvā ‘suṇātu me’tiādiṃ avatvā vaggantare sithilameva katvā ‘suṇāṭu me’tiādiṃ vadantopi duruttaṃ karotiyeva ṭhapetvā anurūpaṃ ādesaṃ.",
  "tika-vin08t0:1835_10": "Yañhi ‘saccikatthaparamatthenā’ti vattabbe ‘saccikaṭṭhaparamaṭṭhenā’ti ca ‘atthakathā’ti ca vattabbe ‘aṭṭhakathā’ti ca tattha tattha vuccati,",
  "tika-vin08t0:1835_11": "tādisaṃ pāḷiaṭṭhakathādīsu diṭṭhapayogaṃ tadanurūpañca vattuṃ vaṭṭati,",
  "tika-vin08t0:1835_12": "tato aññaṃ na vaṭṭati.",
  "tika-vin08t0:1835_13": "Tenāha ‘anukkamāgataṃ paveṇiṃ avināsentenā’tiādi.",
  "tika-vin08t0:1835_14": "‘Dīghe vattabbe rassa’ntiādīsu ‘bhikkhūna’nti vattabbe ‘bhikkhuna’nti vā ‘bahūsū’ti vattabbe ‘bahusū’ti",
  "tika-vin08t0:1835_15": "vā ‘nakkhamatī’ti vattabbe ‘na khamatī’ti vā ‘upasampadāpekkho’ti vattabbe ‘upasampadāpekho’ti vā evaṃ",
  "tika-vin08t0:1835_16": "anurūpaṭṭhānesu eva dīgharassādirassadīghādivasena parivattetuṃ vaṭṭati,",
  "tika-vin08t0:1835_17": "na pana ‘nāgo’ti vattabbe ‘nago’ti vā ‘saṅgho’ti vattabbe ‘sagho’ti vā ‘tisso’ti vattabbe ‘tiso’ti vā",
  "tika-vin08t0:1835_18": "‘yācatī’ti vattabbe ‘yācantī’ti vā evaṃ ananurūpaṭṭhānesu vattuṃ.",
  "tika-vin08t0:1835_19": "Sambandhaṃ pana vavatthānañca sabbathāpi vaṭṭatīti gahetabba”nti āgataṃ.",
  "tika-vin08t0:1835_20": "Sesāni aṭṭhakathāyaṃ vuttanayeneva suṭṭhu sallakkhetabbāni.",
  "tika-vin08t0:1836_0": "253.",
  "tika-vin08t0:1836_1": "Sīmavipattivinicchayo pana heṭṭhā sīmakathāyaṃ sabbena kathito,",
  "tika-vin08t0:1836_2": "tasmā tattha vuttanayeneva gahetabbo.",
  "tika-vin08t0:1837_0": "Parisavipattikathāya catuvaggakaraṇeti catuvaggena saṅghena kattabbe.",
  "tika-vin08t0:1837_1": "Anissāritāti uposathaṭṭhapanādinā vā laddhinānāsaṃvāsakabhāvena vā na bahikatā.",
  "tika-vin08t0:1837_2": "Aṭṭhakathāyañhi “apakatattassāti ukkhittakassa vā yassa vā uposathapavāraṇā ṭhapitā hontī”ti vuttattā",
  "tika-vin08t0:1837_3": "ṭhapitauposathapavāraṇo bhikkhu apakatatto evāti gahetabbaṃ.",
  "tika-vin08t0:1837_4": "Parisuddhasīlāti pārājikaṃ anāpannā adhippetā.",
  "tika-vin08t0:1837_5": "Parivāsādikammesu pana garukaṭṭhāpi apakatattā evāti gahetabbaṃ.",
  "tika-vin08t0:1837_6": "Avasesā…pe…",
  "tika-vin08t0:1837_7": "chandārahāva hontīti hatthapāsaṃ vijahitvā ṭhite sandhāya vuttaṃ,",
  "tika-vin08t0:1837_8": "avijahitvā ṭhitā pana chandārahā na honti,",
  "tika-vin08t0:1837_9": "tepi catuvaggādito adhikā hatthapāsaṃ vijahitvāva chandārahā honti,",
  "tika-vin08t0:1837_10": "tasmā saṅghato hatthapāsaṃ vijahitvā ṭhiteneva chando vā pārisuddhi vā dātabbā.",
  "tika-vin08t0:1838_0": "Sāratthadīpaniyaṃ pana “anukkhittā pārājikaṃ anāpannā ca pakatattāti āha ‘pakatattā anukkhittā’tiādi.",
  "tika-vin08t0:1838_1": "Tattha anissāritāti purimapadasseva vevacanaṃ.",
  "tika-vin08t0:1838_2": "Parisuddhasīlāti pārājikaṃ anāpannā.",
  "tika-vin08t0:1838_3": "Na tesaṃ chando vā pārisuddhi vā etīti tīsu dvīsu vā nisinnesu ekassa vā dvinnaṃ vā chandapārisuddhi āhaṭāpi anāhaṭāva hotīti adhippāyo”ti āgato.",
  "tika-vin08t0:1838_4": "Evaṃ pāḷiyañca aṭṭhakathāya ca catunnampi kammānaṃ sampatti ca vipatti ca āgatā,",
  "tika-vin08t0:1838_5": "ṭīkācariyehi ca vinicchitā,",
  "tika-vin08t0:1838_6": "tasmā aṭṭhakathāyaṃ vuttanayeneva cattāri kammāni kattabbāni,",
  "tika-vin08t0:1838_7": "na avuttanayena.",
  "tika-vin08t0:1838_8": "Vuttañhi samantapāsādikāyaṃ –",
  "tika-vin08t0:1839_0": "“Buddhena dhammo vinayo ca vutto;",
  "tika-vin08t0:1840_0": "Yo tassa puttehi tatheva ñāto;",
  "tika-vin08t0:1841_0": "So yehi tesaṃ matimaccajantā;",
  "tika-vin08t0:1842_0": "Yasmā pure aṭṭhakathā akaṃsu.",
  "tika-vin08t0:1843_0": "“Tasmā hi yaṃ aṭṭhakathāsu vuttaṃ;",
  "tika-vin08t0:1844_0": "Taṃ vajjayitvāna pamādalekhaṃ;",
  "tika-vin08t0:1845_0": "Sabbampi sikkhāsu sagāravānaṃ;",
  "tika-vin08t0:1846_0": "Yasmā pamāṇaṃ idha paṇḍitāna”nti.",
  "tika-vin08t0:1847_0": "Imasmiñhi kammavagge apalokanādīnaṃ catunnaṃ kammānaṃ karaṇaṭṭhānaṃ ekādasavipattisīmavimuttaṃ baddhasīmabhūtaṃyeva vuttaṃ,",
  "tika-vin08t0:1847_1": "“ekādasahi ākārehi sīmato kammāni vipajjantī”ti vacanato na abaddhaupacārasīmabhūtaṃ.",
  "tika-vin08t0:1847_2": "Na hi tattha ekādasavipatti atthi.",
  "tika-vin08t0:1847_3": "Aṭṭhakathāyampi “apalokanakammaṃ nāma sīmaṭṭhakasaṅghaṃ sodhetvā chandārahānaṃ chandaṃ āharitvā samaggassa",
  "tika-vin08t0:1847_4": "saṅghassa anumatiyā tikkhattuṃ sāvetvā kattabbaṃ kamma”nti apalokanakammassāpi baddhasīmāyameva kattabbabhāvo vutto,",
  "tika-vin08t0:1847_5": "na upacārasīmāyaṃ.",
  "tika-vin08t0:1847_6": "Na hi tattha sīmaṭṭhakasaṅghasodhanañca chandārahānañca atthi,",
  "tika-vin08t0:1847_7": "antosīmaṃ paviṭṭhapaviṭṭhānaṃ saṅghalābho dātabboyeva hoti,",
  "tika-vin08t0:1847_8": "tasmā “ñattikammabhūtaṃ uposathapavāraṇākammaṃ abaddhasīmavihārepi kattabba”nti gaṇhantānaṃ ācariyānaṃ",
  "tika-vin08t0:1847_9": "vādopi “ñattidutiyakammabhūtaṃ kathinadānakammaṃ upacārasīmāyameva kattabba”nti gaṇhantānaṃ ācariyānaṃ",
  "tika-vin08t0:1847_10": "vādopi pāḷivirodho aṭṭhakathāvirodho ca hotīti veditabbo.",
  "tika-vin08t0:1847_11": "Yamettha vattabbaṃ,",
  "tika-vin08t0:1847_12": "taṃ uposathapavāraṇakathāvaṇṇanāyañca kathinakathāvaṇṇanāyañca vuttaṃ,",
  "tika-vin08t0:1847_13": "atthikehi tattha suṭṭhu oloketvā saṃsayo vinodetabbo.",
  "tika-vin08t0:1848_0": "Idāni sabbe bhikkhū lekhakārehi paricayavasena sabbaganthānaṃ ādimhi likhitaṃ mahānamakkārapāṭhaṃ saraṇagamanassa,",
  "tika-vin08t0:1848_1": "kammavācāya ca ārambhakāle mahatā ussāhena bhaṇanti,",
  "tika-vin08t0:1848_2": "so pana pāṭho neva saraṇagamanapariyāpanno,",
  "tika-vin08t0:1848_3": "na kammavācāpariyāpanno,",
  "tika-vin08t0:1848_4": "nāpi kammavācāya pubbakaraṇapariyāpanno,",
  "tika-vin08t0:1848_5": "tasmiṃ abhaṇitepi na saraṇagamanassa vā kammavācāya vā hāni atthi,",
  "tika-vin08t0:1848_6": "na bhaṇite vaḍḍhi,",
  "tika-vin08t0:1848_7": "tasmā pakaraṇācariyā saraṇagamanārambhepi kammavācārambhepi tassa mahānamakkārapāṭhassa vaṇṇanaṃ na vadanti,",
  "tika-vin08t0:1848_8": "vadanto pana “bhagavato arahato sammāsambuddhassa” iti padānaṃ attho visuddhimaggasamantapāsādikāsāratthadīpanīādippakaraṇesu",
  "tika-vin08t0:1848_9": "“bhagavā arahaṃ sammāsambuddho” itipadānaṃ attho viya vitthārena vattabbo siyā,",
  "tika-vin08t0:1848_10": "evaṃ santepi bhagavato yathābhūtaguṇadīpanavasena pavattattā sabbepi ācariyā sabbesu ganthārambhesu tikkhattuṃ maṅgalatthaṃ bhaṇanti.",
  "tika-vin08t0:1848_11": "Bhaṇantehi ca pana na- kāra mo-",
  "tika-vin08t0:1848_12": "kārādīnaṃ ṭhānakaraṇādisampadaṃ ahāpentena sithiladhanitadīgharassādivisesaṃ manasi karontena samaṇasāruppena",
  "tika-vin08t0:1848_13": "parimaṇḍalena padabyañjanena bhaṇitabbo hoti,",
  "tika-vin08t0:1848_14": "na atiāyatakena gītasaddasadisena saddena.",
  "tika-vin08t0:1848_15": "Vuttañhetaṃ bhagavatā “na,",
  "tika-vin08t0:1848_16": "bhikkhave,",
  "tika-vin08t0:1848_17": "āyatakena gītassarena dhammo gāyitabbo,",
  "tika-vin08t0:1848_18": "yo gāyeyya,",
  "tika-vin08t0:1848_19": "āpatti dukkaṭassā”ti.",
  "tika-vin08t0:1849_0": "“Ekamatto bhave rasso, dvimatto dīghamuccate;",
  "tika-vin08t0:1850_0": "Timatto tu pluto ñeyyo, byañjanañcaḍḍhamattika”nti. –",
  "tika-vin08t0:1851_0": "Saddappakaraṇācariyehi vuttaṃ saddalakkhaṇaṃ nissāya na-",
  "tika-vin08t0:1851_1": "kārādīsu rassabhūte asare ekamattaṃ, na-",
  "tika-vin08t0:1851_2": "byañjane aḍḍhamattaṃ sampiṇḍetvā diyaḍḍhamattakālaṃ pamāṇaṃ katvā uccārīyate. Mo-",
  "tika-vin08t0:1851_3": "kārādīsu dīghabhūte o-",
  "tika-vin08t0:1851_4": "kārādisare dvimattaṃ, ma-",
  "tika-vin08t0:1851_5": "kārādibyañjane aḍḍhamattaṃ sampiṇḍetvā aḍḍhateyyamattākālaṃ pamāṇaṃ katvā uccārīyate,",
  "tika-vin08t0:1851_6": "na tato uddhanti.",
  "tika-vin08t0:1851_7": "Nanu “pluto timatto ñeyyo”ti vuttanti? Saccaṃ,",
  "tika-vin08t0:1851_8": "sā pana dūrato avhāyanādīsuyeva labbhati,",
  "tika-vin08t0:1851_9": "nāññattha.",
  "tika-vin08t0:1851_10": "Vuttañhi kārikāyaṃ –",
  "tika-vin08t0:1852_0": "“Dūrato avhāne gīte, tatheva rodanepi ca;",
  "tika-vin08t0:1853_0": "Plutā timattikā vuttā, sabbete nettha gayhare”ti. –",
  "tika-vin08t0:1854_0": "Kittakena pana kālena ekamattā viññeyyāti?",
  "tika-vin08t0:1854_1": "Akkhinimisaummisamattakālenāti ācariyā.",
  "tika-vin08t0:1854_2": "Eke pana ācariyā “aṅguliphoṭanakālappamāṇenā”ti vadanti.",
  "tika-vin08t0:1854_3": "Vuttañhi ācariyadhammasenāpatittherena –",
  "tika-vin08t0:1855_0": "“Pamāṇaṃ ekamattassa, nimisummisatobravuṃ;",
  "tika-vin08t0:1856_0": "Aṅguliphoṭakālassa, pamāṇenāpi abravu”nti.",
  "tika-vin08t0:1857_0": "Evaṃ saddasatthācariyehi vacanato suddharassasaraṭṭhāne ekamattāpamāṇaṃ,",
  "tika-vin08t0:1857_1": "sabyañjanarassasaraṭṭhāne diyaḍḍhamattāpamāṇaṃ,",
  "tika-vin08t0:1857_2": "suddhadīghasaraṭṭhāne dvimattāpamāṇaṃ,",
  "tika-vin08t0:1857_3": "sabyañjanadīghasaraṭṭhāne aḍḍhateyyamattāpamāṇaṃ kālaṃ sallakkhetvā uccārīyate.",
  "tika-vin08t0:1858_0": "Idāni pana bhikkhū mahānamakkārabhaṇane balavaussāhaṃ katvā bhaṇantā rassaṭṭhānesu dvitimattākālaṃ dīghaṭṭhānesu",
  "tika-vin08t0:1858_1": "catupañcamattākālaṃ saraṃ paṭhapetvā bhaṇanti,",
  "tika-vin08t0:1858_2": "tadayuttaṃ viya dissati.",
  "tika-vin08t0:1858_3": "Apare paṭhamavāre bhaṇitvā “sammāsambuddhassā”ti pariyosānapadaṃ patvāpi tattha aṭṭhapetvā puna “namo tassā”ti bhaṇitvā sa-",
  "tika-vin08t0:1858_4": "kāre ṭhapetvā thokaṃ vissamitvā dutiyavāre “bhagavato”ti idaṃ ādiṃ katvā yāva pariyosānaṃ bhaṇitvā ṭhapenti.",
  "tika-vin08t0:1858_5": "Tatiyavāre pana ādito paṭṭhāya pariyosāne ṭhapenti.",
  "tika-vin08t0:1858_6": "Evaṃ bhaṇantañca bahū pasaṃsanti,",
  "tika-vin08t0:1858_7": "evaṃ pana kātabbanti neva pāḷiyaṃ,",
  "tika-vin08t0:1858_8": "na aṭṭhakathāyaṃ vijjati.",
  "tika-vin08t0:1858_9": "Yathā ñatticatutthakamme kariyamāne tīṇi anussāvanāni saddato ca atthato ca abhinnāni aññamaññaṃ saṅkaravirahitāni katvā bhaṇitabbāni,",
  "tika-vin08t0:1858_10": "evaṃ mahānamakkārapāṭhe tikkhattuṃ bhaññamāne tayo vārā saddato ca atthato ca abhinne katvā saṅkaravirahite",
  "tika-vin08t0:1858_11": "katvā ādito ārabhitvā pariyosāne ṭhapetabbā hontīti.",
  "tika-vin08t0:1859_0": "Tatrāyamekeevaṃ vadanti –",
  "tika-vin08t0:1859_1": "yathā nāma javena gacchantassa ṭhātabbaṭṭhānaṃ patvāpi sahasā ṭhātuṃ na sakkoti,",
  "tika-vin08t0:1859_2": "ekapādamattaṃ gantvā tiṭṭhati,",
  "tika-vin08t0:1859_3": "evaṃ ādito bhaṇantassa balavaussāhattā pariyosāne pattepi ṭhapetuṃ na sakkoti,",
  "tika-vin08t0:1859_4": "“namo tassā”ti dvipadamattaṃ bhaṇitvā sakkotīti.",
  "tika-vin08t0:1859_5": "Evaṃ sante dutiyatatiyavāresu kasmā sakkotīti?",
  "tika-vin08t0:1859_6": "Tadā pana dutiyavāre thokaṃ vissamitattā laddhassāso hutvā sakkotīti.",
  "tika-vin08t0:1859_7": "Evaṃ te āyasmanto sayameva attānaṃ vighātaṃ pāpenti.",
  "tika-vin08t0:1859_8": "Na hi “mahānamakkāraṃ bhaṇantena paṭhamavāre balavaussāhena bhaṇitabbo”ti bhagavatā paññatto,",
  "tika-vin08t0:1859_9": "dhammasaṅgāhakattherehi vā ṭhapito atthi.",
  "tika-vin08t0:1859_10": "Evaṃ sante yathā pātimokkhuddesakena pātimokkhaṃ uddisantena yattakā bhikkhū pātimokkhaṃ suṇanti,",
  "tika-vin08t0:1859_11": "tesaṃ savanappamāṇena yāva pariyosānā uddisituṃ attano sarappamāṇaṃ gahetvā pātimokkho uddisitabbo,",
  "tika-vin08t0:1859_12": "evaṃ kammavācaṃ bhaṇantenapi sīmamaṇḍale nisinnabhikkhūnaṃ savanappamāṇena yāva pariyosānā attano sarappamāṇaṃ gahetvā bhaṇitabbāti.",
  "tika-vin08t0:1860_0": "Apare pana ācariyā mo-",
  "tika-vin08t0:1860_1": "kārādīsu o-",
  "tika-vin08t0:1860_2": "kārantapadesu aññesaṃ padānaṃ atirekena sarena dvattikkhattuṃ anukaraṇasaddaṃ anubandhāpayamānā bhaṇanti,",
  "tika-vin08t0:1860_3": "tesaṃ ācariyānaṃ tādisaṃ bhaṇanaṃ sutvā paricayappattā aññe bhikkhū vā gahaṭṭhā vā aññesaṃ ācariyānaṃ kammavācaṃ na garuṃ karonti,",
  "tika-vin08t0:1860_4": "tāya kammavācāya upasampadā alabhitabbā viya maññanti,",
  "tika-vin08t0:1860_5": "tādisaṃ pana bhaṇanaṃ tesaṃ ācariyānaṃ sissānusissā eva tathā bhaṇanti,",
  "tika-vin08t0:1860_6": "na aññe ācariyā.",
  "tika-vin08t0:1860_7": "Te pana porāṇācariyānaṃ sarasampannānaṃ anukaraṇasaddarahitampi sahitaṃ viya khāyamānaṃ suṇantānaṃ atimanorathaṃ",
  "tika-vin08t0:1860_8": "saddaṃ sutvā diṭṭhānugatiṃ āpajjantā evaṃ karonti maññe.",
  "tika-vin08t0:1860_9": "Na hi vinaye vā saddasatthesu vā tathā bhaṇitabbanti atthi,",
  "tika-vin08t0:1860_10": "tasmā vicāretabbametanti.",
  "tika-vin08t0:1861_0": "Bahū pana bhikkhū “sithilaṃ dhanitañca dīgharassa”ntiādinā vinaye kathitavinicchayañca “ettha pañcasu",
  "tika-vin08t0:1861_1": "vaggesū”tiādinā saddasatthesu katavinicchayañca ajānantā piṭakattayakovidānaṃ vinayadharabahussutattherānaṃ",
  "tika-vin08t0:1861_2": "santikā aladdhopadesā hutvā tattha tattha upasampadaṃ karontānaṃ bhikkhūnaṃ vacanameva gahetvā heyyopādeyyaṃ",
  "tika-vin08t0:1861_3": "ajānantā pubbe paradesato āgatānaṃ puññavantānaṃ sarasampannānaṃ mahātherānaṃ anosarena bhaṇamānānaṃ",
  "tika-vin08t0:1861_4": "saraṃ sutvā tesaṃ theravarānaṃ matiṃ apucchitvāva yathādiṭṭhaṃ yathāsutaṃ likhitvā ṭhapentā anukkamena",
  "tika-vin08t0:1861_5": "paṇḍitehi hasitabbaṃ ayuttaṃ kathaṃ dīpentā “imasmiṃ ṭhāne byagghiyā saddasadisaṃ saddaṃ karonti,",
  "tika-vin08t0:1861_6": "imasmiṃ ṭhāne sakuṇiyā saddasadisaṃ saddaṃ karonti,",
  "tika-vin08t0:1861_7": "imasmiṃ ṭhāne tambulakasaṭapātaṃ karonti,",
  "tika-vin08t0:1861_8": "imasmiṃ ṭhāne dakkhiṇato namantā bhaṇanti,",
  "tika-vin08t0:1861_9": "imasmiṃ ṭhāne vāmato namantā bhaṇanti,",
  "tika-vin08t0:1861_10": "imasmiṃ ṭhāne vilāsaṃ kurumānā bhaṇantī”tiādīni vatvā tadeva saddahantā rukkhamūlaumaṅgaleṇādīsu nisīditvā",
  "tika-vin08t0:1861_11": "tameva vacanaṃ anusikkhantā tadanurūpaṃ kammavācaṃ bhaṇantā “ahaṃ kammavācākusalo”ti vatvā bālajane saññāpetvā",
  "tika-vin08t0:1861_12": "tesaṃ tesaṃ upasampadāpekkhānaṃ kammavācaṃ bhaṇanti,",
  "tika-vin08t0:1861_13": "ime bhikkhū bhagavato āṇaṃ atikkāmenti,",
  "tika-vin08t0:1861_14": "sāsanaṃ osakkāpentīti daṭṭhabbā.",
  "tika-vin08t0:1862_0": "Athāparepi bhikkhū gāmakāvāsādīsu vasantā paṇḍitānaṃ santike apayirupāsamānā vatthusampattimpi vatthuvipattimpi",
  "tika-vin08t0:1862_1": "ñattianussāvanasīmaparisasampattimpi vipattimpi tathato ajānantā bahavo sisse ṭhapetvā pabbajjañca upasampadañca",
  "tika-vin08t0:1862_2": "karontā parisaṃ vaḍḍhāpenti,",
  "tika-vin08t0:1862_3": "tepi bhagavato sāsanaṃ osakkāpenti,",
  "tika-vin08t0:1862_4": "tasmā bhagavato āṇaṃ karontehi lajjīpesalehi bahussutehi sikkhākāmehi sappurisabhikkhūhi evarūpānaṃ bhikkhūnaṃ",
  "tika-vin08t0:1862_5": "sahāyakehi upatthambhakehi ekasambhogasaṃvāsakarehi na bhavitabbaṃ.",
  "tika-vin08t0:1862_6": "Idāni bhikkhū –",
  "tika-vin08t0:1863_0": "“Ca-kārantaṃ sa-kārantaṃ, ta-kārantasamaṃ vade;",
  "tika-vin08t0:1864_0": "Ña-kārantaṃ la-kārantaṃ, na-kārantasamaṃ vade”ti. –",
  "tika-vin08t0:1865_0": "Imaṃ silokaṃ upanissāya saraṇagamanepi “buddhaṃ saraṇaṃ gacchāmī”ti pāṭhaṃ “buddhaṃ saraṇaṃ gacchāmī”ti paṭhanti.",
  "tika-vin08t0:1865_1": "Kammavācāyampi “paṭhamaṃ upajjhaṃ gāhāpetabbo”tiādipāṭhaṃ “paṭhamaṃ upajjhaṃ gāhāpetabbo”tiādinā paṭhanti.",
  "tika-vin08t0:1865_2": "Ettha yuttitopi āgamatopi kāraṇaṃ cintetabbaṃ.",
  "tika-vin08t0:1866_0": "Tatrāyaṃ yutticintā – “ca-",
  "tika-vin08t0:1866_1": "kārantaṃ sa- kārantaṃ, ta-",
  "tika-vin08t0:1866_2": "kārantasamaṃ vade”ti ettha ca-",
  "tika-vin08t0:1866_3": "kāro tālujo, ta-",
  "tika-vin08t0:1866_4": "kāro dantajo,",
  "tika-vin08t0:1866_5": "evamete akkharā ṭhānatopi asamānā. Ca-",
  "tika-vin08t0:1866_6": "kāro jivhāmajjhakaraṇo, ta-",
  "tika-vin08t0:1866_7": "kāro jivhaggakaraṇo,",
  "tika-vin08t0:1866_8": "evaṃ karaṇatopi asamānā. Ca-",
  "tika-vin08t0:1866_9": "kāro dutiyavaggapariyāpanno, ta-",
  "tika-vin08t0:1866_10": "kāro catutthavaggapariyāpanno,",
  "tika-vin08t0:1866_11": "evaṃ vaggatopi asamānā.",
  "tika-vin08t0:1866_12": "Saṃyogakkharavasena na pubbakkharā sutiṃ labhantā saravisesaṃ pāpuṇanti,",
  "tika-vin08t0:1866_13": "teneva ca-",
  "tika-vin08t0:1866_14": "kārena saddasatthakārācariyā “saṃyoge pare rassatta”nti ca “saṃyogapubbā e- kāro-",
  "tika-vin08t0:1866_15": "kārā rassāiva vattabbā”ti ca vadanti.",
  "tika-vin08t0:1866_16": "Evaṃ sante kathaṃ asamānaṭṭhānikena asamānakaraṇena asamānavaggena saṃyogakkharena laddhasutikā akkharā",
  "tika-vin08t0:1866_17": "tato aññena asamānaṭṭhānikena asamānakaraṇena asamānavaggena saṃyogakkharena laddhasamānasutikā bhaveyyuṃ.",
  "tika-vin08t0:1866_18": "Na kevalañca ete akkharā asamānaṭṭhānikā asamānakaraṇā asamānavaggāva honti,",
  "tika-vin08t0:1866_19": "atha kho anāsannaṭṭhānikā anāsannakaraṇā anāsannavaggā ca honti.",
  "tika-vin08t0:1866_20": "Yathā ca vīṇaṃ vādentānaṃ dūre tantissarena tato dūre tantissaro asamāno hoti,",
  "tika-vin08t0:1866_21": "evaṃ dūraṭṭhānikena akkharena dūrakaraṇena tato dūraṭṭhāniko dūrakaraṇo samānasutiko kathaṃ bhaveyya,",
  "tika-vin08t0:1866_22": "vaggakkharānañca aññamaññaṃ asaṅkaravasena asamānasutivasena pavattanato “vaggantaṃ vā vagge”ti sutte",
  "tika-vin08t0:1866_23": "niggahitassa vaggantakaraṇe sati aññavaggasmiṃ pare aññavaggantaṃ na pāpuṇāti,",
  "tika-vin08t0:1866_24": "“vagge ghosāghosānaṃ tatiyapaṭhamā”ti suttena ca asadisadvebhāvakaraṇe aññavagge aññavaggadvebhāvo na hoti.",
  "tika-vin08t0:1867_0": "Yadi ca ca-",
  "tika-vin08t0:1867_1": "kārantakkharo ta-",
  "tika-vin08t0:1867_2": "kārantakkharena samānasutiko siyā,",
  "tika-vin08t0:1867_3": "evaṃ sati kiṃ ca-",
  "tika-vin08t0:1867_4": "kārantakkharalekhanena sabbattha ta-",
  "tika-vin08t0:1867_5": "kārantameva likheyya,",
  "tika-vin08t0:1867_6": "tathā pana alikhitvā payogānurūpaṃ paṭhamakkharassa sadisadvebhāvaṭṭhāne “kacco kaccāyano”ti,",
  "tika-vin08t0:1867_7": "asadisadvebhāvaṭṭhāne “vaccho vacchāyano”ti tatiyakkharassa sadisadvebhāvaṭṭhāne “majjaṃ sammajja”nti,",
  "tika-vin08t0:1867_8": "asadisadvebhāvaṭṭhāne “upajjhā upajjhāyo”ti samānaṭṭhānasamānakaraṇasamānavaggakkharānameva dvebhāvo likhīyati,",
  "tika-vin08t0:1867_9": "no itaresaṃ,",
  "tika-vin08t0:1867_10": "tasmā payogānurūpaṃ ca-",
  "tika-vin08t0:1867_11": "kāranta ja-",
  "tika-vin08t0:1867_12": "kārantaṭṭhānesu sakavaggasutivaseneva vattabbaṃ,",
  "tika-vin08t0:1867_13": "na aññavaggasutivasena. Sa-",
  "tika-vin08t0:1867_14": "kārante pana sa-",
  "tika-vin08t0:1867_15": "kārassa ta-",
  "tika-vin08t0:1867_16": "kārena samānaṭṭhānikattā samānakaraṇattā ca vaggaavaggavasena bhinnepi avaggakkharānaṃ vaggakkharehi",
  "tika-vin08t0:1867_17": "sādhāraṇattā ca avaggakkharānaṃ vaggakkharānaṃ viya visuṃ sutiyā abhāvato ca sa-",
  "tika-vin08t0:1867_18": "kārantassa ta-",
  "tika-vin08t0:1867_19": "kārantabhaṇanaṃ yuttaṃ siyā. Sa-",
  "tika-vin08t0:1867_20": "kāropi hi dantajo, ta- kāropi, sa-",
  "tika-vin08t0:1867_21": "kāropi jivhaggakaraṇo, ta- kāropi,",
  "tika-vin08t0:1867_22": "tasmā samānaṭṭhānikānaṃ samānakaraṇānaṃ akkharānaṃ samānasutibhāvo yutto. Ña-",
  "tika-vin08t0:1867_23": "kāranta la-",
  "tika-vin08t0:1867_24": "kārantānaṃ na-",
  "tika-vin08t0:1867_25": "kārantabhaṇanepi iminā nayena ña-",
  "tika-vin08t0:1867_26": "kāranta na-",
  "tika-vin08t0:1867_27": "kārantānaṃ asamānasutibhāvo la-",
  "tika-vin08t0:1867_28": "kāranta na-",
  "tika-vin08t0:1867_29": "kārantānaṃ samānasutibhāvo daṭṭhabboti.",
  "tika-vin08t0:1867_30": "Ayamettha yutticintā.",
  "tika-vin08t0:1868_0": "Āgamacintā pana evaṃ kātabbā –",
  "tika-vin08t0:1869_0": "“Ca-kārantaṃ sa-kārantaṃ, ta-kārantasamaṃ vade;",
  "tika-vin08t0:1870_0": "Ña-kārantaṃ la-kārantaṃ, na-kārantasamaṃ vade”ti. –",
  "tika-vin08t0:1871_0": "Ayaṃ siloko kuto pabhavo,",
  "tika-vin08t0:1871_1": "kattha āgato,",
  "tika-vin08t0:1871_2": "kena kāritoti?",
  "tika-vin08t0:1871_3": "Tattha kuto pabhavoti bhagavantasmā vā dhammasaṅgāhakattherehi vā aṭṭhakathācariyehi vā pabhavo.",
  "tika-vin08t0:1871_4": "Kattha āgatoti vinaye vā suttante vā abhidhamme vā pāḷiyaṃ vā aṭṭhakathāya vā ṭīkādīsu vā āgato.",
  "tika-vin08t0:1871_5": "Kena kāritoti nettiniruttipeṭakopadesakaccāyanappakaraṇakārakena āyasmatā mahākaccāyanattherena vā mukhamattadīpanikārakena",
  "tika-vin08t0:1871_6": "vajirabuddhācariyena vā padarūpasiddhikārakena buddhapiyācariyena vā saddanītippakaraṇakārakena aggavaṃsācariyena",
  "tika-vin08t0:1871_7": "vā tadaññasatthakārakehi mahātherehi vā kāritoti evaṃ āgamacintāyaṃ sati ayaṃ siloko bhagavantasmā pabhavo",
  "tika-vin08t0:1871_8": "dhammasaṅgāhakattherehi vā aṭṭhakathācariyehi vāti na paññāyati.",
  "tika-vin08t0:1871_9": "“Vinaye vā suttante vā abhidhamme vā pāḷiyaṃ vā aṭṭhakathāya vā ṭīkāsu vā āgato”ti hi na sakkā vattuṃ.",
  "tika-vin08t0:1871_10": "Kaccāyanācariyādīhi saddasatthakārakehi ācariyehi katotipi na dissati.",
  "tika-vin08t0:1871_11": "Evaṃ sante appāṭihīrakataṃ idaṃ vacanaṃ āpajjati.",
  "tika-vin08t0:1872_0": "Evaṃ pana mayaṃ cintayimhā –",
  "tika-vin08t0:1872_1": "rāmaññadese kira sakabhāsāyaṃ ca-",
  "tika-vin08t0:1872_2": "kāranta ña-",
  "tika-vin08t0:1872_3": "kārantā na santi,",
  "tika-vin08t0:1872_4": "teneva rāmaññadesiyā bhikkhū “sacca”iti imaṃ pāṭhaṃ vadantā “satca”iti vadanti,",
  "tika-vin08t0:1872_5": "“pañcaṅga”iti pāṭhaṃ vadantā “pancaṅga”iti vadanti,",
  "tika-vin08t0:1872_6": "tasmā attano visaye avijjamānaṃ ca-",
  "tika-vin08t0:1872_7": "kāranta ña-",
  "tika-vin08t0:1872_8": "kārantaṃ yathāpāṭhaṃ vattumasakkontehi tehi bhikkhūhi sakabhāsānurūpato ayaṃ siloko kārito bhavissatīti.",
  "tika-vin08t0:1872_9": "Evaṃ santepi marammabhāsāya ca-",
  "tika-vin08t0:1872_10": "kāranta ña-",
  "tika-vin08t0:1872_11": "kārantapadānaṃ sutivisesavasena visuṃ paññāyanato marammadesiyā bhikkhū taṃ silokaṃ anuvattitvā “buddhaṃ",
  "tika-vin08t0:1872_12": "saraṇaṃ gacchāmī”ti vā “paṭhamaṃ upatjhaṃ gāhāpetabbo”ti vā “hetupatcayo ārammaṇapatcayo”ti vā vattuṃ",
  "tika-vin08t0:1872_13": "na arahanti.",
  "tika-vin08t0:1872_14": "Rāmaññadesiyāpi sakabhāsāya visuṃ avijjamānampi ca-",
  "tika-vin08t0:1872_15": "kāranta ña-",
  "tika-vin08t0:1872_16": "kārantapadaṃ sakabhāsākathanakāleyeva bhāsānurūpaṃ ta-",
  "tika-vin08t0:1872_17": "kāranta na-",
  "tika-vin08t0:1872_18": "kārantabhāvena kathetabbaṃ,",
  "tika-vin08t0:1872_19": "māgadhabhāsākathanakāle pana māgadhabhāsāya ca-",
  "tika-vin08t0:1872_20": "kāranta ña-",
  "tika-vin08t0:1872_21": "kārantapadānaṃ visuṃ payogadassanato māgadhabhāsānurūpaṃ ca-",
  "tika-vin08t0:1872_22": "kāranta ña-",
  "tika-vin08t0:1872_23": "kārantapadānaṃ visuṃ sutivasena yathāpāṭhameva kathetabbānīti no mati.",
  "tika-vin08t0:1872_24": "Ayamettha āgamacintā.",
  "tika-vin08t0:1873_0": "Jinasāsanamārabbha, kathāyaṃ kathitā mayā;",
  "tika-vin08t0:1874_0": "Yuttāyuttaṃ cintayantu, paṇḍitā jinasāvakā.",
  "tika-vin08t0:1875_0": "Yuttāyuttaṃ cintayitvā, yuttañce dhārayantu taṃ;",
  "tika-vin08t0:1876_0": "Ayuttañce pajahantu, mānadosavivajjitāti.",
  "tika-vin08t0:1877_0": "254.",
  "tika-vin08t0:1877_1": "Evaṃ catunnaṃ kammānaṃ sampattivipattiṃ dassetvā idāni tesaṃ kammānaṃ ṭhānappabhedaṃ dassento “apalokanakammaṃ",
  "tika-vin08t0:1877_2": "katamāni pañca ṭhānāni gacchatī”tiādimāha.",
  "tika-vin08t0:1877_3": "Tattha vinicchayo aṭṭhakathāyaṃ vuttanayeneva veditabbo.",
  "tika-vin08t0:1877_4": "Anuttānapadatthameva dassayissāma.",
  "tika-vin08t0:1877_5": "“Etarahi sacepi sāmaṇero”tiādīsu buddhādīnaṃ avaṇṇabhāsanampi akappiyādiṃ kappiyādibhāvena dīpanampi diṭṭhivipattiyaṃyeva pavisati,",
  "tika-vin08t0:1877_6": "teneva vakkhati “taṃ laddhiṃ vissajjāpetabbo”ti.",
  "tika-vin08t0:1877_7": "Bhikkhūnampi eseva nayo.",
  "tika-vin08t0:1877_8": "Micchādiṭṭhikoti buddhavacanādhippāyaṃ viparītato gaṇhanto,",
  "tika-vin08t0:1877_9": "so eva “antaggāhikāya diṭṭhiyā samannāgato”ti vutto.",
  "tika-vin08t0:1877_10": "Keci pana “sassatucchedānaṃ aññataradiṭṭhiyā samannāgato”ti vadanti,",
  "tika-vin08t0:1877_11": "taṃ na yuttaṃ.",
  "tika-vin08t0:1877_12": "Sassatucchedagāhassa sāmaṇerānaṃ liṅganāsanāya kāraṇattena heṭṭhā aṭṭhakathāyameva vuttattā idha ca daṇḍakammanāsanāya eva adhippetattā.",
  "tika-vin08t0:1877_13": "Kāyasambhogasāmaggīti sahaseyyapaṭiggahaṇādi.",
  "tika-vin08t0:1877_14": "Soratoti subhe rato,",
  "tika-vin08t0:1877_15": "suṭṭhu oratoti vā sorato.",
  "tika-vin08t0:1877_16": "Nivātavuttīti nīcavutti.",
  "tika-vin08t0:1878_0": "Tassāpi dātabboti vijjamānaṃ mukharādibhāvaṃ nissāya appaṭipucchitvāpi paṭiññaṃ aggahetvāpi āpattiṃ anāropetvāpi",
  "tika-vin08t0:1878_1": "desitāyapi āpattiyā khuṃsanādito anoramantassa dātabbova.",
  "tika-vin08t0:1878_2": "Oramantassa pana khamāpentassa na dātabbo.",
  "tika-vin08t0:1878_3": "Brahmadaṇḍassa dānanti kharadaṇḍassa ukkaṭṭhadaṇḍassa dānaṃ.",
  "tika-vin08t0:1878_4": "Tajjanīyādikamme hi kate ovādānusāsanippadānapaṭikkhepo natthi,",
  "tika-vin08t0:1878_5": "dinnabrahmadaṇḍe pana tasmiṃ saddhiṃ tajjanīyakammādikatehi paṭikkhittampi kātuṃ na vaṭṭati “neva vattabbo”tiādinā ālāpasallāpamattassapi na-",
  "tika-vin08t0:1878_6": "kārena paṭikkhitattā.",
  "tika-vin08t0:1878_7": "Tañhi disvā bhikkhū gīvaṃ parivattetvā olokanamattampi na karonti,",
  "tika-vin08t0:1878_8": "evaṃ vivajjetabbaṃ nimmadanakaraṇatthameva tassa daṇḍassa anuññātattā.",
  "tika-vin08t0:1878_9": "Teneva channattheropi ukkhepanīyādikammakatopi abhāyitvā brahmadaṇḍe dinne “saṅghenāhaṃ sabbathā vivajjito”ti mucchito papati.",
  "tika-vin08t0:1878_10": "Yo pana brahmadaṇḍakatena saddhiṃ ñatvā saṃsaṭṭho avivajjetvā viharati,",
  "tika-vin08t0:1878_11": "tassa dukkaṭamevāti gahetabbaṃ.",
  "tika-vin08t0:1878_12": "Aññathā brahmadaṇḍavidhānassa niratthakatāpasaṅgato.",
  "tika-vin08t0:1878_13": "Tenāti brahmadaṇḍakatena.",
  "tika-vin08t0:1878_14": "Yathā tajjanīyādikammakatehi,",
  "tika-vin08t0:1878_15": "evameva tato adhikampi saṅghaṃ ārādhentena sammā vattitabbaṃ,",
  "tika-vin08t0:1878_16": "tañca “sorato nivātavuttī”tiādinā sarūpato dassitameva.",
  "tika-vin08t0:1878_17": "Tenāha “sammā vattitvā khamāpentassa brahmadaṇḍo paṭippassambhetabbo”ti.",
  "tika-vin08t0:1878_18": "Paṭisaṅkhāti paṭisaṅkhāya,",
  "tika-vin08t0:1878_19": "ñāṇena upaparikkhitvā.",
  "tika-vin08t0:1879_0": "Yaṃ taṃ bhagavatā avandiyakammaṃ anuññātanti sambandho.",
  "tika-vin08t0:1879_1": "“Tassa bhikkhuno daṇḍakammaṃ kātu”nti sāmaññato anuññātappakāraṃ dassetvā puna visesato anuññātappakāraṃ",
  "tika-vin08t0:1879_2": "dassetuṃ “atha kho”tiādi pāḷiuddhaṭāti veditabbaṃ.",
  "tika-vin08t0:1879_3": "Imassa apalokanakammassa ṭhānaṃ hotīti apalokanakammasāmaññassa pavattiṭṭhānaṃ hoti.",
  "tika-vin08t0:1879_4": "Visesabyatirekena avijjamānampi tadaññattha appavattiṃ dassetuṃ visesanissitaṃ viya voharīyati.",
  "tika-vin08t0:1879_5": "“Kammaññeva lakkhaṇa”nti iminā osāraṇādivasena gahitāvasesānaṃ sabbesaṃ apalokanakammasāmaññalakkhaṇavasena",
  "tika-vin08t0:1879_6": "gahitattā “kammaññeva lakkhaṇamassāti kammalakkhaṇa”nti nibbacanaṃ dasseti,",
  "tika-vin08t0:1879_7": "idañca vuttāvasesānaṃ kammānaṃ niṭṭhānaṭṭhānaṃ saṅkhārakkhandhadhammāyatanādīni viya vuttāvasesakhandhāyatanānanti daṭṭhabbaṃ.",
  "tika-vin08t0:1879_8": "Teneva vakkhati “ayaṃ panettha pāḷimuttakopi kammalakkhaṇavinicchayo”tiādi.",
  "tika-vin08t0:1879_9": "Yathā cettha,",
  "tika-vin08t0:1879_10": "evaṃ upari ñattikammādīsupi kammalakkhaṇaṃ vuttanti veditabbaṃ.",
  "tika-vin08t0:1879_11": "Sāratthadīpaniyaṃ pana “kammameva lakkhaṇanti kammalakkhaṇaṃ.",
  "tika-vin08t0:1879_12": "Osāraṇanissāraṇabhaṇḍukammādayo viya kammañca hutvā aññañca nāmaṃ na labhati,",
  "tika-vin08t0:1879_13": "kammameva hutvā upalakkhīyatīti kammalakkhaṇanti vuccatī”ti vuttaṃ.",
  "tika-vin08t0:1879_14": "Vajirabuddhiṭīkāyaṃ pana “imassa apalokanakammassa ṭhānaṃ hotīti evampi apalokanakammaṃ pavattatīti attho.",
  "tika-vin08t0:1879_15": "Kammaññeva lakkhaṇanti kammalakkhaṇaṃ.",
  "tika-vin08t0:1879_16": "Osāraṇanissāraṇabhaṇḍukammādayo viya kammañca hutvā aññañca nāmaṃ na labhati,",
  "tika-vin08t0:1879_17": "kammameva hutvā upalakkhīyatīti kammalakkhaṇaṃ upanissayo viya.",
  "tika-vin08t0:1879_18": "Hetupaccayādilakkhaṇavimutto hi sabbo paccayaviseso tattha saṅgayhatī”ti vuttaṃ.",
  "tika-vin08t0:1879_19": "Tassa karaṇanti avandiyakammassa karaṇavidhānaṃ.",
  "tika-vin08t0:1879_20": "Na vanditabboti,",
  "tika-vin08t0:1879_21": "iminā vandantiyā dukkaṭanti dassetīti daṭṭhabbaṃ.",
  "tika-vin08t0:1879_22": "Saṅghena kataṃ katikaṃ ñatvā maddanaṃ viya hi saṅghasammutiṃ anādarena atikkamantassa āpatti eva hoti.",
  "tika-vin08t0:1880_0": "255.",
  "tika-vin08t0:1880_1": "Bhikkhusaṅghassapi panetaṃ labbhatiyevāti avandiyakammassa upalakkhaṇamattena gahitattā bhikkhusaṅghassapi kammalakkhaṇaṃ labbhati eva.",
  "tika-vin08t0:1880_2": "Salākadānaṭṭhānaṃ salākaggaṃ nāma,",
  "tika-vin08t0:1880_3": "yāgubhattānaṃ bhājanaṭṭhānāni yāgaggabhattaggāni nāma.",
  "tika-vin08t0:1880_4": "Etesupi hi ṭhānesu sabbo saṅgho uposathe viya sannipatito,",
  "tika-vin08t0:1880_5": "kammañca vaggakammaṃ na hoti,",
  "tika-vin08t0:1880_6": "“mayametaṃ na jānimhā”ti pacchā khīyantāpi na honti,",
  "tika-vin08t0:1880_7": "khaṇḍasīmāya pana kate khīyanti.",
  "tika-vin08t0:1880_8": "Saṅghikapaccayañhi acchinnacīvarādīnaṃ dātuṃ apalokentehi upacārasīmaṭṭhānaṃ sabbesaṃ anumatiṃ gahetvāva kātabbaṃ.",
  "tika-vin08t0:1880_9": "Yo pana visabhāgapuggalo dhammikaṃ apalokanaṃ paṭibāhati,",
  "tika-vin08t0:1880_10": "taṃ upāyena bahiupacārasīmagataṃ vā katvā khaṇḍasīmaṃ vā pavisitvā kātuṃ vaṭṭati.",
  "tika-vin08t0:1880_11": "Yaṃ sandhāya “apalokanakammaṃ karotī”ti sāmaññato dasseti,",
  "tika-vin08t0:1880_12": "taṃ apalokanakammaṃ sarūpato dassetuṃ āha “acchinnacīvaraṃ”iccādi.",
  "tika-vin08t0:1880_13": "Yadi apaloketvāva cīvaraṃ dātabbaṃ,",
  "tika-vin08t0:1880_14": "kiṃ pana appamattakavissajjakasammutiyāti āha “appamattakavissajjakena panā”tiādi.",
  "tika-vin08t0:1880_15": "Nāḷi vā upaḍḍhanāḷi vāti divase divase apaloketvā dātabbassa pamāṇadassanaṃ.",
  "tika-vin08t0:1880_16": "Tena yāpanamattameva apaloketabbaṃ,",
  "tika-vin08t0:1880_17": "na adhikanti dasseti.",
  "tika-vin08t0:1880_18": "Ekadivasaṃyeva vātiādi dasavīsatidivasānaṃ ekasmiṃ divaseyeva dātabbaparicchedadassanaṃ.",
  "tika-vin08t0:1880_19": "Tena “yāvajīva”nti vā “yāvarogā vuṭṭhahatī”ti vā evaṃ apaloketuṃ na vaṭṭatīti dasseti.",
  "tika-vin08t0:1880_20": "Iṇapalibodhanti iṇavatthuṃ dātuṃ vaṭṭatīti sambandho.",
  "tika-vin08t0:1880_21": "Tañca iṇāyikehi palibuddhassa lajjīpesalassa sāsanupakārakassa pamāṇayuttameva kappiyabhaṇḍaṃ niyametvā bhikkhūhi apaloketvā dātabbaṃ,",
  "tika-vin08t0:1880_22": "na pana sahassaṃ vā satasahassaṃ vā mahāiṇaṃ.",
  "tika-vin08t0:1880_23": "Tādisañhi bhikkhācariyavattena sabbehi bhikkhūhi tādisassa bhikkhuno pariyesitvā dātabbaṃ.",
  "tika-vin08t0:1881_0": "“Chattaṃ vā vedikaṃ vāti ettha vedikāti cetiyassa upari caturassacayo vuccati.",
  "tika-vin08t0:1881_1": "Chattanti tato uddhaṃ valayāni dassetvā kato aggacayo vuccatī”ti sāratthadīpaniyaṃ vuttaṃ.",
  "tika-vin08t0:1881_2": "Cetiyassa upanikkhepatoti cetiyassa paṭijagganatthāya vaḍḍhiyā payojetvā kappiyakārakehi ṭhapitavatthuto.",
  "tika-vin08t0:1881_3": "Saṅghikenapīti na kevalañca tatruppādato paccayadāyakehi catupaccayatthāya saṅghassa dinnavatthunāpīti attho.",
  "tika-vin08t0:1881_4": "Saṅghabhattaṃ kātuṃ na vaṭṭatīti mahādānaṃ dadantehipi kariyamānaṃ saṅghabhattaṃ viya kāretuṃ na vaṭṭatīti adhippāyo.",
  "tika-vin08t0:1881_5": "“Yathāsukhaṃ paribhuñjituṃ ruccatī”ti vuttattā attano attano paribhogapahonakaṃ appaṃ vā bahuṃ vā gahetabbaṃ,",
  "tika-vin08t0:1881_6": "adhikaṃ pana gahetuṃ na labhati.",
  "tika-vin08t0:1882_0": "Uposathadivaseti nidassanamattaṃ,",
  "tika-vin08t0:1882_1": "yasmiṃ kismiñci divasepi kataṃ sukatameva hoti.",
  "tika-vin08t0:1882_2": "Karontena “yaṃ imasmiṃ vihāre antosīmāya saṅghasantakaṃ…pe…",
  "tika-vin08t0:1882_3": "yathāsukhaṃ paribhuñjituṃ mayhaṃ ruccatī”ti evaṃ katikā kātabbā.",
  "tika-vin08t0:1882_4": "Tathā dvīhi tīhipi “āyasmantānaṃ ruccatī”ti vacanameva hettha viseso.",
  "tika-vin08t0:1882_5": "Tesampīti rukkhānaṃ.",
  "tika-vin08t0:1882_6": "Sā eva katikāti visuṃ katikā na kātabbāti attho.",
  "tika-vin08t0:1883_0": "Tesanti rukkhānaṃ,",
  "tika-vin08t0:1883_1": "saṅgho sāmīti sambandho.",
  "tika-vin08t0:1883_2": "Purimavihāreti purime yathāsukhaṃ paribhogatthāya katakatike vihāre.",
  "tika-vin08t0:1883_3": "Pariveṇāni katvā jaggantīti yattha arakkhiyamāne phalāphalāni rukkhā ca vinassanti,",
  "tika-vin08t0:1883_4": "tādisaṃ ṭhānaṃ sandhāya vuttaṃ,",
  "tika-vin08t0:1883_5": "tattha saṅghassa katikā na pavattatīti adhippāyo.",
  "tika-vin08t0:1883_6": "Yehi pana rukkhabījāni ropetvā ādito paṭṭhāya paṭijaggitā,",
  "tika-vin08t0:1883_7": "tepi dasamabhāgaṃ datvā ropakeheva paribhuñjitabbāni.",
  "tika-vin08t0:1883_8": "Tehīti jaggitehi.",
  "tika-vin08t0:1884_0": "Tatthāti tasmiṃ vihāre.",
  "tika-vin08t0:1884_1": "Mūletiādikāle,",
  "tika-vin08t0:1884_2": "pubbeti attho.",
  "tika-vin08t0:1884_3": "Dīghā katikāti aparicchinnakālā yathāsukhaṃ paribhogatthāya katikā.",
  "tika-vin08t0:1884_4": "Nikkukkuccenāti “abhājitamida”nti kukkuccaṃ akatvāti attho.",
  "tika-vin08t0:1884_5": "Khīyanamattameva tanti tena khīyanena bahuṃ khādantānaṃ doso natthi attano paribhogappamāṇasseva gahitattā,",
  "tika-vin08t0:1884_6": "khīyantepi attano pahonakaṃ gahetvā khāditabbanti adhippāyo.",
  "tika-vin08t0:1885_0": "Gaṇhathāti na vattabbāti tathā vutte teneva bhikkhunā dinnaṃ viya maññeyyuṃ.",
  "tika-vin08t0:1885_1": "Taṃ nissāya micchājīvasambhavo hotīti vuttaṃ.",
  "tika-vin08t0:1885_2": "Tenāha “anuvicaritvā”tiādi.",
  "tika-vin08t0:1885_3": "Upaḍḍhabhāgoti ekassa bhikkhuno paṭivīsato upaḍḍhabhāgo,",
  "tika-vin08t0:1885_4": "dentena ca “ettakaṃ dātuṃ saṅgho anuññāsī”ti evaṃ attānaṃ parimocetvā yathā te saṅghe eva pasīdanti,",
  "tika-vin08t0:1885_5": "evaṃ vatvā dātabbaṃ.",
  "tika-vin08t0:1885_6": "Apaccāsīsantenāti gilānagamikissarādīnaṃ anuññātapuggalānampi attano santakaṃ dentena apaccāsīsanteneva dātabbaṃ.",
  "tika-vin08t0:1885_7": "Ananuññātapuggalānaṃ pana apaccāsīsantenapi dātuṃ na vaṭṭatīti.",
  "tika-vin08t0:1885_8": "Saṅghikameva yathākatikāya dāpetabbaṃ.",
  "tika-vin08t0:1885_9": "Attano santakampi paccayadāyakādayo sayameva vissāsena gaṇhanti,",
  "tika-vin08t0:1885_10": "na vāretabbā,",
  "tika-vin08t0:1885_11": "“laddhakappiya”nti tuṇhī bhavitabbaṃ.",
  "tika-vin08t0:1885_12": "Pubbe vuttamevāti “kuddho hi so rukkhepi chindeyyā”tiādinā tuṇhībhāve kāraṇaṃ pubbe vuttameva,",
  "tika-vin08t0:1885_13": "tehi kataanatthābhāvepi kāruññena tuṇhī bhavituṃ vaṭṭati,",
  "tika-vin08t0:1885_14": "“gaṇhathā”tiādi pana vattuṃ na vaṭṭati.",
  "tika-vin08t0:1886_0": "Garubhaṇḍattā…pe…",
  "tika-vin08t0:1886_1": "na dātabbanti jīvarukkhānaṃ ārāmaṭṭhāniyattā dārūnañca gehasambhārānupagatattā “sabbaṃ tvameva gaṇhāti dātuṃ na vaṭṭatī”ti vuttaṃ.",
  "tika-vin08t0:1886_2": "Akatāvāsaṃ vā katvāti pubbe avijjamānaṃ senāsanaṃ katvā.",
  "tika-vin08t0:1886_3": "Jaggitakāleti phalavāre sampatte.",
  "tika-vin08t0:1886_4": "Jagganakāleti jaggituṃ āraddhakāle.",
  "tika-vin08t0:1887_0": "256. Ñattikammaṭṭhānabhedeti ñattikammassa ṭhānabhede.",
  "tika-vin08t0:1888_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:1889_0": "Kammākammavinicchayakathālaṅkāro nāma",
  "tika-vin08t0:1890_0": "Tettiṃsatimo paricchedo.",
  "tika-vin08t0:1891_0": "34. Pakiṇṇakavinicchayakathā",
  "tika-vin08t0:1892_0": "Evaṃ kammākammavinicchayakathaṃ kathetvā idāni pakiṇṇakavinicchayakathaṃ kathetuṃ “idāni pakiṇṇakakathā veditabbā”tiādimāha.",
  "tika-vin08t0:1892_1": "Tattha pakārena kiṇṇāti pakiṇṇā,",
  "tika-vin08t0:1892_2": "divāseyyāti kathā viya visuṃ visuṃ appavattitvā ekasmiṃyeva paricchede karaṇavasena pavattā gaṇabhojanakathādayo.",
  "tika-vin08t0:1892_3": "Pakiṇṇakā sakatthe ka-",
  "tika-vin08t0:1892_4": "paccayavasena.",
  "tika-vin08t0:1893_0": "Tatrāyaṃ pakiṇṇakamātikā –",
  "tika-vin08t0:1894_0": "Gaṇabhojanakathā ca, paramparā ca bhojanā;",
  "tika-vin08t0:1895_0": "Anāpucchā paṃsukūlaṃ, tato acchinnacīvaraṃ.",
  "tika-vin08t0:1896_0": "Paṭibhānacittaṃ vippa-katabhojanameva ca;",
  "tika-vin08t0:1897_0": "Uddisantuddisāpentā, tivassantarikā tathā.",
  "tika-vin08t0:1898_0": "Dīghāsanaṃ gilānupa-ṭṭhānaṃ maraṇavaṇṇakaṃ;",
  "tika-vin08t0:1899_0": "Attapātanamappacca-vekkhitvā nisinnaṃ tathā.",
  "tika-vin08t0:1900_0": "Davāya silāvijjhanaṃ, dāyāḷimpanakaṃ tathā;",
  "tika-vin08t0:1901_0": "Micchādiṭṭhikulābhataṃ, gopakadānameva ca.",
  "tika-vin08t0:1902_0": "Dhammikāyācanā ceva, uccārādīna chaḍḍanaṃ;",
  "tika-vin08t0:1903_0": "Nhāne rukkhaghaṃsanāni, valikādīna dhāraṇaṃ.",
  "tika-vin08t0:1904_0": "Dīghakesā ādāsādi, naccādyaṅgacchedādi ca;",
  "tika-vin08t0:1905_0": "Patto sabbapaṃsukūlaṃ, parissavana naggiyaṃ.",
  "tika-vin08t0:1906_0": "Gandhapupphaṃ āsittakaṃ, maḷorikekabhājanaṃ;",
  "tika-vin08t0:1907_0": "Celapati pādaghaṃsī, bījanī chattameva ca.",
  "tika-vin08t0:1908_0": "Nakhālomā kāyabandhā, nivāsanapārupanā;",
  "tika-vin08t0:1909_0": "Kāja dantakaṭṭhañceva, rukkhārohanakampi ca.",
  "tika-vin08t0:1910_0": "Chandāropā lokāyatā, khipitaṃ lasuṇaṃ tathā;",
  "tika-vin08t0:1911_0": "Na akkamitabbādīni, avandiyā ca vandiyā.",
  "tika-vin08t0:1912_0": "Vandanākārakathā ca, āsandādikathāpi ca;",
  "tika-vin08t0:1913_0": "Uccāsanamahāsanaṃ, pāsādaparibhogakaṃ.",
  "tika-vin08t0:1914_0": "Upāhanaṃ yānañceva, cīvaraṃ chinnacīvaraṃ;",
  "tika-vin08t0:1915_0": "Akappiyacīvarañca, cīvarassa vicāraṇā.",
  "tika-vin08t0:1916_0": "Daṇḍakathinakañceva, gahapaticīvaraṃ tathā;",
  "tika-vin08t0:1917_0": "Chacīvaraṃ rajanādi, atirekañca cīvaraṃ.",
  "tika-vin08t0:1918_0": "Aṭṭhavaraṃ nisīdanaṃ, adhammakammameva ca;",
  "tika-vin08t0:1919_0": "Okāso saddhādeyyo ca, santaruttarakopi ca.",
  "tika-vin08t0:1920_0": "Cīvaranikkhepo ceva, satthavatthikammaṃ tathā;",
  "tika-vin08t0:1921_0": "Nahāpito dasabhāgo, pātheyyaṃ padesopi ca.",
  "tika-vin08t0:1922_0": "Saṃsaṭṭhaṃ pañcabhesajjaṃ, dutiyaṃ vasā mūlakaṃ;",
  "tika-vin08t0:1923_0": "Piṭṭhaṃ kasāva paṇṇañca, phalañca jatu loṇakaṃ.",
  "tika-vin08t0:1924_0": "Cuṇṇaṃ amanussābādhaṃ, añjanaṃ natthumeva ca;",
  "tika-vin08t0:1925_0": "Dhūmanettaṃ telapākaṃ, sedaṃ lohitamocanaṃ.",
  "tika-vin08t0:1926_0": "Pādabbhañjaṃ gaṇḍābādho, visañca gharadinnako;",
  "tika-vin08t0:1927_0": "Duṭṭhagahaṇiko paṇḍu-rogo chavidosopi ca.",
  "tika-vin08t0:1928_0": "Abhisannadosakāyo, loṇasuvīrako tathā;",
  "tika-vin08t0:1929_0": "Antovutthādikathā ca, uggahitapaṭiggaho.",
  "tika-vin08t0:1930_0": "Tato nihatakathā ca, purebhattapaṭiggaho;",
  "tika-vin08t0:1931_0": "Vanaṭṭhaṃ pokkharaṭṭhañca, tathā akatakappataṃ.",
  "tika-vin08t0:1932_0": "Yāgukathā guḷakathā, mahāpadesameva ca;",
  "tika-vin08t0:1933_0": "Ānisaṃsakathā ceti, pakiṇṇakamhi āgatā.",
  "tika-vin08t0:1934_0": "Gaṇabhojanakathā",
  "tika-vin08t0:1935_0": "1.",
  "tika-vin08t0:1935_1": "Tattha gaṇitabbo saṅkhyātabboti gaṇo,",
  "tika-vin08t0:1935_2": "yo koci samūho,",
  "tika-vin08t0:1935_3": "idha pana catuvaggādigaṇo adhippeto.",
  "tika-vin08t0:1935_4": "Bhuñjate bhojanaṃ,",
  "tika-vin08t0:1935_5": "byavaharaṇabhāvasaṅkhātā bhojanakiriyā,",
  "tika-vin08t0:1935_6": "gaṇassa bhojanaṃ gaṇabhojanaṃ, tasmiṃ.",
  "tika-vin08t0:1935_7": "Gaṇabhojane pācittiyaṃ hotīti ettha janakahetumhi bhummavacanaṃ.",
  "tika-vin08t0:1935_8": "Aññatra samayāti gilānādisattavidhaṃ samayaṃ ṭhapetvā.",
  "tika-vin08t0:1935_9": "Imassa sikkhāpadassa viññattiṃ katvā bhuñjanavatthusmiṃ paññattattā viññattito gaṇabhojanaṃ vatthuvaseneva",
  "tika-vin08t0:1935_10": "pākaṭanti taṃ avatvā “gaṇabhojanaṃ nāma yattha…pe…",
  "tika-vin08t0:1935_11": "nimantitā bhuñjantī”ti nimantanavasenevassa padabhājane gaṇabhojanaṃ vuttaṃ.",
  "tika-vin08t0:1935_12": "Kiñci pana sikkhāpadaṃ vatthuanurūpampi siyāti “padabhājane vuttanayeneva gaṇabhojanaṃ hotī”ti kesañci",
  "tika-vin08t0:1935_13": "āsaṅkā bhaveyyāti tannivattanatthaṃ “gaṇabhojanaṃ dvīhi ākārehi pasavatī”ti vuttaṃ.",
  "tika-vin08t0:1935_14": "Ekato gaṇhantīti ettha aññamaññassa dvādasahatthaṃ amuñcitvā ṭhitā ekato gaṇhanti nāmāti gahetabbaṃ.",
  "tika-vin08t0:1935_15": "“Amhākaṃ catunnampi bhattaṃ dehī’ti vā viññāpeyyu”nti vacanato,",
  "tika-vin08t0:1935_16": "heṭṭhā “tvaṃ ekassa bhikkhuno bhattaṃ dehi,",
  "tika-vin08t0:1935_17": "tvaṃ dvinnanti evaṃ viññāpetvā”ti vacanato ca attano atthāya aññena viññattampi sādiyantassa gaṇabhojanaṃ hotiyevāti daṭṭhabbaṃ.",
  "tika-vin08t0:1935_18": "Evaṃ viññattito pasavatīti ettha viññattiyā sati gaṇantassa ekato hutvā gahaṇe iminā sikkhāpadena āpatti,",
  "tika-vin08t0:1935_19": "visuṃ gahaṇe paṇītabhojanasūpodanaviññattīhi āpatti veditabbā.",
  "tika-vin08t0:1936_0": "Pañcannaṃ bhojanānaṃ nāmaṃ gahetvāti ettha “bhojanaṃ gaṇhathāti vuttepi gaṇabhojanaṃ hotiyevā”ti vadanti.",
  "tika-vin08t0:1936_1": "“Heṭṭhā addhānagamanavatthusmiṃ,",
  "tika-vin08t0:1936_2": "nāvābhiruhanavatthusmiñca ‘idheva, bhante,",
  "tika-vin08t0:1936_3": "bhuñjathā’ti vutte yasmā kukkuccāyantā na paṭiggaṇhiṃsu,",
  "tika-vin08t0:1936_4": "tasmā ‘bhuñjathā’ti vuttepi gaṇabhojanaṃ hotiyevā”ti tīsupi gaṇṭhipadesu vuttaṃ.",
  "tika-vin08t0:1936_5": "“Pañcannaṃ bhojanānaṃ nāmaṃ gahetvā nimantetī”ti vuttattā pana “odanaṃ bhuñjathā”ti vā “bhattaṃ bhuñjathā”ti",
  "tika-vin08t0:1936_6": "vā bhojananāmaṃ gahetvāva vutte gaṇabhojanaṃ hoti,",
  "tika-vin08t0:1936_7": "na aññathā. “Idheva, bhante,",
  "tika-vin08t0:1936_8": "bhuñjathā”ti etthāpi “odana”nti vā “bhatta”nti vā vatvāva te evaṃ nimantesunti gahetabbaṃ.",
  "tika-vin08t0:1936_9": "Gaṇavasena vā nimantitattā te bhikkhū apakataññutāya kukkuccāyantā na paṭiggaṇhiṃsūti ayaṃ amhākaṃ khanti,",
  "tika-vin08t0:1936_10": "vīmaṃsitvā yuttataraṃ gahetabbaṃ.",
  "tika-vin08t0:1936_11": "Vimativinodaniyaṃ pana “yena kenaci vevacanenāti vuttattā ‘bhojanaṃ gaṇhathā’tiādisāmaññanāmenapi gaṇabhojanaṃ hoti.",
  "tika-vin08t0:1936_12": "Yaṃ pana pāḷiyaṃ addhānagamanādivatthūsu ‘idheva bhuñjathā’ti vuttavacanassa kukkuccāyanaṃ,",
  "tika-vin08t0:1936_13": "tampi odanādināmaṃ gahetvā vuttattā eva katanti veditabba”nti vuttaṃ.",
  "tika-vin08t0:1937_0": "Kurundīvacane vicāretīti pañcakhaṇḍādivasena saṃvidahati.",
  "tika-vin08t0:1937_1": "Ghaṭṭetīti anuvātaṃ chinditvā hatthena,",
  "tika-vin08t0:1937_2": "daṇḍakena vā ghaṭṭeti.",
  "tika-vin08t0:1937_3": "Suttaṃ karotīti suttaṃ vaṭṭeti.",
  "tika-vin08t0:1937_4": "Valetīti daṇḍake vā hatthe vā āvaṭṭeti.",
  "tika-vin08t0:1937_5": "“Abhinavasseva cīvarassa karaṇaṃ idha cīvarakammaṃ nāma,",
  "tika-vin08t0:1937_6": "purāṇacīvare sūcikammaṃ cīvarakammaṃ nāma na hotī”ti vadanti.",
  "tika-vin08t0:1937_7": "Vimativinodaniyaṃ pana “āgantukapaṭṭanti acchinditvā anvādhiṃ āropetvā karaṇacīvaraṃ sandhāya vuttaṃ.",
  "tika-vin08t0:1937_8": "Ṭhapetīti ekaṃ antaṃ cīvare bandhanavasena ṭhapeti.",
  "tika-vin08t0:1937_9": "Paccāgataṃ sibbatīti tasseva dutiyaantaṃ parivattitvā āhataṃ sibbati.",
  "tika-vin08t0:1937_10": "Āgantukapaṭṭaṃ bandhatīti cīvarena laggaṃ karonto punappunaṃ tattha tattha suttena bandhati.",
  "tika-vin08t0:1937_11": "Ghaṭṭetīti pamāṇena gahetvā daṇḍādīhi ghaṭṭeti.",
  "tika-vin08t0:1937_12": "Suttaṃ karotīti suttaṃ tiguṇādibhāvena vaṭṭeti.",
  "tika-vin08t0:1937_13": "Valetīti anekaguṇasuttaṃ hatthena vā cakkadaṇḍena vā vaṭṭeti ekattaṃ karoti.",
  "tika-vin08t0:1937_14": "Parivattanaṃ karotīti parivattanadaṇḍayantakaṃ karoti.",
  "tika-vin08t0:1937_15": "Yasmiṃ suttaguḷaṃ pavesetvā veḷunāḷikādīsu ṭhapetvā paribbhamāpetvā suttakoṭito paṭṭhāya ākaḍḍhantī”ti vuttaṃ.",
  "tika-vin08t0:1937_16": "Vajirabuddhiṭīkāyaṃ na “āgantukapaṭṭaṃ moghasuttena sibbitvā ṭhapenti.",
  "tika-vin08t0:1937_17": "Tattha anuvāte yathā ekatalaṃ hoti,",
  "tika-vin08t0:1937_18": "tathā hatthehi ghaṭṭeti.",
  "tika-vin08t0:1937_19": "Valetīti āvaṭṭeti.",
  "tika-vin08t0:1937_20": "Parivattananti suttaṃ gaṇhantānaṃ sukhaggahaṇatthaṃ suttaparivattanaṃ karoti,",
  "tika-vin08t0:1937_21": "paṭṭaṃ sibbantānaṃ sukhasibbanatthaṃ paṭṭaparivattanañca,",
  "tika-vin08t0:1937_22": "navacīvarakārako idhādhippeto,",
  "tika-vin08t0:1937_23": "na itaro”ti vuttaṃ.",
  "tika-vin08t0:1938_0": "Animantitacatutthanti animantito catuttho yassa bhikkhucatukkassa,",
  "tika-vin08t0:1938_1": "taṃ animantitacatutthaṃ.",
  "tika-vin08t0:1938_2": "Evaṃ sesesupi.",
  "tika-vin08t0:1938_3": "Tenāha “pañcannaṃ catukkāna”nti,",
  "tika-vin08t0:1938_4": "“catutthe āgate na yāpentīti vacanato sace añño koci āgacchanto natthi,",
  "tika-vin08t0:1938_5": "cattāroyeva ca tattha nisinnā yāpetuṃ na sakkonti,",
  "tika-vin08t0:1938_6": "na vaṭṭatī”ti vadanti.",
  "tika-vin08t0:1938_7": "Gaṇabhojanāpattijanakanimantanabhāvato “akappiyanimantana”nti vuttaṃ.",
  "tika-vin08t0:1938_8": "Sampavesetvāti nisīdāpetvā.",
  "tika-vin08t0:1938_9": "Gaṇo bhijjatīti gaṇo āpattiṃ na āpajjatīti adhippāyo.",
  "tika-vin08t0:1938_10": "Vimativinodaniyaṃ pana “sampavesetvāti tehi yojetvā.",
  "tika-vin08t0:1938_11": "Gaṇo bhijjatīti nimantitasaṅgho na hotīti attho”ti vuttaṃ.",
  "tika-vin08t0:1939_0": "“Yattha cattāro bhikkhū…pe…",
  "tika-vin08t0:1939_1": "bhuñjantī”ti imāya pāḷiyā saṃsandanato “itaresaṃ pana gaṇapūrako hotī”ti vuttaṃ.",
  "tika-vin08t0:1939_2": "Avisesenāti “gilāno vā cīvarakārako vā”ti avisesetvā sabbasādhāraṇavacanena.",
  "tika-vin08t0:1939_3": "Tasmāti avisesitattā.",
  "tika-vin08t0:1940_0": "Adhivāsetvā gatesūti ettha akappiyanimantanādhivāsanakkhaṇe pubbapayoge dukkaṭampi natthi,",
  "tika-vin08t0:1940_1": "viññattito pasavane pana viññattikkhaṇe itarasikkhāpadehi dukkaṭaṃ hotīti gahetabbaṃ.",
  "tika-vin08t0:1940_2": "Bhutvā gatesūti ettha āgatesupi bhojanakicce niṭṭhite gaṇhituṃ vaṭṭati.",
  "tika-vin08t0:1940_3": "Tāni ca tehi ekato na gahitānīti yehi bhojanehi visaṅketo natthi,",
  "tika-vin08t0:1940_4": "tāni bhojanāni tehi bhikkhūhi ekato na gahitāni ekena pacchā gahitattā.",
  "tika-vin08t0:1940_5": "Mahāthereti bhikkhū sandhāya vuttaṃ.",
  "tika-vin08t0:1940_6": "Nimantanaṃ sādiyathāti nimantanabhattaṃ paṭiggaṇhatha.",
  "tika-vin08t0:1940_7": "Yānīti kummāsādīni tehi bhikkhūhi ekena pacchā gahitattā ekato na gahitāni.",
  "tika-vin08t0:1940_8": "Bhattuddesakena paṇḍitena bhavitabbaṃ…pe…",
  "tika-vin08t0:1940_9": "mocetabbāti etena bhattuddesakena akappiyanimantane sādite sabbesampi sāditaṃ hoti,",
  "tika-vin08t0:1940_10": "ekato gaṇhantānaṃ gaṇabhojanāpatti ca hotīti dasseti.",
  "tika-vin08t0:1940_11": "Dūtassa dvāre āgantvā puna “bhattaṃ gaṇhathā”ti vacanabhayena “gāmadvāre aṭṭhatvā”ti vuttaṃ.",
  "tika-vin08t0:1940_12": "Tattha tattha gantvāti antaravīthiādīsu tattha tattha ṭhitānaṃ santikaṃ gantvā.",
  "tika-vin08t0:1940_13": "Bhikkhūnaṃ atthāya gharadvāre ṭhapetvā dīyamānepi eseva nayo.",
  "tika-vin08t0:1940_14": "Nivattathāti vutte pana nivattituṃ vaṭṭatīti “nivattathā”ti vicchinditvā pacchā “bhattaṃ gaṇhathā”ti vuttattā vaṭṭati.",
  "tika-vin08t0:1941_0": "Paramparabhojanakathā",
  "tika-vin08t0:1942_0": "2.",
  "tika-vin08t0:1942_1": "Paramparabhojanakathāyaṃ pana parassa parassa bhojanaṃ paramparabhojanaṃ. Kiṃ taṃ?",
  "tika-vin08t0:1942_2": "Paṭhamaṃ nimantitabhattaṃ ṭhapetvā aññassa bhojanakiriyā.",
  "tika-vin08t0:1942_3": "Paramparabhojanaṃ gaṇabhojanaṃ viya viññattito ca nimantanato ca na pasavatīti āha “paramparabhojanaṃ panā”tiādi. Pana-",
  "tika-vin08t0:1942_4": "saddo visesatthajotako.",
  "tika-vin08t0:1942_5": "Vikappanāvaseneva taṃ bhattaṃ asantaṃ nāma hotīti anupaññattivasena vikappanaṃ aṭṭhapetvā yathāpaññattasikkhāpadameva ṭhapitaṃ.",
  "tika-vin08t0:1942_6": "Parivāre pana vikappanāyaṃ anujānanampi anupaññattisadisanti katvā “catasso anupaññattiyo”ti vuttaṃ,",
  "tika-vin08t0:1942_7": "mahāpaccariyādīsu vuttanayaṃ pacchā vadanto pāḷiyā saṃsandanato parammukhāvikappanameva patiṭṭhāpeti.",
  "tika-vin08t0:1942_8": "Keci pana “tadā attano santike ṭhapetvā bhagavantaṃ aññassa abhāvato thero sammukhāvikappanaṃ nākāsi,",
  "tika-vin08t0:1942_9": "bhagavatā ca visuṃ sammukhāvikappanā na vuttā,",
  "tika-vin08t0:1942_10": "tathāpi sammukhāvikappanāpi vaṭṭatī”ti vadanti.",
  "tika-vin08t0:1942_11": "Teneva mātikāṭṭhakathāyampi “yo bhikkhu pañcasu sahadhammikesu aññatarassa ‘mayhaṃ bhattapaccāsaṃ tuyhaṃ",
  "tika-vin08t0:1942_12": "dammī’ti vā ‘vikappemī’ti vā evaṃ sammukhā vā ‘itthannāmassa dammī’ti vā ‘vikappemī’ti vā evaṃ parammukhā",
  "tika-vin08t0:1942_13": "vā paṭhamanimantanaṃ avikappetvā pacchā nimantitakule laddhabhikkhato ekasitthampi ajjhoharati,",
  "tika-vin08t0:1942_14": "pācittiya”nti vuttaṃ.",
  "tika-vin08t0:1943_0": "Pañcahi bhojanehi nimantitassa yena yena paṭhamaṃ nimantito,",
  "tika-vin08t0:1943_1": "tassa tassa bhojanato uppaṭipāṭiyā avikappetvā vā parassa parassa bhojanaṃ paramparabhojananti āha “sace pana mūlanimantanaṃ heṭṭhā hoti,",
  "tika-vin08t0:1943_2": "pacchimaṃ pacchimaṃ upari,",
  "tika-vin08t0:1943_3": "taṃ uparito paṭṭhāya bhuñjantassa āpattī”ti.",
  "tika-vin08t0:1943_4": "Hatthaṃ anto pavesetvā sabbaheṭṭhimaṃ gaṇhantassa majjhe ṭhitampi antohatthagataṃ hotīti āha “hatthaṃ pana…pe…",
  "tika-vin08t0:1943_5": "yathā yathā vā bhuñjantassa anāpattī”ti.",
  "tika-vin08t0:1943_6": "Khīrassa rasassa ca bhattena amissaṃ hutvā upari ṭhitattā “khīraṃ vā rasaṃ vā pivato anāpattī”ti vuttaṃ.",
  "tika-vin08t0:1944_0": "“Mahāupāsakoti gehassāmiko.",
  "tika-vin08t0:1944_1": "Mahāaṭṭhakathāyaṃ ‘āpattī’ti vacanena kurundiyaṃ ‘vaṭṭatī’ti vacanaṃ viruddhaṃ viya dissati.",
  "tika-vin08t0:1944_2": "Dvinnampi adhippāyo mahāpaccariyaṃ vibhāvito”ti mahāgaṇṭhipade vuttaṃ.",
  "tika-vin08t0:1945_0": "Sabbe nimantentīti akappiyanimantanavasena nimantenti.",
  "tika-vin08t0:1945_1": "“Paramparabhojanaṃ nāma pañcannaṃ bhojanānaṃ aññatarena bhojanena nimantito,",
  "tika-vin08t0:1945_2": "taṃ ṭhapetvā aññaṃ pañcannaṃ bhojanānaṃ aññataraṃ bhojanaṃ bhuñjati,",
  "tika-vin08t0:1945_3": "etaṃ paramparabhojanaṃ nāmā”ti vuttattā satipi bhikkhācariyāya paṭhamaṃ laddhabhāve “piṇḍāya caritvā laddhaṃ bhattaṃ bhuñjati,",
  "tika-vin08t0:1945_4": "āpattī”ti vuttaṃ.",
  "tika-vin08t0:1946_0": "Vimativinodaniyaṃ pana “khīraṃ vā rasaṃ vāti pañcabhojanāmissaṃ bhattato upari ṭhitaṃ sandhāya vuttaṃ.",
  "tika-vin08t0:1946_1": "Tañhi abhojanattā uppaṭipāṭiyā pivatopi anāpatti.",
  "tika-vin08t0:1946_2": "Tenāha ‘bhuñjantenā’tiādī”ti vuttaṃ.",
  "tika-vin08t0:1946_3": "Vajirabuddhiṭīkāyaṃ pana “ettha ‘mahāupāsako bhikkhū nimanteti…pe…",
  "tika-vin08t0:1946_4": "pacchā laddhaṃ bhattaṃ bhuñjantassa āpatti.",
  "tika-vin08t0:1946_5": "Piṇḍāya caritvā laddhabhattaṃ bhuñjati,",
  "tika-vin08t0:1946_6": "āpattī’ti aṭṭhakathāyaṃ vacanato,",
  "tika-vin08t0:1946_7": "‘kālasseva piṇḍāya caritvā bhuñjimhā’ti pāḷito,",
  "tika-vin08t0:1946_8": "khandhake ‘na ca,",
  "tika-vin08t0:1946_9": "bhikkhave,",
  "tika-vin08t0:1946_10": "aññatra nimantane aññassa bhojjayāgu paribhuñjitabbā,",
  "tika-vin08t0:1946_11": "yo bhuñjeyya,",
  "tika-vin08t0:1946_12": "yathādhammo kāretabbo’ti vacanato ca nimantetvā vā pavedetu animantetvā vā,",
  "tika-vin08t0:1946_13": "paṭhamagahitanimantitassa bhikkhuno paṭhamanimantanabhojanato aññaṃ yaṃ kiñci parasantakaṃ bhojanaṃ paramparabhojanāpattiṃ karoti.",
  "tika-vin08t0:1946_14": "Attano santakaṃ,",
  "tika-vin08t0:1946_15": "saṅghagaṇato laddhaṃ vā agahaṭṭhasantakaṃ vaṭṭati,",
  "tika-vin08t0:1946_16": "nimantanato paṭhamaṃ nibaddhattā pana niccabhattādiparasantakampi vaṭṭatī”ti vuttaṃ.",
  "tika-vin08t0:1947_0": "Anāpucchākathā",
  "tika-vin08t0:1948_0": "3.",
  "tika-vin08t0:1948_1": "Anāpucchākathāyaṃ “pakativacanenāti ettha yaṃ dvādasahatthabbhantare ṭhitena sotuṃ sakkā bhaveyya,",
  "tika-vin08t0:1948_2": "taṃ pakativacanaṃ nāma.",
  "tika-vin08t0:1948_3": "Āpucchitabboti ‘ahaṃ itthannāmassa gharaṃ gacchāmī’ti vā ‘cārittakaṃ āpajjāmī’ti vā īdisena vacanena āpucchitabbo.",
  "tika-vin08t0:1948_4": "Sesamettha uttānameva.",
  "tika-vin08t0:1948_5": "Pañcannaṃ bhojanānaṃ aññatarena nimantanasādiyanaṃ,",
  "tika-vin08t0:1948_6": "santaṃ bhikkhuṃ anāpucchā,",
  "tika-vin08t0:1948_7": "bhattiyagharato aññagharappavesanaṃ,",
  "tika-vin08t0:1948_8": "majjhanhikānatikkamo,",
  "tika-vin08t0:1948_9": "samayassa vā āpadānaṃ vā abhāvoti imāni panettha pañca aṅgānī”ti sāratthadīpaniyaṃ ettakameva vuttaṃ,",
  "tika-vin08t0:1948_10": "vimativinodaniyaṃ pana “pariyesitvā ārocanakiccaṃ natthīti vuttattā yo apariyesitabbo upasaṅkamituṃ yuttaṭṭhāne dissati,",
  "tika-vin08t0:1948_11": "so sacepi pakativacanassa savanūpacāraṃ atikkamma ṭhito,",
  "tika-vin08t0:1948_12": "upasaṅkamitvā āpucchitabbo.",
  "tika-vin08t0:1948_13": "Tenāha ‘apica…pe…",
  "tika-vin08t0:1948_14": "yaṃ passati,",
  "tika-vin08t0:1948_15": "so āpucchitabbo’tiādi.",
  "tika-vin08t0:1948_16": "Anāpattivāre cettha antarārāmādīnaññeva vuttattā vihārato gāmavīthiṃ anuññātakāraṇaṃ vinā atikkamantassāpi āpatti hoti,",
  "tika-vin08t0:1948_17": "na pana gharūpacāraṃ atikkamantasseva.",
  "tika-vin08t0:1948_18": "Yaṃ pana pāḷiyaṃ ‘aññassa gharūpacāraṃ okkamantassa…pe…",
  "tika-vin08t0:1948_19": "paṭhamapādaṃ ummāraṃ atikkāmetī’tiādi vuttaṃ,",
  "tika-vin08t0:1948_20": "taṃ gāme paviṭṭhaṃ sandhāya vuttaṃ,",
  "tika-vin08t0:1948_21": "tathāpi aññassa gharūpacāraṃ anokkamitvā vīthimajjheneva gantvā icchiticchitagharadvārābhimukhe ṭhatvā manusse oloketvā gacchantassapi pācittiyameva.",
  "tika-vin08t0:1948_22": "Tattha keci ‘vīthiyaṃ atikkamantassa gharūpacāragaṇanāya āpattiyo’ti vadanti.",
  "tika-vin08t0:1948_23": "Aññe pana ‘yāni kulāni uddissa gato,",
  "tika-vin08t0:1948_24": "tesaṃ gaṇanāyā’ti.",
  "tika-vin08t0:1948_25": "Pañcannaṃ bhojanānaṃ aññatarena nimantanasādiyanaṃ,",
  "tika-vin08t0:1948_26": "santaṃ bhikkhuṃ anāpucchanā,",
  "tika-vin08t0:1948_27": "bhattiyagharato aññagharūpasaṅkamanaṃ,",
  "tika-vin08t0:1948_28": "majjhanhikānatikkamo,",
  "tika-vin08t0:1948_29": "samayāpadānaṃ abhāvoti imānettha pañca aṅgānī”ti.",
  "tika-vin08t0:1948_30": "Vikālagāmappavesanepi “aparikkhittassa gāmassa upacāro adinnādāne vuttanayeneva veditabbo”ti iminā dutiyaleḍḍupāto idha upacāroti dasseti.",
  "tika-vin08t0:1948_31": "Sesamettha uttānameva.",
  "tika-vin08t0:1948_32": "Santaṃ bhikkhuṃ anāpucchanā,",
  "tika-vin08t0:1948_33": "anuññātakāraṇābhāvo,",
  "tika-vin08t0:1948_34": "vikāle gāmappavesananti imāni panettha tīṇi aṅgāni.",
  "tika-vin08t0:1949_0": "Paṃsukūlakathā",
  "tika-vin08t0:1950_0": "4.",
  "tika-vin08t0:1950_1": "Paṃsukūlakathāyaṃ abhinne sarīreti abbhuṇhe allasarīre.",
  "tika-vin08t0:1950_2": "“Abbhuṇhe”ti imināpi vuttameva pariyāyabhedamantarena vibhāvetuṃ “allasarīre”ti vuttaṃ.",
  "tika-vin08t0:1951_0": "Visabhāgasarīreti itthisarīre.",
  "tika-vin08t0:1951_1": "Visabhāgasarīrattā accāsannena na bhavitabbanti āha “sīse vā”tiādi.",
  "tika-vin08t0:1951_2": "Vaṭṭatīti visabhāgasarīrepi attanāva vuttavidhiṃ kātuṃ sāṭakañca gahetuṃ vaṭṭati.",
  "tika-vin08t0:1951_3": "Keci pana “kiñcāpi iminā sikkhāpadena anāpatti,",
  "tika-vin08t0:1951_4": "itthirūpaṃ pana āmasantassa dukkaṭa”nti vadanti.",
  "tika-vin08t0:1951_5": "“Yathākammaṃ gatoti tato petattabhāvato matabhāvaṃ dasseti.",
  "tika-vin08t0:1951_6": "Abbhuṇheti āsannamaraṇatāya sarīrassa uṇhasamaṅgitaṃ dasseti,",
  "tika-vin08t0:1951_7": "tenevāha ‘allasarīre’ti.",
  "tika-vin08t0:1951_8": "Kuṇapasabhāvaṃ upagatampi bhinnameva allabhāvato bhinnattā.",
  "tika-vin08t0:1951_9": "Visabhāgasarīreti itthisarīre.",
  "tika-vin08t0:1951_10": "‘Sīse vā’tiādi adhakkhake ubbhajāṇumaṇḍale padese cittavikārappattiṃ sandhāya vuttaṃ,",
  "tika-vin08t0:1951_11": "yattha katthaci anāmasantena kataṃ sukatameva.",
  "tika-vin08t0:1951_12": "Matasarīrampi hi yena kenaci ākārena sañcicca phusantassa anāmāsadukkaṭamevāti vadanti,",
  "tika-vin08t0:1951_13": "taṃ yuttameva.",
  "tika-vin08t0:1951_14": "Na hi apārājikavatthukepi cittādiitthirūpe bhavantaṃ dukkaṭaṃ pārājikavatthubhūte matitthisarīre nivattatī”ti vimativinodaniyaṃ vutta.",
  "tika-vin08t0:1952_0": "Imasmiṃ ṭhāne ācariyena avuttāpi paṃsukūlakathā paṃsukūlasāmaññena veditabbā.",
  "tika-vin08t0:1952_1": "Sā hi cīvarakkhandhake evaṃ āgatā “tena kho pana samayena ye te bhikkhū gahapaticīvaraṃ sādiyanti,",
  "tika-vin08t0:1952_2": "te kukkuccāyantā paṃsukūlaṃ na sādiyanti ‘ekaṃyeva bhagavatā cīvaraṃ anuññātaṃ,",
  "tika-vin08t0:1952_3": "na dve’ti.",
  "tika-vin08t0:1952_4": "Bhagavato etamatthaṃ ārocesuṃ –",
  "tika-vin08t0:1952_5": "anujānāmi,",
  "tika-vin08t0:1952_6": "bhikkhave,",
  "tika-vin08t0:1952_7": "gahapaticīvaraṃ sādiyantena paṃsukūlampi sādiyituṃ,",
  "tika-vin08t0:1952_8": "tadubhayenapāhaṃ,",
  "tika-vin08t0:1952_9": "bhikkhave,",
  "tika-vin08t0:1952_10": "santuṭṭhiṃ vaṇṇemī”ti.",
  "tika-vin08t0:1952_11": "Tattha “ekaṃyeva bhagavatā cīvaraṃ anuññātaṃ,",
  "tika-vin08t0:1952_12": "na dveti te ‘kira itarītarena cīvarenā’ti etassa ‘gahapatikena vā paṃsukūlena vā’ti evaṃ atthaṃ sallakkhiṃsu.",
  "tika-vin08t0:1952_13": "Tattha pana itarītarenapīti appagghenapi mahagghenapi yena kenacīti attho”ti aṭṭhakathāyaṃ vutto,",
  "tika-vin08t0:1952_14": "tasmā dhutaṅgaṃ asamādiyitvā vinayapaṃsukūlamattasādiyakena bhikkhunā gahapaticīvarampi sāditabbaṃ hoti,",
  "tika-vin08t0:1952_15": "paṃsukūladhutaṅgadharassa pana gahapaticīvaraṃ na vaṭṭati “gahapaticīvaraṃ paṭikkhipāmi,",
  "tika-vin08t0:1952_16": "paṃsukūlikaṅgaṃ samādiyāmī”ti samādānatoti daṭṭhabbaṃ.",
  "tika-vin08t0:1953_0": "Tena kho pana samayena sambahulā bhikkhū kosalesu janapadesu addhānamaggappaṭipannā honti.",
  "tika-vin08t0:1953_1": "Ekacce bhikkhū susānaṃ okkamiṃsu paṃsukūlāya,",
  "tika-vin08t0:1953_2": "ekacce bhikkhū nāgamesuṃ.",
  "tika-vin08t0:1953_3": "Ye te bhikkhū susānaṃ okkamiṃsu paṃsukūlāya,",
  "tika-vin08t0:1953_4": "te paṃsukūlāni labhiṃsu.",
  "tika-vin08t0:1953_5": "Ye te bhikkhū nāgamesuṃ,",
  "tika-vin08t0:1953_6": "te evamāhaṃsu “amhākampi, āvuso,",
  "tika-vin08t0:1953_7": "bhāgaṃ dethā”ti.",
  "tika-vin08t0:1953_8": "Te evamāhaṃsu “na mayaṃ, āvuso,",
  "tika-vin08t0:1953_9": "tumhākaṃ bhāgaṃ dassāma,",
  "tika-vin08t0:1953_10": "kissa tumhe nāgamitthā”ti.",
  "tika-vin08t0:1953_11": "Bhagavato etamatthaṃ ārocesuṃ –",
  "tika-vin08t0:1953_12": "anujānāmi,",
  "tika-vin08t0:1953_13": "bhikkhave,",
  "tika-vin08t0:1953_14": "nāgamentānaṃ nākāmā bhāgaṃ dātunti.",
  "tika-vin08t0:1953_15": "Tattha nāgamesunti yāva te susānato āgacchanti,",
  "tika-vin08t0:1953_16": "tāva te na acchiṃsu,",
  "tika-vin08t0:1953_17": "pakkamiṃsuyeva.",
  "tika-vin08t0:1953_18": "Nākāmā bhāgaṃ dātunti na anicchāya dātuṃ.",
  "tika-vin08t0:1953_19": "Yadi pana icchanti, dātabbo.",
  "tika-vin08t0:1954_0": "Tena kho pana samayena sambahulā bhikkhū kosalesu janapadesu addhānamaggappaṭipannā honti.",
  "tika-vin08t0:1954_1": "Ekacce bhikkhū susānaṃ okkamiṃsu paṃsukūlāya,",
  "tika-vin08t0:1954_2": "ekacce bhikkhū āgamesuṃ.",
  "tika-vin08t0:1954_3": "Ye te bhikkhū susānaṃ okkamiṃsu paṃsukūlāya,",
  "tika-vin08t0:1954_4": "te paṃsukūlāni labhiṃsu.",
  "tika-vin08t0:1954_5": "Ye te bhikkhū āgamesuṃ,",
  "tika-vin08t0:1954_6": "te evamāhaṃsu “amhākampi,",
  "tika-vin08t0:1954_7": "āvusā,e bhāgaṃ dethā”ti.",
  "tika-vin08t0:1954_8": "Te evamāhaṃsu “na mayaṃ, āvuso,",
  "tika-vin08t0:1954_9": "tumhākaṃ bhāgaṃ dassāma,",
  "tika-vin08t0:1954_10": "kissa tumhe na okkamitthā”ti.",
  "tika-vin08t0:1954_11": "Bhagavato etamatthaṃ ārocesuṃ –",
  "tika-vin08t0:1954_12": "anujānāmi,",
  "tika-vin08t0:1954_13": "bhikkhave,",
  "tika-vin08t0:1954_14": "āgamentānaṃ akāmā bhāgaṃ dātunti.",
  "tika-vin08t0:1955_0": "Tena kho pana samayena sambahulā bhikkhū kosalesu janapadesu addhānamaggappaṭipannā honti.",
  "tika-vin08t0:1955_1": "Ekacce bhikkhū paṭhamaṃ susānaṃ okkamiṃsu paṃsukūlāya,",
  "tika-vin08t0:1955_2": "ekacce bhikkhū pacchā okkamiṃsu.",
  "tika-vin08t0:1955_3": "Ye te bhikkhū paṭhamaṃ susānaṃ okkamiṃsu paṃsukūlāya,",
  "tika-vin08t0:1955_4": "te paṃsukūlāni labhiṃsu.",
  "tika-vin08t0:1955_5": "Ye te bhikkhū pacchā okkamiṃsu,",
  "tika-vin08t0:1955_6": "te na labhiṃsu.",
  "tika-vin08t0:1955_7": "Te evamāhaṃsu “amhākampi, āvuso,",
  "tika-vin08t0:1955_8": "bhāgaṃ dethā”ti.",
  "tika-vin08t0:1955_9": "Te evamāhaṃsu “na mayaṃ, āvuso,",
  "tika-vin08t0:1955_10": "tumhākaṃ bhāgaṃ dassāma,",
  "tika-vin08t0:1955_11": "kissa tumhe pacchā okkamitthā”ti.",
  "tika-vin08t0:1955_12": "Bhagavato etamatthaṃ ārocesuṃ –",
  "tika-vin08t0:1955_13": "anujānāmi,",
  "tika-vin08t0:1955_14": "bhikkhave,",
  "tika-vin08t0:1955_15": "pacchā okkantānaṃ nākāmā bhāgaṃ dātunti.",
  "tika-vin08t0:1956_0": "Tena kho pana samayena sambahulā bhikkhū kosalesu janapadesu addhānamaggappaṭipannā honti.",
  "tika-vin08t0:1956_1": "Te sadisā susānaṃ okkamiṃsu paṃsukūlāya.",
  "tika-vin08t0:1956_2": "Ekacce bhikkhū paṃsukūlāni labhiṃsu,",
  "tika-vin08t0:1956_3": "ekacce bhikkhū na labhiṃsu.",
  "tika-vin08t0:1956_4": "Ye te bhikkhū na labhiṃsu,",
  "tika-vin08t0:1956_5": "te evamāhaṃsu “amhākampi, āvuso,",
  "tika-vin08t0:1956_6": "bhāgaṃ dethā”ti.",
  "tika-vin08t0:1956_7": "Te evamāhaṃsu “na mayaṃ, āvuso,",
  "tika-vin08t0:1956_8": "tumhākaṃ bhāgaṃ dassāma,",
  "tika-vin08t0:1956_9": "kissa tumhe na labhitthā”ti.",
  "tika-vin08t0:1956_10": "Bhagavato etamatthaṃ ārocesuṃ –",
  "tika-vin08t0:1956_11": "anujānāmi,",
  "tika-vin08t0:1956_12": "bhikkhave,",
  "tika-vin08t0:1956_13": "sadisānaṃ okkantānaṃ akāmā bhāgaṃ dātunti.",
  "tika-vin08t0:1957_0": "Tattha āgamesunti upacāre acchiṃsu.",
  "tika-vin08t0:1957_1": "Tenāha bhagavā “anujānāmi,",
  "tika-vin08t0:1957_2": "bhikkhave,",
  "tika-vin08t0:1957_3": "āgamentānaṃ akāmā bhāgaṃ dātu”nti.",
  "tika-vin08t0:1957_4": "Upacāreti susānassa āsannappadese.",
  "tika-vin08t0:1957_5": "Yadi pana manussā “idhāgatā eva gaṇhantū”ti denti,",
  "tika-vin08t0:1957_6": "saññāṇaṃ vā katvā gacchanti “sampattā gaṇhantū”ti.",
  "tika-vin08t0:1957_7": "Sampattānaṃ sabbesampi pāpuṇāti.",
  "tika-vin08t0:1957_8": "Sace chaḍḍetvā gatā,",
  "tika-vin08t0:1957_9": "yena gahitaṃ,",
  "tika-vin08t0:1957_10": "so eva sāmī.",
  "tika-vin08t0:1957_11": "Sadisā susānaṃ okkamiṃsūti sabbe samaṃ okkamiṃsu,",
  "tika-vin08t0:1957_12": "ekadisāya vā okkamiṃsūtipi attho.",
  "tika-vin08t0:1958_0": "Tena kho pana samayena sambahulā bhikkhū kosalesu janapadesu addhānamaggappaṭipannā honti.",
  "tika-vin08t0:1958_1": "Te katikaṃ katvā susānaṃ okkamiṃsu paṃsukūlāya.",
  "tika-vin08t0:1958_2": "Ekacce bhikkhū paṃsukūlāni labhiṃsu,",
  "tika-vin08t0:1958_3": "ekacce bhikkhū na labhiṃsu.",
  "tika-vin08t0:1958_4": "Ye te bhikkhū na labhiṃsu,",
  "tika-vin08t0:1958_5": "te evamāhaṃsu “amhākampi, āvuso,",
  "tika-vin08t0:1958_6": "bhāgaṃ dethā”ti.",
  "tika-vin08t0:1958_7": "Te evamāhaṃsu “na mayaṃ, āvuso,",
  "tika-vin08t0:1958_8": "tumhākaṃ bhāgaṃ dassāma,",
  "tika-vin08t0:1958_9": "kissa tumhe na labhitthā”ti.",
  "tika-vin08t0:1958_10": "Bhagavato etamatthaṃ ārocesuṃ –",
  "tika-vin08t0:1958_11": "anujānāmi,",
  "tika-vin08t0:1958_12": "bhikkhave,",
  "tika-vin08t0:1958_13": "katikaṃ katvā okkantānaṃ akāmā bhāgaṃ dātunti.",
  "tika-vin08t0:1958_14": "Tattha te katikaṃ katvāti “laddhaṃ paṃsukūlaṃ sabbe bhājetvā gaṇhissāmā”ti bahimeva katikaṃ katvā.",
  "tika-vin08t0:1958_15": "Chaḍḍetvā gatāti kiñci avatvāyeva chaḍḍetvā gatā.",
  "tika-vin08t0:1958_16": "Etena “bhikkhū gaṇhantū”ti chaḍḍite eva akāmā bhāgadānaṃ vihitaṃ,",
  "tika-vin08t0:1958_17": "kevalaṃ chaḍḍite pana katikāya asati ekato bahūsu paviṭṭhesu yena gahitaṃ,",
  "tika-vin08t0:1958_18": "tena akāmā bhāgo na dātabboti dasseti.",
  "tika-vin08t0:1958_19": "Samānā disā puratthimādibhedā etesanti sadisāti āha “ekadisāya vā okkamiṃsū”ti.",
  "tika-vin08t0:1959_0": "Acchinnacīvarakathā",
  "tika-vin08t0:1960_0": "5.",
  "tika-vin08t0:1960_1": "Acchinnacīvarakathāyaṃ anupubbakathāti anupubbena vinicchayakathā.",
  "tika-vin08t0:1960_2": "Sesaparikkhārānaṃ saddhivihārikehi gahitattā nivāsanapārupanameva avasiṭṭhanti āha “nivāsanapārupanamattaṃyeva haritvā”ti.",
  "tika-vin08t0:1960_3": "Saddhivihārikānaṃ tāva āgamanassa vā anāgamanassa vā ajānanatāya vuttaṃ “therehi neva tāva…pe…",
  "tika-vin08t0:1960_4": "bhuñjitabba”nti.",
  "tika-vin08t0:1960_5": "Paresampi atthāya labhantīti attano cīvaraṃ dadamānā sayaṃ sākhābhaṅgena paṭicchādentīti tesaṃ atthāyapi bhañjituṃ labhanti.",
  "tika-vin08t0:1960_6": "“Tiṇena vā paṇṇena vā paṭicchādetvā āgantabba”nti vacanato īdisesu bhūtagāmapātabyatāpi anuññātāyeva",
  "tika-vin08t0:1960_7": "hotīti āha “neva bhūtagāmapātabyatāya pācittiyaṃ hotī”ti.",
  "tika-vin08t0:1960_8": "Na tesaṃ dhāraṇe dukkaṭanti tesaṃ titthiyadhajānaṃ dhāraṇepi dukkaṭaṃ natthi.",
  "tika-vin08t0:1961_0": "Yāni ca nesaṃ vatthāni dentīti sambandho.",
  "tika-vin08t0:1961_1": "Therānaṃ sayameva dinnattā vuttaṃ “acchinnacīvaraṭṭhāne ṭhitattā”ti.",
  "tika-vin08t0:1961_2": "Yadi laddhiṃ gaṇhāti,",
  "tika-vin08t0:1961_3": "titthiyapakkantako nāma hoti.",
  "tika-vin08t0:1961_4": "Tasmā vuttaṃ “laddhiṃ aggahetvā”ti.",
  "tika-vin08t0:1961_5": "“No ce hoti,",
  "tika-vin08t0:1961_6": "saṅghassa vihāracīvaraṃ vā…pe…",
  "tika-vin08t0:1961_7": "āpatti dukkaṭassā”ti iminā antarāmagge paviṭṭhavihārato nikkhamitvā aññattha attano abhirucitaṭṭhānaṃ gacchantassa dukkaṭaṃ vuttaṃ,",
  "tika-vin08t0:1961_8": "iminā ca “yaṃ āvāsaṃ paṭhamaṃ upagacchatī”ti vuttaṃ antarāmagge ṭhitavihārampi sace naggo hutvā gacchati,",
  "tika-vin08t0:1961_9": "dukkaṭamevāti veditabbaṃ.",
  "tika-vin08t0:1961_10": "Yadi evaṃ tattha kasmā na vuttanti ce?",
  "tika-vin08t0:1961_11": "Anokāsattā.",
  "tika-vin08t0:1961_12": "Tattha hi “anujānāmi,",
  "tika-vin08t0:1961_13": "bhikkhave,",
  "tika-vin08t0:1961_14": "acchinnacīvarassa vā…pe…",
  "tika-vin08t0:1961_15": "cīvaraṃ viññāpetu”nti iminā sambandhena saṅghikampi cīvaraṃ nivāsetuṃ pārupituñca anujānanto “yaṃ āvāsaṃ paṭhamaṃ…pe…",
  "tika-vin08t0:1961_16": "gahetvā pārupitu”nti āha,",
  "tika-vin08t0:1961_17": "tasmā tattha anokāsattā dukkaṭaṃ na vuttaṃ.",
  "tika-vin08t0:1962_0": "Vihāracīvaranti senāsanacīvaraṃ.",
  "tika-vin08t0:1962_1": "Cimilikāhīti paṭapilotikāhi.",
  "tika-vin08t0:1962_2": "Tassa uparīti bhūmattharaṇassa upari.",
  "tika-vin08t0:1962_3": "Videsagatenāti aññaṃ cīvaraṃ alabhitvā videsagatena.",
  "tika-vin08t0:1962_4": "Ekasmiṃ…pe…",
  "tika-vin08t0:1962_5": "ṭhapetabbanti ettha sesena gahetvā āgatattā ṭhapentena ca saṅghikaparibhogavaseneva ṭhapitattā aññasmiṃ",
  "tika-vin08t0:1962_6": "senāsane niyamitampi aññattha ṭhapetuṃ vaṭṭatīti vadanti.",
  "tika-vin08t0:1962_7": "Paribhogenevāti aññaṃ cīvaraṃ alabhitvā paribhuñjanena.",
  "tika-vin08t0:1963_0": "Paribhogajiṇṇanti yathā tena cīvarena sarīraṃ paṭicchādetuṃ na sakkā,",
  "tika-vin08t0:1963_1": "evaṃ jiṇṇaṃ.",
  "tika-vin08t0:1963_2": "Kappiyavohārenāti kayavikkayāpattito mocanatthaṃ vuttaṃ.",
  "tika-vin08t0:1963_3": "“Viññāpentassā”ti imasseva atthaṃ vibhāveti “cetāpentassa parivattāpentassā”ti.",
  "tika-vin08t0:1963_4": "Attano dhanena hi viññāpanaṃ nāma parivattanamevāti adhippāyo.",
  "tika-vin08t0:1963_5": "Saṅghavasena pavāritānaṃ viññāpane vattaṃ dasseti “pamāṇameva vaṭṭatī”ti.",
  "tika-vin08t0:1963_6": "Saṅghavasena hi pavārite sabbesaṃ sādhāraṇattā adhikaṃ viññāpetuṃ na vaṭṭati.",
  "tika-vin08t0:1963_7": "Yaṃ yaṃ pavāretīti yaṃ yaṃ cīvarādiṃ dassāmīti pavāreti.",
  "tika-vin08t0:1963_8": "Viññāpanakiccaṃ natthīti vinā viññattiyā dīyamānattā viññāpetvā kiṃ karissatīti adhippāyo.",
  "tika-vin08t0:1963_9": "Aññassatthāyāti etthapi “ñātakānaṃ pavāritāna”nti idaṃ anuvattatiyevāti āha “attano ñātakapavārite”tiādi.",
  "tika-vin08t0:1963_10": "Vikappanupagacīvaratā,",
  "tika-vin08t0:1963_11": "samayābhāvo,",
  "tika-vin08t0:1963_12": "aññātakaviññatti,",
  "tika-vin08t0:1963_13": "tāya ca paṭilābhoti imānettha cattāri aṅgāni.",
  "tika-vin08t0:1964_0": "Vimativinodaniyaṃ pana pāḷiyaṃ dhammanimantanāti samaṇesu vattabbācāradhammamattavasena nimantanā,",
  "tika-vin08t0:1964_1": "dātukāmatāya katanimantanā na hotīti attho.",
  "tika-vin08t0:1964_2": "Teneva “viññāpessatī”ti vuttaṃ.",
  "tika-vin08t0:1964_3": "Aññātakaappavāritato hi viññatti nāma hoti.",
  "tika-vin08t0:1965_0": "“Tiṇena vā paṇṇena vā paṭicchādetvā āgantabba”nti iminā bhūtagāmavikopanaṃ anuññātanti āha “nevabhūtagāmapātabyatāyā”tiādi.",
  "tika-vin08t0:1965_1": "Paṭhamaṃ suddhacittena liṅgaṃ gahetvā pacchā laddhiṃ gaṇhantopi titthiyapakkantako evāti āha “nivāsetvāpi laddhi na gahetabbā”ti.",
  "tika-vin08t0:1966_0": "Yaṃ āvāsaṃ paṭhamaṃ upagacchatīti etthapi vihāracīvarādiatthāya pavisantenapi tiṇādīhi paṭicchādetvāva gantabbaṃ,",
  "tika-vin08t0:1966_1": "“na tveva naggena āgantabba”nti sāmaññato dukkaṭassa vuttattā.",
  "tika-vin08t0:1966_2": "Cimilikāhīti paṭapilotikāhi.",
  "tika-vin08t0:1966_3": "Paribhogenevāti aññaṃ cīvaraṃ alabhitvā paribhuñjanena.",
  "tika-vin08t0:1966_4": "Paribhogajiṇṇanti yathā taṃ cīvaraṃ paribhuñjiyamānaṃ obhaggavibhaggatāya asāruppaṃ hoti,",
  "tika-vin08t0:1966_5": "evaṃ jiṇṇaṃ.",
  "tika-vin08t0:1967_0": "Aññassatthāyāti etthapi “ñātakānaṃ pavāritāna”nti idaṃ anuvattatevāti āha “attano ñātakapavārite”tiādi.",
  "tika-vin08t0:1967_1": "Idha pana aññassa acchinnanaṭṭhacīvarassa atthāya aññātakaappavārite viññāpentassa nissaggiyena anāpattīti attho gahetabbo,",
  "tika-vin08t0:1967_2": "itarathā “ñātakānaṃ pavāritāna”nti iminā viseso na bhaveyya,",
  "tika-vin08t0:1967_3": "teneva anantarasikkhāpade vakkhati “aṭṭhakathāsu pana ñātakapavāritaṭṭhāne…pe…",
  "tika-vin08t0:1967_4": "pamāṇameva vaṭṭatīti vuttaṃ,",
  "tika-vin08t0:1967_5": "taṃ pāḷiyā na sametī”ti ca “yasmā panidaṃ sikkhāpadaṃ aññassatthāya viññāpanavatthusmiṃyeva paññattaṃ,",
  "tika-vin08t0:1967_6": "tasmā idha ‘aññassatthāyā’ti na vutta”nti ca.",
  "tika-vin08t0:1967_7": "Vikappanupagacīvaratā,",
  "tika-vin08t0:1967_8": "samayābhāvo,",
  "tika-vin08t0:1967_9": "aññātakaviññatti,",
  "tika-vin08t0:1967_10": "tāya ca paṭilābhoti imānettha cattāri aṅgāni.",
  "tika-vin08t0:1968_0": "“Tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya,",
  "tika-vin08t0:1968_1": "santaruttaraparamaṃ tena bhikkhunā tato cīvaraṃ sāditabbaṃ,",
  "tika-vin08t0:1968_2": "tato ce uttari sādiyeyya,",
  "tika-vin08t0:1968_3": "nissaggiyaṃ pācittiya”nti imasmiṃ taduttarisikkhāpade abhihaṭṭhunti ettha abhīti upasaggo,",
  "tika-vin08t0:1968_4": "haritunti attho,",
  "tika-vin08t0:1968_5": "gaṇhitunti vuttaṃ hoti.",
  "tika-vin08t0:1968_6": "Pavāreyyāti icchāpeyya,",
  "tika-vin08t0:1968_7": "icchaṃ ruciṃ uppādeyya vadeyya nimanteyyāti attho.",
  "tika-vin08t0:1968_8": "Abhihaṭṭhuṃ pavārentena pana yathā vattabbaṃ.",
  "tika-vin08t0:1968_9": "Taṃ ākāraṃ dassetuṃ “yāvattakaṃ icchasi,",
  "tika-vin08t0:1968_10": "tāvattakaṃ gaṇhāhī”ti evamassa padabhājanaṃ vuttaṃ.",
  "tika-vin08t0:1968_11": "Atha vā yathā “nekkhammaṃ daṭṭhu khemato”ti ettha disvāti attho,",
  "tika-vin08t0:1968_12": "evamidhapi abhihaṭṭhuṃ pavāreyyāti abhiharitvā pavāreyyāti attho.",
  "tika-vin08t0:1968_13": "Tattha kāyābhihāro vācābhihāroti duvidho abhihāro.",
  "tika-vin08t0:1968_14": "Kāyena vā hi vatthādīni abhiharitvā pādamūle ṭhapetvā “yattakaṃ icchasi,",
  "tika-vin08t0:1968_15": "tattakaṃ gaṇhāhī”ti vadanto pavāreyya,",
  "tika-vin08t0:1968_16": "vācāya vā “amhākaṃ dussakoṭṭhāgāraṃ paripuṇṇaṃ,",
  "tika-vin08t0:1968_17": "yattakaṃ icchasi,",
  "tika-vin08t0:1968_18": "tattakaṃ gaṇhāhī”ti vadanto pavāreyya,",
  "tika-vin08t0:1968_19": "tadubhayampi ekajjhaṃ katvā “abhihaṭṭhuṃ pavāreyyā”ti vuttaṃ.",
  "tika-vin08t0:1969_0": "Santaruttaraparamanti saantaraṃ uttaraṃ paramaṃ assa cīvarassāti santaruttaraparamaṃ,",
  "tika-vin08t0:1969_1": "nivāsanena saddhiṃ pārupanaṃ ukkaṭṭhaparicchedo assāti vuttaṃ hoti.",
  "tika-vin08t0:1969_2": "Tato cīvaraṃ sāditabbanti tato abhihaṭacīvarato ettakaṃ cīvaraṃ gahetabbaṃ,",
  "tika-vin08t0:1969_3": "na ito paranti attho.",
  "tika-vin08t0:1969_4": "Yasmā pana acchinnasabbacīvarena tecīvarikeneva bhikkhunā evaṃ paṭipajjitabbaṃ,",
  "tika-vin08t0:1969_5": "aññena aññathāpi,",
  "tika-vin08t0:1969_6": "tasmā taṃ vibhāgaṃ dassetuṃ “sace tīṇi naṭṭhāni hontī”tiādinā nayenassa padabhājanaṃ vuttaṃ.",
  "tika-vin08t0:1970_0": "Tatrāyaṃ vinicchayo –",
  "tika-vin08t0:1970_1": "yassa tīṇi naṭṭhāni,",
  "tika-vin08t0:1970_2": "tena dve sāditabbāni,",
  "tika-vin08t0:1970_3": "ekaṃ nivāsetvā ekaṃ pārupitvā aññaṃ sabhāgaṭṭhānato pariyesissati.",
  "tika-vin08t0:1970_4": "Yassa dve naṭṭhāni,",
  "tika-vin08t0:1970_5": "tena ekaṃ sāditabbaṃ.",
  "tika-vin08t0:1970_6": "Sace pakatiyāva santaruttarena carati,",
  "tika-vin08t0:1970_7": "dve sāditabbāni,",
  "tika-vin08t0:1970_8": "evaṃ ekaṃ sādiyanteneva samo bhavissati.",
  "tika-vin08t0:1970_9": "Yassa tīsu ekaṃ naṭṭhaṃ,",
  "tika-vin08t0:1970_10": "na sāditabbaṃ.",
  "tika-vin08t0:1970_11": "Yassa pana dvīsu ekaṃ naṭṭhaṃ,",
  "tika-vin08t0:1970_12": "ekaṃ sāditabbaṃ.",
  "tika-vin08t0:1970_13": "Yassa ekaṃyeva hoti,",
  "tika-vin08t0:1970_14": "tañca naṭṭhaṃ,",
  "tika-vin08t0:1970_15": "dve sāditabbāni.",
  "tika-vin08t0:1970_16": "Bhikkhuniyā pana pañcasupi naṭṭhesu dve sāditabbāni,",
  "tika-vin08t0:1970_17": "catūsu naṭṭhesu ekaṃ sāditabbaṃ,",
  "tika-vin08t0:1970_18": "tīsu naṭṭhesu kiñci na sāditabbaṃ,",
  "tika-vin08t0:1970_19": "ko pana vādo dvīsu vā ekasmiṃ vā.",
  "tika-vin08t0:1970_20": "Yena kenaci hi santaruttaraparamatāya ṭhātabbaṃ,",
  "tika-vin08t0:1970_21": "tato uttari na labbhatīti idamettha lakkhaṇaṃ.",
  "tika-vin08t0:1971_0": "Sesakaṃ āharissāmīti dve cīvarāni katvā sesaṃ puna āharissāmīti attho.",
  "tika-vin08t0:1971_1": "Na acchinnakāraṇāti bāhusaccādiguṇavasena denti.",
  "tika-vin08t0:1971_2": "Ñātakānantiādīsu ñātakānaṃ dentānaṃ sādiyantassa,",
  "tika-vin08t0:1971_3": "pavāritānaṃ dentānaṃ sādiyantassa,",
  "tika-vin08t0:1971_4": "attano dhanena sādiyantassa anāpattīti attho.",
  "tika-vin08t0:1971_5": "Aṭṭhakathāsu pana “ñātakapavāritaṭṭhāne pakatiyā bahumpi vaṭṭati,",
  "tika-vin08t0:1971_6": "acchinnakāraṇā pamāṇameva vaṭṭatī”ti vuttaṃ,",
  "tika-vin08t0:1971_7": "taṃ pāḷiyā na sameti.",
  "tika-vin08t0:1971_8": "Yasmā panidaṃ sikkhāpadaṃ aññassatthāya viññāpanavatthusmiṃyeva paññattaṃ,",
  "tika-vin08t0:1971_9": "tasmā idha “aññassatthāyā”ti na vuttaṃ.",
  "tika-vin08t0:1971_10": "Sesaṃ uttānatthameva.",
  "tika-vin08t0:1971_11": "Samuṭṭhānādīsu idampi chasamuṭṭhānaṃ, kiriyaṃ,",
  "tika-vin08t0:1971_12": "nosaññāvimokkhaṃ,",
  "tika-vin08t0:1971_13": "acittakaṃ,",
  "tika-vin08t0:1971_14": "paṇṇattivajjaṃ,",
  "tika-vin08t0:1971_15": "kāyakammavacīkammaṃ, ticittaṃ,",
  "tika-vin08t0:1971_16": "tivedananti.",
  "tika-vin08t0:1972_0": "Sattame pāḷiyaṃ paggāhikasālanti dussavāṇijakānaṃ āpaṇaṃ,",
  "tika-vin08t0:1972_1": "“paggāhitasāla”ntipi paṭhanti.",
  "tika-vin08t0:1972_2": "Abhīti upasaggoti tassa visesatthābhāvaṃ dasseti.",
  "tika-vin08t0:1972_3": "Tenāha “haritunti attho”ti.",
  "tika-vin08t0:1972_4": "Varasaddassa icchāyaṃ vattamānattā āha “icchāpeyyā”ti.",
  "tika-vin08t0:1972_5": "Daṭṭhu khematoti ettha gāthābandhavasena anunāsikalopo daṭṭhabbo.",
  "tika-vin08t0:1972_6": "Saantaranti antaravāsakasahitaṃ.",
  "tika-vin08t0:1972_7": "Uttaranti uttarāsaṅgaṃ.",
  "tika-vin08t0:1972_8": "Assa cīvarassāti sāditabbacīvarassa.",
  "tika-vin08t0:1972_9": "Acchinnasabbacīvarenāti acchinnāni sabbāni tīṇi cīvarāni assāti acchinnasabbacīvaro,",
  "tika-vin08t0:1972_10": "tenāti attho.",
  "tika-vin08t0:1972_11": "Yassa hi acchindanasamaye tīṇi cīvarāni sannihitāni honti,",
  "tika-vin08t0:1972_12": "tāni sabbāni acchinnānīti so “acchinnasabbacīvaro”ti vuccati.",
  "tika-vin08t0:1972_13": "Teneva “acchinnasabbacīvarena tecīvarikenā”ti vuttaṃ.",
  "tika-vin08t0:1972_14": "Tecīvarikenāti hi acchindanasamaye ticīvarassa sannihitabhāvaṃ sandhāya vuttaṃ,",
  "tika-vin08t0:1972_15": "na pana vinaye tecīvarikābhāvaṃ,",
  "tika-vin08t0:1972_16": "dhutaṅgatecīvarikabhāvaṃ vā sandhāya.",
  "tika-vin08t0:1972_17": "Evaṃ paṭipajjitabbanti “santaruttaraparamaṃ tena bhikkhunā tato cīvaraṃ sāditabba”nti vuttavidhinā paṭipajjitabbaṃ.",
  "tika-vin08t0:1972_18": "Aññenāti acchinnaasabbacīvarena.",
  "tika-vin08t0:1972_19": "Yassa tīsu cīvaresu ekaṃ vā dve vā cīvarāni acchinnāni honti,",
  "tika-vin08t0:1972_20": "tenāti attho.",
  "tika-vin08t0:1972_21": "Aññathāpīti “santaruttaraparama”nti vuttavidhānato aññathāpi.",
  "tika-vin08t0:1972_22": "Yassa hi tīsu dve cīvarāni acchinnāni honti,",
  "tika-vin08t0:1972_23": "ekaṃ sāditabbaṃ,",
  "tika-vin08t0:1972_24": "ekasmiṃ acchinne na sāditabbanti na tassa santaruttaraparamasādiyanaṃ sambhavati.",
  "tika-vin08t0:1972_25": "Ayameva ca attho padabhājanena vibhāvito.",
  "tika-vin08t0:1972_26": "Tenāha “taṃ vibhāgaṃ dassetu”nti.",
  "tika-vin08t0:1973_0": "Keci pana “tecīvarikenāti vuttattā ticīvaraṃ parikkhāracoḷavasena adhiṭṭhahitvā paribhuñjato tasmiṃ naṭṭhe bahūnipi gahetuṃ labhatī”ti vadanti,",
  "tika-vin08t0:1973_1": "taṃ na gahetabbaṃ.",
  "tika-vin08t0:1973_2": "Padabhājanassa hi adhippāyaṃ dassentena yasmā pana “acchinnasabbacīvarena…pe…",
  "tika-vin08t0:1973_3": "taṃ vibhāgaṃ dassetu”nti vuttaṃ,",
  "tika-vin08t0:1973_4": "padabhājane ca na tādiso attho upalabbhati,",
  "tika-vin08t0:1973_5": "tasmā taṃ na gahetabbameva.",
  "tika-vin08t0:1973_6": "Yampi mātikāṭṭhakathāyaṃ vuttaṃ “yassa adhiṭṭhitaticīvarassa tīṇi naṭṭhānī”ti,",
  "tika-vin08t0:1973_7": "tatthapi adhiṭṭhitaggahaṇaṃ sarūpakathanamattanti gahetabbaṃ,",
  "tika-vin08t0:1973_8": "na pana ticīvarādhiṭṭhānena adhiṭṭhitacīvarassevāti evamattho gahetabbo pāḷiyaṃ aṭṭhakathāyañca tathā atthassāsambhavato.",
  "tika-vin08t0:1973_9": "Na hi ticīvarādhiṭṭhānena adhiṭṭhitacīvarasseva idaṃ sikkhāpadaṃ paññattanti sakkā viññātuṃ.",
  "tika-vin08t0:1973_10": "Purimasikkhāpadena hi acchinnacīvarassa aññātakaviññattiyā anuññātattā pamāṇaṃ ajānitvā viññāpanavatthusmiṃ",
  "tika-vin08t0:1973_11": "pamāṇato sādiyanaṃ anujānantena bhagavatā idaṃ sikkhāpadaṃ paññattaṃ,",
  "tika-vin08t0:1973_12": "tasmā parikkhāracoḷikassa bahumpi sādituṃ vaṭṭatīti ayamattho neva pāḷiyā sameti,",
  "tika-vin08t0:1973_13": "na ca bhagavato adhippāyaṃ anulometi.",
  "tika-vin08t0:1974_0": "Yassa tīṇi naṭṭhāni,",
  "tika-vin08t0:1974_1": "tena dve sāditabbānīti ettha yassa ticīvarato adhikampi cīvaraṃ aññattha ṭhitaṃ atthi,",
  "tika-vin08t0:1974_2": "tadā tassa cīvarassa alabbhanīyabhāvato tenapi sādituṃ vaṭṭatīti veditabbaṃ.",
  "tika-vin08t0:1974_3": "Pakatiyāva santaruttarena caratīti sāsaṅkasikkhāpadavasena vā avippavāsasammutivasena vā tatiyassa alābhena vā carati.",
  "tika-vin08t0:1974_4": "“Dve naṭṭhānī”ti adhikārattā vuttaṃ “dve sāditabbānī”ti.",
  "tika-vin08t0:1974_5": "Ekaṃ sādiyanteneva samo bhavissatīti tiṇṇaṃ cīvarānaṃ dvīsu naṭṭhesu ekaṃ sādiyantena samo bhavissati ubhinnampi santaruttaraparamatāya avaṭṭhānato.",
  "tika-vin08t0:1974_6": "Yassa ekaṃyeva hotīti aññena kenaci kāraṇena vinaṭṭhasesacīvaraṃ sandhāya vuttaṃ.",
  "tika-vin08t0:1975_0": "“Sesakaṃ tumheva hotūti dentī”ti vuttattā “pamāṇayuttaṃ gaṇhissāma,",
  "tika-vin08t0:1975_1": "sesakaṃ āharissāmā”ti vatvā gahetvā gamanasamayepi “sesakampi tumhākaṃyeva hotū”ti vadanti,",
  "tika-vin08t0:1975_2": "laddhakappiyameva.",
  "tika-vin08t0:1975_3": "Pavāritānanti acchinnakālato pubbeyeva pavāritānaṃ.",
  "tika-vin08t0:1975_4": "Pāḷiyā na sametīti santaruttaraparamato uttari sādiyane anāpattidassanatthaṃ “anāpatti ñātakānaṃ pavāritāna”nti vuttattā na sameti.",
  "tika-vin08t0:1975_5": "Santaruttaraparamaṃ sādiyantassa hi āpattippasaṅgoyeva natthi,",
  "tika-vin08t0:1975_6": "sati ca sikkhāpadena āpattippasaṅge anāpatti yuttā dassetunti adhippāyo.",
  "tika-vin08t0:1975_7": "Keci pana “pamāṇameva vaṭṭatīti idaṃ sallekhadassanatthaṃ vutta”nti vadanti.",
  "tika-vin08t0:1976_0": "Yasmā panidaṃ…pe…",
  "tika-vin08t0:1976_1": "na vuttanti etthāyamadhippāyo –",
  "tika-vin08t0:1976_2": "“aññassatthāyā”ti vuccamāne aññesaṃ atthāya pamāṇaṃ atikkamitvāpi gaṇhituṃ vaṭṭatīti āpajjati,",
  "tika-vin08t0:1976_3": "tañca aññassatthāya viññāpanavatthusmiṃ paññattattā vatthunā saṃsandiyamānaṃ na sameti.",
  "tika-vin08t0:1976_4": "Na hi yaṃ vatthuṃ nissāya sikkhāpadaṃ paññattaṃ,",
  "tika-vin08t0:1976_5": "tasmiṃyeva anāpattivacanaṃ yuttanti.",
  "tika-vin08t0:1976_6": "Gaṇṭhipadesu pana tīsupi “imassa sikkhāpadassa attano sādiyanapaṭibaddhatāvasena pavattattā ‘aññassatthāyā’ti vattuṃ okāsoyeva natthi,",
  "tika-vin08t0:1976_7": "tasmā na vutta”nti kathitaṃ.",
  "tika-vin08t0:1976_8": "Idha “aññassatthāyā”ti avuttattā aññesaṃ atthāya ñātakapavāritesu adhikaṃ viññāpentassa āpattīti ce? Na,",
  "tika-vin08t0:1976_9": "tattha purimasikkhāpadeneva anāpattisiddhito.",
  "tika-vin08t0:1976_10": "Tatuttaritā,",
  "tika-vin08t0:1976_11": "acchinnādikāraṇatā,",
  "tika-vin08t0:1976_12": "aññātakaviññatti,",
  "tika-vin08t0:1976_13": "tāya ca paṭilābhoti imānettha cattāri aṅgāni.",
  "tika-vin08t0:1977_0": "Vimativinodaniyaṃ pana “pāḷiyaṃ paggāhikasālanti dussāpaṇaṃ.",
  "tika-vin08t0:1977_1": "Tañhi vāṇijakehi dussāni paggahetvā dassanaṭṭhānatāya ‘paggāhikasālā’ti vuccati.",
  "tika-vin08t0:1977_2": "Assa cīvarassāti sāditabbacīvarassa.",
  "tika-vin08t0:1977_3": "Tecīvarikenāti iminā acchinnaticīvarato aññassa vihārādīsu nihitassa cīvarassa abhāvaṃ dasseti.",
  "tika-vin08t0:1977_4": "Yadi bhaveyya,",
  "tika-vin08t0:1977_5": "viññāpetuṃ na vaṭṭeyya,",
  "tika-vin08t0:1977_6": "tāvakālikaṃ nivāsetvā attano cīvaraṃ gahetabbaṃ.",
  "tika-vin08t0:1977_7": "Tāvakālikampi alabhantassa bhūtagāmavikopanaṃ katvā tiṇapaṇṇehi chadanaṃ viya viññāpanampi vaṭṭati eva.",
  "tika-vin08t0:1977_8": "Aññenāti acchinnaasabbacīvarena.",
  "tika-vin08t0:1977_9": "‘Dve naṭṭhānī’ti adhikārato vuttaṃ ‘dve sāditabbānī’ti.",
  "tika-vin08t0:1977_10": "Pāḷiyā na sametīti ‘anāpatti ñātakānaṃ pavāritāna’nti imāya pāḷiyā na sameti tatuttari viññāpanaāpattippasaṅge eva vuttattā.",
  "tika-vin08t0:1977_11": "Aññassatthāyāti na vuttanti idaṃ aññassatthāya tatuttari viññāpane nissaggiyaṃ pācittiyaṃ hotīti imamatthaṃ dīpeti.",
  "tika-vin08t0:1977_12": "Tañca pācittiyaṃ yesaṃ atthāya viññāpeti,",
  "tika-vin08t0:1977_13": "tesaṃ vā siyā viññāpakasseva vā,",
  "tika-vin08t0:1977_14": "na tāva tesaṃ,",
  "tika-vin08t0:1977_15": "tehi aviññāpitattā,",
  "tika-vin08t0:1977_16": "nāpi viññāpakassa,",
  "tika-vin08t0:1977_17": "attānaṃ uddissa aviññattattā.",
  "tika-vin08t0:1977_18": "Tasmā aññassatthāya viññāpentassapi nissaggiyaṃ pācittiyaṃ na dissati.",
  "tika-vin08t0:1977_19": "Pāḷiyaṃ pana imassa sikkhāpadassa attano sādiyanapaṭibaddhatāvasena pavattattā ‘aññassatthāyā’ti anāpattivāre na vuttanti vadanti,",
  "tika-vin08t0:1977_20": "tañca yuttaṃ viya dissati,",
  "tika-vin08t0:1977_21": "vīmaṃsitvā gahetabbaṃ.",
  "tika-vin08t0:1977_22": "Tatuttaricīvaratā,",
  "tika-vin08t0:1977_23": "acchinnādikāraṇatā,",
  "tika-vin08t0:1977_24": "aññātakaviññatti,",
  "tika-vin08t0:1977_25": "tāya ca paṭilābhoti imānettha cattāri aṅgānī”ti.",
  "tika-vin08t0:1978_0": "Idaṃ tatuttarisikkhāpadavinicchayaṃ ācariyena avuttampi acchinnacīvarādhikāreyeva pavattattā amhehi gahitaṃ,",
  "tika-vin08t0:1978_1": "aññātakaviññattisikkhāpadassa samayesu acchinnacīvarakāle aññātakānaṃ viññāpetabbabhāvo bhagavatā vutto,",
  "tika-vin08t0:1978_2": "tehi dinnacīvarassa mattaso gahitabhāvo tatuttarisikkhāpadena vutto.",
  "tika-vin08t0:1978_3": "Tasmā acchinnacīvaraadhikāroyeva hotīti.",
  "tika-vin08t0:1979_0": "Cīvaraacchindanavinicchayakathā",
  "tika-vin08t0:1980_0": "Ito paraṃ acchindanasāmaññena cīvaraacchindanavinicchayaṃ vakkhāma –",
  "tika-vin08t0:1980_1": "tattha yampi tyāhanti yampi te ahaṃ.",
  "tika-vin08t0:1980_2": "So kira “mama pattacīvaraupāhanapaccattharaṇāni vahanto mayā saddhiṃ cārikaṃ pakkamissatī”ti adāsi.",
  "tika-vin08t0:1980_3": "Tenevamāha “mayā saddhiṃ janapadacārikaṃ pakkamissatī”ti.",
  "tika-vin08t0:1980_4": "Acchindīti balakkārena aggahesi,",
  "tika-vin08t0:1980_5": "sakasaññāya gahitattā panassa pārājikaṃ natthi,",
  "tika-vin08t0:1980_6": "kilametvā gahitattā āpatti paññattā.",
  "tika-vin08t0:1981_0": "Sayaṃ acchindati,",
  "tika-vin08t0:1981_1": "nissaggiyaṃ pācittiyanti ekaṃ cīvaraṃ ekābaddhāni ca bahūni acchindato ekā āpatti,",
  "tika-vin08t0:1981_2": "ekato abaddhāni visuṃ visuṃ ṭhitāni bahūni acchindato,",
  "tika-vin08t0:1981_3": "“saṅghāṭiṃ āhara,",
  "tika-vin08t0:1981_4": "uttarāsaṅgaṃ āharā”ti evaṃ āharāpayato ca vatthugaṇanāya āpattiyo.",
  "tika-vin08t0:1981_5": "“Mayā dinnāni sabbāni āharā”ti vadatopi ekavacaneneva sambahulā āpattiyo.",
  "tika-vin08t0:1982_0": "Aññaṃ āṇāpeti,",
  "tika-vin08t0:1982_1": "āpatti dukkaṭassāti “cīvaraṃ gaṇhā”ti āṇāpeti,",
  "tika-vin08t0:1982_2": "ekaṃ dukkaṭaṃ.",
  "tika-vin08t0:1982_3": "Āṇatto bahūni gaṇhāti,",
  "tika-vin08t0:1982_4": "ekaṃ pācittiyaṃ.",
  "tika-vin08t0:1982_5": "“Saṅghāṭiṃ gaṇha,",
  "tika-vin08t0:1982_6": "uttarāsaṅgaṃ gaṇhā”ti vadato vācāya vācāya dukkaṭaṃ.",
  "tika-vin08t0:1982_7": "“Mayā dinnāni sabbāni gaṇhā”ti vadato ekavācāya sambahulā āpattiyo.",
  "tika-vin08t0:1983_0": "Aññaṃ parikkhāranti vikappanupagapacchimaṃ cīvaraṃ ṭhapetvā yaṃ kiñci antamaso sūcimpi.",
  "tika-vin08t0:1983_1": "Veṭhetvā ṭhapitasūcīsupi vatthugaṇanāya dukkaṭāni.",
  "tika-vin08t0:1983_2": "Sithilaveṭhitāsu evaṃ.",
  "tika-vin08t0:1983_3": "Gāḷhaṃ katvā baddhāsu pana ekameva dukkaṭanti mahāpaccariyaṃ vuttaṃ.",
  "tika-vin08t0:1983_4": "Sūcighare pakkhittāsupi eseva nayo.",
  "tika-vin08t0:1983_5": "Thavikāya pakkhipitvā sithilabaddhagāḷhabaddhesu tikaṭukādīsu bhesajjesupi eseva nayo.",
  "tika-vin08t0:1984_0": "So vā detīti “bhante,",
  "tika-vin08t0:1984_1": "tumhākaṃyeva idaṃ sāruppa”nti evaṃ vā deti.",
  "tika-vin08t0:1984_2": "Atha vā pana “āvuso,",
  "tika-vin08t0:1984_3": "mayaṃ tuyhaṃ ‘vattapaṭipattiṃ karissati,",
  "tika-vin08t0:1984_4": "amhākaṃ santike upajjhaṃ gaṇhissati,",
  "tika-vin08t0:1984_5": "dhammaṃ pariyāpuṇissatī’ti cīvaraṃ adamhā,",
  "tika-vin08t0:1984_6": "sodāni tvaṃ na vattaṃ karosi,",
  "tika-vin08t0:1984_7": "na upajjhaṃ gaṇhāsi,",
  "tika-vin08t0:1984_8": "na dhammaṃ pariyāpuṇāsī”ti evamādīhi vutto “bhante,",
  "tika-vin08t0:1984_9": "cīvaratthāya maññe bhaṇatha,",
  "tika-vin08t0:1984_10": "idaṃ vo cīvara”nti deti,",
  "tika-vin08t0:1984_11": "evampi so vā deti.",
  "tika-vin08t0:1984_12": "Disāpakkantaṃ vā pana daharaṃ “nivattetha na”nti bhaṇati,",
  "tika-vin08t0:1984_13": "so na nivattati.",
  "tika-vin08t0:1984_14": "“Cīvaraṃ gahetvā rundhathā”ti evaṃ ce nivattati, sādhu.",
  "tika-vin08t0:1984_15": "Sace “pattacīvaratthāya maññe tumhe bhaṇatha,",
  "tika-vin08t0:1984_16": "gaṇhatha na”nti deti,",
  "tika-vin08t0:1984_17": "evampi soyeva deti.",
  "tika-vin08t0:1984_18": "Vibbhantaṃ vā disvā “mayaṃ tuyhaṃ ‘vattaṃ karissatī’ti pattacīvaraṃ adamhā,",
  "tika-vin08t0:1984_19": "sodāni tvaṃ vibbhamitvā carasī”ti vadati,",
  "tika-vin08t0:1984_20": "itaro “gaṇhatha tumhākaṃ pattacīvara”nti deti,",
  "tika-vin08t0:1984_21": "evampi so vā deti.",
  "tika-vin08t0:1984_22": "“Mama santike upajjhaṃ gaṇhantasseva te demi,",
  "tika-vin08t0:1984_23": "aññattha gaṇhantassa na demi.",
  "tika-vin08t0:1984_24": "Vattaṃ karontasseva demi,",
  "tika-vin08t0:1984_25": "akarontassa na demi.",
  "tika-vin08t0:1984_26": "Dhammaṃ pariyāpuṇantasseva demi,",
  "tika-vin08t0:1984_27": "apariyāpuṇantassa na demi.",
  "tika-vin08t0:1984_28": "Avibbhamantasseva demi,",
  "tika-vin08t0:1984_29": "vibbhamantassa na demī”ti evaṃ pana dātuṃ na vaṭṭati,",
  "tika-vin08t0:1984_30": "dadato dukkaṭaṃ,",
  "tika-vin08t0:1984_31": "āharāpetuṃ pana vaṭṭati.",
  "tika-vin08t0:1984_32": "Cajitvā dinnaṃ acchinditvā gaṇhanto bhaṇḍagghena kāretabbo.",
  "tika-vin08t0:1984_33": "Sesamettha uttānameva.",
  "tika-vin08t0:1984_34": "Ayaṃ samantapāsādikato uddhaṭavinicchayo.",
  "tika-vin08t0:1985_0": "Yampi tyāhanti ettha yanti kāraṇavacanaṃ,",
  "tika-vin08t0:1985_1": "tasmā evamettha sambandho veditabbo –",
  "tika-vin08t0:1985_2": "“mayā saddhiṃ janapadacārikaṃ pakkamissatīti yaṃ kāraṇaṃ nissāya ahaṃ te, āvuso,",
  "tika-vin08t0:1985_3": "cīvaraṃ adāsiṃ,",
  "tika-vin08t0:1985_4": "taṃ na karosī”ti kupito anattamano acchindīti.",
  "tika-vin08t0:1985_5": "Yanti vā cīvaraṃ parāmasati.",
  "tika-vin08t0:1985_6": "Tattha “mayā saddhiṃ janapadacārikaṃ pakkamissatīti yampi te ahaṃ cīvaraṃ adāsiṃ,",
  "tika-vin08t0:1985_7": "taṃ cīvaraṃ gaṇhissāmī”ti kupito anattamano acchindīti sambandhitabbaṃ.",
  "tika-vin08t0:1986_0": "Āṇatto bahūni gaṇhāti,",
  "tika-vin08t0:1986_1": "ekaṃ pācittiyanti “cīvaraṃ gaṇhā”ti āṇattiyā ekacīvaravisayattā ekameva pācittiyaṃ.",
  "tika-vin08t0:1986_2": "Vācāya vācāya dukkaṭanti ettha acchinnesu vatthugaṇanāya pācittiyāni.",
  "tika-vin08t0:1986_3": "Ekavācāya sambahulā āpattiyoti idaṃ acchinnesu vatthugaṇanāya āpajjitabbaṃ pācittiyāpattiṃ sandhāya vuttaṃ,",
  "tika-vin08t0:1986_4": "āṇattiyā āpajjitabbaṃ pana dukkaṭaṃ ekameva.",
  "tika-vin08t0:1987_0": "Evanti iminā “vatthugaṇanāya dukkaṭānī”ti idaṃ parāmasati.",
  "tika-vin08t0:1987_1": "Eseva nayoti sithilaṃ gāḷhañca pakkhittāsu āpattiyā bahuttaṃ ekattañca atidisati.",
  "tika-vin08t0:1988_0": "Āvuso mayantiādīsu gaṇhitukāmatāya evaṃ vuttepi teneva dinnattā anāpatti.",
  "tika-vin08t0:1988_1": "Amhākaṃ santike upajjhaṃ gaṇhissatīti idaṃ sāmaṇerassapi dānaṃ dīpeti,",
  "tika-vin08t0:1988_2": "tasmā kiñcāpi pāḷiyaṃ “bhikkhussa sāmaṃ cīvaraṃ datvā”ti vuttaṃ,",
  "tika-vin08t0:1988_3": "tathāpi anupasampannakāle datvāpi upasampannakāle acchindantassa pācittiyamevāti veditabbaṃ.",
  "tika-vin08t0:1988_4": "Acchindanasamaye upasampannabhāvoyeva hettha pamāṇaṃ.",
  "tika-vin08t0:1988_5": "Detīti tuṭṭho vā kupito vā deti.",
  "tika-vin08t0:1988_6": "Ruddhathāti nivāretha.",
  "tika-vin08t0:1988_7": "Evaṃ pana dātuṃ na vaṭṭatīti ettha evaṃ dinnaṃ na tāva “tassa santaka”nti anadhiṭṭhahitvāva paribhuñjitabbanti veditabbaṃ.",
  "tika-vin08t0:1988_8": "Āharāpetuṃ pana vaṭṭatīti evaṃ dinnaṃ bhatisadisattā āharāpetuṃ vaṭṭati.",
  "tika-vin08t0:1988_9": "Cajitvā dinnanti vuttanayena adatvā anapekkhena hutvā tasseva dinnaṃ.",
  "tika-vin08t0:1988_10": "Bhaṇḍagghena kāretabboti sakasaññāya vinā gaṇhanto bhaṇḍaṃ agghāpetvā āpattiyā kāretabbo.",
  "tika-vin08t0:1988_11": "Vikappanupagapacchimacīvaratā,",
  "tika-vin08t0:1988_12": "sāmaṃ dinnatā,",
  "tika-vin08t0:1988_13": "sakasaññitā,",
  "tika-vin08t0:1988_14": "upasampannatā,",
  "tika-vin08t0:1988_15": "kodhavasena acchindanaṃ vā acchindāpanaṃ vāti imānettha pañca aṅgāni.",
  "tika-vin08t0:1988_16": "Ayaṃ sāratthadīpanīpāṭho.",
  "tika-vin08t0:1989_0": "Vimativinodaniyaṃ pana “yampi…pe…",
  "tika-vin08t0:1989_1": "acchindīti ettha yaṃ te ahaṃ cīvaraṃ adāsiṃ,",
  "tika-vin08t0:1989_2": "taṃ ‘mayā saddhiṃ pakkamissatī’ti saññāya adāsiṃ,",
  "tika-vin08t0:1989_3": "na aññathāti kupito acchindīti evaṃ ajjhāharitvā yojetabbaṃ.",
  "tika-vin08t0:1989_4": "Ekaṃ dukkaṭanti yadi āṇatto avassaṃ acchindati,",
  "tika-vin08t0:1989_5": "āṇattikkhaṇe eva pācittiyaṃ.",
  "tika-vin08t0:1989_6": "Yadi na acchindati,",
  "tika-vin08t0:1989_7": "tadā eva dukkaṭanti daṭṭhabbaṃ.",
  "tika-vin08t0:1989_8": "Ekavācāya sambahulāpattiyoti yadi āṇatto anantarāyena acchindati,",
  "tika-vin08t0:1989_9": "āṇattikkhaṇeyeva vatthugaṇanāya pācittiyāpattiyo payogakaraṇakkhaṇeyeva āpattiyā āpajjitabbato,",
  "tika-vin08t0:1989_10": "cīvaraṃ pana acchinneyeva nissaggiyaṃ hoti.",
  "tika-vin08t0:1989_11": "Yadi so na acchindati,",
  "tika-vin08t0:1989_12": "āṇattikkhaṇe ekameva dukkaṭanti daṭṭhabbaṃ.",
  "tika-vin08t0:1989_13": "Evamaññatthapi īdisesu nayo ñātabbo.",
  "tika-vin08t0:1989_14": "Upajjhaṃ gaṇhissatīti sāmaṇerassa dānaṃ dīpeti,",
  "tika-vin08t0:1989_15": "tena ca sāmaṇerakāle datvā upasampannakāle acchindatopi pācittiyaṃ dīpeti.",
  "tika-vin08t0:1989_16": "“Bhikkhussa sāmaṃ cīvaraṃ datvā”ti idaṃ ukkaṭṭhavasena vuttaṃ.",
  "tika-vin08t0:1989_17": "Āharāpetuṃ pana vaṭṭatīti kamme akate bhatisadisattā vuttaṃ.",
  "tika-vin08t0:1989_18": "Vikappanupagapacchimacīvaratā,",
  "tika-vin08t0:1989_19": "sāmaṃ dinnatā,",
  "tika-vin08t0:1989_20": "sakasaññitā,",
  "tika-vin08t0:1989_21": "upasampannatā,",
  "tika-vin08t0:1989_22": "kodhavasena acchindanaṃ vā acchindāpanaṃ vāti imānettha pañca aṅgānī”ti vuttaṃ.",
  "tika-vin08t0:1990_0": "Paṭibhānacittakathā",
  "tika-vin08t0:1991_0": "6.",
  "tika-vin08t0:1991_1": "Paṭibhānacittakathāyaṃ aṭṭhakathāyaṃ vuttanayeneva suviññeyyanti sāratthadīpaniyaṃ na kiñci vuttaṃ,",
  "tika-vin08t0:1991_2": "vimativinodaniyaṃ pana “karohīti vattuṃ na vaṭṭatīti āṇattiyā eva paṭikkhittattā dvārapālaṃ ‘kiṃ na karosī’tiādinā pariyāyena vattuṃ vaṭṭati.",
  "tika-vin08t0:1991_3": "Jātakapakaraṇanti jātakapaṭisaṃyuttaṃ itthipurisādi yaṃ kiñci rūpaṃ adhippetaṃ.",
  "tika-vin08t0:1991_4": "‘Parehi kārāpetu’nti vuttattā buddharūpampi sayaṃ kātuṃ na labhatī”ti vuttaṃ.",
  "tika-vin08t0:1992_0": "Vippakatabhojanakathā",
  "tika-vin08t0:1993_0": "7.",
  "tika-vin08t0:1993_1": "Vippakatabhojanakathāyampi sāratthadīpanī vimativinodanī vajirabuddhiṭīkāsu na kiñci vuttaṃ.",
  "tika-vin08t0:1993_2": "Paṭhamaṃ kataṃ pakataṃ,",
  "tika-vin08t0:1993_3": "vi aniṭṭhitaṃ pakataṃ vippakataṃ,",
  "tika-vin08t0:1993_4": "vippakataṃ bhojanaṃ yena so vippakatabhojano,",
  "tika-vin08t0:1993_5": "paṭhamaṃ bhuñjitvā aniṭṭhitabhojanakicco bhikkhu.",
  "tika-vin08t0:1993_6": "Vuttena bhikkhunā pavisitabbanti sambandho.",
  "tika-vin08t0:1993_7": "Rittahatthampi uṭṭhāpetuṃ na vaṭṭatīti ettha kāraṇamāha “vippakatabhojanoyeva hi so hotī”ti,",
  "tika-vin08t0:1993_8": "yāgukhajjakādīsupi pītesu khāditesupi bhattassa abhuttattā aniṭṭhitabhojanakicco hoti.",
  "tika-vin08t0:1993_9": "Pavārito hoti,",
  "tika-vin08t0:1993_10": "tena vattabboti pavāritena āsanā vuṭṭhitena bhuñjituṃ alabhamānattā attano santike udake asante vattabboti attho.",
  "tika-vin08t0:1993_11": "Sesaṃ suviññeyyameva.",
  "tika-vin08t0:1994_0": "Uddisantauddisāpanakathā",
  "tika-vin08t0:1995_0": "8.",
  "tika-vin08t0:1995_1": "Uddisantauddisāpanakathāyaṃ uddisantenāti uddesaṃ dentena,",
  "tika-vin08t0:1995_2": "pāḷiṃ vācentenāti attho.",
  "tika-vin08t0:1995_3": "Uddisāpentenāti uddesaṃ gaṇhantena,",
  "tika-vin08t0:1995_4": "pāḷiṃ vācāpentenāti attho.",
  "tika-vin08t0:1995_5": "Uccatarepīti pi-",
  "tika-vin08t0:1995_6": "saddena samānāsanaṃ sampiṇḍeti.",
  "tika-vin08t0:1995_7": "Nīcatarepīti etthāpi eseva nayo.",
  "tika-vin08t0:1996_0": "Tivassantarikakathā",
  "tika-vin08t0:1997_0": "9.",
  "tika-vin08t0:1997_1": "Tivassantarikakathāyaṃ tīṇi vassāni tivassaṃ,",
  "tika-vin08t0:1997_2": "tīṇi vā vassāni tivassāni,",
  "tika-vin08t0:1997_3": "tivassānaṃ antaraṃ tivassantaraṃ,",
  "tika-vin08t0:1997_4": "tivassantare ṭhitoti tivassantaro,",
  "tika-vin08t0:1997_5": "tena tivassantarena, antara-",
  "tika-vin08t0:1997_6": "saddo majjhatthavācako, ṇa-",
  "tika-vin08t0:1997_7": "paccayo ṭhitatthe.",
  "tika-vin08t0:1997_8": "Tenāha vajirabuddhiṭīkāyaṃ “tivassantarenāti tiṇṇaṃ vassānaṃ anto ṭhitenā”ti.",
  "tika-vin08t0:1997_9": "Aṭṭhakathāyaṃ pana sarūpameva dassento “tivassantaro nāmā”tiādimāha.",
  "tika-vin08t0:1997_10": "Ime sabbeti sabbe tividhā ime samānāsanikā.",
  "tika-vin08t0:1997_11": "Sesaṃ suviññeyyameva.",
  "tika-vin08t0:1998_0": "Dīghāsanakathā",
  "tika-vin08t0:1999_0": "10.",
  "tika-vin08t0:1999_1": "Dīghāsanakathāyaṃ saṃhārimaṃ vāti saṃharituṃ yuttaṃ kaṭasārakādi.",
  "tika-vin08t0:1999_2": "Asaṃhārimaṃ vāti saṃharituṃ asakkuṇeyyaṃ pāsāṇādi āsanaṃ.",
  "tika-vin08t0:1999_3": "Tenāha sāratthadīpaniyaṃ “dīghāsanaṃ nāma mañcapīṭhavinimuttaṃ yaṃ kiñci tiṇṇannaṃ ekato sukhaṃ nisīdituṃ pahotī”ti.",
  "tika-vin08t0:1999_4": "Kasmā pana “tiṇṇannaṃ pahotī”ti vuttaṃ,",
  "tika-vin08t0:1999_5": "nanu dvinnaṃ pahonakāsanampi dīghamevāti codanaṃ sandhāyāha “anujānāmi…pe…",
  "tika-vin08t0:1999_6": "ettakaṃ pacchimaṃ dīghāsananti hi vutta”nti.",
  "tika-vin08t0:1999_7": "Dvinnaṃ pahonake hi adīghāsane samānāsanikeheva saha nisīdituṃ vaṭṭati,",
  "tika-vin08t0:1999_8": "tiṇṇannaṃ pahonakato paṭṭhāya gahite dīghāsane pana asamānāsanikehipi saha nisīdituṃ vaṭṭati.",
  "tika-vin08t0:1999_9": "Yadi evaṃ paṇḍakādīhipi saha nisīdituṃ vaṭṭeyyāti codanaṃ manasi katvā āha “anujānāmi,",
  "tika-vin08t0:1999_10": "bhikkhave,",
  "tika-vin08t0:1999_11": "ṭhapetvā paṇḍaka”ntiādi.",
  "tika-vin08t0:1999_12": "Tattha attho suviññeyyova.",
  "tika-vin08t0:2000_0": "Gilānupaṭṭhānakathā",
  "tika-vin08t0:2001_0": "11.",
  "tika-vin08t0:2001_1": "Gilānupaṭṭhānakathāyaṃ palipannoti nimuggo,",
  "tika-vin08t0:2001_2": "makkhitoti attho.",
  "tika-vin08t0:2001_3": "Uccāretvāti ukkhipitvā.",
  "tika-vin08t0:2001_4": "Samānācariyakoti ettha “sacepi ekassa ācariyassa eko antevāsiko hoti,",
  "tika-vin08t0:2001_5": "eko saddhivihāriko,",
  "tika-vin08t0:2001_6": "etepi aññamaññaṃ samānācariyakā evā”ti vadanti.",
  "tika-vin08t0:2001_7": "Bhesajjaṃ yojetuṃ asamattho hotīti vejjena “idañcidañca bhesajjaṃ gahetvā iminā yojetvā dātabba”nti vutte tathā kātuṃ asamatthoti attho.",
  "tika-vin08t0:2001_8": "Nīhātunti nīharituṃ,",
  "tika-vin08t0:2001_9": "chaḍḍetunti attho.",
  "tika-vin08t0:2001_10": "Vimativinodaniyaṃ pana “bhūmiyaṃ paribhaṇḍaṃ akāsīti gilānena nipannabhūmiyaṃ kiliṭṭhaṭṭhānaṃ dhovitvā haritūpalittaṃ kāresīti attho.",
  "tika-vin08t0:2001_11": "Bhesajjaṃ yojetuṃ asamatthoti parehi vuttavidhimpi kātuṃ asamattho”ti vuttaṃ.",
  "tika-vin08t0:2002_0": "Maraṇavaṇṇakathā",
  "tika-vin08t0:2003_0": "12.",
  "tika-vin08t0:2003_1": "Maraṇavaṇṇakathāyaṃ maraṇatthikāva hutvāti imassa kāyassa bhedena saggapāpanādhippāyattā atthato maraṇatthikāva hutvā.",
  "tika-vin08t0:2003_2": "Maraṇatthikabhāvaṃ ajānantāti “evaṃ adhippāyino maraṇatthikā nāma hontī”ti attano maraṇatthikabhāvaṃ ajānantā.",
  "tika-vin08t0:2003_3": "Na hi te attano cittappavattiṃ na jānanti.",
  "tika-vin08t0:2003_4": "Vohāravasenāti pubbabhāgavohāravasena,",
  "tika-vin08t0:2003_5": "maraṇādhippāyassa sanniṭṭhāpakacetanākkhaṇe karuṇāya abhāvato kāruññena pāse baddhasūkaramocanaṃ viya na hotīti adhippāyo.",
  "tika-vin08t0:2003_6": "“Yathāyunā”ti vuttamevatthaṃ yathānusandhināti pariyāyantarena vuttaṃ,",
  "tika-vin08t0:2003_7": "yathānusandhinā yathāyuparicchedenāti vuttaṃ hoti.",
  "tika-vin08t0:2003_8": "Atha vā yathānusandhināti yathānuppabandhena,",
  "tika-vin08t0:2003_9": "yāva tasmiṃ bhave santānassa anuppabandho avicchinnapavatti hoti,",
  "tika-vin08t0:2003_10": "tāva ṭhatvāti vuttaṃ hoti.",
  "tika-vin08t0:2004_0": "Vimativinodaniyaṃ “vohāravasenāti pubbabhāgavohāravasena maraṇādhippāyassa sanniṭṭhāpakacetanākkhaṇe karuṇāya abhāvato,",
  "tika-vin08t0:2004_1": "kāruññena pāse baddhasūkaramocanaṃ viya na hotīti adhippāyo.",
  "tika-vin08t0:2004_2": "‘Yathāyunā’ti vuttamevatthaṃ yathānusandhināti pariyāyantarena vutta”nti vuttaṃ.",
  "tika-vin08t0:2004_3": "Vajirabuddhiṭīkāyaṃ pana “maraṇatthikāva hutvāti imassa kāyassa bhedena saggapāpanādhippāyattā atthato maraṇatthikāva hutvā.",
  "tika-vin08t0:2004_4": "“Evaṃadhippāyino maraṇatthikā nāma hontī”ti attano maraṇatthikabhāvaṃ ajānantā āpannā pārājikaṃ.",
  "tika-vin08t0:2004_5": "Na hi te attano cittappavattiṃ na jānantīti vuccanti.",
  "tika-vin08t0:2004_6": "Vohāravasenāti pubbabhāge vohāravasena,",
  "tika-vin08t0:2004_7": "sanniṭṭhāne panetaṃ natthi,",
  "tika-vin08t0:2004_8": "pāse baddhasūkaramocane viya na hoti.",
  "tika-vin08t0:2004_9": "Yathānusandhināti antarā amaritvāti attho”ti vuttaṃ.",
  "tika-vin08t0:2005_0": "Attapātanakathā",
  "tika-vin08t0:2006_0": "13.",
  "tika-vin08t0:2006_1": "Attapātanakathāyaṃ vibhattibyattayenāti vibhattivipariṇāmena.",
  "tika-vin08t0:2006_2": "Visesādhigamoti samādhi vipassanā ca.",
  "tika-vin08t0:2006_3": "Ativiya pākaṭattā “hatthappatto viya dissatī”ti vuttaṃ.",
  "tika-vin08t0:2006_4": "Upacchindatīti visesādhigamassa vikkhepo mā hotūti āhāraṃ upacchindati.",
  "tika-vin08t0:2006_5": "Visesādhigamanti lokuttaradhammapaṭilābhaṃ.",
  "tika-vin08t0:2006_6": "Byākaritvāti ārocetvā.",
  "tika-vin08t0:2006_7": "Upacchindati,",
  "tika-vin08t0:2006_8": "na vaṭṭatīti yasmā sabhāgānaṃ lajjībhikkhūnaṃyeva ariyā attanā adhigatavisesaṃ tādise kāraṇe sati ārocenti,",
  "tika-vin08t0:2006_9": "te ca bhikkhū appatirūpāya anesanāya paccayaṃ na pariyesanti,",
  "tika-vin08t0:2006_10": "tasmā tehi pariyesitapaccaye kukkuccaṃ uppādetvā āhāraṃ upacchindituṃ na vaṭṭatīti attho.",
  "tika-vin08t0:2006_11": "Sabhāgānañhi byākatattā upacchindituṃ na labhati.",
  "tika-vin08t0:2006_12": "Te hi kappiyakhettaṃ ārocenti.",
  "tika-vin08t0:2006_13": "Teneva “sabhāgānañhi lajjībhikkhūnaṃ kathetuṃ vaṭṭatīti idaṃ ‘upacchindati,",
  "tika-vin08t0:2006_14": "na vaṭṭatī’ti imassa kāraṇaṃ dassentena vutta”nti tīsupi gaṇṭhipadesu vuttaṃ.",
  "tika-vin08t0:2006_15": "Atha vā visesādhigamaṃ byākaritvāti idaṃ visesassa adhigatabhāvadassanatthaṃ vuttaṃ,",
  "tika-vin08t0:2006_16": "adhigamantarāyaṃ āsaṅkanteneva ca āhārupacchedo kātabboti anuññātattā adhigatena na kātabboti dassetuṃ",
  "tika-vin08t0:2006_17": "“visesādhigamaṃ byākaritvā āhāraṃ upacchindati,",
  "tika-vin08t0:2006_18": "na vaṭṭatī”ti vuttaṃ.",
  "tika-vin08t0:2006_19": "Kiṃ pana ariyā attanā adhigatavisesaṃ aññesaṃ ārocentīti imissā codanāya “sabhāgānañhi lajjībhikkhūnaṃ kathetuṃ vaṭṭatī”ti vuttaṃ,",
  "tika-vin08t0:2006_20": "ayamettha yuttataroti amhākaṃ khanti,",
  "tika-vin08t0:2006_21": "gaṇṭhipadepi ayamattho dassitoyevāti.",
  "tika-vin08t0:2007_0": "Vimativinodaniyampi “vibhattibyattayenāti vibhattivipariṇāmena.",
  "tika-vin08t0:2007_1": "Visesādhigamoti samādhi vipassanā ca.",
  "tika-vin08t0:2007_2": "Visesādhigamanti lokuttaradhammapaṭilābhaṃ.",
  "tika-vin08t0:2007_3": "Byākaritvāti ārocetvā,",
  "tika-vin08t0:2007_4": "idañca visesassa adhigatabhāvadassanatthaṃ vuttaṃ.",
  "tika-vin08t0:2007_5": "Adhigatavisesā hi diṭṭhānugatiāpajjanatthaṃ lajjībhikkhūnaṃ avassaṃ adhigamaṃ byākaronti,",
  "tika-vin08t0:2007_6": "adhigatavisesena pana abyākaritvāpi āhāraṃ upacchindituṃ na vaṭṭati,",
  "tika-vin08t0:2007_7": "adhigamantarāyavinodanatthameva āhārupacchedassa anuññātattā tadadhigame so na kātabbova.",
  "tika-vin08t0:2007_8": "Kiṃ panādhigamaṃ ārocetuṃ vaṭṭatīti āha sabhāgānañhītiādī”ti vuttaṃ.",
  "tika-vin08t0:2007_9": "Vajirabuddhiṭīkāyaṃ “hatthappatto viya dissati,",
  "tika-vin08t0:2007_10": "‘tassa vikkhepo mā hotū’ti upacchindati,",
  "tika-vin08t0:2007_11": "visesādhigamaṃ byākaritvā tappabhavaṃ sakkāraṃ lajjāyanto āhāraṃ upacchindati sabhāgānaṃ byākatattā.",
  "tika-vin08t0:2007_12": "Te hi kappiyakhettaṃ ārocentī”ti vuttaṃ.",
  "tika-vin08t0:2008_0": "Appaccavekkhitvānisinnakathā",
  "tika-vin08t0:2009_0": "14.",
  "tika-vin08t0:2009_1": "Appaccavekkhitvā nisinnakathāyaṃ appaṭivekkhitvāti anupaparikkhitvā.",
  "tika-vin08t0:2009_2": "Uddhaṃ vā adho vā saṅkamantīti pacchā āgatānaṃ okāsadānatthaṃ nisinnapāḷiyā uddhaṃ vā adho vā gacchanti.",
  "tika-vin08t0:2009_3": "Paṭivekkhaṇakiccaṃ natthīti pacchā āgatehi upaparikkhaṇakiccaṃ natthi.",
  "tika-vin08t0:2009_4": "Heṭṭhā kismiñci vijjamāne sāṭakaṃ valiṃ gaṇhātīti āha “yasmiṃ vali na paññāyatī”ti.",
  "tika-vin08t0:2009_5": "Paṭivekkhaṇañcetaṃ gihīnaṃ santakeyevāti daṭṭhabbaṃ.",
  "tika-vin08t0:2009_6": "Vimativinodaniyampi “heṭṭhā kismiñci vijjamāne sāṭakaṃ valiṃ gaṇhātīti āha ‘yasmiṃ vali na paññāyatī’ti.",
  "tika-vin08t0:2009_7": "Paṭivekkhaṇañcetaṃ gihīnaṃ santake evāti daṭṭhabba”nti ettakameva vuttaṃ,",
  "tika-vin08t0:2009_8": "vajirabuddhiṭīkāyampi “appaṭivekkhitvāti avicāretvā.",
  "tika-vin08t0:2009_9": "Heṭṭhimabhāge hi kismiñci vijjamāne vali paññāyatī”ti ettakameva.",
  "tika-vin08t0:2010_0": "Davāyasilāvijjhanakathā",
  "tika-vin08t0:2011_0": "15.",
  "tika-vin08t0:2011_1": "Davāyasilāvijjhanakathāyaṃ davāsaddo hasādhippāyavācako.",
  "tika-vin08t0:2011_2": "Paṭipubbavidha-",
  "tika-vin08t0:2011_3": "dhātu pavaṭṭanatthoti āha “hasādhippāyena pāsāṇo na pavaṭṭetabbo”ti.",
  "tika-vin08t0:2011_4": "Silāsaddassa pāsāṇavācakattā so eva na paṭivijjhitabboti codanaṃ sandhāyāha “na kevalañcā”tiādi.",
  "tika-vin08t0:2011_5": "Yadi evaṃ sabbesampi atthāya na vaṭṭeyyāti āha “cetiyādīnaṃ atthāyā”tiādi.",
  "tika-vin08t0:2011_6": "Dhovanadaṇḍakanti bhaṇḍadhovanadaṇḍaṃ.",
  "tika-vin08t0:2011_7": "Vimativinodaniyaṃ pana “bhaṇḍakaṃ vā dhovantāti cīvaraṃ vā dhovantā.",
  "tika-vin08t0:2011_8": "Dhovanadaṇḍakanti cīvaradhovanadaṇḍa”nti vuttaṃ.",
  "tika-vin08t0:2012_0": "Dāyālimpanakathā",
  "tika-vin08t0:2013_0": "16.",
  "tika-vin08t0:2013_1": "Dāyālimpanakathāyaṃ alla…pe…",
  "tika-vin08t0:2013_2": "pācittiyanti sukkhaṭṭhānepi aggiṃ pātetvā iminā adhippāyena ālimpentassa pācittiyameva.",
  "tika-vin08t0:2013_3": "Dukkaṭanti sukkhaṭṭhāne vā sukkhaṃ “asukkha”nti avavatthapetvā vā aggiṃ pātentassa dukkaṭaṃ.",
  "tika-vin08t0:2013_4": "Kīḷādhippāyepi eseva nayo,",
  "tika-vin08t0:2013_5": "kīḷādhippāyo ca paṭapaṭāyamānasaddassādavaseneva veditabbo.",
  "tika-vin08t0:2013_6": "Paṭipakkhabhūto aggi paṭaggi.",
  "tika-vin08t0:2013_7": "Parittakaraṇanti ārakkhakaraṇaṃ.",
  "tika-vin08t0:2013_8": "Sayaṃ vā uṭṭhitanti vāteritānaṃ veḷuādīnaṃ aññamaññasaṅghaṭṭanena samuṭṭhitaṃ.",
  "tika-vin08t0:2013_9": "Nirupādānoti indhanarahito.",
  "tika-vin08t0:2013_10": "Vimativinodaniyaṃ pana “khiḍḍādhippāyenapi dukkaṭanti sukkhatiṇādīsu aggikaraṇaṃ sandhāya vuttaṃ.",
  "tika-vin08t0:2013_11": "Allesu pana kīḷādhippāyenapi karontassa pācittiyameva.",
  "tika-vin08t0:2013_12": "Paṭipakkhabhūto,",
  "tika-vin08t0:2013_13": "paṭimukhaṃ gacchanto vā aggi paṭaggi,",
  "tika-vin08t0:2013_14": "tassa allatiṇādīsupi dānaṃ anuññātaṃ.",
  "tika-vin08t0:2013_15": "Taṃ dentena dūratova āgacchantaṃ dāvaggiṃ disvā vihārassa samantato ekakkhaṇe akatvā ekadesato paṭṭhāya",
  "tika-vin08t0:2013_16": "vihārassa samantato saṇikaṃ jhāpetvā yathā mahantopi aggi vihāraṃ pāpuṇituṃ na sakkoti,",
  "tika-vin08t0:2013_17": "evaṃ vihārassa samantā abbhokāsaṃ katvā paṭaggi dātabbo.",
  "tika-vin08t0:2013_18": "So ḍāvaggino paṭipathaṃ gantvā ekato hutvā tena saha nibbāti.",
  "tika-vin08t0:2013_19": "Parittakaraṇanti samantā rukkhatiṇādicchedanaparikhākhaṇanādiārakkhakaraṇaṃ.",
  "tika-vin08t0:2013_20": "Tenāha ‘tiṇakuṭikānaṃ samantā bhūmitacchana’ntiādī”ti,",
  "tika-vin08t0:2013_21": "vajirabuddhiṭīkāyaṃ pana “parittanti rakkhaṇaṃ,",
  "tika-vin08t0:2013_22": "taṃ dassetuṃ ‘samantā bhūmitacchana’ntiādi vutta”nti ettakameva vuttaṃ.",
  "tika-vin08t0:2014_0": "Micchādiṭṭhikulābhatakathā",
  "tika-vin08t0:2015_0": "17.",
  "tika-vin08t0:2015_1": "Micchādiṭṭhikulābhatakathāyaṃ natthi saddhā etesūti assaddhā,",
  "tika-vin08t0:2015_2": "maccharino,",
  "tika-vin08t0:2015_3": "tesu assaddhesu.",
  "tika-vin08t0:2015_4": "Micchādiṭṭhiyā yuttāni kulāni micchādiṭṭhikulāni,",
  "tika-vin08t0:2015_5": "majjhelopatatiyātappurisasamāso,",
  "tika-vin08t0:2015_6": "“natthi dinna”ntiādinayappavattāya dasavatthukāya micchādiṭṭhiyā yuttakulāni, tesu.",
  "tika-vin08t0:2015_7": "Micchādiṭṭhikulesu labhitvāti sambandho.",
  "tika-vin08t0:2015_8": "Asakkaccakārīnaṃ tesaṃ sakkaccakaraṇena,",
  "tika-vin08t0:2015_9": "appaṇītadāyīnaṃ tesaṃ paṇītadānena bhavitabbamettha kāraṇenāti kāraṇaṃ upaparikkhitvāva bhuñjituṃ yuttanti",
  "tika-vin08t0:2015_10": "āha “anupaparikkhitvā neva attanā bhuñjitabbaṃ,",
  "tika-vin08t0:2015_11": "na paresaṃ dātabba”nti.",
  "tika-vin08t0:2015_12": "Yena kāraṇena bhavitabbaṃ,",
  "tika-vin08t0:2015_13": "taṃ dassetuṃ “visamissampi hī”tiādi vuttaṃ.",
  "tika-vin08t0:2015_14": "Na kevalaṃ piṇḍapātamevāti āha “yampī”tiādi.",
  "tika-vin08t0:2015_15": "Tattha kāraṇamāha “apihitavatthusmimpi hī”tiādi.",
  "tika-vin08t0:2015_16": "Tato aññampi dasseti gandhahaliddādimakkhitotiādinā.",
  "tika-vin08t0:2015_17": "Tatthapi kāraṇaṃ dassetumāha “sarīre rogaṭṭhānānī”tiādi.",
  "tika-vin08t0:2016_0": "Gopakadānakathā",
  "tika-vin08t0:2017_0": "18.",
  "tika-vin08t0:2017_1": "Gopakadānakathāyaṃ paresaṃ santakaṃ gopeti rakkhatīti gopako,",
  "tika-vin08t0:2017_2": "tassa dānaṃ gopakadānaṃ,",
  "tika-vin08t0:2017_3": "uyyānapālakādīhi bhikkhūnaṃ dātabbadānaṃ.",
  "tika-vin08t0:2017_4": "Tattha paṇṇaṃ āropetvāti “ettakeheva rukkhehi ettakameva gahetabba”nti paṇṇaṃ āropetvā,",
  "tika-vin08t0:2017_5": "likhitvāti vuttaṃ hoti.",
  "tika-vin08t0:2017_6": "Nimittasaññaṃ katvāti saṅketaṃ katvā.",
  "tika-vin08t0:2017_7": "Dārakāti tesaṃ puttanattādayo dārakā.",
  "tika-vin08t0:2017_8": "Aññepi ye keci gopakā honti,",
  "tika-vin08t0:2017_9": "te sabbepi vuttā.",
  "tika-vin08t0:2017_10": "Sabbatthapi gihīnaṃ gopakadāne yattakaṃ gopakā denti,",
  "tika-vin08t0:2017_11": "tattakaṃ gahetabbaṃ.",
  "tika-vin08t0:2017_12": "Saṅghike pana yathāparicchedameva gahetabbanti dīpitattā “atthato eka”nti vuttaṃ.",
  "tika-vin08t0:2017_13": "Vimativinodaniyampi “paṇṇaṃ āropetvāti ‘ettake rukkhe rakkhitvā tato ettakaṃ gahetabba’nti paṇṇaṃ āropetvā.",
  "tika-vin08t0:2017_14": "Nimittasaññaṃ katvāti saṅketaṃ katvā.",
  "tika-vin08t0:2017_15": "Dārakāti tesaṃ puttanattādayo ye keci gopenti,",
  "tika-vin08t0:2017_16": "te sabbepi idha ‘dārakā’ti vuttā”ti,",
  "tika-vin08t0:2017_17": "vajirabuddhiṭīkāyaṃ pana “ārāmarakkhakāti vissatthavasena gahetabbaṃ.",
  "tika-vin08t0:2017_18": "Adhippāyaṃ ñatvāti ettha yassa dānaṃ paṭiggaṇhantaṃ bhikkhuṃ,",
  "tika-vin08t0:2017_19": "bhāgaṃ vā sāmikā na rakkhanti na daṇḍenti,",
  "tika-vin08t0:2017_20": "tassa dānaṃ appaṭicchādetvā gahetuṃ vaṭṭatīti idha sanniṭṭhānaṃ,",
  "tika-vin08t0:2017_21": "tampi ‘na vaṭṭati saṅghike’ti vutta”nti vuttaṃ.",
  "tika-vin08t0:2018_0": "Yatthāti yasmiṃ āvāse.",
  "tika-vin08t0:2018_1": "Aññesaṃ abhāvanti aññesaṃ āgantukabhikkhūnaṃ abhāvaṃ.",
  "tika-vin08t0:2018_2": "Tatthāti tādise āvāse.",
  "tika-vin08t0:2018_3": "Bhājetvā khādantīti āgantukānampi sampattānaṃ bhājetvā khādantīti adhippāyo.",
  "tika-vin08t0:2018_4": "Catūsu paccayesu sammā upanentīti ambaphalādīni vikkiṇitvā cīvarādīsu catūsu paccayesu sammā upanenti.",
  "tika-vin08t0:2018_5": "Cīvaratthāya niyametvā dinnāti “imesaṃ rukkhānaṃ phalāni vikkiṇitvā cīvaresuyeva upanetabbāni,",
  "tika-vin08t0:2018_6": "na bhājetvā khāditabbānī”ti evaṃ niyametvā dinnā.",
  "tika-vin08t0:2018_7": "Tesupi āgantukā anissarāti paccayaparibhogatthāya niyametvā dinnattā bhājetvā khādituṃ anissarā.",
  "tika-vin08t0:2018_8": "Na tesu…pe…",
  "tika-vin08t0:2018_9": "ṭhātabbanti ettha āgantukehi heṭṭhā vuttanayena bhājetvā khāditabbanti adhippāyo.",
  "tika-vin08t0:2018_10": "Tesaṃ katikāya ṭhātabbanti “bhājetvā na khāditabba”nti vā “ettakesu rukkhesu phalāni gaṇhissāmā”ti vā",
  "tika-vin08t0:2018_11": "“ettakāni phalāni gaṇhissāmā”ti vā “ettakānaṃ divasānaṃ abbhantare gaṇhissāmā”ti vā “na kiñci gaṇhissāmā”ti",
  "tika-vin08t0:2018_12": "vā evaṃ katāya āvāsikānaṃ katikāya āgantukehi ṭhātabbaṃ.",
  "tika-vin08t0:2018_13": "Mahāaṭṭhakathāyaṃ “anissarā”ti vacanena dīpitoyeva attho mahāpaccariyaṃ “catunnaṃ paccayāna”ntiādinā vitthāretvā dassito.",
  "tika-vin08t0:2018_14": "Paribhogavasenevāti ettha eva-",
  "tika-vin08t0:2018_15": "saddo aṭṭhānappayutto,",
  "tika-vin08t0:2018_16": "paribhogavasena tameva bhājetvāti yojetabbaṃ.",
  "tika-vin08t0:2018_17": "Ettha etasmiṃ vihāre, raṭṭhevā.",
  "tika-vin08t0:2019_0": "Senāsanapaccayanti senāsanañca tadatthāya niyametvā ṭhapitañca.",
  "tika-vin08t0:2019_1": "Lāmakakoṭiyāti lāmakaṃ ādiṃ katvā,",
  "tika-vin08t0:2019_2": "lāmakasenāsanato paṭṭhāyāti vuttaṃ hoti.",
  "tika-vin08t0:2019_3": "Senāsanepi tiṇādīni lāmakakoṭiyāva vissajjetabbāni,",
  "tika-vin08t0:2019_4": "senāsanaparikkhārāpi lāmakakoṭiyāva vissajjetabbā.",
  "tika-vin08t0:2019_5": "Mūlavatthucchedaṃ pana katvā na upanetabbanti iminā kiṃ vuttaṃ hoti?",
  "tika-vin08t0:2019_6": "Tīsupi gaṇṭhipadesu tāva idaṃ vuttaṃ “sabbāni senāsanāni na vissajjetabbānīti vuttaṃ hotī”ti.",
  "tika-vin08t0:2019_7": "Lāmakakoṭiyā vissajjantehipi senāsanabhūmiyo na vissajjetabbāti ayamattho vutto hotīti no khanti.",
  "tika-vin08t0:2019_8": "Vīmaṃsitvā yaṃ ruccati,",
  "tika-vin08t0:2019_9": "taṃ gahetabbaṃ.",
  "tika-vin08t0:2020_0": "Dhammasantakena buddhapūjaṃ kātuṃ,",
  "tika-vin08t0:2020_1": "buddhasantakena vā dhammapūjaṃ kātuṃ vaṭṭati na vaṭṭatīti?",
  "tika-vin08t0:2020_2": "“Tathāgatassa kho etaṃ, vāseṭṭha,",
  "tika-vin08t0:2020_3": "adhivacanaṃ dhammakāyo itipī”ti ca “yo kho, vakkali,",
  "tika-vin08t0:2020_4": "dhammaṃ passati,",
  "tika-vin08t0:2020_5": "so maṃ passatī”ti ca vacanato vaṭṭatīti vadanti.",
  "tika-vin08t0:2020_6": "Keci pana “evaṃ sante ‘yo,",
  "tika-vin08t0:2020_7": "bhikkhave,",
  "tika-vin08t0:2020_8": "maṃ upaṭṭhaheyya,",
  "tika-vin08t0:2020_9": "so gilānaṃ upaṭṭhaheyyā’ti vacanato buddhasantakena gilānassapi bhesajjaṃ kātuṃ yuttanti āpajjeyya,",
  "tika-vin08t0:2020_10": "tasmā na vaṭṭatī”ti vadanti,",
  "tika-vin08t0:2020_11": "taṃ akāraṇaṃ.",
  "tika-vin08t0:2020_12": "Na hi “yo,",
  "tika-vin08t0:2020_13": "bhikkhave,",
  "tika-vin08t0:2020_14": "maṃ upaṭṭhaheyya,",
  "tika-vin08t0:2020_15": "so gilānaṃ upaṭṭhaheyyā”ti iminā attano ca gilānassa ca ekasadisatā,",
  "tika-vin08t0:2020_16": "tadupaṭṭhānassa vā samaphalatā vuttā.",
  "tika-vin08t0:2020_17": "Ayañhettha attho –",
  "tika-vin08t0:2020_18": "“yo maṃ ovādānusāsanīkaraṇena upaṭṭhaheyya,",
  "tika-vin08t0:2020_19": "so gilānaṃ upaṭṭhaheyya,",
  "tika-vin08t0:2020_20": "mama ovādakārakena gilāno upaṭṭhātabbo”ti.",
  "tika-vin08t0:2020_21": "Bhagavato ca gilānassa ca upaṭṭhānaṃ ekasadisanti evaṃ panettha attho na gahetabbo,",
  "tika-vin08t0:2020_22": "tasmā “yo vo, ānanda,",
  "tika-vin08t0:2020_23": "mayā dhammo ca vinayo ca desito paññatto,",
  "tika-vin08t0:2020_24": "so vo mamaccayena satthā”ti vacanato “ahañca kho panidāni ekakova ovadāmi anusāsāmi,",
  "tika-vin08t0:2020_25": "mayi parinibbute imāni caturāsīti buddhasahassāni tumhe ovadissanti anusāsissantī”ti vuttattā ca bahussutaṃ bhikkhuṃ pasaṃsantena ca “yo bahussuto,",
  "tika-vin08t0:2020_26": "na so tumhākaṃ sāvako nāma,",
  "tika-vin08t0:2020_27": "buddho nāma esa cundā”ti vuttattā dhammagarukattā ca tathāgatassa pubbanayo eva pasatthataroti amhākaṃ khanti.",
  "tika-vin08t0:2020_28": "Vimativinodaniyampi “yatthāti yasmiṃ āvāse.",
  "tika-vin08t0:2020_29": "Aññesanti aññesaṃ āgantukānaṃ.",
  "tika-vin08t0:2020_30": "Tesupi āgantukā anissarāti senāsane nirantaraṃ vasantānaṃ cīvaratthāya dāyakehi,",
  "tika-vin08t0:2020_31": "bhikkhūhi vā niyametvā dinnattā bhājetvā khādituṃ anissarā.",
  "tika-vin08t0:2020_32": "Āgantukehipi icchantehi tasmiṃ vihāre vassānādīsu pavisitvā cīvaratthāya gahetabbaṃ.",
  "tika-vin08t0:2020_33": "Tesaṃ katikāya ṭhātabbanti sabbāni phalāphalāni abhājetvā ‘ettakesu rukkhesu phalāni bhājetvā paribhuñjissāma,",
  "tika-vin08t0:2020_34": "aññesu phalāphalehi senāsanāni paṭijaggissāmā’ti vā ‘piṇḍapātādipaccayaṃ sampādessāmā’ti vā ‘kiñcipi",
  "tika-vin08t0:2020_35": "abhājetvā catupaccayatthāyeva upanemā’ti vā evaṃ sammā upanentānaṃ āvāsikānaṃ katikāya āgantukehi ṭhātabbaṃ.",
  "tika-vin08t0:2020_36": "Mahāaṭṭhakathāyaṃ ‘anissarā’ti vacanena dīpito eva attho,",
  "tika-vin08t0:2020_37": "mahāpaccariyaṃ ‘catunnaṃ paccayāna’ntiādinā vitthāretvā dassito.",
  "tika-vin08t0:2020_38": "Paribhogavasenevāti ettha eva-",
  "tika-vin08t0:2020_39": "saddo aṭṭhānappayutto,",
  "tika-vin08t0:2020_40": "paribhogavasena tameva bhājetvāti yojetabbaṃ.",
  "tika-vin08t0:2020_41": "Etthāti etasmiṃ vihāre,",
  "tika-vin08t0:2020_42": "raṭṭhe vā.",
  "tika-vin08t0:2020_43": "Senāsanapaccayanti senāsanañca tadatthāya niyametvā ṭhapitañca.",
  "tika-vin08t0:2020_44": "‘Ekaṃ vā dve vā varasenāsanāni ṭhapetvā’ti vuttamevatthaṃ puna byatirekamukhena dassetuṃ ‘mūlavatthucchedaṃ pana katvā na upanetabba’nti vuttaṃ,",
  "tika-vin08t0:2020_45": "senāsanasaṅkhātavatthuno mūlacchedaṃ katvā sabbāni senāsanāni na vissajjetabbānīti attho.",
  "tika-vin08t0:2020_46": "Keci panettha ‘ekaṃ vā dve vā varasenāsanāni ṭhapetvā lāmakato paṭṭhāya vissajjantehipi senāsanabhūmiyo",
  "tika-vin08t0:2020_47": "na vissajjetabbāti ayamattho vutto’ti vadanti,",
  "tika-vin08t0:2020_48": "tampi yuttameva imassapi atthassa avassaṃ vattabbato,",
  "tika-vin08t0:2020_49": "itarathā keci saha vatthunāpi vissajjetabbaṃ maññeyyu”nti.",
  "tika-vin08t0:2021_0": "Vajirabuddhiṭīkāyaṃ “ettha etasmiṃ vihāre paracakkādibhayaṃ āgataṃ.",
  "tika-vin08t0:2021_1": "Mūlavatthucchedanti ‘sabbasenāsanānaṃ ete issarā’ti vacanato itare anissarāti dīpitaṃ hoti.",
  "tika-vin08t0:2021_2": "Ayameva bhikkhu issaroti yattha so icchati,",
  "tika-vin08t0:2021_3": "tattha attañātahetuṃ labhatīti kira attho,",
  "tika-vin08t0:2021_4": "api ca ‘daharo’ti vadanti.",
  "tika-vin08t0:2021_5": "Savatthukanti saha bhūmiyāti vuttaṃ hotī”ti.",
  "tika-vin08t0:2022_0": "Dhammikārakkhayācanakathā",
  "tika-vin08t0:2023_0": "19.",
  "tika-vin08t0:2023_1": "Dhammikārakkhayācanakathāyaṃ “gīvāyevāti āṇattiyā abhāvato.",
  "tika-vin08t0:2023_2": "Tesaṃ anatthakāmatāyāti ‘coro’ti vuttaṃ mama vacanaṃ sutvā keci daṇḍissanti,",
  "tika-vin08t0:2023_3": "jīvitā voropessantīti evaṃ saññāya.",
  "tika-vin08t0:2023_4": "Etena kevalaṃ bhayena vā parikkhāraggahaṇatthaṃ vā sahasā ‘coro’ti vutte daṇḍitepi na dosoti dasseti.",
  "tika-vin08t0:2023_5": "Rājapurisānañhi ‘coro aya’nti uddissakathane eva gīvā.",
  "tika-vin08t0:2023_6": "Bhikkhūnaṃ,",
  "tika-vin08t0:2023_7": "pana ārāmikādīnaṃ vā sammukhā ‘asuko coro evamakāsī’ti kenaci vuttavacanaṃ nissāya ārāmikādīsu rājapurisānaṃ",
  "tika-vin08t0:2023_8": "vatvā daṇḍāpentesupi bhikkhussa na gīvā rājapurisānaṃ avuttattā,",
  "tika-vin08t0:2023_9": "yesañca vuttaṃ,",
  "tika-vin08t0:2023_10": "tehi sayaṃ corassa adaṇḍitattāti gahetabbaṃ.",
  "tika-vin08t0:2023_11": "‘Tvaṃ etassa santakaṃ acchindā’ti āṇattopi hi sace aññena acchindāpeti,",
  "tika-vin08t0:2023_12": "āṇāpakassa anāpatti visaṅketattā.",
  "tika-vin08t0:2023_13": "Attano vacanakaranti idaṃ sāmīcivasena vuttaṃ.",
  "tika-vin08t0:2023_14": "Vacanaṃ akarontānaṃ rājapurisānampi ‘iminā gahitaparikkhāraṃ āharāpehi,",
  "tika-vin08t0:2023_15": "mā cassa daṇḍaṃ karohī’ti uddissa vadantassapi daṇḍe gahitepi na gīvā eva daṇḍaggahaṇassa paṭikkhittattā",
  "tika-vin08t0:2023_16": "‘asukabhaṇḍaṃ avaharā’ti āṇāpetvā vippaṭisāre uppanne puna paṭikkhipane viya.",
  "tika-vin08t0:2023_17": "Dāsādīnaṃ sampaṭicchane viya tadatthāya aḍḍakaraṇe bhikkhūnampi dukkaṭanti āha ‘kappiyaaḍḍo nāma,",
  "tika-vin08t0:2023_18": "na vaṭṭatī’ti.",
  "tika-vin08t0:2023_19": "Kenaci pana bhikkhunā khettādiatthāya vohārikānaṃ santikaṃ gantvā aḍḍe katepi taṃ khettādisampaṭicchane",
  "tika-vin08t0:2023_20": "viya sabbesaṃ akappiyaṃ na hoti pubbe eva saṅghasantakattā.",
  "tika-vin08t0:2023_21": "Bhikkhusseva pana payogavasena āpattiyo honti.",
  "tika-vin08t0:2023_22": "Dāsādīnampi pana atthāya rakkhaṃ yācituṃ vohārikena puṭṭhena saṅghassa uppannaṃ kappiyakkamaṃ vattuṃ ārāmikādīhi ca aḍḍaṃ kārāpetuṃ vaṭṭati eva.",
  "tika-vin08t0:2023_23": "Vihāravatthādikappiyaaḍḍaṃ pana bhikkhunā sayampi kātuṃ vaṭṭatī”ti vimativinodaniyaṃ āgato.",
  "tika-vin08t0:2024_0": "Vajirabuddhiṭīkāyaṃ “gīvāti kevalaṃ gīvā eva hoti,",
  "tika-vin08t0:2024_1": "na pārājikaṃ.",
  "tika-vin08t0:2024_2": "Kārāpetvā dātabbāti ettha sace āvudhabhaṇḍaṃ hoti,",
  "tika-vin08t0:2024_3": "tassa dhārā na kārāpetabbā,",
  "tika-vin08t0:2024_4": "aññena pana ākārena saññāpetabba”nti vuttaṃ.",
  "tika-vin08t0:2025_0": "Uccārādichaḍḍanakathā",
  "tika-vin08t0:2026_0": "20.",
  "tika-vin08t0:2026_1": "Uccārādichaḍḍanakathāyaṃ aṭṭhame uccārādichaḍḍane “uccārādibhāvo,",
  "tika-vin08t0:2026_2": "anapalokanaṃ,",
  "tika-vin08t0:2026_3": "vaḷañjanaṭṭhānaṃ,",
  "tika-vin08t0:2026_4": "tirokuṭṭapākāratā,",
  "tika-vin08t0:2026_5": "chaḍḍanaṃ vā chaḍḍāpanaṃ vāti imāni panettha pañca aṅgāni,",
  "tika-vin08t0:2026_6": "navame haritūpari chaḍḍane sabbesanti bhikkhussa bhikkhuniyā ca.",
  "tika-vin08t0:2026_7": "Idha khettapālakā ārāmādigopakā ca sāmikā evā”ti ettakameva sāratthadīpaniyaṃ vuttaṃ.",
  "tika-vin08t0:2026_8": "Vimativinodaniyaṃ pana “aṭṭhame vaḷañjiyamānatirokuṭṭāditā,",
  "tika-vin08t0:2026_9": "anapaloketvā uccārādīnaṃ chaḍḍanādīti dve aṅgāni.",
  "tika-vin08t0:2026_10": "Navame ‘matthakacchinnanāḷikerampī’ti vuttattā haritūpari chaḍḍanameva paṭikkhittaṃ.",
  "tika-vin08t0:2026_11": "Tenāha ‘anikkhittabījesū’tiādi.",
  "tika-vin08t0:2026_12": "Yattha ca chaḍḍetuṃ vaṭṭati,",
  "tika-vin08t0:2026_13": "tattha harite vaccādiṃ kātumpi vaṭṭati eva.",
  "tika-vin08t0:2026_14": "Sabbesanti bhikkhubhikkhunīna”nti vuttaṃ.",
  "tika-vin08t0:2026_15": "Vajirabuddhiṭīkāyaṃ pana “sāmike apaloketvāva chaḍḍetīti katthaci potthake natthi,",
  "tika-vin08t0:2026_16": "katthaci atthi,",
  "tika-vin08t0:2026_17": "atthibhāvova seyyo kiriyākiriyattā sikkhāpadassa.",
  "tika-vin08t0:2026_18": "Idha khettapālakā ārāmādigopakā ca sāmikā eva.",
  "tika-vin08t0:2026_19": "‘Saṅghassa khette ārāme ca tattha kacavaraṃ na chaḍḍetabbanti katikā ce natthi,",
  "tika-vin08t0:2026_20": "bhikkhussa chaḍḍetuṃ vaṭṭati saṅghapariyāpannattā,",
  "tika-vin08t0:2026_21": "na bhikkhunīnaṃ.",
  "tika-vin08t0:2026_22": "Tāsampi bhikkhunisaṅghasantake vuttanayena vaṭṭati,",
  "tika-vin08t0:2026_23": "na tattha bhikkhussa.",
  "tika-vin08t0:2026_24": "Evaṃ santepi sāruppavaseneva kātabbanti vutta”nti vuttaṃ.",
  "tika-vin08t0:2027_0": "Bhikkhuvibhaṅge pana sekhiyavaṇṇanāyaṃ “asañciccāti paṭicchannaṭṭhānaṃ gacchantassa sahasā uccāro vā passāvo vā nikkhamati,",
  "tika-vin08t0:2027_1": "asañciccakato nāma, anāpatti.",
  "tika-vin08t0:2027_2": "Na hariteti ettha yampi jīvarukkhassa mūlaṃ pathaviyaṃ dissamānaṃ gacchati,",
  "tika-vin08t0:2027_3": "sākhā vā bhūmilaggā gacchati,",
  "tika-vin08t0:2027_4": "sabbaṃ haritasaṅkhātameva,",
  "tika-vin08t0:2027_5": "khandhe nisīditvā appaharitaṭṭhāne pātetuṃ vaṭṭati.",
  "tika-vin08t0:2027_6": "Appaharitaṭṭhānaṃ olokentasseva sahasā nikkhamati,",
  "tika-vin08t0:2027_7": "gilānaṭṭhāne ṭhito hoti, vaṭṭati.",
  "tika-vin08t0:2027_8": "Appaharite katoti appaharitaṃ alabhantena tiṇaṇḍupakaṃ vā palālaṇḍupakaṃ vā ṭhapetvā katopi pacchā haritaṃ ottharati,",
  "tika-vin08t0:2027_9": "vaṭṭatiyeva.",
  "tika-vin08t0:2027_10": "‘Kheḷena cettha siṅghāṇikāpi saṅgahitā’ti mahāpaccariyaṃ vuttaṃ.",
  "tika-vin08t0:2027_11": "Na udaketi etaṃ paribhogaudakameva sandhāya vuttaṃ.",
  "tika-vin08t0:2027_12": "Vaccakuṭisamauddādiudakesu pana aparibhogesu anāpatti.",
  "tika-vin08t0:2027_13": "Deve vassante samantato udakogho hoti,",
  "tika-vin08t0:2027_14": "anudakaṭṭhānaṃ olokentasseva nikkhamati, vaṭṭati.",
  "tika-vin08t0:2027_15": "Mahāpaccariyaṃ vuttaṃ etādise kāle anudakaṭṭhānaṃ alabhantena kātuṃ vaṭṭatī”ti vuttaṃ.",
  "tika-vin08t0:2027_16": "Tassaṃ vaṇṇanāyaṃ vimativinodaniyañca “kheḷena cettha siṅghāṇikāpi saṅgahitāti ettha udakagaṇḍusakaṃ",
  "tika-vin08t0:2027_17": "katvā ucchukacavarādiñca mukheneva harituṃ udakesu chaḍḍetuṃ vaṭṭatīti daṭṭhabba”nti vuttaṃ.",
  "tika-vin08t0:2028_0": "Imasmiṃ ṭhāne paṇḍitehi vicāretabbaṃ atthi –",
  "tika-vin08t0:2028_1": "“vaccakuṭisamuddādiudakesu pana aparibhogesu anāpattī”ti aṭṭhakathāyaṃ vuttaṃ,",
  "tika-vin08t0:2028_2": "evaṃ sante nadījātassarādīsu āpatti vā anāpatti vāti.",
  "tika-vin08t0:2028_3": "Tattha samuddādīti ādi-",
  "tika-vin08t0:2028_4": "saddena nadījātassarāpi saṅgahitāva,",
  "tika-vin08t0:2028_5": "tasmā anāpattīti ce?",
  "tika-vin08t0:2028_6": "Na cevaṃ daṭṭhabbaṃ.",
  "tika-vin08t0:2028_7": "Yadi hi samuddādīti ettha ādi-",
  "tika-vin08t0:2028_8": "saddena nadījātassarāpi saṅgahitā,",
  "tika-vin08t0:2028_9": "evaṃ sati ṭīkācariyā vadeyyuṃ,",
  "tika-vin08t0:2028_10": "na pana vadanti,",
  "tika-vin08t0:2028_11": "aṭṭhakathāyañca “vaccakuṭisamuddādiudakesū”ti ettakameva vadeyya,",
  "tika-vin08t0:2028_12": "tathā pana avatvā “aparibhogesū”ti hetumantavisesanapadampi gahitaṃ.",
  "tika-vin08t0:2028_13": "Tena ñāyati “ādisaddena aparibhogāni candanikādiudakāni eva gahitāni,",
  "tika-vin08t0:2028_14": "na paribhogāni nadījātassarādiudakānī”ti.",
  "tika-vin08t0:2028_15": "Tena ca vaccakuṭisamuddādiudakāni aparibhogattā anāpattikarāni honti,",
  "tika-vin08t0:2028_16": "nadījātassarādiudakāni pana paribhogattā āpattikarānīti.",
  "tika-vin08t0:2028_17": "Kathaṃ pana “aparibhogesū”ti imassa padassa hetumantapadabhāvo jānitabboti?",
  "tika-vin08t0:2028_18": "Yuttito āgamato ca.",
  "tika-vin08t0:2028_19": "Kathaṃ yuttito?",
  "tika-vin08t0:2028_20": "“Vaccakuṭisamuddādiudakāni paribhogānipi santi,",
  "tika-vin08t0:2028_21": "aparibhogānipī”ti abyabhicāriyabhāvato.",
  "tika-vin08t0:2028_22": "Byabhicāre hi sambhave eva sati visesanaṃ sātthakaṃ siyā.",
  "tika-vin08t0:2028_23": "Kathaṃ āgamato?",
  "tika-vin08t0:2028_24": "Vuttañhetaṃ ācariyabuddhadattattherena vinayavinicchaye “tesaṃ aparibhogattā”ti.",
  "tika-vin08t0:2028_25": "Tasmā ādi-",
  "tika-vin08t0:2028_26": "saddena aparibhogāniyeva udakāni gahitāni,",
  "tika-vin08t0:2028_27": "na paribhogāni.",
  "tika-vin08t0:2028_28": "Vuttañhetaṃ vinayavinicchayaṭīkāyaṃ “vaccakuṭisamuddādiudakesūti ettha ādi-",
  "tika-vin08t0:2028_29": "saddena sabbaṃ aparibhogajalaṃ saṅgayhati,",
  "tika-vin08t0:2028_30": "teneva tesaṃ aparibhogattameva kāraṇamāhā”ti,",
  "tika-vin08t0:2028_31": "tasmā manussānaṃ paribhogesu nadījātassarataḷākapokkharaṇiyādiudakesu uccārapassāvādikaraṇaṃ na vaṭṭatīti jānitabbametaṃ.",
  "tika-vin08t0:2028_32": "“Deve vassante samantato udakogho hoti,",
  "tika-vin08t0:2028_33": "anudakaṭṭhānaṃ olokentasseva nikkhamati, vaṭṭati.",
  "tika-vin08t0:2028_34": "Mahāpaccariyaṃ vuttaṃ etādise kāle anudakaṭṭhānaṃ alabhantena kātuṃ vaṭṭatīti vutta”nti aṭṭhakathāyaṃ",
  "tika-vin08t0:2028_35": "āgatattā mahantesu nadījātassarādīsu nāvādīhi gatakāle tādise kāraṇe sati “tīraṃ upanehī”ti vatvā “upanetuṃ",
  "tika-vin08t0:2028_36": "asakkuṇeyyaṭṭhāne udakepi kātuṃ vaṭṭati,",
  "tika-vin08t0:2028_37": "anāpattī”ti aṭṭhakathānulomato viññāyati,",
  "tika-vin08t0:2028_38": "upaparikkhitvā gahetabbaṃ.",
  "tika-vin08t0:2029_0": "Nahānerukkhādighaṃsanakathā",
  "tika-vin08t0:2030_0": "21.",
  "tika-vin08t0:2030_1": "Nahāne rukkhādighaṃsananti ettha aṭṭhapadākārenāti aṭṭhapadaphalakākārena,",
  "tika-vin08t0:2030_2": "jūtaphalakasadisanti vuttaṃ hoti.",
  "tika-vin08t0:2030_3": "Mallakamūlakasaṇṭhānenāti kheḷamallakamūlasaṇṭhānena.",
  "tika-vin08t0:2030_4": "Vimativinodaniyaṃ pana “aṭṭhapadākārenāti jūtaphalake aṭṭhagabbharājiākārena.",
  "tika-vin08t0:2030_5": "Mallakamūlasaṇṭhānenāti kheḷamallakamūlasaṇṭhānena.",
  "tika-vin08t0:2030_6": "Idañca vaṭṭādhārakaṃ sandhāya vuttaṃ.",
  "tika-vin08t0:2030_7": "Kaṇṭake uṭṭhāpetvā katavaṭṭakapālassetaṃ adhivacanaṃ.",
  "tika-vin08t0:2030_8": "Puthupāṇikanti muṭṭhiṃ akatvā vikasitahatthatalehi piṭṭhiparikammaṃ vuccati.",
  "tika-vin08t0:2030_9": "Etameva sandhāya hatthaparikamma”nti vuttaṃ.",
  "tika-vin08t0:2030_10": "Vajirabuddhiṭīkāyaṃ pana “puthupāṇinā kattabbaṃ kammaṃ puthupāṇikamma”nti vuttaṃ.",
  "tika-vin08t0:2031_0": "Evaṃ pāḷianusāreneva nahāne kattabbākattabbaṃ dassetvā idāni nahānatitthe nahāyantānaṃ bhikkhūnaṃ nahānavidhiṃ",
  "tika-vin08t0:2031_1": "dassento “idaṃ panettha nahānavatta”ntiādimāha.",
  "tika-vin08t0:2031_2": "Tattha passantānaṃ appasādāvahanato,",
  "tika-vin08t0:2031_3": "gihipurisānaṃ kammaṃ viyāti garahitabbabhāvato ca vuttaṃ “yattha vā tattha vā…pe…",
  "tika-vin08t0:2031_4": "na otaritabba”nti.",
  "tika-vin08t0:2031_5": "Aññesu sammukhībhūtesu anudakasāṭakena nahāyituṃ dukkarattā “sabbadisā pana oloketvā vivittabhāvaṃ ñatvā”ti vuttaṃ.",
  "tika-vin08t0:2031_6": "Evampi khāṇugumbalatādīhi paṭicchannāpi hutvā tiṭṭheyyunti āha “khāṇu…pe…",
  "tika-vin08t0:2031_7": "ukkāsitvā”ti.",
  "tika-vin08t0:2031_8": "Uddhaṃmukhena cīvarāpanayanaṃ harāyitabbaṃ siyāti vuttaṃ “avakujja…pe…",
  "tika-vin08t0:2031_9": "apanetvā”ti.",
  "tika-vin08t0:2031_10": "Tato kāyabandhanaṭṭhapanavattamāha “kāyabandhana”ntyādinā.",
  "tika-vin08t0:2031_11": "Tato udakasāṭikāya sati taṃ nivāsetvā otaritabbaṃ siyā,",
  "tika-vin08t0:2031_12": "tāya asatiyā kiṃ kātabbanti codanaṃ sandhāyāha “sace”tiādi.",
  "tika-vin08t0:2031_13": "Tattha pubbe “ṭhitakeneva na otaritabba”nti ahirikākārassa paṭisiddhattā idha hirimantākāraṃ dasseti udakante ukkuṭikaṃ nisīditvā nivāsanaṃ mocetvāti.",
  "tika-vin08t0:2031_14": "Uṇṇaṭṭhāne,",
  "tika-vin08t0:2031_15": "samaṭṭhāne vā pasārite sati vā tena aññattha gaccheyyāti āha “sace ninnaṭṭhāna”ntiādi.",
  "tika-vin08t0:2032_0": "Otarantena kiṃ kātabbanti pucchaṃ sandhāya “otarantena saṇika”ntyādi.",
  "tika-vin08t0:2032_1": "Tattha pubbe “vegena na otaritabba”nti paṭisiddhānurūpamāha “saṇika”nti.",
  "tika-vin08t0:2032_2": "Atigambhīraṃ gacchanto udakoghataraṅgavātādīhi paharanto calitakāyo siyā,",
  "tika-vin08t0:2032_3": "atiuttāne nisīdanto appaṭicchannakāyo siyāti vuttaṃ “nābhippamāṇamattaṃ otaritvā”ti.",
  "tika-vin08t0:2032_4": "Attano hatthavikārādīhi vīciṃ uṭṭhāpento,",
  "tika-vin08t0:2032_5": "saddañca karonto uddhaṭacapalabhāvo siyāti vuttaṃ “vīciṃ anuṭṭhapentena saddaṃ akarontena nivattitvā”ti.",
  "tika-vin08t0:2032_6": "Nivattitvā kiṃ kātabbanti āha āgatadisābhimukhena nimujjitabba”nti,",
  "tika-vin08t0:2032_7": "abhimukhena hutvāti pāṭhaseso.",
  "tika-vin08t0:2032_8": "Idāni tapphalaṃ dassento “eva”ntyādimāha.",
  "tika-vin08t0:2032_9": "Tato ummujjantena kiṃ kātabbanti pucchāyamāha “ummujjantenapī”tiādi.",
  "tika-vin08t0:2032_10": "Sesaṃ suviññeyyameva.",
  "tika-vin08t0:2032_11": "Cīvaraṃ pārupitvāva ṭhātabbaṃ,",
  "tika-vin08t0:2032_12": "kasmāti ce?",
  "tika-vin08t0:2032_13": "Na tāva kāyato udakaṃ otarati,",
  "tika-vin08t0:2032_14": "tasmā thokaṃ kālaṃ uttarāsaṅgaṃ cīvaraṃ ubhohi hatthehi ante gahetvā purato katvā ṭhātabbaṃ.",
  "tika-vin08t0:2032_15": "Tato kāyassa sukkhabhāvaṃ ñatvā cīvaraṃ pārupitvā yathāruci gantabbanti.",
  "tika-vin08t0:2033_0": "Valikādikathā",
  "tika-vin08t0:2034_0": "22.",
  "tika-vin08t0:2034_1": "Valikādikathāyaṃ “muttolambakādīnanti ādi-",
  "tika-vin08t0:2034_2": "saddena kuṇḍalādiṃ saṅgaṇhāti.",
  "tika-vin08t0:2034_3": "Palambakasuttanti yaññopacitākārena olambakasutta”nti sāratthadīpaniyaṃ.",
  "tika-vin08t0:2034_4": "Vimativinodaniyaṃ pana “muttolambakādīnanti ādi-",
  "tika-vin08t0:2034_5": "saddena kuṇḍalādiṃ saṅgaṇhāti.",
  "tika-vin08t0:2034_6": "Palambakasuttanti brāhmaṇānaṃ yaññopacitasuttādiākāraṃ vuccati.",
  "tika-vin08t0:2034_7": "Valayanti hatthapādavalaya”nti vuttaṃ.",
  "tika-vin08t0:2034_8": "Vajirabuddhiṭīkāyaṃ pana “kaṇṇato nikkhantamuttolambakādīnaṃ kuṇḍalādīnanti likhitaṃ.",
  "tika-vin08t0:2034_9": "‘Kāyūra’nti pāḷipāṭho.",
  "tika-vin08t0:2034_10": "‘Keyūrādīnī’ti ācariyenuddhaṭa”nti vuttaṃ.",
  "tika-vin08t0:2035_0": "Dīghakesakathā",
  "tika-vin08t0:2036_0": "23.",
  "tika-vin08t0:2036_1": "Dīghakesakathāyaṃ sāratthadīpaniyaṃ na kiñci vuttaṃ.",
  "tika-vin08t0:2036_2": "Vimativinodaniyaṃ pana “dvaṅguleti upayogabahuvacanaṃ,",
  "tika-vin08t0:2036_3": "dvaṅgulappamāṇaṃ atikkāmetuṃ na vaṭṭatīti attho.",
  "tika-vin08t0:2036_4": "Ettha ca dumāsassa vā dvaṅgulassa vā atikkantabhāvaṃ ajānantassapi kesamassugaṇanāya acittakāpattiyo hontīti vadanti.",
  "tika-vin08t0:2036_5": "Kocchenāti usīrahīrādīni bandhitvā samakaṃ chinditvā gahitakocchena.",
  "tika-vin08t0:2036_6": "Cikkalenāti silesayuttatelena.",
  "tika-vin08t0:2036_7": "Uṇhābhitattarajasirānampīti uṇhābhitattānaṃ rajokiṇṇasirānaṃ.",
  "tika-vin08t0:2036_8": "Addahatthenāti allahatthenā”ti vuttaṃ.",
  "tika-vin08t0:2037_0": "Upari pana pāḷiyaṃ “tena kho pana samayena chabbaggiyā bhikkhū massuṃ kappāpenti.",
  "tika-vin08t0:2037_1": "Massuṃ vaḍḍhāpenti.",
  "tika-vin08t0:2037_2": "Golomikaṃ kārāpenti.",
  "tika-vin08t0:2037_3": "Caturassakaṃ kārāpenti.",
  "tika-vin08t0:2037_4": "Parimukhaṃ kārāpenti.",
  "tika-vin08t0:2037_5": "Aḍḍhadukaṃ kārāpenti.",
  "tika-vin08t0:2037_6": "Dāṭhikaṃ ṭhapenti.",
  "tika-vin08t0:2037_7": "Sambādhe lomaṃ saṃharāpenti.",
  "tika-vin08t0:2037_8": "Manussā ujjhāyanti khīyanti vipācenti ‘seyyathāpi gihī kāmabhogino’ti.",
  "tika-vin08t0:2037_9": "Bhagavato etamatthaṃ ārocesuṃ – na,",
  "tika-vin08t0:2037_10": "bhikkhave,",
  "tika-vin08t0:2037_11": "massu kappāpetabbaṃ.",
  "tika-vin08t0:2037_12": "Na massu vaḍḍhāpetabbaṃ.",
  "tika-vin08t0:2037_13": "Na golomikaṃ kārāpetabbaṃ.",
  "tika-vin08t0:2037_14": "Na caturassakaṃ kārāpetabbaṃ.",
  "tika-vin08t0:2037_15": "Na parimukhaṃ kārāpetabbaṃ.",
  "tika-vin08t0:2037_16": "Na aḍḍhadukaṃ kārāpetabbaṃ.",
  "tika-vin08t0:2037_17": "Na dāṭhikā ṭhapetabbā.",
  "tika-vin08t0:2037_18": "Na sambādhe lomaṃ saṃharāpetabbaṃ,",
  "tika-vin08t0:2037_19": "yo saṃharāpeyya,",
  "tika-vin08t0:2037_20": "āpatti dukkaṭassā”ti āgataṃ.",
  "tika-vin08t0:2037_21": "Aṭṭhakathāyampi “massuṃ kappāpentīti kattariyā massuṃ chedāpenti.",
  "tika-vin08t0:2037_22": "Massuṃ vaḍḍhāpentīti massuṃ dīghaṃ kārenti.",
  "tika-vin08t0:2037_23": "Golomikanti hanukamhi dīghaṃ katvā ṭhapitaṃ eḷakamassu vuccati.",
  "tika-vin08t0:2037_24": "Caturassakanti catukoṇaṃ.",
  "tika-vin08t0:2037_25": "Parimukhanti udare lomasaṃharaṇaṃ.",
  "tika-vin08t0:2037_26": "Aḍḍhadukanti udare lomarājiṭṭhapanaṃ.",
  "tika-vin08t0:2037_27": "Āpatti dukkaṭassāti massukappāpanādīsu sabbattha āpatti dukkaṭassā”ti vuttaṃ.",
  "tika-vin08t0:2038_0": "Puna pāḷiyaṃ “tena kho pana samayena bhikkhū sakkharikāyapi madhusitthakenapi nāsikālomaṃ gāhāpenti,",
  "tika-vin08t0:2038_1": "nāsikā dukkhā honti.",
  "tika-vin08t0:2038_2": "Anujānāmi,",
  "tika-vin08t0:2038_3": "bhikkhave,",
  "tika-vin08t0:2038_4": "saṇḍāsanti.",
  "tika-vin08t0:2038_5": "Tena kho pana samayena chabbaggiyā bhikkhū palitaṃ gāhāpenti.",
  "tika-vin08t0:2038_6": "Manussā ujjhāyanti khīyanti vipācenti ‘seyyathāpi gihī kāmabhogino’ti.",
  "tika-vin08t0:2038_7": "Bhagavato etamatthaṃ ārocesuṃ – na,",
  "tika-vin08t0:2038_8": "bhikkhave,",
  "tika-vin08t0:2038_9": "palitaṃ gāhāpetabbaṃ,",
  "tika-vin08t0:2038_10": "yo gāhāpeyya,",
  "tika-vin08t0:2038_11": "āpatti dukkaṭassā”ti āgataṃ.",
  "tika-vin08t0:2038_12": "“Sakkharādīhi nāsikālomaggāhāpane āpatti natthi,",
  "tika-vin08t0:2038_13": "anurakkhaṇatthaṃ pana saṇḍāso anuññāto”ti aṭṭhakathāyaṃ vuttaṃ. “Na,",
  "tika-vin08t0:2038_14": "bhikkhave,",
  "tika-vin08t0:2038_15": "palitaṃ gāhāpetabbanti ettha bhamukāya vā nalāṭe vā dāṭhikāya vā uggantvā bībhacchaṃ ṭhitaṃ,",
  "tika-vin08t0:2038_16": "tādisaṃ lomaṃ palitaṃ vā apalitaṃ vā gāhāpetuṃ vaṭṭatī”ti ca vuttaṃ.",
  "tika-vin08t0:2039_0": "Ādāsādikathā",
  "tika-vin08t0:2040_0": "24.",
  "tika-vin08t0:2040_1": "Ādāsādikathāyaṃ ādāso nāma maṇḍanapakatikānaṃ manussānaṃ attano mukhacchāyādassanatthaṃ kaṃsalohādīhi kato bhaṇḍaviseso.",
  "tika-vin08t0:2040_2": "Udakapatto nāma udakaṭṭhapanako pātisarāvādiko bhājanaviseso.",
  "tika-vin08t0:2040_3": "Kaṃsapattādīnīti ādāsabhāvena akatāni parisuddhabhāvena ālokakarāni vatthūni. Ādi-",
  "tika-vin08t0:2040_4": "saddena suvaṇṇarajatajātiphalikādayo saṅgaṇhāti,",
  "tika-vin08t0:2040_5": "kañjiyādīnīti ettha ādi-",
  "tika-vin08t0:2040_6": "saddena dravajātikāni telamadhukhīrādīni.",
  "tika-vin08t0:2040_7": "Ābādhapaccayāti attano mukhe uppannavaṇapaccayā.",
  "tika-vin08t0:2040_8": "Tenāha “sañchavi nu kho me vaṇo”tiādi.",
  "tika-vin08t0:2040_9": "Āyuṃ saṅkharotīti āyusaṅkhāro. Ko so?",
  "tika-vin08t0:2040_10": "Attabhāvo,",
  "tika-vin08t0:2040_11": "taṃ āyusaṅkhāraṃ,",
  "tika-vin08t0:2040_12": "taṃ olokento kenākārena olokeyyāti pucchāyamāha “jiṇṇo nu khomhi noti eva”nti.",
  "tika-vin08t0:2040_13": "Tassattho –",
  "tika-vin08t0:2040_14": "mama attabhāvo jiṇṇo nu kho vā,",
  "tika-vin08t0:2040_15": "no jiṇṇo nu kho vāti evaṃ iminā manasikārena kammaṭṭhānasīsena oloketuṃ vaṭṭati.",
  "tika-vin08t0:2040_16": "“Sobhati nu kho me attabhāvo,",
  "tika-vin08t0:2040_17": "no vā”ti evaṃ pavattena attasinehavasena oloketuṃ na vaṭṭatīti.",
  "tika-vin08t0:2041_0": "Na mukhaṃ ālimpitabbanti vippasannachavivaṇṇakarehi mukhalepanehi na limpitabbaṃ.",
  "tika-vin08t0:2041_1": "Na ummadditabbanti nānāummaddanehi na ummadditabbaṃ.",
  "tika-vin08t0:2041_2": "Na cuṇṇetabbanti mukhacuṇṇakena na makkhetabbaṃ.",
  "tika-vin08t0:2041_3": "Na manosilikāya mukhaṃ lañjetabbanti manosilāya tilakādilañjanāni na kātabbāni.",
  "tika-vin08t0:2041_4": "Na kevalaṃ manosilāyameva,",
  "tika-vin08t0:2041_5": "haritālādīhipi tāni na vaṭṭantiyeva.",
  "tika-vin08t0:2041_6": "Aṅgarāgādayo pākaṭāyeva.",
  "tika-vin08t0:2042_0": "Naccādikathā",
  "tika-vin08t0:2043_0": "25.",
  "tika-vin08t0:2043_1": "Naccādikathāyaṃ “sādhugītanti aniccatādipaṭisaṃyuttagītaṃ.",
  "tika-vin08t0:2043_2": "Caturassena vattenāti paripuṇṇena uccāraṇavattena.",
  "tika-vin08t0:2043_3": "Taraṅgavattādīnaṃ uccāraṇavidhānāni naṭṭhappayogānī”ti sāratthadīpaniyaṃ vuttaṃ,",
  "tika-vin08t0:2043_4": "vimativinodaniyampi “sādhugītanti aniccatādipaṭisaññuttaṃ gītaṃ.",
  "tika-vin08t0:2043_5": "Caturassena vattenāti paripuṇṇena uccāraṇavattena.",
  "tika-vin08t0:2043_6": "Taraṅgavattādīnaṃ sabbesaṃ sāmaññalakkhaṇaṃ dassetuṃ ‘sabbesaṃ…pe…",
  "tika-vin08t0:2043_7": "lakkhaṇa’nti vuttaṃ.",
  "tika-vin08t0:2043_8": "Yattakāhi mattāhi akkharaṃ paripuṇṇaṃ hoti,",
  "tika-vin08t0:2043_9": "tatopi adhikamattāyuttaṃ katvā kathanaṃ vikārakathanaṃ nāma,",
  "tika-vin08t0:2043_10": "tathā akatvā kathanameva lakkhaṇanti attho”ti vuttaṃ.",
  "tika-vin08t0:2043_11": "Vajirabuddhiṭīkāyaṃ pana “sādhugītaṃ nāma parinibbutaṭṭhāne gītanti likhitaṃ.",
  "tika-vin08t0:2043_12": "Dantagītaṃ gāyitukāmānaṃ vākkaraṇīyaṃ.",
  "tika-vin08t0:2043_13": "Dantagītassa vibhāvanatthaṃ ‘yaṃ gāyissāmā’tiādimāha.",
  "tika-vin08t0:2043_14": "Caturassavattaṃ nāma catupādagāthāvattaṃ.",
  "tika-vin08t0:2043_15": "‘Taraṅgavattādīni uccāraṇavidhānāni naṭṭhappayogānī’ti likhita”nti vuttaṃ.",
  "tika-vin08t0:2044_0": "Aṅgacchedādikathā",
  "tika-vin08t0:2045_0": "26.",
  "tika-vin08t0:2045_1": "Aṅgacchedādikathāyaṃ “attano aṅgajātaṃ chindantasseva thullaccayaṃ,",
  "tika-vin08t0:2045_2": "tato aññaṃ chindantassa dukkaṭaṃ,",
  "tika-vin08t0:2045_3": "ābādhapaccayā chindantassa anāpattī”ti aṭṭhakathāyaṃ vuttaṃ.",
  "tika-vin08t0:2045_4": "Vimativinodaniyaṃ pana “aṅgajātanti bījavirahitaṃ purisanimittaṃ.",
  "tika-vin08t0:2045_5": "Bīje hi chinne opakkamikapaṇḍako nāma abhabbo hotīti vadanti.",
  "tika-vin08t0:2045_6": "Eke pana ‘bījassapi chedanakkhaṇe dukkaṭāpatti eva,",
  "tika-vin08t0:2045_7": "kamena purisindriyādike antarahite paṇḍako nāma abhabbo hoti,",
  "tika-vin08t0:2045_8": "tadā liṅganāsanāya nāsetabbo’ti vadanti.",
  "tika-vin08t0:2045_9": "Tādisaṃ vā dukkhaṃ uppādentassāti muṭṭhippahārādīhi attano dukkhaṃ uppādentassā”ti vuttaṃ.",
  "tika-vin08t0:2046_0": "Pattakathā",
  "tika-vin08t0:2047_0": "28.",
  "tika-vin08t0:2047_1": "Pattakathāyaṃ “bhūmiādhāraketi valayādhārake.",
  "tika-vin08t0:2047_2": "Dāruādhārakadaṇḍādhārakesūti ekadārunā kataādhārake,",
  "tika-vin08t0:2047_3": "bahūhi daṇḍakehi kataādhārake vāti attho.",
  "tika-vin08t0:2047_4": "Tīhi daṇḍehi kato pana na vaṭṭati.",
  "tika-vin08t0:2047_5": "Bhūmiyaṃ pana nikkujjitvā ekameva ṭhapetabbanti ettha ‘dve ṭhapentena upari ṭhapitapattaṃ ekena passena",
  "tika-vin08t0:2047_6": "bhūmiyaṃ phusāpetvā ṭhapetuṃ vaṭṭatī’ti vadanti.",
  "tika-vin08t0:2047_7": "Ālindakamiḍḍhikādīnanti pamukhamiḍḍhikādīnaṃ.",
  "tika-vin08t0:2047_8": "Parivattetvā tattheva patiṭṭhātīti ettha ‘parivattetvā tatiyavāre tattheva miḍḍhiyā patiṭṭhātī’ti gaṇṭhipadesu vuttaṃ.",
  "tika-vin08t0:2047_9": "Paribhaṇḍanteti ettha paribhaṇḍaṃ nāma gehassa bahikuṭṭapādassa thirabhāvatthaṃ katā tanukamiḍḍhikā vuccati.",
  "tika-vin08t0:2047_10": "Tanukamiḍḍhikāyāti khuddakamiḍḍhikāya.",
  "tika-vin08t0:2047_11": "Miḍḍhantepi ādhārake ṭhapetuṃ vaṭṭati.",
  "tika-vin08t0:2047_12": "‘Anujānāmi,",
  "tika-vin08t0:2047_13": "bhikkhave,",
  "tika-vin08t0:2047_14": "ādhāraka’nti hi vacanato miḍḍhādīsu yattha katthaci ādhārakaṃ ṭhapetvā tattha pattaṃ ṭhapetuṃ vaṭṭati ādhārake ṭhapanokāsassa aniyamitattāti vadanti.",
  "tika-vin08t0:2047_15": "‘Pattamāḷo nāma vaṭṭetvā pattānaṃ agamanatthaṃ vaṭṭaṃ vā caturassaṃ vā iṭṭhakādīhi parikkhipitvā kato’ti gaṇṭhipadesu vuttaṃ.",
  "tika-vin08t0:2047_16": "Ghaṭikanti upari yojitaṃ aggaḷaṃ.",
  "tika-vin08t0:2047_17": "Tāvakālikaṃ paribhuñjituṃ vaṭṭatīti sakideva gahetvā tena āmisaṃ paribhuñjitvā chaḍḍetuṃ vaṭṭatīti adhippāyo.",
  "tika-vin08t0:2047_18": "Ghaṭikaṭāheti bhājanakapāle.",
  "tika-vin08t0:2047_19": "Pāḷiyaṃ abhuṃ meti ettha bhavatīti bhū, vaḍḍhi.",
  "tika-vin08t0:2047_20": "Na bhūti abhū, avaḍḍhi.",
  "tika-vin08t0:2047_21": "Bhayavasena pana sā itthī ‘abhu’nti āha,",
  "tika-vin08t0:2047_22": "vināso mayhanti attho.",
  "tika-vin08t0:2047_23": "Chavasīsassa pattanti chavasīsamayaṃ pattaṃ.",
  "tika-vin08t0:2047_24": "Pakativikārasambandhe cetaṃ sāmivacanaṃ.",
  "tika-vin08t0:2047_25": "Abhedepi vā tadupacāravasenevāyaṃ vohāro ‘silāputtakassa sarīra’ntiādīsu viya.",
  "tika-vin08t0:2047_26": "Cabbetvāti khāditvā.",
  "tika-vin08t0:2047_27": "Ekaṃ udakagaṇḍusaṃ gahetvāti vāmahattheneva pattaṃ ukkhipitvā mukhena gaṇḍusaṃ gahetvā.",
  "tika-vin08t0:2047_28": "Ucchiṭṭhahatthenāti sāmisena hatthena.",
  "tika-vin08t0:2047_29": "Ettāvatāti ekagaṇḍusaṃ gahaṇamattena.",
  "tika-vin08t0:2047_30": "Luñcitvāti tato maṃsaṃ uddharitvā.",
  "tika-vin08t0:2047_31": "Etesu sabbesu paṇṇattiṃ jānātu vā, mā vā,",
  "tika-vin08t0:2047_32": "āpattiyevā”ti sāratthadīpaniyaṃ vuttaṃ.",
  "tika-vin08t0:2048_0": "Vimativinodaniyaṃ pana “gihivikaṭānīti gihisantakāni.",
  "tika-vin08t0:2048_1": "Pāḷiyaṃ na acchupiyantīti na phussitāni honti.",
  "tika-vin08t0:2048_2": "Rūpakākiṇṇāni itthirūpādiākiṇṇāni.",
  "tika-vin08t0:2048_3": "Bhūmiādhāraketi dantādīhi kate valayādhārake.",
  "tika-vin08t0:2048_4": "Etassa valayādhārakassa anucchavitāya ṭhapitā pattā na parivattantīti ‘tayo patte ṭhapetuṃ vaṭṭatī’ti vuttaṃ.",
  "tika-vin08t0:2048_5": "Anuccatañhi sandhāya ayaṃ ‘bhūmiādhārako’ti vutto.",
  "tika-vin08t0:2048_6": "Dāruādhārakadaṇḍādhārakesūti ekadārunā kataādhārake ca bahūhi daṇḍakehi kataādhārake ca,",
  "tika-vin08t0:2048_7": "ete ca uccatarā honti pattehi saha patanasabhāvā,",
  "tika-vin08t0:2048_8": "tena ‘susajjitesū’ti vuttaṃ.",
  "tika-vin08t0:2048_9": "Bhamakoṭisadisenāti yattha dhamakaraṇādiṃ pavesetvā likhanti,",
  "tika-vin08t0:2048_10": "tassa bhamakassa koṭiyā sadiso.",
  "tika-vin08t0:2048_11": "Tādisassa dāruādhārakassa avitthiṇṇatāya ṭhapitopi patto patatīti ‘anokāso’ti vutto.",
  "tika-vin08t0:2048_12": "Ālindakamiḍḍhikādīnanti pamukhamiḍḍhikādīnaṃ,",
  "tika-vin08t0:2048_13": "uccavatthukānanti attho.",
  "tika-vin08t0:2048_14": "Bāhirapasseti pāsādādīnaṃ bahikuṭṭe.",
  "tika-vin08t0:2048_15": "Tanukamiḍḍhikāyāti vedikāya.",
  "tika-vin08t0:2048_16": "Sabbattha pana hatthappamāṇato abbhantare ṭhapetuṃ vaṭṭati,",
  "tika-vin08t0:2048_17": "ādhārake pana tato bahipi vaṭṭati.",
  "tika-vin08t0:2048_18": "Aññena pana bhaṇḍakenāti aññena bhārabhaṇḍena bhaṇḍakena.",
  "tika-vin08t0:2048_19": "‘Bandhitvā olambitu’nti ca vuttattā pattatthavikāya aṃsabaddhako yathā laggitaṭṭhānato na parigaḷati,",
  "tika-vin08t0:2048_20": "tathā sabbathāpi bandhitvā ṭhapetuṃ vaṭṭati.",
  "tika-vin08t0:2048_21": "Bandhitvāpi upari ṭhapetuṃ na vaṭṭatīti ‘upari nisīdantā ottharitvā bhindantī’ti vuttaṃ.",
  "tika-vin08t0:2048_22": "Tattha ṭhapetuṃ vaṭṭatīti nisīdanasaṅkābhāvato vuttaṃ.",
  "tika-vin08t0:2048_23": "Bandhitvā vāti bandhitvā ṭhapitachatte vā.",
  "tika-vin08t0:2048_24": "Yo kocīti bhattapūropi tucchapattopi.",
  "tika-vin08t0:2048_25": "Pariharitunti divase divase piṇḍāya caraṇatthāya ṭhapetuṃ.",
  "tika-vin08t0:2048_26": "Pattaṃ alabhantena pana ekadivasaṃ piṇḍāya caritvā bhuñjitvā chaḍḍetuṃ vaṭṭati.",
  "tika-vin08t0:2048_27": "Paṇṇapuṭādīsupi eseva nayo.",
  "tika-vin08t0:2048_28": "Chavasīsassa pattoti chavasīsamayo patto,",
  "tika-vin08t0:2048_29": "pakativikārasambandhe cetaṃ sāmivacanaṃ.",
  "tika-vin08t0:2048_30": "Cabbetvāti niṭṭhubhitvā.",
  "tika-vin08t0:2048_31": "‘Paṭiggahaṃ katvā’ti vuttattā ucchiṭṭhahatthena udakaṃ gahetvā pattaṃ paripphositvā dhovanaghaṃsanavasena hatthaṃ dhovituṃ vaṭṭati.",
  "tika-vin08t0:2048_32": "Ettakena hi pattaṃ paṭiggahaṃ katvā hattho dhovito nāma na hoti.",
  "tika-vin08t0:2048_33": "Ekaṃ udakagaṇḍusaṃ gahetvāti pattaṃ aphusitvā tattha udakameva ucchiṭṭhahatthena ukkhipitvā gaṇḍusaṃ katvā,",
  "tika-vin08t0:2048_34": "vāmahattheneva vā pattaṃ ukkhipitvā mukhena gaṇḍusaṃ gahetumpi vaṭṭati.",
  "tika-vin08t0:2048_35": "Bahi udakena vikkhāletvāti dvīsu aṅgulīsu āmisamattaṃ vikkhāletvā bahi gahetumpi vaṭṭati.",
  "tika-vin08t0:2048_36": "Paṭikhāditukāmoti ettha sayaṃ na khāditukāmopi aññesaṃ khādanārahaṃ ṭhapetuṃ labhati.",
  "tika-vin08t0:2048_37": "Tattheva katvāti patteyeva yathāṭhapitaṭṭhānato anuddharitvā.",
  "tika-vin08t0:2048_38": "Luñcitvāti tato maṃsameva niravasesaṃ uppaṭṭetvā”ti vuttaṃ.",
  "tika-vin08t0:2049_0": "Vajirabuddhiṭīkāyaṃ pana “ālindakamiḍḍhikādīnanti pamukhamiḍḍhikādīnaṃ.",
  "tika-vin08t0:2049_1": "Parivattetvā tatthevāti ettha ‘parivattetvā tatiyavāre tattheva miḍḍhikāya patiṭṭhātī’ti likhitaṃ.",
  "tika-vin08t0:2049_2": "Paribhaṇḍaṃ nāma gehassa bahikuṭṭapādassa thirabhāvatthaṃ katā tanukamiḍḍhikā vuccati,",
  "tika-vin08t0:2049_3": "ettha ‘parivattetvā patto bhijjatīti adhikaraṇabhedāsaṅkāraabhāve ṭhāne ṭhapetuṃ vaṭṭatī’ti likhitaṃ.",
  "tika-vin08t0:2049_4": "Pattamāḷo vattetvā pattānaṃ apatanatthaṃ vaṭṭaṃ vā caturassaṃ vā iṭṭhakādīhi parikkhipitvā māḷakacchannena kato.",
  "tika-vin08t0:2049_5": "‘Pattamaṇḍalikā pattapacchikā kālapaṇṇādīhi katā’ti ca likhitaṃ.",
  "tika-vin08t0:2049_6": "Miḍḍhante ādhārake ṭhapetuṃ vaṭṭati pattasandhāraṇatthaṃ vuttattā.",
  "tika-vin08t0:2049_7": "Mañce ādhārakepi na vaṭṭati nisīdanapaccayā vāritattā.",
  "tika-vin08t0:2049_8": "Āsannabhūmikattā olambetuṃ vaṭṭati.",
  "tika-vin08t0:2049_9": "‘Aṃsakūṭe laggetvāti vacanato aggahatthe laggetvā aṅke ṭhapetuṃ na vaṭṭatī’ti keci vadanti,",
  "tika-vin08t0:2049_10": "na sundaraṃ.",
  "tika-vin08t0:2049_11": "Na kevalaṃ yassa pattotiādi yadi hatthena gahitapatte bhedasaññā,",
  "tika-vin08t0:2049_12": "pageva aññena sarīrāvayavenāti katvā vuttaṃ.",
  "tika-vin08t0:2049_13": "Pāḷiyaṃ pana pacuravohāravasena vuttaṃ.",
  "tika-vin08t0:2049_14": "Ghaṭikapālamayaṃ ghaṭikaṭāhaṃ.",
  "tika-vin08t0:2049_15": "Chavasīsassa pattanti ‘silāputtakassa sarīraṃ,",
  "tika-vin08t0:2049_16": "khīrassa dhārā’tiādivohāravasena vuttaṃ,",
  "tika-vin08t0:2049_17": "mañce nisīdituṃ āgatoti attho.",
  "tika-vin08t0:2049_18": "Pisācillikāti pisācadārakātipi vadanti.",
  "tika-vin08t0:2049_19": "Dinnakameva paṭiggahitameva.",
  "tika-vin08t0:2049_20": "Cabbetvāti khāditvā.",
  "tika-vin08t0:2049_21": "Aṭṭhīni ca kaṇṭakāni ca aṭṭhikaṇṭakāni.",
  "tika-vin08t0:2049_22": "Etesu sabbesu paṇṇattiṃ jānātu vā, mā vā,",
  "tika-vin08t0:2049_23": "āpattiyevāti likhita”nti vuttaṃ.",
  "tika-vin08t0:2050_0": "Sabbapaṃsukūlādikathā",
  "tika-vin08t0:2051_0": "29.",
  "tika-vin08t0:2051_1": "Sabbapaṃsukūlādikathāyaṃ paṃsu viya kucchitabhāvena ulati pavattatīti paṃsukūlaṃ,",
  "tika-vin08t0:2051_2": "sabbaṃ taṃ etassāti sabbapaṃsukūliko,",
  "tika-vin08t0:2051_3": "pattacīvarādikaṃ sabbaṃ samaṇaparikkhāraṃ paṃsukūlaṃyeva katvā dhāraṇasīloti attho.",
  "tika-vin08t0:2051_4": "Samaṇaparikkhāresu katamaṃ paṃsukūlaṃ katvā dhāretuṃ vaṭṭatīti pucchaṃ sandhāyāha “ettha pana cīvarañca mañcapīṭhañca paṃsukūlaṃ vaṭṭatī”ti.",
  "tika-vin08t0:2051_5": "Tattha ca cīvaraṃ vinayavasena ca dhutaṅgasamādānavasena ca vaṭṭati,",
  "tika-vin08t0:2051_6": "mañcapīṭhaṃ vinayavaseneva.",
  "tika-vin08t0:2051_7": "Katamaṃ paṃsukūlaṃ na vaṭṭatīti āha “ajjhoharaṇīyaṃ pana dinnameva gahetabba”nti,",
  "tika-vin08t0:2051_8": "na adinnaṃ,",
  "tika-vin08t0:2051_9": "tasmā paṃsukūlaṃ na vaṭṭatīti adhippāyo.",
  "tika-vin08t0:2051_10": "Ettha ca “ajjhoharaṇīya”nti vacanena piṇḍapātagilānapaccayabhesajjapaakkhāravasena ubhopi paccaye dasseti.",
  "tika-vin08t0:2052_0": "Parissāvanakathā",
  "tika-vin08t0:2053_0": "30.",
  "tika-vin08t0:2053_1": "Parissāvanakathāyaṃ addhānamaggo nāma sabbantimaparicchedena aḍḍhayojanappamāṇo,",
  "tika-vin08t0:2053_2": "tattakaṃ maggaṃ parissāvanaṃ aggahetvā gacchantopi aññena aparissāvanakena bhikkhunā yāciyamāno hutvā adentopi na vaṭṭati,",
  "tika-vin08t0:2053_3": "āpattiyeva.",
  "tika-vin08t0:2053_4": "“Anujānāmi,",
  "tika-vin08t0:2053_5": "bhikkhave,",
  "tika-vin08t0:2053_6": "parissāvana”nti anujānitvā “coḷakaṃ nappahoti.",
  "tika-vin08t0:2053_7": "Bhagavato etamatthaṃ ārocesuṃ –",
  "tika-vin08t0:2053_8": "anujānāmi,",
  "tika-vin08t0:2053_9": "bhikkhave,",
  "tika-vin08t0:2053_10": "kaṭacchuparissāvana”nti vuttattā pakatiparissāvanato kaṭacchuparissāvanaṃ khuddakanti viññāyati.",
  "tika-vin08t0:2053_11": "Pakatiparissāvanassa vidhānaṃ aṭṭhakathāyaṃ na vuttaṃ,",
  "tika-vin08t0:2053_12": "kaṭacchuparissāvanassa pana vidhānaṃ “kaṭacchuparissāvanaṃ nāma tīsu daṇḍakesu vinandhitvā kata”nti vuttaṃ.",
  "tika-vin08t0:2053_13": "Kaṭacchuparissāvanaṃ vatvā puna “coḷakaṃ nappahoti.",
  "tika-vin08t0:2053_14": "Bhagavato etamatthaṃ ārocesuṃ –",
  "tika-vin08t0:2053_15": "anujānāmi,",
  "tika-vin08t0:2053_16": "bhikkhave,",
  "tika-vin08t0:2053_17": "dhamakaraṇa”nti vuttattā kaṭacchuparissāvanatopi dhamakaraṇo khuddakataroti viññāyati.",
  "tika-vin08t0:2053_18": "Dhamakaraṇassa vidhānaṃ heṭṭhā parikkhārakathāyaṃ vuttameva.",
  "tika-vin08t0:2053_19": "“Bhikkhū navakammaṃ karonti,",
  "tika-vin08t0:2053_20": "parissāvanaṃ na sammati.",
  "tika-vin08t0:2053_21": "Bhagavato etamatthaṃ ārocesuṃ –",
  "tika-vin08t0:2053_22": "anujānāmi,",
  "tika-vin08t0:2053_23": "bhikkhave,",
  "tika-vin08t0:2053_24": "daṇḍaparissāvana”nti (cūḷava 259) vuttattā pakatiparissāvanatopi daṇḍaparissāvanaṃ mahantataranti viññāyati.",
  "tika-vin08t0:2053_25": "“Daṇḍaparissāvanaṃ na sammati.",
  "tika-vin08t0:2053_26": "Bhagavato etamatthaṃ ārocesuṃ –",
  "tika-vin08t0:2053_27": "anujānāmi,",
  "tika-vin08t0:2053_28": "bhikkhave,",
  "tika-vin08t0:2053_29": "ottharaka”nti vacanato daṇḍaparissāvanatopi ottharakaṃ mahantataranti viññāyati.",
  "tika-vin08t0:2053_30": "Tesaṃ pana dvinnampi parissāvanānaṃ vidhānaṃ aṭṭhakathāyaṃ āgatameva.",
  "tika-vin08t0:2054_0": "Naggakathā",
  "tika-vin08t0:2055_0": "31.",
  "tika-vin08t0:2055_1": "Naggakathāyaṃ na naggena naggo abhivādetabboti naggena navakatarena bhikkhunā naggo vuḍḍhataro bhikkhu na abhivādetabbo na vanditabbo. Kasmā? “Na,",
  "tika-vin08t0:2055_2": "bhikkhave,",
  "tika-vin08t0:2055_3": "naggena naggo abhivādetabbo,",
  "tika-vin08t0:2055_4": "yo abhivādeyya,",
  "tika-vin08t0:2055_5": "āpatti dukkaṭassā”ti bhagavatā vacanato na abhivādetabboti yojanā.",
  "tika-vin08t0:2055_6": "Ettha pana vadi abhivādanathutīsūti dhātussa curādigaṇattā ṇe-",
  "tika-vin08t0:2055_7": "paccayo hoti,",
  "tika-vin08t0:2055_8": "na hetvatthattā.",
  "tika-vin08t0:2056_0": "“Akammakehi dhātūhi, bhāve kiccā bhavanti te;",
  "tika-vin08t0:2057_0": "Sakammakehi kammatthe, arahasakkatthadīpakā”ti. –",
  "tika-vin08t0:2058_0": "Vacanato kammatthe tabba-",
  "tika-vin08t0:2058_1": "paccayoti daṭṭhabbo.",
  "tika-vin08t0:2058_2": "Na naggena abhivādetabbanti ettha tu naggena bhikkhunā na abhivādetabbanti ettakameva yojanā.",
  "tika-vin08t0:2058_3": "Nanu ca bho –",
  "tika-vin08t0:2059_0": "“Kiccā dhātuhyakammehi, bhāveyeva napuṃsake;",
  "tika-vin08t0:2060_0": "Tadantā pāyato kamme, sakammehi tiliṅgikā”ti. –",
  "tika-vin08t0:2061_0": "Vacanato,",
  "tika-vin08t0:2061_1": "imissā ca dhātuyā sakammattā kammaṃ ajjhāharitabbaṃ,",
  "tika-vin08t0:2061_2": "kammānurūpañca liṅgaṃ ṭhapetabbaṃ,",
  "tika-vin08t0:2061_3": "atha kasmā ettakameva yojanā katāti?",
  "tika-vin08t0:2061_4": "Kammavacanicchābhāvato.",
  "tika-vin08t0:2061_5": "Vuttañhi –",
  "tika-vin08t0:2062_0": "“Kammassāvacanicchāyaṃ, sakammākhyātapaccayā;",
  "tika-vin08t0:2063_0": "Bhāvepi taṃ yathā gehe, devadattena paccate”ti.",
  "tika-vin08t0:2064_0": "Yathā ākhyātapaccayasaṅkhātā vibhattiyo sakammakadhātuto bhavantāpi kammavacanicchāya asati kammaṃ avatvā bhāvatthameva vadanti,",
  "tika-vin08t0:2064_1": "evaṃ kiccapaccayāpi sakammakadhātuto bhavantāpi kammavacanicchāyābhāvato kammaṃ avatvā bhāvatthameva vadanti,",
  "tika-vin08t0:2064_2": "tasmā kammañca anajjhāharitaṃ,",
  "tika-vin08t0:2064_3": "kammānurūpañca liṅgaṃ na ṭhapitaṃ,",
  "tika-vin08t0:2064_4": "bhāvatthānurūpameva ṭhapitanti daṭṭhabbaṃ.",
  "tika-vin08t0:2064_5": "Ettha hi “ayaṃ nāma puggalo abhivādetabbo”ti acintetvā sāmaññato kattārameva gahetvā ṭhapitoti veditabbo.",
  "tika-vin08t0:2065_0": "Na naggena naggo abhivādāpetabboti ettha pana naggena vuḍḍhatarena bhikkhunā naggo navakataro bhikkhu na abhivādāpetabbo,",
  "tika-vin08t0:2065_1": "na vandāpetabboti yojanā.",
  "tika-vin08t0:2065_2": "Ettha hi sakāritassa kiccapaccayassa diṭṭhattā,",
  "tika-vin08t0:2065_3": "dhātuyā ca sakammakattā navakataro bhikkhu dhātukattā hoti,",
  "tika-vin08t0:2065_4": "vuḍḍhataro bhikkhu dhātukammaṃ,",
  "tika-vin08t0:2065_5": "puna kāritasambandhe vuḍḍhataro bhikkhu kāritakattā hoti,",
  "tika-vin08t0:2065_6": "navakataro bhikkhu kāritakammaṃ.",
  "tika-vin08t0:2065_7": "Vuttañhi –",
  "tika-vin08t0:2066_0": "“Hetukriyāya sambandhī-bhāvā kammanti manyate;",
  "tika-vin08t0:2067_0": "Hetukriyāpadhānattā, aññathānupapattito”ti.",
  "tika-vin08t0:2068_0": "Na naggena abhivādāpetabbanti ettha tu naggena vuḍḍhatarena bhikkhunā na abhivādāpetabbaṃ,",
  "tika-vin08t0:2068_1": "na vandāpetabbanti yojanā,",
  "tika-vin08t0:2068_2": "etthāpi kammavacanicchāyābhāvato vuttanayena bhāveyeva kiccapaccayo hotīti daṭṭhabbo.",
  "tika-vin08t0:2068_3": "Nanu vandāpake sati vandāpetabbo labbhatiyeva,",
  "tika-vin08t0:2068_4": "atha “kasmā kammavacanicchāyābhāvato”ti vuttanti?",
  "tika-vin08t0:2068_5": "“Vatticchānupubbikā saddapaṭipattī”ti vacanato vatticchābhāvato na vuttanti.",
  "tika-vin08t0:2068_6": "Vuttañhetaṃ pubbācariyehi –",
  "tika-vin08t0:2069_0": "“Vatticchā na bhave santa-mapyasantampi sā bhave;",
  "tika-vin08t0:2070_0": "Taṃ yathānudarā kaññā, samuddo kuṇḍikāti cā”ti.",
  "tika-vin08t0:2071_0": "Itaresupi suviññeyyameva. Paṭicchādenti aṅgamaṅgāni etāhīti paṭicchādiyo.",
  "tika-vin08t0:2072_0": "Gandhapupphakathā",
  "tika-vin08t0:2073_0": "32.",
  "tika-vin08t0:2073_1": "Gandhapupphakathāyaṃ “gandhagandhaṃ pana gahetvā kavāṭe pañcaṅguliṃ dātuṃ vaṭṭatī”ti vacanato gandhe dinne paṭiggahituṃ vaṭṭati,",
  "tika-vin08t0:2073_2": "no limpitunti siddhaṃ.",
  "tika-vin08t0:2073_3": "Idāni pana manussā bhikkhū bhojetvā hatthadhovanāvasāne hatthavāsatthāya gandhavilepanaṃ denti,",
  "tika-vin08t0:2073_4": "taṃ bhikkhū paṭiggahetvā ekacce hatthameva limpenti,",
  "tika-vin08t0:2073_5": "ekacce kāyampi mukhampi ālimpenti,",
  "tika-vin08t0:2073_6": "“sugandho vatā”tiādīni vatvā haṭṭhapahaṭṭhākāraṃ karonti,",
  "tika-vin08t0:2073_7": "taṃ vaṭṭati,",
  "tika-vin08t0:2073_8": "na vaṭṭatīti?",
  "tika-vin08t0:2073_9": "“Kavāṭe pañcaṅgulikaṃ dātuṃ vaṭṭatī”ti vihāre kavāṭadhūpanamattasseva vuttattā kāyadhūpanassa avuttattā,",
  "tika-vin08t0:2073_10": "“mālāgandhavilepanadhāraṇamaṇḍanavibhūsanaṭṭhānā veramaṇī”ti vacanassānulomato ca na vaṭṭatīti dissati,",
  "tika-vin08t0:2073_11": "vīmaṃsitvā gahetabbaṃ.",
  "tika-vin08t0:2073_12": "“Pupphaṃ gahetvā vihāre ekamantaṃ nikkhipitu”nti vacanato pupphe dinne gahetuṃ vaṭṭati,",
  "tika-vin08t0:2073_13": "na piḷandhanādīni kātunti siddhaṃ.",
  "tika-vin08t0:2073_14": "Idāni pana bhikkhūsu gandhapupphesu laddhesu “surabhigandhaṃ vatidaṃ puppha”ntiādīni vatvā pahaṭṭhākāraṃ katvā siṅghanti,",
  "tika-vin08t0:2073_15": "taṃ vaṭṭati,",
  "tika-vin08t0:2073_16": "na vaṭṭatīti?",
  "tika-vin08t0:2073_17": "Tampi vihāreyeva ekamantaṃ ṭhapanassa vuttattā siṅghitabbādibhāvassa avuttattā,",
  "tika-vin08t0:2073_18": "mālāgandhādipāṭhassa anulomato ca na vaṭṭatīti dissati,",
  "tika-vin08t0:2073_19": "vīmaṃsitvā gahetabbaṃ.",
  "tika-vin08t0:2073_20": "“Ekamantaṃ nikkhipitu”nti vacanassa pana sāmatthiyato cetiyapaṭimāpūjanādīni ca kātuṃ vaṭṭatīti viññāyati.",
  "tika-vin08t0:2074_0": "Āsittakūpadhānakathā",
  "tika-vin08t0:2075_0": "33.",
  "tika-vin08t0:2075_1": "Āsittakūpadhānakathāyaṃ manussānaṃ bharaṇasīlataṃ sandhāya “tambalohena vā rajatena vā”ti vuttaṃ,",
  "tika-vin08t0:2075_2": "vikappanatthena pana vā-",
  "tika-vin08t0:2075_3": "saddena hiraññena vā suvaṇṇena vātiādiṃ saṅgaṇhāti.",
  "tika-vin08t0:2075_4": "Paṭikkhittattā panāti bhagavatā pana āsittakūpadhānassa sāmaññavasena paṭikkhittattā.",
  "tika-vin08t0:2075_5": "Na kevalaṃ ratanapeḷā eva na vaṭṭati,",
  "tika-vin08t0:2075_6": "atha kho dārumayāpīti. Ettha pi-",
  "tika-vin08t0:2075_7": "saddo sampiṇḍanattho,",
  "tika-vin08t0:2075_8": "taṃ na vilīvamayatālapaṇṇamayavettamayādikaṃ sampiṇḍeti.",
  "tika-vin08t0:2076_0": "Maḷorikakathā",
  "tika-vin08t0:2077_0": "34.",
  "tika-vin08t0:2077_1": "Maḷorikakathāyaṃ “anujānāmi,",
  "tika-vin08t0:2077_2": "bhikkhave,",
  "tika-vin08t0:2077_3": "maḷorika”nti gilāno bhikkhu bhuñjamāno na sakkoti hatthena pattaṃ sandhāretuṃ,",
  "tika-vin08t0:2077_4": "tasmā anuññātaṃ.",
  "tika-vin08t0:2077_5": "Pubbe pattasaṅgopanatthaṃ ādhārako anuññāto,",
  "tika-vin08t0:2077_6": "idāni bhuñjanatthaṃ.",
  "tika-vin08t0:2077_7": "Daṇḍādhārako vuccatīti daṇḍādhārako padhānato maḷorikoti vuccati.",
  "tika-vin08t0:2077_8": "Yaṭṭhi…pe…",
  "tika-vin08t0:2077_9": "pīṭhādīnipi ādhārakasāmaññena ettheva paviṭṭhānīti sambandho.",
  "tika-vin08t0:2077_10": "Ādhārakaṃ nāma chiddaṃ viddhampi atthi,",
  "tika-vin08t0:2077_11": "aviddhampi atthi,",
  "tika-vin08t0:2077_12": "tesu katamaṃ vaṭṭatīti āha “ādhārasaṅkhepagamanato hi…pe…",
  "tika-vin08t0:2077_13": "vaṭṭatiyevā”ti.",
  "tika-vin08t0:2078_0": "Ekabhājanādikathā",
  "tika-vin08t0:2079_0": "35.",
  "tika-vin08t0:2079_1": "Ekabhājanādikathāyaṃ ekatobhuñjanaṃ nāma ekabhājanasmiṃ ekakkhaṇeyeva sahabhuñjanaṃ,",
  "tika-vin08t0:2079_2": "na nānābhājane.",
  "tika-vin08t0:2079_3": "Ekabhājanasmimpi na nānākkhaṇeti āha “sace panā”tiādi.",
  "tika-vin08t0:2079_4": "Tasmiṃ apagate tassa apagatattā itarassa sesakaṃ bhuñjituṃ vaṭṭati.",
  "tika-vin08t0:2079_5": "Iminā ekakkhaṇe abhuñjanabhāvaṃ dasseti.",
  "tika-vin08t0:2079_6": "Itarassapītiādīsu itarassapīti itarītarakathanaṃ,",
  "tika-vin08t0:2079_7": "sesabhuñjakaitarato itarassāti attho.",
  "tika-vin08t0:2079_8": "Tena paṭhamaṃ gahetvā gatabhikkhumevāha.",
  "tika-vin08t0:2079_9": "Tasmiṃ khīṇe tassa khaṇattā paṭhamaṃ gahitavatthussa khīṇattā puna gahetuṃ vaṭṭati.",
  "tika-vin08t0:2079_10": "Iminā sahaabhuñjanabhāvaṃ dasseti.",
  "tika-vin08t0:2080_0": "Na ekamañce nipajjitabbaṃ satipi nānāattharaṇe “na ekamañce tuvaṭṭitabbaṃ,",
  "tika-vin08t0:2080_1": "yo tuvaṭṭeyya,",
  "tika-vin08t0:2080_2": "āpatti dukkaṭassā”ti vacanato.",
  "tika-vin08t0:2080_3": "Na ekattharaṇe nipajjitabbaṃ satipi nānāmañce “na ekattharaṇā tuvaṭṭitabba”nti vacanato,",
  "tika-vin08t0:2080_4": "pageva ubhinnaṃ ekatteti attho.",
  "tika-vin08t0:2080_5": "Yadi evaṃ nānāmañcanānāattharaṇesu asantesu kathaṃ anāpatti siyāti cintāyamāha “vavatthānaṃ panā”tiādi.",
  "tika-vin08t0:2080_6": "Ekattharaṇapāvuraṇehīti ettha pana ayaṃ ekattharaṇapāvuraṇasaddo na catthasamāso hoti,",
  "tika-vin08t0:2080_7": "atha kho bāhiratthasamāsoti āha “ekaṃ attharaṇañceva pāvuraṇañca etesanti ekattharaṇapāvuraṇā”ti,",
  "tika-vin08t0:2080_8": "tipadatulyādhikaraṇabāhiratthasamāsoyaṃ.",
  "tika-vin08t0:2080_9": "Kesametamadhivacanantyāha “ekaṃ antaṃ attharitvā ekaṃ pārupitvā nipajjantānametaṃ adhivacana”nti,",
  "tika-vin08t0:2080_10": "evaṃ nipajjantānaṃ bhikkhūnaṃ etaṃ ekattharaṇapāvuraṇapadaṃ adhivacanaṃ hotīti adhippāyo.",
  "tika-vin08t0:2080_11": "Kesaṃ pana antanti āha “saṃhārimāna”ntiādi.",
  "tika-vin08t0:2081_0": "Celapaṭikakathā",
  "tika-vin08t0:2082_0": "36.",
  "tika-vin08t0:2082_1": "Celapaṭikakathāyaṃ celapaṭikanti celasantharaṃ.",
  "tika-vin08t0:2082_2": "Kiṃ pana bhagavato sikkhāpadapaññāpane kāraṇanti?",
  "tika-vin08t0:2082_3": "“Bodhirājakumāro kira ‘sace ahaṃ puttaṃ lacchāmi,",
  "tika-vin08t0:2082_4": "akkamissati me bhagavā celapaṭika’nti iminā ajjhāsayena santhari,",
  "tika-vin08t0:2082_5": "abhabbo cesa puttalābhāya,",
  "tika-vin08t0:2082_6": "tasmā bhagavā na akkami.",
  "tika-vin08t0:2082_7": "Yadi akkameyya,",
  "tika-vin08t0:2082_8": "pacchā puttaṃ alabhanto ‘nāyaṃ sabbaññū’ti diṭṭhiṃ gaṇheyya,",
  "tika-vin08t0:2082_9": "idaṃ tāva bhagavato anakkamane kāraṇaṃ.",
  "tika-vin08t0:2082_10": "Yasmā pana bhikkhūpi ye ajānantā akkameyyuṃ,",
  "tika-vin08t0:2082_11": "te gihīnaṃ paribhūtā bhaveyyuṃ,",
  "tika-vin08t0:2082_12": "tasmā bhikkhū paribhavato mocetuṃ sikkhāpadaṃ paññapesi,",
  "tika-vin08t0:2082_13": "idaṃ sikkhāpadapaññāpane kāraṇa”nti aṭṭhakathāyaṃ vuttaṃ.",
  "tika-vin08t0:2083_0": "Sāratthadīpaniyaṃ pana “bhagavā tuṇhī ahosīti ‘kissa nu kho atthāya rājakumārena ayaṃ mahāsakkāro kato’ti āvajjento puttapatthanāya katabhāvaṃ aññāsi.",
  "tika-vin08t0:2083_1": "So hi rājaputto aputtako,",
  "tika-vin08t0:2083_2": "sutañcānena ahosi ‘buddhānaṃ kira adhikāraṃ katvā manasā icchitaṃ labhantī’ti,",
  "tika-vin08t0:2083_3": "so ‘sacāhaṃ puttaṃ labhissāmi,",
  "tika-vin08t0:2083_4": "sammāsambuddho imaṃ celapaṭikaṃ akkamissati.",
  "tika-vin08t0:2083_5": "No ce labhissāmi,",
  "tika-vin08t0:2083_6": "na akkamissatī’ti patthanaṃ katvā santharāpesi.",
  "tika-vin08t0:2083_7": "Atha bhagavā ‘nibbattissati nu kho etassa putto’ti āvajjetvā ‘na nibbattissatī’ti addasa.",
  "tika-vin08t0:2083_8": "Pubbe kira so ekasmiṃ dīpe vasamāno bhariyāya samānacchando anekasakuṇapotake khādi.",
  "tika-vin08t0:2083_9": "‘Sacassa mātugāmo puññavā bhaveyya,",
  "tika-vin08t0:2083_10": "puttaṃ labheyya,",
  "tika-vin08t0:2083_11": "ubhohi pana samānacchandehi hutvā pāpakammaṃ kataṃ,",
  "tika-vin08t0:2083_12": "tenassa putto na nibbattissatīti aññāsi.",
  "tika-vin08t0:2083_13": "Dusse pana akkante ‘buddhānaṃ adhikāraṃ katvā patthitaṃ labhantīti loke anussavo,",
  "tika-vin08t0:2083_14": "mayā ca mahāadhikāro kato,",
  "tika-vin08t0:2083_15": "na ca puttaṃ labhāmi,",
  "tika-vin08t0:2083_16": "tucchaṃ idaṃ vacana’nti micchāgāhaṃ gaṇheyya.",
  "tika-vin08t0:2083_17": "Titthiyāpi ‘natthi samaṇānaṃ akattabbaṃ nāma,",
  "tika-vin08t0:2083_18": "celapaṭikampi maddantā āhiṇḍantī’ti ujjhāyeyyuṃ,",
  "tika-vin08t0:2083_19": "etarahi ca akkamantesu bahū bhikkhū paracittaviduno,",
  "tika-vin08t0:2083_20": "te bhabbattaṃ jānitvā akkamissanti.",
  "tika-vin08t0:2083_21": "Abhabbataṃ jānitvā na akkamissanti.",
  "tika-vin08t0:2083_22": "Anāgate pana upanissayo mando bhavissati,",
  "tika-vin08t0:2083_23": "anāgataṃ na jānissanti.",
  "tika-vin08t0:2083_24": "Tesu akkamantesu sace patthitaṃ samijjhissati,",
  "tika-vin08t0:2083_25": "iccetaṃ kusalaṃ.",
  "tika-vin08t0:2083_26": "No ce ijjhissati,",
  "tika-vin08t0:2083_27": "‘pubbe bhikkhusaṅghassa adhikāraṃ katvā icchiticchitaṃ labhanti,",
  "tika-vin08t0:2083_28": "idāni na labhanti,",
  "tika-vin08t0:2083_29": "teyeva maññe bhikkhū paṭipattipūrakā ahesuṃ,",
  "tika-vin08t0:2083_30": "ime pana paṭipattiṃ pūretuṃ na sakkontī’ti manussā vippaṭisārino bhavissantīti imehi tīhi kāraṇehi bhagavā akkamituṃ anicchanto tuṇhī ahosi.",
  "tika-vin08t0:2083_31": "Pacchimaṃ janataṃ tathāgato anukampatīti idaṃ pana thero vuttesu kāraṇesu tatiyakāraṇaṃ sandhāyāhā”ti vuttaṃ.",
  "tika-vin08t0:2084_0": "Pāḷiyaṃ “yāciyamānena celapaṭikaṃ akkamitu”nti vacanato yāciyamānena eva akkamitabbaṃ,",
  "tika-vin08t0:2084_1": "no ayāciyamānenāti siddhaṃ,",
  "tika-vin08t0:2084_2": "tatthapi “maṅgalatthāyā”ti vacanato maṅgalatthāya yāciyamānena akkamitabbaṃ,",
  "tika-vin08t0:2084_3": "na sirisobhaggādiatthāya yāciyamānenāti ca,",
  "tika-vin08t0:2084_4": "tatthapi “gihīna”nti vacanato gihīnaṃ eva celasantharaṃ akkamitabbaṃ,",
  "tika-vin08t0:2084_5": "na pabbajitānanti ca.",
  "tika-vin08t0:2084_6": "Aṭṭhakathāyaṃ “yā kāci itthī apagatagabbhā vā hotu,",
  "tika-vin08t0:2084_7": "garugabbhā vā”ti aniyamavācakena vā-",
  "tika-vin08t0:2084_8": "saddena vacanato na kevalaṃ imā dveyeva gahetabbā,",
  "tika-vin08t0:2084_9": "atha kho “patiṭṭhitagabbhā vā vijātiputtā vā”tiādinā yā kāci maṅgalikāyo itthiyopi purisāpi gahetabbā.",
  "tika-vin08t0:2084_10": "“Evarūpesu ṭhānesū”ti vuttattā na kevalaṃ yathāvuttaṭṭhānesuyeva,",
  "tika-vin08t0:2084_11": "atha kho taṃsadisesu yesu kesuci maṅgalaṭṭhānesu yesaṃ kesañci gihīnaṃ maṅgalatthāya yāciyamānānaṃ celasantharaṃ akkamituṃ vaṭṭatīti sijjhati,",
  "tika-vin08t0:2084_12": "vīmaṃsitvā gahetabbaṃ.",
  "tika-vin08t0:2084_13": "Pāḷiyaṃ “anujānāmi,",
  "tika-vin08t0:2084_14": "bhikkhave,",
  "tika-vin08t0:2084_15": "dhotapādakaṃ akkamitu”nti sāmaññavasena vacanato,",
  "tika-vin08t0:2084_16": "aṭṭhakathāyañca “taṃ akkamituṃ vaṭṭatī”ti avisesena vuttattā dhotapādakaṃ ayāciyamānenapi bhikkhunā akkamitabbanti siddhaṃ,",
  "tika-vin08t0:2084_17": "“dhotehi pādehi akkamanatthāyā”ti pana vuttattā adhotehi akkamituṃ na vaṭṭatīti ca,",
  "tika-vin08t0:2084_18": "vīmaṃsitvā gahetabbaṃ.",
  "tika-vin08t0:2085_0": "Pādaghaṃsanīyakathā",
  "tika-vin08t0:2086_0": "37.",
  "tika-vin08t0:2086_1": "Pādaghaṃsanīyakathāyaṃ paṭhamaṃ tāva akappiyapādaghaṃsaniṃ dassetuṃ “katakaṃ na vaṭṭatī”ti āha.",
  "tika-vin08t0:2086_2": "Katakaṃ nāma kīdisanti pucchāya sati vuttaṃ “katakaṃ nāma padumakaṇṇikākāra”ntiādi.",
  "tika-vin08t0:2086_3": "Kasmā paṭikkhittanti vuttaṃ “bāhulikānuyogattā”ti.",
  "tika-vin08t0:2086_4": "Tato kappiyapādaghaṃsaniyo dassetumāha “anujānāmi,",
  "tika-vin08t0:2086_5": "bhikkhave,",
  "tika-vin08t0:2086_6": "tisso pādaghaṃsaniyo”tiādi.",
  "tika-vin08t0:2086_7": "Sesaṃ suviññeyyameva.",
  "tika-vin08t0:2087_0": "Bījanīkathā",
  "tika-vin08t0:2088_0": "38.",
  "tika-vin08t0:2088_1": "Bījanīkathāyaṃ paṭhamaṃ tāva akappiyabījaniṃ dassetuṃ “camarīvālehi katabījanī na vaṭṭatī”ti āha.",
  "tika-vin08t0:2088_2": "Tato kappiyachabījaniyo dassetuṃ “makasabījanīādi vaṭṭatī”ti āha.",
  "tika-vin08t0:2088_3": "Tattha kappiyachabījaniyo nāma makasabījanī,",
  "tika-vin08t0:2088_4": "vākamayabījanī,",
  "tika-vin08t0:2088_5": "usīramayabījanī,",
  "tika-vin08t0:2088_6": "morapiñchamayabījanī,",
  "tika-vin08t0:2088_7": "vidhūpanaṃ,",
  "tika-vin08t0:2088_8": "tālavaṇṭañcāti.",
  "tika-vin08t0:2088_9": "Tāsaṃ visesaṃ dassetuṃ “vidhūpananti bījanī vuccatī”tiādimāha.",
  "tika-vin08t0:2088_10": "Usīramayaṃ morapiñchamayañca suviññeyyattā na vuttaṃ.",
  "tika-vin08t0:2088_11": "“Bījaninti caturassabījaniṃ.",
  "tika-vin08t0:2088_12": "Tālavaṇṭanti tālapattādīhi kataṃ maṇḍalikabījani”nti sāratthadīpaniyaṃ vuttaṃ.",
  "tika-vin08t0:2089_0": "Chattakathā",
  "tika-vin08t0:2090_0": "39.",
  "tika-vin08t0:2090_1": "Chattakathāyaṃ chattaṃ nāma tīṇi chattāni setacchattaṃ,",
  "tika-vin08t0:2090_2": "kilañjacchattaṃ,",
  "tika-vin08t0:2090_3": "paṇṇacchattanti.",
  "tika-vin08t0:2090_4": "Tattha setacchattanti vatthapaliguṇṭhitaṃ paṇḍaracchattaṃ.",
  "tika-vin08t0:2090_5": "Kilañjacchattanti vilīvacchattaṃ.",
  "tika-vin08t0:2090_6": "Paṇṇacchattanti tālapaṇṇādīhi yehi kehici kataṃ.",
  "tika-vin08t0:2090_7": "Maṇḍalabaddhaṃ salākabaddhanti idaṃ pana tiṇṇampi chattānaṃ pañjaradassanatthaṃ vuttaṃ.",
  "tika-vin08t0:2090_8": "Tāni hi maṇḍalabaddhāni ceva honti salākabaddhāni ca.",
  "tika-vin08t0:2090_9": "Yampi tatthajātakadaṇḍena kataṃ ekapaṇṇacchattaṃ hoti,",
  "tika-vin08t0:2090_10": "tampi chattameva.",
  "tika-vin08t0:2090_11": "“Vilīvacchattanti veṇuvilīvehi kataṃ chattaṃ.",
  "tika-vin08t0:2090_12": "Tatthajātakadaṇḍakena katanti tālapaṇṇaṃ saha daṇḍakena chinditvā tameva chattadaṇḍaṃ karonti gopālakādayo viya,",
  "tika-vin08t0:2090_13": "taṃ sandhāyetaṃ vutta”nti sāratthadīpaniyaṃ vuttaṃ.",
  "tika-vin08t0:2090_14": "Vimativinodaniyaṃ pana “vilīvacchattanti veṇupesikāhi kataṃ.",
  "tika-vin08t0:2090_15": "Maṇḍalabaddhānīti dīghasalākāsu tiriyaṃ valayākārena salākaṃ ṭhapetvā suttehi baddhāni dīghañca tiriyañca",
  "tika-vin08t0:2090_16": "ujukameva salākāyo ṭhapetvā daḷhabaddhāni ceva tiriyaṃ ṭhapetvā dīghadaṇḍakeheva saṅkocārahaṃ katvā sutteheva",
  "tika-vin08t0:2090_17": "tiriyaṃ baddhāni.",
  "tika-vin08t0:2090_18": "Tatthajātakadaṇḍakena katanti saha daṇḍakena chinnatālapaṇṇādīhi kata”nti vuttaṃ.",
  "tika-vin08t0:2090_19": "Idha pana chattadhārakapuggalavasena vuttaṃ,",
  "tika-vin08t0:2090_20": "tasmā agilānassa bhikkhuno chattaṃ dhāretuṃ na vaṭṭati.",
  "tika-vin08t0:2090_21": "Sesaṃ suviññeyyameva.",
  "tika-vin08t0:2091_0": "Nakhakathā",
  "tika-vin08t0:2092_0": "40.",
  "tika-vin08t0:2092_1": "Nakhakathāyaṃ dīghanakhadhāraṇapaccayā uppanne vatthusmiṃ “na,",
  "tika-vin08t0:2092_2": "bhikkhave,",
  "tika-vin08t0:2092_3": "dīghā nakhā dhāretabbā,",
  "tika-vin08t0:2092_4": "yo dhāreyya,",
  "tika-vin08t0:2092_5": "āpatti dukkaṭassā”ti vacanato dhārentassa āpatti.",
  "tika-vin08t0:2092_6": "“Nakhenapi nakhaṃ chindanti,",
  "tika-vin08t0:2092_7": "mukhenapi nakhaṃ chindanti,",
  "tika-vin08t0:2092_8": "kuṭṭepi ghaṃsanti,",
  "tika-vin08t0:2092_9": "aṅguliyo dukkhā honti.",
  "tika-vin08t0:2092_10": "Bhagavato etamatthaṃ ārocesuṃ –",
  "tika-vin08t0:2092_11": "anujānāmi,",
  "tika-vin08t0:2092_12": "bhikkhave,",
  "tika-vin08t0:2092_13": "nakhacchedana”nti vacanato nakhacchedanasatthakaṃ dhāretuṃ vaṭṭati.",
  "tika-vin08t0:2092_14": "Heṭṭhā ca “nakhacchedanaṃ valitakaṃyeva karonti,",
  "tika-vin08t0:2092_15": "tasmā taṃ vaṭṭatī”ti aṭṭhakathāyaṃ vuttaṃ.",
  "tika-vin08t0:2092_16": "“Valitakanti nakhacchedanakāle daḷhaggahaṇatthaṃ valīhi yuttameva karonti,",
  "tika-vin08t0:2092_17": "tasmā taṃ vaṭṭatī”ti vimativinodaniyaṃ vuttaṃ.",
  "tika-vin08t0:2092_18": "Maṃsappamāṇenāti aṅgulaggamaṃsappamāṇena.",
  "tika-vin08t0:2092_19": "Vīsatimaṭṭhanti vīsatipi hatthapādanakhe likhitamaṭṭhe karonti.",
  "tika-vin08t0:2092_20": "Sesaṃ suviññeyyameva.",
  "tika-vin08t0:2093_0": "Lomakathā",
  "tika-vin08t0:2094_0": "Lomakathāyaṃ “sambādhelomaṃ saṃharāpenti.",
  "tika-vin08t0:2094_1": "Manussā ujjhāyanti khīyanti vipācenti seyyathāpi gihī kāmabhogino”ti vatthusmiṃ uppanne “na,",
  "tika-vin08t0:2094_2": "bhikkhave…pe…",
  "tika-vin08t0:2094_3": "dukkaṭassā”ti vacanato saṃharāpentassa āpatti.",
  "tika-vin08t0:2094_4": "Aññatarassa bhikkhuno sambādhe vaṇo hoti,",
  "tika-vin08t0:2094_5": "bhesajjaṃ na tiṭṭhatīti imissā aṭṭhuppattiyā “anujānāmi,",
  "tika-vin08t0:2094_6": "bhikkhave,",
  "tika-vin08t0:2094_7": "ābādhapaccayā sambādhe lomaṃ saṃharāpetu”nti vacanato ābādhapaccayā bhesajjapatiṭṭhāpanatthāya sambādhe lomaṃ harāpentassa anāpatti.",
  "tika-vin08t0:2094_8": "“Seyyathāpi pisācillikā”ti manussānaṃ ujjhāyanapaccayā “na,",
  "tika-vin08t0:2094_9": "bhikkhave,",
  "tika-vin08t0:2094_10": "dīghaṃ nāsikālomaṃ dhāretabbaṃ,",
  "tika-vin08t0:2094_11": "yo dhāreyya,",
  "tika-vin08t0:2094_12": "āpatti dukkaṭassā”ti vacanato dhāraṇapaccayā āpatti.",
  "tika-vin08t0:2094_13": "“Anujānāmi,",
  "tika-vin08t0:2094_14": "bhikkhave,",
  "tika-vin08t0:2094_15": "saṇḍāsa”nti anurakkhaṇatthāya saṇḍāso anuññāto,",
  "tika-vin08t0:2094_16": "tasmā nāsikālomaṃ saṇḍāsena harāpetuṃ vaṭṭati.",
  "tika-vin08t0:2094_17": "Palitanti paṇḍarakesaṃ.",
  "tika-vin08t0:2094_18": "Gāhetuṃ na vaṭṭati “mā me jarābhāvo hotū”ti manasi katattā.",
  "tika-vin08t0:2094_19": "Bībhacchaṃ hutvāti virūpaṃ hutvā.",
  "tika-vin08t0:2094_20": "Palitaṃ vā apalitaṃ vāti paṇḍaraṃ vā apaṇḍaraṃ vā.",
  "tika-vin08t0:2094_21": "Gāhāpetuṃ vaṭṭati appasādāvahattāti.",
  "tika-vin08t0:2095_0": "Kāyabandhanakathā",
  "tika-vin08t0:2096_0": "41.",
  "tika-vin08t0:2096_1": "Kāyabandhanakathāyaṃ akāyabandhanenāti abandhitakāyabandhanena.",
  "tika-vin08t0:2096_2": "Bhikkhunāti seso.",
  "tika-vin08t0:2096_3": "Atha vā akāyabandhanenāti abandhitakāyabandhano hutvāti itthambhūtatthe karaṇavacanaṃ yathā “bhinnena",
  "tika-vin08t0:2096_4": "sīsena paggharantena lohitena paṭivisake ujjhāpesī”ti.",
  "tika-vin08t0:2096_5": "Tenāha “abandhitvā nikkhamantena yattha sarati,",
  "tika-vin08t0:2096_6": "tattha bandhitabba”nti.",
  "tika-vin08t0:2096_7": "Kāyabandhanaṃ nāma cha kāyabandhanāni kalābukaṃ,",
  "tika-vin08t0:2096_8": "deḍḍubhakaṃ, murajaṃ,",
  "tika-vin08t0:2096_9": "maddavīṇaṃ, paṭṭikaṃ,",
  "tika-vin08t0:2096_10": "sūkarantakanti.",
  "tika-vin08t0:2096_11": "Tattha kalābukaṃ nāma bahurajjukaṃ.",
  "tika-vin08t0:2096_12": "Deḍḍubhakaṃ nāma udakasappasīsasadisaṃ.",
  "tika-vin08t0:2096_13": "Murajaṃ nāma murajavaṭṭisaṇṭhānaṃ veṭhetvā kataṃ.",
  "tika-vin08t0:2096_14": "Maddavīṇaṃ nāma pāmaṅgasaṇṭhānaṃ.",
  "tika-vin08t0:2096_15": "Īdisañhi ekampi na vaṭṭati,",
  "tika-vin08t0:2096_16": "pageva bahūni.",
  "tika-vin08t0:2096_17": "Tasmā paṭikkhittāni akappiyakāyabandhanāni nāma cattāri honti, paṭṭikaṃ,",
  "tika-vin08t0:2096_18": "sūkarantakanti imāni dve kāyabandhanāni bhagavatā anuññātāni kappiyakāyabandhanāni nāma,",
  "tika-vin08t0:2096_19": "tassa pakativītā vā macchakaṇṭakavāyimā vā paṭṭikā vaṭṭati,",
  "tika-vin08t0:2096_20": "sesā kuñjaracchikādibhedā na vaṭṭati.",
  "tika-vin08t0:2096_21": "Sūkarantakaṃ nāma kuñcikakosakasaṇṭhānaṃ hoti,",
  "tika-vin08t0:2096_22": "ekarajjukaṃ,",
  "tika-vin08t0:2096_23": "pana muddikakāyabandhanañca sūkarantakaṃ anulometi.",
  "tika-vin08t0:2096_24": "Imehi pana dvīhi saddhiṃ aṭṭha kāyabandhanāni honti.",
  "tika-vin08t0:2096_25": "“Anujānāmi,",
  "tika-vin08t0:2096_26": "bhikkhave,",
  "tika-vin08t0:2096_27": "murajaṃ maddavīṇa”nti idaṃ dasāsuyeva anuññātanti pāmaṅgadasā cettha catunnaṃ upari na vaṭṭati.",
  "tika-vin08t0:2096_28": "Sobhakaṃ nāma veṭhetvā mukhavaṭṭisibbanaṃ.",
  "tika-vin08t0:2096_29": "Guṇakaṃ nāma mudiṅgasaṇṭhānena sibbanaṃ.",
  "tika-vin08t0:2096_30": "Evaṃ sibbitā hi anto thirā hontīti vuccati.",
  "tika-vin08t0:2096_31": "Pavanantoti pāsanto vuccati.",
  "tika-vin08t0:2096_32": "Vajirabuddhiṭīkāyaṃ pana “muddikakāyabandhanaṃ nāma caturassaṃ akatvā sajjitaṃ.",
  "tika-vin08t0:2096_33": "Pāmaṅgadasā caturassā.",
  "tika-vin08t0:2096_34": "Mudiṅgasaṇṭhānenāti saṅghāṭiyā mudiṅgasibbanākārena varakasīsākārena.",
  "tika-vin08t0:2096_35": "Pavanantoti pāsanto,",
  "tika-vin08t0:2096_36": "‘dasāmūla’nti ca likhitaṃ.",
  "tika-vin08t0:2096_37": "Akāyabandhanena sañcicca vā asañcicca vā gāmappavesane āpatti.",
  "tika-vin08t0:2096_38": "Saritaṭṭhānato bandhitvā pavisitabbaṃ,",
  "tika-vin08t0:2096_39": "nivattitabbaṃ vāti likhita”nti vuttaṃ.",
  "tika-vin08t0:2097_0": "Nivāsanapārupanakathā",
  "tika-vin08t0:2098_0": "42.",
  "tika-vin08t0:2098_1": "Nivāsanapārupanakathāyaṃ hatthisoṇḍādivasena gihinivatthaṃ na nivāsetabbanti ettha hatthisoṇḍakaṃ nāma",
  "tika-vin08t0:2098_2": "nābhimūlato hatthisoṇḍasaṇṭhānaṃ olambakaṃ katvā nivatthaṃ coḷikaitthīnaṃ nivāsanaṃ viya.",
  "tika-vin08t0:2098_3": "Macchavāḷakaṃ nāma ekato dasantaṃ ekato pāsantaṃ olambitvā nivatthaṃ.",
  "tika-vin08t0:2098_4": "Catukaṇṇakaṃ nāma uparito dve,",
  "tika-vin08t0:2098_5": "heṭṭhato dveti evaṃ cattāro kaṇṇe dassetvā nivatthaṃ.",
  "tika-vin08t0:2098_6": "Tālavaṇṭakaṃ nāma tālavaṇṭākārena sāṭakaṃ olambitvā nivāsanaṃ.",
  "tika-vin08t0:2098_7": "Satavalikaṃ nāma dīghasāṭakaṃ anekakkhattuṃ obhujitvā ovaṭṭikaṃ karontena nivatthaṃ,",
  "tika-vin08t0:2098_8": "vāmadakkhiṇapassesu vā nirantaraṃ valiyo dassetvā nivatthaṃ.",
  "tika-vin08t0:2098_9": "Sace pana jāṇuto paṭṭhāya ekaṃ vā dve vā valiyo paññāyanti, vaṭṭati.",
  "tika-vin08t0:2098_10": "Saṃvelliyaṃ nivāsentīti mallakammakārādayo viya kacchaṃ bandhitvā nivāsenti,",
  "tika-vin08t0:2098_11": "evaṃ nivāsetuṃ gilānassapi maggappaṭipannassapi na vaṭṭati.",
  "tika-vin08t0:2098_12": "Setapaṭapārutādivasena na gihipārutaṃ pārupitabbanti ettha yaṃ kiñci setapaṭapārutaṃ paribbājakapārutaṃ",
  "tika-vin08t0:2098_13": "ekasāṭakapārutaṃ soṇḍapārutaṃ antepurikapārutaṃ mahājeṭṭhakapārutaṃ kuṭipavesakapārutaṃ brāhmaṇapārutaṃ",
  "tika-vin08t0:2098_14": "pāḷikārakapārutanti evamādi parimaṇḍalalakkhaṇato aññathā pārutaṃ sabbametaṃ gihipārutaṃ nāma,",
  "tika-vin08t0:2098_15": "tasmā yathā setapaṭā aḍḍhapālakanigaṇṭhā pārupanti,",
  "tika-vin08t0:2098_16": "yathā ca ekacce paribbājakā uraṃ vivaritvā dvīsu aṃsakūṭesu pāvuraṇaṃ ṭhapenti,",
  "tika-vin08t0:2098_17": "yathā ca ekasāṭakā manussā nivatthasāṭakassa ekena antena piṭṭhiṃ pārupitvā ubho kaṇṇe ubhosu aṃsakūṭesu ṭhapenti,",
  "tika-vin08t0:2098_18": "yathā ca surāsoṇḍādayo sāṭakena gīvaṃ parikkhipitvā ubho ante ure vā olambenti,",
  "tika-vin08t0:2098_19": "piṭṭhiyaṃ vā khipenti,",
  "tika-vin08t0:2098_20": "yathā ca antepurikāyo akkhitārakamattaṃ dassetvā oguṇṭhikaṃ pārupanti,",
  "tika-vin08t0:2098_21": "yathā ca mahājeṭṭhā dīghasāṭakaṃ nivāsetvā tasseva ekena antena sakalasarīraṃ pārupanti,",
  "tika-vin08t0:2098_22": "yathā ca kassakā khettakuṭiṃ pavisantā sāṭakaṃ paliveṭhetvā upakacchake pakkhipitvā tasseva ekena antena sarīraṃ pārupanti,",
  "tika-vin08t0:2098_23": "yathā ca brāhmaṇā ubhinnaṃ upakacchakānaṃ antare sāṭakaṃ pavesetvā aṃsakūṭesu pārupanti,",
  "tika-vin08t0:2098_24": "yathā ca pāḷikārako bhikkhu ekaṃsapārupanena pārutaṃ vāmabāhuṃ vivaritvā cīvaraṃ aṃsakūṭe āropeti.",
  "tika-vin08t0:2098_25": "Evaṃ apārupitvā sabbepi ete aññe ca evarūpe pārupanadose vajjetvā nibbikāraṃ parimaṇḍalaṃ pārupitabbaṃ.",
  "tika-vin08t0:2098_26": "Tathā apārupitvā ārāme vā antaraghare vā anādarena yaṃ kiñci vikāraṃ karontassa dukkaṭaṃ.",
  "tika-vin08t0:2099_0": "Kājakathā",
  "tika-vin08t0:2100_0": "43.",
  "tika-vin08t0:2100_1": "Kājakathāyaṃ muṇḍaveṭhīti yathā rañño kuhiñci gacchanto parikkhārabhaṇḍaggahaṇamanussāti adhippāyo.",
  "tika-vin08t0:2100_2": "Ubhatokājanti ekasmiṃyeva kāje purato ca pacchato ca ubhosu bhāgesu laggetvā vahitabbabhāraṃ.",
  "tika-vin08t0:2100_3": "Ekatokājanti ekato pacchatoyeva laggetvā vahitabbabhāraṃ.",
  "tika-vin08t0:2100_4": "Antarākājanti majjhe laggetvā dvīhi vahitabbabhāraṃ.",
  "tika-vin08t0:2100_5": "Sīsabhārādayo sīsādīhi vahitabbabhārādayo eva.",
  "tika-vin08t0:2100_6": "Olambakanti hatthena olambitvā vahitabbabhāraṃ.",
  "tika-vin08t0:2100_7": "Etesu ubhatokājameva na vaṭṭati,",
  "tika-vin08t0:2100_8": "sesā vaṭṭanti.",
  "tika-vin08t0:2101_0": "Dantakaṭṭhakathā",
  "tika-vin08t0:2102_0": "44.",
  "tika-vin08t0:2102_1": "Dantakaṭṭhakathāyaṃ dantakaṭṭhassa akhādane pañca dose,",
  "tika-vin08t0:2102_2": "khādane pañcānisaṃse ca dassetvā bhagavatā bhikkhūnaṃ dantakaṭṭhaṃ anuññātaṃ.",
  "tika-vin08t0:2102_3": "Tattha pañca dosā nāma acakkhussaṃ,",
  "tika-vin08t0:2102_4": "mukhaṃ duggandhaṃ,",
  "tika-vin08t0:2102_5": "rasaharaṇiyo na visujjhanti,",
  "tika-vin08t0:2102_6": "pittaṃ semhaṃ bhattaṃ pariyonandhati,",
  "tika-vin08t0:2102_7": "bhattamassa nacchādetīti.",
  "tika-vin08t0:2102_8": "Tattha acakkhussanti cakkhūnaṃ hitaṃ na hoti,",
  "tika-vin08t0:2102_9": "parihāniṃ janeti.",
  "tika-vin08t0:2102_10": "Nacchādetīti na ruccati.",
  "tika-vin08t0:2102_11": "Pañcānisaṃsā vuttapaṭipakkhato veditabbā.",
  "tika-vin08t0:2102_12": "Tato dīghadantakaṭṭhakhādane ca atimadāhakadantakaṭṭhakhādane ca dukkaṭaṃ paññapetvā aṭṭhaṅgulaparamaṃ caturaṅgulapacchimaṃ dantakaṭṭhaṃ anuññātaṃ.",
  "tika-vin08t0:2102_13": "Tattha aṭṭhaṅgulaṃ paramaṃ etassa dantakaṭṭhassāti aṭṭhaṅgulaparamaṃ.",
  "tika-vin08t0:2102_14": "Caturaṅgulaṃ pacchimaṃ pamāṇaṃ etassa dantakaṭṭhassāti caturaṅgulapacchimaṃ.",
  "tika-vin08t0:2102_15": "Atimadāhakanti atikhuddakaṃ.",
  "tika-vin08t0:2102_16": "Aṭṭhaṅgulaṃ mahādantakaṭṭhaṃ nāma,",
  "tika-vin08t0:2102_17": "caturaṅgulaṃ khuddakadantakaṭṭhaṃ nāma,",
  "tika-vin08t0:2102_18": "pañcachasattaṅgulaṃ majjhimadantakaṭṭhaṃ nāma.",
  "tika-vin08t0:2102_19": "Tena vuttaṃ “duvidhena udakena tividhena dantakaṭṭhenā”ti.",
  "tika-vin08t0:2102_20": "“Aṭṭhaṅgulaparamanti manussānaṃ pamāṇaṅgulena aṭṭhaṅgulaparama”nti aṭṭhakathāya māha.",
  "tika-vin08t0:2103_0": "Ettha ca pamāṇaṅgulenāti idaṃ pakatiaṅgulenāti gahetvā manussānaṃ pakatiaṅgulena aṭṭhaṅgulato adhikappamāṇaṃ dantakaṭṭhaṃ na vaṭṭatīti vadanti.",
  "tika-vin08t0:2103_1": "Tattakameva ca katvā khādanti.",
  "tika-vin08t0:2103_2": "Aṭṭhakathāyaṃ pana “manussānaṃ pamāṇaṅgulena” icceva vuttaṃ,",
  "tika-vin08t0:2103_3": "na “pakatiaṅgulenā”ti.",
  "tika-vin08t0:2103_4": "Tasmā yaṃ vaḍḍhakihatthato aṅgulaṃ pamāṇaṃ katvā manussā gehādīni minanti,",
  "tika-vin08t0:2103_5": "tena manussānaṃ pamāṇaṅgulabhūtena vaḍḍhakiaṅgulena aṭṭhaṅgulaparamanti attho gahetabbo.",
  "tika-vin08t0:2103_6": "Vuttañhi sāratthadīpaniyaṃ “pamāṇaṅgulenāti vaḍḍhakiaṅgulaṃ sandhāya vutta”nti.",
  "tika-vin08t0:2103_7": "Vimativinodaniyañca “pamāṇaṅgulenāti vaḍḍhakiaṅgulena,",
  "tika-vin08t0:2103_8": "keci pana ‘pakatiaṅgulenā’ti vadanti,",
  "tika-vin08t0:2103_9": "taṃ caturaṅgulapacchimavacanena sameti.",
  "tika-vin08t0:2103_10": "Na hi pakatiaṅgulena caturaṅgulappamāṇaṃ dantakaṭṭhaṃ kaṇṭhe avilaggaṃ khādituṃ sakkā”ti.",
  "tika-vin08t0:2104_0": "Rukkharohanakathā",
  "tika-vin08t0:2105_0": "45.",
  "tika-vin08t0:2105_1": "Rukkhārohanakathāyaṃ puriso pamāṇo yassa rukkhassāti poriso,",
  "tika-vin08t0:2105_2": "uddhaṃ ukkhipitahatthena saddhiṃ manussakāyappamāṇo pañcahatthamattaucco rukkhapadeso,",
  "tika-vin08t0:2105_3": "taṃ porisaṃ rukkhaṃ,",
  "tika-vin08t0:2105_4": "avayave samudāyavohāro yathā “samuddo diṭṭho”ti,",
  "tika-vin08t0:2105_5": "ābhuso padanti gacchanti pavattantīti āpadā,",
  "tika-vin08t0:2105_6": "parissayā.",
  "tika-vin08t0:2105_7": "Yāva attho atthi etasmiṃ rukkheti yāvadattho, rukkho, attha-",
  "tika-vin08t0:2105_8": "saddo payojanavācako.",
  "tika-vin08t0:2105_9": "Yāva tasmiṃ rukkhe bhikkhussa attho payojanaṃ atthi,",
  "tika-vin08t0:2105_10": "tāva abhiruhitabboti adhippāyo.",
  "tika-vin08t0:2105_11": "Sesaṃ suviññeyyameva.",
  "tika-vin08t0:2106_0": "Chandāropanakathā",
  "tika-vin08t0:2107_0": "46.",
  "tika-vin08t0:2107_1": "Chandāropanakathāyaṃ chandasoti sakkaṭabhāsāya.",
  "tika-vin08t0:2107_2": "Na āropetabbanti vācanāmaggaṃ na āropetabbaṃ.",
  "tika-vin08t0:2107_3": "Sakāya niruttiyāti māgadhabhāsāya.",
  "tika-vin08t0:2107_4": "Tattha santehi katāti sakkaṭā,",
  "tika-vin08t0:2107_5": "aṭṭhakavāmakādīhi samitapāpehi isīhi katāti attho.",
  "tika-vin08t0:2107_6": "Atha vā sakkaritabbā pūjitabbāti sakkaṭā manussānaṃ hitasukhāvahanato,",
  "tika-vin08t0:2107_7": "tadatthikehi manussehi pūjitabbāti attho.",
  "tika-vin08t0:2107_8": "Bhāsīyateti bhāsā,",
  "tika-vin08t0:2107_9": "sakkaṭā ca sā bhāsā cāti sakkaṭabhāsā.",
  "tika-vin08t0:2107_10": "Vedattayagatā nirutti,",
  "tika-vin08t0:2107_11": "sassa esāti sakā,",
  "tika-vin08t0:2107_12": "bhagavato vacanantyattho.",
  "tika-vin08t0:2107_13": "Magadhe jātā māgadhikā,",
  "tika-vin08t0:2107_14": "ādikappakāle magadharaṭṭhe jātāti attho.",
  "tika-vin08t0:2107_15": "Uccateti utti,",
  "tika-vin08t0:2107_16": "nīharitvā utti nirutti,",
  "tika-vin08t0:2107_17": "piṭakattayato nīharitvā kathīyatetyattho.",
  "tika-vin08t0:2107_18": "Vuttañhetaṃ porāṇehi –",
  "tika-vin08t0:2108_0": "“Sā māgadhī mūlabhāsā;",
  "tika-vin08t0:2109_0": "Narā yāyādikappikā;",
  "tika-vin08t0:2110_0": "Brahmāno cāssutālāpā;",
  "tika-vin08t0:2111_0": "Sambuddhā cāpi bhāsare”ti.",
  "tika-vin08t0:2112_0": "Sesaṃ suviññeyyameva.",
  "tika-vin08t0:2113_0": "Lokāyatakathā",
  "tika-vin08t0:2114_0": "47.",
  "tika-vin08t0:2114_1": "Lokāyatakathāyaṃ lokiyanti patiṭṭhahanti puññāpuññāni tabbipāko cāti loko,",
  "tika-vin08t0:2114_2": "sattaloko.",
  "tika-vin08t0:2114_3": "Ābhuso yatanti vīriyaṃ karonti etthāti āyataṃ,",
  "tika-vin08t0:2114_4": "lokassa āyataṃ lokāyataṃ,",
  "tika-vin08t0:2114_5": "sattānaṃ bhuso vīriyakaraṇaṭṭhānantyattho. Kiṃ taṃ?",
  "tika-vin08t0:2114_6": "Titthiyasatthaṃ.",
  "tika-vin08t0:2114_7": "Sabbaṃ ucchiṭṭhaṃ, kasmā?",
  "tika-vin08t0:2114_8": "Sakuṇādīhi paribhuttapubbattā.",
  "tika-vin08t0:2114_9": "Sabbaṃ anucchiṭṭhaṃ imassa avasesabhojanassa kenaci aparibhuttapubbattā.",
  "tika-vin08t0:2114_10": "Seto kāko aṭṭhissa setattā,",
  "tika-vin08t0:2114_11": "kāḷo bako pādassa kāḷattāti.",
  "tika-vin08t0:2114_12": "Natthi attho etthāti niratthakaṃ,",
  "tika-vin08t0:2114_13": "niratthakameva kāraṇaṃ niratthakakāraṇaṃ.",
  "tika-vin08t0:2114_14": "Tena paṭisaṃyuttaṃ niratthakakāraṇapaṭisaṃyuttaṃ.",
  "tika-vin08t0:2114_15": "Taranti etthāti titthaṃ, paṭṭanaṃ.",
  "tika-vin08t0:2114_16": "Titthaṃ viyāti titthaṃ, laddhi,",
  "tika-vin08t0:2114_17": "taṃ etesaṃ atthīti titthiyā,",
  "tika-vin08t0:2114_18": "viparītadassanā.",
  "tika-vin08t0:2114_19": "Sāsanti attano sāvake etthāti satthaṃ,",
  "tika-vin08t0:2114_20": "titthiyānaṃ satthaṃ titthiyasatthaṃ.",
  "tika-vin08t0:2114_21": "Na tiracchānavijjā pariyāpuṇitabbāti ettha tiracchānavijjā nāma yā kāci bāhirakā anatthasañhitā.",
  "tika-vin08t0:2114_22": "Na pariyāpuṇitabbāti attanā na pariyāpuṇitabbā.",
  "tika-vin08t0:2114_23": "Na vācetabbāti paresaṃ na vācetabbā.",
  "tika-vin08t0:2114_24": "Sesaṃ suviññeyyameva.",
  "tika-vin08t0:2115_0": "Khipitakathā",
  "tika-vin08t0:2116_0": "48.",
  "tika-vin08t0:2116_1": "Khipitakathāyaṃ khipīyitthāti khipito.",
  "tika-vin08t0:2116_2": "Khipi abyattasaddeti dhātu.",
  "tika-vin08t0:2116_3": "Bhāvenabhāvalakkhaṇattā tasmiṃ khipiteti vibhatyantaṃ.",
  "tika-vin08t0:2116_4": "“Yasmiṃ kismiñci puggale”ti lakkhaṇavantakattā ajjhāharitabbo.",
  "tika-vin08t0:2116_5": "Jīvāti jīva pāṇadhāraṇeti dhātu,",
  "tika-vin08t0:2116_6": "vibhattilopo.",
  "tika-vin08t0:2116_7": "Yasmiṃ kismiñci puggale khipite bhikkhunā “jīvā”ti vacanaṃ na vattabbaṃ,",
  "tika-vin08t0:2116_8": "bhikkhusmiṃ khipite gihinā “jīvatha bhante”ti vuccamāne sati “ciraṃ jīvā”ti bhikkhunā vattuṃ vaṭṭatīti yojanā.",
  "tika-vin08t0:2116_9": "“Vuccamāne”ti ettha pana lakkhaṇassa kammavācakattā tena samānādhikaraṇaṃ kammabhūtaṃ “bhikkhusmi”nti",
  "tika-vin08t0:2116_10": "lakkhaṇavantakammaṃ ajjhāharitabbaṃ yathā kiṃ “gosu duyhamānāsu puriso āgato”ti.",
  "tika-vin08t0:2116_11": "Apare pana ācariyā īdisesu ṭhānesu “santesū”ti padaṃ ajjhāharitvā idameva lakkhaṇapadaṃ,",
  "tika-vin08t0:2116_12": "“gosu duyhamānāsū”ti padadvayaṃ pana “santesū”ti ettha pakativikativasena kattā evāti vadanti,",
  "tika-vin08t0:2116_13": "vīmaṃsitvā gahetabbaṃ.",
  "tika-vin08t0:2117_0": "Lasuṇakathā",
  "tika-vin08t0:2118_0": "49.",
  "tika-vin08t0:2118_1": "Lasuṇakathāyaṃ “lasuṇaṃ nāma māgadhaka”nti pāḷiyaṃ āgataṃ.",
  "tika-vin08t0:2118_2": "Aṭṭhakathāyaṃ pana “māgadhakanti magadhesu jātaṃ.",
  "tika-vin08t0:2118_3": "Magadharaṭṭhe jātalasuṇameva hi idha lasuṇanti adhippetaṃ,",
  "tika-vin08t0:2118_4": "tampi bhaṇḍikalasuṇameva,",
  "tika-vin08t0:2118_5": "na ekadvitimiñjakaṃ.",
  "tika-vin08t0:2118_6": "Kurundiyaṃ pana ‘jātidesaṃ avatvā ‘māgadhakaṃ nāma bhaṇḍikalasuṇa’nti vutta”nti vuttaṃ.",
  "tika-vin08t0:2118_7": "Sace dve tayo bhaṇḍike ekatoyeva saṅkharitvā ajjhoharati,",
  "tika-vin08t0:2118_8": "ekaṃ pācittiyaṃ.",
  "tika-vin08t0:2118_9": "Bhinditvā ekekaṃ miñjaṃ khādantiyā pana payogagaṇanāya pācittiyāni,",
  "tika-vin08t0:2118_10": "idaṃ bhikkhunīnaṃ vasena pācittiyaṃ,",
  "tika-vin08t0:2118_11": "bhikkhussa pana dukkaṭaṃ.",
  "tika-vin08t0:2119_0": "Palaṇḍukādīnaṃ vaṇṇena vā miñjāya vā nānattaṃ veditabbaṃ.",
  "tika-vin08t0:2119_1": "Vaṇṇena tāva palaṇḍuko nāma paṇḍuvaṇṇo hoti.",
  "tika-vin08t0:2119_2": "Bhañjanako lohitavaṇṇo,",
  "tika-vin08t0:2119_3": "haritako haritavaṇṇo,",
  "tika-vin08t0:2119_4": "miñjāya pana palaṇḍukassa ekā miñjā hoti,",
  "tika-vin08t0:2119_5": "bhañjanakassa dve,",
  "tika-vin08t0:2119_6": "haritakassa tisso,",
  "tika-vin08t0:2119_7": "cāpalasuṇo amiñjako.",
  "tika-vin08t0:2119_8": "Aṅkuramattameva hi tassa hoti.",
  "tika-vin08t0:2119_9": "Mahāpaccariyādīsu pana “palaṇḍukassa tīṇi miñjāni,",
  "tika-vin08t0:2119_10": "bhañjanakassa dve,",
  "tika-vin08t0:2119_11": "haritakassa eka”nti vuttaṃ.",
  "tika-vin08t0:2119_12": "Ete palaṇḍukādayo sabhāveneva vaṭṭanti,",
  "tika-vin08t0:2119_13": "sūpasampākādīsu pana māgadhakampi vaṭṭati.",
  "tika-vin08t0:2119_14": "Tañhi paccamānesu muggasūpādīsu vā macchamaṃsavikatiyā vā telādīsu vā badarasāḷavādīsu vā ambilapākādīsu",
  "tika-vin08t0:2119_15": "vā uttaribhaṅge vā yattha katthaci antamaso yāgupattepi pakkhipituṃ vaṭṭatīti vuttaṃ.",
  "tika-vin08t0:2119_16": "“Sabhāvenevāti sūpasampākādiṃ vināva.",
  "tika-vin08t0:2119_17": "Badarasāḷavaṃ nāma badaraphalāni sukkhāpetvā cuṇṇetvā kattabbā khādanīyavikatī”ti sāratthadīpaniyaṃ vuttaṃ.",
  "tika-vin08t0:2120_0": "Naakkamitabbādikathā",
  "tika-vin08t0:2121_0": "50.",
  "tika-vin08t0:2121_1": "Naakkamitabbādikathāyaṃ “paribhaṇḍakatabhūmi nāma saṇhamattikāhi katā kāḷavaṇṇādibhūmi.",
  "tika-vin08t0:2121_2": "Senāsanaṃ mañcapīṭhādikāyeva.",
  "tika-vin08t0:2121_3": "Tatheva vaḷañjetuṃ vaṭṭatīti aññehi āvāsikehi bhikkhūhi paribhuttanīhārena paribhuñjituṃ vaṭṭati.",
  "tika-vin08t0:2121_4": "‘Nevāsikā pakatiyā anatthatāya bhūmiyā ṭhapenti ce,",
  "tika-vin08t0:2121_5": "tesampi anāpattiyevā’ti gaṇṭhipadesu vuttaṃ.",
  "tika-vin08t0:2121_6": "‘Dvārampī’tiādinā vuttadvāravātapānādayo aparikammakatāpi na apassayitabbā.",
  "tika-vin08t0:2121_7": "Lomesūti lomesu phusantesū”ti sāratthadīpaniyaṃ vuttaṃ.",
  "tika-vin08t0:2121_8": "Vimativinodaniyampi “paribhaṇḍakatabhūmi vāti kāḷavaṇṇādikatasaṇhabhūmi vā.",
  "tika-vin08t0:2121_9": "Senāsanaṃ vāti mañcapīṭhādi vā.",
  "tika-vin08t0:2121_10": "Tatheva vaḷañjetuṃ vaṭṭatīti iminā nevāsikehi dhotapādādīhi vaḷañjanaṭṭhāne sañcicca adhotapādādīhi vaḷañjantasseva āpatti paññattāti dasseti,",
  "tika-vin08t0:2121_11": "‘dvārampī’tiādinā sāmaññato vuttattā dvāravātapānādayo aparikammakatāpi na apassayitabbā.",
  "tika-vin08t0:2121_12": "Ajānitvā apassayantassapi idha lomagaṇanāya āpattī”ti vuttaṃ.",
  "tika-vin08t0:2121_13": "Vajirabuddhiṭīkāyaṃ “nevāsikā pakatiyā anatthatāya bhūmiyā ṭhapenti ce,",
  "tika-vin08t0:2121_14": "tesampi anāpattiyevāti likhitaṃ,",
  "tika-vin08t0:2121_15": "dvāravātapānādayo aparikammakatāpi na apassayitabbāti likhita”nti vuttaṃ.",
  "tika-vin08t0:2122_0": "Avandiyavandiyakathā",
  "tika-vin08t0:2123_0": "51.",
  "tika-vin08t0:2123_1": "Avandiyavandiyakathāyaṃ idha pakaraṇācariyena senāsanakkhandhakapāḷivasena dasa avandiyā,",
  "tika-vin08t0:2123_2": "tayo vandiyā ca vuttā,",
  "tika-vin08t0:2123_3": "aṭṭhakathāṭīkāsu ca na kiñci vuttā,",
  "tika-vin08t0:2123_4": "tasmā idha āgatanayeneva attho daṭṭhabbo.",
  "tika-vin08t0:2123_5": "Parivārapāḷiyaṃ pana upālipañcake pañcapañcakavasena pañcavīsati avandiyā,",
  "tika-vin08t0:2123_6": "pañca vandiyā ca vuttā. Kathaṃ?",
  "tika-vin08t0:2123_7": "“Kati nu kho, bhante,",
  "tika-vin08t0:2123_8": "avandiyāti? Pañcime, upāli, avandiyā.",
  "tika-vin08t0:2123_9": "Katame pañca?",
  "tika-vin08t0:2123_10": "Antaragharaṃ paviṭṭho avandiyo,",
  "tika-vin08t0:2123_11": "racchagato avandiyo,",
  "tika-vin08t0:2123_12": "otamasiko avandiyo,",
  "tika-vin08t0:2123_13": "asamannāharanto avandiyo,",
  "tika-vin08t0:2123_14": "sutto avandiyo. Ime kho, upāli,",
  "tika-vin08t0:2123_15": "pañca avandiyā. Aparepi, upāli,",
  "tika-vin08t0:2123_16": "pañca avandiyā.",
  "tika-vin08t0:2123_17": "Katame pañca?",
  "tika-vin08t0:2123_18": "Yāgupāne avandiyo,",
  "tika-vin08t0:2123_19": "bhattagge avandiyo,",
  "tika-vin08t0:2123_20": "ekāvatto avandiyo,",
  "tika-vin08t0:2123_21": "aññavihito avandiyo,",
  "tika-vin08t0:2123_22": "naggo avandiyo. Ime kho, upāli,",
  "tika-vin08t0:2123_23": "pañca avandiyā. Aparepi, upāli,",
  "tika-vin08t0:2123_24": "pañca avandiyā.",
  "tika-vin08t0:2123_25": "Katame pañca?",
  "tika-vin08t0:2123_26": "Khādanto avandiyo,",
  "tika-vin08t0:2123_27": "bhuñjanto avandiyo,",
  "tika-vin08t0:2123_28": "uccāraṃ karonto avandiyo,",
  "tika-vin08t0:2123_29": "passāvaṃ karonto avandiyo,",
  "tika-vin08t0:2123_30": "ukkhittako avandiyo. Ime kho, upāli,",
  "tika-vin08t0:2123_31": "pañca avandiyā. Aparepi, upāli,",
  "tika-vin08t0:2123_32": "pañca avandiyā.",
  "tika-vin08t0:2123_33": "Katame pañca?",
  "tika-vin08t0:2123_34": "Pureupasampannena pacchāupasampanno avandiyo,",
  "tika-vin08t0:2123_35": "anupasampanno avandiyo,",
  "tika-vin08t0:2123_36": "nānāsaṃvāsako vuḍḍhataro adhammavādī avandiyo,",
  "tika-vin08t0:2123_37": "mātugāmo avandiyo,",
  "tika-vin08t0:2123_38": "paṇḍako avandiyo. Ime kho, upāli,",
  "tika-vin08t0:2123_39": "pañca avandiyā. Aparepi, upāli,",
  "tika-vin08t0:2123_40": "pañca avandiyā.",
  "tika-vin08t0:2123_41": "Katame pañca?",
  "tika-vin08t0:2123_42": "Pārivāsiko avandiyo,",
  "tika-vin08t0:2123_43": "mūlāyapaṭikassanāraho avandiyo,",
  "tika-vin08t0:2123_44": "mānattāraho avandiyo,",
  "tika-vin08t0:2123_45": "mānattacāriko avandiyo,",
  "tika-vin08t0:2123_46": "abbhānāraho avandiyo. Ime kho, upāli,",
  "tika-vin08t0:2123_47": "pañca avandiyā”ti.",
  "tika-vin08t0:2124_0": "“Kati nu kho, bhante,",
  "tika-vin08t0:2124_1": "vandiyāti? Pañcime, upāli, vandiyā.",
  "tika-vin08t0:2124_2": "Katame pañca?",
  "tika-vin08t0:2124_3": "Pacchāupasampannena pureupasampanno vandiyo,",
  "tika-vin08t0:2124_4": "nānāsaṃvāsako vuḍḍhataro dhammavādī vandiyo,",
  "tika-vin08t0:2124_5": "ācariyo vandiyo,",
  "tika-vin08t0:2124_6": "upajjhāyo vandiyo,",
  "tika-vin08t0:2124_7": "sadevake loke samārake sabrahmake sassamaṇabrāhmaṇiyā pajāya sadevamanussāya tathāgato arahaṃ sammāsambuddho vandiyo. Ime kho, upāli,",
  "tika-vin08t0:2124_8": "pañca vandiyā”ti.",
  "tika-vin08t0:2125_0": "Aṭṭhakathāyañca “otamasitoti andhakāragato.",
  "tika-vin08t0:2125_1": "Tañhi vandantassa mañcapādādīsupi nalāṭaṃ paṭihaññeyya.",
  "tika-vin08t0:2125_2": "Asamannāharantoti kiccappasutattā vandanaṃ asamannāharanto.",
  "tika-vin08t0:2125_3": "Suttoti niddaṃ okkanto.",
  "tika-vin08t0:2125_4": "Ekāvattoti ekato āvatto sapattapakkhe ṭhito verī visabhāgapuggalo vuccati,",
  "tika-vin08t0:2125_5": "ayaṃ avandiyo.",
  "tika-vin08t0:2125_6": "Ayañhi vandiyamāno pādenapi pahareyya.",
  "tika-vin08t0:2125_7": "Aññavihitoti aññaṃ cintayamāno.",
  "tika-vin08t0:2125_8": "Khādantoti piṭṭhakhajjakādīni khādanto.",
  "tika-vin08t0:2125_9": "Uccārañca passāvañca karonto anokāsagatattā avandiyo.",
  "tika-vin08t0:2125_10": "Ukkhittakoti tividhenapi ukkhepanīyakammena ukkhittako avandiyo,",
  "tika-vin08t0:2125_11": "tajjanīyādikammakatā pana cattāro vanditabbā,",
  "tika-vin08t0:2125_12": "uposathapavāraṇāpi tehi saddhiṃ labbhanti.",
  "tika-vin08t0:2125_13": "Ādito paṭṭhāya ca vuttesu avandiyesu naggañca ukkhittakañca vandantasseva hoti āpatti,",
  "tika-vin08t0:2125_14": "itaresaṃ pana asāruppaṭṭhena ca antarā vuttakāraṇena ca vandanā paṭikkhittā.",
  "tika-vin08t0:2125_15": "Ito paraṃ pacchāupasampannādayo dasapi āpattivatthubhāveneva avandiyā.",
  "tika-vin08t0:2125_16": "Te vandantassa hi niyameneva āpatti.",
  "tika-vin08t0:2125_17": "Iti imesu pañcasu pañcakesu terasa jane vandantassa anāpatti,",
  "tika-vin08t0:2125_18": "dvādasannaṃ vandanāya āpatti.",
  "tika-vin08t0:2125_19": "Ācariyo vandiyoti pabbajjācariyo upasampadācariyo nissayācariyo uddesācariyo ovādācariyoti ayaṃ pañcavidhopi ācariyo vandiyo”ti āgato.",
  "tika-vin08t0:2126_0": "“Antarā vuttakāraṇenāti tañhi vandantassa mañcapādādīsu nalāṭaṃ paṭihaññeyyātiādinā vuttakāraṇenā”ti sāratthadīpaniyaṃ vuttaṃ.",
  "tika-vin08t0:2126_1": "Vimativinodaniyaṃ pana “mañcapādādīsupi nalāṭaṃ paṭihaññeyyāti andhakāre cammakhaṇḍaṃ paññapetvā vandituṃ",
  "tika-vin08t0:2126_2": "onamantassa nalāṭaṃ vā akkhi vā mañcādīsu paṭihaññati.",
  "tika-vin08t0:2126_3": "Etena vandatopi āpattiabhāvaṃ vatvā vandanāya sabbathā paṭikkhepābhāvañca dīpeti.",
  "tika-vin08t0:2126_4": "Evaṃ sabbattha suttantarehi appaṭikkhittesu.",
  "tika-vin08t0:2126_5": "Naggādīsu pana vandituṃ na vaṭṭatīti.",
  "tika-vin08t0:2126_6": "Ekato āvattoti ekasmiṃ dosāgatipakkhe parivatto,",
  "tika-vin08t0:2126_7": "paviṭṭhoti attho.",
  "tika-vin08t0:2126_8": "Tenāha ‘sapattapakkhe ṭhito’ti.",
  "tika-vin08t0:2126_9": "Vandiyamānoti onamitvā vandiyamāno.",
  "tika-vin08t0:2126_10": "Vanditabbesu uddesācariyo nissayācariyo ca yasmā navakāpi honti,",
  "tika-vin08t0:2126_11": "tasmā ‘te vuḍḍhā eva vandiyā’ti vanditabbā”ti āgataṃ.",
  "tika-vin08t0:2126_12": "Vajirabuddhiṭīkāyaṃ “ekāvattotipi paṭhanti,",
  "tika-vin08t0:2126_13": "tassa kuddho kodhābhibhūtoti kira attho.",
  "tika-vin08t0:2126_14": "Ekavatthotipi keci,",
  "tika-vin08t0:2126_15": "uttarāsaṅgaṃ apanetvā ṭhitoti kira attho.",
  "tika-vin08t0:2126_16": "Taṃ sabbaṃ aṭṭhakathāyaṃ uddhaṭapāḷiyā virujjhati.",
  "tika-vin08t0:2126_17": "Ekāvattoti hi uddhaṭaṃ,",
  "tika-vin08t0:2126_18": "tasmā na gahetabbaṃ.",
  "tika-vin08t0:2126_19": "Antarā vuttakāraṇenāti kiccappasutattā asamannāharanto ‘nalāṭaṃ paṭihaññeyyā’tiādivuttakāraṇenā”ti āgataṃ.",
  "tika-vin08t0:2127_0": "Dutiyagāthāsaṅgaṇikaṭṭhakathāyaṃ “dasa puggalā nābhivādetabbāti senāsanakkhandhake vuttā dasa janā.",
  "tika-vin08t0:2127_1": "Añjalisāmīcena cāti sāmīcikammena saddhiṃ añjali ca tesaṃ na kātabbo.",
  "tika-vin08t0:2127_2": "Neva pānīyapucchanatālavaṇṭaggahaṇādi khandhakavattaṃ tesaṃ dassetabbaṃ,",
  "tika-vin08t0:2127_3": "na añjali paggaṇhitabboti attho.",
  "tika-vin08t0:2127_4": "Dasannaṃ dukkaṭanti tesaṃyeva dasannaṃ evaṃ karontassa dukkaṭaṃ hotī”ti āgataṃ,",
  "tika-vin08t0:2127_5": "tasmā añjalikammamattampi nesaṃ na kattabbanti.",
  "tika-vin08t0:2128_0": "“Navakatarena, bhante,",
  "tika-vin08t0:2128_1": "bhikkhunā vuḍḍhatarassa bhikkhuno pāde vandantena kati dhamme ajjhattaṃ upaṭṭhāpetvā pādā vanditabbāti?",
  "tika-vin08t0:2128_2": "Navakatarenupāli,",
  "tika-vin08t0:2128_3": "bhikkhunā vuḍḍhatarassa bhikkhuno pāde vandantena pañca dhamme ajjhattaṃ upaṭṭhāpetvā pādā vanditabbā.",
  "tika-vin08t0:2128_4": "Katame pañca?",
  "tika-vin08t0:2128_5": "Navakatarenupāli,",
  "tika-vin08t0:2128_6": "bhikkhunā vuḍḍhatarassa bhikkhuno pāde vandantena ekaṃsaṃ uttarāsaṅgaṃ katvā añjaliṃ paggahetvā ubhohi",
  "tika-vin08t0:2128_7": "pāṇitalehi pādāni parisambāhantena pemañca gāravañca upaṭṭhāpetvā pādā vanditabbā.",
  "tika-vin08t0:2128_8": "Navakatarenupāli,",
  "tika-vin08t0:2128_9": "bhikkhunā vuḍḍhatarassa bhikkhuno pāde vandantena ime pañca dhamme ajjhattaṃ upaṭṭhāpetvā pādā vanditabbā”ti",
  "tika-vin08t0:2128_10": "imasmiṃ ṭhāne sammāsambuddhena āyasmato upālissa vandanānayova ācikkhito.",
  "tika-vin08t0:2129_0": "Pañcapatiṭṭhitena vanditvāti ettha pañcasarūpañca kathitaṃ. Kathaṃ?",
  "tika-vin08t0:2129_1": "Vuḍḍhatarassa pāde vandantena ubho aṃse vivaritvā vanditabbā,",
  "tika-vin08t0:2129_2": "na ca ubho aṃse pārupitvā vanditabbā,",
  "tika-vin08t0:2129_3": "atha kho ekaṃsaṃ uttarāsaṅgaṃ karitvā vanditabbāti.",
  "tika-vin08t0:2129_4": "Etena saṅghāṭi pana ekaṃsaṃ katāpi akatāpi natthi dosoti pakāsito hoti.",
  "tika-vin08t0:2129_5": "“Dasanakhasamodhānasamujjalaṃ karapuṭasaṅkhātaṃ añjaliṃ paggahetvāva vanditabbā,",
  "tika-vin08t0:2129_6": "na hatthatalapakāsanamattena vā na hatthamuṭṭhipakāsanādinā vā vanditabbā”ti ca “na ekena hatthena cīvarakaṇṇachupanādimattena vanditabbā,",
  "tika-vin08t0:2129_7": "atha kho ubhohi pāṇitalehi pādāni parisambāhantena vanditabbā”ti ca “evaṃ vandantehi na duṭṭhacittañca anādarañca upaṭṭhāpetvā vanditabbā,",
  "tika-vin08t0:2129_8": "atha kho pemañca gāravañca upaṭṭhāpetvā pādā vanditabbā”ti ca evaṃ vandanānayo ācikkhito hoti.",
  "tika-vin08t0:2130_0": "Kathaṃ pañcapatiṭṭhitasarūpaṃ kathitaṃ?",
  "tika-vin08t0:2130_1": "Idha ekaṃsaṃ uttarāsaṅgaṃ karitvāti ekaṃ,",
  "tika-vin08t0:2130_2": "añjaliṃ paggahetvāti ekaṃ,",
  "tika-vin08t0:2130_3": "ubhohi pāṇitalehi pādāni parisambāhantenāti ekaṃ,",
  "tika-vin08t0:2130_4": "pemañca upaṭṭhāpetvāti ekaṃ,",
  "tika-vin08t0:2130_5": "gāravañca upaṭṭhāpetvāti ekaṃ,",
  "tika-vin08t0:2130_6": "evaṃ pañcapatiṭṭhitasarūpaṃ kathitaṃ hoti.",
  "tika-vin08t0:2130_7": "Tenāha “pañca dhamme ajjhattaṃ upaṭṭhāpetvā pādā vanditabbā”ti.",
  "tika-vin08t0:2130_8": "Evaṃ sakalalokassa hitasukhakārakena dhammassāminā kāyapaṇāmamanopaṇāmavasena mahato hitasukhassa pavattanatthaṃ",
  "tika-vin08t0:2130_9": "āyasmato upālittherassa ācikkhitena vandanānayena vandituṃ vaṭṭati.",
  "tika-vin08t0:2131_0": "Idāni pana ācariyā abhinavaāgatānaṃ daharānañca sāmaṇerānañca vandanānayaṃ sikkhantā na imaṃ āhaccabhāsitaṃ pāḷiṃ gahetvā sikkhanti,",
  "tika-vin08t0:2131_1": "atha kho paveṇīāgatanayaṃyeva gahetvā sikkhanti. Kathaṃ?",
  "tika-vin08t0:2131_2": "Yadi ṭhatvā vandatha,",
  "tika-vin08t0:2131_3": "dve pādatalāni samaṃ bhūmiyaṃ patiṭṭhāpetvā dve hatthatalāni samaṃ phusāpetvā nalāṭe patiṭṭhāpetvā vanditabbābhimukhaṃ onamitvā vandathāti,",
  "tika-vin08t0:2131_4": "ayaṃ nayo “evaṃ mahāsatto suvaṇṇakadali viya bārāṇasinagarābhimukhaṃ onamitvā mātāpitaro vanditvā”ti",
  "tika-vin08t0:2131_5": "imaṃ jātakaṭṭhakathāvacanañca “dasanakhasamodhānasamujjalaṃ añjaliṃ paggayha sirasmiṃ patiṭṭhāpetvā”tiādiaṭṭhakathāvacanañca",
  "tika-vin08t0:2131_6": "anulometi.",
  "tika-vin08t0:2131_7": "Idha pana dve pādatalāni,",
  "tika-vin08t0:2131_8": "dve hatthatalāni,",
  "tika-vin08t0:2131_9": "nalāṭañcāti pañcasu patiṭṭhitānīti sarūpaṃ vadanti.",
  "tika-vin08t0:2131_10": "Yadi nisīditvā vandatha,",
  "tika-vin08t0:2131_11": "paṭhamaṃ dve pādatalāni bhūmiyaṃ samaṃ patiṭṭhāpetvā dve jāṇumaṇḍalāni samaṃ ussāpetvā dve kapparāni",
  "tika-vin08t0:2131_12": "dvinnaṃ jāṇūnaṃ upari samaṃ ṭhapetvā dve hatthatalāni samaṃ phusitāni katvā añjalisaṅkhātaṃ karapuṭaṃ",
  "tika-vin08t0:2131_13": "sirasaṅkhāte nalāṭe patiṭṭhāpetvā vandatha.",
  "tika-vin08t0:2131_14": "Tato onamitvā dve jāṇumaṇḍalāni ca dve kapparāni ca bhūmiyaṃ samaṃ patiṭṭhāpetvā dve hatthatalāni pasāretvā",
  "tika-vin08t0:2131_15": "samaṃ bhūmiyaṃ ṭhapetvā sīsaṃ ubhinnaṃ hatthapiṭṭhīnaṃ upari katvā bhūmiyaṃ patiṭṭhāpetvā vandathāti.",
  "tika-vin08t0:2131_16": "Ettha tu dve pādatalāni ekaṃ katvā,",
  "tika-vin08t0:2131_17": "tathā dve jāṇumaṇḍalāni ekaṃ,",
  "tika-vin08t0:2131_18": "dve kapparāni ekaṃ,",
  "tika-vin08t0:2131_19": "dve hatthatalāni ekaṃ,",
  "tika-vin08t0:2131_20": "sīsaṃ ekaṃ katvā pañcapatiṭṭhitasarūpaṃ kathenti.",
  "tika-vin08t0:2131_21": "Esa nayo pāḷiaṭṭhakathāṭīkāsu na diṭṭho.",
  "tika-vin08t0:2132_0": "Samīpaṃ gantvā pādānaṃ vandanakāle pana ekacce paṭhamaṃ attano sīsaṃ hatthena parāmasitvā tena hatthadvayena",
  "tika-vin08t0:2132_1": "therānaṃ jāṇumaṇḍalaṃ cīvarassa upariyeva sambāhanti.",
  "tika-vin08t0:2132_2": "Ekacce paṭhamaṃ therānaṃ jāṇumaṇḍalaṃ sacīvaraṃyeva parāmasitvā teneva hatthadvayena attano sīsaṃ parāmasanti.",
  "tika-vin08t0:2132_3": "Ekacce chupanamattameva karonti.",
  "tika-vin08t0:2132_4": "Esapi nayo na kismiñci diṭṭho.",
  "tika-vin08t0:2132_5": "Rāmaññadesiyā pana bhikkhū evaṃ samīpaṃ gantvā vandanakāle therānaṃ pādaggaṃ apassantāpi pariyesitvā",
  "tika-vin08t0:2132_6": "cīvarato nīharitvā pādaggameva punappunaṃ hatthena sambāhitvā sīsena pavaṭṭetvā cumbitvā lehitvā cirappavāsāgatapiyamanāpaupajjhāyaṃ",
  "tika-vin08t0:2132_7": "vā ācariyaṃ vā passantā viya katvā vandanti.",
  "tika-vin08t0:2132_8": "Taṃ kiriyaṃ parivārapāḷiyaṃ “ubhohi pāṇitalehi pādāni parisambāhantena pemañca gāravañca upaṭṭhāpetvā",
  "tika-vin08t0:2132_9": "pādā vanditabbā”ti āgatapāḷiyā saṃsandati viya dissati.",
  "tika-vin08t0:2132_10": "Tepi na sabbe pāḷiṃ passanti,",
  "tika-vin08t0:2132_11": "paveṇīvaseneva karonti,",
  "tika-vin08t0:2132_12": "tasmā sabbesaṃ hitatthaṃ pāḷinayo amhehi uddhaṭo.",
  "tika-vin08t0:2132_13": "Paveṇīāgatanayato hi pāḷinayo balavataro,",
  "tika-vin08t0:2132_14": "tasmā bhagavato āṇaṃ garuṃ karontehi sappurisehi pāḷinayo samāsevitabboti amhākaṃ khanti,",
  "tika-vin08t0:2132_15": "vīmaṃsitvā gahetabbaṃ.",
  "tika-vin08t0:2133_0": "Āsandādikathā",
  "tika-vin08t0:2134_0": "55.",
  "tika-vin08t0:2134_1": "Āsandādikathāyaṃ caturassapīṭhanti samacaturassaṃ.",
  "tika-vin08t0:2134_2": "Aṭṭhaṅgulapādaṃ vaṭṭatīti aṭṭhaṅgulapādakameva vaṭṭati.",
  "tika-vin08t0:2134_3": "Pamāṇātikkantopi vaṭṭatīti samacaturassameva sandhāya vuttaṃ.",
  "tika-vin08t0:2134_4": "Āyatacaturassā pana sattaṅgapañcaṅgāpi uccapādā na vaṭṭanti.",
  "tika-vin08t0:2134_5": "Vetteheva caturassādiākārena kataṃ bhaddapīṭhanti āha “vettamayapīṭha”nti.",
  "tika-vin08t0:2134_6": "Dārupaṭṭikāya uparīti aṭaniākārena ṭhitadārupaṭalassa heṭṭhā.",
  "tika-vin08t0:2134_7": "Uddhaṃ pādaṃ katvā pavesanakālañhi sandhāya “uparī”ti vuttaṃ.",
  "tika-vin08t0:2134_8": "Eḷakassa pacchimapādadvayaṃ viya vaṅkākārena ṭhitattā panetaṃ “eḷakapādapīṭha”nti vuttaṃ.",
  "tika-vin08t0:2135_0": "Uccāsayanamahāsayanakathā",
  "tika-vin08t0:2136_0": "56.",
  "tika-vin08t0:2136_1": "Uccāsayanamahāsayanakathāyaṃ “vāḷarūpānīti āharimāni vāḷarūpāni,",
  "tika-vin08t0:2136_2": "‘akappiyarūpākulo akappiyamañco pallaṅko’ti sārasamāse vuttaṃ.",
  "tika-vin08t0:2136_3": "Dīghalomako mahākojavoti caturaṅgulādhikalomo kāḷakojavo.",
  "tika-vin08t0:2136_4": "‘Caturaṅgulādhikāni kira tassa lomānī’ti vacanato caturaṅgulato heṭṭhā vaṭṭatīti vadanti.",
  "tika-vin08t0:2136_5": "Vānacitro uṇṇāmayattharaṇoti bhitticchedādivasena vicitro uṇṇāmayattharaṇo.",
  "tika-vin08t0:2136_6": "Ghanapupphako uṇṇāmayattharaṇoti uṇṇāmayalohitattharaṇo.",
  "tika-vin08t0:2136_7": "Pakatitūlikāti rukkhatūlalatātūlapoṭakītūlasaṅkhātānaṃ tiṇṇaṃ tūlānaṃ aññatarapuṇṇā tūlikā.",
  "tika-vin08t0:2136_8": "‘Uddalomīti ubhatodasaṃ uṇṇāmayattharaṇaṃ.",
  "tika-vin08t0:2136_9": "Ekantalomīti ekatodasaṃ uṇṇāmayattharaṇa’nti dīghanikāyaṭṭhakathāyaṃ vuttaṃ.",
  "tika-vin08t0:2136_10": "Sārasamāse pana ‘uddalomīti ekatouggatapupphaṃ.",
  "tika-vin08t0:2136_11": "Ekantalomīti ubhatouggatapuppha’nti vuttaṃ.",
  "tika-vin08t0:2136_12": "‘Koseyyakaṭṭissamayanti koseyyakasaṭamaya’nti ācariyadhammapālattherena vuttaṃ.",
  "tika-vin08t0:2136_13": "Suddhakoseyyanti ratanaparisibbanarahitaṃ.",
  "tika-vin08t0:2136_14": "Dīghanikāyaṭṭhakathāyaṃ panettha ‘ṭhapetvā tūlikaṃ sabbāneva gonakādīni ratanaparisibbitāni na vaṭṭantī’ti vuttaṃ.",
  "tika-vin08t0:2136_15": "Tattha ‘ṭhapetvā tūlika’nti etena ratanaparisibbanarahitāpi tūlikā na vaṭṭatīti dīpeti.",
  "tika-vin08t0:2136_16": "‘Ratanaparisibbitāni na vaṭṭantī’ti iminā pana yāni ratanaparisibbitāni,",
  "tika-vin08t0:2136_17": "tāni bhūmattharaṇavasena yathānurūpaṃ mañcādīsu ca upanetuṃ vaṭṭatīti dīpitanti veditabbaṃ.",
  "tika-vin08t0:2136_18": "Ettha ca vinayapariyāyaṃ patvā garuke ṭhātabbattā idha vuttanayenevettha vinicchayo veditabbo.",
  "tika-vin08t0:2136_19": "Suttantikadesanāya pana gahaṭṭhānampi vasena vuttattā tesaṃ saṅgaṇhanatthaṃ ‘ṭhapetvā tūlikaṃ…pe…",
  "tika-vin08t0:2136_20": "vaṭṭatī’ti vuttanti apare.",
  "tika-vin08t0:2137_0": "Ajinacammehīti ajinamigacammehi.",
  "tika-vin08t0:2137_1": "Tāni kira cammāni sukhumatarāni,",
  "tika-vin08t0:2137_2": "tasmā dupaṭṭatipaṭṭāni katvā sibbanti.",
  "tika-vin08t0:2137_3": "Tena vuttaṃ ‘ajinappaveṇī’ti.",
  "tika-vin08t0:2137_4": "Uttaraṃ uparibhāgaṃ chādetīti uttaracchado, vitānaṃ,",
  "tika-vin08t0:2137_5": "tañca lohitavitānaṃ idhādhippetanti āha ‘uparibaddhena rattavitānenā’ti,",
  "tika-vin08t0:2137_6": "‘rattavitānesu ca kāsāvaṃ vaṭṭati,",
  "tika-vin08t0:2137_7": "kusumbhādirattameva na vaṭṭatī’ti gaṇṭhipadesu vuttaṃ.",
  "tika-vin08t0:2137_8": "Mahāupadhānanti pamāṇātikkantaṃ upadhānaṃ.",
  "tika-vin08t0:2137_9": "Ettha ca kiñcāpi dīghanikāyaṭṭhakathāyaṃ ‘alohitakāni dvepi vaṭṭantiyeva,",
  "tika-vin08t0:2137_10": "tato uttari labhitvā aññesaṃ dātabbāni.",
  "tika-vin08t0:2137_11": "Dātumasakkonto mañce tiriyaṃ attharitvā uparipaccattharaṇaṃ datvā nipajjitumpi labhatī’ti avisesena vuttaṃ,",
  "tika-vin08t0:2137_12": "senāsanakkhandhakavaṇṇanāyaṃ pana ‘agilānassa sīsūpadhānañca pādūpadhānañcāti dvayameva vaṭṭati.",
  "tika-vin08t0:2137_13": "Gilānassa bimbohanāni santharitvā upari ca paccattharaṇaṃ datvā nipajjitumpi vaṭṭatī’ti vuttattā gilānoyeva",
  "tika-vin08t0:2137_14": "mañce tiriyaṃ attharitvā nipajjituṃ vaṭṭatīti veditabbaṃ.",
  "tika-vin08t0:2137_15": "Abhinissāya nisīditunti apassāya nisīditu”nti ettako vinicchayo sāratthadīpaniyaṃ āgato.",
  "tika-vin08t0:2138_0": "Vimativinodaniyaṃ –",
  "tika-vin08t0:2138_1": "pana vāḷarūpānīti āharimāni vāḷarūpāni.",
  "tika-vin08t0:2138_2": "Caturaṅgulādhikānīti uddalomīekantalomīhi visesadassanaṃ.",
  "tika-vin08t0:2138_3": "Caturaṅgulato hi ūnāni kira uddalomīādīsu pavisanti.",
  "tika-vin08t0:2138_4": "Vānacitro uṇṇāmayattharaṇoti nānāvaṇṇehi uṇṇāmayasuttehi bhitticchedādivasena vāyitvā katacittattharaṇo.",
  "tika-vin08t0:2138_5": "Ghanapupphakoti bahalarāgo.",
  "tika-vin08t0:2138_6": "Pakatitūlikāti tūlapuṇṇā bhisi.",
  "tika-vin08t0:2138_7": "Vikatikāti sīharūpādivasena vānacitrāva gayhati.",
  "tika-vin08t0:2138_8": "“Uddalomīti ubhatodasaṃ uṇṇāmayattharaṇaṃ.",
  "tika-vin08t0:2138_9": "Ekantalomīti ekantadasaṃ uṇṇāmayattharaṇa”nti dīghanikāyaṭṭhakathāyaṃ vuttaṃ.",
  "tika-vin08t0:2138_10": "Koseyyakaṭṭissamayanti kosiyasuttānaṃ antarā suvaṇṇamayasuttāni pavesetvā vītaṃ,",
  "tika-vin08t0:2138_11": "suvaṇṇasuttaṃ kira kaṭṭissaṃ kasaṭanti ca vuccati.",
  "tika-vin08t0:2138_12": "Teneva “koseyyakasaṭamaya”nti ācariyadhammapālattherena vuttanti vadanti.",
  "tika-vin08t0:2138_13": "Ratanaparisibbitanti suvaṇṇalittaṃ.",
  "tika-vin08t0:2138_14": "Suddhakoseyyanti ratanaparisibbanarahitaṃ.",
  "tika-vin08t0:2139_0": "Ajinamigacammānaṃ atisukhumattā dupaṭṭatipaṭṭāni katvā sibbantīti vuttaṃ “ajinappaveṇī”ti.",
  "tika-vin08t0:2139_1": "Rattavitānenāti sabbarattena vitānena.",
  "tika-vin08t0:2139_2": "Yaṃ pana nānāvaṇṇaṃ vānacittaṃ vā lepacittaṃ vā,",
  "tika-vin08t0:2139_3": "taṃ vaṭṭati.",
  "tika-vin08t0:2139_4": "Ubhatolohitakūpadhānepi eseva nayo.",
  "tika-vin08t0:2139_5": "Citraṃ vāti idaṃ pana sabbathā kappiyattā vuttaṃ,",
  "tika-vin08t0:2139_6": "na pana ubhatoupadhānesu akappiyattā.",
  "tika-vin08t0:2139_7": "Na hi lohitakasaddo citte vaṭṭati.",
  "tika-vin08t0:2139_8": "Paṭaliggahaṇeneva cittakassapi attharaṇassa saṅgahetabbappasaṅgato.",
  "tika-vin08t0:2139_9": "Kāsāvaṃ pana lohitaṅgavohāraṃ na gacchati,",
  "tika-vin08t0:2139_10": "tasmā vitānepi ubhatoupadhānepi vaṭṭati.",
  "tika-vin08t0:2139_11": "Sace pamāṇayuttantiādi aññassa pamāṇātikkantassa bimbohanassa paṭikkhittabhāvadassanatthaṃ vuttaṃ,",
  "tika-vin08t0:2139_12": "na pana uccāsayanamahāsayanabhāvadassanatthaṃ tathā avuttattā,",
  "tika-vin08t0:2139_13": "taṃ pana upadhānaṃ uposathikānaṃ gahaṭṭhānaṃ vaṭṭati.",
  "tika-vin08t0:2139_14": "Uccāsayanamahāsayanameva hi tadā tesaṃ na vaṭṭati.",
  "tika-vin08t0:2139_15": "Dīghanikāyaṭṭhakathādīsu kiñcāpi “ṭhapetvā tūlikaṃ sabbāneva gonakādīni ratanaparisibbitāni na vaṭṭantī”ti vuttaṃ,",
  "tika-vin08t0:2139_16": "vinayaṭṭhakathā eva pana kappiyākappiyabhāve pamāṇanti gahetabbaṃ.",
  "tika-vin08t0:2139_17": "Abhinissāyāti apassāyāti vuttaṃ.",
  "tika-vin08t0:2140_0": "Pāsādaparibhogakathā",
  "tika-vin08t0:2141_0": "Pāsādaparibhogakathāyaṃ sāratthadīpaniyaṃ vajirabuddhiṭīkāyañca na kiñci vuttaṃ.",
  "tika-vin08t0:2141_1": "Vimativinodaniyaṃ pana “suvaṇṇarajatādivicitrānīti saṅghikasenāsanaṃ sandhāya vuttaṃ.",
  "tika-vin08t0:2141_2": "Puggalikaṃ pana suvaṇṇādivicitraṃ bhikkhussa sampaṭicchitumeva na vaṭṭati ‘na kenaci pariyāyena jātarūparajataṃ sāditabba’nti vuttattā.",
  "tika-vin08t0:2141_3": "Tenevettha aṭṭhakathāyaṃ ‘saṅghikavihāre vā puggalikavihāre vā’ti vuttaṃ.",
  "tika-vin08t0:2141_4": "Gonakādiakappiyabhaṇḍavisaye eva vuttaṃ ekabhikkhussapi tesaṃ gahaṇe dosābhāvā”ti vuttaṃ.",
  "tika-vin08t0:2142_0": "Upāhanakathā",
  "tika-vin08t0:2143_0": "Upāhanakathāyaṃ “addāriṭṭhakavaṇṇāti abhinavāriṭṭhaphalavaṇṇā,",
  "tika-vin08t0:2143_1": "udakena tintakākapattavaṇṇātipi vadanti.",
  "tika-vin08t0:2143_2": "Uṇṇāhi katapādukāti uṇṇālomamayakambalehi,",
  "tika-vin08t0:2143_3": "uṇṇālomehi eva vā katapādukā.",
  "tika-vin08t0:2143_4": "Kāḷasīhoti kāḷamukhavānarajāti.",
  "tika-vin08t0:2143_5": "Sesamettha pāḷito ca aṭṭhakathāto ca suviññeyyamevā”ti sāratthadīpaniyaṃ vuttaṃ.",
  "tika-vin08t0:2143_6": "Vimativinodaniyaṃ pana “addāriṭṭhakavaṇṇāti allāriṭṭhaphalavaṇṇā,",
  "tika-vin08t0:2143_7": "tintakākapakkhavaṇṇātipi vadanti.",
  "tika-vin08t0:2143_8": "Rajananti uparilittanīlādivaṇṇaṃ sandhāya vuttaṃ.",
  "tika-vin08t0:2143_9": "Tenāha ‘coḷakena puñchitvā’ti.",
  "tika-vin08t0:2143_10": "Tañhi tathā puñchite vigacchati.",
  "tika-vin08t0:2143_11": "Yaṃ pana cammassa duggandhāpanayanatthaṃ kāḷarattādirajanehi rañjitattā kāḷarattādivaṇṇaṃ hoti,",
  "tika-vin08t0:2143_12": "taṃ coḷādīhi apanetuṃ na sakkā cammagatikameva,",
  "tika-vin08t0:2143_13": "tasmā taṃ vaṭṭatīti daṭṭhabbaṃ.",
  "tika-vin08t0:2143_14": "Khallakanti sabbapaṇhipidhānacammaṃ aparigaḷanatthaṃ paṇhiyā uparibhāge apidhāya āropanabandhanamattaṃ vaṭṭati.",
  "tika-vin08t0:2143_15": "Vicitrāti saṇṭhānato vicitrapaṭṭā adhippetā,",
  "tika-vin08t0:2143_16": "na vaṇṇato sabbaso apanetabbesu khallakādīsu paviṭṭhattā.",
  "tika-vin08t0:2143_17": "Biḷālasadisamukhattā mahāulūkā pakkhibiḷālāti vuccanti,",
  "tika-vin08t0:2143_18": "tesaṃ cammaṃ nāma pakkhalomameva.",
  "tika-vin08t0:2143_19": "Uṇṇāhi katapādukāti ettha uṇṇāmayakambalehi katapādukā saṅgayhanti.",
  "tika-vin08t0:2143_20": "Kāḷasīhoti kāḷamukhavānarajāti.",
  "tika-vin08t0:2143_21": "Cammaṃ na vaṭṭatīti nisīdanattharaṇaṃ kātuṃ na vaṭṭati,",
  "tika-vin08t0:2143_22": "bhūmattharaṇādivasena paribhogo vaṭṭatevā”ti vuttaṃ.",
  "tika-vin08t0:2144_0": "Vajirabuddhiṭīkāyaṃ pana “migamātukoti tassa nāmaṃ,",
  "tika-vin08t0:2144_1": "vātamigoti ca tassa nāmaṃ.",
  "tika-vin08t0:2144_2": "‘Kāḷasīho kāḷamukho kapī’ti likhitaṃ.",
  "tika-vin08t0:2144_3": "Cammaṃ na vaṭṭatīti yena pariyāyena cammaṃ vaṭṭissati,",
  "tika-vin08t0:2144_4": "so parato āvibhavissati.",
  "tika-vin08t0:2144_5": "‘Attano puggalikavasena paccāhāro paṭikkhitto’ti vuttaṃ. ‘Na,",
  "tika-vin08t0:2144_6": "bhikkhave,",
  "tika-vin08t0:2144_7": "kiñci cammaṃ dhāretabba’nti ettāvatā siddhe ‘na,",
  "tika-vin08t0:2144_8": "bhikkhave,",
  "tika-vin08t0:2144_9": "gocamma’nti idaṃ parato ‘anujānāmi,",
  "tika-vin08t0:2144_10": "bhikkhave,",
  "tika-vin08t0:2144_11": "sabbapaccantimesu janapadesu cammāni attharaṇānī’ti ettha anumatippasaṅgabhayā vuttanti veditabba”nti vuttaṃ.",
  "tika-vin08t0:2145_0": "Yānakathā",
  "tika-vin08t0:2146_0": "Yānakathāyaṃ “anujānāmi,",
  "tika-vin08t0:2146_1": "bhikkhave,",
  "tika-vin08t0:2146_2": "purisayuttaṃ hatthavaṭṭaka”nti ettha anujānāmi,",
  "tika-vin08t0:2146_3": "bhikkhave,",
  "tika-vin08t0:2146_4": "purisayuttaṃ,",
  "tika-vin08t0:2146_5": "anujānāmi,",
  "tika-vin08t0:2146_6": "bhikkhave,",
  "tika-vin08t0:2146_7": "hatthavaṭṭakanti evaṃ paccekaṃ vākyaparisamāpanaṃ adhippetanti āha “purisayuttaṃ itthisārathi vā…pe…",
  "tika-vin08t0:2146_8": "purisā vā,",
  "tika-vin08t0:2146_9": "vaṭṭatiyevā”ti.",
  "tika-vin08t0:2146_10": "“Pīṭhakasivikanti pīṭhakayānaṃ.",
  "tika-vin08t0:2146_11": "Pāṭaṅkinti andolikāyetaṃ adhivacana”nti sāratthadīpaniyaṃ vuttaṃ,",
  "tika-vin08t0:2146_12": "“pīṭhakasivikanti phalakādinā kataṃ pīṭhakayānaṃ.",
  "tika-vin08t0:2146_13": "Paṭapotalikaṃ andolikā.",
  "tika-vin08t0:2146_14": "Sabbampi yānaṃ upāhanenapi gantuṃ asamatthassa gilānassa anuññāta”nti vimativinodaniyaṃ.",
  "tika-vin08t0:2147_0": "Cīvarakathā",
  "tika-vin08t0:2148_0": "57.",
  "tika-vin08t0:2148_1": "Cīvarakathāyaṃ “ahatakappānanti ekavāradhotānaṃ.",
  "tika-vin08t0:2148_2": "Utuddhaṭānanti ututo dīghakālato uddhaṭānaṃ hatavatthakānaṃ,",
  "tika-vin08t0:2148_3": "pilotikānanti vuttaṃ hoti.",
  "tika-vin08t0:2148_4": "Pāpaṇiketi antarāpaṇato patitapilotikacīvare.",
  "tika-vin08t0:2148_5": "Ussāho karaṇīyoti pariyesanā kātabbā.",
  "tika-vin08t0:2148_6": "Paricchedo panettha natthi,",
  "tika-vin08t0:2148_7": "paṭṭasatampi vaṭṭati.",
  "tika-vin08t0:2148_8": "Sabbamidaṃ sādiyantassa bhikkhuno vasena vuttaṃ.",
  "tika-vin08t0:2148_9": "Aggaḷaṃ tunnanti ettha uddharitvā allīyāpanakhaṇḍaṃ aggaḷaṃ,",
  "tika-vin08t0:2148_10": "suttena saṃsibbitaṃ tunnaṃ,",
  "tika-vin08t0:2148_11": "vaṭṭetvā karaṇaṃ ovaṭṭikaṃ.",
  "tika-vin08t0:2148_12": "Kaṇḍupakaṃ vuccati muddikā.",
  "tika-vin08t0:2148_13": "Daḷīkammanti anuddharitvāva upassayaṃ katvā allīyāpanakaṃ vatthakhaṇḍa”nti aṭṭhakathāyaṃ āgataṃ.",
  "tika-vin08t0:2148_14": "Sāratthadīpaniyaṃ pana “acchupeyyanti patiṭṭhapeyyaṃ.",
  "tika-vin08t0:2148_15": "Hatavatthakānanti kālātītavatthānaṃ.",
  "tika-vin08t0:2148_16": "Uddharitvā allīyāpanakhaṇḍanti dubbalaṭṭhānaṃ apanetvā allīyāpanavatthakhaṇḍa”nti vuttaṃ.",
  "tika-vin08t0:2148_17": "Diguṇaṃ saṅghāṭinti dupaṭṭaṃ saṅghāṭiṃ.",
  "tika-vin08t0:2148_18": "Ekacciyanti ekapaṭṭaṃ aggapaṭṭaṃ.",
  "tika-vin08t0:2148_19": "Aggaḷaṃ ajjhāpessanti jiṇṇaṭṭhāne pilotikakhaṇḍaṃ laggāpeyyaṃ.",
  "tika-vin08t0:2149_0": "Chinnacīvarakathā",
  "tika-vin08t0:2150_0": "Chinnacīvarakathāyaṃ tīsu pana cīvaresu dve vā ekaṃ vā chinditvā kātabbanti ettha “anujānāmi,",
  "tika-vin08t0:2150_1": "bhikkhave,",
  "tika-vin08t0:2150_2": "chinnakaṃ saṅghāṭiṃ chinnakaṃ uttarāsaṅgaṃ chinnakaṃ antaravāsaka”nti vacanato pañcakhaṇḍasattakhaṇḍādivasena chinditvāva kātabbaṃ,",
  "tika-vin08t0:2150_3": "na acchinditvāti attho.",
  "tika-vin08t0:2150_4": "Sace nappahoti,",
  "tika-vin08t0:2150_5": "āgantukapaṭṭaṃ dātabbanti ettha yadi chinditvā kate tiṇṇampi cīvarānaṃ atthāya sāṭako nappahoti,",
  "tika-vin08t0:2150_6": "dve cīvarāni chinnakāni kātabbāni,",
  "tika-vin08t0:2150_7": "ekaṃ cīvaraṃ acchinnakaṃ kattabbaṃ.",
  "tika-vin08t0:2150_8": "Dvīsu cīvaresu chinditvā katesu sāṭako nappahoti,",
  "tika-vin08t0:2150_9": "dve cīvarāni acchinnakāni,",
  "tika-vin08t0:2150_10": "ekaṃ cīvaraṃ chinnakaṃ kātabbaṃ.",
  "tika-vin08t0:2150_11": "Ekasmimpi cīvare chinditvā kate sāṭako nappahoti,",
  "tika-vin08t0:2150_12": "evaṃ sati acchinditvā āgantukapaṭṭaṃ dātabbanti attho.",
  "tika-vin08t0:2150_13": "Tamatthaṃ pāḷiyā sādhetuṃ “vuttañheta”ntiādimāha.",
  "tika-vin08t0:2150_14": "Tattha anvādhikampi āropetunti evaṃ appahonte sati āgantukapaṭṭampi āropetuṃ anujānāmīti attho.",
  "tika-vin08t0:2151_0": "Akappiyacīvarakathā",
  "tika-vin08t0:2152_0": "Akappiyacīvarakathāyaṃ “naggiyaṃ kusacīraṃ phalakacīraṃ kesakambalaṃ vāḷakambalaṃ ulūkapakkhikaṃ ajinakkhipa”nti",
  "tika-vin08t0:2152_1": "imāni titthiyasamādānattā thullaccayavatthūnīti bhagavatā paṭikkhittāni.",
  "tika-vin08t0:2152_2": "Tattha naggiyanti naggabhāvo acelakabhāvo.",
  "tika-vin08t0:2152_3": "Kusacīranti kusena ganthetvā katacīvaraṃ.",
  "tika-vin08t0:2152_4": "Vākacīranti tāpasānaṃ vakkalaṃ.",
  "tika-vin08t0:2152_5": "Phalakacīranti phalakasaṇṭhānāni phalakāni sibbitvā katacīvaraṃ.",
  "tika-vin08t0:2152_6": "Kesakambalanti kesehi tante vāyitvā katakambalaṃ.",
  "tika-vin08t0:2152_7": "Vālakambalanti cāmarīvālehi vāyitvā katakambalaṃ.",
  "tika-vin08t0:2152_8": "Ulūkapakkhikanti ulūkasakuṇassa pakkhehi katanivāsanaṃ.",
  "tika-vin08t0:2152_9": "Ajinakkhipanti salomaṃ sakhuraṃ ajinamigacammaṃ.",
  "tika-vin08t0:2152_10": "Tāni titthiyaddhajabhūtāni acīvarabhāvena pākaṭānīti ācariyena idha na vuttāni.",
  "tika-vin08t0:2152_11": "Potthako pana apākaṭoti taṃ vatvā sabbanīlakādīni dukkaṭavatthukāni vuttāni.",
  "tika-vin08t0:2152_12": "“Tipaṭṭacīvarassa vā majjhe dātabbānī”ti vuttattā tipaṭṭacīvaraṃ dhāretuṃ vaṭṭatīti siddhaṃ.",
  "tika-vin08t0:2152_13": "Tipaṭṭādīnañca bahupaṭṭacīvarānaṃ antare īdisāni asāruppavaṇṇāni paṭapilotikāni kātabbānīti dasseti.",
  "tika-vin08t0:2152_14": "Kañcukaṃ nāma sīsato paṭimuñcitvā kāyāruḷhavatthaṃ.",
  "tika-vin08t0:2152_15": "Tenāha “phāletvā rajitvā paribhuñjituṃ vaṭṭatī”ti.",
  "tika-vin08t0:2152_16": "Veṭhananti sīsaveṭhanaṃ.",
  "tika-vin08t0:2152_17": "Tirīṭanti makuṭaṃ.",
  "tika-vin08t0:2152_18": "Tassa visesaṃ dassetuṃ “tirīṭakaṃ panā”tiādimāha.",
  "tika-vin08t0:2153_0": "Cīvaravicāraṇakathā",
  "tika-vin08t0:2154_0": "Cīvaravicāraṇakathāyaṃ “paṇḍito,",
  "tika-vin08t0:2154_1": "bhikkhave, ānando,",
  "tika-vin08t0:2154_2": "mahāpañño,",
  "tika-vin08t0:2154_3": "bhikkhave, ānando.",
  "tika-vin08t0:2154_4": "Yatra hi nāma mayā saṃkhittena bhāsitassa vitthārena atthaṃ ājānissati,",
  "tika-vin08t0:2154_5": "kusimpi nāma karissati,",
  "tika-vin08t0:2154_6": "aḍḍhakusimpi nāma karissati,",
  "tika-vin08t0:2154_7": "maṇḍalampi nāma karissati,",
  "tika-vin08t0:2154_8": "aḍḍhamaṇḍalampi nāma karissati,",
  "tika-vin08t0:2154_9": "vivaṭṭampi nāma karissati,",
  "tika-vin08t0:2154_10": "anuvivaṭṭampi nāma karissati,",
  "tika-vin08t0:2154_11": "gīveyyakampi nāma karissati,",
  "tika-vin08t0:2154_12": "jaṅgheyyakampi nāma karissati,",
  "tika-vin08t0:2154_13": "bāhantampi nāma karissati,",
  "tika-vin08t0:2154_14": "chinnakaṃ bhavissati,",
  "tika-vin08t0:2154_15": "satthalūkhaṃ samaṇasāruppaṃ paccatthikānañca anabhicchita”nti vacanato “passasi tvaṃ, ānanda,",
  "tika-vin08t0:2154_16": "magadhakhettaṃ acchibaddhaṃ pāḷibaddhaṃ mariyādabaddhaṃ siṅghāṭakabaddha”nti bhagavato saṃkhittena vuttavacanaṃ",
  "tika-vin08t0:2154_17": "sutvā āyasmā ānando bhagavato ajjhāsayānurūpaṃ sambahulānaṃ bhikkhūnaṃ cīvaraṃ saṃvidahi.",
  "tika-vin08t0:2154_18": "Tathā idānipi evarūpaṃ cīvaraṃ saṃvidahitabbaṃ.",
  "tika-vin08t0:2155_0": "Tattha “acchibaddhanti caturassakedārabaddhaṃ.",
  "tika-vin08t0:2155_1": "Pāḷibaddhanti āyāmato ca vitthārato ca dīghamariyādabaddhaṃ.",
  "tika-vin08t0:2155_2": "Mariyādabaddhanti antarantarā rassamariyādabaddhaṃ.",
  "tika-vin08t0:2155_3": "Siṅghāṭakabaddhanti mariyādāya mariyādaṃ vinivijjhitvā gataṭṭhāne siṅghāṭakabaddhaṃ,",
  "tika-vin08t0:2155_4": "catukkasaṇṭhānanti attho.",
  "tika-vin08t0:2155_5": "Yatra hi nāmāti yo nāma.",
  "tika-vin08t0:2155_6": "Kusimpi nāmātiādīsu kusīti āyāmato ca vitthārato ca anuvātādīnaṃ dīghapaṭṭānametaṃ adhivacanaṃ.",
  "tika-vin08t0:2155_7": "Aḍḍhakusīti antarantarārassapaṭṭānaṃ nāmaṃ.",
  "tika-vin08t0:2155_8": "Maṇḍalanti pañcakhaṇḍikassa cīvarassa ekekasmiṃ khaṇḍe mahāmaṇḍalaṃ.",
  "tika-vin08t0:2155_9": "Aḍḍhamaṇḍalanti khuddakamaṇḍalaṃ.",
  "tika-vin08t0:2155_10": "Vivaṭṭanti maṇḍalañca aḍḍhamaṇḍalañca ekato katvā sibbitaṃ majjhimakhaṇḍaṃ.",
  "tika-vin08t0:2155_11": "Anuvivaṭṭanti tassa ubhosu passesu dve khaṇḍāni.",
  "tika-vin08t0:2155_12": "Gīveyyakanti gīvāveṭhanaṭṭhāne daḷhīkaraṇatthaṃ aññasuttasaṃsibbitaṃ āgantukapaṭṭaṃ.",
  "tika-vin08t0:2155_13": "Jaṅgheyyakanti jaṅghapāpuṇanaṭṭhāne tatheva saṃsibbitaṃ paṭṭaṃ.",
  "tika-vin08t0:2155_14": "Gīvāṭṭhāne ca jaṅghaṭṭhāne ca paṭṭānametaṃ nāmanti.",
  "tika-vin08t0:2155_15": "Bāhantanti anuvivaṭṭānaṃ bahi ekekaṃ khaṇḍaṃ.",
  "tika-vin08t0:2155_16": "Iti pañcakhaṇḍikacīvarenetaṃ vicāritanti.",
  "tika-vin08t0:2155_17": "Atha vā anuvivaṭṭanti vivaṭṭassa ekapassato dvinnaṃ ekapassato dvinnanti catunnampi khaṇḍānametaṃ nāmaṃ.",
  "tika-vin08t0:2155_18": "Bāhantanti suppamāṇaṃ cīvaraṃ pārupantena saṃharitvā bāhāya upari ṭhapitā ubho antā bahimukhā tiṭṭhanti,",
  "tika-vin08t0:2155_19": "tesaṃ etaṃ nāmaṃ.",
  "tika-vin08t0:2155_20": "Ayameva hi nayo mahāaṭṭhakathāyaṃ vutto”ti aṭṭhakathāyaṃ āgato.",
  "tika-vin08t0:2156_0": "Cīvarasibbanakathā",
  "tika-vin08t0:2157_0": "Daṇḍakathinenacīvarasibbanakathāyaṃ –",
  "tika-vin08t0:2157_1": "tena kho pana samayena bhikkhū tattha tattha khīlaṃ nikkhanitvā sambandhitvā cīvaraṃ sibbenti,",
  "tika-vin08t0:2157_2": "cīvaraṃ vikaṇṇaṃ hoti.",
  "tika-vin08t0:2157_3": "Bhagavato etamatthaṃ ārocesuṃ –",
  "tika-vin08t0:2157_4": "anujānāmi,",
  "tika-vin08t0:2157_5": "bhikkhave,",
  "tika-vin08t0:2157_6": "kathinaṃ kathinarajjuṃ,",
  "tika-vin08t0:2157_7": "tattha tattha obandhitvā cīvaraṃ sibbetunti.",
  "tika-vin08t0:2157_8": "Visame kathinaṃ pattharanti,",
  "tika-vin08t0:2157_9": "kathinaṃ paribhijjati…pe… na,",
  "tika-vin08t0:2157_10": "bhikkhave,",
  "tika-vin08t0:2157_11": "visame kathinaṃ pattharitabbaṃ,",
  "tika-vin08t0:2157_12": "yo patthareyya,",
  "tika-vin08t0:2157_13": "āpatti dukkaṭassāti.",
  "tika-vin08t0:2158_0": "Chamāya kathinaṃ pattharanti,",
  "tika-vin08t0:2158_1": "kathinaṃ paṃsukitaṃ hoti.",
  "tika-vin08t0:2158_2": "Anujānāmi,",
  "tika-vin08t0:2158_3": "bhikkhave,",
  "tika-vin08t0:2158_4": "tiṇasanthārakanti.",
  "tika-vin08t0:2158_5": "Kathinassa anto jīrati.",
  "tika-vin08t0:2158_6": "Anujānāmi,",
  "tika-vin08t0:2158_7": "bhikkhave,",
  "tika-vin08t0:2158_8": "anuvātaṃ paribhaṇḍaṃ āropetunti.",
  "tika-vin08t0:2158_9": "Kathinaṃ nappahoti.",
  "tika-vin08t0:2158_10": "Anujānāmi,",
  "tika-vin08t0:2158_11": "bhikkhave,",
  "tika-vin08t0:2158_12": "daṇḍakathinaṃ bidalakaṃ salākaṃ vinandhanarajjuṃ vinandhanasuttakaṃ vinandhitvā cīvaraṃ sibbetunti.",
  "tika-vin08t0:2158_13": "Suttantarikāyo visamā honti.",
  "tika-vin08t0:2158_14": "Anujānāmi,",
  "tika-vin08t0:2158_15": "bhikkhave,",
  "tika-vin08t0:2158_16": "kaḷimbhakanti.",
  "tika-vin08t0:2158_17": "Suttā vaṅkā honti.",
  "tika-vin08t0:2158_18": "Anujānāmi,",
  "tika-vin08t0:2158_19": "bhikkhave,",
  "tika-vin08t0:2158_20": "moghasuttakanti.",
  "tika-vin08t0:2159_0": "Tena kho pana samayena bhikkhū adhotehi pādehi kathinaṃ akkamanti,",
  "tika-vin08t0:2159_1": "kathinaṃ dussati.",
  "tika-vin08t0:2159_2": "Bhagavato etamatthaṃ ārocesuṃ – na,",
  "tika-vin08t0:2159_3": "bhikkhave,",
  "tika-vin08t0:2159_4": "adhotehi pādehi kathinaṃ akkamitabbaṃ,",
  "tika-vin08t0:2159_5": "yo akkameyya,",
  "tika-vin08t0:2159_6": "āpatti dukkaṭassāti.",
  "tika-vin08t0:2160_0": "Tena kho pana samayena bhikkhū allehi pādehi kathinaṃ akkamanti,",
  "tika-vin08t0:2160_1": "kathinaṃ dussati.",
  "tika-vin08t0:2160_2": "Bhagavato etamatthaṃ ārocesuṃ – na,",
  "tika-vin08t0:2160_3": "bhikkhave,",
  "tika-vin08t0:2160_4": "allehi pādehi kathinaṃ akkamitabbaṃ,",
  "tika-vin08t0:2160_5": "yo akkameyya,",
  "tika-vin08t0:2160_6": "āpatti dukkaṭassāti.",
  "tika-vin08t0:2161_0": "Tena kho pana samayena bhikkhū saupāhanā kathinaṃ akkamanti,",
  "tika-vin08t0:2161_1": "kathinaṃ dussati.",
  "tika-vin08t0:2161_2": "Bhagavato etamatthaṃ ārocesuṃ – na,",
  "tika-vin08t0:2161_3": "bhikkhave,",
  "tika-vin08t0:2161_4": "saupāhanena kathinaṃ akkamitabbaṃ.",
  "tika-vin08t0:2161_5": "Yo akkameyya,",
  "tika-vin08t0:2161_6": "āpatti dukkaṭassāti.",
  "tika-vin08t0:2162_0": "Tena kho pana samayena bhikkhū cīvaraṃ sibbantā aṅguliyā paṭiggaṇhanti,",
  "tika-vin08t0:2162_1": "aṅguliyo dukkhā honti.",
  "tika-vin08t0:2162_2": "Bhagavato etamatthaṃ ārocesuṃ –",
  "tika-vin08t0:2162_3": "anujānāmi,",
  "tika-vin08t0:2162_4": "bhikkhave,",
  "tika-vin08t0:2162_5": "paṭiggahanti.",
  "tika-vin08t0:2163_0": "Tena kho pana samayena chabbaggiyā bhikkhū uccāvace paṭiggahe dhārenti suvaṇṇamayaṃ rūpiyamayaṃ.",
  "tika-vin08t0:2163_1": "Manussā ujjhāyanti khīyanti vipācenti “seyyathāpi gihī kāmabhogino”ti.",
  "tika-vin08t0:2163_2": "Bhagavato etamatthaṃ ārocesuṃ – na,",
  "tika-vin08t0:2163_3": "bhikkhave,",
  "tika-vin08t0:2163_4": "uccāvacā paṭiggahā dhāretabbā,",
  "tika-vin08t0:2163_5": "yo dhāreyya,",
  "tika-vin08t0:2163_6": "āpatti dukkaṭassāti.",
  "tika-vin08t0:2163_7": "Anujānāmi,",
  "tika-vin08t0:2163_8": "bhikkhave,",
  "tika-vin08t0:2163_9": "aṭṭhimayaṃ…pe…",
  "tika-vin08t0:2163_10": "saṅkhanābhimayanti.",
  "tika-vin08t0:2164_0": "Tena kho pana samayena sūciyopi satthakāpi paṭiggahāpi nassanti.",
  "tika-vin08t0:2164_1": "Bhagavato etamatthaṃ ārocesuṃ –",
  "tika-vin08t0:2164_2": "anujānāmi,",
  "tika-vin08t0:2164_3": "bhikkhave,",
  "tika-vin08t0:2164_4": "āvesanavitthakanti.",
  "tika-vin08t0:2164_5": "Āvesanavitthake samākulā honti.",
  "tika-vin08t0:2164_6": "Bhagavato etamatthaṃ ārocesuṃ –",
  "tika-vin08t0:2164_7": "anujānāmi,",
  "tika-vin08t0:2164_8": "bhikkhave,",
  "tika-vin08t0:2164_9": "paṭiggahathavikanti.",
  "tika-vin08t0:2164_10": "Aṃsabaddhako na hoti…pe…",
  "tika-vin08t0:2164_11": "anujānāmi,",
  "tika-vin08t0:2164_12": "bhikkhave,",
  "tika-vin08t0:2164_13": "aṃsabaddhakaṃ bandhanasuttakanti.",
  "tika-vin08t0:2165_0": "Tena kho pana samayena bhikkhū abbhokāse cīvaraṃ sibbantā sītenapi uṇhenapi kilamanti.",
  "tika-vin08t0:2165_1": "Bhagavato etamatthaṃ ārocesuṃ –",
  "tika-vin08t0:2165_2": "anujānāmi,",
  "tika-vin08t0:2165_3": "bhikkhave,",
  "tika-vin08t0:2165_4": "kathinasālaṃ kathinamaṇḍapanti.",
  "tika-vin08t0:2165_5": "Kathinasālā nīcavatthukā hoti,",
  "tika-vin08t0:2165_6": "udakena ottharīyati.",
  "tika-vin08t0:2165_7": "Bhagavato etamatthaṃ ārocesuṃ –",
  "tika-vin08t0:2165_8": "anujānāmi,",
  "tika-vin08t0:2165_9": "bhikkhave,",
  "tika-vin08t0:2165_10": "uccavatthukaṃ kātunti.",
  "tika-vin08t0:2165_11": "Cayo paripatati.",
  "tika-vin08t0:2165_12": "Anujānāmi,",
  "tika-vin08t0:2165_13": "bhikkhave,",
  "tika-vin08t0:2165_14": "cinituṃ tayo caye iṭṭhakacayaṃ,",
  "tika-vin08t0:2165_15": "silācayaṃ,",
  "tika-vin08t0:2165_16": "dārucayanti.",
  "tika-vin08t0:2165_17": "Ārohantā vihaññanti.",
  "tika-vin08t0:2165_18": "Anujānāmi,",
  "tika-vin08t0:2165_19": "bhikkhave,",
  "tika-vin08t0:2165_20": "tayo sopāne iṭṭhakasopānaṃ,",
  "tika-vin08t0:2165_21": "silāsopānaṃ,",
  "tika-vin08t0:2165_22": "dārusopānanti.",
  "tika-vin08t0:2165_23": "Ārohantā paripatanti.",
  "tika-vin08t0:2165_24": "Anujānāmi,",
  "tika-vin08t0:2165_25": "bhikkhave,",
  "tika-vin08t0:2165_26": "ālambanabāhanti.",
  "tika-vin08t0:2165_27": "Kathinasālāya tiṇacuṇṇaṃ paripatati.",
  "tika-vin08t0:2165_28": "Anujānāmi,",
  "tika-vin08t0:2165_29": "bhikkhave,",
  "tika-vin08t0:2165_30": "ogumphetvā ullittāvalittaṃ kātuṃ setavaṇṇaṃ kāḷavaṇṇaṃ gerukaparikammaṃ mālākammaṃ latākammaṃ makaradantakaṃ pañcapaṭikaṃ cīvararajjunti.",
  "tika-vin08t0:2166_0": "Tena kho pana samayena bhikkhū cīvaraṃ sibbetvā tatheva kathinaṃ ujjhitvā pakkamanti,",
  "tika-vin08t0:2166_1": "undūrehipi upacikāhipi khajjati.",
  "tika-vin08t0:2166_2": "Bhagavato etamatthaṃ ārocesuṃ –",
  "tika-vin08t0:2166_3": "anujānāmi,",
  "tika-vin08t0:2166_4": "bhikkhave,",
  "tika-vin08t0:2166_5": "kathinaṃ saṅgharitunti.",
  "tika-vin08t0:2166_6": "Kathinaṃ paribhijjati.",
  "tika-vin08t0:2166_7": "Anujānāmi,",
  "tika-vin08t0:2166_8": "bhikkhave,",
  "tika-vin08t0:2166_9": "goghaṃsikāya kathinaṃ saṅgharitunti.",
  "tika-vin08t0:2166_10": "Kathinaṃ viniveṭhiyati.",
  "tika-vin08t0:2166_11": "Anujānāmi,",
  "tika-vin08t0:2166_12": "bhikkhave,",
  "tika-vin08t0:2166_13": "bandhanarajjunti.",
  "tika-vin08t0:2167_0": "Tena kho pana samayena bhikkhū kuṭṭepi thambhepi kathinaṃ ussāpetvā pakkamanti,",
  "tika-vin08t0:2167_1": "paripatitvā kathinaṃ bhijjati.",
  "tika-vin08t0:2167_2": "Bhagavato etamatthaṃ ārocesuṃ –",
  "tika-vin08t0:2167_3": "anujānāmi,",
  "tika-vin08t0:2167_4": "bhikkhave,",
  "tika-vin08t0:2167_5": "bhittikhīle vā nāgadante vā laggetunti.",
  "tika-vin08t0:2167_6": "Ayaṃ khuddakavatthukhandhake āgato pāḷipāṭho.",
  "tika-vin08t0:2168_0": "“Kathinanti nisseṇimpi,",
  "tika-vin08t0:2168_1": "tattha attharitabbakaṭasārakakilañjānaṃ aññatarampi.",
  "tika-vin08t0:2168_2": "Kathinarajjunti yāya dupaṭṭacīvaraṃ sibbantā kathine cīvaraṃ vibandhanti.",
  "tika-vin08t0:2168_3": "Kathinaṃ nappahotīti dīghassa bhikkhuno pamāṇena kataṃ kathinaṃ ittarassa bhikkhuno cīvaraṃ patthariyamānaṃ nappahoti,",
  "tika-vin08t0:2168_4": "antoyeva hoti,",
  "tika-vin08t0:2168_5": "daṇḍake na pāpuṇātīti attho.",
  "tika-vin08t0:2168_6": "Daṇḍakathinanti tassa majjhe ittarassa bhikkhuno pamāṇena aññaṃ nisseṇiṃ bandhituṃ anujānāmīti attho.",
  "tika-vin08t0:2168_7": "Bidalakanti daṇḍakathinappamāṇena kaṭasārakassa pariyante paṭisaṃharitvā duguṇakaraṇaṃ.",
  "tika-vin08t0:2168_8": "Salākanti dupaṭṭacīvarassa antare pavesanasalākaṃ.",
  "tika-vin08t0:2168_9": "Vinandhanarajjunti mahānisseṇiyā saddhiṃ khuddakanisseṇiṃ vinandhituṃ rajjuṃ.",
  "tika-vin08t0:2168_10": "Vinandhanasuttakanti khuddakanisseṇiyā cīvaraṃ vinandhituṃ suttakaṃ.",
  "tika-vin08t0:2168_11": "Vinandhitvā cīvaraṃ sibbitunti tena suttakena tattha cīvaraṃ vinandhitvā sibbetuṃ.",
  "tika-vin08t0:2168_12": "Visamā hontīti kāci khuddakā honti,",
  "tika-vin08t0:2168_13": "kāci mahantā.",
  "tika-vin08t0:2168_14": "Kaḷimbhakanti pamāṇasaññākaraṇaṃ yaṃ kiñci tālapaṇṇādiṃ.",
  "tika-vin08t0:2168_15": "Moghasuttakanti vaḍḍhakīnaṃ dārūsu kāḷasuttena viya haliddisuttena saññākaraṇaṃ.",
  "tika-vin08t0:2168_16": "Aṅguliyā paṭiggaṇhantīti sūcimukhaṃ aṅguliyā paṭicchanti.",
  "tika-vin08t0:2168_17": "Paṭiggahanti aṅgulikosakaṃ.",
  "tika-vin08t0:2168_18": "Āvesanavitthakaṃ nāma yaṃ kiñci pāticaṅkoṭakādi.",
  "tika-vin08t0:2168_19": "Uccavatthukanti paṃsuṃ ākiritvā uccavatthukaṃ kātuṃ anujānāmīti attho.",
  "tika-vin08t0:2168_20": "Ogumphetvā ullittāvalittaṃ kātunti chadanaṃ odhunitvā ghanadaṇḍakaṃ katvā anto ceva bahi ca mattikāya limpitunti attho.",
  "tika-vin08t0:2168_21": "Goghaṃsikāyāti veḷuṃ vā rukkhadaṇḍakaṃ vā anto katvā tena saddhiṃ saṃharitunti attho.",
  "tika-vin08t0:2168_22": "Bandhanarajjunti tathā saṃharitassa bandhanarajju”nti ayaṃ aṭṭhakathāpāṭho.",
  "tika-vin08t0:2169_0": "“Anuvātaṃ paribhaṇḍanti kilañjādīsu karotīti gaṇṭhipadesu vuttaṃ.",
  "tika-vin08t0:2169_1": "Bidalakanti duguṇakaraṇasaṅkhātassa kiriyāvisesassa adhivacanaṃ.",
  "tika-vin08t0:2169_2": "Kassa duguṇakaraṇaṃ?",
  "tika-vin08t0:2169_3": "Yena kilañjādinā mahantaṃ kathinaṃ atthataṃ, tassa.",
  "tika-vin08t0:2169_4": "Tañhi daṇḍakathinappamāṇena pariyante saṃharitvā duguṇaṃ kātabbaṃ.",
  "tika-vin08t0:2169_5": "Paṭiggahanti aṅgulikañcukaṃ.",
  "tika-vin08t0:2169_6": "Pāti nāma paṭiggahasaṇṭhānena kato bhājanaviseso.",
  "tika-vin08t0:2169_7": "Na sammatīti nappahoti.",
  "tika-vin08t0:2169_8": "Nīcavatthukaṃ cinitunti bahikuṭṭassa samantato nīcavatthukaṃ katvā cinitu”nti sāratthadīpaniyaṃ.",
  "tika-vin08t0:2170_0": "“Nisseṇimpīti catūhi daṇḍehi cīvarappamāṇena āyatacaturassaṃ katvā baddhapaṭalampi.",
  "tika-vin08t0:2170_1": "Ettha hi cīvarakoṭiyo samakaṃ bandhitvā cīvaraṃ yathāsukhaṃ sibbanti.",
  "tika-vin08t0:2170_2": "Tattha attharitabbanti tassā nisseṇiyā upari cīvarassa upatthambhanatthāya attharitabbaṃ.",
  "tika-vin08t0:2170_3": "Kathinasaṅkhātāya nisseṇiyā cīvarassa bandhanakarajju kathinarajjūti majjhimapadalopī samāsoti āha “yāyā”tiādi.",
  "tika-vin08t0:2170_4": "Tattha yasmā dvinnaṃ paṭalānaṃ ekasmiṃ adhike jāte tattha valiyo honti,",
  "tika-vin08t0:2170_5": "tasmā dupaṭṭacīvarassa paṭaladvayampi samakaṃ katvā bandhanakarajju kathinarajjūti veditabbaṃ.",
  "tika-vin08t0:2170_6": "Pāḷiyaṃ kathinassa anto jīratīti kathine baddhassa cīvarassa pariyanto jīratī”ti vimativinodaniyaṃ vuttaṃ.",
  "tika-vin08t0:2171_0": "“Bidalakaṃ nāma diguṇakaraṇasaṅkhātassa kiriyāvisesassa adhivacanaṃ.",
  "tika-vin08t0:2171_1": "Kassa diguṇakaraṇaṃ?",
  "tika-vin08t0:2171_2": "Yena kilañjādinā mahantaṃ kathinaṃ atthataṃ, tassa.",
  "tika-vin08t0:2171_3": "Tañhi daṇḍakathinappamāṇena pariyante saṃharitvā diguṇaṃ kātabbaṃ,",
  "tika-vin08t0:2171_4": "aññathā khuddakacīvarassa anuvātaparibhaṇḍādividhānakaraṇe hatthassa okāso na hoti.",
  "tika-vin08t0:2171_5": "Salākāya sati dvinnaṃ cīvarānaṃ aññataraṃ ñatvā sibbitāsibbitaṃ sukhaṃ paññāyati.",
  "tika-vin08t0:2171_6": "Daṇḍakathine kate na bahūhi sahāyehi payojanaṃ.",
  "tika-vin08t0:2171_7": "‘Asaṃkuṭitvā cīvaraṃ samaṃ hoti,",
  "tika-vin08t0:2171_8": "koṇāpi samā hontī’ti likhitaṃ,",
  "tika-vin08t0:2171_9": "‘haliddisuttena saññākaraṇa’nti vuttattā ‘haliddisuttena cīvaraṃ sibbetumpi vaṭṭatī’ti siddhaṃ.",
  "tika-vin08t0:2171_10": "Tattha hi keci akappiyasaññino.",
  "tika-vin08t0:2171_11": "Paṭiggaho nāma aṅgulikoso.",
  "tika-vin08t0:2171_12": "Pātīti paṭiggahasaṇṭhānaṃ.",
  "tika-vin08t0:2171_13": "Paṭiggahathavikanti aṅgulikosathavika”nti vajirabuddhiṭīkāyaṃ āgataṃ.",
  "tika-vin08t0:2172_0": "Gahapaticīvarādikathā",
  "tika-vin08t0:2173_0": "Gahapaticīvarādikathāyaṃ “anujānāmi,",
  "tika-vin08t0:2173_1": "bhikkhave,",
  "tika-vin08t0:2173_2": "gahapaticīvaraṃ,",
  "tika-vin08t0:2173_3": "yo icchati,",
  "tika-vin08t0:2173_4": "paṃsukūliko hotu,",
  "tika-vin08t0:2173_5": "yo icchati,",
  "tika-vin08t0:2173_6": "gahapaticīvaraṃ sādiyatu,",
  "tika-vin08t0:2173_7": "itarītarenapāhaṃ,",
  "tika-vin08t0:2173_8": "bhikkhave,",
  "tika-vin08t0:2173_9": "santuṭṭhiṃ vaṇṇemī”ti vacanato asamādinnadhutaṅgo yo bhikkhu paṃsukūlaṃ dhāretuṃ icchati,",
  "tika-vin08t0:2173_10": "tena paṃsukūlikena bhavitabbaṃ.",
  "tika-vin08t0:2173_11": "Yo pana gihīhi dinnaṃ gahapaticīvaraṃ sādiyituṃ icchati,",
  "tika-vin08t0:2173_12": "tena gahapaticīvarasādiyakena bhavitabbaṃ.",
  "tika-vin08t0:2173_13": "Samādinnadhutaṅgo pana bhikkhu “gahapaticīvaraṃ paṭikkhipāmi,",
  "tika-vin08t0:2173_14": "paṃsukūlikaṅgaṃ samādiyāmī”ti adhiṭṭhahanato gahapaticīvaraṃ sādiyituṃ na vaṭṭati.",
  "tika-vin08t0:2173_15": "Gahapaticīvaranti gahapatīhi dinnaṃ cīvaraṃ.",
  "tika-vin08t0:2173_16": "Itarītarenapīti appagghenapi mahagghenapi yena kenacīti attho.",
  "tika-vin08t0:2174_0": "“Itarītarenāti itarena itarena. Itara-",
  "tika-vin08t0:2174_1": "saddo pana aniyamavacano dvikkhattuṃ vuccamāno yaṃkiñci-",
  "tika-vin08t0:2174_2": "saddehi samānattho hotīti vuttaṃ appagghenapi mahagghenapi yena kenacī”ti sāratthadīpaniyaṃ,",
  "tika-vin08t0:2174_3": "“anujānāmi,",
  "tika-vin08t0:2174_4": "bhikkhave, pāvāraṃ,",
  "tika-vin08t0:2174_5": "anujānāmi,",
  "tika-vin08t0:2174_6": "bhikkhave,",
  "tika-vin08t0:2174_7": "koseyyapāvāraṃ,",
  "tika-vin08t0:2174_8": "anujānāmi,",
  "tika-vin08t0:2174_9": "bhikkhave,",
  "tika-vin08t0:2174_10": "kojava”nti vacanato pāvārādīnipi sampaṭicchituṃ vaṭṭati.",
  "tika-vin08t0:2174_11": "Tattha pāvāroti salomako kappāsādibhedo.",
  "tika-vin08t0:2174_12": "Anujānāmi,",
  "tika-vin08t0:2174_13": "bhikkhave,",
  "tika-vin08t0:2174_14": "kojavanti ettha pakatikojavameva vaṭṭati,",
  "tika-vin08t0:2174_15": "mahāpiṭṭhiyakojavaṃ na vaṭṭati.",
  "tika-vin08t0:2174_16": "Kojavanti uṇṇāmayo pāvārasadiso.",
  "tika-vin08t0:2174_17": "“Mahāpiṭṭhi kojavanti hatthipiṭṭhīsu attharitabbatāya ‘mahāpiṭṭhiya’nti laddhasamaññaṃ caturaṅgulapupphaṃ kojava”nti sāratthadīpaniyaṃ vuttaṃ.",
  "tika-vin08t0:2174_18": "Vimativinodaniyampi “mahāpiṭṭhiyakojavanti hatthipiṭṭhiyaṃ attharitabbatāya ‘mahāpiṭṭhiya’nti laddhasamaññaṃ uṇṇāmayattharaṇa”nti vuttaṃ.",
  "tika-vin08t0:2174_19": "Vajirabuddhiṭīkāyaṃ pana “mahāpiṭṭhiyakojavaṃ nāma atirekacaturaṅgulapupphaṃ kirā”ti vuttaṃ.",
  "tika-vin08t0:2174_20": "“Anujānāmi,",
  "tika-vin08t0:2174_21": "bhikkhave,",
  "tika-vin08t0:2174_22": "kambala”nti vacanato aḍḍhakāsiyādīni mahagghānipi kambalāni vaṭṭanti.",
  "tika-vin08t0:2174_23": "Aḍḍhakāsiyanti ettha kāsīti sahassaṃ vuccati,",
  "tika-vin08t0:2174_24": "taṃagghanako kāsiyo.",
  "tika-vin08t0:2174_25": "Ayaṃ pana pañca satāni agghati,",
  "tika-vin08t0:2174_26": "tasmā aḍḍhakāsiyoti vutto.",
  "tika-vin08t0:2175_0": "Chacīvarakathā",
  "tika-vin08t0:2176_0": "Chacīvarakathāyaṃ “anujānāmi,",
  "tika-vin08t0:2176_1": "bhikkhave,",
  "tika-vin08t0:2176_2": "cha cīvarāni khomaṃ kappāsikaṃ koseyyaṃ kambalaṃ sāṇaṃ bhaṅga”nti vacanato khomādīni cha cīvarāni dukūlādīni cha anulomacīvarāni ca vaṭṭanti.",
  "tika-vin08t0:2176_3": "Tattha “khomanti khomasuttehi vāyitaṃ khomapaṭṭacīvaraṃ.",
  "tika-vin08t0:2176_4": "Kappāsikanti kappāsato nibbattasuttehi vāyitaṃ.",
  "tika-vin08t0:2176_5": "Koseyyanti kosakārakapāṇakehi nibbattasuttehi vāyitaṃ.",
  "tika-vin08t0:2176_6": "Kambalanti uṇṇāmayacīvaraṃ.",
  "tika-vin08t0:2176_7": "Sāṇanti sāṇasuttehi katacīvaraṃ.",
  "tika-vin08t0:2176_8": "Bhaṅganti khomasuttādīni sabbāni,",
  "tika-vin08t0:2176_9": "ekaccāni vā missetvā katacīvaraṃ.",
  "tika-vin08t0:2176_10": "Bhaṅgampi vākamayamevāti keci.",
  "tika-vin08t0:2176_11": "Dukūlaṃ paṭṭuṇṇaṃ somārapaṭaṃ cīnapaṭaṃ iddhijaṃ devadinnanti imāni pana cha cīvarāni etesaṃyeva anulomānīti visuṃ na vuttāni.",
  "tika-vin08t0:2176_12": "Dukūlañhi sāṇassa anulomaṃ vākamayattā.",
  "tika-vin08t0:2176_13": "Paṭṭuṇṇadese sañjātavatthaṃ paṭṭuṇṇaṃ.",
  "tika-vin08t0:2176_14": "‘Paṭṭuṇṇakoseyyaviseso’ti hi abhidhānakose vuttaṃ.",
  "tika-vin08t0:2176_15": "Somāradese cīnadese ca jātavatthāni somāracīnapaṭāni.",
  "tika-vin08t0:2176_16": "Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-vin08t0:2176_17": "Iddhijaṃ ehibhikkhūnaṃ puññiddhiyā nibbattacīvaraṃ,",
  "tika-vin08t0:2176_18": "taṃ khomādīnaṃ aññataraṃ hotīti tesaṃ eva anulomaṃ.",
  "tika-vin08t0:2176_19": "Devatāhi dinnaṃ cīvaraṃ devadinnaṃ.",
  "tika-vin08t0:2176_20": "Kapparukkhe nibbattaṃ jāliniyā devakaññāya anuruddhattherassa dinnavatthasadisaṃ,",
  "tika-vin08t0:2176_21": "tampi khomādīnaṃyeva anulomaṃ hoti tesu aññatarabhāvato”ti sāratthadīpaniyaṃ vuttaṃ.",
  "tika-vin08t0:2177_0": "Vimativinodaniyaṃ pana “khomanti khomasuttehi vāyitaṃ khomapaṭacīvaraṃ,",
  "tika-vin08t0:2177_1": "taṃ vākamayanti vadanti.",
  "tika-vin08t0:2177_2": "Kappāsasuttehi vāyitaṃ kappāsikaṃ.",
  "tika-vin08t0:2177_3": "Evaṃ sesānipi.",
  "tika-vin08t0:2177_4": "Kambalanti eḷakādīnaṃ lomamayasuttena vāyitaṃ paṭaṃ.",
  "tika-vin08t0:2177_5": "Bhaṅganti khomasuttādīni sabbāni,",
  "tika-vin08t0:2177_6": "ekaccāni vā missetvā vāyitaṃ cīvaraṃ,",
  "tika-vin08t0:2177_7": "bhaṅgampi vākamayamevāti keci.",
  "tika-vin08t0:2177_8": "Dukūlaṃ paṭṭuṇṇaṃ somārapaṭaṃ cīnapaṭaṃ iddhijaṃ devadinnanti imāni cha cīvarāni etesaññeva anulomānīti visuṃ na vuttāni.",
  "tika-vin08t0:2177_9": "Dukūlañhi sāṇassa anulomaṃ vākamayattā.",
  "tika-vin08t0:2177_10": "‘Paṭṭuṇṇaṃ koseyyaviseso’ti abhidhānakose vuttaṃ.",
  "tika-vin08t0:2177_11": "Somāradese cīnadese ca jātavatthāni somāracīnapaṭāni.",
  "tika-vin08t0:2177_12": "Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-vin08t0:2177_13": "Iddhijanti ehibhikkhūnaṃ puññiddhiyā nibbattacīvaraṃ,",
  "tika-vin08t0:2177_14": "kapparukkhehi nibbattaṃ,",
  "tika-vin08t0:2177_15": "devadinnañca khomādīnaṃ aññataraṃ hotīti tesaṃ sabbesaṃ anulomānī”ti vuttaṃ.",
  "tika-vin08t0:2178_0": "Rajanādikathā",
  "tika-vin08t0:2179_0": "Rajanādikathāyaṃ “anujānāmi,",
  "tika-vin08t0:2179_1": "bhikkhave,",
  "tika-vin08t0:2179_2": "cha rajanāni mūlarajanaṃ khandharajanaṃ tacarajanaṃ pattarajanaṃ puppharajanaṃ phalarajana”nti vacanato",
  "tika-vin08t0:2179_3": "imesu chasu rajanesu ekakena cīvaraṃ rajitabbaṃ,",
  "tika-vin08t0:2179_4": "na chakaṇena vā paṇḍumattikāya vā rajitabbaṃ.",
  "tika-vin08t0:2179_5": "Tāya rajitacīvaraṃ dubbaṇṇaṃ hoti.",
  "tika-vin08t0:2179_6": "Charajanānaṃ sarūpaṃ heṭṭhā parikkhārakathāyaṃ vuttameva.",
  "tika-vin08t0:2179_7": "Tattha chakaṇenāti gomayena.",
  "tika-vin08t0:2179_8": "Paṇḍumattikāyāti tambamattikāya.",
  "tika-vin08t0:2179_9": "“Anujānāmi,",
  "tika-vin08t0:2179_10": "bhikkhave,",
  "tika-vin08t0:2179_11": "rajanaṃ pacituṃ cullaṃ rajanakumbhi”nti vacanato sītudakāya cīvaraṃ na rajitabbaṃ.",
  "tika-vin08t0:2179_12": "Tāya hi rajitacīvaraṃ duggandhaṃ hoti.",
  "tika-vin08t0:2179_13": "Tattha sītudakāti apakkarajanaṃ vuccati.",
  "tika-vin08t0:2179_14": "“Anujānāmi,",
  "tika-vin08t0:2179_15": "bhikkhave,",
  "tika-vin08t0:2179_16": "uttarāḷumpaṃ bandhitu”nti vacanato uttarāḷumpaṃ bandhituṃ vaṭṭati.",
  "tika-vin08t0:2179_17": "Tattha uttarāḷumpanti vaṭṭādhārakaṃ,",
  "tika-vin08t0:2179_18": "rajanakumbhiyā majjhe ṭhapetvā taṃ ādhārakaṃ parikkhipitvā rajanaṃ pakkhipituṃ anujānāmīti attho.",
  "tika-vin08t0:2179_19": "Evañhi kate rajanaṃ na uttarati.",
  "tika-vin08t0:2179_20": "Tattha “rajanakumbhiyā majjhe ṭhapetvāti antorajanakumbhiyā majjhe ṭhapetvā.",
  "tika-vin08t0:2179_21": "Evaṃ vaṭṭādhārake antorajanakumbhiyā pakkhitte majjhe udakaṃ tiṭṭhati,",
  "tika-vin08t0:2179_22": "vaṭṭādhārakato bahi samantā antokumbhiyaṃ rajanacchalli.",
  "tika-vin08t0:2179_23": "Pakkhipitunti rajanacchalliṃ pakkhipitu”nti sāratthadīpaniyaṃ vuttaṃ.",
  "tika-vin08t0:2179_24": "Vimativinodaniyaṃ pana “evañhi kateti vaṭṭādhārassa anto rajanodakaṃ,",
  "tika-vin08t0:2179_25": "bahi challikañca katvā viyojane kate.",
  "tika-vin08t0:2179_26": "Na uttaratīti kevalaṃ udakato pheṇuṭṭhānābhāvā na uttaratī”ti vuttaṃ.",
  "tika-vin08t0:2179_27": "Vajirabuddhiṭīkāyaṃ pana “gomaye āpatti natthi,",
  "tika-vin08t0:2179_28": "virūpattā vāritaṃ.",
  "tika-vin08t0:2179_29": "Kuṅkumapupphaṃ na vaṭṭatīti vadantī”ti vuttaṃ.",
  "tika-vin08t0:2180_0": "“Anujānāmi,",
  "tika-vin08t0:2180_1": "bhikkhave,",
  "tika-vin08t0:2180_2": "udake vā nakhapiṭṭhikāya vā thevakaṃ dātu”nti vacanato tathā katvā rajanassa pakkāpakkabhāvo jānitabbo.",
  "tika-vin08t0:2180_3": "Tattha udake vā nakhapiṭṭhikāya vāti sace paripakkaṃ hoti,",
  "tika-vin08t0:2180_4": "udakapātiyā dinno thevo sahasā na visarati,",
  "tika-vin08t0:2180_5": "nakhapiṭṭhiyampi avisaranto tiṭṭhati.",
  "tika-vin08t0:2180_6": "“Anujānāmi,",
  "tika-vin08t0:2180_7": "bhikkhave,",
  "tika-vin08t0:2180_8": "rajanuḷuṅkaṃ daṇḍakathālaka”nti vacanato rajanassa olokanakāle kumbhiyā rakkhaṇatthaṃ uḷuṅkadaṇḍakathālikāni icchitabbāni.",
  "tika-vin08t0:2180_9": "Tattha rajanuḷuṅkanti rajanauḷuṅkaṃ.",
  "tika-vin08t0:2180_10": "Daṇḍakathālakanti daṇḍameva daṇḍakaṃ.",
  "tika-vin08t0:2180_11": "“Anujānāmi,",
  "tika-vin08t0:2180_12": "bhikkhave,",
  "tika-vin08t0:2180_13": "rajanakolambaṃ rajanaghaṭa”nti vacanato tānipi icchitabbāni.",
  "tika-vin08t0:2180_14": "Tattha rajanakolambanti rajanakuṇḍaṃ.",
  "tika-vin08t0:2180_15": "Tattha rajanakuṇḍanti pakkarajanaṭṭhapanakaṃ mahāghaṭaṃ.",
  "tika-vin08t0:2180_16": "“Anujānāmi,",
  "tika-vin08t0:2180_17": "bhikkhave,",
  "tika-vin08t0:2180_18": "rajanadoṇika”nti vacanato pātiyampi patte cīvare maddante cīvarassa paribhijjanato cīvararakkhaṇatthaṃ rajanadoṇikā icchitabbā.",
  "tika-vin08t0:2180_19": "“Anujānāmi,",
  "tika-vin08t0:2180_20": "bhikkhave,",
  "tika-vin08t0:2180_21": "tiṇasantharaka”nti vacanato chamāya cīvare patthariyamāne cīvarassa paṃsukitattā tato rakkhaṇatthaṃ tiṇasantharaṃ kātabbaṃ.",
  "tika-vin08t0:2180_22": "“Anujānāmi,",
  "tika-vin08t0:2180_23": "bhikkhave,",
  "tika-vin08t0:2180_24": "cīvaravaṃsaṃ cīvararajju”nti vacanato tiṇasanthārake upacikādīhi khajjamāne cīvaravaṃse vā cīvararajjuyā",
  "tika-vin08t0:2180_25": "vā cīvaraṃ pattharitabbaṃ majjhena cīvare laggite rajanassa ubhato gaḷitattā.",
  "tika-vin08t0:2181_0": "“Anujānāmi,",
  "tika-vin08t0:2181_1": "bhikkhave,",
  "tika-vin08t0:2181_2": "kaṇṇe bandhitu”nti vacanato kaṇṇe bandhitabbaṃ cīvarassa kaṇṇe bandhiyamāne kaṇṇassa jiṇṇattā.",
  "tika-vin08t0:2181_3": "“Anujānāmi,",
  "tika-vin08t0:2181_4": "bhikkhave,",
  "tika-vin08t0:2181_5": "kaṇṇasuttaka”nti vacanato kaṇṇasuttakena bandhitabbaṃ evaṃ bandhante rajanassa ekato gaḷitattā.",
  "tika-vin08t0:2181_6": "“Anujānāmi,",
  "tika-vin08t0:2181_7": "bhikkhave,",
  "tika-vin08t0:2181_8": "samparivattakaṃ samparivattakaṃ rajetuṃ,",
  "tika-vin08t0:2181_9": "na ca acchinne theve pakkamitu”nti vacanato tathā rajitabbaṃ.",
  "tika-vin08t0:2181_10": "Yāva rajanabindu gaḷitaṃ na chijjati,",
  "tika-vin08t0:2181_11": "tāva na aññatra gantabbaṃ.",
  "tika-vin08t0:2181_12": "“Anujānāmi,",
  "tika-vin08t0:2181_13": "bhikkhave,",
  "tika-vin08t0:2181_14": "udake osāretu”nti vacanato patthinnaṃ cīvaraṃ udake osāretabbaṃ.",
  "tika-vin08t0:2181_15": "Tattha patthinnanti atirajitattā thaddhaṃ.",
  "tika-vin08t0:2181_16": "Udake osāretunti udake pakkhipitvā ṭhapetuṃ.",
  "tika-vin08t0:2181_17": "Rajane pana nikkhante taṃ udakaṃ chaḍḍetvā cīvaraṃ madditabbaṃ.",
  "tika-vin08t0:2181_18": "“Anujānāmi,",
  "tika-vin08t0:2181_19": "bhikkhave,",
  "tika-vin08t0:2181_20": "pāṇinā ākoṭetu”nti vacanato pharusaṃ cīvaraṃ pāṇinā ākoṭetabbaṃ. “Na,",
  "tika-vin08t0:2181_21": "bhikkhave,",
  "tika-vin08t0:2181_22": "acchinnakāni cīvarāni dhāretabbāni,",
  "tika-vin08t0:2181_23": "yo dhāreyya,",
  "tika-vin08t0:2181_24": "āpatti dukkaṭassā”ti vacanato acchinnakāni cīvarāni dantakāsāvāni na dhāretabbāni.",
  "tika-vin08t0:2181_25": "Tattha dantakāsāvānīti ekaṃ vā dve vā vāre rajitvā dantavaṇṇāni dhārenti.",
  "tika-vin08t0:2182_0": "Atirekacīvarakathā",
  "tika-vin08t0:2183_0": "Atirekacīvarakathāyaṃ “na,",
  "tika-vin08t0:2183_1": "bhikkhave,",
  "tika-vin08t0:2183_2": "atirekacīvaraṃ dhāretabbaṃ,",
  "tika-vin08t0:2183_3": "yo dhāreyya,",
  "tika-vin08t0:2183_4": "yathādhammo kāretabbo”ti vacanato niṭṭhitacīvarasmiṃ ubbhatasmiṃ kathine dasāhato paraṃ atirekacīvaraṃ dhārentassa nissaggiyaṃ pācittiyaṃ.",
  "tika-vin08t0:2183_5": "“Anujānāmi,",
  "tika-vin08t0:2183_6": "bhikkhave,",
  "tika-vin08t0:2183_7": "dasāhaparamaṃ atirekacīvaraṃ dhāretu”nti vacanato ubbhatepi kathine dasāhabbhantare dhārentassa atthatakathinānaṃ",
  "tika-vin08t0:2183_8": "anubbhatepi kathine pañcamāsabbhantare tato parampi dasāhabbhantare anatthatakathinānampi dasāhabbhantare",
  "tika-vin08t0:2183_9": "atirekacīvaraṃ anāpatti.",
  "tika-vin08t0:2183_10": "“Anujānāmi,",
  "tika-vin08t0:2183_11": "bhikkhave,",
  "tika-vin08t0:2183_12": "atirekacīvaraṃ vikappetu”nti vacanato dasāhato paraṃ vikappetvā atirekacīvaraṃ dhāretuṃ vaṭṭati.",
  "tika-vin08t0:2183_13": "Kittakaṃ pana cīvaraṃ vikappetabbanti?",
  "tika-vin08t0:2183_14": "“Anujānāmi,",
  "tika-vin08t0:2183_15": "bhikkhave,",
  "tika-vin08t0:2183_16": "āyāmena aṭṭhaṅgulaṃ sugataṅgulena caturaṅgulavitthataṃ pacchimaṃ cīvaraṃ vikappetu”nti vacanato sabbantimena",
  "tika-vin08t0:2183_17": "paricchedena sugataṅgulena aṭṭhaṅgulāyāmaṃ caturaṅgulavitthāraṃ cīvaraṃ vikappetuṃ vaṭṭati.",
  "tika-vin08t0:2183_18": "Tattha sugataṅgulaṃ nāma majjhimapurisaṅgulasaṅkhātena vaḍḍhakīaṅgulena tivaṅgulaṃ hoti,",
  "tika-vin08t0:2183_19": "manussānaṃ pakatiaṅgulena aḍḍhapañcakaṅgulaṃ,",
  "tika-vin08t0:2183_20": "tasmā dīghato vaḍḍhakīhatthena ekahatthaṃ pakatihatthena diyaḍḍhahatthaṃ vitthārato vaḍḍhakīhatthena",
  "tika-vin08t0:2183_21": "vidatthippamāṇaṃ pakatihatthena chaḷaṅgulādhikavidatthippamāṇaṃ pacchimaṃ cīvaraṃ vikappetuṃ vaṭṭati,",
  "tika-vin08t0:2183_22": "tato ūnappamāṇaṃ na vaṭṭati,",
  "tika-vin08t0:2183_23": "adhikappamāṇaṃ pana vaṭṭatīti daṭṭhabbaṃ.",
  "tika-vin08t0:2184_0": "Aṭṭhavarakathā",
  "tika-vin08t0:2185_0": "Aṭṭhavarakathāyaṃ “anujānāmi,",
  "tika-vin08t0:2185_1": "bhikkhave,",
  "tika-vin08t0:2185_2": "vassikasāṭikaṃ āgantukabhattaṃ gamikabhattaṃ gilānabhattaṃ gilānupaṭṭhākabhattaṃ gilānabhesajjaṃ dhuvayāguṃ",
  "tika-vin08t0:2185_3": "bhikkhunisaṅghassa udakasāṭika”nti vacanato imāni aṭṭha dānāni sampaṭicchituṃ vaṭṭati.",
  "tika-vin08t0:2185_4": "Tattha nikkhittacīvarā hutvā kāyaṃ ovassantānaṃ bhikkhūnaṃ naggiyaṃ asuci jegucchaṃ paṭikūlaṃ hoti,",
  "tika-vin08t0:2185_5": "tasmā vassikasāṭikā anuññātā.",
  "tika-vin08t0:2185_6": "Āgantuko bhikkhu na vīthikusalo hoti,",
  "tika-vin08t0:2185_7": "na gocarakusalo,",
  "tika-vin08t0:2185_8": "kilanto piṇḍāya carati,",
  "tika-vin08t0:2185_9": "tasmā āgantukabhattaṃ anuññātaṃ,",
  "tika-vin08t0:2185_10": "gamiko bhikkhu attano bhattaṃ pariyesamāno satthā vā vihāyissati,",
  "tika-vin08t0:2185_11": "yattha vā vāsaṃ gantukāmo bhavissati,",
  "tika-vin08t0:2185_12": "tattha vikālena upagacchissati,",
  "tika-vin08t0:2185_13": "kilanto addhānaṃ gamissati,",
  "tika-vin08t0:2185_14": "tasmā gamikabhattaṃ.",
  "tika-vin08t0:2185_15": "Gilānassa bhikkhuno sappāyāni bhojanāni alabhantassa ābādho vā abhivaḍḍhissati,",
  "tika-vin08t0:2185_16": "kālakiriyā vā bhavissati,",
  "tika-vin08t0:2185_17": "tasmā gilānabhattaṃ.",
  "tika-vin08t0:2185_18": "Gilānupaṭṭhāko bhikkhu attano bhattaṃ pariyesamāno gilānassa ussūre bhattaṃ nīharissati,",
  "tika-vin08t0:2185_19": "tasmā gilānupaṭṭhākabhattaṃ.",
  "tika-vin08t0:2185_20": "Gilānassa bhikkhuno sappāyāni bhesajjāni alabhantassa ābādho vā abhivaḍḍhissati,",
  "tika-vin08t0:2185_21": "kālakiriyā vā bhavissati,",
  "tika-vin08t0:2185_22": "tasmā gilānabhesajjaṃ.",
  "tika-vin08t0:2185_23": "Yasmā bhagavatā andhakavinde dasānisaṃse sampassamānena yāgu anuññātā,",
  "tika-vin08t0:2185_24": "tasmā dhuvayāgu.",
  "tika-vin08t0:2185_25": "Yasmā mātugāmassa naggiyaṃ asuci jegucchaṃ paṭikūlaṃ hoti,",
  "tika-vin08t0:2185_26": "tasmā bhikkhunisaṅghassa udakasāṭikā anuññātā.",
  "tika-vin08t0:2186_0": "Nisīdanādikathā",
  "tika-vin08t0:2187_0": "Nisīdanādikathāyaṃ “anujānāmi,",
  "tika-vin08t0:2187_1": "bhikkhave,",
  "tika-vin08t0:2187_2": "kāyaguttiyā cīvaraguttiyā senāsanaguttiyā nisīdana”nti vacanato kāyādīnaṃ asucimuccanādito gopanatthāya nisīdanaṃ dhāretuṃ vaṭṭati.",
  "tika-vin08t0:2187_3": "Tassa vidhānaṃ heṭṭhā vuttameva.",
  "tika-vin08t0:2187_4": "“Anujānāmi,",
  "tika-vin08t0:2187_5": "bhikkhave,",
  "tika-vin08t0:2187_6": "yāvamahantaṃ paccattharaṇaṃ ākaṅkhati,",
  "tika-vin08t0:2187_7": "tāvamahantaṃ paccattharaṇaṃ kātu”nti vacanato atikhuddakena nisīdanena senāsanassa agopanattā mahantampi paccattharaṇaṃ kātuṃ vaṭṭati.",
  "tika-vin08t0:2187_8": "“Anujānāmi,",
  "tika-vin08t0:2187_9": "bhikkhave,",
  "tika-vin08t0:2187_10": "yassa kaṇḍu vā pīḷakā vā assāvo vā thullakacchu vā ābādho,",
  "tika-vin08t0:2187_11": "kaṇḍupaṭicchādi”nti vacanato īdisesu ābādhesu santesu cīvarādiguttatthāya kaṇḍupaṭicchādi vaṭṭati.",
  "tika-vin08t0:2187_12": "Tattha pamāṇaṃ heṭṭhā vuttameva.",
  "tika-vin08t0:2187_13": "“Anujānāmi,",
  "tika-vin08t0:2187_14": "bhikkhave,",
  "tika-vin08t0:2187_15": "mukhapuñchanacoḷa”nti vacanato mukhasodhanatthāya mukhapuñchanacoḷaṃ vaṭṭati.",
  "tika-vin08t0:2187_16": "Tampi heṭṭhā vuttameva.",
  "tika-vin08t0:2187_17": "“Anujānāmi,",
  "tika-vin08t0:2187_18": "bhikkhave,",
  "tika-vin08t0:2187_19": "parikkhāracoḷaka”nti vacanato ticīvare paripuṇṇe parissāvanathavikādīhi atthe sati parikkhāracoḷaṃ vaṭṭati.",
  "tika-vin08t0:2187_20": "“Anujānāmi,",
  "tika-vin08t0:2187_21": "bhikkhave,",
  "tika-vin08t0:2187_22": "ticīvaraṃ adhiṭṭhātuṃ na vikappetuṃ,",
  "tika-vin08t0:2187_23": "vassikasāṭikaṃ vassānaṃ cātumāsaṃ adhiṭṭhātuṃ tato paraṃ vikappetuṃ,",
  "tika-vin08t0:2187_24": "nisīdanaṃ adhiṭṭhātuṃ na vikappetuṃ,",
  "tika-vin08t0:2187_25": "paccattharaṇaṃ adhiṭṭhātuṃ na vikappetuṃ,",
  "tika-vin08t0:2187_26": "kaṇḍupaṭicchādiṃ yāva ābādhā adhiṭṭhātuṃ tato paraṃ vikappetuṃ,",
  "tika-vin08t0:2187_27": "mukhapuñchanacoḷaṃ adhiṭṭhātuṃ na vikappetuṃ,",
  "tika-vin08t0:2187_28": "parikkhāracoḷaṃ adhiṭṭhātuṃ na vikappetu”nti vacanato vuttanayena adhiṭṭhānañca vikappanā ca kātabbā.",
  "tika-vin08t0:2187_29": "Ayamettha saṅkhepo,",
  "tika-vin08t0:2187_30": "vitthāro pana heṭṭhā vuttova.",
  "tika-vin08t0:2188_0": "Adhammakammakathā",
  "tika-vin08t0:2189_0": "58.",
  "tika-vin08t0:2189_1": "Adhammakammakathāyaṃ na,",
  "tika-vin08t0:2189_2": "bhikkhave…pe…",
  "tika-vin08t0:2189_3": "dukkaṭassāti idaṃ “tena kho pana samayena chabbaggiyā bhikkhū saṅghamajjhe adhammakammaṃ karonti.",
  "tika-vin08t0:2189_4": "Bhagavato etamatthaṃ ārocesuṃ – na,",
  "tika-vin08t0:2189_5": "bhikkhave,",
  "tika-vin08t0:2189_6": "adhammakammaṃ kātabbaṃ,",
  "tika-vin08t0:2189_7": "yo kareyya,",
  "tika-vin08t0:2189_8": "āpatti dukkaṭassā”ti imaṃ uposathakkhandhake āgatapāṭhaṃ sandhāya vuttaṃ.",
  "tika-vin08t0:2189_9": "Anujānāmi…pe…",
  "tika-vin08t0:2189_10": "paṭikkositunti tatheva āgataṃ “bhagavato etamatthaṃ ārocesuṃ –",
  "tika-vin08t0:2189_11": "anujānāmi,",
  "tika-vin08t0:2189_12": "bhikkhave,",
  "tika-vin08t0:2189_13": "adhammakamme kayiramāne paṭikkositu”nti imaṃ.",
  "tika-vin08t0:2189_14": "Tattha karontiyevāti paññattampi sikkhāpadaṃ madditvā adhammakammaṃ karontiyevāti attho.",
  "tika-vin08t0:2189_15": "“Anujānāmi…pe…",
  "tika-vin08t0:2189_16": "paṭikkositu”nti evaṃ adhammakamme kayiramāne sati “pesalehi bhikkhūhi taṃ adhammakammaṃ akataṃ,",
  "tika-vin08t0:2189_17": "kammaṃ dukkaṭaṃ kammaṃ puna kātabba”nti evaṃ paṭikkositabbaṃ,",
  "tika-vin08t0:2189_18": "na tuṇhībhāvena khamitabbanti attho.",
  "tika-vin08t0:2189_19": "Iti vacanatoti idaṃ pana pubbapāṭhaṃ gahetvā iti vacanato.",
  "tika-vin08t0:2189_20": "Adhammakammaṃ na kātabbanti aparapāṭhaṃ gahetvā iti vacanato kayiramānañca adhammakammaṃ bhikkhūhi nivāretabbanti dvidhā yojanā kātabbā.",
  "tika-vin08t0:2190_0": "Nivārentehi cātiādi pana “tena kho pana samayena pesalā bhikkhū chabbaggiyehi bhikkhūhi adhammakamme kayiramāne paṭikkosanti,",
  "tika-vin08t0:2190_1": "chabbaggiyā bhikkhū labhanti āghātaṃ,",
  "tika-vin08t0:2190_2": "labhanti appaccayaṃ,",
  "tika-vin08t0:2190_3": "vadhena tajjenti.",
  "tika-vin08t0:2190_4": "Bhagavato etamatthaṃ ārocesuṃ –",
  "tika-vin08t0:2190_5": "anujānāmi,",
  "tika-vin08t0:2190_6": "bhikkhave,",
  "tika-vin08t0:2190_7": "diṭṭhimpi āvikātu”nti pāṭhañca “tesaṃyeva santike diṭṭhiṃ āvikaronti,",
  "tika-vin08t0:2190_8": "chabbaggiyā bhikkhū labhanti āghātaṃ,",
  "tika-vin08t0:2190_9": "labhanti appaccayaṃ,",
  "tika-vin08t0:2190_10": "vadhena tajjenti.",
  "tika-vin08t0:2190_11": "Bhagavato etamatthaṃ ārocesuṃ –",
  "tika-vin08t0:2190_12": "anujānāmi,",
  "tika-vin08t0:2190_13": "bhikkhave,",
  "tika-vin08t0:2190_14": "catūhi pañcahi paṭikkosituṃ,",
  "tika-vin08t0:2190_15": "dvīhi tīhi diṭṭhiṃ āvikātuṃ,",
  "tika-vin08t0:2190_16": "ekena adhiṭṭhātuṃ na metaṃ khamatī”ti ime pāṭhe sandhāya vuttaṃ.",
  "tika-vin08t0:2190_17": "Vacanatoti idaṃ pana pāḷiyaṃ tīṇi sampadānāni gahetvā tīhi kiriyāpadehi visuṃ visuṃ yojetabbaṃ.",
  "tika-vin08t0:2190_18": "Sabbañcetaṃ anupaddavatthāya vuttaṃ,",
  "tika-vin08t0:2190_19": "na āpattisabbhāvatoti yojanā.",
  "tika-vin08t0:2190_20": "Kathaṃ anupaddavasambhavoti?",
  "tika-vin08t0:2190_21": "Niggahakammaṃ kātuṃ asakkuṇeyyabhāvato,",
  "tika-vin08t0:2190_22": "aññassa upaddavassa ca nivāraṇato.",
  "tika-vin08t0:2190_23": "Tena vuttaṃ vajirabuddhiṭīkāyaṃ “tesaṃ anupaddavatthāyāti saṅgho saṅghassa kammaṃ na karoti,",
  "tika-vin08t0:2190_24": "aññopi upaddavo bahūnaṃ hoti,",
  "tika-vin08t0:2190_25": "tasmā vutta”nti.",
  "tika-vin08t0:2191_0": "Okāsakatakathā",
  "tika-vin08t0:2192_0": "59.",
  "tika-vin08t0:2192_1": "Okāsakatakathāyaṃ na,",
  "tika-vin08t0:2192_2": "bhikkhave,",
  "tika-vin08t0:2192_3": "anokāsakatotiādi “tena kho pana samayena chabbaggiyā bhikkhū anokāsakataṃ bhikkhuṃ āpattiyā codenti.",
  "tika-vin08t0:2192_4": "Bhagavato etamatthaṃ ārocesuṃ – na,",
  "tika-vin08t0:2192_5": "bhikkhave,",
  "tika-vin08t0:2192_6": "anokāsakato bhikkhu āpattiyā codetabbo,",
  "tika-vin08t0:2192_7": "yo codeyya,",
  "tika-vin08t0:2192_8": "āpatti dukkaṭassa.",
  "tika-vin08t0:2192_9": "Anujānāmi,",
  "tika-vin08t0:2192_10": "bhikkhave,",
  "tika-vin08t0:2192_11": "okāsaṃ kārāpetvā āpattiyā codetuṃ,",
  "tika-vin08t0:2192_12": "karotu āyasmā okāsaṃ,",
  "tika-vin08t0:2192_13": "ahaṃ taṃ vattukāmo”ti idaṃ pāṭhaṃ sandhāya vuttaṃ.",
  "tika-vin08t0:2192_14": "Adhippāyesu cāvanādhippāyoti,",
  "tika-vin08t0:2192_15": "sāsanato cāvetukāmo.",
  "tika-vin08t0:2192_16": "Akkosādhippāyoti paraṃ akkositukāmo paribhāsitukāmo.",
  "tika-vin08t0:2192_17": "Kammādhippāyoti tajjanīyādikammaṃ kattukāmo.",
  "tika-vin08t0:2192_18": "Vuṭṭhānādhippāyoti āpattito vuṭṭhāpetukāmo.",
  "tika-vin08t0:2192_19": "Uposathappavāraṇaṭṭhapanādhippāyoti uposathaṃ,",
  "tika-vin08t0:2192_20": "pavāraṇaṃ vā ṭhapetukāmo.",
  "tika-vin08t0:2192_21": "Anuvijjanādhippāyoti upaparikkhitukāmo.",
  "tika-vin08t0:2192_22": "Dhammakathādhippāyoti dhammaṃ desetukāmo.",
  "tika-vin08t0:2192_23": "Iti paraṃ codentānaṃ bhikkhūnaṃ adhippāyabhedo anekavidho hotīti attho.",
  "tika-vin08t0:2192_24": "Purimesu catūsu adhippāyesūti cāvanādhippāyaakkosādhippāyakammādhippāyavuṭṭhānādhippāyesu okāsaṃ akārāpentassa dukkaṭaṃ.",
  "tika-vin08t0:2192_25": "Kārāpetvāpi sammukhā codentassa yathānurūpaṃ saṅghādisesapācittiyadukkaṭāni,",
  "tika-vin08t0:2192_26": "asammukhā pana dukkaṭamevāti ayamettha piṇḍattho.",
  "tika-vin08t0:2192_27": "Sesaṃ suviññeyyameva.",
  "tika-vin08t0:2193_0": "“Ṭhapanakkhettaṃ pana jānitabba”nti vatvā taṃ dassento “suṇātu me”tiādimāha.",
  "tika-vin08t0:2193_1": "Anuvijjakassa anuvijjanādhippāyena vadantassa okāsakammaṃ natthīti yojanā.",
  "tika-vin08t0:2193_2": "Dhammakathikassa anodissa kammaṃ kathentassa okāsakammaṃ natthi.",
  "tika-vin08t0:2193_3": "Sace pana odissa katheti, āpatti,",
  "tika-vin08t0:2193_4": "tasmā taṃ dassetvā gantabbanti yojetabbaṃ.",
  "tika-vin08t0:2193_5": "Sesaṃ suviññeyyameva.",
  "tika-vin08t0:2194_0": "Saddhādeyyavinipātanakathā",
  "tika-vin08t0:2195_0": "60.",
  "tika-vin08t0:2195_1": "Saddhādeyyavinipātanakathāyaṃ “mātāpitaroti kho,",
  "tika-vin08t0:2195_2": "bhikkhave,",
  "tika-vin08t0:2195_3": "vadamāne kiṃ vadeyyāma.",
  "tika-vin08t0:2195_4": "Anujānāmi,",
  "tika-vin08t0:2195_5": "bhikkhave,",
  "tika-vin08t0:2195_6": "mātāpitūnaṃ dātuṃ, na ca,",
  "tika-vin08t0:2195_7": "bhikkhave,",
  "tika-vin08t0:2195_8": "saddhādeyyaṃ vinipātetabbaṃ,",
  "tika-vin08t0:2195_9": "yo vinipāteyya,",
  "tika-vin08t0:2195_10": "āpatti dukkaṭassā”ti vacanato dāyakehi saddhāya bhikkhussa dinnaṃ vinipātetvā gihīnaṃ dātuṃ na vaṭṭati. “Na ca,",
  "tika-vin08t0:2195_11": "bhikkhave,",
  "tika-vin08t0:2195_12": "saddhādeyyanti ettha sesañātīnaṃ dento vinipātetiyeva.",
  "tika-vin08t0:2195_13": "Mātāpitaro pana sace rajje ṭhitāpi patthayanti,",
  "tika-vin08t0:2195_14": "dātabba”nti aṭṭhakathāyaṃ vuttattā bhātubhaginīādīnaṃ ñātakānampi dātuṃ na vaṭṭati.",
  "tika-vin08t0:2195_15": "Vuttañhi ācariyadhammasirittherena khuddasikkhāyaṃ –",
  "tika-vin08t0:2196_0": "“Na labbhaṃ vinipātetuṃ, saddhādeyyañca cīvaraṃ;",
  "tika-vin08t0:2197_0": "Labbhaṃ pitūnaṃ sesānaṃ, ñātīnampi na labbhatī”ti.",
  "tika-vin08t0:2198_0": "Kayavikkayasamāpattisikkhāpadavaṇṇanāyampi “mātaraṃ pana pitaraṃ vā ‘imaṃ dehī’ti vadato viññatti na hoti,",
  "tika-vin08t0:2198_1": "‘imaṃ gaṇhāhī’ti vadato saddhādeyyavinipātanaṃ na hoti.",
  "tika-vin08t0:2198_2": "Aññātakaṃ ‘imaṃ dehī’ti vadato viññatti hoti,",
  "tika-vin08t0:2198_3": "‘imaṃ gaṇhāhī’ti vadato saddhādeyyavinipātanaṃ hoti.",
  "tika-vin08t0:2198_4": "‘Iminā imaṃ dehī’ti kayavikkayaṃ āpajjato nissaggiyaṃ hotī”ti aṭṭhakathāyaṃ vuttaṃ.",
  "tika-vin08t0:2198_5": "Tattha “sesañātakesu saddhādeyyavinipātasambhavato tadabhāvaṭṭhānampi dassetuṃ ‘mātaraṃ pana pitaraṃ vā’ti vutta”nti vimativinodaniyaṃ vuttaṃ.",
  "tika-vin08t0:2199_0": "Santaruttarakathā",
  "tika-vin08t0:2200_0": "61.",
  "tika-vin08t0:2200_1": "Santaruttarakathāyaṃ antara-",
  "tika-vin08t0:2200_2": "saddo majjhavācako.",
  "tika-vin08t0:2200_3": "Vasati sīlenāti vāsako,",
  "tika-vin08t0:2200_4": "“antare vāsako antaravāsako”ti vattabbe “rūpabhavo rūpa”ntiādīsu viya uttarapadalopīsamāsavasena “antaro”ti vutto.",
  "tika-vin08t0:2200_5": "Uttarasaddo uparivācako,",
  "tika-vin08t0:2200_6": "ābhuso sajjatīti āsaṅgo,",
  "tika-vin08t0:2200_7": "“uttare āsaṅgo uttarāsaṅgo”ti vattabbe vuttanayena “uttaro”ti vutto,",
  "tika-vin08t0:2200_8": "antaro ca uttaro ca antaruttarā,",
  "tika-vin08t0:2200_9": "saha antaruttarehi yo vattatīti santaruttaro,",
  "tika-vin08t0:2200_10": "sahapubbapadabhinnādhikaraṇadvipadabahubbīhisamāso.",
  "tika-vin08t0:2200_11": "Atha vā saha antarena ca uttarena ca yo vattatīti santaruttaro,",
  "tika-vin08t0:2200_12": "tipadabahubbīhisamāso.",
  "tika-vin08t0:2200_13": "Saṅghāṭiṃ ṭhapetvā antaravāsakauttarāsaṅgamattadharo hutvā gāmo na pavisitabboti attho.",
  "tika-vin08t0:2200_14": "“Paribbājakamadakkhi tidaṇḍakenā”tiādīsu viya itthambhūtalakkhaṇe cetaṃ karaṇavacanaṃ,",
  "tika-vin08t0:2200_15": "tasmā antaravāsakaṃ timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā saṅghāṭiñca",
  "tika-vin08t0:2200_16": "uttarāsaṅgañca diguṇaṃ katvā pārupitvā gāmo pavisitabbo.",
  "tika-vin08t0:2201_0": "Cīvaranikkhepakathā",
  "tika-vin08t0:2202_0": "62.",
  "tika-vin08t0:2202_1": "Cīvaranikkhepakathāyaṃ saṃharīyateti saṅghāṭi,",
  "tika-vin08t0:2202_2": "tassā saṅghāṭiyā,",
  "tika-vin08t0:2202_3": "bhāvayoge kammatthe chaṭṭhī.",
  "tika-vin08t0:2202_4": "Nikkhepāyāti ṭhapanāya,",
  "tika-vin08t0:2202_5": "saṅghāṭiṃ aggahetvā vihāre ṭhapetvā gamanāya pañca kāraṇāni hontīti attho.",
  "tika-vin08t0:2202_6": "Gilāno vā hotīti gahetvā gantuṃ asamattho gilāno vā hoti.",
  "tika-vin08t0:2202_7": "Vassikasaṅketaṃ vā hotīti “vassikakālo aya”nti saṅketaṃ vā kataṃ hoti.",
  "tika-vin08t0:2202_8": "Nadīpāragataṃ vā hotīti nadiyā pāraṃ gantvā bhuñjitabbaṃ hoti.",
  "tika-vin08t0:2202_9": "Aggaḷaguttivihāro vā hotīti aggaḷaṃ datvāpi dātabbo suguttavihāro vā hoti.",
  "tika-vin08t0:2202_10": "Atthatakathinaṃ vā hotīti tasmiṃ vihāre kathinaṃ atthataṃ vā hoti atthatakathinānaṃ asamādānacārasambhavato.",
  "tika-vin08t0:2202_11": "Sesaṃ suviññeyyameva.",
  "tika-vin08t0:2202_12": "Āraññikassa pana vihāro na sugutto hotīti appabhikkhukattā corādīnaṃ gamanaṭṭhānato ca.",
  "tika-vin08t0:2202_13": "Bhaṇḍukkhalikāyāti cīvarādiṭṭhapanabhaṇḍukkhalikāya.",
  "tika-vin08t0:2202_14": "Sesaṃ suviññeyyaṃ.",
  "tika-vin08t0:2203_0": "Satthakammavatthikammakathā",
  "tika-vin08t0:2204_0": "63.",
  "tika-vin08t0:2204_1": "Satthakammavatthikammakathāyaṃ satthakammaṃ vā vatthikammaṃ vāti ettha yena kenaci satthādinā chindanādi satthakammaṃ nāma hoti.",
  "tika-vin08t0:2204_2": "Yena kenaci cammādinā vatthipīḷanaṃ vatthikammaṃ nāma.",
  "tika-vin08t0:2204_3": "“Sambādhe dahanakammaṃ paṭikkhepābhāvā vaṭṭatī”ti sāratthadīpaniyaṃ.",
  "tika-vin08t0:2204_4": "Vimativinodaniyaṃ pana “vatthipīḷananti yathā vatthigatatelādi antosarīre ārohanti,",
  "tika-vin08t0:2204_5": "evaṃ hatthena vatthimaddana”nti vuttaṃ.",
  "tika-vin08t0:2205_0": "Vajirabuddhiṭīkāyaṃ pana “sambādheti vaccamagge,",
  "tika-vin08t0:2205_1": "bhikkhussa bhikkhuniyā ca passāvamaggepi anulomato dahanaṃ paṭikkhepābhāvā vaṭṭati.",
  "tika-vin08t0:2205_2": "Satthavatthikammānulomato na vaṭṭatīti ce? Na,",
  "tika-vin08t0:2205_3": "paṭikkhittapaṭikkhepā,",
  "tika-vin08t0:2205_4": "paṭikkhipitabbassa tapparamatādīpanato.",
  "tika-vin08t0:2205_5": "Kiṃ vuttaṃ hoti?",
  "tika-vin08t0:2205_6": "Pubbe paṭikkhittampi satthakammaṃ sampiṇḍetvā pacchā ‘na,",
  "tika-vin08t0:2205_7": "bhikkhave…pe…",
  "tika-vin08t0:2205_8": "thullaccayassā’ti dvikkhattuṃ satthakammassa parikkhepo kato.",
  "tika-vin08t0:2205_9": "Tena sambādhassa sāmantā dvaṅgulaṃ paṭikkhipitabbaṃ nāma satthavatthikammato uddhaṃ natthīti dasseti.",
  "tika-vin08t0:2205_10": "Kiñca bhiyyo –",
  "tika-vin08t0:2205_11": "pubbe sambādheyeva satthakammaṃ paṭikkhittaṃ,",
  "tika-vin08t0:2205_12": "pacchā sambādhassa sāmantā dvaṅgulampi paṭikkhittaṃ,",
  "tika-vin08t0:2205_13": "tasmā tasseva paṭikkhepo,",
  "tika-vin08t0:2205_14": "netarassāti siddhaṃ.",
  "tika-vin08t0:2205_15": "Ettha ‘satthaṃ nāma satthahārakaṃ vāssa pariyeseyyā’tiādīsu viya yena chindati,",
  "tika-vin08t0:2205_16": "taṃ sabbaṃ.",
  "tika-vin08t0:2205_17": "Tena vuttaṃ ‘kaṇṭakena vā’tiādi.",
  "tika-vin08t0:2205_18": "Khārudānaṃ panettha bhikkhunīvibhaṅge pasākhe pamukhe anuññātanti veditabbaṃ,",
  "tika-vin08t0:2205_19": "eke pana ‘satthakammaṃ vā’ti pāṭhaṃ vikappetvā vatthikammaṃ karonti.",
  "tika-vin08t0:2205_20": "Vatthīti kiṃ?",
  "tika-vin08t0:2205_21": "Agghikā vuccati,",
  "tika-vin08t0:2205_22": "tāya chindanaṃ vatthikammaṃ nāmāti ca atthaṃ vaṇṇayanti,",
  "tika-vin08t0:2205_23": "te ‘satthahārakaṃ vāssa pariyeseyyā’ti imassa padabhājanīyaṃ dassetvā paṭikkhipitabbā.",
  "tika-vin08t0:2205_24": "Aṇḍavuddhīti vātaṇḍakā,",
  "tika-vin08t0:2205_25": "ādānavattīti anāhavattī”ti vuttaṃ.",
  "tika-vin08t0:2205_26": "Sesaṃ aṭṭhakathāyaṃ vuttanayeneva veditabbaṃ.",
  "tika-vin08t0:2206_0": "Nahāpitapubbakathā",
  "tika-vin08t0:2207_0": "64.",
  "tika-vin08t0:2207_1": "Nahāpitapubbakathāyaṃ nahāpito pubbeti nahāpitapubbo,",
  "tika-vin08t0:2207_2": "pubbe nahāpito hutvā idāni bhikkhubhūtoti attho.",
  "tika-vin08t0:2207_3": "Tena nahāpitapubbena bhikkhunā.",
  "tika-vin08t0:2207_4": "Khurabhaṇḍanti khurādinahāpitabhaṇḍaṃ,",
  "tika-vin08t0:2207_5": "“laddhātapatto rājakumāro”tiādīsu viya upalakkhaṇanayoyaṃ. “Na,",
  "tika-vin08t0:2207_6": "bhikkhave,",
  "tika-vin08t0:2207_7": "pabbajitena akappiyaṃ samādapetabbaṃ,",
  "tika-vin08t0:2207_8": "yo samādapeyya,",
  "tika-vin08t0:2207_9": "āpatti dukkaṭassa. Na ca,",
  "tika-vin08t0:2207_10": "bhikkhave,",
  "tika-vin08t0:2207_11": "nahāpitapubbena khurabhaṇḍaṃ pariharitabbaṃ,",
  "tika-vin08t0:2207_12": "yo parihareyya,",
  "tika-vin08t0:2207_13": "āpatti dukkaṭassā”ti ca dvidhā paññatti,",
  "tika-vin08t0:2207_14": "tasmā nahāpitapubbena vā anahāpitapubbena vā pabbajitena nāma akappiyasamādapanaṃ na kātabbaṃ.",
  "tika-vin08t0:2207_15": "Nahāpitapubbena pana bhikkhunā khurena abhilakkhitaṃ khurabhaṇḍaṃ,",
  "tika-vin08t0:2207_16": "khurabhaṇḍakhurakosanisitapāsāṇakhurathavikādayo na pariharitabbā eva.",
  "tika-vin08t0:2207_17": "Sesaṃ aṭṭhakathāyaṃ vuttanayeneva veditabbaṃ.",
  "tika-vin08t0:2207_18": "Vajirabuddhiṭīkāyaṃ pana “na,",
  "tika-vin08t0:2207_19": "bhikkhave,",
  "tika-vin08t0:2207_20": "pabbajitena akappiye samādapetabbanti vuttattā anupasampannassapi na kevalaṃ dasasu eva sikkhāpadesu,",
  "tika-vin08t0:2207_21": "atha kho yaṃ bhikkhussa na kappati,",
  "tika-vin08t0:2207_22": "tasmimpīti adhippāyo”ti vuttaṃ.",
  "tika-vin08t0:2208_0": "Dasabhāgakathā",
  "tika-vin08t0:2209_0": "65.",
  "tika-vin08t0:2209_1": "Dasabhāgakathāyaṃ saṅghikānīti saṅghasantakāni bījāni.",
  "tika-vin08t0:2209_2": "Puggalikāyāti puggalassa santakāya bhūmiyā.",
  "tika-vin08t0:2209_3": "Bhāgaṃ datvāti mūlabhāgasaṅkhātaṃ dasamabhāgaṃ bhūmisāmikānaṃ datvā.",
  "tika-vin08t0:2209_4": "Paribhuñjitabbānīti tesaṃ bījānaṃ phalāni ropakehi paribhuñjitabbānīti attho.",
  "tika-vin08t0:2209_5": "Sesaṃ suviññeyyameva.",
  "tika-vin08t0:2209_6": "Idaṃ kira jambudīpe porāṇakacārittanti ādikappakāle paṭhamakappikā manussā bodhisattaṃ mahāsammataṃ nāma",
  "tika-vin08t0:2209_7": "rājānaṃ katvā sabbepi attano attano taṇḍulaphalasālikhettato pavattataṇḍulaphalāni dasa koṭṭhāse katvā",
  "tika-vin08t0:2209_8": "ekaṃ koṭṭhāsaṃ bhūmisāmikabhūtassa mahāsammatarājino datvā paribhuñjiṃsu.",
  "tika-vin08t0:2209_9": "Tato paṭṭhāya jambudīpikānaṃ manussānaṃ cāritattā vuttaṃ.",
  "tika-vin08t0:2209_10": "Teneva sāratthadīpanīnāmikāyampi vinayaṭīkāyaṃ “dasabhāgaṃ datvāti dasamabhāgaṃ datvā.",
  "tika-vin08t0:2209_11": "Tenevāha ‘dasa koṭṭhāse katvā eko koṭṭhāso bhūmisāmikānaṃ dātabbo’ti” vuttaṃ.",
  "tika-vin08t0:2210_0": "Pātheyyakathā",
  "tika-vin08t0:2211_0": "66.",
  "tika-vin08t0:2211_1": "Pātheyyakathāyaṃ “anujānāmi,",
  "tika-vin08t0:2211_2": "bhikkhave”tiādi bhaddiyanagare amitaparibhogabhūtena meṇḍakaseṭṭhinā abhiyācito hutvā anuññātaṃ,",
  "tika-vin08t0:2211_3": "idha pana paṭhamaṃ “anujānāmi,",
  "tika-vin08t0:2211_4": "bhikkhave,",
  "tika-vin08t0:2211_5": "pañca gorase khīraṃ dadhiṃ takkaṃ navanītaṃ sappi”nti pañca gorasā anuññātā.",
  "tika-vin08t0:2211_6": "Tato paraṃ seṭṭhino abhiyācanānurūpaṃ vatvā anujānituṃ “santi,",
  "tika-vin08t0:2211_7": "bhikkhave,",
  "tika-vin08t0:2211_8": "maggā kantārā”tiādimāha.",
  "tika-vin08t0:2211_9": "Sesaṃ aṭṭhakathāyaṃ vuttanayeneva veditabbaṃ.",
  "tika-vin08t0:2211_10": "Tathā alabhantena aññātakaappavāritaṭṭhānato yācitvāpi gahetabbanti etena evarūpesu kālesu viññattipaccayā doso natthīti dasseti.",
  "tika-vin08t0:2211_11": "“Ekadivasena gamanīye magge ekabhattatthāya pariyesitabba”nti vuttattā pana tato upari yācanaṃ na vaṭṭatīti dassitaṃ.",
  "tika-vin08t0:2211_12": "“Dīghe addhāne”tiādinā sace māsagamanīye magge sattāhagamanīyo eva kantāro hoti,",
  "tika-vin08t0:2211_13": "tattha sattāhayāpanīyamattameva pātheyyaṃ pariyesitabbaṃ,",
  "tika-vin08t0:2211_14": "tato paraṃ piṇḍacārikādivasena subhikkhasulabhapiṇḍamaggattā na pariyesitabbanti.",
  "tika-vin08t0:2212_0": "Mahāpadesakathā",
  "tika-vin08t0:2213_0": "67.",
  "tika-vin08t0:2213_1": "Mahāpadesakathāyaṃ mahāpadesā nāma appaṭikkhittā dve,",
  "tika-vin08t0:2213_2": "ananuññātā dveti cattāroti dassento “yaṃ bhikkhave”tiādimāha.",
  "tika-vin08t0:2213_3": "Tesu appaṭikkhittepi akappiyānulomakappiyānulomavasena dve,",
  "tika-vin08t0:2213_4": "tathā ananuññātepīti.",
  "tika-vin08t0:2214_0": "Tattha “parimaddantāti upaparikkhantā.",
  "tika-vin08t0:2214_1": "Paṭṭaṇṇudese sañjātavatthaṃ paṭṭuṇṇaṃ.",
  "tika-vin08t0:2214_2": "‘Paṭṭuṇṇaṃ koseyyaviseso’ti hi abhidhānakose vuttaṃ.",
  "tika-vin08t0:2214_3": "Cīnadese somāradese ca sañjātavatthāni cīnasomārapaṭāni.",
  "tika-vin08t0:2214_4": "Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-vin08t0:2214_5": "Iddhimayaṃ ehibhikkhūnaṃ puññiddhiyā nibbattacīvaraṃ,",
  "tika-vin08t0:2214_6": "taṃ khomādīnaṃ aññataraṃ hotīti tesaṃyeva anulomaṃ.",
  "tika-vin08t0:2214_7": "Devatāhi dinnacīvaraṃ devadattiyaṃ,",
  "tika-vin08t0:2214_8": "taṃ kapparukkhe nibbattaṃ jāliniyā devakaññāya anuruddhattherassa dinnavatthasadisaṃ,",
  "tika-vin08t0:2214_9": "tampi khomādīnaṃyeva anulomaṃ hoti tesu aññatarabhāvato.",
  "tika-vin08t0:2214_10": "Dve paṭāni desanāmena vuttānīti tesaṃ sarūpadassanamattametaṃ,",
  "tika-vin08t0:2214_11": "nāññanivattanapadaṃ paṭṭuṇṇapaṭṭassapi desanāmeneva vuttattā.",
  "tika-vin08t0:2214_12": "Tumbāti tīṇi bhājanāni.",
  "tika-vin08t0:2214_13": "Phalakatumbo lābuādi.",
  "tika-vin08t0:2214_14": "Udakatumbo udakukkhipanakuṭako.",
  "tika-vin08t0:2214_15": "Kilañjacchattanti veḷuvilīvehi vāyitvā katachatta”nti sāratthadīpaniyaṃ vuttaṃ.",
  "tika-vin08t0:2215_0": "“Yāvakālikapakkānanti pakke sandhāya vuttaṃ.",
  "tika-vin08t0:2215_1": "Āmāni pana anupasampannehi sītudake madditvā parissāvetvā dinnapānaṃ pacchābhattampi kappati eva.",
  "tika-vin08t0:2215_2": "Ayañca attho mahāaṭṭhakathāyaṃ sarūpato avuttoti āha ‘kurundiyaṃ panā’tiādi.",
  "tika-vin08t0:2215_3": "Ucchuraso nikasaṭoti idaṃ pātabbatāsāmaññena yāmakālikakathāyaṃ vuttaṃ,",
  "tika-vin08t0:2215_4": "taṃ pana sattāhakālikamevāti gahetabbaṃ.",
  "tika-vin08t0:2215_5": "Ime cattāro rasāti phalapattapupphaucchurasā cattāro”ti vimativinodaniyaṃ vuttaṃ.",
  "tika-vin08t0:2215_6": "“Dve paṭā desanāmenevāti cīnapaṭasomārapaṭāni.",
  "tika-vin08t0:2215_7": "Tīṇīti paṭṭuṇṇena saha tīṇi.",
  "tika-vin08t0:2215_8": "Iddhimayaṃ ehibhikkhūnaṃ nibbattaṃ.",
  "tika-vin08t0:2215_9": "Devadattiyaṃ anuruddhattherena laddha”nti vajirabuddhiṭīkāyaṃ.",
  "tika-vin08t0:2216_0": "Saṃsaṭṭhakathā",
  "tika-vin08t0:2217_0": "Saṃsaṭṭhakathāyaṃ tadahupaṭiggahitaṃ kāle kappatītiādi sabbaṃ sambhinnarasaṃ sandhāya vuttaṃ.",
  "tika-vin08t0:2217_1": "Sace hi challimpi apanetvā sakaleneva nāḷikeraphalena saddhiṃ pānakaṃ paṭiggahitaṃ hoti,",
  "tika-vin08t0:2217_2": "nāḷikeraṃ apanetvā taṃ vikālepi kappati.",
  "tika-vin08t0:2217_3": "Upari sappipiṇḍaṃ ṭhapetvā sītalapāyāsaṃ denti,",
  "tika-vin08t0:2217_4": "yaṃ pāyāsena asaṃsaṭṭhaṃ sappi,",
  "tika-vin08t0:2217_5": "taṃ apanetvā sattāhaṃ paribhuñjituṃ vaṭṭati.",
  "tika-vin08t0:2217_6": "Baddhamadhuphāṇitādīsupi eseva nayo.",
  "tika-vin08t0:2217_7": "Takkolajātiphalādīhi alaṅkaritvā piṇḍapātaṃ denti,",
  "tika-vin08t0:2217_8": "tāni uddharitvā dhovitvā yāvajīvaṃ paribhuñjitabbāni,",
  "tika-vin08t0:2217_9": "yāguyaṃ pakkhipitvā dinnasiṅgiverādīsupi,",
  "tika-vin08t0:2217_10": "telādīsu pakkhipitvā dinnalaṭṭhimadhukādīsupi eseva nayo.",
  "tika-vin08t0:2217_11": "Evaṃ yaṃ yaṃ asambhinnarasaṃ hoti,",
  "tika-vin08t0:2217_12": "taṃ taṃ ekato paṭiggahitampi yathā suddhaṃ hoti,",
  "tika-vin08t0:2217_13": "tathā dhovitvā vā tacchetvā vā tassa tassa kālassa vasena paribhuñjituṃ vaṭṭati.",
  "tika-vin08t0:2218_0": "Sace pana sambhinnarasaṃ hoti saṃsaṭṭhaṃ,",
  "tika-vin08t0:2218_1": "na vaṭṭati.",
  "tika-vin08t0:2218_2": "Yāvakālikañhi attanā saddhiṃ sambhinnarasāni tīṇipi yāmakālikādīni attano sabhāvaṃ upaneti.",
  "tika-vin08t0:2218_3": "Yāmakālikaṃ dvepi sattāhakālikādīni attano sabhāvaṃ upaneti.",
  "tika-vin08t0:2218_4": "Sattāhakālikaṃ attanā saddhiṃ saṃsaṭṭhaṃ yāvajīvikaṃ attano sabhāvaññeva upaneti,",
  "tika-vin08t0:2218_5": "tasmā tena tadahupaṭiggahitena saddhiṃ tadahupaṭiggahitaṃ vā purepaṭiggahitaṃ vā yāvajīvikaṃ sattāhaṃ kappati,",
  "tika-vin08t0:2218_6": "dvīhapaṭiggahitena chāhaṃ…pe…",
  "tika-vin08t0:2218_7": "sattāhapaṭiggahitena tadaheva kappatīti veditabbaṃ.",
  "tika-vin08t0:2218_8": "Tasmāyeva hi “sattāhakālikena,",
  "tika-vin08t0:2218_9": "bhikkhave,",
  "tika-vin08t0:2218_10": "yāvajīvikaṃ tadahupaṭiggahita”nti avatvā “paṭiggahitaṃ sattāhaṃ kappatī”ti vuttaṃ.",
  "tika-vin08t0:2219_0": "Kālayāmasattāhātikkamesu cettha vikālabhojanasannidhibhesajjasikkhāpadānaṃ vasena āpattiyo veditabbā.",
  "tika-vin08t0:2219_1": "Imesu ca pana catūsu kālikesu yāvakālikaṃ yāmakālikanti idameva dvayaṃ antovutthakañceva sannidhikārakañca hoti,",
  "tika-vin08t0:2219_2": "sattāhakālikañca yāvajīvikañca akappiyakuṭiyaṃ nikkhipitumpi vaṭṭati,",
  "tika-vin08t0:2219_3": "sannidhimpi na janetīti.",
  "tika-vin08t0:2219_4": "Sesaṃ sabbattha uttānatthameva.",
  "tika-vin08t0:2220_0": "Pañcabhesajjakathā",
  "tika-vin08t0:2221_0": "Pañcabhesajjakathāyaṃ “anujānāmi,",
  "tika-vin08t0:2221_1": "bhikkhave,",
  "tika-vin08t0:2221_2": "tāni pañca bhesajjāni kāle paṭiggahetvā kāle paribhuñjitu”nti vacanato sāradikena ābādhena phuṭṭhānaṃ bhikkhūnaṃ yāgupi pītā uggacchati,",
  "tika-vin08t0:2221_3": "bhattampi bhuttaṃ uggacchati,",
  "tika-vin08t0:2221_4": "te tena kisā honti lūkhā dubbaṇṇā uppaṇḍuppaṇḍukajātā dhamanisanthatagattā.",
  "tika-vin08t0:2221_5": "Tesaṃ yaṃ bhesajjañceva assa bhesajjasammatañca,",
  "tika-vin08t0:2221_6": "lokassa āhāratthañca phareyya,",
  "tika-vin08t0:2221_7": "na ca oḷāriko āhāro paññāyeyya.",
  "tika-vin08t0:2221_8": "Tatrimāni pañca bhesajjāni.",
  "tika-vin08t0:2221_9": "Seyyathidaṃ –",
  "tika-vin08t0:2221_10": "sappi navanītaṃ telaṃ madhu phāṇitaṃ,",
  "tika-vin08t0:2221_11": "tāni bhesajjāni kāle paṭiggahetvā kāle paribhuñjituṃ vaṭṭati.",
  "tika-vin08t0:2221_12": "Tattha “sāradikena ābādhenāti saradakāle uppannena pittābādhena.",
  "tika-vin08t0:2221_13": "Tasmiñhi kāle vassodakenapi tementi,",
  "tika-vin08t0:2221_14": "kaddamampi maddanti,",
  "tika-vin08t0:2221_15": "antarantarā ābādhopi kharo hoti,",
  "tika-vin08t0:2221_16": "tena tesaṃ pittaṃ koṭṭhabbhantaragataṃ hoti.",
  "tika-vin08t0:2221_17": "Āhāratthañca phareyyāti āhāratthaṃ sādheyyā”ti aṭṭhakathāyaṃ vuttaṃ.",
  "tika-vin08t0:2221_18": "Vimativinodaniyaṃ “pittaṃ koṭṭhabbhantaragataṃ hotīti bahisarīre byāpetvā ṭhitaṃ abaddhapittaṃ koṭṭhabbhantaragataṃ hoti,",
  "tika-vin08t0:2221_19": "tena pittaṃ kupitaṃ hotīti adhippāyo”ti vuttaṃ.",
  "tika-vin08t0:2222_0": "Vajirabuddhiṭīkāyaṃ “yaṃ bhesajjañceva assāti parato ‘tadubhayena bhiyyosomattāya kisā hontī’tiādinā",
  "tika-vin08t0:2222_1": "virodhadassanato nidānānapekkhaṃ yathālābhavasena vuttanti veditabbaṃ.",
  "tika-vin08t0:2222_2": "Yathānidānaṃ kasmā na vuttanti ce?",
  "tika-vin08t0:2222_3": "Tadaññāpekkhādhippāyato.",
  "tika-vin08t0:2222_4": "Sabbabuddhakālepi hi sappiādīnaṃ sattāhakālikabhāvāpekkhoti.",
  "tika-vin08t0:2222_5": "Tathā vacanena bhagavato adhippāyo.",
  "tika-vin08t0:2222_6": "Teneva ‘āhāratthañca phareyya,",
  "tika-vin08t0:2222_7": "na ca oḷāriko āhāro paññāyeyyā’ti vuttaṃ.",
  "tika-vin08t0:2222_8": "Tathā hi kāle paṭiggahetvā kāle paribhuñjitunti ettha ca kālaparicchedo na kato,",
  "tika-vin08t0:2222_9": "kutoyeva pana labbhā tadaññāpekkhādhippāyo bhagavatā mūlabhesajjādīni tāni paṭiggahetvā yāvajīvanti kālaparicchedo.",
  "tika-vin08t0:2222_10": "Yaṃ pana ‘anujānāmi,",
  "tika-vin08t0:2222_11": "bhikkhave,",
  "tika-vin08t0:2222_12": "tāni bhesajjāni kāle paṭiggahetvā kāle paribhuñjitu’nti vacanaṃ,",
  "tika-vin08t0:2222_13": "taṃ ‘sannidhiṃ katvā aparāparasmiṃ divase kāle eva paribhuñjituṃ anujānāmī’ti adhippāyato vuttanti veditabbaṃ.",
  "tika-vin08t0:2222_14": "Aññathā atisayattā bhagavato ‘yaṃ bhesajjañceva assā’tiādivitakkuppādo na sambhavati.",
  "tika-vin08t0:2222_15": "Paṇītabhojanānumatiyā pasiddhattā ābādhānurūpasappāyāpekkhāya vuttānīti ce? Tañca na,",
  "tika-vin08t0:2222_16": "‘bhiyyosomattāyā’ti kisādibhāvāpattidassanato.",
  "tika-vin08t0:2222_17": "Yathā ucchurasaṃ upādāya phāṇitanti vuttaṃ,",
  "tika-vin08t0:2222_18": "tathā navanītaṃ upādāya sappīti vattabbato navanītaṃ visuṃ na vattabbanti ce?",
  "tika-vin08t0:2222_19": "Na visesadassanādhippāyato.",
  "tika-vin08t0:2222_20": "Yathā phāṇitaggahaṇena siddhepi parato ucchuraso visuṃ anuññāto ucchusāmaññato guḷodakaṭṭhāne ṭhapanādhippāyato,",
  "tika-vin08t0:2222_21": "tathā navanīte visesavidhidassanādhippāyato navanītaṃ visuṃ anuññātanti veditabbaṃ.",
  "tika-vin08t0:2222_22": "Visesavidhi panassa bhesajjasikkhāpadaṭṭhakathāvasena veditabbo.",
  "tika-vin08t0:2222_23": "Vuttañhi tattha ‘pacitvā sappiṃ katvā paribhuñjitukāmena adhotampi pacituṃ vaṭṭatī’ti.",
  "tika-vin08t0:2222_24": "Tattha sappi pakkāva hoti, nāpakkā,",
  "tika-vin08t0:2222_25": "tathā phāṇitampi.",
  "tika-vin08t0:2222_26": "Navanītaṃ apakkamevā”tiādi.",
  "tika-vin08t0:2223_0": "Dutiyabhesajjakathā",
  "tika-vin08t0:2224_0": "Dutiyabhesajjakathāyaṃ “anujānāmi,",
  "tika-vin08t0:2224_1": "bhikkhave,",
  "tika-vin08t0:2224_2": "tāni pañca bhesajjāni paṭiggahetvā kālepi vikālepi paribhuñjitu”nti vacanato “tāni pañca bhesajjāni kāle",
  "tika-vin08t0:2224_3": "paṭiggahetvā kāle paribhuñjantānaṃ tesaṃ bhikkhūnaṃ yānipi tāni pākatikāni lūkhāni bhojanāni,",
  "tika-vin08t0:2224_4": "tāni nacchādenti,",
  "tika-vin08t0:2224_5": "pageva senesitāni.",
  "tika-vin08t0:2224_6": "Te tena ceva sāradikena ābādhena phuṭṭhā iminā ca bhattācchādakena tadubhayena bhiyyosomattāya kisā hontī”ti",
  "tika-vin08t0:2224_7": "imasmiṃ vatthusmiṃ kālepi vikālepīti anuññātattā vikālepi paribhuñjituṃ vaṭṭati.",
  "tika-vin08t0:2224_8": "Tattha “nacchādentīti na jīranti,",
  "tika-vin08t0:2224_9": "na vātarogaṃ paṭippassambhetuṃ sakkonti.",
  "tika-vin08t0:2224_10": "Senesitānīti siniddhāni.",
  "tika-vin08t0:2224_11": "Bhattācchādakenāti bhattaṃ arocikenā”ti aṭṭhakathāyaṃ vuttaṃ,",
  "tika-vin08t0:2224_12": "ṭīkāsu pana “nacchādentīti ruciṃ na uppādentī”ti ettakameva vuttaṃ,",
  "tika-vin08t0:2224_13": "mahāvibhaṅge pana “yāni kho pana tāni gilānānaṃ bhikkhūnaṃ paṭisāyanīyāni bhesajjāni.",
  "tika-vin08t0:2224_14": "Seyyathidaṃ –",
  "tika-vin08t0:2224_15": "sappi navanītaṃ telaṃ madhu phāṇitaṃ,",
  "tika-vin08t0:2224_16": "tāni paṭiggahetvā sattāhaparamaṃ sannidhikārakaṃ paribhuñjitabbāni,",
  "tika-vin08t0:2224_17": "taṃ atikkāmayato nissaggiyaṃ pācittiya”nti vacanato imesaṃ pañcabhesajjānaṃ sattāhakālikabhāvo veditabbo,",
  "tika-vin08t0:2224_18": "idha pana aṭṭhuppattivasena vuttoti.",
  "tika-vin08t0:2225_0": "Vasābhesajjakathā",
  "tika-vin08t0:2226_0": "Vasābhesajjakathāyaṃ “anujānāmi,",
  "tika-vin08t0:2226_1": "bhikkhave,",
  "tika-vin08t0:2226_2": "vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasaṃ kāle paṭiggahitaṃ kāle",
  "tika-vin08t0:2226_3": "nippakkaṃ kāle saṃsaṭṭhaṃ telaparibhogena paribhuñjituṃ.",
  "tika-vin08t0:2226_4": "Vikāle ce,",
  "tika-vin08t0:2226_5": "bhikkhave,",
  "tika-vin08t0:2226_6": "paṭiggahitaṃ vikāle nippakkaṃ vikāle saṃsaṭṭhaṃ,",
  "tika-vin08t0:2226_7": "tañce paribhuñjeyya,",
  "tika-vin08t0:2226_8": "āpatti tiṇṇaṃ dukkaṭānaṃ. Kāle ce,",
  "tika-vin08t0:2226_9": "bhikkhave,",
  "tika-vin08t0:2226_10": "paṭiggahitaṃ vikāle nippakkaṃ vikāle saṃsaṭṭhaṃ,",
  "tika-vin08t0:2226_11": "tañce paribhuñjeyya,",
  "tika-vin08t0:2226_12": "āpatti dvinnaṃ dukkaṭānaṃ. Kāle ce,",
  "tika-vin08t0:2226_13": "bhikkhave,",
  "tika-vin08t0:2226_14": "paṭiggahitaṃ kāle nippakkaṃ vikāle saṃsaṭṭhaṃ,",
  "tika-vin08t0:2226_15": "tañce paribhuñjeyya,",
  "tika-vin08t0:2226_16": "āpatti dukkaṭassa. Kāle ce,",
  "tika-vin08t0:2226_17": "bhikkhave,",
  "tika-vin08t0:2226_18": "paṭiggahitaṃ kāle nippakkaṃ kāle saṃsaṭṭhaṃ,",
  "tika-vin08t0:2226_19": "tañce paribhuñjeyya,",
  "tika-vin08t0:2226_20": "anāpattī”ti.",
  "tika-vin08t0:2226_21": "Tattha “kāle paṭiggahitantiādīsu majjhanhike avītivatte paṭiggahetvā pacitvā parissāvetvā cāti attho.",
  "tika-vin08t0:2226_22": "Telaparibhogena paribhuñjitunti sattāhakālikatelaparibhogena paribhuñjitu”nti aṭṭhakathāyaṃ vuttaṃ,",
  "tika-vin08t0:2226_23": "ṭīkāsu pana “susukāti samudde bhavā ekā macchajāti,",
  "tika-vin08t0:2226_24": "kumbhilātipi vadanti.",
  "tika-vin08t0:2226_25": "Saṃsaṭṭhanti parissāvitaṃ.",
  "tika-vin08t0:2226_26": "Telaparibhogenāti sattāhakālikaparibhogaṃ sandhāya vutta”nti vuttaṃ.",
  "tika-vin08t0:2226_27": "Ayamettha saṅkhepo,",
  "tika-vin08t0:2226_28": "vitthāro pana heṭṭhā catukālikakathāyaṃ vuttoyeva.",
  "tika-vin08t0:2227_0": "Mūlabhesajjakathā",
  "tika-vin08t0:2228_0": "Mūlabhesajjakathāyaṃ “anujānāmi,",
  "tika-vin08t0:2228_1": "bhikkhave,",
  "tika-vin08t0:2228_2": "mūlāni bhesajjāni,",
  "tika-vin08t0:2228_3": "haliddiṃ siṅgiveraṃ vacaṃ vacattaṃ ativisaṃ kaṭukarohiṇiṃ usīraṃ bhaddamuttakaṃ,",
  "tika-vin08t0:2228_4": "yāni vā panaññānipi atthi mūlāni bhesajjāni neva khādanīye khādanīyatthaṃ pharanti,",
  "tika-vin08t0:2228_5": "na bhojanīye bhojanīyatthaṃ pharanti,",
  "tika-vin08t0:2228_6": "tāni paṭiggahetvā yāvajīvaṃ pariharituṃ,",
  "tika-vin08t0:2228_7": "sati paccaye paribhuñjituṃ.",
  "tika-vin08t0:2228_8": "Asati paccaye paribhuñjantassa āpatti dukkaṭassā”ti.",
  "tika-vin08t0:2228_9": "Tattha vacattanti setavacaṃ.",
  "tika-vin08t0:2228_10": "Sesaṃ heṭṭhā vuttameva.",
  "tika-vin08t0:2229_0": "Piṭṭhabhesajjakathā",
  "tika-vin08t0:2230_0": "Piṭṭhabhesajjakathāyaṃ “anujānāmi,",
  "tika-vin08t0:2230_1": "bhikkhave,",
  "tika-vin08t0:2230_2": "nisadaṃ nisadapotaka”nti vacanato pisitehi cuṇṇakatehi mūlabhesajjehi atthe sati nisadañca nisadapotakañca pariharituṃ vaṭṭati.",
  "tika-vin08t0:2230_3": "Tattha nisadaṃ nisadapotakanti pisanasilā ca pisanapoto ca.",
  "tika-vin08t0:2230_4": "Nisadanti pisanti cuṇṇavicuṇṇaṃ karonti mūlabhesajjādayo etthāti nisadaṃ,",
  "tika-vin08t0:2230_5": "pisanasilā.",
  "tika-vin08t0:2230_6": "Nisadanti pisanti cuṇṇavicuṇṇaṃ karonti mūlabhesajjādayo etenāti nisadaṃ,",
  "tika-vin08t0:2230_7": "posetabboti poto, dārako.",
  "tika-vin08t0:2230_8": "Khuddakappamāṇatāya poto viyāti poto,",
  "tika-vin08t0:2230_9": "nisadañca taṃ poto cāti nisadapoto,",
  "tika-vin08t0:2230_10": "taṃ nisadapotakaṃ.",
  "tika-vin08t0:2230_11": "Nipubbasada cuṇṇakaraṇeti dhātu.",
  "tika-vin08t0:2231_0": "Kasāvabhesajjakathā",
  "tika-vin08t0:2232_0": "Kasāvabhesajjakathāyaṃ “anujānāmi,",
  "tika-vin08t0:2232_1": "bhikkhave,",
  "tika-vin08t0:2232_2": "kasāvāni bhesajjāni nimbakasāvaṃ kuṭajakasāvaṃ paṭolakasāvaṃ phaggavakasāvaṃ nattamālakasāvaṃ,",
  "tika-vin08t0:2232_3": "yāni vā panaññānipi atthi kasāvāni bhesajjāni neva khādanīye khādanīyatthaṃ pharanti,",
  "tika-vin08t0:2232_4": "na bhojanīye bhojanīyatthaṃ pharanti,",
  "tika-vin08t0:2232_5": "tāni paṭiggahetvā yāvajīvaṃ pariharituṃ,",
  "tika-vin08t0:2232_6": "sati paccaye paribhuñjituṃ,",
  "tika-vin08t0:2232_7": "asati paccaye paribhuñjantassa āpatti dukkaṭassā”ti vacanato tānipi kasāvabhesajjāni paṭiggahetvā yāvajīvaṃ",
  "tika-vin08t0:2232_8": "pariharituṃ sati paccaye paribhuñjituṃ vaṭṭati.",
  "tika-vin08t0:2232_9": "Tattha phaggavanti latājāti.",
  "tika-vin08t0:2232_10": "Nattamālanti karañjaṃ.",
  "tika-vin08t0:2232_11": "“Kasāvehīti tacādīni udake tāpetvā gahitaūsarehī”ti vimativinodaniyaṃ vuttaṃ.",
  "tika-vin08t0:2233_0": "Paṇṇabhesajjakathā",
  "tika-vin08t0:2234_0": "Paṇṇabhesajjakathāyaṃ “anujānāmi,",
  "tika-vin08t0:2234_1": "bhikkhave,",
  "tika-vin08t0:2234_2": "paṇṇāni bhesajjāni nimbapaṇṇaṃ kuṭajapaṇṇaṃ paṭolapaṇṇaṃ nattamālapaṇṇaṃ phaggavapaṇṇaṃ sulasipaṇṇaṃ kappāsapaṇṇaṃ,",
  "tika-vin08t0:2234_3": "yāni vā panaññānipi atthi paṇṇāni bhesajjāni neva khādanīye khādanīyatthaṃ pharanti,",
  "tika-vin08t0:2234_4": "na bhojanīye bhojanīyatthaṃ pharanti,",
  "tika-vin08t0:2234_5": "tāni paṭiggahetvā yāvajīvaṃ pariharituṃ,",
  "tika-vin08t0:2234_6": "sati paccaye paribhuñjituṃ,",
  "tika-vin08t0:2234_7": "asati paccaye paribhuñjantassa āpatti dukkaṭassā”ti vacanato khādanīyabhojanīyatthaṃ apharantāni tānipi paṇṇāni paṭiggahetvā yāvajīvaṃ pariharituṃ,",
  "tika-vin08t0:2234_8": "sati paccaye paribhuñjituṃ vaṭṭati.",
  "tika-vin08t0:2234_9": "Acchavasantiādīsu nissaggiyavaṇṇanāyaṃ vuttanayeneva attho veditabbo.",
  "tika-vin08t0:2234_10": "Mūlabhesajjādivinicchayopi khuddakavaṇṇanāyaṃ vuttoyeva,",
  "tika-vin08t0:2234_11": "tasmā idha yaṃ yaṃ pubbe avuttaṃ,",
  "tika-vin08t0:2234_12": "taṃ tadeva vaṇṇayissāma.",
  "tika-vin08t0:2235_0": "Phalabhesajjakathā",
  "tika-vin08t0:2236_0": "Phalabhesajjakathāyaṃ “anujānāmi,",
  "tika-vin08t0:2236_1": "bhikkhave,",
  "tika-vin08t0:2236_2": "phalāni bhesajjāni biḷaṅgaṃ pippaliṃ maricaṃ harītakaṃ vibhītakaṃ āmalakaṃ goṭṭhaphalaṃ,",
  "tika-vin08t0:2236_3": "yāni vā panaññānipi atthi phalāni bhesajjāni neva khādanīye khādanīyatthaṃ pharanti,",
  "tika-vin08t0:2236_4": "na bhojanīye bhojanīyatthaṃ pharanti,",
  "tika-vin08t0:2236_5": "tāni paṭiggahetvā yāvajīvaṃ pariharituṃ,",
  "tika-vin08t0:2236_6": "sati paccaye paribhuñjituṃ,",
  "tika-vin08t0:2236_7": "asati paccaye paribhuñjantassa āpatti dukkaṭassā”ti vacanato khādanīyabhojanīyatthaṃ apharantāni tāni phalāni paṭiggahetvā yāvajīvaṃ pariharituṃ,",
  "tika-vin08t0:2236_8": "sati paccaye paribhuñjitumpi vaṭṭati.",
  "tika-vin08t0:2237_0": "Jatubhesajjakathā",
  "tika-vin08t0:2238_0": "Jatubhesajjakathāyaṃ “anujānāmi,",
  "tika-vin08t0:2238_1": "bhikkhave,",
  "tika-vin08t0:2238_2": "jatūni bhesajjāni hiṅguṃ hiṅgujatuṃ hiṅgusipāṭikaṃ takaṃ takapattiṃ takapaṇṇiṃ sajjulasaṃ,",
  "tika-vin08t0:2238_3": "yāni vā panaññānipi atthi jatūni bhesajjāni neva khādanīye khādanīyatthaṃ pharanti,",
  "tika-vin08t0:2238_4": "na bhojanīye bhojanīyatthaṃ pharanti,",
  "tika-vin08t0:2238_5": "tāni paṭiggahetvā yāvajīvaṃ pariharituṃ,",
  "tika-vin08t0:2238_6": "sati paccaye paribhuñjituṃ,",
  "tika-vin08t0:2238_7": "asati paccaye paribhuñjantassa āpatti dukkaṭassā”ti vacanato tāni jatūni bhesajjāni paṭiggahetvā yāvajīvaṃ pariharituṃ,",
  "tika-vin08t0:2238_8": "sati paccaye paribhuñjituṃ vaṭṭati.",
  "tika-vin08t0:2238_9": "Tattha hiṅguhiṅgujatuhiṅgusipāṭikā hiṅgujātiyoyeva.",
  "tika-vin08t0:2238_10": "Takatakapattitakapaṇṇayo lākhājātiyo.",
  "tika-vin08t0:2239_0": "Vajirabuddhiṭīkāyaṃ pana “hiṅgujatu nāma hiṅgurukkhassa daṇḍapallavapavāḷapākanipphannā.",
  "tika-vin08t0:2239_1": "Hiṅgusipāṭikā nāma tassa mūlasākhapākanipphannā.",
  "tika-vin08t0:2239_2": "Takaṃ nāma tassa rukkhassa tacapākodakaṃ.",
  "tika-vin08t0:2239_3": "Takapattīti tassa pattapākodakaṃ.",
  "tika-vin08t0:2239_4": "Takapaṇṇīti tassa phalapākodakaṃ.",
  "tika-vin08t0:2239_5": "Atha vā ‘takaṃ nāma lākhā.",
  "tika-vin08t0:2239_6": "Takapattīti kittimalohasākhā.",
  "tika-vin08t0:2239_7": "Takapaṇṇīti pakkalākhā’ti likhitaṃ.",
  "tika-vin08t0:2239_8": "Sati paccayeti ettha satipaccayatā gilānāgilānavasena dvidhā veditabbā.",
  "tika-vin08t0:2239_9": "Vikālabhojanasikkhāpadassa hi anāpattivāre yāmakālikādīnaṃ tiṇṇampi avisesena satipaccayatā vuttā.",
  "tika-vin08t0:2239_10": "Imasmiṃ khandhake ‘anujānāmi,",
  "tika-vin08t0:2239_11": "bhikkhave,",
  "tika-vin08t0:2239_12": "gilānassa guḷaṃ agilānassa guḷodakaṃ.",
  "tika-vin08t0:2239_13": "Anujānāmi,",
  "tika-vin08t0:2239_14": "bhikkhave,",
  "tika-vin08t0:2239_15": "gilānassa loṇasovīrakaṃ,",
  "tika-vin08t0:2239_16": "agilānassa udakasambhinna’nti vuttaṃ,",
  "tika-vin08t0:2239_17": "tasmā siddhaṃ ‘satipaccayatā gilānāgilānavasena duvidhā’ti,",
  "tika-vin08t0:2239_18": "aññathā asati paccaye guḷodakādi āpajjati,",
  "tika-vin08t0:2239_19": "tato ca pāḷivirodho.",
  "tika-vin08t0:2239_20": "Āhāratthanti āhārapayojanaṃ,",
  "tika-vin08t0:2239_21": "āhārakiccayāpananti atthoti ca.",
  "tika-vin08t0:2239_22": "Telaparibhogenāti sattāhakālikaparibhogena.",
  "tika-vin08t0:2239_23": "Piṭṭhehīti pisitatelehi.",
  "tika-vin08t0:2239_24": "Koṭṭhaphalanti koṭṭharukkhassa phalaṃ,",
  "tika-vin08t0:2239_25": "madanaphalaṃ vāti ca likhita”nti vuttaṃ.",
  "tika-vin08t0:2240_0": "Loṇabhesajjakathā",
  "tika-vin08t0:2241_0": "Loṇabhesajjakathāyaṃ “anujānāmi,",
  "tika-vin08t0:2241_1": "bhikkhave,",
  "tika-vin08t0:2241_2": "loṇāni bhesajjāni sāmuddikaṃ kāḷaloṇaṃ sindhavaṃ ubbhidaṃ bilaṃ,",
  "tika-vin08t0:2241_3": "yāni vā panaññānipi atthi loṇāni bhesajjāni neva khādanīye khādanīyatthaṃ pharanti,",
  "tika-vin08t0:2241_4": "na bhojanīye bhojanīyatthaṃ pharanti,",
  "tika-vin08t0:2241_5": "tāni paṭiggahetvā yāvajīvaṃ pariharituṃ,",
  "tika-vin08t0:2241_6": "sati paccaye paribhuñjituṃ,",
  "tika-vin08t0:2241_7": "asati paccaye paribhuñjantassa āpatti dukkaṭassā”ti vacanato tāni loṇāni paṭiggahetvā yāvajīvaṃ pariharituṃ,",
  "tika-vin08t0:2241_8": "sati paccaye paribhuñjituṃ vaṭṭati.",
  "tika-vin08t0:2241_9": "Tattha sāmuddanti samuddatīre vālukaṃ viya santiṭṭhati.",
  "tika-vin08t0:2241_10": "Kāḷaloṇanti pakatiloṇaṃ.",
  "tika-vin08t0:2241_11": "Sindhavanti setavaṇṇaṃ pabbate uṭṭhahati.",
  "tika-vin08t0:2241_12": "Ubbhidanti bhūmito aṅkuraṃ viya uṭṭhahati.",
  "tika-vin08t0:2241_13": "Bilanti dabbasambhārehi saddhiṃ pacitaṃ,",
  "tika-vin08t0:2241_14": "taṃ rattavaṇṇaṃ.",
  "tika-vin08t0:2241_15": "Sāratthadīpaniyaṃ pana “ubbhidaṃ nāma ūsarapaṃsumaya”nti vuttaṃ.",
  "tika-vin08t0:2241_16": "Vimativinodaniyaṃ pana “ubbhidanti ūsarapaṃsumayaṃ loṇaṃ.",
  "tika-vin08t0:2241_17": "Bilanti loṇaviseso”ti vuttaṃ.",
  "tika-vin08t0:2241_18": "Vajirabuddhiṭīkāyampi tatheva vuttaṃ.",
  "tika-vin08t0:2242_0": "Cuṇṇakathā",
  "tika-vin08t0:2243_0": "Cuṇṇakathāyaṃ “anujānāmi,",
  "tika-vin08t0:2243_1": "bhikkhave,",
  "tika-vin08t0:2243_2": "yassa kaṇḍu vā pīḷakā vā assāvo vā thullakacchu vā ābādho kāyo vā duggandho cuṇṇāni bhesajjāni,",
  "tika-vin08t0:2243_3": "agilānassa chakaṇaṃ mattikaṃ rajananippakkaṃ.",
  "tika-vin08t0:2243_4": "Anujānāmi,",
  "tika-vin08t0:2243_5": "bhikkhave,",
  "tika-vin08t0:2243_6": "udukkhalaṃ musala”nti.",
  "tika-vin08t0:2243_7": "“Kāyo vā duggandhoti kassaci assādīnaṃ viya kāyagandho hoti,",
  "tika-vin08t0:2243_8": "tassapi sirīsakosumbādicuṇṇāni vā gandhacuṇṇāni vā sabbāni vaṭṭanti.",
  "tika-vin08t0:2243_9": "Chakaṇanti gomayaṃ.",
  "tika-vin08t0:2243_10": "Rajananippakkanti rajanakasaṭaṃ,",
  "tika-vin08t0:2243_11": "pākatikacuṇṇampi koṭṭetvā udakena temetvā nhāyituṃ vaṭṭati,",
  "tika-vin08t0:2243_12": "etampi rajananippakkasaṅkhameva gacchatī”ti aṭṭhakathāyaṃ vuttaṃ.",
  "tika-vin08t0:2243_13": "Sāratthadīpaniyaṃ pana “chakaṇanti gomayaṃ.",
  "tika-vin08t0:2243_14": "Pākatikacuṇṇaṃ nāma apakkakasāvacuṇṇaṃ.",
  "tika-vin08t0:2243_15": "Tena ṭhapetvā gandhacuṇṇaṃ sabbaṃ vaṭṭatīti vadantī”ti vuttaṃ.",
  "tika-vin08t0:2243_16": "Vimativinodaniyampi “chakaṇanti gomayaṃ.",
  "tika-vin08t0:2243_17": "Pākatikacuṇṇanti apakkakasāvacuṇṇaṃ,",
  "tika-vin08t0:2243_18": "gandhacuṇṇaṃ pana na vaṭṭatī”ti vuttaṃ.",
  "tika-vin08t0:2243_19": "Vajirabuddhiṭīkāyampi “chakaṇanti gomayaṃ.",
  "tika-vin08t0:2243_20": "Pākatikacuṇṇaṃ nāma apakkakasāvacuṇṇaṃ.",
  "tika-vin08t0:2243_21": "Tena ṭhapetvā gandhacuṇṇaṃ sabbaṃ vaṭṭatīti vadantī”ti vuttaṃ.",
  "tika-vin08t0:2243_22": "“Anujānāmi,",
  "tika-vin08t0:2243_23": "bhikkhave,",
  "tika-vin08t0:2243_24": "cuṇṇacālini”nti vacanato gilānānaṃ bhikkhūnaṃ cuṇṇehi bhesajjehi cālitehi atthe sati cuṇṇacālinī vaṭṭati.",
  "tika-vin08t0:2243_25": "“Anujānāmi,",
  "tika-vin08t0:2243_26": "bhikkhave,",
  "tika-vin08t0:2243_27": "dussacālini”nti vacanato saṇhehi cuṇṇehi atthe sati dussacālinī vaṭṭati.",
  "tika-vin08t0:2243_28": "“Cuṇṇacālininti udukkhale koṭṭitacuṇṇaparissāvani”nti vimativinodaniyaṃ vuttaṃ.",
  "tika-vin08t0:2243_29": "Vajirabuddhiṭīkāyampi “cālitehīti parissāvitehī”ti vuttaṃ.",
  "tika-vin08t0:2244_0": "Amanussikābādhakathā",
  "tika-vin08t0:2245_0": "Amanussikābādhakathāyaṃ “anujānāmi,",
  "tika-vin08t0:2245_1": "bhikkhave,",
  "tika-vin08t0:2245_2": "amanussikābādhe āmakamaṃsaṃ āmakamaṃsalohita”nti vacanato yassa bhikkhuno āmakamaṃsaṃ khāditassa āmakalohitaṃ",
  "tika-vin08t0:2245_3": "pivitassa so amanussābādho paṭippassambhati,",
  "tika-vin08t0:2245_4": "tassa anāpatti.",
  "tika-vin08t0:2245_5": "Tattha āmakamaṃsañca khādi,",
  "tika-vin08t0:2245_6": "āmakalohitañca pivīti na taṃ bhikkhu khādi, na pivi,",
  "tika-vin08t0:2245_7": "amanusso khāditvā ca pivitvā ca pakkanto.",
  "tika-vin08t0:2245_8": "Tena vuttaṃ “tassa so amanussikābādho paṭippassambhī”ti.",
  "tika-vin08t0:2246_0": "Añjanakathā",
  "tika-vin08t0:2247_0": "Añjanakathāyaṃ “anujānāmi,",
  "tika-vin08t0:2247_1": "bhikkhave,",
  "tika-vin08t0:2247_2": "añjanaṃ kāḷañjanaṃ rasañjanaṃ sotañjanaṃ gerukaṃ kapalla”nti vacanato bhikkhūnaṃ cakkhuroge sati añjanādīni vaṭṭanti.",
  "tika-vin08t0:2247_3": "Tattha “añjananti sabbasaṅgāhikavacanametaṃ.",
  "tika-vin08t0:2247_4": "Kāḷañjananti ekā añjanajāti.",
  "tika-vin08t0:2247_5": "Rasañjananti nānāsambhārehi kataṃ.",
  "tika-vin08t0:2247_6": "Sotañjananti nadīsotādīsu uppajjanakaañjanaṃ.",
  "tika-vin08t0:2247_7": "Geruko nāma suvaṇṇageruko.",
  "tika-vin08t0:2247_8": "Kapallanti dīpasikhato gahitamasī”ti aṭṭhakathāyaṃ vuttaṃ.",
  "tika-vin08t0:2247_9": "Sāratthadīpaniyaṃ “suvaṇṇagerukoti suvaṇṇatutthādī”ti vuttaṃ.",
  "tika-vin08t0:2247_10": "Vimativinodaniyampi tatheva vuttaṃ.",
  "tika-vin08t0:2247_11": "“Anujānāmi,",
  "tika-vin08t0:2247_12": "bhikkhave,",
  "tika-vin08t0:2247_13": "candanaṃ tagaraṃ kāḷānusāriyaṃ tālīsaṃ bhaddamuttaka”nti vacanato añjanūpapisanehi atthe sati imāni candanādīni vaṭṭanti.",
  "tika-vin08t0:2247_14": "Tattha “candananti lohitacandanādikaṃ yaṃ kiñci candanaṃ.",
  "tika-vin08t0:2247_15": "Tagarādīni pākaṭāni.",
  "tika-vin08t0:2247_16": "Aññānipi nīluppalādīni vaṭṭantiyeva.",
  "tika-vin08t0:2247_17": "Añjanūpapisanehīti añjanehi saddhiṃ ekato pisitabbehi.",
  "tika-vin08t0:2247_18": "Na hi kiñci añjanūpapisanaṃ na vaṭṭatī”ti aṭṭhakathāyaṃ ṭīkāyaṃ pana “añjanūpapisananti añjanatthāya upapisitabbaṃ yaṃ kiñci cuṇṇajātī”ti vuttaṃ.",
  "tika-vin08t0:2247_19": "Vimativinodaniyaṃ pana “pāḷiyaṃ añjanūpapisananti añjane upanetuṃ pisitabbabhesajja”nti vuttaṃ.",
  "tika-vin08t0:2248_0": "“Anujānāmi,",
  "tika-vin08t0:2248_1": "bhikkhave,",
  "tika-vin08t0:2248_2": "añjani”nti vacanato añjanaṭhapanaṭṭhānaṃ vaṭṭati. “Na,",
  "tika-vin08t0:2248_3": "bhikkhave,",
  "tika-vin08t0:2248_4": "uccāvacā añjanī dhāretabbā,",
  "tika-vin08t0:2248_5": "yo dhāreyya,",
  "tika-vin08t0:2248_6": "āpatti dukkaṭassa.",
  "tika-vin08t0:2248_7": "Anujānāmi,",
  "tika-vin08t0:2248_8": "bhikkhave,",
  "tika-vin08t0:2248_9": "aṭṭhimayaṃ dantamayaṃ visāṇamayaṃ naḷamayaṃ veḷumayaṃ kaṭṭhamayaṃ jatumayaṃ lohamayaṃ saṅkhanābhimaya”nti vacanato etāni kappiyāni.",
  "tika-vin08t0:2248_10": "Tattha aṭṭhimayanti manussaṭṭhiṃ ṭhapetvā avasesaaṭṭhimayaṃ.",
  "tika-vin08t0:2248_11": "Dantamayanti hatthidantādisabbadantamayaṃ.",
  "tika-vin08t0:2248_12": "Visāṇamayepi akappiyaṃ nāma natthi.",
  "tika-vin08t0:2248_13": "Naḷamayādayo ekantakappiyāyeva.",
  "tika-vin08t0:2249_0": "“Anujānāmi,",
  "tika-vin08t0:2249_1": "bhikkhave,",
  "tika-vin08t0:2249_2": "apidhāna”nti vacanato añjanīapidhānampi vaṭṭati.",
  "tika-vin08t0:2249_3": "“Anujānāmi,",
  "tika-vin08t0:2249_4": "bhikkhave,",
  "tika-vin08t0:2249_5": "suttakena bandhitvā añjaniyā bandhitu”nti vacanato apidhānaṃ suttakena bandhitvā añjaniyā bandhitabbaṃ.",
  "tika-vin08t0:2249_6": "“Anujānāmi,",
  "tika-vin08t0:2249_7": "bhikkhave,",
  "tika-vin08t0:2249_8": "suttakena sibbetu”nti vacanato apatanatthāya añjanīsuttakena sibbetuṃ vaṭṭati.",
  "tika-vin08t0:2249_9": "“Anujānāmi,",
  "tika-vin08t0:2249_10": "bhikkhave,",
  "tika-vin08t0:2249_11": "añjanisalāka”nti vacanato añjanisalākampi vaṭṭati. “Na,",
  "tika-vin08t0:2249_12": "bhikkhave,",
  "tika-vin08t0:2249_13": "uccāvacā añjanisalākā dhāretabbā,",
  "tika-vin08t0:2249_14": "yo dhāreyya,",
  "tika-vin08t0:2249_15": "āpatti dukkaṭassa.",
  "tika-vin08t0:2249_16": "Anujānāmi,",
  "tika-vin08t0:2249_17": "bhikkhave,",
  "tika-vin08t0:2249_18": "aṭṭhimayaṃ…pe…",
  "tika-vin08t0:2249_19": "saṅkhanābhimaya”nti vacanato etāyeva añjanisalākā vaṭṭanti.",
  "tika-vin08t0:2249_20": "“Anujānāmi,",
  "tika-vin08t0:2249_21": "bhikkhave,",
  "tika-vin08t0:2249_22": "salākaṭṭhāniya”nti vacanato añjanisalākaṭṭhāniyampi vaṭṭati.",
  "tika-vin08t0:2249_23": "Tattha salākaṭṭhāniyanti yattha salākaṃ odahanti,",
  "tika-vin08t0:2249_24": "taṃ susiradaṇḍakaṃ vā thavikaṃ vā anujānāmīti attho.",
  "tika-vin08t0:2249_25": "“Anujānāmi,",
  "tika-vin08t0:2249_26": "bhikkhave,",
  "tika-vin08t0:2249_27": "añjanitthavika”nti vacanato thavikampi vaṭṭati.",
  "tika-vin08t0:2249_28": "“Anujānāmi,",
  "tika-vin08t0:2249_29": "bhikkhave,",
  "tika-vin08t0:2249_30": "aṃsabaddhakaṃ bandhanasuttaka”nti vacanato añjanitthavikāya aṃse lagganatthāya aṃsabaddhakampi bandhanasuttakampi vaṭṭati.",
  "tika-vin08t0:2250_0": "Natthukathā",
  "tika-vin08t0:2251_0": "Natthukathāyaṃ “anujānāmi,",
  "tika-vin08t0:2251_1": "bhikkhave,",
  "tika-vin08t0:2251_2": "muddhani telaka”nti vacanato sīsābhitāpassa bhikkhuno muddhani telaṃ vaṭṭati.",
  "tika-vin08t0:2251_3": "“Anujānāmi,",
  "tika-vin08t0:2251_4": "bhikkhave,",
  "tika-vin08t0:2251_5": "natthukamma”nti vacanato nakkhamanīye sati natthukammaṃ vaṭṭati.",
  "tika-vin08t0:2251_6": "“Anujānāmi,",
  "tika-vin08t0:2251_7": "bhikkhave,",
  "tika-vin08t0:2251_8": "natthukaraṇi”nti vacanato natthuyā agaḷanatthaṃ natthukaraṇī vaṭṭati. “Na,",
  "tika-vin08t0:2251_9": "bhikkhave,",
  "tika-vin08t0:2251_10": "uccāvacā natthukaraṇī dhāretabbā,",
  "tika-vin08t0:2251_11": "yo dhāreyya,",
  "tika-vin08t0:2251_12": "āpatti dukkaṭassa.",
  "tika-vin08t0:2251_13": "Anujānāmi,",
  "tika-vin08t0:2251_14": "bhikkhave,",
  "tika-vin08t0:2251_15": "aṭṭhimayaṃ…pe…",
  "tika-vin08t0:2251_16": "saṅkhanābhimaya”nti vacanato etāyeva natthukaraṇiyo vaṭṭanti.",
  "tika-vin08t0:2251_17": "“Anujānāmi,",
  "tika-vin08t0:2251_18": "bhikkhave,",
  "tika-vin08t0:2251_19": "yamakanatthukaraṇi”nti vacanato natthu visamaṃ āsiñcayanti ce,",
  "tika-vin08t0:2251_20": "yamakanatthukaraṇiṃ dhāretabbaṃ.",
  "tika-vin08t0:2251_21": "Tattha yamakanatthukaraṇinti samaso tāhi dvīhi panāḷikāhi ekaṃ natthukaraṇiṃ.",
  "tika-vin08t0:2252_0": "Dhūmanettakathā",
  "tika-vin08t0:2253_0": "Dhūmanettakathāyaṃ “anujānāmi,",
  "tika-vin08t0:2253_1": "bhikkhave,",
  "tika-vin08t0:2253_2": "dhūmaṃ pātu”nti vacanato yamakanatthukaraṇiyā nakkhamanīye sati dhūmaṃ pātuṃ vaṭṭati.",
  "tika-vin08t0:2253_3": "“Anujānāmi,",
  "tika-vin08t0:2253_4": "bhikkhave,",
  "tika-vin08t0:2253_5": "dhūmanetta”nti vacanato tameva vaṭṭiṃ ālimbetvā pivanapaccayā kaṇṭhe dahantena dhūmanettadhūmo pivitabbo. “Na,",
  "tika-vin08t0:2253_6": "bhikkhave,",
  "tika-vin08t0:2253_7": "uccāvacāni dhūmanettāni dhāretabbāni,",
  "tika-vin08t0:2253_8": "yo dhāreyya,",
  "tika-vin08t0:2253_9": "āpatti dukkaṭassa.",
  "tika-vin08t0:2253_10": "Anujānāmi,",
  "tika-vin08t0:2253_11": "bhikkhave,",
  "tika-vin08t0:2253_12": "aṭṭhimayaṃ…pe…",
  "tika-vin08t0:2253_13": "saṅkhanābhimaya”nti vacanato etāni eva dhūmanettāni dhāretabbāni.",
  "tika-vin08t0:2253_14": "“Anujānāmi,",
  "tika-vin08t0:2253_15": "bhikkhave,",
  "tika-vin08t0:2253_16": "apidhāna”nti vacanato pāṇakādiappavisanatthaṃ dhūmanettatthavikampi vaṭṭati.",
  "tika-vin08t0:2253_17": "“Anujānāmi,",
  "tika-vin08t0:2253_18": "bhikkhave,",
  "tika-vin08t0:2253_19": "yamakatthavika”nti vacanato ekato ghaṃsiyamāne sati yamakatthavikaṃ vaṭṭati.",
  "tika-vin08t0:2253_20": "“Anujānāmi,",
  "tika-vin08t0:2253_21": "bhikkhave,",
  "tika-vin08t0:2253_22": "aṃsabaddhakaṃ bandhanasuttaka”nti vacanato dhūmanettatthavikassa aṃsabaddhabandhanasuttaṃ vaṭṭati.",
  "tika-vin08t0:2254_0": "Telapākakathā",
  "tika-vin08t0:2255_0": "Telapākakathāyaṃ “anujānāmi,",
  "tika-vin08t0:2255_1": "bhikkhave,",
  "tika-vin08t0:2255_2": "telapāka”nti vacanato vātābādhe sati telapāko vaṭṭati.",
  "tika-vin08t0:2255_3": "Tattha anujānāmi,",
  "tika-vin08t0:2255_4": "bhikkhave,",
  "tika-vin08t0:2255_5": "telapākanti yaṃ kiñci bhesajjapakkhittaṃ sabbaṃ anuññātameva hoti. “Na,",
  "tika-vin08t0:2255_6": "bhikkhave,",
  "tika-vin08t0:2255_7": "atipakkhittamajjaṃ telaṃ pātabbaṃ,",
  "tika-vin08t0:2255_8": "yo piveyya,",
  "tika-vin08t0:2255_9": "yathādhammo kāretabbo.",
  "tika-vin08t0:2255_10": "Anujānāmi,",
  "tika-vin08t0:2255_11": "bhikkhave,",
  "tika-vin08t0:2255_12": "yasmiṃ telapāke majjassa na vaṇṇo na gandho na raso paññāyati,",
  "tika-vin08t0:2255_13": "evarūpaṃ majjapakkhittaṃ telaṃ pātu”nti vacanato yasmiṃ telapāke pakkhittassa majjassa vaṇṇo vā gandho vā raso vā na paññāyati,",
  "tika-vin08t0:2255_14": "tādisaṃ telaṃ pivitabbaṃ.",
  "tika-vin08t0:2255_15": "Tattha atipakkhittamajjānīti ativiya khittamajjāni,",
  "tika-vin08t0:2255_16": "bahuṃ majjaṃ pakkhipitvā yojitānīti attho.",
  "tika-vin08t0:2255_17": "“Anujānāmi,",
  "tika-vin08t0:2255_18": "bhikkhave,",
  "tika-vin08t0:2255_19": "abbhañjanaṃ adhiṭṭhātu”nti vacanato atipakkhittamajjattā apivitabbe tele sati abbhañjanaṃ adhiṭṭhātuṃ vaṭṭati.",
  "tika-vin08t0:2255_20": "“Anujānāmi,",
  "tika-vin08t0:2255_21": "bhikkhave,",
  "tika-vin08t0:2255_22": "tīṇi tumbāni lohatumbaṃ kaṭṭhatumbaṃ phalatumba”nti vacanato telapakkabhājanāni imāni tīṇi tumbāni vaṭṭanti.",
  "tika-vin08t0:2256_0": "Sedakammakathā",
  "tika-vin08t0:2257_0": "Sedakammakathāyaṃ “anujānāmi,",
  "tika-vin08t0:2257_1": "bhikkhave,",
  "tika-vin08t0:2257_2": "sedakamma”nti vacanato aṅgavāte sati sedakammaṃ kātuṃ vaṭṭati.",
  "tika-vin08t0:2257_3": "Tattha aṅgavātoti hatthapāde vāto.",
  "tika-vin08t0:2257_4": "Nakkhamanīyo hoti,",
  "tika-vin08t0:2257_5": "“anujānāmi,",
  "tika-vin08t0:2257_6": "bhikkhave,",
  "tika-vin08t0:2257_7": "sambhāraseda”nti vacanato sedakammena nakkhamanīye sati sambhārasedaṃ kātuṃ vaṭṭati.",
  "tika-vin08t0:2257_8": "Tattha sambhārasedanti nānāvidhapaṇṇasambhārasedaṃ.",
  "tika-vin08t0:2257_9": "Nakkhamanīyo hoti,",
  "tika-vin08t0:2257_10": "“anujānāmi,",
  "tika-vin08t0:2257_11": "bhikkhave,",
  "tika-vin08t0:2257_12": "mahāseda”nti vacanato sambhārasedanakkhamanīye sati mahāsedaṃ kātuṃ vaṭṭati.",
  "tika-vin08t0:2257_13": "Tattha mahāsedanti mahantaṃ sedaṃ,",
  "tika-vin08t0:2257_14": "porisappamāṇaṃ āvāṭaṃ aṅgārānaṃ pūretvā paṃsuvālikādīhi pidahitvā tattha nānāvidhāni vātaharaṇapaṇṇāni",
  "tika-vin08t0:2257_15": "santharitvā telamakkhitena gattena tattha nipajjitvā samparivattantena sarīraṃ sedetuṃ anujānāmīti attho.",
  "tika-vin08t0:2257_16": "Nakkhamanīyo hoti,",
  "tika-vin08t0:2257_17": "“anujānāmi,",
  "tika-vin08t0:2257_18": "bhikkhave,",
  "tika-vin08t0:2257_19": "bhaṅgodaka”nti vacanato mahāsedena nakkhamanīye sati bhaṅgodakaṃ kātuṃ vaṭṭati.",
  "tika-vin08t0:2257_20": "Tattha bhaṅgodakanti nānāpaṇṇabhaṅgakuthitaṃ udakaṃ,",
  "tika-vin08t0:2257_21": "tehi paṇṇehi ca udakena ca siñcitvā siñcitvā sedetabbo.",
  "tika-vin08t0:2257_22": "Nakkhamanīyo hoti,",
  "tika-vin08t0:2257_23": "“anujānāmi,",
  "tika-vin08t0:2257_24": "bhikkhave,",
  "tika-vin08t0:2257_25": "udakakoṭṭhaka”nti vacanato bhaṅgodakena nakkhamanīye sati udakakoṭṭhakaṃ kātuṃ vaṭṭati.",
  "tika-vin08t0:2257_26": "Tattha udakakoṭṭhakanti udakakoṭṭhe cāṭiṃ vā doṇiṃ vā uṇhodakassa pūretvā tattha pavisitvā sedakammakaraṇaṃ anujānāmīti attho.",
  "tika-vin08t0:2258_0": "Lohitamocanakathā",
  "tika-vin08t0:2259_0": "Lohitamocanakathāyaṃ “anujānāmi,",
  "tika-vin08t0:2259_1": "bhikkhave,",
  "tika-vin08t0:2259_2": "lohitaṃ mocetu”nti vacanato pabbavāte sati lohitaṃ mocetuṃ vaṭṭati.",
  "tika-vin08t0:2259_3": "Tattha pabbavāto hotīti pabbe pabbe vāto vijjhati.",
  "tika-vin08t0:2259_4": "Lohitaṃ mocetunti satthakena lohitaṃ mocetuṃ.",
  "tika-vin08t0:2259_5": "Nakkhamanīyo hoti,",
  "tika-vin08t0:2259_6": "anujānāmi,",
  "tika-vin08t0:2259_7": "bhikkhave,",
  "tika-vin08t0:2259_8": "lohitaṃ mocetvā visāṇena gāhetunti.",
  "tika-vin08t0:2260_0": "Pādabbhañjanakathā",
  "tika-vin08t0:2261_0": "Pādabbhañjanakathāyaṃ “anujānāmi,",
  "tika-vin08t0:2261_1": "bhikkhave,",
  "tika-vin08t0:2261_2": "pādabbhañjana”nti vacanato pādesu phalitesu pādabbhañjanaṃ pacitabbaṃ.",
  "tika-vin08t0:2261_3": "Nakkhamanīyo hoti,",
  "tika-vin08t0:2261_4": "“anujānāmi,",
  "tika-vin08t0:2261_5": "bhikkhave,",
  "tika-vin08t0:2261_6": "pajjaṃ abhisaṅkharitu”nti vacanato pādabbhañjanatelena nakkhamanīye sati pajjaṃ abhisaṅkharitabbaṃ.",
  "tika-vin08t0:2261_7": "Tattha pajjaṃ abhisaṅkharitunti yena phalitapādā pākatikā honti,",
  "tika-vin08t0:2261_8": "taṃ nāḷikerādīsu nānābhesajjāni pakkhipitvā pajjaṃ abhisaṅkharituṃ,",
  "tika-vin08t0:2261_9": "pādānaṃ sappāyabhesajjaṃ pacitunti attho.",
  "tika-vin08t0:2262_0": "Gaṇḍābādhakathā",
  "tika-vin08t0:2263_0": "Gaṇḍābādhakathāyaṃ “anujānāmi,",
  "tika-vin08t0:2263_1": "bhikkhave,",
  "tika-vin08t0:2263_2": "satthakamma”nti vacanato gaṇḍābādhe sati satthakammaṃ kātabbaṃ.",
  "tika-vin08t0:2263_3": "“Anujānāmi,",
  "tika-vin08t0:2263_4": "bhikkhave,",
  "tika-vin08t0:2263_5": "kasāvodaka”nti vacanato kasāvodakena atthe sati kasāvodakaṃ dātabbaṃ.",
  "tika-vin08t0:2263_6": "“Anujānāmi,",
  "tika-vin08t0:2263_7": "bhikkhave,",
  "tika-vin08t0:2263_8": "tilakakka”nti vacanato tilakakkena atthe sati tilakakkaṃ dātabbaṃ.",
  "tika-vin08t0:2263_9": "Tilakakkena atthoti piṭṭhehi tilehi attho.",
  "tika-vin08t0:2263_10": "“Anujānāmi bhikkhave kabaḷika”nti vacanato kabaḷikāya atthe sati kabaḷikā dātabbā.",
  "tika-vin08t0:2263_11": "Tattha kabaḷikanti vaṇamukhe sattupiṇḍaṃ pakkhipituṃ.",
  "tika-vin08t0:2263_12": "“Anujānāmi,",
  "tika-vin08t0:2263_13": "bhikkhave,",
  "tika-vin08t0:2263_14": "vaṇabandhanacoḷa”nti vacanato vaṇabandhanacoḷena atthe sati vaṇabandhanacoḷaṃ dātabbaṃ.",
  "tika-vin08t0:2263_15": "“Anujānāmi,",
  "tika-vin08t0:2263_16": "bhikkhave,",
  "tika-vin08t0:2263_17": "sāsapakuṭṭena phositu”nti vacanato sace vaṇo kuṇḍavatī,",
  "tika-vin08t0:2263_18": "sāsapakuṭṭena phositabbaṃ.",
  "tika-vin08t0:2263_19": "Tattha sāsapakuṭṭenāti sāsapapiṭṭhena.",
  "tika-vin08t0:2264_0": "“Anujānāmi,",
  "tika-vin08t0:2264_1": "bhikkhave,",
  "tika-vin08t0:2264_2": "dhūmaṃ kātu”nti vacanato yadi vaṇo kilijjittha,",
  "tika-vin08t0:2264_3": "dhūmaṃ kātuṃ vaṭṭati.",
  "tika-vin08t0:2264_4": "“Anujānāmi,",
  "tika-vin08t0:2264_5": "bhikkhave,",
  "tika-vin08t0:2264_6": "loṇasakkharikāya chinditu”nti vacanato yadi vaḍḍhamaṃsaṃ vuṭṭhāti,",
  "tika-vin08t0:2264_7": "chinditabbaṃ.",
  "tika-vin08t0:2264_8": "Tattha vaḍḍhamaṃsanti adhikamaṃsaṃ āṇī viya uṭṭhahati.",
  "tika-vin08t0:2264_9": "Loṇasakkharikāya chinditunti khārena chindituṃ.",
  "tika-vin08t0:2264_10": "“Anujānāmi,",
  "tika-vin08t0:2264_11": "bhikkhave,",
  "tika-vin08t0:2264_12": "vaṇatela”nti vacanato yadi vaṇo na ruhati,",
  "tika-vin08t0:2264_13": "vaṇaruhanatelaṃ pacitabbaṃ.",
  "tika-vin08t0:2264_14": "“Anujānāmi,",
  "tika-vin08t0:2264_15": "bhikkhave,",
  "tika-vin08t0:2264_16": "vikāsikaṃ sabbaṃ vaṇapaṭikamma”nti vacanato yadi telaṃ gaḷati,",
  "tika-vin08t0:2264_17": "vikāsikaṃ dātabbaṃ,",
  "tika-vin08t0:2264_18": "sabbaṃ vaṇapaṭikammaṃ kātabbaṃ.",
  "tika-vin08t0:2264_19": "Tattha vikāsikanti telarundhanapilotikaṃ.",
  "tika-vin08t0:2264_20": "Sabbaṃ vaṇapaṭikammanti yaṃ kiñci vaṇapaṭikammaṃ nāma atthi,",
  "tika-vin08t0:2264_21": "sabbaṃ anujānāmīti attho.",
  "tika-vin08t0:2264_22": "Mahāvikaṭakathā pubbe vuttāva.",
  "tika-vin08t0:2265_0": "Sāmaṃ gahetvāti idaṃ na kevalaṃ sappadaṭṭhasseva,",
  "tika-vin08t0:2265_1": "aññasmimpi daṭṭhavise sati sāmaṃ gahetvā paribhuñjitabbaṃ,",
  "tika-vin08t0:2265_2": "aññesu pana kāraṇesu paṭiggahitameva vaṭṭati.",
  "tika-vin08t0:2266_0": "Visapītakathā",
  "tika-vin08t0:2267_0": "Visapītakathāyaṃ “anujānāmi,",
  "tika-vin08t0:2267_1": "bhikkhave,",
  "tika-vin08t0:2267_2": "gūthaṃ pāyetu”nti vacanato pītavisaṃ bhikkhuṃ gūthaṃ pāyetuṃ vaṭṭati.",
  "tika-vin08t0:2267_3": "“Anujānāmi,",
  "tika-vin08t0:2267_4": "bhikkhave,",
  "tika-vin08t0:2267_5": "yaṃ karonto paṭiggaṇhāti,",
  "tika-vin08t0:2267_6": "sveva paṭiggaho kato,",
  "tika-vin08t0:2267_7": "na puna paṭiggahetabbo”ti vacanato tadeva vaṭṭati.",
  "tika-vin08t0:2267_8": "Aṭṭhakathāyaṃ pana na puna paṭiggahetabboti sace bhūmippatto,",
  "tika-vin08t0:2267_9": "paṭiggahāpetabbo,",
  "tika-vin08t0:2267_10": "appattaṃ pana gahetuṃ vaṭṭati.",
  "tika-vin08t0:2268_0": "Gharadinnakābādhakathā",
  "tika-vin08t0:2269_0": "Gharadinnakābādhakathāyaṃ “anujānāmi,",
  "tika-vin08t0:2269_1": "bhikkhave,",
  "tika-vin08t0:2269_2": "sītāloḷiṃ pāyetu”nti vacanato gharadinnakābādhassa bhikkhuno sītāloḷiṃ pāyetuṃ vaṭṭati.",
  "tika-vin08t0:2269_3": "Tattha gharadinnakābādhoti vasīkaraṇapāṇakasamuṭṭhitarogo.",
  "tika-vin08t0:2269_4": "Ṭīkāyaṃ pana “gharadinnakābādho nāma vasīkaraṇatthāya gharaṇiyā dinnabhesajjasamuṭṭhito ābādho.",
  "tika-vin08t0:2269_5": "Tenāha ‘vasīkaraṇapāṇakasamuṭṭhitarogo’ti. Ghara-",
  "tika-vin08t0:2269_6": "saddo cettha abhedena gharaṇiyā vattamāno adhippeto”ti vuttaṃ.",
  "tika-vin08t0:2269_7": "Vimativinodaniyampi “gharadinnakābādho nāma gharaṇiyā dinnavasīkaraṇabhesajjasamuṭṭhito ābādho”ti vuttaṃ.",
  "tika-vin08t0:2269_8": "Sītāloḷinti naṅgalena kasantassa phāle laggamattikaṃ udakena āloḷetvā pāyetuṃ anujānāmīti attho.",
  "tika-vin08t0:2270_0": "Duṭṭhagahaṇikakathā",
  "tika-vin08t0:2271_0": "Duṭṭhagahaṇikakathāyaṃ “anujānāmi,",
  "tika-vin08t0:2271_1": "bhikkhave,",
  "tika-vin08t0:2271_2": "āmisakhāraṃ pāyetu”nti vacanato duṭṭhagahaṇikassa bhikkhuno āmisakhāraṃ pāyetuṃ vaṭṭati.",
  "tika-vin08t0:2271_3": "Tattha duṭṭhagahaṇikoti vipannagahaṇiko,",
  "tika-vin08t0:2271_4": "kicchena uccāro nikkhamatīti attho.",
  "tika-vin08t0:2271_5": "Āmisakhāranti sukkhodanaṃ jhāpetvā tāya chārikāya paggharitaṃ khārodakaṃ.",
  "tika-vin08t0:2271_6": "Vimativinodaniyaṃ pana “tāya chārikāya paggharitaṃ khārodakanti parissāvane taṃ chārikaṃ pakkhipitvā",
  "tika-vin08t0:2271_7": "udake abhisiñcite tato chārikato heṭṭhā paggharitaṃ khārodaka”nti vuttaṃ.",
  "tika-vin08t0:2272_0": "Paṇḍurogābādhakathā",
  "tika-vin08t0:2273_0": "Paṇḍurogābādhakathāyaṃ “anujānāmi,",
  "tika-vin08t0:2273_1": "bhikkhave,",
  "tika-vin08t0:2273_2": "muttaharītakaṃ pāyetu”nti vacanato paṇḍurogābādhassa bhikkhuno muttaharītakaṃ pāyetuṃ vaṭṭati.",
  "tika-vin08t0:2273_3": "Tattha muttaharītakanti gomuttaparibhāvitaṃ harītakaṃ.",
  "tika-vin08t0:2274_0": "Chavidosābādhakathā",
  "tika-vin08t0:2275_0": "Chavidosābādhakathāyaṃ “anujānāmi,",
  "tika-vin08t0:2275_1": "bhikkhave,",
  "tika-vin08t0:2275_2": "gandhālepaṃ kātu”nti vacanato chavidosābādhassa bhikkhuno gandhālepaṃ kātuṃ vaṭṭati.",
  "tika-vin08t0:2276_0": "Abhisannakāyakathā",
  "tika-vin08t0:2277_0": "Abhisannakāyakathāyaṃ “anujānāmi,",
  "tika-vin08t0:2277_1": "bhikkhave,",
  "tika-vin08t0:2277_2": "virecanaṃ pātu”nti vacanato abhisannakāyassa bhikkhuno virecanaṃ pātuṃ vaṭṭati.",
  "tika-vin08t0:2277_3": "Tattha abhisannakāyoti ussannadosakāyo.",
  "tika-vin08t0:2277_4": "Acchakañjiyā attho hoti,",
  "tika-vin08t0:2277_5": "“anujānāmi,",
  "tika-vin08t0:2277_6": "bhikkhave,",
  "tika-vin08t0:2277_7": "acchakañjiya”nti vacanato acchakañjiyaṃ pātuṃ vaṭṭati.",
  "tika-vin08t0:2277_8": "Tattha acchakañjiyanti taṇḍulodakamaṇḍo.",
  "tika-vin08t0:2277_9": "Akaṭayūsena attho hoti,",
  "tika-vin08t0:2277_10": "“anujānāmi,",
  "tika-vin08t0:2277_11": "bhikkhave,",
  "tika-vin08t0:2277_12": "akaṭayūsa”nti vacanato akaṭayūsaṃ pātuṃ vaṭṭati.",
  "tika-vin08t0:2277_13": "Tattha akaṭayūsanti asiniddho muggapacitapānīyo.",
  "tika-vin08t0:2277_14": "Sāratthadīpaniyaṃ pana vimativinodaniyañca “akaṭayūsenāti anabhisaṅkhatena muggayūsenā”ti vuttaṃ.",
  "tika-vin08t0:2277_15": "Kaṭākaṭena attho hoti,",
  "tika-vin08t0:2277_16": "“anujānāmi,",
  "tika-vin08t0:2277_17": "bhikkhave,",
  "tika-vin08t0:2277_18": "kaṭākaṭa”nti vacanato kaṭākaṭaṃ pāyetuṃ vaṭṭati.",
  "tika-vin08t0:2277_19": "Tattha kaṭākaṭanti sova dhotasiniddho.",
  "tika-vin08t0:2277_20": "Sāratthadīpaniyaṃ vimativinodaniyañca “kaṭākaṭenāti mugge pacitvā acāletvāva parissāvitena muggayūsenā”ti vuttaṃ.",
  "tika-vin08t0:2277_21": "Paṭicchādanīyena attho hoti,",
  "tika-vin08t0:2277_22": "“anujānāmi,",
  "tika-vin08t0:2277_23": "bhikkhave,",
  "tika-vin08t0:2277_24": "paṭicchādanīya”nti vacanato paṭicchādanīyaṃ pātuṃ vaṭṭati.",
  "tika-vin08t0:2277_25": "Tattha paṭicchādanīyenāti maṃsarasena.",
  "tika-vin08t0:2278_0": "Loṇasovīrakakathā",
  "tika-vin08t0:2279_0": "Loṇasovīrakakathāyaṃ “anujānāmi,",
  "tika-vin08t0:2279_1": "bhikkhave,",
  "tika-vin08t0:2279_2": "gilānassa loṇasovīrakaṃ,",
  "tika-vin08t0:2279_3": "agilānassa udakasambhinnaṃ pānaparibhogena paribhuñjitu”nti vacanato gilānena bhikkhunā loṇasovīrakaṃ pātabbaṃ,",
  "tika-vin08t0:2279_4": "agilānena udakasambhinnaṃ katvā paribhuñjitabbaṃ,",
  "tika-vin08t0:2279_5": "tañca “pānaparibhogenā”ti vacanato vikālepi vaṭṭati.",
  "tika-vin08t0:2280_0": "Tattha loṇasovīrakaṃ nāma sabbarasābhisaṅkhataṃ ekaṃ bhesajjaṃ,",
  "tika-vin08t0:2280_1": "taṃ kira karonto harītakāmalakavibhītakakasāve sabbadhaññāni sabbaaparaṇṇāni sattannampi dhaññānaṃ odanaṃ",
  "tika-vin08t0:2280_2": "kadaliphalādīni sabbaphalāni vettaketakakhajjūrikaḷīrādayo sabbakaḷīre macchamaṃsakhaṇḍāni anekāni ca",
  "tika-vin08t0:2280_3": "madhuphāṇitasindhavaloṇatikaṭukādīni bhesajjāni pakkhipitvā kumbhimukhaṃ limpitvā ekaṃ dve tīṇi saṃvaccharāni ṭhapenti,",
  "tika-vin08t0:2280_4": "taṃ paripaccitvā jamburasavaṇṇaṃ hoti,",
  "tika-vin08t0:2280_5": "vātakāsakuṭṭhapaṇḍubhagaṇḍalādīnaṃ siniddhabhojanabhuttānañca uttarapānaṃ bhattajīraṇakabhesajjaṃ tādisaṃ natthi,",
  "tika-vin08t0:2280_6": "taṃ panetaṃ bhikkhūnaṃ pacchābhattampi vaṭṭati,",
  "tika-vin08t0:2280_7": "gilānānaṃ pākatikameva.",
  "tika-vin08t0:2280_8": "Agilānānaṃ pana udakasambhinnaṃ pānaparibhogenāti.",
  "tika-vin08t0:2281_0": "Sāratthadīpaniyaṃ pana “pānaparibhogenāti vuttattā loṇasovīrakaṃ yāmakālika”nti vuttaṃ.",
  "tika-vin08t0:2281_1": "Vimativinodaniyaṃ pana “pānaparibhogena vaṭṭatīti sambandho.",
  "tika-vin08t0:2281_2": "Evaṃ pana vuttattā loṇasovīrakaṃ yāmakālikanti keci vadanti,",
  "tika-vin08t0:2281_3": "keci pana ‘gilānānaṃ pākatikameva,",
  "tika-vin08t0:2281_4": "agilānānaṃ pana udakasambhinna’nti vuttattā guḷaṃ viya sattāhakālika”nti vuttaṃ.",
  "tika-vin08t0:2281_5": "Vajirabuddhiṭīkāyaṃ pana “avisesena satipaccayatā vuttā.",
  "tika-vin08t0:2281_6": "Imasmiṃ khandhake ‘anujānāmi,",
  "tika-vin08t0:2281_7": "bhikkhave,",
  "tika-vin08t0:2281_8": "gilānassa guḷaṃ,",
  "tika-vin08t0:2281_9": "agilānassa guḷodakaṃ,",
  "tika-vin08t0:2281_10": "gilānassa loṇasovīrakaṃ,",
  "tika-vin08t0:2281_11": "agilānassa udakasambhinna’nti vuttaṃ,",
  "tika-vin08t0:2281_12": "tasmā siddhaṃ ‘satipaccayatā gilānāgilānavasena duvidhā’ti” vuttaṃ.",
  "tika-vin08t0:2282_0": "Antovutthādikathā",
  "tika-vin08t0:2283_0": "Antovutthādikathāyaṃ “tena kho pana samayena bhagavato udaravātābādho hoti,",
  "tika-vin08t0:2283_1": "atha kho āyasmā ānando ‘pubbepi bhagavato udaravātābādho tekaṭulayāguyā phāsu hotī’ti sāmaṃ tilampi taṇḍulampi",
  "tika-vin08t0:2283_2": "muggampi viññāpetvā anto vāsetvā anto sāmaṃ pacitvā bhagavato upanāmesi ‘pivatu bhagavā tekaṭulayāgu’nti.",
  "tika-vin08t0:2283_3": "Jānantāpi tathāgatā pucchanti,",
  "tika-vin08t0:2283_4": "jānantāpi na pucchanti,",
  "tika-vin08t0:2283_5": "kālaṃ viditvā pucchanti,",
  "tika-vin08t0:2283_6": "kālaṃ viditvā na pucchanti,",
  "tika-vin08t0:2283_7": "atthasañhitaṃ tathāgatā pucchanti,",
  "tika-vin08t0:2283_8": "no anatthasañhitaṃ,",
  "tika-vin08t0:2283_9": "anatthasañhite setughāto tathāgatānaṃ.",
  "tika-vin08t0:2283_10": "Dvīhi ākārehi buddhā bhagavanto bhikkhū paṭipucchanti ‘dhammaṃ vā desessāma,",
  "tika-vin08t0:2283_11": "sāvakānaṃ vā sikkhāpadaṃ paññapessāmā’ti.",
  "tika-vin08t0:2284_0": "Atha kho bhagavā āyasmantaṃ ānandaṃ āmantesi ‘kutāyaṃ, ānanda, yāgū’ti.",
  "tika-vin08t0:2284_1": "Atha kho āyasmā ānando bhagavato etamatthaṃ ārocesi.",
  "tika-vin08t0:2284_2": "Vigarahi buddho bhagavā ananucchavikaṃ, ānanda,",
  "tika-vin08t0:2284_3": "ananulomikaṃ appatirūpaṃ assamaṇakaṃ akappiyaṃ akaraṇīyaṃ,",
  "tika-vin08t0:2284_4": "kathañhi nāma tvaṃ, ānanda,",
  "tika-vin08t0:2284_5": "evarūpāya bāhullāya cetessasi, yadapi, ānanda,",
  "tika-vin08t0:2284_6": "anto vutthaṃ,",
  "tika-vin08t0:2284_7": "tadapi akappiyaṃ.",
  "tika-vin08t0:2284_8": "Yadapi anto pakkaṃ,",
  "tika-vin08t0:2284_9": "tadapi akappiyaṃ.",
  "tika-vin08t0:2284_10": "Yadapi sāmaṃ pakkaṃ,",
  "tika-vin08t0:2284_11": "tadapi akappiyaṃ. Netaṃ, ānanda,",
  "tika-vin08t0:2284_12": "appasannānaṃ vā pasādāya…pe…",
  "tika-vin08t0:2284_13": "vigarahitvā dhammiṃ kathaṃ katvā bhikkhū āmantesi – na,",
  "tika-vin08t0:2284_14": "bhikkhave,",
  "tika-vin08t0:2284_15": "anto vutthaṃ anto pakkaṃ sāmaṃ pakkaṃ paribhuñjitabbaṃ,",
  "tika-vin08t0:2284_16": "yo paribhuñjeyya,",
  "tika-vin08t0:2284_17": "āpatti dukkaṭassa. Anto ce,",
  "tika-vin08t0:2284_18": "bhikkhave,",
  "tika-vin08t0:2284_19": "vutthaṃ anto pakkaṃ sāmaṃ pakkaṃ,",
  "tika-vin08t0:2284_20": "tañce paribhuñjeyya,",
  "tika-vin08t0:2284_21": "āpatti tiṇṇaṃ dukkaṭānaṃ. Anto ce,",
  "tika-vin08t0:2284_22": "bhikkhave,",
  "tika-vin08t0:2284_23": "vutthaṃ anto pakkaṃ aññehi pakkaṃ,",
  "tika-vin08t0:2284_24": "tañce paribhuñjeyya,",
  "tika-vin08t0:2284_25": "āpatti dvinnaṃ dukkaṭānaṃ. Anto ce,",
  "tika-vin08t0:2284_26": "bhikkhave,",
  "tika-vin08t0:2284_27": "vutthaṃ bahi pakkaṃ sāmaṃ pakkaṃ,",
  "tika-vin08t0:2284_28": "tañce paribhuñjeyya,",
  "tika-vin08t0:2284_29": "āpatti dvinnaṃ dukkaṭānaṃ. Bahi ce,",
  "tika-vin08t0:2284_30": "bhikkhave,",
  "tika-vin08t0:2284_31": "vutthaṃ anto pakkaṃ sāmaṃ pakkaṃ,",
  "tika-vin08t0:2284_32": "tañce paribhuñjeyya,",
  "tika-vin08t0:2284_33": "āpatti dvinnaṃ dukkaṭānaṃ. Anto ce,",
  "tika-vin08t0:2284_34": "bhikkhave,",
  "tika-vin08t0:2284_35": "vutthaṃ bahi pakkaṃ aññehi pakkaṃ,",
  "tika-vin08t0:2284_36": "tañce paribhuñjeyya,",
  "tika-vin08t0:2284_37": "āpatti dukkaṭassa. Bahi ce,",
  "tika-vin08t0:2284_38": "bhikkhave,",
  "tika-vin08t0:2284_39": "vutthaṃ anto pakkaṃ aññehi pakkaṃ,",
  "tika-vin08t0:2284_40": "tañce paribhuñjeyya,",
  "tika-vin08t0:2284_41": "āpatti dukkaṭassa. Bahi ce,",
  "tika-vin08t0:2284_42": "bhikkhave,",
  "tika-vin08t0:2284_43": "vutthaṃ bahi pakkaṃ sāmaṃ pakkaṃ,",
  "tika-vin08t0:2284_44": "tañce paribhuñjeyya,",
  "tika-vin08t0:2284_45": "āpatti dukkaṭassa. Bahi ce,",
  "tika-vin08t0:2284_46": "bhikkhave,",
  "tika-vin08t0:2284_47": "vutthaṃ bahi pakkaṃ aññehi pakkaṃ,",
  "tika-vin08t0:2284_48": "tañce paribhuñjeyya,",
  "tika-vin08t0:2284_49": "anāpattī”ti vacanato sahaseyyappahonake ṭhāne vutthatā,",
  "tika-vin08t0:2284_50": "tattha pakkatā,",
  "tika-vin08t0:2284_51": "upasampannena sāmaṃ pakkatāti imesaṃ tiṇṇaṃ aṅgānaṃ sambhave sati tisso āpattiyo,",
  "tika-vin08t0:2284_52": "dvinnaṃ sambhave dve āpattiyo,",
  "tika-vin08t0:2284_53": "ekassa aṅgassa sambhave ekā āpattīti veditabbaṃ.",
  "tika-vin08t0:2285_0": "Anto vutthanti akappiyakuṭiyaṃ vutthaṃ.",
  "tika-vin08t0:2285_1": "Sāmaṃ pakkanti ettha yaṃ kiñci āmisaṃ bhikkhuno pacituṃ na vaṭṭati.",
  "tika-vin08t0:2285_2": "Sacepissa uṇhayāguyā sulasipaṇṇāni vā siṅgiveraṃ vā loṇaṃ vā pakkhipanti,",
  "tika-vin08t0:2285_3": "tampi cāletuṃ na vaṭṭati.",
  "tika-vin08t0:2285_4": "“Yāguṃ nibbāpemī”ti pana cāletuṃ vaṭṭati.",
  "tika-vin08t0:2285_5": "Uttaṇḍubhattaṃ labhitvāpi pidahituṃ na vaṭṭati.",
  "tika-vin08t0:2285_6": "Sace pana manussā pidahitvāva denti, vaṭṭati.",
  "tika-vin08t0:2285_7": "“Bhattaṃ vā mā nibbāyatū”ti pidahituṃ vaṭṭati.",
  "tika-vin08t0:2285_8": "“Anujānāmi,",
  "tika-vin08t0:2285_9": "bhikkhave,",
  "tika-vin08t0:2285_10": "puna pākaṃ pacitu”nti vacanato pubbe anupasampannehi pakkaṃ puna pacituṃ vaṭṭati.",
  "tika-vin08t0:2285_11": "Vuttañhi aṭṭhakathāyaṃ “khīratakkādīsu pana sakiṃ kuthitesu aggiṃ dātuṃ vaṭṭati punapākassa anuññātattā”ti.",
  "tika-vin08t0:2285_12": "“Anujānāmi,",
  "tika-vin08t0:2285_13": "bhikkhave,",
  "tika-vin08t0:2285_14": "anto vāsetu”nti vacanato dubbhikkhasamaye taṇḍulādīni anto vāsetuṃ vaṭṭati.",
  "tika-vin08t0:2285_15": "“Anujānāmi,",
  "tika-vin08t0:2285_16": "bhikkhave,",
  "tika-vin08t0:2285_17": "anto pacitu”nti vacanato dubbhikkhasamaye anto pacituṃ vaṭṭati.",
  "tika-vin08t0:2285_18": "“Anujānāmi,",
  "tika-vin08t0:2285_19": "bhikkhave,",
  "tika-vin08t0:2285_20": "sāmaṃ pacitu”nti vacanato dubbhikkhasamaye sāmampi pacituṃ vaṭṭati.",
  "tika-vin08t0:2285_21": "“Anujānāmi,",
  "tika-vin08t0:2285_22": "bhikkhave,",
  "tika-vin08t0:2285_23": "anto vutthaṃ anto pakkaṃ sāmaṃ pakka”nti vacanato dubbhikkhasamaye tīṇipi vaṭṭanti.",
  "tika-vin08t0:2286_0": "Uggahitapaṭiggahitakathā",
  "tika-vin08t0:2287_0": "Uggahitapaṭiggahitakathāyaṃ “anujānāmi,",
  "tika-vin08t0:2287_1": "bhikkhave,",
  "tika-vin08t0:2287_2": "yattha phalakhādanīyaṃ passati,",
  "tika-vin08t0:2287_3": "kappiyakārako ca na hoti,",
  "tika-vin08t0:2287_4": "sāmaṃ gahetvā haritvā kappiyakārake passitvā bhūmiyaṃ nikkhipitvā paṭiggahāpetvā paribhuñjituṃ,",
  "tika-vin08t0:2287_5": "anujānāmi,",
  "tika-vin08t0:2287_6": "bhikkhave,",
  "tika-vin08t0:2287_7": "uggahitaṃ paṭiggahitu”nti vacanato tathā katvā paribhuñjituṃ vaṭṭati,",
  "tika-vin08t0:2287_8": "āpatti na hotīti.",
  "tika-vin08t0:2288_0": "Tatonīhaṭakathā",
  "tika-vin08t0:2289_0": "Tato nīhaṭakathāyaṃ “paṭiggaṇhatha,",
  "tika-vin08t0:2289_1": "bhikkhave,",
  "tika-vin08t0:2289_2": "paribhuñjatha.",
  "tika-vin08t0:2289_3": "Anujānāmi,",
  "tika-vin08t0:2289_4": "bhikkhave,",
  "tika-vin08t0:2289_5": "tato nīhaṭaṃ bhuttāvinā pavāritena anatirittaṃ paribhuñjitu”nti vacanato yasmiṃ dāne nimantitā hutvā bhikkhū bhuñjanti,",
  "tika-vin08t0:2289_6": "tato dānato nīhaṭaṃ bhojanaṃ pavāritena bhikkhunā bhuñjitabbaṃ,",
  "tika-vin08t0:2289_7": "na pavāritasikkhāpadena āpatti hoti.",
  "tika-vin08t0:2289_8": "Vuttañhi aṭṭhakathāyaṃ “tato nīhaṭanti yattha nimantitā bhuñjanti,",
  "tika-vin08t0:2289_9": "tato nīhaṭa”nti.",
  "tika-vin08t0:2290_0": "Purebhattapaṭiggahitakathā",
  "tika-vin08t0:2291_0": "Purebhattapaṭiggahitakathāyaṃ “paṭiggaṇhatha,",
  "tika-vin08t0:2291_1": "bhikkhave,",
  "tika-vin08t0:2291_2": "paribhuñjatha,",
  "tika-vin08t0:2291_3": "anujānāmi,",
  "tika-vin08t0:2291_4": "bhikkhave,",
  "tika-vin08t0:2291_5": "purebhattaṃ paṭiggahitaṃ bhuttāvinā pavāritena anatirittaṃ paribhuñjitu”nti vacanato purebhattaṃ paṭiggahetvā",
  "tika-vin08t0:2291_6": "nikkhipitaṃ pavāritena bhikkhunā atirittaṃ akatvā bhuñjituṃ vaṭṭati,",
  "tika-vin08t0:2291_7": "pavāritasikkhāpadena āpatti na hoti.",
  "tika-vin08t0:2292_0": "Vanaṭṭhapokkharaṭṭhakathā",
  "tika-vin08t0:2293_0": "Vanaṭṭhapokkharaṭṭhakathāyaṃ “tena kho pana samayena āyasmato sāriputtassa kāyaḍāhābādho hoti.",
  "tika-vin08t0:2293_1": "Atha kho āyasmā mahāmoggallāno yenāyasmā sāriputto tenupasaṅkami,",
  "tika-vin08t0:2293_2": "upasaṅkamitvā āyasmantaṃ sāriputtaṃ etadavoca ‘pubbe te,",
  "tika-vin08t0:2293_3": "āvuso sāriputta,",
  "tika-vin08t0:2293_4": "kāyaḍāhābādho kena phāsu hotī’ti.",
  "tika-vin08t0:2293_5": "Bhisehi ca me, āvuso,",
  "tika-vin08t0:2293_6": "muḷālikāhi cāti…pe…",
  "tika-vin08t0:2293_7": "atha kho āyasmato sāriputtassa bhise ca muḷālikāyo ca paribhuttassa kāyaḍāhābādho paṭippassambhi…pe…",
  "tika-vin08t0:2293_8": "paṭiggaṇhatha,",
  "tika-vin08t0:2293_9": "bhikkhave,",
  "tika-vin08t0:2293_10": "paribhuñjatha.",
  "tika-vin08t0:2293_11": "Anujānāmi,",
  "tika-vin08t0:2293_12": "bhikkhave,",
  "tika-vin08t0:2293_13": "vanaṭṭhaṃ pokkharaṭṭhaṃ bhuttāvinā pavāritena anatirittaṃ paribhuñjitu”nti vacanato vanaṭṭhaṃ pokkharaṭṭhaṃ",
  "tika-vin08t0:2293_14": "pavāritena bhikkhunā paribhuñjituṃ vaṭṭati,",
  "tika-vin08t0:2293_15": "pavāritasikkhāpadena āpatti na hoti.",
  "tika-vin08t0:2293_16": "Tattha vanaṭṭhaṃ pokkharaṭṭhanti vane ceva paduminigacche ca jātaṃ.",
  "tika-vin08t0:2294_0": "Akatakappakathā",
  "tika-vin08t0:2295_0": "Akatakappakathāyaṃ “anujānāmi,",
  "tika-vin08t0:2295_1": "bhikkhave,",
  "tika-vin08t0:2295_2": "abījaṃ nibbaṭṭabījaṃ akatakappaṃ phalaṃ paribhuñjitu”nti vacanato abījañca nibbaṭṭabījañca phalaṃ aggisatthanakhehi",
  "tika-vin08t0:2295_3": "samaṇakappaṃ akatvāpi paribhuñjituṃ vaṭṭati.",
  "tika-vin08t0:2295_4": "Tattha abījanti taruṇaphalaṃ,",
  "tika-vin08t0:2295_5": "yassa bījaṃ aṅkuraṃ na janeti.",
  "tika-vin08t0:2295_6": "Nibbaṭṭabījanti bījaṃ nibbaṭṭetvā apanetvā paribhuñjitabbakaṃ ambapanasādi,",
  "tika-vin08t0:2295_7": "tāni phalāni kappiyakārake asati kappaṃ akatvāpi paribhuñjituṃ vaṭṭati.",
  "tika-vin08t0:2296_0": "Yāgukathā",
  "tika-vin08t0:2297_0": "Yāgukathāyaṃ “dasayime, brāhmaṇa,",
  "tika-vin08t0:2297_1": "ānisaṃsā yāguyā.",
  "tika-vin08t0:2297_2": "Katame dasa,",
  "tika-vin08t0:2297_3": "yāguṃ dento āyuṃ deti,",
  "tika-vin08t0:2297_4": "vaṇṇaṃ deti,",
  "tika-vin08t0:2297_5": "sukhaṃ deti,",
  "tika-vin08t0:2297_6": "balaṃ deti,",
  "tika-vin08t0:2297_7": "paṭibhānaṃ deti,",
  "tika-vin08t0:2297_8": "yāgupītā khudaṃ paṭihanati,",
  "tika-vin08t0:2297_9": "pipāsaṃ vineti,",
  "tika-vin08t0:2297_10": "vātaṃ anulometi,",
  "tika-vin08t0:2297_11": "vatthiṃ sodheti,",
  "tika-vin08t0:2297_12": "āmāvasesaṃ pāceti. Ime kho, brāhmaṇa,",
  "tika-vin08t0:2297_13": "dasānisaṃsā yāguyāti.",
  "tika-vin08t0:2298_0": "‘Yo saññatānaṃ paradattabhojinaṃ;",
  "tika-vin08t0:2299_0": "Kālena sakkacca dadāti yāguṃ;",
  "tika-vin08t0:2300_0": "Dasassa ṭhānāni anuppavecchati;",
  "tika-vin08t0:2301_0": "Āyuñca vaṇṇañca sukhaṃ balañca.",
  "tika-vin08t0:2302_0": "‘Paṭibhānamassa upajāyate tato;",
  "tika-vin08t0:2303_0": "Khuddaṃ pipāsañca byapaneti vātaṃ;",
  "tika-vin08t0:2304_0": "Sodheti vatthiṃ pariṇāmeti bhattaṃ;",
  "tika-vin08t0:2305_0": "Bhesajjametaṃ sugatena vaṇṇitaṃ.",
  "tika-vin08t0:2306_0": "‘Tasmā hi yāguṃ alameva dātuṃ;",
  "tika-vin08t0:2307_0": "Niccaṃ manussena sukhatthikena;",
  "tika-vin08t0:2308_0": "Dibbāni vā patthayatā sukhāni;",
  "tika-vin08t0:2309_0": "Mānussasobhagyatamicchatā vā’ti.",
  "tika-vin08t0:2310_0": "Atha kho bhagavā taṃ brāhmaṇaṃ imāhi gāthāhi anumoditvā uṭṭhāyāsanā pakkāmi.",
  "tika-vin08t0:2310_1": "Atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū āmantesi –",
  "tika-vin08t0:2310_2": "anujānāmi,",
  "tika-vin08t0:2310_3": "bhikkhave,",
  "tika-vin08t0:2310_4": "yāguñca madhugoḷakañcā”ti vacanato yāguñca madhugoḷakañca sampaṭicchituṃ vaṭṭati.",
  "tika-vin08t0:2310_5": "Anumodanāgāthāya “patthayataṃ icchata”nti padānaṃ “alameva dātu”nti iminā sambandho.",
  "tika-vin08t0:2310_6": "Sace pana “patthayatā icchatā”ti pāṭho atthi,",
  "tika-vin08t0:2310_7": "soyeva gahetabbo. “Na,",
  "tika-vin08t0:2310_8": "bhikkhave,",
  "tika-vin08t0:2310_9": "aññatra nimantitena aññassa bhojjayāgu paribhuñjitabbā,",
  "tika-vin08t0:2310_10": "yo paribhuñjeyya,",
  "tika-vin08t0:2310_11": "yathādhammo kāretabbo”ti vacanato tathā bhuñjantassa paramparabhojanasikkhāpadena āpatti hoti.",
  "tika-vin08t0:2310_12": "Bhojjayāgūti yā pavāraṇaṃ janeti.",
  "tika-vin08t0:2310_13": "Yathādhammo kāretabboti paramparabhojanena kāretabbo.",
  "tika-vin08t0:2311_0": "Guḷakathā",
  "tika-vin08t0:2312_0": "Guḷakathāyaṃ “anujānāmi,",
  "tika-vin08t0:2312_1": "bhikkhave,",
  "tika-vin08t0:2312_2": "gilānassa guḷaṃ,",
  "tika-vin08t0:2312_3": "agilānassa guḷodaka”nti vacanato gilāno bhikkhu guḷapiṇḍaṃ vikālepi khādituṃ vaṭṭati.",
  "tika-vin08t0:2312_4": "Agilāno pana udakasambhinnaṃ katvā guḷodakaparibhogena paribhuñjituṃ vaṭṭati.",
  "tika-vin08t0:2312_5": "“Gilānassa guḷanti tathārūpena byādhinā gilānassa pacchābhattaṃ guḷaṃ anujānāmīti attho”ti aṭṭhakathāyaṃ vuttaṃ.",
  "tika-vin08t0:2312_6": "“Tathārūpena byādhinā”ti vuttattā yathārūpena byādhinā gilānassa guḷo paribhuñjitabbo hoti,",
  "tika-vin08t0:2312_7": "tathārūpena eva byādhinā gilānassāti vuttaṃ viya dissati,",
  "tika-vin08t0:2312_8": "vīmaṃsitvā gahetabbaṃ.",
  "tika-vin08t0:2313_0": "Ettakāsu kathāsu yā yā saṃvaṇṇetabbappakaraṇe na dissati,",
  "tika-vin08t0:2313_1": "sā sā amhehi pesalānaṃ bhikkhūnaṃ kosallatthaṃ pāḷito ca aṭṭhakathāto ca gahetvā ṭīkācariyānaṃ vacanehi alaṅkaritvā ṭhapitā,",
  "tika-vin08t0:2313_2": "tasmā nikkaṅkhā hutvā paṇḍitā upadhārentu.",
  "tika-vin08t0:2314_0": "Catumahāpadesakathā",
  "tika-vin08t0:2315_0": "67.",
  "tika-vin08t0:2315_1": "Yaṃ bhikkhavetiādi mahāpadesakathā nāma.",
  "tika-vin08t0:2315_2": "Tattha mahante atthe upadissati etehīti mahāpadesā,",
  "tika-vin08t0:2315_3": "mahantā vā atthā padissanti paññāyanti etthāti mahāpadesā,",
  "tika-vin08t0:2315_4": "mahantānaṃ vā atthānaṃ padeso pavattidesoti mahāpadesā. Ke te?",
  "tika-vin08t0:2315_5": "Imeyeva cattāro pāṭhā, atthā vā.",
  "tika-vin08t0:2315_6": "Tena vuttaṃ “ime cattāro mahāpadese”tiādi.",
  "tika-vin08t0:2315_7": "Tattha dhammasaṅgāhakattherāti mahākassapādayo.",
  "tika-vin08t0:2315_8": "Suttaṃ gahetvāti “ṭhapetvā dhaññaphalarasa”ntiādikaṃ suttaṃ gahetvā upadhārento.",
  "tika-vin08t0:2315_9": "Satta dhaññānīti –",
  "tika-vin08t0:2316_0": "“Sāli vīhi ca kudrūso, godhumo varako yavo;",
  "tika-vin08t0:2317_0": "Kaṅgūti satta dhaññāni, nīvārādī tu tabbhidā”ti –.",
  "tika-vin08t0:2318_0": "Vuttāni satta dhaññāni.",
  "tika-vin08t0:2318_1": "Sabbaṃ aparaṇṇanti muggamāsādayo.",
  "tika-vin08t0:2318_2": "Aṭṭha pānānīti ambapānaṃ jambupānaṃ cocapānaṃ mocapānaṃ sālukapānaṃ muddikapānaṃ madhukapānaṃ phārusakapānañca.",
  "tika-vin08t0:2319_0": "Iminā nayenāti suttānulomanayena.",
  "tika-vin08t0:2319_1": "Vuttañhetaṃ aṭṭhakathāyaṃ “suttānulomaṃ nāma cattāro mahāpadesā”ti.",
  "tika-vin08t0:2319_2": "Pāḷiñca aṭṭhakathañca anapekkhitvāti pāḷiyaṃ nītatthato āgatameva aggahetvā.",
  "tika-vin08t0:2319_3": "Aññānipīti tato aññānipi.",
  "tika-vin08t0:2319_4": "Etena mahāpadesā nāma na kevalaṃ yathāvuttā eva,",
  "tika-vin08t0:2319_5": "atha kho anekāni nānappakārāni vinayadharassa ñāṇānubhāvappakāsitānīti dasseti.",
  "tika-vin08t0:2320_0": "Ānisaṃsakathā",
  "tika-vin08t0:2321_0": "68.",
  "tika-vin08t0:2321_1": "Ānisaṃsakathāyaṃ vinayaṃ dhāretīti vinayadharo,",
  "tika-vin08t0:2321_2": "sikkhanavācanamanasikāravinicchayanatadanulomakaraṇādinā vinayapariyattikusalo bhikkhu.",
  "tika-vin08t0:2321_3": "Vinayapariyattimūlaṃ etesanti vinayapariyattimūlakā. Ke te?",
  "tika-vin08t0:2321_4": "Pañcānisaṃsā.",
  "tika-vin08t0:2321_5": "Vinayapariyattiyeva mūlaṃ kāraṇaṃ katvā labhitabbaānisaṃsā,",
  "tika-vin08t0:2321_6": "na aññapariyattiṃ vā paṭipattiādayo vā mūlaṃ katvāti attho.",
  "tika-vin08t0:2321_7": "Atha vā pariyāpuṇanaṃ pariyatti,",
  "tika-vin08t0:2321_8": "vinayassa pariyatti vinayapariyatti,",
  "tika-vin08t0:2321_9": "sā mūlaṃ etesanti vinayapariyattimūlakā,",
  "tika-vin08t0:2321_10": "vinayapariyāpuṇanahetubhavā ānisaṃsāti attho.",
  "tika-vin08t0:2321_11": "“Katame”tiādinā tesaṃ pañcānisaṃsādīnaṃ sarūpaṃ pucchitvā “attano”tiādinā vissajjetvā taṃ vacanaṃ pāḷiyā samatthetuṃ “vuttañheta”ntiādimāha.",
  "tika-vin08t0:2322_0": "Evaṃ pañcānisaṃsānaṃ sarūpaṃ dassetvā idāni teyeva vitthārato dassetuṃ “kathamassā”tiādinā pucchitvā “idhekacco”tiādinā vissajjeti.",
  "tika-vin08t0:2322_1": "Tattha attano sīlakkhandhasuguttabhāvo nāma āpattianāpajjanabhāveneva hoti,",
  "tika-vin08t0:2322_2": "no aññathāti āpattiāpajjanakāraṇaṃ dassetvā tadabhāvena anāpajjanaṃ dassetuṃ “āpattiṃ āpajjanto chahākārehi āpajjatī”tiādimāha. Tattha –",
  "tika-vin08t0:2323_0": "“Sañcicca āpattiṃ āpajjati;",
  "tika-vin08t0:2324_0": "Āpattiṃ parigūhati;",
  "tika-vin08t0:2325_0": "Agatigamanañca gacchati;",
  "tika-vin08t0:2326_0": "Ediso vuccati alajjipuggalo”ti. –",
  "tika-vin08t0:2327_0": "Vuttena alajjīlakkhaṇena na lajjati na hirīyatīti alajjī,",
  "tika-vin08t0:2327_1": "tassa bhāvo alajjitā.",
  "tika-vin08t0:2327_2": "Natthi ñāṇaṃ etassāti aññāṇaṃ,",
  "tika-vin08t0:2327_3": "tassa bhāvo aññāṇatā.",
  "tika-vin08t0:2327_4": "Kukatassa bhāvo kukkuccaṃ,",
  "tika-vin08t0:2327_5": "tena pakato kukkuccapakato,",
  "tika-vin08t0:2327_6": "tassa bhāvo kukkuccapakatatā.",
  "tika-vin08t0:2327_7": "Kappatīti kappiyaṃ,",
  "tika-vin08t0:2327_8": "na kappiyaṃ akappiyaṃ,",
  "tika-vin08t0:2327_9": "tasmiṃ akappiye,",
  "tika-vin08t0:2327_10": "kappiyaṃ iti saññā yassa so kappiyasaññī,",
  "tika-vin08t0:2327_11": "tassa bhāvo kappiyasaññitā.",
  "tika-vin08t0:2327_12": "Itaraṃ tappaṭipakkhato kātabbaṃ,",
  "tika-vin08t0:2327_13": "imesu pañcasu padesu yakāralopo,",
  "tika-vin08t0:2327_14": "tasmā “alajjitāya āpattiṃ āpajjatī”tiādinā yojetabbāni.",
  "tika-vin08t0:2327_15": "Hetvatthe cetaṃ nissakkavacanaṃ.",
  "tika-vin08t0:2327_16": "Saratīti sati,",
  "tika-vin08t0:2327_17": "samussanaṃ sammoso.",
  "tika-vin08t0:2327_18": "Satiyā sammoso satisammoso,",
  "tika-vin08t0:2327_19": "tasmā satisammosā.",
  "tika-vin08t0:2327_20": "Hetvatthe cetaṃ karaṇavacanaṃ.",
  "tika-vin08t0:2327_21": "Idāni tāni kāraṇāni vitthārato dassetuṃ “katha”ntyādimāha.",
  "tika-vin08t0:2327_22": "Taṃ nayānuyogena viññeyyameva.",
  "tika-vin08t0:2328_0": "Ariṭṭho iti bhikkhu ariṭṭhabhikkhu,",
  "tika-vin08t0:2328_1": "kaṇṭako iti sāmaṇero kaṇṭakasāmaṇero,",
  "tika-vin08t0:2328_2": "vesāliyā jātā vesālikā,",
  "tika-vin08t0:2328_3": "vajjīnaṃ puttā vajjiputtā,",
  "tika-vin08t0:2328_4": "vesālikā ca te vajjiputtā cāti vesālikavajjiputtā,",
  "tika-vin08t0:2328_5": "ariṭṭhabhikkhu ca kaṇṭakasāmaṇero ca vesālikavajjiputtā ca ariṭṭhabhikkhukaṇṭakasāmaṇeravesālikavajjiputtakā.",
  "tika-vin08t0:2328_6": "Parūpahāro ca aññāṇañca kaṅkhāvitaraṇañca parūpahāraaññāṇakaṅkhāvitaraṇā. Ke te? Vādā.",
  "tika-vin08t0:2328_7": "Te ādi yesaṃ teti parūpahāraaññāṇakaṅkhāvitaraṇādayo.",
  "tika-vin08t0:2328_8": "Vadanti etehīti vādā,",
  "tika-vin08t0:2328_9": "parūpahāraaññāṇakaṅkhāvitaraṇādayo vādā etesanti parū…pe… vādā. Ke te?",
  "tika-vin08t0:2328_10": "Micchāvādino.",
  "tika-vin08t0:2328_11": "Ariṭṭha…pe…",
  "tika-vin08t0:2328_12": "puttā ca parūpahāra…pe…",
  "tika-vin08t0:2328_13": "vādā ca mahāsaṅghikādayo ca sāsanapaccatthikā nāmāti samuccayadvandavasena yojanā kātabbā.",
  "tika-vin08t0:2328_14": "Sesaṃ suviññeyyameva.",
  "tika-vin08t0:2329_0": "Ānisaṃsakathā niṭṭhitā.",
  "tika-vin08t0:2330_0": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t0:2331_0": "Pakiṇṇakavinicchayakathālaṅkāro nāma",
  "tika-vin08t0:2332_0": "Catuttiṃsatimo paricchedo.",
  "tika-vin08t0:2333_0": "Nigamanakathāvaṇṇanā",
  "tika-vin08t0:2334_0": "Nigamagāthāsu paṭhamagāthāyaṃ saddhammaṭṭhitikāmena sāsanujjotakārinā parakkamabāhunā narindena ajjhesito so ahaṃ vinayasaṅgahaṃ akāsinti yojanā.",
  "tika-vin08t0:2335_0": "Dutiyatatiyagāthāyaṃ teneva parakkamabāhunarindeneva kārite ramme ramaṇīye pāsādasatamaṇḍite pāsādānaṃ",
  "tika-vin08t0:2335_1": "satena paṭimaṇḍite nānādumagaṇākiṇṇe bhāvanābhiratālaye bhāvanāya abhiratānaṃ bhikkhūnaṃ ālayabhūte sītalūdakasampanne",
  "tika-vin08t0:2335_2": "jetavane jetavananāmake vihāre vasaṃ vasanto hutvā,",
  "tika-vin08t0:2335_3": "atha vā vasaṃ vasanto sohaṃ so ahaṃ yogīnaṃ hitaṃ hitabhūtaṃ sāraṃ sāravantaṃ imaṃ īdisaṃ vinayasaṅgahaṃ akāsinti yojanā.",
  "tika-vin08t0:2336_0": "Sesagāthāsu iminā ganthakaraṇena yaṃ puññaṃ mayhaṃ siddhaṃ,",
  "tika-vin08t0:2336_1": "aññaṃ ito ganthakaraṇato aññabhūtaṃ yaṃ puññaṃ mayā pasutaṃ hoti,",
  "tika-vin08t0:2336_2": "etena puññakammena dutiye attasambhave tāvatiṃse pamodento sīlācāraguṇe rato pañcakāmesu alaggo devaputto",
  "tika-vin08t0:2336_3": "hutvā paṭhamaṃ paṭhamabhūtaṃ phalaṃ sotāpattiphalaṃ patvāna antime attabhāvamhi lokaggapuggalaṃ nāthaṃ",
  "tika-vin08t0:2336_4": "nāthabhūtaṃ sabbasattahite rataṃ metteyyaṃ metteyyanāmakaṃ munipuṅgavaṃ muniseṭṭhaṃ disvāna tassa dhīrassa",
  "tika-vin08t0:2336_5": "saddhammadesanaṃ sutvā aggaṃ phalaṃ arahattaphalaṃ adhigantvā labhitvā jinasāsanaṃ sobheyyaṃ sobhāpeyyanti",
  "tika-vin08t0:2336_6": "ayaṃ pākaṭayojanā.",
  "tika-vin08t0:2337_0": "Etissāya pana yojanāya sati ācariyavarassa vacanaṃ na sampaṭicchanti paṇḍitā. Kathaṃ?",
  "tika-vin08t0:2337_1": "Ettha hi ito dutiyabhave tāvatiṃsabhavane devaputto hutvā sotāpattiphalaṃ patvā antimabhave metteyyassa",
  "tika-vin08t0:2337_2": "bhagavato dhammadesanaṃ sutvā arahattaphalaṃ labheyyanti ācariyassa patthanā,",
  "tika-vin08t0:2337_3": "sā ayuttarūpā hoti.",
  "tika-vin08t0:2337_4": "Sotāpannassa hi sattabhavato uddhaṃ paṭisandhi natthi,",
  "tika-vin08t0:2337_5": "tāvatiṃsānañca devānaṃ bhavasatenapi bhavasahassenapi bhavasatasahassenapi metteyyassa bhagavato uppajjanakālo appattabbo hoti.",
  "tika-vin08t0:2337_6": "Athāpi vadeyya “antarā brahmaloke nibbattitvā metteyyassa bhagavato kāle manusso bhaveyyā”ti,",
  "tika-vin08t0:2337_7": "evampi na yujjati.",
  "tika-vin08t0:2337_8": "Na hi brahmalokagatānaṃ ariyānaṃ puna kāmabhavūpapatti atthi.",
  "tika-vin08t0:2337_9": "Vuttañhi abhidhamme yamakappakaraṇe “rūpadhātuyā cutassa kāmadhātuṃ upapajjantassa satteva anusayā anusentī”ti.",
  "tika-vin08t0:2337_10": "Athāpi vadeyya “brahmalokeyeva ṭhatvā aggaphalaṃ labheyyā”ti,",
  "tika-vin08t0:2337_11": "tathā ca ācariyassa vacane na dissati,",
  "tika-vin08t0:2337_12": "“sobheyyaṃ jinasāsana”nti vuttattā bhikkhubhūtattameva dissati.",
  "tika-vin08t0:2337_13": "Na hi bhikkhubhūto sāsanaṃ sobhāpetuṃ sakkoti.",
  "tika-vin08t0:2337_14": "Abhidhammatthavibhāvaniyañca –",
  "tika-vin08t0:2338_0": "“Jotayantaṃ tadā tassa, sāsanaṃ suddhamānasaṃ;",
  "tika-vin08t0:2339_0": "Passeyyaṃ sakkareyyañca, garuṃ me sārisambhava”nti. –",
  "tika-vin08t0:2340_0": "Bhikkhubhūtameva vuttaṃ.",
  "tika-vin08t0:2340_1": "Athāpi vadeyya “antarā dīghāyuko bhummadevo hutvā tadā manusso bhaveyyā”ti,",
  "tika-vin08t0:2340_2": "evampi ekassa buddhassa sāvakabhūto ariyapuggalo puna aññassa buddhassa sāvako na bhaveyyāti,",
  "tika-vin08t0:2340_3": "ācariyo pana sabbapariyattidharo anekaganthakārako anekesaṃ ganthakārakānaṃ therānaṃ ācariyapācariyabhūto,",
  "tika-vin08t0:2340_4": "tena na kevalaṃ idheva imā gāthāyo ṭhapitā,",
  "tika-vin08t0:2340_5": "atha kho sāratthadīpanīnāmikāya vinayaṭīkāya avasāne ca ṭhapitā,",
  "tika-vin08t0:2340_6": "tasmā bhavitabbamettha kāraṇenāti vīmaṃsitabbametaṃ.",
  "tika-vin08t0:2341_0": "Atha vā iminā…pe…",
  "tika-vin08t0:2341_1": "devaputto hutvā paṭhamaṃ tāva phalaṃ yathāvuttaṃ tāvatiṃse pamodanasīlācāraguṇe rataṃ pañcakāmesu alaggabhāvasaṅkhātaṃ",
  "tika-vin08t0:2341_2": "ānisaṃsaṃ patvāna antime attabhāvamhi…pe…",
  "tika-vin08t0:2341_3": "sobheyyanti yojanā.",
  "tika-vin08t0:2341_4": "Atha vā iminā…pe…",
  "tika-vin08t0:2341_5": "pañcakāmesu alaggo hutvā antime attabhāvamhi…pe…",
  "tika-vin08t0:2341_6": "saddhammadesanaṃ sutvā paṭhamaṃ phalaṃ sotāpattiphalaṃ patvā tato paraṃ aggaphalaṃ arahattaphalaṃ adhigantvā jinasāsanaṃ sobheyyanti yojanā.",
  "tika-vin08t0:2341_7": "Yathā amhākaṃ bhagavato dhammacakkappavattanasuttantadhammadesanaṃ sutvā aññātakoṇḍaññatthero sotāpattiphalaṃ",
  "tika-vin08t0:2341_8": "patvā pacchā arahattaphalaṃ adhigantvā jinasāsanaṃ sobhesi,",
  "tika-vin08t0:2341_9": "evanti attho.",
  "tika-vin08t0:2341_10": "Ito aññānipi nayāni yathā therassa vacanānukūlāni,",
  "tika-vin08t0:2341_11": "tāni paṇḍitehi cintetabbāni.",
  "tika-vin08t0:2342_0": "Nigamanakathāvaṇṇanā niṭṭhitā.",
  "tika-vin08t0:2343_0": "Nigamanakathā",
  "tika-vin08t0:2344_0": "1.",
  "tika-vin08t0:2345_0": "Jambudīpatale ramme, marammavisaye sute;",
  "tika-vin08t0:2346_0": "Tambadīparaṭṭhe ṭhitaṃ, puraṃ ratananāmakaṃ.",
  "tika-vin08t0:2347_0": "2.",
  "tika-vin08t0:2348_0": "Jinasāsanapajjotaṃ, anekaratanākaraṃ;",
  "tika-vin08t0:2349_0": "Sādhujjanānamāvāsaṃ, soṇṇapāsādalaṅkataṃ.",
  "tika-vin08t0:2350_0": "3.",
  "tika-vin08t0:2351_0": "Tasmiṃ ratanapuramhi, rājānekaraṭṭhissaro;",
  "tika-vin08t0:2352_0": "Sirīsudhammarājāti, mahāadhipatīti ca.",
  "tika-vin08t0:2353_0": "4.",
  "tika-vin08t0:2354_0": "Evaṃnāmo mahātejo, rajjaṃ kāresi dhammato;",
  "tika-vin08t0:2355_0": "Kārāpesi rājā maṇi-cūḷaṃ mahantacetiyaṃ.",
  "tika-vin08t0:2356_0": "5.",
  "tika-vin08t0:2357_0": "Tassa kāle brahāraññe, tiriyo nāma pabbato;",
  "tika-vin08t0:2358_0": "Pubbakāraññavāsīnaṃ, nivāso bhāvanāraho.",
  "tika-vin08t0:2359_0": "6.",
  "tika-vin08t0:2360_0": "Aṭṭhārasahi dosehi, mutto pañcaṅgupāgato;",
  "tika-vin08t0:2361_0": "Araññalakkhaṇaṃ patto, baddhasīmāyalaṅkato.",
  "tika-vin08t0:2362_0": "7.",
  "tika-vin08t0:2363_0": "Tasmiṃ pabbate vasanto, mahāthero supākaṭo;",
  "tika-vin08t0:2364_0": "Tipeṭakālaṅkāroti, dvikkhattuṃ laddhalañchano.",
  "tika-vin08t0:2365_0": "8.",
  "tika-vin08t0:2366_0": "Tebhātukanarindānaṃ, garubhūto supesalo;",
  "tika-vin08t0:2367_0": "Kusalo pariyattimhi, paṭipattimhi kārako.",
  "tika-vin08t0:2368_0": "9.",
  "tika-vin08t0:2369_0": "Sohaṃ lajjīpesalehi, bhikkhūhi abhiyācito;",
  "tika-vin08t0:2370_0": "Sāsanassopakārāya, akāsiṃ sīlavaḍḍhanaṃ.",
  "tika-vin08t0:2371_0": "10.",
  "tika-vin08t0:2372_0": "Vinayālaṅkāraṃ nāma, lajjīnaṃ upakārakaṃ;",
  "tika-vin08t0:2373_0": "Suṭṭhu vinayasaṅgaha-vaṇṇanaṃ sādhusevitaṃ.",
  "tika-vin08t0:2374_0": "11.",
  "tika-vin08t0:2375_0": "Rūpachiddanāsakaṇṇe, sampatte jinasāsane;",
  "tika-vin08t0:2376_0": "Chiddasuññasuññarūpe, kaliyugamhi āgate.",
  "tika-vin08t0:2377_0": "12.",
  "tika-vin08t0:2378_0": "Niṭṭhāpitā ayaṃ ṭīkā, mayā sāsanakāraṇā;",
  "tika-vin08t0:2379_0": "Dvīsu soṇṇavihāresu, dvikkhattuṃ laddhaketunā.",
  "tika-vin08t0:2380_0": "13.",
  "tika-vin08t0:2381_0": "Iminā puññakammena, aññena kusalena ca;",
  "tika-vin08t0:2382_0": "Ito cutāhaṃ dutiye, attabhāvamhi āgate.",
  "tika-vin08t0:2383_0": "14.",
  "tika-vin08t0:2384_0": "Himavantapadesamhi, pabbate gandhamādane;",
  "tika-vin08t0:2385_0": "Āsanne maṇiguhāya, mañjūsakadumassa ca.",
  "tika-vin08t0:2386_0": "15.",
  "tika-vin08t0:2387_0": "Tasmiṃ hessaṃ bhummadevo, atidīghāyuko varo;",
  "tika-vin08t0:2388_0": "Paññāvīriyasampanno, buddhasāsanamāmako.",
  "tika-vin08t0:2389_0": "16.",
  "tika-vin08t0:2390_0": "Yāva tiṭṭhati sāsanaṃ, tāva cetiyavandanaṃ;",
  "tika-vin08t0:2391_0": "Bodhipūjaṃ saṅghapūjaṃ, kareyyaṃ tuṭṭhamānaso.",
  "tika-vin08t0:2392_0": "17.",
  "tika-vin08t0:2393_0": "Bhikkhūnaṃ paṭipannānaṃ, veyyāvaccaṃ kareyyahaṃ;",
  "tika-vin08t0:2394_0": "Pariyattābhiyuttānaṃ, kaṅkhāvinodayeyyahaṃ.",
  "tika-vin08t0:2395_0": "18.",
  "tika-vin08t0:2396_0": "Sāsanaṃ paggaṇhantānaṃ, rājūnaṃ sahāyo assaṃ;",
  "tika-vin08t0:2397_0": "Sāsanaṃ niggaṇhantānaṃ, vāretuṃ samattho assaṃ.",
  "tika-vin08t0:2398_0": "19.",
  "tika-vin08t0:2399_0": "Sāsanantaradhāne tu, mañjūsaṃ rukkhamuttamaṃ;",
  "tika-vin08t0:2400_0": "Nandamūlañca pabbhāraṃ, niccaṃ pūjaṃ kareyyahaṃ.",
  "tika-vin08t0:2401_0": "20.",
  "tika-vin08t0:2402_0": "Yadā tu paccekabuddhā, uppajjanti mahāyasā;",
  "tika-vin08t0:2403_0": "Tadā tesaṃ niccakappaṃ, upaṭṭhānaṃ kareyyahaṃ.",
  "tika-vin08t0:2404_0": "21.",
  "tika-vin08t0:2405_0": "Teneva attabhāvena, yāva buddhuppādā ahaṃ;",
  "tika-vin08t0:2406_0": "Tiṭṭhanto buddhuppādamhi, manussesu bhavāmahaṃ.",
  "tika-vin08t0:2407_0": "22.",
  "tika-vin08t0:2408_0": "Metteyyassa bhagavato, pabbajitvāna sāsane;",
  "tika-vin08t0:2409_0": "Tosayitvāna jinaṃ taṃ, labhe byākaraṇuttamaṃ.",
  "tika-vin08t0:2410_0": "23.",
  "tika-vin08t0:2411_0": "Byākaraṇaṃ labhitvāna, pūretvā sabbapāramī;",
  "tika-vin08t0:2412_0": "Anāgatamhi addhāne, buddho hessaṃ sadevaketi.",
  "tika-vin08t0:2413_0": "Vinayālaṅkāraṭīkā samattā."
}