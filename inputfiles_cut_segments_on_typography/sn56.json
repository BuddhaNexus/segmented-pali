{
  "sn56:1.0.1_0": "Saṁyutta Nikāya 56.1",
  "sn56:1.0.2_0": "1. Samādhivagga",
  "sn56:1.0.3_0": "Samādhisutta",
  "sn56:1.1.1_0": "Sāvatthinidānaṁ.",
  "sn56:1.1.2_0": "…pe…",
  "sn56:1.1.3_0": "“Samādhiṁ, bhikkhave, bhāvetha.",
  "sn56:1.1.4_0": "Samāhito, bhikkhave, bhikkhu yathābhūtaṁ pajānāti.",
  "sn56:1.1.5_0": "Kiñca yathābhūtaṁ pajānāti?",
  "sn56:1.1.6_0": "‘Idaṁ dukkhan’ti yathābhūtaṁ pajānāti,",
  "sn56:1.1.6_1": "‘ayaṁ dukkhasamudayo’ti yathābhūtaṁ pajānāti,",
  "sn56:1.1.6_2": "‘ayaṁ dukkhanirodho’ti yathābhūtaṁ pajānāti,",
  "sn56:1.1.6_3": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "sn56:1.1.7_0": "Samādhiṁ, bhikkhave, bhāvetha.",
  "sn56:1.1.8_0": "Samāhito, bhikkhave, bhikkhu yathābhūtaṁ pajānāti.",
  "sn56:1.2.1_0": "Tasmātiha,",
  "sn56:1.2.1_1": "bhikkhave,",
  "sn56:1.2.1_2": "‘idaṁ dukkhan’ti yogo karaṇīyo,",
  "sn56:1.2.1_3": "‘ayaṁ dukkhasamudayo’ti yogo karaṇīyo,",
  "sn56:1.2.1_4": "‘ayaṁ dukkhanirodho’ti yogo karaṇīyo,",
  "sn56:1.2.1_5": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:1.2.2_0": "Paṭhamaṁ.",
  "sn56:2.0.1_0": "Saṁyutta Nikāya 56.2",
  "sn56:2.0.2_0": "1. Samādhivagga",
  "sn56:2.0.3_0": "Paṭisallānasutta",
  "sn56:2.1.1_0": "“Paṭisallāne, bhikkhave, yogamāpajjatha.",
  "sn56:2.1.2_0": "Paṭisallīno, bhikkhave, bhikkhu yathābhūtaṁ pajānāti.",
  "sn56:2.1.3_0": "Kiñca yathābhūtaṁ pajānāti?",
  "sn56:2.1.4_0": "‘Idaṁ dukkhan’ti yathābhūtaṁ pajānāti,",
  "sn56:2.1.4_1": "‘ayaṁ dukkhasamudayo’ti yathābhūtaṁ pajānāti,",
  "sn56:2.1.4_2": "‘ayaṁ dukkhanirodho’ti yathābhūtaṁ pajānāti,",
  "sn56:2.1.4_3": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "sn56:2.1.5_0": "Paṭisallāne, bhikkhave, yogamāpajjatha.",
  "sn56:2.1.6_0": "Paṭisallīno, bhikkhave, bhikkhu yathābhūtaṁ pajānāti.",
  "sn56:2.2.1_0": "Tasmātiha,",
  "sn56:2.2.1_1": "bhikkhave,",
  "sn56:2.2.1_2": "‘idaṁ dukkhan’ti yogo karaṇīyo,",
  "sn56:2.2.1_3": "‘ayaṁ dukkhasamudayo’ti yogo karaṇīyo,",
  "sn56:2.2.1_4": "‘ayaṁ dukkhanirodho’ti yogo karaṇīyo,",
  "sn56:2.2.1_5": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:2.2.2_0": "Dutiyaṁ.",
  "sn56:3.0.1_0": "Saṁyutta Nikāya 56.3",
  "sn56:3.0.2_0": "1. Samādhivagga",
  "sn56:3.0.3_0": "Paṭhamakulaputtasutta",
  "sn56:3.1.1_0": "“Ye hi keci,",
  "sn56:3.1.1_1": "bhikkhave,",
  "sn56:3.1.1_2": "atītamaddhānaṁ kulaputtā sammā agārasmā anagāriyaṁ pabbajiṁsu,",
  "sn56:3.1.1_3": "sabbe te catunnaṁ ariyasaccānaṁ yathābhūtaṁ abhisamayāya.",
  "sn56:3.1.2_0": "Ye hi keci,",
  "sn56:3.1.2_1": "bhikkhave,",
  "sn56:3.1.2_2": "anāgatamaddhānaṁ kulaputtā sammā agārasmā anagāriyaṁ pabbajissanti,",
  "sn56:3.1.2_3": "sabbe te catunnaṁ ariyasaccānaṁ yathābhūtaṁ abhisamayāya.",
  "sn56:3.1.3_0": "Ye hi keci,",
  "sn56:3.1.3_1": "bhikkhave,",
  "sn56:3.1.3_2": "etarahi kulaputtā sammā agārasmā anagāriyaṁ pabbajanti,",
  "sn56:3.1.3_3": "sabbe te catunnaṁ ariyasaccānaṁ yathābhūtaṁ abhisamayāya.",
  "sn56:3.2.1_0": "Katamesaṁ catunnaṁ?",
  "sn56:3.2.2_0": "Dukkhassa ariyasaccassa dukkhasamudayassa ariyasaccassa dukkhanirodhassa ariyasaccassa dukkhanirodhagāminiyā paṭipadāya ariyasaccassa.",
  "sn56:3.2.3_0": "Ye hi keci, bhikkhave, atītamaddhānaṁ kulaputtā sammā agārasmā anagāriyaṁ pabbajiṁsu …pe…",
  "sn56:3.2.4_0": "pabbajissanti …pe…",
  "sn56:3.2.5_0": "pabbajanti, sabbe te imesaṁyeva catunnaṁ ariyasaccānaṁ yathābhūtaṁ abhisamayāya.",
  "sn56:3.3.1_0": "Tasmātiha,",
  "sn56:3.3.1_1": "bhikkhave,",
  "sn56:3.3.1_2": "‘idaṁ dukkhan’ti yogo karaṇīyo,",
  "sn56:3.3.1_3": "‘ayaṁ dukkhasamudayo’ti yogo karaṇīyo,",
  "sn56:3.3.1_4": "‘ayaṁ dukkhanirodho’ti yogo karaṇīyo,",
  "sn56:3.3.1_5": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:3.3.2_0": "Tatiyaṁ.",
  "sn56:4.0.1_0": "Saṁyutta Nikāya 56.4",
  "sn56:4.0.2_0": "1. Samādhivagga",
  "sn56:4.0.3_0": "Dutiyakulaputtasutta",
  "sn56:4.1.1_0": "“Ye hi keci,",
  "sn56:4.1.1_1": "bhikkhave,",
  "sn56:4.1.1_2": "atītamaddhānaṁ kulaputtā sammā agārasmā anagāriyaṁ pabbajitā yathābhūtaṁ abhisamesuṁ,",
  "sn56:4.1.1_3": "sabbe te cattāri ariyasaccāni yathābhūtaṁ abhisamesuṁ.",
  "sn56:4.1.2_0": "Ye hi keci,",
  "sn56:4.1.2_1": "bhikkhave,",
  "sn56:4.1.2_2": "anāgatamaddhānaṁ kulaputtā sammā agārasmā anagāriyaṁ pabbajitā yathābhūtaṁ abhisamessanti,",
  "sn56:4.1.2_3": "sabbe te cattāri ariyasaccāni yathābhūtaṁ abhisamessanti.",
  "sn56:4.1.3_0": "Ye hi keci,",
  "sn56:4.1.3_1": "bhikkhave,",
  "sn56:4.1.3_2": "etarahi kulaputtā sammā agārasmā anagāriyaṁ pabbajitā yathābhūtaṁ abhisamenti,",
  "sn56:4.1.3_3": "sabbe te cattāri ariyasaccāni yathābhūtaṁ abhisamenti.",
  "sn56:4.2.1_0": "Katamāni cattāri?",
  "sn56:4.2.2_0": "Dukkhaṁ ariyasaccaṁ,",
  "sn56:4.2.2_1": "dukkhasamudayaṁ ariyasaccaṁ,",
  "sn56:4.2.2_2": "dukkhanirodhaṁ ariyasaccaṁ,",
  "sn56:4.2.2_3": "dukkhanirodhagāminī paṭipadā ariyasaccaṁ.",
  "sn56:4.2.3_0": "Ye hi keci,",
  "sn56:4.2.3_1": "bhikkhave,",
  "sn56:4.2.3_2": "atītamaddhānaṁ kulaputtā sammā agārasmā anagāriyaṁ pabbajitā yathābhūtaṁ abhisamesuṁ …pe…",
  "sn56:4.2.4_0": "abhisamessanti …pe…",
  "sn56:4.2.5_0": "abhisamenti, sabbe te imāni cattāri ariyasaccāni yathābhūtaṁ abhisamenti.",
  "sn56:4.3.1_0": "Tasmātiha,",
  "sn56:4.3.1_1": "bhikkhave,",
  "sn56:4.3.1_2": "‘idaṁ dukkhan’ti yogo karaṇīyo …pe…",
  "sn56:4.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:4.3.2_0": "Catutthaṁ.",
  "sn56:5.0.1_0": "Saṁyutta Nikāya 56.5",
  "sn56:5.0.2_0": "1. Samādhivagga",
  "sn56:5.0.3_0": "Paṭhamasamaṇabrāhmaṇasutta",
  "sn56:5.1.1_0": "“Ye hi keci,",
  "sn56:5.1.1_1": "bhikkhave,",
  "sn56:5.1.1_2": "atītamaddhānaṁ samaṇā vā brāhmaṇā vā yathābhūtaṁ abhisambojjhiṁsu,",
  "sn56:5.1.1_3": "sabbe te cattāri ariyasaccāni yathābhūtaṁ abhisambojjhiṁsu.",
  "sn56:5.1.2_0": "Ye hi keci,",
  "sn56:5.1.2_1": "bhikkhave,",
  "sn56:5.1.2_2": "anāgatamaddhānaṁ samaṇā vā brāhmaṇā vā yathābhūtaṁ abhisambojjhissanti,",
  "sn56:5.1.2_3": "sabbe te cattāri ariyasaccāni yathābhūtaṁ abhisambojjhissanti.",
  "sn56:5.1.3_0": "Ye hi keci,",
  "sn56:5.1.3_1": "bhikkhave,",
  "sn56:5.1.3_2": "etarahi samaṇā vā brāhmaṇā vā yathābhūtaṁ abhisambojjhanti,",
  "sn56:5.1.3_3": "sabbe te cattāri ariyasaccāni yathābhūtaṁ abhisambojjhanti.",
  "sn56:5.2.1_0": "Katamāni cattāri?",
  "sn56:5.2.2_0": "Dukkhaṁ ariyasaccaṁ …pe… dukkhanirodhagāminī paṭipadā ariyasaccaṁ.",
  "sn56:5.2.3_0": "Ye hi keci, bhikkhave, atītamaddhānaṁ samaṇā vā brāhmaṇā vā yathābhūtaṁ abhisambojjhiṁsu …pe…",
  "sn56:5.2.4_0": "abhisambojjhissanti …pe…",
  "sn56:5.2.5_0": "abhisambojjhanti, sabbe te imāni cattāri ariyasaccāni yathābhūtaṁ abhisambojjhanti.",
  "sn56:5.3.1_0": "Tasmātiha,",
  "sn56:5.3.1_1": "bhikkhave,",
  "sn56:5.3.1_2": "‘idaṁ dukkhan’ti yogo karaṇīyo …pe…",
  "sn56:5.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:5.3.2_0": "Pañcamaṁ.",
  "sn56:6.0.1_0": "Saṁyutta Nikāya 56.6",
  "sn56:6.0.2_0": "1. Samādhivagga",
  "sn56:6.0.3_0": "Dutiyasamaṇabrāhmaṇasutta",
  "sn56:6.1.1_0": "“Ye hi keci,",
  "sn56:6.1.1_1": "bhikkhave,",
  "sn56:6.1.1_2": "atītamaddhānaṁ samaṇā vā brāhmaṇā vā yathābhūtaṁ abhisambuddhaṁ pakāsesuṁ,",
  "sn56:6.1.1_3": "sabbe te cattāri ariyasaccāni yathābhūtaṁ abhisambuddhaṁ pakāsesuṁ.",
  "sn56:6.1.2_0": "Ye hi keci,",
  "sn56:6.1.2_1": "bhikkhave,",
  "sn56:6.1.2_2": "anāgatamaddhānaṁ samaṇā vā brāhmaṇā vā yathābhūtaṁ abhisambuddhaṁ pakāsessanti,",
  "sn56:6.1.2_3": "sabbe te cattāri ariyasaccāni yathābhūtaṁ abhisambuddhaṁ pakāsessanti.",
  "sn56:6.1.3_0": "Ye hi keci,",
  "sn56:6.1.3_1": "bhikkhave,",
  "sn56:6.1.3_2": "etarahi samaṇā vā brāhmaṇā vā yathābhūtaṁ abhisambuddhaṁ pakāsenti,",
  "sn56:6.1.3_3": "sabbe te cattāri ariyasaccāni yathābhūtaṁ abhisambuddhaṁ pakāsenti.",
  "sn56:6.2.1_0": "Katamāni cattāri?",
  "sn56:6.2.2_0": "Dukkhaṁ ariyasaccaṁ …pe… dukkhanirodhagāminī paṭipadā ariyasaccaṁ.",
  "sn56:6.2.3_0": "Ye hi keci,",
  "sn56:6.2.3_1": "bhikkhave,",
  "sn56:6.2.3_2": "atītamaddhānaṁ samaṇā vā brāhmaṇā vā yathābhūtaṁ abhisambuddhaṁ pakāsesuṁ …pe…",
  "sn56:6.2.4_0": "pakāsessanti …pe…",
  "sn56:6.2.5_0": "pakāsenti, sabbe te imāni cattāri ariyasaccāni yathābhūtaṁ abhisambuddhaṁ pakāsenti.",
  "sn56:6.3.1_0": "Tasmātiha,",
  "sn56:6.3.1_1": "bhikkhave,",
  "sn56:6.3.1_2": "‘idaṁ dukkhan’ti yogo karaṇīyo …pe…",
  "sn56:6.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:6.3.2_0": "Chaṭṭhaṁ.",
  "sn56:7.0.1_0": "Saṁyutta Nikāya 56.7",
  "sn56:7.0.2_0": "1. Samādhivagga",
  "sn56:7.0.3_0": "Vitakkasutta",
  "sn56:7.1.1_0": "“Mā, bhikkhave, pāpake akusale vitakke vitakkeyyātha, seyyathidaṁ—",
  "sn56:7.1.2_0": "kāmavitakkaṁ, byāpādavitakkaṁ, vihiṁsāvitakkaṁ.",
  "sn56:7.1.3_0": "Taṁ kissa hetu?",
  "sn56:7.1.4_0": "Nete,",
  "sn56:7.1.4_1": "bhikkhave,",
  "sn56:7.1.4_2": "vitakkā atthasaṁhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattanti.",
  "sn56:7.2.1_0": "Vitakkentā ca kho tumhe,",
  "sn56:7.2.1_1": "bhikkhave,",
  "sn56:7.2.1_2": "‘idaṁ dukkhan’ti vitakkeyyātha,",
  "sn56:7.2.1_3": "‘ayaṁ dukkhasamudayo’ti vitakkeyyātha,",
  "sn56:7.2.1_4": "‘ayaṁ dukkhanirodho’ti vitakkeyyātha,",
  "sn56:7.2.1_5": "‘ayaṁ dukkhanirodhagāminī paṭipadā’ti vitakkeyyātha.",
  "sn56:7.2.2_0": "Taṁ kissa hetu?",
  "sn56:7.2.3_0": "Ete,",
  "sn56:7.2.3_1": "bhikkhave,",
  "sn56:7.2.3_2": "vitakkā atthasaṁhitā ete ādibrahmacariyakā ete nibbidāya virāgāya nirodhāya upasamāya abhiññāya sambodhāya nibbānāya saṁvattanti.",
  "sn56:7.3.1_0": "Tasmātiha,",
  "sn56:7.3.1_1": "bhikkhave,",
  "sn56:7.3.1_2": "‘idaṁ dukkhan’ti yogo karaṇīyo …pe…",
  "sn56:7.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:7.3.2_0": "Sattamaṁ.",
  "sn56:8.0.1_0": "Saṁyutta Nikāya 56.8",
  "sn56:8.0.2_0": "1. Samādhivagga",
  "sn56:8.0.3_0": "Cintasutta",
  "sn56:8.1.1_0": "“Mā, bhikkhave, pāpakaṁ akusalaṁ cittaṁ cinteyyātha:",
  "sn56:8.1.2_0": "‘sassato loko’ti vā ‘asassato loko’ti vā,",
  "sn56:8.1.2_1": "‘antavā loko’ti vā ‘anantavā loko’ti vā,",
  "sn56:8.1.2_2": "‘taṁ jīvaṁ taṁ sarīran’ti vā ‘aññaṁ jīvaṁ aññaṁ sarīran’ti vā,",
  "sn56:8.1.2_3": "‘hoti tathāgato paraṁ maraṇā’ti vā ‘na hoti tathāgato paraṁ maraṇā’ti vā,",
  "sn56:8.1.2_4": "‘hoti ca na ca hoti tathāgato paraṁ maraṇā’ti vā,",
  "sn56:8.1.2_5": "‘neva hoti na na hoti tathāgato paraṁ maraṇā’ti vā.",
  "sn56:8.1.3_0": "Taṁ kissa hetu?",
  "sn56:8.1.4_0": "Nesā,",
  "sn56:8.1.4_1": "bhikkhave,",
  "sn56:8.1.4_2": "cintā atthasaṁhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.",
  "sn56:8.2.1_0": "Cintentā ca kho tumhe,",
  "sn56:8.2.1_1": "bhikkhave,",
  "sn56:8.2.1_2": "‘idaṁ dukkhan’ti cinteyyātha,",
  "sn56:8.2.1_3": "‘ayaṁ dukkhasamudayo’ti cinteyyātha,",
  "sn56:8.2.1_4": "‘ayaṁ dukkhanirodho’ti cinteyyātha,",
  "sn56:8.2.1_5": "‘ayaṁ dukkhanirodhagāminī paṭipadā’ti cinteyyātha.",
  "sn56:8.2.2_0": "Taṁ kissa hetu?",
  "sn56:8.2.3_0": "Esā,",
  "sn56:8.2.3_1": "bhikkhave,",
  "sn56:8.2.3_2": "cintā atthasaṁhitā,",
  "sn56:8.2.3_3": "esā ādibrahmacariyakā,",
  "sn56:8.2.3_4": "esā nibbidāya virāgāya nirodhāya upasamāya abhiññāya sambodhāya nibbānāya saṁvattati.",
  "sn56:8.3.1_0": "Tasmātiha,",
  "sn56:8.3.1_1": "bhikkhave,",
  "sn56:8.3.1_2": "‘idaṁ dukkhan’ti yogo karaṇīyo …pe…",
  "sn56:8.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:8.3.2_0": "Aṭṭhamaṁ.",
  "sn56:9.0.1_0": "Saṁyutta Nikāya 56.9",
  "sn56:9.0.2_0": "1. Samādhivagga",
  "sn56:9.0.3_0": "Viggāhikakathāsutta",
  "sn56:9.1.1_0": "“Mā, bhikkhave, viggāhikakathaṁ katheyyātha:",
  "sn56:9.1.2_0": "‘na tvaṁ imaṁ dhammavinayaṁ ājānāsi,",
  "sn56:9.1.2_1": "ahaṁ imaṁ dhammavinayaṁ ājānāmi.",
  "sn56:9.1.2_2": "Kiṁ tvaṁ imaṁ dhammavinayaṁ ājānissasi.",
  "sn56:9.1.2_3": "Micchāpaṭipanno tvamasi,",
  "sn56:9.1.2_4": "ahamasmi sammāpaṭipanno.",
  "sn56:9.1.2_5": "Sahitaṁ me,",
  "sn56:9.1.2_6": "asahitaṁ te.",
  "sn56:9.1.2_7": "Purevacanīyaṁ pacchā avaca,",
  "sn56:9.1.2_8": "pacchāvacanīyaṁ pure avaca.",
  "sn56:9.1.2_9": "Adhiciṇṇaṁ te viparāvattaṁ.",
  "sn56:9.1.2_10": "Āropito te vādo,",
  "sn56:9.1.2_11": "cara vādappamokkhāya.",
  "sn56:9.1.2_12": "Niggahitosi,",
  "sn56:9.1.2_13": "nibbeṭhehi vā sace pahosī’ti.",
  "sn56:9.1.3_0": "Taṁ kissa hetu?",
  "sn56:9.1.4_0": "Nesā,",
  "sn56:9.1.4_1": "bhikkhave,",
  "sn56:9.1.4_2": "kathā atthasaṁhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.",
  "sn56:9.2.1_0": "Kathentā ca kho tumhe,",
  "sn56:9.2.1_1": "bhikkhave,",
  "sn56:9.2.1_2": "‘idaṁ dukkhan’ti katheyyātha,",
  "sn56:9.2.1_3": "‘ayaṁ dukkhasamudayo’ti katheyyātha,",
  "sn56:9.2.1_4": "‘ayaṁ dukkhanirodho’ti katheyyātha,",
  "sn56:9.2.1_5": "‘ayaṁ dukkhanirodhagāminī paṭipadā’ti katheyyātha …pe…",
  "sn56:9.2.2_0": "yogo karaṇīyo”ti.",
  "sn56:9.2.3_0": "Navamaṁ.",
  "sn56:10.0.1_0": "Saṁyutta Nikāya 56.10",
  "sn56:10.0.2_0": "1. Samādhivagga",
  "sn56:10.0.3_0": "Tiracchānakathāsutta",
  "sn56:10.1.1_0": "“Mā, bhikkhave, anekavihitaṁ tiracchānakathaṁ katheyyātha, seyyathidaṁ—",
  "sn56:10.1.2_0": "rājakathaṁ corakathaṁ mahāmattakathaṁ senākathaṁ,",
  "sn56:10.1.2_1": "bhayakathaṁ yuddhakathaṁ,",
  "sn56:10.1.2_2": "annakathaṁ pānakathaṁ vatthakathaṁ sayanakathaṁ mālākathaṁ gandhakathaṁ,",
  "sn56:10.1.2_3": "ñātikathaṁ yānakathaṁ gāmakathaṁ nigamakathaṁ nagarakathaṁ janapadakathaṁ itthikathaṁ sūrakathaṁ visikhākathaṁ kumbhaṭṭhānakathaṁ,",
  "sn56:10.1.2_4": "pubbapetakathaṁ nānattakathaṁ,",
  "sn56:10.1.2_5": "lokakkhāyikaṁ samuddakkhāyikaṁ itibhavābhavakathaṁ iti vā.",
  "sn56:10.1.3_0": "Taṁ kissa hetu?",
  "sn56:10.1.4_0": "Nesā,",
  "sn56:10.1.4_1": "bhikkhave,",
  "sn56:10.1.4_2": "kathā atthasaṁhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.",
  "sn56:10.2.1_0": "Kathentā ca kho tumhe,",
  "sn56:10.2.1_1": "bhikkhave,",
  "sn56:10.2.1_2": "‘idaṁ dukkhan’ti katheyyātha,",
  "sn56:10.2.1_3": "‘ayaṁ dukkhasamudayo’ti katheyyātha,",
  "sn56:10.2.1_4": "‘ayaṁ dukkhanirodho’ti katheyyātha,",
  "sn56:10.2.1_5": "‘ayaṁ dukkhanirodhagāminī paṭipadā’ti katheyyātha.",
  "sn56:10.2.2_0": "Taṁ kissa hetu?",
  "sn56:10.2.3_0": "Esā,",
  "sn56:10.2.3_1": "bhikkhave,",
  "sn56:10.2.3_2": "kathā atthasaṁhitā,",
  "sn56:10.2.3_3": "esā ādibrahmacariyakā,",
  "sn56:10.2.3_4": "esā nibbidāya virāgāya nirodhāya upasamāya abhiññāya sambodhāya nibbānāya saṁvattati.",
  "sn56:10.3.1_0": "Tasmātiha,",
  "sn56:10.3.1_1": "bhikkhave,",
  "sn56:10.3.1_2": "‘idaṁ dukkhan’ti yogo karaṇīyo …pe…",
  "sn56:10.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:10.3.2_0": "Dasamaṁ.",
  "sn56:10.3.3_0": "Samādhivaggo paṭhamo.",
  "sn56:10.4.0_0": "Tassuddānaṁ",
  "sn56:10.4.1_0": "Samādhi paṭisallānā,",
  "sn56:10.4.2_0": "kulaputtā apare duve;",
  "sn56:10.4.3_0": "Samaṇabrāhmaṇā vitakkaṁ,",
  "sn56:10.4.4_0": "cintā viggāhikā kathāti.",
  "sn56:11.0.1_0": "Saṁyutta Nikāya 56.11",
  "sn56:11.0.2_0": "2. Dhammacakkappavattanavagga",
  "sn56:11.0.3_0": "Dhammacakkappavattanasutta",
  "sn56:11.1.1_0": "Ekaṁ samayaṁ bhagavā bārāṇasiyaṁ viharati isipatane migadāye.",
  "sn56:11.1.2_0": "Tatra kho bhagavā pañcavaggiye bhikkhū āmantesi:",
  "sn56:11.2.1_0": "“Dveme, bhikkhave, antā pabbajitena na sevitabbā.",
  "sn56:11.2.2_0": "Katame dve?",
  "sn56:11.2.3_0": "Yo cāyaṁ kāmesu kāmasukhallikānuyogo hīno gammo pothujjaniko anariyo anatthasaṁhito,",
  "sn56:11.2.3_1": "yo cāyaṁ attakilamathānuyogo dukkho anariyo anatthasaṁhito.",
  "sn56:11.2.4_0": "Ete kho,",
  "sn56:11.2.4_1": "bhikkhave,",
  "sn56:11.2.4_2": "ubho ante anupagamma majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya nibbānāya saṁvattati.",
  "sn56:11.3.1_0": "Katamā ca sā,",
  "sn56:11.3.1_1": "bhikkhave,",
  "sn56:11.3.1_2": "majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya nibbānāya saṁvattati?",
  "sn56:11.3.2_0": "Ayameva ariyo aṭṭhaṅgiko maggo, seyyathidaṁ—",
  "sn56:11.3.3_0": "sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi.",
  "sn56:11.3.4_0": "Ayaṁ kho sā,",
  "sn56:11.3.4_1": "bhikkhave,",
  "sn56:11.3.4_2": "majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya nibbānāya saṁvattati.",
  "sn56:11.4.1_0": "Idaṁ kho pana, bhikkhave, dukkhaṁ ariyasaccaṁ—",
  "sn56:11.4.2_0": "jātipi dukkhā,",
  "sn56:11.4.2_1": "jarāpi dukkhā,",
  "sn56:11.4.2_2": "byādhipi dukkho,",
  "sn56:11.4.2_3": "maraṇampi dukkhaṁ,",
  "sn56:11.4.2_4": "appiyehi sampayogo dukkho,",
  "sn56:11.4.2_5": "piyehi vippayogo dukkho,",
  "sn56:11.4.2_6": "yampicchaṁ na labhati tampi dukkhaṁ—saṅkhittena pañcupādānakkhandhā dukkhā.",
  "sn56:11.4.3_0": "Idaṁ kho pana, bhikkhave, dukkhasamudayaṁ ariyasaccaṁ—",
  "sn56:11.4.4_0": "yāyaṁ taṇhā ponobbhavikā nandirāgasahagatā tatratatrābhinandinī, seyyathidaṁ—",
  "sn56:11.4.5_0": "kāmataṇhā, bhavataṇhā, vibhavataṇhā.",
  "sn56:11.4.6_0": "Idaṁ kho pana, bhikkhave, dukkhanirodhaṁ ariyasaccaṁ—",
  "sn56:11.4.7_0": "yo tassāyeva taṇhāya asesavirāganirodho cāgo paṭinissaggo mutti anālayo.",
  "sn56:11.4.8_0": "Idaṁ kho pana, bhikkhave, dukkhanirodhagāminī paṭipadā ariyasaccaṁ—",
  "sn56:11.4.9_0": "ayameva ariyo aṭṭhaṅgiko maggo, seyyathidaṁ—",
  "sn56:11.4.10_0": "sammādiṭṭhi …pe… sammāsamādhi.",
  "sn56:11.5.1_0": "‘Idaṁ dukkhaṁ ariyasaccan’ti me,",
  "sn56:11.5.1_1": "bhikkhave,",
  "sn56:11.5.1_2": "pubbe ananussutesu dhammesu cakkhuṁ udapādi,",
  "sn56:11.5.1_3": "ñāṇaṁ udapādi,",
  "sn56:11.5.1_4": "paññā udapādi,",
  "sn56:11.5.1_5": "vijjā udapādi,",
  "sn56:11.5.1_6": "āloko udapādi.",
  "sn56:11.5.2_0": "‘Taṁ kho panidaṁ dukkhaṁ ariyasaccaṁ pariññeyyan’ti me, bhikkhave, pubbe …pe… udapādi.",
  "sn56:11.5.3_0": "‘Taṁ kho panidaṁ dukkhaṁ ariyasaccaṁ pariññātan’ti me,",
  "sn56:11.5.3_1": "bhikkhave,",
  "sn56:11.5.3_2": "pubbe ananussutesu dhammesu cakkhuṁ udapādi,",
  "sn56:11.5.3_3": "ñāṇaṁ udapādi,",
  "sn56:11.5.3_4": "paññā udapādi,",
  "sn56:11.5.3_5": "vijjā udapādi,",
  "sn56:11.5.3_6": "āloko udapādi.",
  "sn56:11.6.1_0": "‘Idaṁ dukkhasamudayaṁ ariyasaccan’ti me,",
  "sn56:11.6.1_1": "bhikkhave,",
  "sn56:11.6.1_2": "pubbe ananussutesu dhammesu cakkhuṁ udapādi,",
  "sn56:11.6.1_3": "ñāṇaṁ udapādi,",
  "sn56:11.6.1_4": "paññā udapādi,",
  "sn56:11.6.1_5": "vijjā udapādi,",
  "sn56:11.6.1_6": "āloko udapādi.",
  "sn56:11.6.2_0": "‘Taṁ kho panidaṁ dukkhasamudayaṁ ariyasaccaṁ pahātabban’ti me, bhikkhave, pubbe …pe… udapādi.",
  "sn56:11.6.3_0": "‘Taṁ kho panidaṁ dukkhasamudayaṁ ariyasaccaṁ pahīnan’ti me,",
  "sn56:11.6.3_1": "bhikkhave,",
  "sn56:11.6.3_2": "pubbe ananussutesu dhammesu cakkhuṁ udapādi,",
  "sn56:11.6.3_3": "ñāṇaṁ udapādi,",
  "sn56:11.6.3_4": "paññā udapādi,",
  "sn56:11.6.3_5": "vijjā udapādi,",
  "sn56:11.6.3_6": "āloko udapādi.",
  "sn56:11.7.1_0": "‘Idaṁ dukkhanirodhaṁ ariyasaccan’ti me,",
  "sn56:11.7.1_1": "bhikkhave,",
  "sn56:11.7.1_2": "pubbe ananussutesu dhammesu cakkhuṁ udapādi,",
  "sn56:11.7.1_3": "ñāṇaṁ udapādi,",
  "sn56:11.7.1_4": "paññā udapādi,",
  "sn56:11.7.1_5": "vijjā udapādi,",
  "sn56:11.7.1_6": "āloko udapādi.",
  "sn56:11.7.2_0": "‘Taṁ kho panidaṁ dukkhanirodhaṁ ariyasaccaṁ sacchikātabban’ti me, bhikkhave, pubbe …pe… udapādi.",
  "sn56:11.7.3_0": "‘Taṁ kho panidaṁ dukkhanirodhaṁ ariyasaccaṁ sacchikatan’ti me,",
  "sn56:11.7.3_1": "bhikkhave,",
  "sn56:11.7.3_2": "pubbe ananussutesu dhammesu cakkhuṁ udapādi,",
  "sn56:11.7.3_3": "ñāṇaṁ udapādi,",
  "sn56:11.7.3_4": "paññā udapādi,",
  "sn56:11.7.3_5": "vijjā udapādi,",
  "sn56:11.7.3_6": "āloko udapādi.",
  "sn56:11.8.1_0": "‘Idaṁ dukkhanirodhagāminī paṭipadā ariyasaccan’ti me,",
  "sn56:11.8.1_1": "bhikkhave,",
  "sn56:11.8.1_2": "pubbe ananussutesu dhammesu cakkhuṁ udapādi,",
  "sn56:11.8.1_3": "ñāṇaṁ udapādi,",
  "sn56:11.8.1_4": "paññā udapādi,",
  "sn56:11.8.1_5": "vijjā udapādi,",
  "sn56:11.8.1_6": "āloko udapādi.",
  "sn56:11.8.2_0": "‘Taṁ kho panidaṁ dukkhanirodhagāminī paṭipadā ariyasaccaṁ bhāvetabban’ti me,",
  "sn56:11.8.2_1": "bhikkhave,",
  "sn56:11.8.2_2": "pubbe …pe… udapādi.",
  "sn56:11.8.3_0": "‘Taṁ kho panidaṁ dukkhanirodhagāminī paṭipadā ariyasaccaṁ bhāvitan’ti me,",
  "sn56:11.8.3_1": "bhikkhave,",
  "sn56:11.8.3_2": "pubbe ananussutesu dhammesu cakkhuṁ udapādi,",
  "sn56:11.8.3_3": "ñāṇaṁ udapādi,",
  "sn56:11.8.3_4": "paññā udapādi,",
  "sn56:11.8.3_5": "vijjā udapādi,",
  "sn56:11.8.3_6": "āloko udapādi.",
  "sn56:11.9.1_0": "Yāvakīvañca me,",
  "sn56:11.9.1_1": "bhikkhave,",
  "sn56:11.9.1_2": "imesu catūsu ariyasaccesu evaṁ tiparivaṭṭaṁ dvādasākāraṁ yathābhūtaṁ ñāṇadassanaṁ na suvisuddhaṁ ahosi,",
  "sn56:11.9.1_3": "neva tāvāhaṁ,",
  "sn56:11.9.1_4": "bhikkhave,",
  "sn56:11.9.1_5": "sadevake loke samārake sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.",
  "sn56:11.10.1_0": "Yato ca kho me,",
  "sn56:11.10.1_1": "bhikkhave,",
  "sn56:11.10.1_2": "imesu catūsu ariyasaccesu evaṁ tiparivaṭṭaṁ dvādasākāraṁ yathābhūtaṁ ñāṇadassanaṁ suvisuddhaṁ ahosi, athāhaṁ,",
  "sn56:11.10.1_3": "bhikkhave,",
  "sn56:11.10.1_4": "sadevake loke samārake sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.",
  "sn56:11.10.2_0": "Ñāṇañca pana me dassanaṁ udapādi:",
  "sn56:11.10.3_0": "‘akuppā me vimutti, ayamantimā jāti, natthi dāni punabbhavo’”ti.",
  "sn56:11.10.4_0": "Idamavoca bhagavā.",
  "sn56:11.10.5_0": "Attamanā pañcavaggiyā bhikkhū bhagavato bhāsitaṁ abhinandunti.",
  "sn56:11.11.1_0": "Imasmiñca pana veyyākaraṇasmiṁ bhaññamāne āyasmato koṇḍaññassa virajaṁ vītamalaṁ dhammacakkhuṁ udapādi:",
  "sn56:11.11.2_0": "“yaṁ kiñci samudayadhammaṁ sabbaṁ taṁ nirodhadhamman”ti.",
  "sn56:11.12.1_0": "Pavattite ca pana bhagavatā dhammacakke bhummā devā saddamanussāvesuṁ:",
  "sn56:11.12.2_0": "“etaṁ bhagavatā bārāṇasiyaṁ isipatane migadāye anuttaraṁ dhammacakkaṁ pavattitaṁ appaṭivattiyaṁ samaṇena",
  "sn56:11.12.2_1": "vā brāhmaṇena vā devena vā mārena vā brahmunā vā kenaci vā lokasmin”ti.",
  "sn56:11.12.3_0": "Bhummānaṁ devānaṁ saddaṁ sutvā cātumahārājikā devā saddamanussāvesuṁ:",
  "sn56:11.12.4_0": "“etaṁ bhagavatā bārāṇasiyaṁ isipatane migadāye anuttaraṁ dhammacakkaṁ pavattitaṁ,",
  "sn56:11.12.4_1": "appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.",
  "sn56:11.12.5_0": "Cātumahārājikānaṁ devānaṁ saddaṁ sutvā tāvatiṁsā devā …pe…",
  "sn56:11.12.6_0": "yāmā devā …pe…",
  "sn56:11.12.7_0": "tusitā devā …pe…",
  "sn56:11.12.8_0": "nimmānaratī devā …pe…",
  "sn56:11.12.9_0": "paranimmitavasavattī devā …pe…",
  "sn56:11.12.10_0": "brahmakāyikā devā saddamanussāvesuṁ:",
  "sn56:11.12.11_0": "“etaṁ bhagavatā bārāṇasiyaṁ isipatane migadāye anuttaraṁ dhammacakkaṁ pavattitaṁ appaṭivattiyaṁ samaṇena",
  "sn56:11.12.11_1": "vā brāhmaṇena vā devena vā mārena vā brahmunā vā kenaci vā lokasmin”ti.",
  "sn56:11.13.1_0": "Itiha tena khaṇena tena layena tena muhuttena yāva brahmalokā saddo abbhuggacchi.",
  "sn56:11.13.2_0": "Ayañca dasasahassilokadhātu saṅkampi sampakampi sampavedhi,",
  "sn56:11.13.2_1": "appamāṇo ca uḷāro obhāso loke pāturahosi atikkamma devānaṁ devānubhāvanti.",
  "sn56:11.14.1_0": "Atha kho bhagavā imaṁ udānaṁ udānesi:",
  "sn56:11.14.2_0": "“aññāsi vata bho, koṇḍañño, aññāsi vata bho, koṇḍañño”ti.",
  "sn56:11.14.3_0": "Iti hidaṁ āyasmato koṇḍaññassa “aññāsikoṇḍañño” tveva nāmaṁ ahosīti.",
  "sn56:11.14.4_0": "Paṭhamaṁ.",
  "sn56:12.0.1_0": "Saṁyutta Nikāya 56.12",
  "sn56:12.0.2_0": "2. Dhammacakkappavattanavagga",
  "sn56:12.0.3_0": "Tathāgatasutta",
  "sn56:12.1.1_0": "“‘Idaṁ dukkhaṁ ariyasaccan’ti,",
  "sn56:12.1.1_1": "bhikkhave,",
  "sn56:12.1.1_2": "tathāgatānaṁ pubbe ananussutesu dhammesu cakkhuṁ udapādi,",
  "sn56:12.1.1_3": "ñāṇaṁ udapādi,",
  "sn56:12.1.1_4": "paññā udapādi,",
  "sn56:12.1.1_5": "vijjā udapādi,",
  "sn56:12.1.1_6": "āloko udapādi.",
  "sn56:12.1.2_0": "‘Taṁ kho panidaṁ dukkhaṁ ariyasaccaṁ pariññeyyan’ti, bhikkhave, tathāgatānaṁ pubbe …pe… udapādi.",
  "sn56:12.1.3_0": "‘Taṁ kho panidaṁ dukkhaṁ ariyasaccaṁ pariññātan’ti,",
  "sn56:12.1.3_1": "bhikkhave,",
  "sn56:12.1.3_2": "tathāgatānaṁ pubbe ananussutesu dhammesu cakkhuṁ udapādi,",
  "sn56:12.1.3_3": "ñāṇaṁ udapādi,",
  "sn56:12.1.3_4": "paññā udapādi,",
  "sn56:12.1.3_5": "vijjā udapādi,",
  "sn56:12.1.3_6": "āloko udapādi.",
  "sn56:12.2.1_0": "‘Idaṁ dukkhasamudayaṁ ariyasaccan’ti bhikkhave,",
  "sn56:12.2.1_1": "tathāgatānaṁ pubbe ananussutesu dhammesu cakkhuṁ udapādi,",
  "sn56:12.2.1_2": "ñāṇaṁ udapādi,",
  "sn56:12.2.1_3": "paññā udapādi,",
  "sn56:12.2.1_4": "vijjā udapādi,",
  "sn56:12.2.1_5": "āloko udapādi.",
  "sn56:12.2.2_0": "‘Taṁ kho panidaṁ dukkhasamudayaṁ ariyasaccaṁ pahātabban’ti,",
  "sn56:12.2.2_1": "bhikkhave,",
  "sn56:12.2.2_2": "tathāgatānaṁ pubbe …pe… udapādi.",
  "sn56:12.2.3_0": "‘Taṁ kho panidaṁ dukkhasamudayaṁ ariyasaccaṁ pahīnan’ti,",
  "sn56:12.2.3_1": "bhikkhave,",
  "sn56:12.2.3_2": "tathāgatānaṁ pubbe ananussutesu dhammesu cakkhuṁ udapādi,",
  "sn56:12.2.3_3": "ñāṇaṁ udapādi,",
  "sn56:12.2.3_4": "paññā udapādi,",
  "sn56:12.2.3_5": "vijjā udapādi,",
  "sn56:12.2.3_6": "āloko udapādi.",
  "sn56:12.3.1_0": "‘Idaṁ dukkhanirodhaṁ ariyasaccan’ti,",
  "sn56:12.3.1_1": "bhikkhave,",
  "sn56:12.3.1_2": "tathāgatānaṁ pubbe ananussutesu dhammesu cakkhuṁ udapādi,",
  "sn56:12.3.1_3": "ñāṇaṁ udapādi,",
  "sn56:12.3.1_4": "paññā udapādi,",
  "sn56:12.3.1_5": "vijjā udapādi,",
  "sn56:12.3.1_6": "āloko udapādi.",
  "sn56:12.3.2_0": "‘Taṁ kho panidaṁ dukkhanirodhaṁ ariyasaccaṁ sacchikātabban’ti,",
  "sn56:12.3.2_1": "bhikkhave,",
  "sn56:12.3.2_2": "tathāgatānaṁ pubbe …pe… udapādi.",
  "sn56:12.3.3_0": "‘Taṁ kho panidaṁ dukkhanirodhaṁ ariyasaccaṁ sacchikatan’ti,",
  "sn56:12.3.3_1": "bhikkhave,",
  "sn56:12.3.3_2": "tathāgatānaṁ pubbe ananussutesu dhammesu cakkhuṁ udapādi,",
  "sn56:12.3.3_3": "ñāṇaṁ udapādi,",
  "sn56:12.3.3_4": "paññā udapādi,",
  "sn56:12.3.3_5": "vijjā udapādi,",
  "sn56:12.3.3_6": "āloko udapādi.",
  "sn56:12.4.1_0": "‘Idaṁ dukkhanirodhagāminī paṭipadā ariyasaccan’ti,",
  "sn56:12.4.1_1": "bhikkhave,",
  "sn56:12.4.1_2": "tathāgatānaṁ pubbe ananussutesu dhammesu cakkhuṁ udapādi,",
  "sn56:12.4.1_3": "ñāṇaṁ udapādi,",
  "sn56:12.4.1_4": "paññā udapādi,",
  "sn56:12.4.1_5": "vijjā udapādi,",
  "sn56:12.4.1_6": "āloko udapādi.",
  "sn56:12.4.2_0": "‘Taṁ kho panidaṁ dukkhanirodhagāminī paṭipadā ariyasaccaṁ bhāvetabban’ti,",
  "sn56:12.4.2_1": "bhikkhave,",
  "sn56:12.4.2_2": "tathāgatānaṁ pubbe …pe… udapādi.",
  "sn56:12.4.3_0": "‘Taṁ kho panidaṁ dukkhanirodhagāminī paṭipadā ariyasaccaṁ bhāvitan’ti,",
  "sn56:12.4.3_1": "bhikkhave,",
  "sn56:12.4.3_2": "tathāgatānaṁ pubbe ananussutesu dhammesu cakkhuṁ udapādi,",
  "sn56:12.4.3_3": "ñāṇaṁ udapādi,",
  "sn56:12.4.3_4": "paññā udapādi,",
  "sn56:12.4.3_5": "vijjā udapādi,",
  "sn56:12.4.3_6": "āloko udapādī”ti.",
  "sn56:12.4.4_0": "Dutiyaṁ.",
  "sn56:13.0.1_0": "Saṁyutta Nikāya 56.13",
  "sn56:13.0.2_0": "2. Dhammacakkappavattanavagga",
  "sn56:13.0.3_0": "Khandhasutta",
  "sn56:13.1.1_0": "“Cattārimāni, bhikkhave, ariyasaccāni.",
  "sn56:13.1.2_0": "Katamāni cattāri?",
  "sn56:13.1.3_0": "Dukkhaṁ ariyasaccaṁ,",
  "sn56:13.1.3_1": "dukkhasamudayaṁ ariyasaccaṁ,",
  "sn56:13.1.3_2": "dukkhanirodhaṁ ariyasaccaṁ dukkhanirodhagāminī paṭipadā ariyasaccaṁ.",
  "sn56:13.2.1_0": "Katamañca, bhikkhave, dukkhaṁ ariyasaccaṁ?",
  "sn56:13.2.2_0": "‘Pañcupādānakkhandhā’ tissa vacanīyaṁ, seyyathidaṁ—",
  "sn56:13.2.3_0": "rūpupādānakkhandho …pe… viññāṇupādānakkhandho.",
  "sn56:13.2.4_0": "Idaṁ vuccati, bhikkhave, dukkhaṁ ariyasaccaṁ.",
  "sn56:13.3.1_0": "Katamañca, bhikkhave, dukkhasamudayaṁ ariyasaccaṁ?",
  "sn56:13.3.2_0": "Yāyaṁ taṇhā ponobbhavikā nandirāgasahagatā tatratatrābhinandinī, seyyathidaṁ—",
  "sn56:13.3.3_0": "kāmataṇhā, bhavataṇhā, vibhavataṇhā.",
  "sn56:13.3.4_0": "Idaṁ vuccati, bhikkhave, dukkhasamudayaṁ ariyasaccaṁ.",
  "sn56:13.4.1_0": "Katamañca, bhikkhave, dukkhanirodhaṁ ariyasaccaṁ?",
  "sn56:13.4.2_0": "Yo tassāyeva taṇhāya asesavirāganirodho cāgo paṭinissaggo mutti anālayo—",
  "sn56:13.4.3_0": "idaṁ vuccati, bhikkhave, dukkhanirodhaṁ ariyasaccaṁ.",
  "sn56:13.5.1_0": "Katamañca, bhikkhave, dukkhanirodhagāminī paṭipadā ariyasaccaṁ?",
  "sn56:13.5.2_0": "Ayameva ariyo aṭṭhaṅgiko maggo, seyyathidaṁ—",
  "sn56:13.5.3_0": "sammādiṭṭhi …pe… sammāsamādhi—",
  "sn56:13.5.4_0": "idaṁ vuccati, bhikkhave, dukkhanirodhagāminī paṭipadā ariyasaccaṁ.",
  "sn56:13.5.5_0": "Imāni kho, bhikkhave, cattāri ariyasaccāni.",
  "sn56:13.6.1_0": "Tasmātiha,",
  "sn56:13.6.1_1": "bhikkhave,",
  "sn56:13.6.1_2": "‘idaṁ dukkhan’ti yogo karaṇīyo …pe…",
  "sn56:13.6.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:13.6.2_0": "Tatiyaṁ.",
  "sn56:14.0.1_0": "Saṁyutta Nikāya 56.14",
  "sn56:14.0.2_0": "2. Dhammacakkappavattanavagga",
  "sn56:14.0.3_0": "Ajjhattikāyatanasutta",
  "sn56:14.1.1_0": "“Cattārimāni, bhikkhave, ariyasaccāni.",
  "sn56:14.1.2_0": "Katamāni cattāri?",
  "sn56:14.1.3_0": "Dukkhaṁ ariyasaccaṁ,",
  "sn56:14.1.3_1": "dukkhasamudayaṁ ariyasaccaṁ,",
  "sn56:14.1.3_2": "dukkhanirodhaṁ ariyasaccaṁ,",
  "sn56:14.1.3_3": "dukkhanirodhagāminī paṭipadā ariyasaccaṁ.",
  "sn56:14.2.1_0": "Katamañca, bhikkhave, dukkhaṁ ariyasaccaṁ?",
  "sn56:14.2.2_0": "‘Cha ajjhattikāni āyatanānī’tissa vacanīyaṁ.",
  "sn56:14.2.3_0": "Katamāni cha?",
  "sn56:14.2.4_0": "Cakkhāyatanaṁ …pe… manāyatanaṁ—",
  "sn56:14.2.5_0": "idaṁ vuccati, bhikkhave, dukkhaṁ ariyasaccaṁ.",
  "sn56:14.3.1_0": "Katamañca, bhikkhave, dukkhasamudayaṁ ariyasaccaṁ?",
  "sn56:14.3.2_0": "Yāyaṁ taṇhā ponobbhavikā nandirāgasahagatā tatratatrābhinandinī,",
  "sn56:14.3.2_1": "seyyathidaṁ—kāmataṇhā,",
  "sn56:14.3.2_2": "bhavataṇhā,",
  "sn56:14.3.2_3": "vibhavataṇhā—",
  "sn56:14.3.3_0": "idaṁ vuccati, bhikkhave, dukkhasamudayaṁ ariyasaccaṁ.",
  "sn56:14.4.1_0": "Katamañca, bhikkhave, dukkhanirodhaṁ ariyasaccaṁ?",
  "sn56:14.4.2_0": "Yo tassāyeva taṇhāya asesavirāganirodho cāgo paṭinissaggo mutti anālayo—",
  "sn56:14.4.3_0": "idaṁ vuccati, bhikkhave, dukkhanirodhaṁ ariyasaccaṁ.",
  "sn56:14.5.1_0": "Katamañca, bhikkhave, dukkhanirodhagāminī paṭipadā ariyasaccaṁ?",
  "sn56:14.5.2_0": "Ayameva ariyo aṭṭhaṅgiko maggo, seyyathidaṁ—",
  "sn56:14.5.3_0": "sammādiṭṭhi …pe… sammāsamādhi—",
  "sn56:14.5.4_0": "idaṁ vuccati, bhikkhave, dukkhanirodhagāminī paṭipadā ariyasaccaṁ.",
  "sn56:14.5.5_0": "Imāni kho, bhikkhave, cattāri ariyasaccāni.",
  "sn56:14.6.1_0": "Tasmātiha,",
  "sn56:14.6.1_1": "bhikkhave,",
  "sn56:14.6.1_2": "‘idaṁ dukkhan’ti yogo karaṇīyo …pe…",
  "sn56:14.6.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:14.6.2_0": "Catutthaṁ.",
  "sn56:15.0.1_0": "Saṁyutta Nikāya 56.15",
  "sn56:15.0.2_0": "2. Dhammacakkappavattanavagga",
  "sn56:15.0.3_0": "Paṭhamadhāraṇasutta",
  "sn56:15.1.1_0": "“Dhāretha no tumhe, bhikkhave, mayā cattāri ariyasaccāni desitānī”ti?",
  "sn56:15.1.2_0": "Evaṁ vutte, aññataro bhikkhu bhagavantaṁ etadavoca:",
  "sn56:15.1.3_0": "“ahaṁ kho, bhante, dhāremi bhagavatā cattāri ariyasaccāni desitānī”ti.",
  "sn56:15.1.4_0": "“Yathā kathaṁ pana tvaṁ, bhikkhu, dhāresi mayā cattāri ariyasaccāni desitānī”ti?",
  "sn56:15.1.5_0": "“Dukkhaṁ khvāhaṁ, bhante, bhagavatā paṭhamaṁ ariyasaccaṁ desitaṁ dhāremi;",
  "sn56:15.1.6_0": "dukkhasamudayaṁ khvāhaṁ, bhante, bhagavatā dutiyaṁ ariyasaccaṁ desitaṁ dhāremi;",
  "sn56:15.1.7_0": "dukkhanirodhaṁ khvāhaṁ, bhante, bhagavatā tatiyaṁ ariyasaccaṁ desitaṁ dhāremi;",
  "sn56:15.1.8_0": "dukkhanirodhagāminiṁ paṭipadaṁ khvāhaṁ, bhante, bhagavatā catutthaṁ ariyasaccaṁ desitaṁ dhāremi.",
  "sn56:15.1.9_0": "Evaṁ khvāhaṁ, bhante, dhāremi bhagavatā cattāri ariyasaccāni desitānī”ti.",
  "sn56:15.2.1_0": "“Sādhu sādhu, bhikkhu.",
  "sn56:15.2.2_0": "Sādhu kho tvaṁ, bhikkhu, dhāresi mayā cattāri ariyasaccāni desitānīti.",
  "sn56:15.2.3_0": "Dukkhaṁ kho, bhikkhu, mayā paṭhamaṁ ariyasaccaṁ desitaṁ, tathā naṁ dhārehi;",
  "sn56:15.2.4_0": "dukkhasamudayaṁ kho, bhikkhu, mayā dutiyaṁ ariyasaccaṁ desitaṁ, tathā naṁ dhārehi;",
  "sn56:15.2.5_0": "dukkhanirodhaṁ kho, bhikkhu, mayā tatiyaṁ ariyasaccaṁ desitaṁ, tathā naṁ dhārehi;",
  "sn56:15.2.6_0": "dukkhanirodhagāminī paṭipadā kho, bhikkhu, mayā catutthaṁ ariyasaccaṁ desitaṁ, tathā naṁ dhārehi.",
  "sn56:15.2.7_0": "Evaṁ kho, bhikkhu, dhārehi mayā cattāri ariyasaccāni desitānīti.",
  "sn56:15.3.1_0": "Tasmātiha, bhikkhu,",
  "sn56:15.3.1_1": "‘idaṁ dukkhan’ti yogo karaṇīyo …pe…",
  "sn56:15.3.1_2": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:15.3.2_0": "Pañcamaṁ.",
  "sn56:16.0.1_0": "Saṁyutta Nikāya 56.16",
  "sn56:16.0.2_0": "2. Dhammacakkappavattanavagga",
  "sn56:16.0.3_0": "Dutiyadhāraṇasutta",
  "sn56:16.1.1_0": "“Dhāretha no tumhe, bhikkhave, mayā cattāri ariyasaccāni desitānī”ti?",
  "sn56:16.1.2_0": "Evaṁ vutte, aññataro bhikkhu bhagavantaṁ etadavoca:",
  "sn56:16.1.3_0": "“ahaṁ kho, bhante, dhāremi bhagavatā cattāri ariyasaccāni desitānī”ti.",
  "sn56:16.2.1_0": "“Yathā kathaṁ pana tvaṁ, bhikkhu, dhāresi mayā cattāri ariyasaccāni desitānī”ti?",
  "sn56:16.2.2_0": "“Dukkhaṁ khvāhaṁ, bhante, bhagavatā paṭhamaṁ ariyasaccaṁ desitaṁ dhāremi.",
  "sn56:16.2.3_0": "Yo hi koci, bhante, samaṇo vā brāhmaṇo vā evaṁ vadeyya:",
  "sn56:16.2.4_0": "‘netaṁ dukkhaṁ paṭhamaṁ ariyasaccaṁ yaṁ samaṇena gotamena desitaṁ.",
  "sn56:16.2.5_0": "Ahametaṁ dukkhaṁ paṭhamaṁ ariyasaccaṁ paccakkhāya aññaṁ dukkhaṁ paṭhamaṁ ariyasaccaṁ paññapessāmī’ti—",
  "sn56:16.2.6_0": "netaṁ ṭhānaṁ vijjati.",
  "sn56:16.2.7_0": "Dukkhasamudayaṁ khvāhaṁ, bhante, bhagavatā …pe…",
  "sn56:16.2.8_0": "dukkhanirodhagāminiṁ paṭipadaṁ khvāhaṁ, bhante, bhagavatā catutthaṁ ariyasaccaṁ desitaṁ dhāremi.",
  "sn56:16.2.9_0": "Yo hi koci, bhante, samaṇo vā brāhmaṇo vā evaṁ vadeyya:",
  "sn56:16.2.10_0": "‘netaṁ dukkhanirodhagāminī paṭipadā catutthaṁ ariyasaccaṁ yaṁ samaṇena gotamena desitaṁ.",
  "sn56:16.2.11_0": "Ahametaṁ dukkhanirodhagāminiṁ paṭipadaṁ catutthaṁ ariyasaccaṁ paccakkhāya aññaṁ dukkhanirodhagāminiṁ paṭipadaṁ catutthaṁ ariyasaccaṁ paññapessāmī’ti—",
  "sn56:16.2.12_0": "netaṁ ṭhānaṁ vijjati.",
  "sn56:16.2.13_0": "Evaṁ khvāhaṁ, bhante, dhāremi bhagavatā cattāri ariyasaccāni desitānī”ti.",
  "sn56:16.3.1_0": "“Sādhu sādhu, bhikkhu.",
  "sn56:16.3.2_0": "Sādhu kho tvaṁ, bhikkhu, dhāresi mayā cattāri ariyasaccāni desitānīti.",
  "sn56:16.3.3_0": "Dukkhaṁ kho, bhikkhu, mayā paṭhamaṁ ariyasaccaṁ desitaṁ, tathā naṁ dhārehi.",
  "sn56:16.3.4_0": "Yo hi koci, bhikkhu, samaṇo vā brāhmaṇo vā evaṁ vadeyya:",
  "sn56:16.3.5_0": "‘netaṁ dukkhaṁ paṭhamaṁ ariyasaccaṁ yaṁ samaṇena gotamena desitaṁ.",
  "sn56:16.3.6_0": "Ahametaṁ dukkhaṁ paṭhamaṁ ariyasaccaṁ paccakkhāya aññaṁ dukkhaṁ paṭhamaṁ ariyasaccaṁ paññapessāmī’ti—",
  "sn56:16.3.7_0": "netaṁ ṭhānaṁ vijjati.",
  "sn56:16.3.8_0": "Dukkhasamudayaṁ kho, bhikkhu …pe…",
  "sn56:16.3.9_0": "dukkhanirodhaṁ kho, bhikkhu …pe…",
  "sn56:16.3.10_0": "dukkhanirodhagāminī paṭipadā kho, bhikkhu, mayā catutthaṁ ariyasaccaṁ desitaṁ, tathā naṁ dhārehi.",
  "sn56:16.3.11_0": "Yo hi koci, bhikkhu, samaṇo vā brāhmaṇo vā evaṁ vadeyya:",
  "sn56:16.3.12_0": "‘netaṁ dukkhanirodhagāminī paṭipadā catutthaṁ ariyasaccaṁ yaṁ samaṇena gotamena desitaṁ.",
  "sn56:16.3.13_0": "Ahametaṁ dukkhanirodhagāminiṁ paṭipadaṁ catutthaṁ ariyasaccaṁ paccakkhāya aññaṁ dukkhanirodhagāminiṁ paṭipadaṁ catutthaṁ ariyasaccaṁ paññapessāmī’ti—",
  "sn56:16.3.14_0": "netaṁ ṭhānaṁ vijjati.",
  "sn56:16.3.15_0": "Evaṁ kho tvaṁ, bhikkhu, dhārehi mayā cattāri ariyasaccāni desitānīti.",
  "sn56:16.4.1_0": "Tasmātiha, bhikkhu,",
  "sn56:16.4.1_1": "‘idaṁ dukkhan’ti yogo karaṇīyo …pe…",
  "sn56:16.4.1_2": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:16.4.2_0": "Chaṭṭhaṁ.",
  "sn56:17.0.1_0": "Saṁyutta Nikāya 56.17",
  "sn56:17.0.2_0": "2. Dhammacakkappavattanavagga",
  "sn56:17.0.3_0": "Avijjāsutta",
  "sn56:17.1.1_0": "Ekamantaṁ nisinno kho so bhikkhu bhagavantaṁ etadavoca:",
  "sn56:17.1.2_0": "“‘avijjā, avijjā’ti, bhante, vuccati.",
  "sn56:17.1.3_0": "Katamā nu kho, bhante, avijjā;",
  "sn56:17.1.4_0": "kittāvatā ca avijjāgato hotī”ti?",
  "sn56:17.1.5_0": "“Yaṁ kho, bhikkhu,",
  "sn56:17.1.5_1": "dukkhe aññāṇaṁ,",
  "sn56:17.1.5_2": "dukkhasamudaye aññāṇaṁ,",
  "sn56:17.1.5_3": "dukkhanirodhe aññāṇaṁ,",
  "sn56:17.1.5_4": "dukkhanirodhagāminiyā paṭipadāya aññāṇaṁ—",
  "sn56:17.1.6_0": "ayaṁ vuccati, bhikkhu, avijjā;",
  "sn56:17.1.7_0": "ettāvatā ca avijjāgato hotīti.",
  "sn56:17.2.1_0": "Tasmātiha, bhikkhu,",
  "sn56:17.2.1_1": "‘idaṁ dukkhan’ti yogo karaṇīyo …pe…",
  "sn56:17.2.1_2": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:17.2.2_0": "Sattamaṁ.",
  "sn56:18.0.1_0": "Saṁyutta Nikāya 56.18",
  "sn56:18.0.2_0": "2. Dhammacakkappavattanavagga",
  "sn56:18.0.3_0": "Vijjāsutta",
  "sn56:18.1.1_0": "Atha kho aññataro bhikkhu yena bhagavā tenupasaṅkami;",
  "sn56:18.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn56:18.1.1_2": "Ekamantaṁ nisinno kho so bhikkhu bhagavantaṁ etadavoca:",
  "sn56:18.1.2_0": "“‘vijjā, vijjā’ti, bhante, vuccati.",
  "sn56:18.1.3_0": "Katamā nu kho, bhante, vijjā;",
  "sn56:18.1.4_0": "kittāvatā ca vijjāgato hotī”ti?",
  "sn56:18.1.5_0": "“Yaṁ kho, bhikkhu,",
  "sn56:18.1.5_1": "dukkhe ñāṇaṁ,",
  "sn56:18.1.5_2": "dukkhasamudaye ñāṇaṁ,",
  "sn56:18.1.5_3": "dukkhanirodhe ñāṇaṁ,",
  "sn56:18.1.5_4": "dukkhanirodhagāminiyā paṭipadāya ñāṇaṁ—",
  "sn56:18.1.6_0": "ayaṁ vuccati, bhikkhu, vijjā;",
  "sn56:18.1.7_0": "ettāvatā ca vijjāgato hotīti.",
  "sn56:18.2.1_0": "Tasmātiha, bhikkhu,",
  "sn56:18.2.1_1": "‘idaṁ dukkhan’ti yogo karaṇīyo …pe…",
  "sn56:18.2.1_2": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:18.2.2_0": "Aṭṭhamaṁ.",
  "sn56:19.0.1_0": "Saṁyutta Nikāya 56.19",
  "sn56:19.0.2_0": "2. Dhammacakkappavattanavagga",
  "sn56:19.0.3_0": "Saṅkāsanasutta",
  "sn56:19.1.1_0": "“‘Idaṁ dukkhaṁ ariyasaccan’ti, bhikkhave, mayā paññattaṁ.",
  "sn56:19.1.2_0": "Tattha aparimāṇā vaṇṇā aparimāṇā byañjanā aparimāṇā saṅkāsanā:",
  "sn56:19.1.3_0": "‘itipidaṁ dukkhaṁ ariyasaccan’ti;",
  "sn56:19.1.4_0": "idaṁ dukkhasamudayaṁ …pe…",
  "sn56:19.1.5_0": "idaṁ dukkhanirodhaṁ …pe…",
  "sn56:19.1.6_0": "‘idaṁ dukkhanirodhagāminī paṭipadā ariyasaccan’ti, bhikkhave, mayā paññattaṁ.",
  "sn56:19.1.7_0": "Tattha aparimāṇā vaṇṇā aparimāṇā byañjanā aparimāṇā saṅkāsanā:",
  "sn56:19.1.8_0": "‘itipidaṁ dukkhanirodhagāminī paṭipadā ariyasaccan’ti.",
  "sn56:19.2.1_0": "Tasmātiha,",
  "sn56:19.2.1_1": "bhikkhave,",
  "sn56:19.2.1_2": "‘idaṁ dukkhan’ti yogo karaṇīyo …pe…",
  "sn56:19.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:19.2.2_0": "Navamaṁ.",
  "sn56:20.0.1_0": "Saṁyutta Nikāya 56.20",
  "sn56:20.0.2_0": "2. Dhammacakkappavattanavagga",
  "sn56:20.0.3_0": "Tathasutta",
  "sn56:20.1.1_0": "“Cattārimāni, bhikkhave, tathāni avitathāni anaññathāni.",
  "sn56:20.1.2_0": "Katamāni cattāri?",
  "sn56:20.1.3_0": "‘Idaṁ dukkhan’ti, bhikkhave, tathametaṁ avitathametaṁ anaññathametaṁ;",
  "sn56:20.1.4_0": "‘ayaṁ dukkhasamudayo’ti tathametaṁ avitathametaṁ anaññathametaṁ;",
  "sn56:20.1.5_0": "‘ayaṁ dukkhanirodho’ti tathametaṁ avitathametaṁ anaññathametaṁ;",
  "sn56:20.1.6_0": "‘ayaṁ dukkhanirodhagāminī paṭipadā’ti tathametaṁ avitathametaṁ anaññathametaṁ—",
  "sn56:20.1.7_0": "imāni kho, bhikkhave, cattāri tathāni avitathāni anaññathāni.",
  "sn56:20.2.1_0": "Tasmātiha,",
  "sn56:20.2.1_1": "bhikkhave,",
  "sn56:20.2.1_2": "‘idaṁ dukkhan’ti yogo karaṇīyo …pe…",
  "sn56:20.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:20.2.2_0": "Dasamaṁ.",
  "sn56:20.2.3_0": "Dhammacakkappavattanavaggo dutiyo.",
  "sn56:20.3.0_0": "Tassuddānaṁ",
  "sn56:20.3.1_0": "Dhammacakkaṁ tathāgataṁ,",
  "sn56:20.3.2_0": "khandhā āyatanena ca;",
  "sn56:20.3.3_0": "Dhāraṇā ca dve avijjā,",
  "sn56:20.3.4_0": "vijjā saṅkāsanā tathāti.",
  "sn56:21.0.1_0": "Saṁyutta Nikāya 56.21",
  "sn56:21.0.2_0": "3. Koṭigāmavagga",
  "sn56:21.0.3_0": "Paṭhamakoṭigāmasutta",
  "sn56:21.1.1_0": "Ekaṁ samayaṁ bhagavā vajjīsu viharati koṭigāme.",
  "sn56:21.1.2_0": "Tatra kho bhagavā bhikkhū āmantesi:",
  "sn56:21.1.3_0": "“catunnaṁ,",
  "sn56:21.1.3_1": "bhikkhave,",
  "sn56:21.1.3_2": "ariyasaccānaṁ ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.",
  "sn56:21.2.1_0": "Katamesaṁ catunnaṁ?",
  "sn56:21.2.2_0": "Dukkhassa,",
  "sn56:21.2.2_1": "bhikkhave,",
  "sn56:21.2.2_2": "ariyasaccassa ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.",
  "sn56:21.2.3_0": "Dukkhasamudayassa ariyasaccassa …pe…",
  "sn56:21.2.4_0": "dukkhanirodhassa ariyasaccassa …pe…",
  "sn56:21.2.5_0": "dukkhanirodhagāminiyā paṭipadāya ariyasaccassa ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.",
  "sn56:21.2.6_0": "Tayidaṁ,",
  "sn56:21.2.6_1": "bhikkhave,",
  "sn56:21.2.6_2": "dukkhaṁ ariyasaccaṁ anubuddhaṁ paṭividdhaṁ,",
  "sn56:21.2.6_3": "dukkhasamudayaṁ ariyasaccaṁ anubuddhaṁ paṭividdhaṁ,",
  "sn56:21.2.6_4": "dukkhanirodhaṁ ariyasaccaṁ anubuddhaṁ paṭividdhaṁ,",
  "sn56:21.2.6_5": "dukkhanirodhagāminī paṭipadā ariyasaccaṁ anubuddhaṁ paṭividdhaṁ;",
  "sn56:21.2.6_6": "ucchinnā bhavataṇhā,",
  "sn56:21.2.6_7": "khīṇā bhavanetti;",
  "sn56:21.2.6_8": "natthi dāni punabbhavo”ti.",
  "sn56:21.3.1_0": "Idamavoca bhagavā.",
  "sn56:21.3.2_0": "Idaṁ vatvāna sugato athāparaṁ etadavoca satthā:",
  "sn56:21.4.1_0": "“Catunnaṁ ariyasaccānaṁ,",
  "sn56:21.4.2_0": "Yathābhūtaṁ adassanā;",
  "sn56:21.4.3_0": "Saṁsitaṁ dīghamaddhānaṁ,",
  "sn56:21.4.4_0": "Tāsu tāsveva jātisu.",
  "sn56:21.5.1_0": "Tāni etāni diṭṭhāni,",
  "sn56:21.5.2_0": "bhavanetti samūhatā;",
  "sn56:21.5.3_0": "Ucchinnaṁ mūlaṁ dukkhassa,",
  "sn56:21.5.4_0": "natthi dāni punabbhavo”ti.",
  "sn56:21.5.5_0": "Paṭhamaṁ.",
  "sn56:22.0.1_0": "Saṁyutta Nikāya 56.22",
  "sn56:22.0.2_0": "3. Koṭigāmavagga",
  "sn56:22.0.3_0": "Dutiyakoṭigāmasutta",
  "sn56:22.1.1_0": "“Ye hi keci,",
  "sn56:22.1.1_1": "bhikkhave,",
  "sn56:22.1.1_2": "samaṇā vā brāhmaṇā vā ‘idaṁ dukkhan’ti yathābhūtaṁ nappajānanti,",
  "sn56:22.1.1_3": "‘ayaṁ dukkhasamudayo’ti yathābhūtaṁ nappajānanti,",
  "sn56:22.1.1_4": "‘ayaṁ dukkhanirodho’ti yathābhūtaṁ nappajānanti,",
  "sn56:22.1.1_5": "‘ayaṁ dukkhanirodhagāminī paṭipadā’ti yathābhūtaṁ nappajānanti,",
  "sn56:22.1.2_0": "na me te,",
  "sn56:22.1.2_1": "bhikkhave,",
  "sn56:22.1.2_2": "samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā,",
  "sn56:22.1.2_3": "na ca pana te āyasmanto sāmaññatthaṁ vā brahmaññatthaṁ vā diṭṭheva dhamme sayaṁ abhiññā sacchikatvā upasampajja viharanti.",
  "sn56:22.2.1_0": "Ye ca kho keci,",
  "sn56:22.2.1_1": "bhikkhave,",
  "sn56:22.2.1_2": "samaṇā vā brāhmaṇā vā ‘idaṁ dukkhan’ti yathābhūtaṁ pajānanti,",
  "sn56:22.2.1_3": "‘ayaṁ dukkhasamudayo’ti yathābhūtaṁ pajānanti,",
  "sn56:22.2.1_4": "‘ayaṁ dukkhanirodho’ti yathābhūtaṁ pajānanti,",
  "sn56:22.2.1_5": "‘ayaṁ dukkhanirodhagāminī paṭipadā’ti yathābhūtaṁ pajānanti,",
  "sn56:22.2.2_0": "te kho me,",
  "sn56:22.2.2_1": "bhikkhave,",
  "sn56:22.2.2_2": "samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā,",
  "sn56:22.2.2_3": "te ca panāyasmanto sāmaññatthañca brahmaññatthañca diṭṭheva dhamme sayaṁ abhiññā sacchikatvā upasampajja viharantī”ti.",
  "sn56:22.3.1_0": "Idamavoca bhagavā.",
  "sn56:22.3.2_0": "Idaṁ vatvāna sugato athāparaṁ etadavoca satthā:",
  "sn56:22.4.1_0": "“Ye dukkhaṁ nappajānanti,",
  "sn56:22.4.2_0": "atho dukkhassa sambhavaṁ;",
  "sn56:22.4.3_0": "Yattha ca sabbaso dukkhaṁ,",
  "sn56:22.4.4_0": "asesaṁ uparujjhati.",
  "sn56:22.5.1_0": "Tañca maggaṁ na jānanti,",
  "sn56:22.5.2_0": "Dukkhūpasamagāminaṁ;",
  "sn56:22.5.3_0": "Cetovimuttihīnā te,",
  "sn56:22.5.4_0": "Atho paññāvimuttiyā;",
  "sn56:22.5.5_0": "Abhabbā te antakiriyāya,",
  "sn56:22.5.6_0": "Te ve jātijarūpagā.",
  "sn56:22.6.1_0": "Ye ca dukkhaṁ pajānanti,",
  "sn56:22.6.2_0": "atho dukkhassa sambhavaṁ;",
  "sn56:22.6.3_0": "Yattha ca sabbaso dukkhaṁ,",
  "sn56:22.6.4_0": "asesaṁ uparujjhati.",
  "sn56:22.7.1_0": "Tañca maggaṁ pajānanti,",
  "sn56:22.7.2_0": "dukkhūpasamagāminaṁ;",
  "sn56:22.7.3_0": "Cetovimuttisampannā,",
  "sn56:22.7.4_0": "atho paññāvimuttiyā;",
  "sn56:22.7.5_0": "Bhabbā te antakiriyāya,",
  "sn56:22.7.6_0": "na te jātijarūpagā”ti.",
  "sn56:22.7.7_0": "Dutiyaṁ.",
  "sn56:23.0.1_0": "Saṁyutta Nikāya 56.23",
  "sn56:23.0.2_0": "3. Koṭigāmavagga",
  "sn56:23.0.3_0": "Sammāsambuddhasutta",
  "sn56:23.1.1_0": "Sāvatthinidānaṁ.",
  "sn56:23.1.2_0": "Cattārimāni, bhikkhave, ariyasaccāni.",
  "sn56:23.1.3_0": "Katamāni cattāri?",
  "sn56:23.1.4_0": "Dukkhaṁ ariyasaccaṁ …pe… dukkhanirodhagāminī paṭipadā ariyasaccaṁ—",
  "sn56:23.1.5_0": "imāni kho, bhikkhave, cattāri ariyasaccāni.",
  "sn56:23.1.6_0": "Imesaṁ kho,",
  "sn56:23.1.6_1": "bhikkhave,",
  "sn56:23.1.6_2": "catunnaṁ ariyasaccānaṁ yathābhūtaṁ abhisambuddhattā tathāgato ‘arahaṁ sammāsambuddho’ti vuccati.",
  "sn56:23.2.1_0": "Tasmātiha,",
  "sn56:23.2.1_1": "bhikkhave,",
  "sn56:23.2.1_2": "‘idaṁ dukkhan’ti yogo karaṇīyo …pe…",
  "sn56:23.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:23.2.2_0": "Tatiyaṁ.",
  "sn56:24.0.1_0": "Saṁyutta Nikāya 56.24",
  "sn56:24.0.2_0": "3. Koṭigāmavagga",
  "sn56:24.0.3_0": "Arahantasutta",
  "sn56:24.1.1_0": "Sāvatthinidānaṁ.",
  "sn56:24.1.2_0": "“Ye hi keci,",
  "sn56:24.1.2_1": "bhikkhave,",
  "sn56:24.1.2_2": "atītamaddhānaṁ arahanto sammāsambuddhā yathābhūtaṁ abhisambujjhiṁsu,",
  "sn56:24.1.2_3": "sabbe te cattāri ariyasaccāni yathābhūtaṁ abhisambujjhiṁsu.",
  "sn56:24.1.3_0": "Ye hi keci,",
  "sn56:24.1.3_1": "bhikkhave,",
  "sn56:24.1.3_2": "anāgatamaddhānaṁ arahanto sammāsambuddhā yathābhūtaṁ abhisambujjhissanti,",
  "sn56:24.1.3_3": "sabbe te cattāri ariyasaccāni yathābhūtaṁ abhisambujjhissanti.",
  "sn56:24.1.4_0": "Ye hi keci,",
  "sn56:24.1.4_1": "bhikkhave,",
  "sn56:24.1.4_2": "etarahi arahanto sammāsambuddhā yathābhūtaṁ abhisambujjhanti,",
  "sn56:24.1.4_3": "sabbe te cattāri ariyasaccāni yathābhūtaṁ abhisambujjhanti.",
  "sn56:24.2.1_0": "Katamāni cattāri?",
  "sn56:24.2.2_0": "Dukkhaṁ ariyasaccaṁ,",
  "sn56:24.2.2_1": "dukkhasamudayaṁ ariyasaccaṁ,",
  "sn56:24.2.2_2": "dukkhanirodhaṁ ariyasaccaṁ,",
  "sn56:24.2.2_3": "dukkhanirodhagāminī paṭipadā ariyasaccaṁ.",
  "sn56:24.2.3_0": "Ye hi, keci, bhikkhave, atītamaddhānaṁ arahanto sammāsambuddhā yathābhūtaṁ abhisambujjhiṁsu …pe…",
  "sn56:24.2.4_0": "abhisambujjhissanti …",
  "sn56:24.2.5_0": "abhisambujjhanti, sabbe te imāni cattāri ariyasaccāni yathābhūtaṁ abhisambujjhanti.",
  "sn56:24.3.1_0": "Tasmātiha,",
  "sn56:24.3.1_1": "bhikkhave,",
  "sn56:24.3.1_2": "‘idaṁ dukkhan’ti yogo karaṇīyo …pe…",
  "sn56:24.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:24.3.2_0": "Catutthaṁ.",
  "sn56:25.0.1_0": "Saṁyutta Nikāya 56.25",
  "sn56:25.0.2_0": "3. Koṭigāmavagga",
  "sn56:25.0.3_0": "Āsavakkhayasutta",
  "sn56:25.1.1_0": "“Jānatohaṁ, bhikkhave, passato āsavānaṁ khayaṁ vadāmi, no ajānato apassato.",
  "sn56:25.1.2_0": "Kiñca, bhikkhave, jānato passato āsavānaṁ khayo hoti?",
  "sn56:25.1.3_0": "‘Idaṁ dukkhan’ti,",
  "sn56:25.1.3_1": "bhikkhave,",
  "sn56:25.1.3_2": "jānato passato āsavānaṁ khayo hoti,",
  "sn56:25.1.3_3": "‘ayaṁ dukkhasamudayo’ti jānato passato āsavānaṁ khayo hoti,",
  "sn56:25.1.3_4": "‘ayaṁ dukkhanirodho’ti jānato passato āsavānaṁ khayo hoti,",
  "sn56:25.1.3_5": "‘ayaṁ dukkhanirodhagāminī paṭipadā’ti jānato passato āsavānaṁ khayo hoti.",
  "sn56:25.1.4_0": "Evaṁ kho, bhikkhave, jānato evaṁ passato āsavānaṁ khayo hoti.",
  "sn56:25.2.1_0": "Tasmātiha,",
  "sn56:25.2.1_1": "bhikkhave,",
  "sn56:25.2.1_2": "‘idaṁ dukkhan’ti yogo karaṇīyo …pe…",
  "sn56:25.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:25.2.2_0": "Pañcamaṁ.",
  "sn56:26.0.1_0": "Saṁyutta Nikāya 56.26",
  "sn56:26.0.2_0": "3. Koṭigāmavagga",
  "sn56:26.0.3_0": "Mittasutta",
  "sn56:26.1.1_0": "“Ye hi keci,",
  "sn56:26.1.1_1": "bhikkhave,",
  "sn56:26.1.1_2": "anukampeyyātha,",
  "sn56:26.1.1_3": "ye ca sotabbaṁ maññeyyuṁ—mittā vā amaccā vā ñātī vā sālohitā vā—te vo,",
  "sn56:26.1.1_4": "bhikkhave,",
  "sn56:26.1.1_5": "catunnaṁ ariyasaccānaṁ yathābhūtaṁ abhisamayāya samādapetabbā nivesetabbā patiṭṭhāpetabbā.",
  "sn56:26.2.1_0": "Katamesaṁ catunnaṁ?",
  "sn56:26.2.2_0": "Dukkhassa ariyasaccassa,",
  "sn56:26.2.2_1": "dukkhasamudayassa ariyasaccassa,",
  "sn56:26.2.2_2": "dukkhanirodhassa ariyasaccassa,",
  "sn56:26.2.2_3": "dukkhanirodhagāminiyā paṭipadāya ariyasaccassa.",
  "sn56:26.2.3_0": "Ye hi keci,",
  "sn56:26.2.3_1": "bhikkhave,",
  "sn56:26.2.3_2": "anukampeyyātha,",
  "sn56:26.2.3_3": "ye ca sotabbaṁ maññeyyuṁ—mittā vā amaccā vā ñātī vā sālohitā vā—te vo,",
  "sn56:26.2.3_4": "bhikkhave,",
  "sn56:26.2.3_5": "imesaṁ catunnaṁ ariyasaccānaṁ yathābhūtaṁ abhisamayāya samādapetabbā nivesetabbā patiṭṭhāpetabbā.",
  "sn56:26.3.1_0": "Tasmātiha,",
  "sn56:26.3.1_1": "bhikkhave,",
  "sn56:26.3.1_2": "‘idaṁ dukkhan’ti yogo karaṇīyo …pe…",
  "sn56:26.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:26.3.2_0": "Chaṭṭhaṁ.",
  "sn56:27.0.1_0": "Saṁyutta Nikāya 56.27",
  "sn56:27.0.2_0": "3. Koṭigāmavagga",
  "sn56:27.0.3_0": "Tathasutta",
  "sn56:27.1.1_0": "“Cattārimāni, bhikkhave, ariyasaccāni.",
  "sn56:27.1.2_0": "Katamāni cattāri?",
  "sn56:27.1.3_0": "Dukkhaṁ ariyasaccaṁ,",
  "sn56:27.1.3_1": "dukkhasamudayaṁ ariyasaccaṁ,",
  "sn56:27.1.3_2": "dukkhanirodhaṁ ariyasaccaṁ,",
  "sn56:27.1.3_3": "dukkhanirodhagāminī paṭipadā ariyasaccaṁ—",
  "sn56:27.1.4_0": "imāni kho, bhikkhave, cattāri ariyasaccāni tathāni avitathāni anaññathāni;",
  "sn56:27.1.5_0": "tasmā ‘ariyasaccānī’ti vuccanti.",
  "sn56:27.2.1_0": "Tasmātiha,",
  "sn56:27.2.1_1": "bhikkhave,",
  "sn56:27.2.1_2": "‘idaṁ dukkhan’ti yogo karaṇīyo …pe…",
  "sn56:27.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:27.2.2_0": "Sattamaṁ.",
  "sn56:28.0.1_0": "Saṁyutta Nikāya 56.28",
  "sn56:28.0.2_0": "3. Koṭigāmavagga",
  "sn56:28.0.3_0": "Lokasutta",
  "sn56:28.1.1_0": "“Cattārimāni, bhikkhave, ariyasaccāni.",
  "sn56:28.1.2_0": "Katamāni cattāri?",
  "sn56:28.1.3_0": "Dukkhaṁ ariyasaccaṁ,",
  "sn56:28.1.3_1": "dukkhasamudayaṁ ariyasaccaṁ,",
  "sn56:28.1.3_2": "dukkhanirodhaṁ ariyasaccaṁ,",
  "sn56:28.1.3_3": "dukkhanirodhagāminī paṭipadā ariyasaccaṁ.",
  "sn56:28.1.4_0": "Sadevake loke samārake sabrahmake sassamaṇabrāhmaṇiyā pajāya sadevamanussāya tathāgato ariyo;",
  "sn56:28.1.5_0": "tasmā ‘ariyasaccānī’ti vuccanti.",
  "sn56:28.2.1_0": "Tasmātiha,",
  "sn56:28.2.1_1": "bhikkhave,",
  "sn56:28.2.1_2": "‘idaṁ dukkhan’ti yogo karaṇīyo …pe…",
  "sn56:28.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:28.2.2_0": "Aṭṭhamaṁ.",
  "sn56:29.0.1_0": "Saṁyutta Nikāya 56.29",
  "sn56:29.0.2_0": "3. Koṭigāmavagga",
  "sn56:29.0.3_0": "Pariññeyyasutta",
  "sn56:29.1.1_0": "“Cattārimāni, bhikkhave, ariyasaccāni.",
  "sn56:29.1.2_0": "Katamāni cattāri?",
  "sn56:29.1.3_0": "Dukkhaṁ ariyasaccaṁ,",
  "sn56:29.1.3_1": "dukkhasamudayaṁ ariyasaccaṁ,",
  "sn56:29.1.3_2": "dukkhanirodhaṁ ariyasaccaṁ,",
  "sn56:29.1.3_3": "dukkhanirodhagāminī paṭipadā ariyasaccaṁ—",
  "sn56:29.1.4_0": "imāni kho, bhikkhave, cattāri ariyasaccāni.",
  "sn56:29.1.5_0": "Imesaṁ kho,",
  "sn56:29.1.5_1": "bhikkhave,",
  "sn56:29.1.5_2": "catunnaṁ ariyasaccānaṁ atthi ariyasaccaṁ pariññeyyaṁ,",
  "sn56:29.1.5_3": "atthi ariyasaccaṁ pahātabbaṁ,",
  "sn56:29.1.5_4": "atthi ariyasaccaṁ sacchikātabbaṁ,",
  "sn56:29.1.5_5": "atthi ariyasaccaṁ bhāvetabbaṁ.",
  "sn56:29.2.1_0": "Katamañca, bhikkhave, ariyasaccaṁ pariññeyyaṁ?",
  "sn56:29.2.2_0": "Dukkhaṁ,",
  "sn56:29.2.2_1": "bhikkhave,",
  "sn56:29.2.2_2": "ariyasaccaṁ pariññeyyaṁ,",
  "sn56:29.2.2_3": "dukkhasamudayaṁ ariyasaccaṁ pahātabbaṁ,",
  "sn56:29.2.2_4": "dukkhanirodhaṁ ariyasaccaṁ sacchikātabbaṁ,",
  "sn56:29.2.2_5": "dukkhanirodhagāminī paṭipadā ariyasaccaṁ bhāvetabbaṁ.",
  "sn56:29.3.1_0": "Tasmātiha,",
  "sn56:29.3.1_1": "bhikkhave,",
  "sn56:29.3.1_2": "‘idaṁ dukkhan’ti yogo karaṇīyo …pe…",
  "sn56:29.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:29.3.2_0": "Navamaṁ.",
  "sn56:30.0.1_0": "Saṁyutta Nikāya 56.30",
  "sn56:30.0.2_0": "3. Koṭigāmavagga",
  "sn56:30.0.3_0": "Gavampatisutta",
  "sn56:30.1.1_0": "Ekaṁ samayaṁ sambahulā therā bhikkhū cetesu viharanti sahañcanike.",
  "sn56:30.1.2_0": "Tena kho pana samayena sambahulānaṁ therānaṁ bhikkhūnaṁ pacchābhattaṁ piṇḍapātapaṭikkantānaṁ maṇḍalamāḷe",
  "sn56:30.1.2_1": "sannisinnānaṁ sannipatitānaṁ ayamantarākathā udapādi:",
  "sn56:30.1.3_0": "“yo nu kho, āvuso,",
  "sn56:30.1.3_1": "dukkhaṁ passati dukkhasamudayampi so passati,",
  "sn56:30.1.3_2": "dukkhanirodhampi passati,",
  "sn56:30.1.3_3": "dukkhanirodhagāminiṁ paṭipadampi passatī”ti.",
  "sn56:30.2.1_0": "Evaṁ vutte, āyasmā gavampati thero bhikkhū etadavoca:",
  "sn56:30.2.2_0": "“sammukhā metaṁ, āvuso, bhagavato sutaṁ, sammukhā paṭiggahitaṁ:",
  "sn56:30.2.3_0": "‘yo,",
  "sn56:30.2.3_1": "bhikkhave,",
  "sn56:30.2.3_2": "dukkhaṁ passati dukkhasamudayampi so passati,",
  "sn56:30.2.3_3": "dukkhanirodhampi passati,",
  "sn56:30.2.3_4": "dukkhanirodhagāminiṁ paṭipadampi passati.",
  "sn56:30.2.4_0": "Yo dukkhasamudayaṁ passati dukkhampi so passati,",
  "sn56:30.2.4_1": "dukkhanirodhampi passati,",
  "sn56:30.2.4_2": "dukkhanirodhagāminiṁ paṭipadampi passati.",
  "sn56:30.2.5_0": "Yo dukkhanirodhaṁ passati dukkhampi so passati,",
  "sn56:30.2.5_1": "dukkhasamudayampi passati,",
  "sn56:30.2.5_2": "dukkhanirodhagāminiṁ paṭipadampi passati.",
  "sn56:30.2.6_0": "Yo dukkhanirodhagāminiṁ paṭipadaṁ passati dukkhampi so passati,",
  "sn56:30.2.6_1": "dukkhasamudayampi passati,",
  "sn56:30.2.6_2": "dukkhanirodhampi passatī’”ti.",
  "sn56:30.2.7_0": "Dasamaṁ.",
  "sn56:30.2.8_0": "Koṭigāmavaggo tatiyo.",
  "sn56:30.3.0_0": "Tassuddānaṁ",
  "sn56:30.3.1_0": "Dve vajjī sammāsambuddho,",
  "sn56:30.3.2_0": "arahaṁ āsavakkhayo;",
  "sn56:30.3.3_0": "Mittaṁ tathā ca loko ca,",
  "sn56:30.3.4_0": "pariññeyyaṁ gavampatīti.",
  "sn56:31.0.1_0": "Saṁyutta Nikāya 56.31",
  "sn56:31.0.2_0": "4. Sīsapāvanavagga",
  "sn56:31.0.3_0": "Sīsapāvanasutta",
  "sn56:31.1.1_0": "Ekaṁ samayaṁ bhagavā kosambiyaṁ viharati sīsapāvane.",
  "sn56:31.1.2_0": "Atha kho bhagavā parittāni sīsapāpaṇṇāni pāṇinā gahetvā bhikkhū āmantesi:",
  "sn56:31.1.3_0": "“Taṁ kiṁ maññatha, bhikkhave,",
  "sn56:31.1.4_0": "katamaṁ nu kho bahutaraṁ—",
  "sn56:31.1.5_0": "yāni vā mayā parittāni sīsapāpaṇṇāni pāṇinā gahitāni yadidaṁ upari sīsapāvane”ti?",
  "sn56:31.1.6_0": "“Appamattakāni, bhante, bhagavatā parittāni sīsapāpaṇṇāni pāṇinā gahitāni;",
  "sn56:31.1.7_0": "atha kho etāneva bahutarāni yadidaṁ upari sīsapāvane”ti.",
  "sn56:31.1.8_0": "“Evameva kho, bhikkhave, etadeva bahutaraṁ yaṁ vo mayā abhiññāya anakkhātaṁ.",
  "sn56:31.1.9_0": "Kasmā cetaṁ, bhikkhave, mayā anakkhātaṁ?",
  "sn56:31.1.10_0": "Na hetaṁ,",
  "sn56:31.1.10_1": "bhikkhave,",
  "sn56:31.1.10_2": "atthasaṁhitaṁ nādibrahmacariyakaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati;",
  "sn56:31.1.11_0": "tasmā taṁ mayā anakkhātaṁ.",
  "sn56:31.2.1_0": "Kiñca, bhikkhave, mayā akkhātaṁ?",
  "sn56:31.2.2_0": "‘Idaṁ dukkhan’ti,",
  "sn56:31.2.2_1": "bhikkhave,",
  "sn56:31.2.2_2": "mayā akkhātaṁ,",
  "sn56:31.2.2_3": "‘ayaṁ dukkhasamudayo’ti mayā akkhātaṁ,",
  "sn56:31.2.2_4": "‘ayaṁ dukkhanirodho’ti mayā akkhātaṁ,",
  "sn56:31.2.2_5": "‘ayaṁ dukkhanirodhagāminī paṭipadā’ti mayā akkhātaṁ.",
  "sn56:31.3.1_0": "Kasmā cetaṁ, bhikkhave, mayā akkhātaṁ?",
  "sn56:31.3.2_0": "Etañhi,",
  "sn56:31.3.2_1": "bhikkhave,",
  "sn56:31.3.2_2": "atthasaṁhitaṁ etaṁ ādibrahmacariyakaṁ etaṁ nibbidāya virāgāya nirodhāya upasamāya abhiññāya sambodhāya nibbānāya saṁvattati;",
  "sn56:31.3.3_0": "tasmā taṁ mayā akkhātaṁ.",
  "sn56:31.4.1_0": "Tasmātiha,",
  "sn56:31.4.1_1": "bhikkhave,",
  "sn56:31.4.1_2": "‘idaṁ dukkhan’ti yogo karaṇīyo …pe…",
  "sn56:31.4.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:31.4.2_0": "Paṭhamaṁ.",
  "sn56:32.0.1_0": "Saṁyutta Nikāya 56.32",
  "sn56:32.0.2_0": "4. Sīsapāvanavagga",
  "sn56:32.0.3_0": "Khadirapattasutta",
  "sn56:32.1.1_0": "“Yo, bhikkhave, evaṁ vadeyya:",
  "sn56:32.1.2_0": "‘ahaṁ dukkhaṁ ariyasaccaṁ yathābhūtaṁ anabhisamecca,",
  "sn56:32.1.2_1": "dukkhasamudayaṁ ariyasaccaṁ yathābhūtaṁ anabhisamecca,",
  "sn56:32.1.2_2": "dukkhanirodhaṁ ariyasaccaṁ yathābhūtaṁ anabhisamecca,",
  "sn56:32.1.2_3": "dukkhanirodhagāminiṁ paṭipadaṁ ariyasaccaṁ yathābhūtaṁ anabhisamecca sammā dukkhassantaṁ karissāmī’ti—",
  "sn56:32.1.3_0": "netaṁ ṭhānaṁ vijjati.",
  "sn56:32.2.1_0": "Seyyathāpi, bhikkhave, yo evaṁ vadeyya:",
  "sn56:32.2.2_0": "‘ahaṁ khadirapattānaṁ vā saralapattānaṁ vā āmalakapattānaṁ vā puṭaṁ karitvā udakaṁ vā tālapattaṁ vā āharissāmī’ti—",
  "sn56:32.2.3_0": "netaṁ ṭhānaṁ vijjati;",
  "sn56:32.2.4_0": "evameva kho, bhikkhave, yo evaṁ vadeyya:",
  "sn56:32.2.5_0": "‘ahaṁ dukkhaṁ ariyasaccaṁ yathābhūtaṁ anabhisamecca …pe…",
  "sn56:32.2.5_1": "dukkhanirodhagāminiṁ paṭipadaṁ ariyasaccaṁ yathābhūtaṁ anabhisamecca sammā dukkhassantaṁ karissāmī’ti—",
  "sn56:32.2.6_0": "netaṁ ṭhānaṁ vijjati.",
  "sn56:32.3.1_0": "Yo ca kho, bhikkhave, evaṁ vadeyya:",
  "sn56:32.3.2_0": "‘ahaṁ dukkhaṁ ariyasaccaṁ yathābhūtaṁ abhisamecca,",
  "sn56:32.3.2_1": "dukkhasamudayaṁ ariyasaccaṁ yathābhūtaṁ abhisamecca,",
  "sn56:32.3.2_2": "dukkhanirodhaṁ ariyasaccaṁ yathābhūtaṁ abhisamecca,",
  "sn56:32.3.2_3": "dukkhanirodhagāminiṁ paṭipadaṁ ariyasaccaṁ yathābhūtaṁ abhisamecca sammā dukkhassantaṁ karissāmī’ti—",
  "sn56:32.3.3_0": "ṭhānametaṁ vijjati.",
  "sn56:32.4.1_0": "Seyyathāpi, bhikkhave, yo evaṁ vadeyya:",
  "sn56:32.4.2_0": "‘ahaṁ padumapattānaṁ vā palāsapattānaṁ vā māluvapattānaṁ vā puṭaṁ karitvā udakaṁ vā tālapattaṁ vā āharissāmī’ti—",
  "sn56:32.4.3_0": "ṭhānametaṁ vijjati;",
  "sn56:32.4.4_0": "evameva kho, bhikkhave, yo evaṁ vadeyya:",
  "sn56:32.4.5_0": "‘ahaṁ dukkhaṁ ariyasaccaṁ yathābhūtaṁ abhisamecca …pe…",
  "sn56:32.4.5_1": "dukkhanirodhagāminiṁ paṭipadaṁ ariyasaccaṁ yathābhūtaṁ abhisamecca sammā dukkhassantaṁ karissāmī’ti—",
  "sn56:32.4.6_0": "ṭhānametaṁ vijjati.",
  "sn56:32.5.1_0": "Tasmātiha,",
  "sn56:32.5.1_1": "bhikkhave,",
  "sn56:32.5.1_2": "‘idaṁ dukkhan’ti yogo karaṇīyo …pe…",
  "sn56:32.5.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:32.5.2_0": "Dutiyaṁ.",
  "sn56:33.0.1_0": "Saṁyutta Nikāya 56.33",
  "sn56:33.0.2_0": "4. Sīsapāvanavagga",
  "sn56:33.0.3_0": "Daṇḍasutta",
  "sn56:33.1.1_0": "“Seyyathāpi, bhikkhave, daṇḍo uparivehāsaṁ khitto sakimpi mūlena nipatati, sakimpi aggena nipatati;",
  "sn56:33.1.2_0": "evameva kho,",
  "sn56:33.1.2_1": "bhikkhave,",
  "sn56:33.1.2_2": "avijjānīvaraṇā sattā taṇhāsaṁyojanā sandhāvantā saṁsarantā sakimpi asmā lokā paraṁ lokaṁ gacchanti,",
  "sn56:33.1.2_3": "sakimpi parasmā lokā imaṁ lokaṁ āgacchanti.",
  "sn56:33.1.3_0": "Taṁ kissa hetu?",
  "sn56:33.1.4_0": "Adiṭṭhattā, bhikkhave, catunnaṁ ariyasaccānaṁ.",
  "sn56:33.1.5_0": "Katamesaṁ catunnaṁ?",
  "sn56:33.1.6_0": "Dukkhassa ariyasaccassa …pe… dukkhanirodhagāminiyā paṭipadāya ariyasaccassa.",
  "sn56:33.2.1_0": "Tasmātiha,",
  "sn56:33.2.1_1": "bhikkhave,",
  "sn56:33.2.1_2": "‘idaṁ dukkhan’ti yogo karaṇīyo …pe…",
  "sn56:33.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:33.2.2_0": "Tatiyaṁ.",
  "sn56:34.0.1_0": "Saṁyutta Nikāya 56.34",
  "sn56:34.0.2_0": "4. Sīsapāvanavagga",
  "sn56:34.0.3_0": "Celasutta",
  "sn56:34.1.1_0": "“Āditte, bhikkhave, cele vā sīse vā kimassa karaṇīyan”ti?",
  "sn56:34.1.2_0": "“Āditte, bhante,",
  "sn56:34.1.2_1": "cele vā sīse vā,",
  "sn56:34.1.2_2": "tasseva celassa vā sīsassa vā nibbāpanāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyan”ti.",
  "sn56:34.2.1_0": "“Ādittaṁ,",
  "sn56:34.2.1_1": "bhikkhave,",
  "sn56:34.2.1_2": "celaṁ vā sīsaṁ vā ajjhupekkhitvā amanasikaritvā anabhisametānaṁ catunnaṁ ariyasaccānaṁ yathābhūtaṁ abhisamayāya",
  "sn56:34.2.1_3": "adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ.",
  "sn56:34.2.2_0": "Katamesaṁ catunnaṁ?",
  "sn56:34.2.3_0": "Dukkhassa ariyasaccassa …pe… dukkhanirodhagāminiyā paṭipadāya ariyasaccassa.",
  "sn56:34.3.1_0": "Tasmātiha,",
  "sn56:34.3.1_1": "bhikkhave,",
  "sn56:34.3.1_2": "‘idaṁ dukkhan’ti yogo karaṇīyo …pe…",
  "sn56:34.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:34.3.2_0": "Catutthaṁ.",
  "sn56:35.0.1_0": "Saṁyutta Nikāya 56.35",
  "sn56:35.0.2_0": "4. Sīsapāvanavagga",
  "sn56:35.0.3_0": "Sattisatasutta",
  "sn56:35.1.1_0": "“Seyyathāpi, bhikkhave, puriso vassasatāyuko vassasatajīvī.",
  "sn56:35.1.2_0": "Tamenaṁ evaṁ vadeyya:",
  "sn56:35.1.3_0": "‘ehambho purisa,",
  "sn56:35.1.3_1": "pubbaṇhasamayaṁ taṁ sattisatena hanissanti,",
  "sn56:35.1.3_2": "majjhanhikasamayaṁ sattisatena hanissanti,",
  "sn56:35.1.3_3": "sāyanhasamayaṁ sattisatena hanissanti.",
  "sn56:35.1.4_0": "So kho tvaṁ,",
  "sn56:35.1.4_1": "ambho purisa,",
  "sn56:35.1.4_2": "divase divase tīhi tīhi sattisatehi haññamāno vassasatāyuko vassasatajīvī vassasatassa accayena anabhisametāni cattāri ariyasaccāni abhisamessasī’ti.",
  "sn56:35.2.1_0": "Atthavasikena, bhikkhave, kulaputtena alaṁ upagantuṁ.",
  "sn56:35.2.2_0": "Taṁ kissa hetu?",
  "sn56:35.2.3_0": "Anamataggoyaṁ, bhikkhave, saṁsāro;",
  "sn56:35.2.4_0": "pubbā koṭi nappaññāyati sattippahārānaṁ asippahārānaṁ usuppahārānaṁ pharasuppahārānaṁ.",
  "sn56:35.2.5_0": "Evañcetaṁ, bhikkhave, assa.",
  "sn56:35.2.6_0": "Na kho panāhaṁ,",
  "sn56:35.2.6_1": "bhikkhave,",
  "sn56:35.2.6_2": "saha dukkhena,",
  "sn56:35.2.6_3": "saha domanassena catunnaṁ ariyasaccānaṁ abhisamayaṁ vadāmi;",
  "sn56:35.2.7_0": "api cāhaṁ, bhikkhave, sahāva sukhena, sahāva somanassena catunnaṁ ariyasaccānaṁ abhisamayaṁ vadāmi.",
  "sn56:35.2.8_0": "Katamesaṁ catunnaṁ?",
  "sn56:35.2.9_0": "Dukkhassa ariyasaccassa …pe… dukkhanirodhagāminiyā paṭipadāya ariyasaccassa.",
  "sn56:35.3.1_0": "Tasmātiha,",
  "sn56:35.3.1_1": "bhikkhave,",
  "sn56:35.3.1_2": "‘idaṁ dukkhan’ti yogo karaṇīyo …pe…",
  "sn56:35.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:35.3.2_0": "Pañcamaṁ.",
  "sn56:36.0.1_0": "Saṁyutta Nikāya 56.36",
  "sn56:36.0.2_0": "4. Sīsapāvanavagga",
  "sn56:36.0.3_0": "Pāṇasutta",
  "sn56:36.1.1_0": "“Seyyathāpi,",
  "sn56:36.1.1_1": "bhikkhave,",
  "sn56:36.1.1_2": "puriso yaṁ imasmiṁ jambudīpe tiṇakaṭṭhasākhāpalāsaṁ tacchetvā ekajjhaṁ saṁhareyya;",
  "sn56:36.1.2_0": "ekajjhaṁ saṁharitvā sūlaṁ kareyya.",
  "sn56:36.1.3_0": "Sūlaṁ karitvā ye mahāsamudde mahantakā pāṇā te mahantakesu sūlesu āvuneyya,",
  "sn56:36.1.3_1": "ye mahāsamudde majjhimakā pāṇā te majjhimakesu sūlesu āvuneyya,",
  "sn56:36.1.3_2": "ye mahāsamudde sukhumakā pāṇā te sukhumakesu sūlesu āvuneyya.",
  "sn56:36.1.4_0": "Apariyādinnā ca, bhikkhave, mahāsamudde oḷārikā pāṇā assu.",
  "sn56:36.2.1_0": "Atha imasmiṁ jambudīpe tiṇakaṭṭhasākhāpalāsaṁ parikkhayaṁ pariyādānaṁ gaccheyya.",
  "sn56:36.2.2_0": "Ito bahutarā kho, bhikkhave, mahāsamudde sukhumakā pāṇā, ye na sukarā sūlesu āvunituṁ.",
  "sn56:36.2.3_0": "Taṁ kissa hetu?",
  "sn56:36.2.4_0": "Sukhumattā, bhikkhave, attabhāvassa.",
  "sn56:36.2.5_0": "Evaṁ mahā kho, bhikkhave, apāyo.",
  "sn56:36.2.6_0": "Evaṁ mahantasmā kho,",
  "sn56:36.2.6_1": "bhikkhave,",
  "sn56:36.2.6_2": "apāyasmā parimutto diṭṭhisampanno puggalo ‘idaṁ dukkhan’ti yathābhūtaṁ pajānāti …pe…",
  "sn56:36.2.6_3": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "sn56:36.3.1_0": "Tasmātiha,",
  "sn56:36.3.1_1": "bhikkhave,",
  "sn56:36.3.1_2": "‘idaṁ dukkhan’ti yogo karaṇīyo …pe…",
  "sn56:36.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:36.3.2_0": "Chaṭṭhaṁ.",
  "sn56:37.0.1_0": "Saṁyutta Nikāya 56.37",
  "sn56:37.0.2_0": "4. Sīsapāvanavagga",
  "sn56:37.0.3_0": "Paṭhamasūriyasutta",
  "sn56:37.1.1_0": "“Sūriyassa, bhikkhave, udayato etaṁ pubbaṅgamaṁ etaṁ pubbanimittaṁ, yadidaṁ—aruṇuggaṁ.",
  "sn56:37.1.2_0": "Evameva kho,",
  "sn56:37.1.2_1": "bhikkhave,",
  "sn56:37.1.2_2": "bhikkhuno catunnaṁ ariyasaccānaṁ yathābhūtaṁ abhisamayāya etaṁ pubbaṅgamaṁ etaṁ pubbanimittaṁ,",
  "sn56:37.1.2_3": "yadidaṁ—sammādiṭṭhi.",
  "sn56:37.1.3_0": "Tassetaṁ, bhikkhave, bhikkhuno pāṭikaṅkhaṁ:",
  "sn56:37.1.4_0": "‘idaṁ dukkhan’ti yathābhūtaṁ pajānissati …pe…",
  "sn56:37.1.4_1": "‘ayaṁ dukkhanirodhagāminī paṭipadā’ti yathābhūtaṁ pajānissati.",
  "sn56:37.2.1_0": "Tasmātiha,",
  "sn56:37.2.1_1": "bhikkhave,",
  "sn56:37.2.1_2": "‘idaṁ dukkhan’ti yogo karaṇīyo …pe…",
  "sn56:37.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:37.2.2_0": "Sattamaṁ.",
  "sn56:38.0.1_0": "Saṁyutta Nikāya 56.38",
  "sn56:38.0.2_0": "4. Sīsapāvanavagga",
  "sn56:38.0.3_0": "Dutiyasūriyasutta",
  "sn56:38.1.1_0": "“Yāvakīvañca,",
  "sn56:38.1.1_1": "bhikkhave,",
  "sn56:38.1.1_2": "candimasūriyā loke nuppajjanti,",
  "sn56:38.1.1_3": "neva tāva mahato ālokassa pātubhāvo hoti mahato obhāsassa.",
  "sn56:38.1.2_0": "Andhatamaṁ tadā hoti andhakāratimisā.",
  "sn56:38.1.3_0": "Neva tāva rattindivā paññāyanti, na māsaddhamāsā paññāyanti, na utusaṁvaccharā paññāyanti.",
  "sn56:38.2.1_0": "Yato ca kho,",
  "sn56:38.2.1_1": "bhikkhave,",
  "sn56:38.2.1_2": "candimasūriyā loke uppajjanti,",
  "sn56:38.2.1_3": "atha mahato ālokassa pātubhāvo hoti mahato obhāsassa.",
  "sn56:38.2.2_0": "Neva andhakāratamaṁ tadā hoti na andhakāratimisā.",
  "sn56:38.2.3_0": "Atha rattindivā paññāyanti, māsaddhamāsā paññāyanti, utusaṁvaccharā paññāyanti.",
  "sn56:38.2.4_0": "Evameva kho,",
  "sn56:38.2.4_1": "bhikkhave,",
  "sn56:38.2.4_2": "yāvakīvañca tathāgato loke nuppajjati arahaṁ sammāsambuddho,",
  "sn56:38.2.4_3": "neva tāva mahato ālokassa pātubhāvo hoti mahato obhāsassa.",
  "sn56:38.2.5_0": "Andhatamaṁ tadā hoti andhakāratimisā.",
  "sn56:38.2.6_0": "Neva tāva catunnaṁ ariyasaccānaṁ ācikkhaṇā hoti desanā paññāpanā paṭṭhapanā vivaraṇā vibhajanā uttānīkammaṁ.",
  "sn56:38.3.1_0": "Yato ca kho,",
  "sn56:38.3.1_1": "bhikkhave,",
  "sn56:38.3.1_2": "tathāgato loke uppajjati arahaṁ sammāsambuddho,",
  "sn56:38.3.1_3": "atha mahato ālokassa pātubhāvo hoti mahato obhāsassa.",
  "sn56:38.3.2_0": "Neva andhatamaṁ tadā hoti na andhakāratimisā.",
  "sn56:38.3.3_0": "Atha kho catunnaṁ ariyasaccānaṁ ācikkhaṇā hoti desanā paññāpanā paṭṭhapanā vivaraṇā vibhajanā uttānīkammaṁ.",
  "sn56:38.3.4_0": "Katamesaṁ catunnaṁ?",
  "sn56:38.3.5_0": "Dukkhassa ariyasaccassa …pe… dukkhanirodhagāminiyā paṭipadāya ariyasaccassa.",
  "sn56:38.4.1_0": "Tasmātiha,",
  "sn56:38.4.1_1": "bhikkhave,",
  "sn56:38.4.1_2": "‘idaṁ dukkhan’ti yogo karaṇīyo …pe…",
  "sn56:38.4.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:38.4.2_0": "Aṭṭhamaṁ.",
  "sn56:39.0.1_0": "Saṁyutta Nikāya 56.39",
  "sn56:39.0.2_0": "4. Sīsapāvanavagga",
  "sn56:39.0.3_0": "Indakhīlasutta",
  "sn56:39.1.1_0": "“Ye hi keci, bhikkhave, samaṇā vā brāhmaṇā vā ‘idaṁ dukkhan’ti yathābhūtaṁ nappajānanti …pe…",
  "sn56:39.1.2_0": "‘ayaṁ dukkhanirodhagāminī paṭipadā’ti yathābhūtaṁ nappajānanti,",
  "sn56:39.1.2_1": "te aññassa samaṇassa vā brāhmaṇassa vā mukhaṁ ullokenti:",
  "sn56:39.1.3_0": "‘ayaṁ nūna bhavaṁ jānaṁ jānāti, passaṁ passatī’ti.",
  "sn56:39.2.1_0": "Seyyathāpi, bhikkhave, tūlapicu vā kappāsapicu vā lahuko vātūpādāno same bhūmibhāge nikkhitto.",
  "sn56:39.2.2_0": "Tamenaṁ puratthimo vāto pacchimena saṁhareyya,",
  "sn56:39.2.2_1": "pacchimo vāto puratthimena saṁhareyya,",
  "sn56:39.2.2_2": "uttaro vāto dakkhiṇena saṁhareyya,",
  "sn56:39.2.2_3": "dakkhiṇo vāto uttarena saṁhareyya.",
  "sn56:39.2.3_0": "Taṁ kissa hetu?",
  "sn56:39.2.4_0": "Lahukattā, bhikkhave, kappāsapicuno.",
  "sn56:39.2.5_0": "Evameva kho,",
  "sn56:39.2.5_1": "bhikkhave,",
  "sn56:39.2.5_2": "ye hi keci samaṇā vā brāhmaṇā vā ‘idaṁ dukkhan’ti yathābhūtaṁ nappajānanti …pe…",
  "sn56:39.2.6_0": "‘ayaṁ dukkhanirodhagāminī paṭipadā’ti yathābhūtaṁ nappajānanti,",
  "sn56:39.2.6_1": "te aññassa samaṇassa vā brāhmaṇassa vā mukhaṁ ullokenti:",
  "sn56:39.2.7_0": "‘ayaṁ nūna bhavaṁ jānaṁ jānāti, passaṁ passatī’ti.",
  "sn56:39.2.8_0": "Taṁ kissa hetu?",
  "sn56:39.2.9_0": "Adiṭṭhattā, bhikkhave, catunnaṁ ariyasaccānaṁ.",
  "sn56:39.3.1_0": "Ye ca kho keci, bhikkhave, samaṇā vā brāhmaṇā vā ‘idaṁ dukkhan’ti yathābhūtaṁ pajānanti …pe…",
  "sn56:39.3.2_0": "‘ayaṁ dukkhanirodhagāminī paṭipadā’ti yathābhūtaṁ pajānanti,",
  "sn56:39.3.2_1": "te na aññassa samaṇassa vā brāhmaṇassa vā mukhaṁ ullokenti:",
  "sn56:39.3.3_0": "‘ayaṁ nūna bhavaṁ jānaṁ jānāti, passaṁ passatī’ti.",
  "sn56:39.4.1_0": "Seyyathāpi, bhikkhave, ayokhīlo vā indakhīlo vā gambhīranemo sunikhāto acalo asampakampī.",
  "sn56:39.4.2_0": "Puratthimāya cepi disāya āgaccheyya bhusā vātavuṭṭhi,",
  "sn56:39.4.2_1": "neva saṅkampeyya na sampakampeyya na sampacāleyya;",
  "sn56:39.4.2_2": "pacchimāya cepi disāya …pe…",
  "sn56:39.4.2_3": "uttarāya cepi disāya …pe…",
  "sn56:39.4.2_4": "dakkhiṇāya cepi disāya āgaccheyya bhusā vātavuṭṭhi,",
  "sn56:39.4.2_5": "neva saṅkampeyya na sampakampeyya na sampacāleyya.",
  "sn56:39.4.3_0": "Taṁ kissa hetu?",
  "sn56:39.4.4_0": "Gambhīrattā, bhikkhave, nemassa sunikhātattā indakhīlassa.",
  "sn56:39.4.5_0": "Evameva kho,",
  "sn56:39.4.5_1": "bhikkhave,",
  "sn56:39.4.5_2": "ye ca kho keci samaṇā vā brāhmaṇā vā ‘idaṁ dukkhan’ti yathābhūtaṁ pajānanti …pe…",
  "sn56:39.4.6_0": "ayaṁ dukkhanirodhagāminī paṭipadā’ti yathābhūtaṁ pajānanti,",
  "sn56:39.4.6_1": "te na aññassa samaṇassa vā brāhmaṇassa vā mukhaṁ ullokenti:",
  "sn56:39.4.7_0": "‘ayaṁ nūna bhavaṁ jānaṁ jānāti, passaṁ passatī’ti.",
  "sn56:39.4.8_0": "Taṁ kissa hetu?",
  "sn56:39.4.9_0": "Sudiṭṭhattā, bhikkhave, catunnaṁ ariyasaccānaṁ.",
  "sn56:39.4.10_0": "Katamesaṁ catunnaṁ?",
  "sn56:39.4.11_0": "Dukkhassa ariyasaccassa …pe… dukkhanirodhagāminiyā paṭipadāya ariyasaccassa.",
  "sn56:39.5.1_0": "Tasmātiha,",
  "sn56:39.5.1_1": "bhikkhave,",
  "sn56:39.5.1_2": "‘idaṁ dukkhan’ti yogo karaṇīyo …pe…",
  "sn56:39.5.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:39.5.2_0": "Navamaṁ.",
  "sn56:40.0.1_0": "Saṁyutta Nikāya 56.40",
  "sn56:40.0.2_0": "4. Sīsapāvanavagga",
  "sn56:40.0.3_0": "Vādatthikasutta",
  "sn56:40.1.1_0": "“Yo hi koci, bhikkhave, bhikkhu ‘idaṁ dukkhan’ti yathābhūtaṁ pajānāti …pe…",
  "sn56:40.1.2_0": "‘ayaṁ dukkhanirodhagāminī paṭipadā’ti yathābhūtaṁ pajānāti,",
  "sn56:40.1.2_1": "puratthimāya cepi disāya āgaccheyya samaṇo vā brāhmaṇo vā vādatthiko vādagavesī:",
  "sn56:40.1.3_0": "‘vādamassa āropessāmī’ti,",
  "sn56:40.1.3_1": "taṁ vata sahadhammena saṅkampessati vā sampakampessati vā sampacālessati vāti—netaṁ ṭhānaṁ vijjati.",
  "sn56:40.1.4_0": "Pacchimāya cepi disāya …pe…",
  "sn56:40.1.5_0": "uttarāya cepi disāya …pe…",
  "sn56:40.1.6_0": "dakkhiṇāya cepi disāya āgaccheyya samaṇo vā brāhmaṇo vā vādatthiko vādagavesī:",
  "sn56:40.1.7_0": "‘vādamassa āropessāmī’ti,",
  "sn56:40.1.7_1": "taṁ vata sahadhammena saṅkampessati vā sampakampessati vā sampacālessati vāti—netaṁ ṭhānaṁ vijjati.",
  "sn56:40.2.1_0": "Seyyathāpi, bhikkhave, silāyūpo soḷasa kukkuko.",
  "sn56:40.2.2_0": "Tassassu aṭṭha kukku heṭṭhā nemaṅgamā, aṭṭha kukku uparinemassa.",
  "sn56:40.2.3_0": "Puratthimāya cepi disāya āgaccheyya bhusā vātavuṭṭhi,",
  "sn56:40.2.3_1": "neva saṅkampeyya na sampakampeyya na sampacāleyya;",
  "sn56:40.2.3_2": "pacchimāya cepi disāya …pe…",
  "sn56:40.2.3_3": "uttarāya cepi disāya …pe…",
  "sn56:40.2.3_4": "dakkhiṇāya cepi disāya āgaccheyya bhusā vātavuṭṭhi,",
  "sn56:40.2.3_5": "neva saṅkampeyya na sampakampeyya na sampacāleyya.",
  "sn56:40.2.4_0": "Taṁ kissa hetu?",
  "sn56:40.2.5_0": "Gambhīrattā, bhikkhave, nemassa sunikhātattā silāyūpassa.",
  "sn56:40.2.6_0": "Evameva kho,",
  "sn56:40.2.6_1": "bhikkhave,",
  "sn56:40.2.6_2": "yo hi koci bhikkhu ‘idaṁ dukkhan’ti yathābhūtaṁ pajānāti …pe…",
  "sn56:40.2.6_3": "‘ayaṁ dukkhanirodhagāminī paṭipadā’ti yathābhūtaṁ pajānāti;",
  "sn56:40.2.7_0": "puratthimāya cepi disāya āgaccheyya samaṇo vā brāhmaṇo vā vādatthiko vādagavesī ‘vādamassa āropessāmī’ti,",
  "sn56:40.2.7_1": "taṁ vata sahadhammena saṅkampessati vā sampakampessati vā sampacālessati vāti—netaṁ ṭhānaṁ vijjati.",
  "sn56:40.2.8_0": "Pacchimāya cepi disāya …pe…",
  "sn56:40.2.9_0": "uttarāya cepi disāya …pe…",
  "sn56:40.2.10_0": "dakkhiṇāya cepi disāya āgaccheyya samaṇo vā brāhmaṇo vā vādatthiko vādagavesī:",
  "sn56:40.2.10_1": "‘vādamassa āropessāmī’ti,",
  "sn56:40.2.10_2": "taṁ vata sahadhammena saṅkampessati vā sampakampessati vā sampacālessati vāti—netaṁ ṭhānaṁ vijjati.",
  "sn56:40.2.11_0": "Taṁ kissa hetu?",
  "sn56:40.2.12_0": "Sudiṭṭhattā, bhikkhave, catunnaṁ ariyasaccānaṁ.",
  "sn56:40.2.13_0": "Katamesaṁ catunnaṁ?",
  "sn56:40.2.14_0": "Dukkhassa ariyasaccassa …pe… dukkhanirodhagāminiyā paṭipadāya ariyasaccassa.",
  "sn56:40.3.1_0": "Tasmātiha,",
  "sn56:40.3.1_1": "bhikkhave,",
  "sn56:40.3.1_2": "‘idaṁ dukkhan’ti yogo karaṇīyo …pe…",
  "sn56:40.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:40.3.2_0": "Dasamaṁ.",
  "sn56:40.3.3_0": "Sīsapāvanavaggo catuttho.",
  "sn56:40.4.0_0": "Tassuddānaṁ",
  "sn56:40.4.1_0": "Sīsapā khadiro daṇḍo,",
  "sn56:40.4.2_0": "celā sattisatena ca;",
  "sn56:40.4.3_0": "Pāṇā sūriyūpamā dvedhā,",
  "sn56:40.4.4_0": "indakhīlo ca vādinoti.",
  "sn56:41.0.1_0": "Saṁyutta Nikāya 56.41",
  "sn56:41.0.2_0": "5. Papātavagga",
  "sn56:41.0.3_0": "Lokacintāsutta",
  "sn56:41.1.1_0": "Ekaṁ samayaṁ bhagavā rājagahe viharati veḷuvane kalandakanivāpe.",
  "sn56:41.1.2_0": "Tatra kho bhagavā bhikkhū āmantesi:",
  "sn56:41.1.3_0": "“bhūtapubbaṁ,",
  "sn56:41.1.3_1": "bhikkhave,",
  "sn56:41.1.3_2": "aññataro puriso rājagahā nikkhamitvā ‘lokacintaṁ cintessāmī’ti yena sumāgadhā pokkharaṇī tenupasaṅkami;",
  "sn56:41.1.3_3": "upasaṅkamitvā sumāgadhāya pokkharaṇiyā tīre nisīdi lokacintaṁ cintento.",
  "sn56:41.1.4_0": "Addasā kho,",
  "sn56:41.1.4_1": "bhikkhave,",
  "sn56:41.1.4_2": "so puriso sumāgadhāya pokkharaṇiyā tīre caturaṅginiṁ senaṁ bhisamuḷālaṁ pavisantaṁ.",
  "sn56:41.1.5_0": "Disvānassa etadahosi:",
  "sn56:41.1.6_0": "‘ummattosmi nāmāhaṁ, vicetosmi nāmāhaṁ.",
  "sn56:41.1.7_0": "Yaṁ loke natthi taṁ mayā diṭṭhan’ti.",
  "sn56:41.2.1_0": "Atha kho so, bhikkhave, puriso nagaraṁ pavisitvā mahājanakāyassa ārocesi:",
  "sn56:41.2.2_0": "‘ummattosmi nāmāhaṁ, bhante, vicetosmi nāmāhaṁ, bhante.",
  "sn56:41.2.3_0": "Yaṁ loke natthi taṁ mayā diṭṭhan’ti.",
  "sn56:41.2.4_0": "‘Kathaṁ pana tvaṁ, ambho purisa, ummatto kathaṁ viceto?",
  "sn56:41.2.5_0": "Kiñca loke natthi yaṁ tayā diṭṭhan’ti?",
  "sn56:41.2.6_0": "‘Idhāhaṁ, bhante,",
  "sn56:41.2.6_1": "rājagahā nikkhamitvā “lokacintaṁ cintessāmī”ti yena sumāgadhā pokkharaṇī tenupasaṅkamiṁ;",
  "sn56:41.2.6_2": "upasaṅkamitvā sumāgadhāya pokkharaṇiyā tīre nisīdiṁ lokacintaṁ cintento.",
  "sn56:41.2.7_0": "Addasaṁ khvāhaṁ, bhante, sumāgadhāya pokkharaṇiyā tīre caturaṅginiṁ senaṁ bhisamuḷālaṁ pavisantaṁ.",
  "sn56:41.2.8_0": "Evaṁ khvāhaṁ, bhante, ummatto evaṁ viceto.",
  "sn56:41.2.9_0": "Idañca loke natthi yaṁ mayā diṭṭhan’ti.",
  "sn56:41.2.10_0": "‘Taggha tvaṁ, ambho purisa, ummatto taggha viceto.",
  "sn56:41.2.11_0": "Idañca loke natthi yaṁ tayā diṭṭhan’ti.",
  "sn56:41.3.1_0": "Taṁ kho pana, bhikkhave, so puriso bhūtaṁyeva addasa, no abhūtaṁ.",
  "sn56:41.3.2_0": "Bhūtapubbaṁ, bhikkhave, devāsurasaṅgāmo samupabyūḷho ahosi.",
  "sn56:41.3.3_0": "Tasmiṁ kho pana, bhikkhave, saṅgāme devā jiniṁsu, asurā parājiniṁsu.",
  "sn56:41.3.4_0": "Parājitā ca kho, bhikkhave, asurā bhītā bhisamuḷālena asurapuraṁ pavisiṁsu devānaṁyeva mohayamānā.",
  "sn56:41.4.1_0": "Tasmātiha, bhikkhave, mā lokacintaṁ cintetha:",
  "sn56:41.4.2_0": "‘sassato loko’ti vā ‘asassato loko’ti vā,",
  "sn56:41.4.2_1": "‘antavā loko’ti vā ‘anantavā loko’ti vā,",
  "sn56:41.4.2_2": "‘taṁ jīvaṁ taṁ sarīran’ti vā ‘aññaṁ jīvaṁ aññaṁ sarīran’ti vā,",
  "sn56:41.4.2_3": "‘hoti tathāgato paraṁ maraṇā’ti vā ‘na hoti tathāgato paraṁ maraṇā’ti vā,",
  "sn56:41.4.2_4": "‘hoti ca na ca hoti tathāgato paraṁ maraṇā’ti vā,",
  "sn56:41.4.2_5": "‘neva hoti na na hoti tathāgato paraṁ maraṇā’ti vā.",
  "sn56:41.4.3_0": "Taṁ kissa hetu?",
  "sn56:41.4.4_0": "Nesā,",
  "sn56:41.4.4_1": "bhikkhave,",
  "sn56:41.4.4_2": "cintā atthasaṁhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.",
  "sn56:41.5.1_0": "Cintentā kho tumhe,",
  "sn56:41.5.1_1": "bhikkhave,",
  "sn56:41.5.1_2": "‘idaṁ dukkhan’ti cinteyyātha …pe…",
  "sn56:41.5.1_3": "‘ayaṁ dukkhanirodhagāminī paṭipadā’ti cinteyyātha.",
  "sn56:41.5.2_0": "Taṁ kissa hetu?",
  "sn56:41.5.3_0": "Esā,",
  "sn56:41.5.3_1": "bhikkhave,",
  "sn56:41.5.3_2": "cintā atthasaṁhitā esā ādibrahmacariyakā esā nibbidāya virāgāya nirodhāya upasamāya abhiññāya sambodhāya nibbānāya saṁvattati.",
  "sn56:41.6.1_0": "Tasmātiha,",
  "sn56:41.6.1_1": "bhikkhave,",
  "sn56:41.6.1_2": "‘idaṁ dukkhan’ti yogo karaṇīyo …pe…",
  "sn56:41.6.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:41.6.2_0": "Paṭhamaṁ.",
  "sn56:42.0.1_0": "Saṁyutta Nikāya 56.42",
  "sn56:42.0.2_0": "5. Papātavagga",
  "sn56:42.0.3_0": "Papātasutta",
  "sn56:42.1.1_0": "Ekaṁ samayaṁ bhagavā rājagahe viharati gijjhakūṭe pabbate.",
  "sn56:42.1.2_0": "Atha kho bhagavā bhikkhū āmantesi:",
  "sn56:42.1.3_0": "“āyāma, bhikkhave, yena paṭibhānakūṭo tenupasaṅkamissāma divāvihārāyā”ti.",
  "sn56:42.1.4_0": "“Evaṁ, bhante”ti kho te bhikkhū bhagavato paccassosuṁ.",
  "sn56:42.1.5_0": "Atha kho bhagavā sambahulehi bhikkhūhi saddhiṁ yena paṭibhānakūṭo tenupasaṅkami.",
  "sn56:42.1.6_0": "Addasā kho aññataro bhikkhu paṭibhānakūṭe mahantaṁ papātaṁ.",
  "sn56:42.1.7_0": "Disvāna bhagavantaṁ etadavoca:",
  "sn56:42.1.8_0": "“mahā vatāyaṁ, bhante, papāto subhayānako, bhante, papāto.",
  "sn56:42.1.9_0": "Atthi nu kho, bhante, imamhā papātā añño papāto mahantataro ca bhayānakataro cā”ti?",
  "sn56:42.1.10_0": "“Atthi kho, bhikkhu, imamhā papātā añño papāto mahantataro ca bhayānakataro cā”ti.",
  "sn56:42.2.1_0": "“Katamo pana, bhante, imamhā papātā añño papāto mahantataro ca bhayānakataro cā”ti?",
  "sn56:42.2.2_0": "“Ye hi keci,",
  "sn56:42.2.2_1": "bhikkhave,",
  "sn56:42.2.2_2": "samaṇā vā brāhmaṇā vā ‘idaṁ dukkhan’ti yathābhūtaṁ nappajānanti,",
  "sn56:42.2.2_3": "‘ayaṁ dukkhasamudayo’ti yathābhūtaṁ nappajānanti,",
  "sn56:42.2.2_4": "‘ayaṁ dukkhanirodho’ti yathābhūtaṁ nappajānanti,",
  "sn56:42.2.2_5": "‘ayaṁ dukkhanirodhagāminī paṭipadā’ti yathābhūtaṁ nappajānanti,",
  "sn56:42.2.3_0": "te jātisaṁvattanikesu saṅkhāresu abhiramanti,",
  "sn56:42.2.3_1": "jarāsaṁvattanikesu saṅkhāresu abhiramanti,",
  "sn56:42.2.3_2": "maraṇasaṁvattanikesu saṅkhāresu abhiramanti,",
  "sn56:42.2.3_3": "sokaparidevadukkhadomanassupāyāsasaṁvattanikesu saṅkhāresu abhiramanti.",
  "sn56:42.2.4_0": "Te jātisaṁvattanikesu saṅkhāresu abhiratā jarāsaṁvattanikesu saṅkhāresu abhiratā maraṇasaṁvattanikesu",
  "sn56:42.2.4_1": "saṅkhāresu abhiratā sokaparidevadukkhadomanassupāyāsasaṁvattanikesu saṅkhāresu abhiratā jātisaṁvattanikepi",
  "sn56:42.2.4_2": "saṅkhāre abhisaṅkharonti,",
  "sn56:42.2.4_3": "jarāsaṁvattanikepi saṅkhāre abhisaṅkharonti,",
  "sn56:42.2.4_4": "maraṇasaṁvattanikepi saṅkhāre abhisaṅkharonti,",
  "sn56:42.2.4_5": "sokaparidevadukkhadomanassupāyāsasaṁvattanikepi saṅkhāre abhisaṅkharonti.",
  "sn56:42.2.5_0": "Te jātisaṁvattanikepi saṅkhāre abhisaṅkharitvā jarāsaṁvattanikepi saṅkhāre abhisaṅkharitvā maraṇasaṁvattanikepi",
  "sn56:42.2.5_1": "saṅkhāre abhisaṅkharitvā sokaparidevadukkhadomanassupāyāsasaṁvattanikepi saṅkhāre abhisaṅkharitvā jātipapātampi",
  "sn56:42.2.5_2": "papatanti,",
  "sn56:42.2.5_3": "jarāpapātampi papatanti,",
  "sn56:42.2.5_4": "maraṇapapātampi papatanti,",
  "sn56:42.2.5_5": "sokaparidevadukkhadomanassupāyāsapapātampi papatanti.",
  "sn56:42.2.6_0": "Te na parimuccanti jātiyā jarāya maraṇena sokehi paridevehi dukkhehi domanassehi upāyāsehi.",
  "sn56:42.2.7_0": "‘Na parimuccanti dukkhasmā’ti vadāmi.",
  "sn56:42.3.1_0": "Ye ca kho keci, bhikkhave, samaṇā vā brāhmaṇā vā ‘idaṁ dukkhan’ti yathābhūtaṁ pajānanti …pe…",
  "sn56:42.3.2_0": "‘ayaṁ dukkhanirodhagāminī paṭipadā’ti yathābhūtaṁ pajānanti,",
  "sn56:42.3.2_1": "te jātisaṁvattanikesu saṅkhāresu nābhiramanti,",
  "sn56:42.3.2_2": "jarāsaṁvattanikesu saṅkhāresu nābhiramanti,",
  "sn56:42.3.2_3": "maraṇasaṁvattanikesu saṅkhāresu nābhiramanti,",
  "sn56:42.3.2_4": "sokaparidevadukkhadomanassupāyāsasaṁvattanikesu saṅkhāresu nābhiramanti.",
  "sn56:42.3.3_0": "Te jātisaṁvattanikesu saṅkhāresu anabhiratā,",
  "sn56:42.3.3_1": "jarāsaṁvattanikesu saṅkhāresu anabhiratā,",
  "sn56:42.3.3_2": "maraṇasaṁvattanikesu saṅkhāresu anabhiratā,",
  "sn56:42.3.3_3": "sokaparidevadukkhadomanassupāyāsasaṁvattanikesu saṅkhāresu anabhiratā,",
  "sn56:42.3.3_4": "jātisaṁvattanikepi saṅkhāre nābhisaṅkharonti,",
  "sn56:42.3.3_5": "jarāsaṁvattanikepi saṅkhāre nābhisaṅkharonti,",
  "sn56:42.3.3_6": "maraṇasaṁvattanikepi saṅkhāre nābhisaṅkharonti,",
  "sn56:42.3.3_7": "sokaparidevadukkhadomanassupāyāsasaṁvattanikepi saṅkhāre nābhisaṅkharonti.",
  "sn56:42.3.4_0": "Te jātisaṁvattanikepi saṅkhāre anabhisaṅkharitvā,",
  "sn56:42.3.4_1": "jarāsaṁvattanikepi saṅkhāre anabhisaṅkharitvā,",
  "sn56:42.3.4_2": "maraṇasaṁvattanikepi saṅkhāre anabhisaṅkharitvā,",
  "sn56:42.3.4_3": "sokaparidevadukkhadomanassupāyāsasaṁvattanikepi saṅkhāre anabhisaṅkharitvā,",
  "sn56:42.3.4_4": "jātipapātampi nappapatanti,",
  "sn56:42.3.4_5": "jarāpapātampi nappapatanti,",
  "sn56:42.3.4_6": "maraṇapapātampi nappapatanti,",
  "sn56:42.3.4_7": "sokaparidevadukkhadomanassupāyāsapapātampi nappapatanti.",
  "sn56:42.3.5_0": "Te parimuccanti jātiyā jarāya maraṇena sokehi paridevehi dukkhehi domanassehi upāyāsehi.",
  "sn56:42.3.6_0": "‘Parimuccanti dukkhasmā’ti vadāmi.",
  "sn56:42.4.1_0": "Tasmātiha,",
  "sn56:42.4.1_1": "bhikkhave,",
  "sn56:42.4.1_2": "‘idaṁ dukkhan’ti yogo karaṇīyo …pe…",
  "sn56:42.4.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:42.4.2_0": "Dutiyaṁ.",
  "sn56:43.0.1_0": "Saṁyutta Nikāya 56.43",
  "sn56:43.0.2_0": "5. Papātavagga",
  "sn56:43.0.3_0": "Mahāpariḷāhasutta",
  "sn56:43.1.1_0": "“Atthi, bhikkhave, mahāpariḷāho nāma nirayo.",
  "sn56:43.1.2_0": "Tattha yaṁ kiñci cakkhunā rūpaṁ passati,",
  "sn56:43.1.2_1": "aniṭṭharūpaññeva passati no iṭṭharūpaṁ;",
  "sn56:43.1.2_2": "akantarūpaññeva passati no kantarūpaṁ;",
  "sn56:43.1.2_3": "amanāparūpaññeva passati no manāparūpaṁ.",
  "sn56:43.1.3_0": "Yaṁ kiñci sotena saddaṁ suṇāti …pe…",
  "sn56:43.1.4_0": "yaṁ kiñci kāyena phoṭṭhabbaṁ phusati …pe…",
  "sn56:43.1.5_0": "yaṁ kiñci manasā dhammaṁ vijānāti,",
  "sn56:43.1.5_1": "aniṭṭharūpaññeva vijānāti no iṭṭharūpaṁ;",
  "sn56:43.1.5_2": "akantarūpaññeva vijānāti no kantarūpaṁ;",
  "sn56:43.1.5_3": "amanāparūpaññeva vijānāti no manāparūpan”ti.",
  "sn56:43.2.1_0": "Evaṁ vutte, aññataro bhikkhu bhagavantaṁ etadavoca:",
  "sn56:43.2.2_0": "“mahā vata so, bhante, pariḷāho, sumahā vata so, bhante, pariḷāho.",
  "sn56:43.2.3_0": "Atthi nu kho, bhante, etamhā pariḷāhā añño pariḷāho mahantataro ceva bhayānakataro cā”ti?",
  "sn56:43.2.4_0": "“Atthi kho, bhikkhu, etamhā pariḷāhā añño pariḷāho mahantataro ca bhayānakataro cā”ti.",
  "sn56:43.3.1_0": "“Katamo pana, bhante, etamhā pariḷāhā añño pariḷāho mahantataro ca bhayānakataro cā”ti?",
  "sn56:43.3.2_0": "“Ye hi keci, bhikkhave, samaṇā vā brāhmaṇā vā ‘idaṁ dukkhan’ti yathābhūtaṁ nappajānanti …pe…",
  "sn56:43.3.3_0": "‘ayaṁ dukkhanirodhagāminī paṭipadā’ti yathābhūtaṁ nappajānanti,",
  "sn56:43.3.3_1": "te jātisaṁvattanikesu saṅkhāresu abhiramanti …pe…",
  "sn56:43.3.4_0": "abhiratā …pe… abhisaṅkharonti …pe…",
  "sn56:43.3.5_0": "abhisaṅkharitvā jātipariḷāhenapi pariḍayhanti,",
  "sn56:43.3.5_1": "jarāpariḷāhenapi pariḍayhanti,",
  "sn56:43.3.5_2": "maraṇapariḷāhenapi pariḍayhanti,",
  "sn56:43.3.5_3": "sokaparidevadukkhadomanassupāyāsapariḷāhenapi pariḍayhanti.",
  "sn56:43.3.6_0": "Te na parimuccanti jātiyā jarāya maraṇena sokehi paridevehi dukkhehi domanassehi upāyāsehi.",
  "sn56:43.3.7_0": "‘Na parimuccanti dukkhasmā’ti vadāmi.",
  "sn56:43.4.1_0": "Ye ca kho keci,",
  "sn56:43.4.1_1": "bhikkhave,",
  "sn56:43.4.1_2": "samaṇā vā brāhmaṇā vā ‘idaṁ dukkhan’ti yathābhūtaṁ pajānanti …pe…",
  "sn56:43.4.1_3": "‘ayaṁ dukkhanirodhagāminī paṭipadā’ti yathābhūtaṁ pajānanti.",
  "sn56:43.4.2_0": "Te jātisaṁvattanikesu saṅkhāresu nābhiramanti …pe…",
  "sn56:43.4.3_0": "anabhiratā …pe… nābhisaṅkharonti …pe…",
  "sn56:43.4.4_0": "anabhisaṅkharitvā jātipariḷāhenapi na pariḍayhanti,",
  "sn56:43.4.4_1": "jarāpariḷāhenapi na pariḍayhanti,",
  "sn56:43.4.4_2": "maraṇapariḷāhenapi na pariḍayhanti,",
  "sn56:43.4.4_3": "sokaparidevadukkhadomanassupāyāsapariḷāhenapi na pariḍayhanti.",
  "sn56:43.4.5_0": "Te parimuccanti jātiyā jarāya maraṇena sokehi paridevehi dukkhehi domanassehi upāyāsehi.",
  "sn56:43.4.6_0": "‘Parimuccanti dukkhasmā’ti vadāmi.",
  "sn56:43.5.1_0": "Tasmātiha,",
  "sn56:43.5.1_1": "bhikkhave,",
  "sn56:43.5.1_2": "‘idaṁ dukkhan’ti yogo karaṇīyo …pe…",
  "sn56:43.5.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:43.5.2_0": "Tatiyaṁ.",
  "sn56:44.0.1_0": "Saṁyutta Nikāya 56.44",
  "sn56:44.0.2_0": "5. Papātavagga",
  "sn56:44.0.3_0": "Kūṭāgārasutta",
  "sn56:44.1.1_0": "“Yo hi, bhikkhave, evaṁ vadeyya:",
  "sn56:44.1.2_0": "‘ahaṁ dukkhaṁ ariyasaccaṁ yathābhūtaṁ anabhisamecca …pe…",
  "sn56:44.1.2_1": "dukkhanirodhagāminiṁ paṭipadaṁ ariyasaccaṁ yathābhūtaṁ anabhisamecca sammā dukkhassantaṁ karissāmī’ti—",
  "sn56:44.1.3_0": "netaṁ ṭhānaṁ vijjati.",
  "sn56:44.2.1_0": "Seyyathāpi, bhikkhave, yo evaṁ vadeyya:",
  "sn56:44.2.2_0": "‘ahaṁ kūṭāgārassa heṭṭhimaṁ gharaṁ akaritvā uparimaṁ gharaṁ āropessāmī’ti—",
  "sn56:44.2.3_0": "netaṁ ṭhānaṁ vijjati;",
  "sn56:44.2.4_0": "evameva kho, bhikkhave, yo evaṁ vadeyya:",
  "sn56:44.2.5_0": "‘ahaṁ dukkhaṁ ariyasaccaṁ yathābhūtaṁ anabhisamecca …pe…",
  "sn56:44.2.5_1": "dukkhanirodhagāminiṁ paṭipadaṁ ariyasaccaṁ yathābhūtaṁ anabhisamecca sammā dukkhassantaṁ karissāmī’ti—",
  "sn56:44.2.6_0": "netaṁ ṭhānaṁ vijjati.",
  "sn56:44.3.1_0": "Yo ca kho, bhikkhave, evaṁ vadeyya:",
  "sn56:44.3.2_0": "‘ahaṁ dukkhaṁ ariyasaccaṁ yathābhūtaṁ abhisamecca …pe…",
  "sn56:44.3.2_1": "dukkhanirodhagāminiṁ paṭipadaṁ ariyasaccaṁ yathābhūtaṁ abhisamecca sammā dukkhassantaṁ karissāmī’ti—",
  "sn56:44.3.3_0": "ṭhānametaṁ vijjati.",
  "sn56:44.4.1_0": "Seyyathāpi, bhikkhave, yo evaṁ vadeyya:",
  "sn56:44.4.2_0": "‘ahaṁ kūṭāgārassa heṭṭhimaṁ gharaṁ karitvā uparimaṁ gharaṁ āropessāmī’ti—",
  "sn56:44.4.3_0": "ṭhānametaṁ vijjati;",
  "sn56:44.4.4_0": "evameva kho, bhikkhave, yo evaṁ vadeyya:",
  "sn56:44.4.5_0": "‘ahaṁ dukkhaṁ ariyasaccaṁ yathābhūtaṁ abhisamecca …pe…",
  "sn56:44.4.5_1": "dukkhanirodhagāminiṁ paṭipadaṁ ariyasaccaṁ yathābhūtaṁ abhisamecca sammā dukkhassantaṁ karissāmī’ti—",
  "sn56:44.4.6_0": "ṭhānametaṁ vijjati.",
  "sn56:44.5.1_0": "Tasmātiha,",
  "sn56:44.5.1_1": "bhikkhave,",
  "sn56:44.5.1_2": "‘idaṁ dukkhan’ti yogo karaṇīyo …pe…",
  "sn56:44.5.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:44.5.2_0": "Catutthaṁ.",
  "sn56:45.0.1_0": "Saṁyutta Nikāya 56.45",
  "sn56:45.0.2_0": "5. Papātavagga",
  "sn56:45.0.3_0": "Vālasutta",
  "sn56:45.1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "sn56:45.1.2_0": "Atha kho āyasmā ānando pubbaṇhasamayaṁ nivāsetvā pattacīvaramādāya vesāliṁ piṇḍāya pāvisi.",
  "sn56:45.1.3_0": "Addasā kho āyasmā ānando sambahule licchavikumārake santhāgāre upāsanaṁ karonte,",
  "sn56:45.1.3_1": "dūratova sukhumena tāḷacchiggaḷena asanaṁ atipātente,",
  "sn56:45.1.3_2": "poṅkhānupoṅkhaṁ avirādhitaṁ.",
  "sn56:45.1.4_0": "Disvānassa etadahosi:",
  "sn56:45.1.5_0": "“sikkhitā vatime licchavikumārakā, susikkhitā vatime licchavikumārakā;",
  "sn56:45.1.6_0": "yatra hi nāma dūratova sukhumena tāḷacchiggaḷena asanaṁ atipātessanti poṅkhānupoṅkhaṁ avirādhitan”ti.",
  "sn56:45.2.1_0": "Atha kho āyasmā ānando vesāliṁ piṇḍāya caritvā pacchābhattaṁ piṇḍapātapaṭikkanto yena bhagavā tenupasaṅkami;",
  "sn56:45.2.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn56:45.2.1_2": "Ekamantaṁ nisinno kho āyasmā ānando bhagavantaṁ etadavoca:",
  "sn56:45.2.2_0": "“idhāhaṁ, bhante, pubbaṇhasamayaṁ nivāsetvā pattacīvaramādāya vesāliṁ piṇḍāya pāvisiṁ.",
  "sn56:45.2.3_0": "Addasaṁ khvāhaṁ, bhante,",
  "sn56:45.2.3_1": "sambahule licchavikumārake santhāgāre upāsanaṁ karonte dūratova sukhumena tāḷacchiggaḷena asanaṁ atipātente poṅkhānupoṅkhaṁ avirādhitaṁ.",
  "sn56:45.2.4_0": "Disvāna me etadahosi:",
  "sn56:45.2.5_0": "‘sikkhitā vatime licchavikumārakā, susikkhitā vatime licchavikumārakā;",
  "sn56:45.2.6_0": "yatra hi nāma dūratova sukhumena tāḷacchiggaḷena asanaṁ atipātessanti poṅkhānupoṅkhaṁ avirādhitan’”ti.",
  "sn56:45.3.1_0": "“Taṁ kiṁ maññasi, ānanda,",
  "sn56:45.3.2_0": "katamaṁ nu kho dukkarataraṁ vā durabhisambhavataraṁ vā—",
  "sn56:45.3.3_0": "yo dūratova sukhumena tāḷacchiggaḷena asanaṁ atipāteyya poṅkhānupoṅkhaṁ avirādhitaṁ,",
  "sn56:45.3.3_1": "yo vā sattadhā bhinnassa vālassa koṭiyā koṭiṁ paṭivijjheyyā”ti?",
  "sn56:45.3.4_0": "“Etadeva, bhante,",
  "sn56:45.3.4_1": "dukkaratarañceva durabhisambhavatarañca yo vā sattadhā bhinnassa vālassa koṭiyā koṭiṁ paṭivijjheyyā”ti.",
  "sn56:45.3.5_0": "“Atha kho, ānanda,",
  "sn56:45.3.5_1": "duppaṭivijjhataraṁ paṭivijjhanti,",
  "sn56:45.3.5_2": "ye ‘idaṁ dukkhan’ti yathābhūtaṁ paṭivijjhanti …pe…",
  "sn56:45.3.5_3": "‘ayaṁ dukkhanirodhagāminī paṭipadā’ti yathābhūtaṁ paṭivijjhanti.",
  "sn56:45.4.1_0": "Tasmātihānanda,",
  "sn56:45.4.1_1": "‘idaṁ dukkhan’ti yogo karaṇīyo …pe…",
  "sn56:45.4.1_2": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:45.4.2_0": "Pañcamaṁ.",
  "sn56:46.0.1_0": "Saṁyutta Nikāya 56.46",
  "sn56:46.0.2_0": "5. Papātavagga",
  "sn56:46.0.3_0": "Andhakārasutta",
  "sn56:46.1.1_0": "“Atthi,",
  "sn56:46.1.1_1": "bhikkhave,",
  "sn56:46.1.1_2": "lokantarikā aghā asaṁvutā andhakārā andhakāratimisā,",
  "sn56:46.1.1_3": "yatthamimesaṁ candimasūriyānaṁ evaṁmahiddhikānaṁ evaṁ mahānubhāvānaṁ ābhāya nānubhontī”ti.",
  "sn56:46.2.1_0": "Evaṁ vutte, aññataro bhikkhu bhagavantaṁ etadavoca:",
  "sn56:46.2.2_0": "“mahā vata so, bhante, andhakāro, sumahā vata so, bhante, andhakāro.",
  "sn56:46.2.3_0": "Atthi nu kho, bhante, etamhā andhakārā añño andhakāro mahantataro ca bhayānakataro cā”ti?",
  "sn56:46.2.4_0": "“Atthi kho, bhikkhu, etamhā andhakārā añño andhakāro mahantataro ca bhayānakataro cā”ti.",
  "sn56:46.3.1_0": "“Katamo pana, bhante, etamhā andhakārā añño andhakāro mahantataro ca bhayānakataro cā”ti?",
  "sn56:46.3.2_0": "“Ye hi keci, bhikkhu,",
  "sn56:46.3.2_1": "samaṇā vā brāhmaṇā vā ‘idaṁ dukkhan’ti yathābhūtaṁ nappajānanti …pe…",
  "sn56:46.3.2_2": "‘ayaṁ dukkhanirodhagāminī paṭipadā’ti yathābhūtaṁ nappajānanti,",
  "sn56:46.3.3_0": "te jātisaṁvattanikesu saṅkhāresu abhiramanti …pe…",
  "sn56:46.3.4_0": "abhiratā …pe… abhisaṅkharonti …pe…",
  "sn56:46.3.5_0": "abhisaṅkharitvā jātandhakārampi papatanti,",
  "sn56:46.3.5_1": "jarandhakārampi papatanti,",
  "sn56:46.3.5_2": "maraṇandhakārampi papatanti,",
  "sn56:46.3.5_3": "sokaparidevadukkhadomanassupāyāsandhakārampi papatanti.",
  "sn56:46.3.6_0": "Te na parimuccanti jātiyā jarāya maraṇena sokehi paridevehi dukkhehi domanassehi upāyāsehi.",
  "sn56:46.3.7_0": "‘Na parimuccanti dukkhasmā’ti vadāmi.",
  "sn56:46.4.1_0": "Ye ca kho keci, bhikkhu,",
  "sn56:46.4.1_1": "samaṇā vā brāhmaṇā vā ‘idaṁ dukkhan’ti yathābhūtaṁ pajānanti …pe…",
  "sn56:46.4.1_2": "‘ayaṁ dukkhanirodhagāminī paṭipadā’ti yathābhūtaṁ pajānanti,",
  "sn56:46.4.2_0": "te jātisaṁvattanikesu saṅkhāresu nābhiramanti …pe…",
  "sn56:46.4.3_0": "anabhiratā …pe… nābhisaṅkharonti …pe…",
  "sn56:46.4.4_0": "anabhisaṅkharitvā jātandhakārampi nappapatanti,",
  "sn56:46.4.4_1": "jarandhakārampi nappapatanti,",
  "sn56:46.4.4_2": "maraṇandhakārampi nappapatanti,",
  "sn56:46.4.4_3": "sokaparidevadukkhadomanassupāyāsandhakārampi nappapatanti.",
  "sn56:46.4.5_0": "Te parimuccanti jātiyā jarāya maraṇena sokehi paridevehi dukkhehi domanassehi upāyāsehi.",
  "sn56:46.4.6_0": "‘Parimuccanti dukkhasmā’ti vadāmi.",
  "sn56:46.5.1_0": "Tasmātiha,",
  "sn56:46.5.1_1": "bhikkhave,",
  "sn56:46.5.1_2": "‘idaṁ dukkhan’ti yogo karaṇīyo …pe…",
  "sn56:46.5.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:46.5.2_0": "Chaṭṭhaṁ.",
  "sn56:47.0.1_0": "Saṁyutta Nikāya 56.47",
  "sn56:47.0.2_0": "5. Papātavagga",
  "sn56:47.0.3_0": "Paṭhamachiggaḷayugasutta",
  "sn56:47.1.1_0": "“Seyyathāpi,",
  "sn56:47.1.1_1": "bhikkhave,",
  "sn56:47.1.1_2": "puriso mahāsamudde ekacchiggaḷaṁ yugaṁ pakkhipeyya.",
  "sn56:47.1.1_3": "Tatrāpissa kāṇo kacchapo.",
  "sn56:47.1.1_4": "So vassasatassa vassasatassa accayena sakiṁ sakiṁ ummujjeyya.",
  "sn56:47.1.2_0": "Taṁ kiṁ maññatha, bhikkhave,",
  "sn56:47.1.3_0": "api nu kho kāṇo kacchapo vassasatassa vassasatassa accayena sakiṁ sakiṁ ummujjanto amusmiṁ ekacchiggaḷe yuge gīvaṁ paveseyyā”ti?",
  "sn56:47.1.4_0": "“Yadi nūna, bhante, kadāci karahaci dīghassa addhuno accayenā”ti.",
  "sn56:47.2.1_0": "“Khippataraṁ kho so,",
  "sn56:47.2.1_1": "bhikkhave,",
  "sn56:47.2.1_2": "kāṇo kacchapo vassasatassa vassasatassa accayena sakiṁ sakiṁ ummujjanto amusmiṁ ekacchiggaḷe yuge gīvaṁ paveseyya,",
  "sn56:47.2.1_3": "na tvevāhaṁ,",
  "sn56:47.2.1_4": "bhikkhave,",
  "sn56:47.2.1_5": "sakiṁ vinipātagatena bālena manussattaṁ vadāmi.",
  "sn56:47.3.1_0": "Taṁ kissa hetu?",
  "sn56:47.3.2_0": "Na hettha, bhikkhave, atthi dhammacariyā, samacariyā, kusalakiriyā, puññakiriyā.",
  "sn56:47.3.3_0": "Aññamaññakhādikā ettha, bhikkhave, vattati dubbalakhādikā.",
  "sn56:47.3.4_0": "Taṁ kissa hetu?",
  "sn56:47.3.5_0": "Adiṭṭhattā, bhikkhave, catunnaṁ ariyasaccānaṁ.",
  "sn56:47.3.6_0": "Katamesaṁ catunnaṁ?",
  "sn56:47.3.7_0": "Dukkhassa ariyasaccassa …pe… dukkhanirodhagāminiyā paṭipadāya ariyasaccassa.",
  "sn56:47.4.1_0": "Tasmātiha,",
  "sn56:47.4.1_1": "bhikkhave,",
  "sn56:47.4.1_2": "‘idaṁ dukkhan’ti yogo karaṇīyo …pe…",
  "sn56:47.4.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:47.4.2_0": "Sattamaṁ.",
  "sn56:48.0.1_0": "Saṁyutta Nikāya 56.48",
  "sn56:48.0.2_0": "5. Papātavagga",
  "sn56:48.0.3_0": "Dutiyachiggaḷayugasutta",
  "sn56:48.1.1_0": "“Seyyathāpi, bhikkhave, ayaṁ mahāpathavī ekodakā assa.",
  "sn56:48.1.2_0": "Tatra puriso ekacchiggaḷaṁ yugaṁ pakkhipeyya.",
  "sn56:48.1.3_0": "Tamenaṁ puratthimo vāto pacchimena saṁhareyya,",
  "sn56:48.1.3_1": "pacchimo vāto puratthimena saṁhareyya,",
  "sn56:48.1.3_2": "uttaro vāto dakkhiṇena saṁhareyya,",
  "sn56:48.1.3_3": "dakkhiṇo vāto uttarena saṁhareyya.",
  "sn56:48.1.4_0": "Tatrassa kāṇo kacchapo. So vassasatassa vassasatassa accayena sakiṁ sakiṁ ummujjeyya.",
  "sn56:48.1.5_0": "Taṁ kiṁ maññatha, bhikkhave,",
  "sn56:48.1.6_0": "api nu kho kāṇo kacchapo vassasatassa vassasatassa accayena sakiṁ sakiṁ ummujjanto amusmiṁ ekacchiggaḷe yuge gīvaṁ paveseyyā”ti?",
  "sn56:48.1.7_0": "“Adhiccamidaṁ, bhante,",
  "sn56:48.1.7_1": "yaṁ so kāṇo kacchapo vassasatassa vassasatassa accayena sakiṁ sakiṁ ummujjanto amusmiṁ ekacchiggaḷe yuge gīvaṁ paveseyyā”ti.",
  "sn56:48.2.1_0": "“Evaṁ adhiccamidaṁ, bhikkhave, yaṁ manussattaṁ labhati.",
  "sn56:48.2.2_0": "Evaṁ adhiccamidaṁ, bhikkhave, yaṁ tathāgato loke uppajjati arahaṁ sammāsambuddho.",
  "sn56:48.2.3_0": "Evaṁ adhiccamidaṁ, bhikkhave, yaṁ tathāgatappavedito dhammavinayo loke dibbati.",
  "sn56:48.2.4_0": "Tassidaṁ,",
  "sn56:48.2.4_1": "bhikkhave,",
  "sn56:48.2.4_2": "manussattaṁ laddhaṁ,",
  "sn56:48.2.4_3": "tathāgato loke uppanno arahaṁ sammāsambuddho,",
  "sn56:48.2.4_4": "tathāgatappavedito ca dhammavinayo loke dibbati.",
  "sn56:48.3.1_0": "Tasmātiha,",
  "sn56:48.3.1_1": "bhikkhave,",
  "sn56:48.3.1_2": "‘idaṁ dukkhan’ti yogo karaṇīyo …pe…",
  "sn56:48.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:48.3.2_0": "Aṭṭhamaṁ.",
  "sn56:49.0.1_0": "Saṁyutta Nikāya 56.49",
  "sn56:49.0.2_0": "5. Papātavagga",
  "sn56:49.0.3_0": "Paṭhamasinerupabbatarājasutta",
  "sn56:49.1.1_0": "“Seyyathāpi,",
  "sn56:49.1.1_1": "bhikkhave,",
  "sn56:49.1.1_2": "puriso sinerussa pabbatarājassa satta muggamattiyo pāsāṇasakkharā upanikkhipeyya.",
  "sn56:49.1.2_0": "Taṁ kiṁ maññatha, bhikkhave,",
  "sn56:49.1.3_0": "katamaṁ nu kho bahutaraṁ—yā vā satta muggamattiyo pāsāṇasakkharā upanikkhittā,",
  "sn56:49.1.3_1": "yo vā sinerupabbatarājā”ti?",
  "sn56:49.1.4_0": "“Etadeva, bhante, bahutaraṁ, yadidaṁ—sinerupabbatarājā;",
  "sn56:49.1.5_0": "appamattikā satta muggamattiyo pāsāṇasakkharā upanikkhittā.",
  "sn56:49.1.6_0": "Saṅkhampi na upenti,",
  "sn56:49.1.6_1": "upanidhampi na upenti,",
  "sn56:49.1.6_2": "kalabhāgampi na upenti sinerupabbatarājānaṁ upanidhāya satta muggamattiyo pāsāṇasakkharā upanikkhittā”ti.",
  "sn56:49.1.7_0": "“Evameva kho,",
  "sn56:49.1.7_1": "bhikkhave,",
  "sn56:49.1.7_2": "ariyasāvakassa diṭṭhisampannassa puggalassa abhisametāvino etadeva bahutaraṁ dukkhaṁ yadidaṁ parikkhīṇaṁ pariyādinnaṁ;",
  "sn56:49.1.7_3": "appamattakaṁ avasiṭṭhaṁ.",
  "sn56:49.1.8_0": "Saṅkhampi na upeti,",
  "sn56:49.1.8_1": "upanidhampi na upeti,",
  "sn56:49.1.8_2": "kalabhāgampi na upeti,",
  "sn56:49.1.8_3": "purimaṁ dukkhakkhandhaṁ parikkhīṇaṁ pariyādinnaṁ upanidhāya yadidaṁ sattakkhattuparamatā;",
  "sn56:49.1.9_0": "yo ‘idaṁ dukkhan’ti yathābhūtaṁ pajānāti …pe…",
  "sn56:49.1.9_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "sn56:49.2.1_0": "Tasmātiha,",
  "sn56:49.2.1_1": "bhikkhave,",
  "sn56:49.2.1_2": "‘idaṁ dukkhan’ti yogo karaṇīyo …pe…",
  "sn56:49.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:49.2.2_0": "Navamaṁ.",
  "sn56:50.0.1_0": "Saṁyutta Nikāya 56.50",
  "sn56:50.0.2_0": "5. Papātavagga",
  "sn56:50.0.3_0": "Dutiyasinerupabbatarājasutta",
  "sn56:50.1.1_0": "“Seyyathāpi,",
  "sn56:50.1.1_1": "bhikkhave,",
  "sn56:50.1.1_2": "sinerupabbatarājāyaṁ parikkhayaṁ pariyādānaṁ gaccheyya,",
  "sn56:50.1.1_3": "ṭhapetvā satta muggamattiyo pāsāṇasakkharā.",
  "sn56:50.1.2_0": "Taṁ kiṁ maññatha, bhikkhave,",
  "sn56:50.1.3_0": "katamaṁ nu kho bahutaraṁ—yaṁ vā sinerussa pabbatarājassa parikkhīṇaṁ pariyādinnaṁ,",
  "sn56:50.1.3_1": "yā vā satta muggamattiyo pāsāṇasakkharā avasiṭṭhā”ti?",
  "sn56:50.1.4_0": "“Etadeva, bhante, bahutaraṁ sinerussa pabbatarājassa yadidaṁ parikkhīṇaṁ pariyādinnaṁ;",
  "sn56:50.1.5_0": "appamattikā satta muggamattiyo pāsāṇasakkharā avasiṭṭhā.",
  "sn56:50.1.6_0": "Saṅkhampi na upenti,",
  "sn56:50.1.6_1": "upanidhampi na upenti,",
  "sn56:50.1.6_2": "kalabhāgampi na upenti sinerussa pabbatarājassa parikkhīṇaṁ pariyādinnaṁ upanidhāya satta muggamattiyo pāsāṇasakkharā avasiṭṭhā”ti.",
  "sn56:50.1.7_0": "“Evameva kho,",
  "sn56:50.1.7_1": "bhikkhave,",
  "sn56:50.1.7_2": "ariyasāvakassa diṭṭhisampannassa puggalassa abhisametāvino etadeva bahutaraṁ dukkhaṁ yadidaṁ parikkhīṇaṁ pariyādinnaṁ;",
  "sn56:50.1.7_3": "appamattakaṁ avasiṭṭhaṁ.",
  "sn56:50.1.8_0": "Saṅkhampi na upeti,",
  "sn56:50.1.8_1": "upanidhampi na upeti,",
  "sn56:50.1.8_2": "kalabhāgampi na upeti,",
  "sn56:50.1.8_3": "purimaṁ dukkhakkhandhaṁ parikkhīṇaṁ pariyādinnaṁ upanidhāya yadidaṁ sattakkhattuparamatā;",
  "sn56:50.1.9_0": "yo ‘idaṁ dukkhan’ti yathābhūtaṁ pajānāti …pe…",
  "sn56:50.1.9_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "sn56:50.2.1_0": "Tasmātiha,",
  "sn56:50.2.1_1": "bhikkhave,",
  "sn56:50.2.1_2": "‘idaṁ dukkhan’ti yogo karaṇīyo …pe…",
  "sn56:50.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:50.2.2_0": "Dasamaṁ.",
  "sn56:50.2.3_0": "Papātavaggo pañcamo.",
  "sn56:50.3.0_0": "Tassuddānaṁ",
  "sn56:50.3.1_0": "Cintā papāto pariḷāho,",
  "sn56:50.3.2_0": "kūṭaṁ vālandhakāro ca;",
  "sn56:50.3.3_0": "Chiggaḷena ca dve vuttā,",
  "sn56:50.3.4_0": "sineru apare duveti.",
  "sn56:51.0.1_0": "Saṁyutta Nikāya 56.51",
  "sn56:51.0.2_0": "6. Abhisamayavagga",
  "sn56:51.0.3_0": "Nakhasikhāsutta",
  "sn56:51.1.1_0": "Atha kho bhagavā parittaṁ nakhasikhāyaṁ paṁsuṁ āropetvā bhikkhū āmantesi:",
  "sn56:51.1.2_0": "“Taṁ kiṁ maññatha, bhikkhave,",
  "sn56:51.1.3_0": "katamaṁ nu kho bahutaraṁ—yo vāyaṁ mayā paritto nakhasikhāyaṁ paṁsu āropito, ayaṁ vā mahāpathavī”ti?",
  "sn56:51.1.4_0": "“Etadeva, bhante,",
  "sn56:51.1.4_1": "bahutaraṁ yadidaṁ—mahāpathavī;",
  "sn56:51.1.4_2": "appamattakāyaṁ bhagavatā paritto nakhasikhāyaṁ paṁsu āropito.",
  "sn56:51.1.5_0": "Saṅkhampi na upeti,",
  "sn56:51.1.5_1": "upanidhampi na upeti,",
  "sn56:51.1.5_2": "kalabhāgampi na upeti mahāpathaviṁ upanidhāya bhagavatā paritto nakhasikhāyaṁ paṁsu āropito”ti.",
  "sn56:51.1.6_0": "“Evameva kho,",
  "sn56:51.1.6_1": "bhikkhave,",
  "sn56:51.1.6_2": "ariyasāvakassa diṭṭhisampannassa puggalassa abhisametāvino etadeva bahutaraṁ dukkhaṁ yadidaṁ parikkhīṇaṁ pariyādinnaṁ;",
  "sn56:51.1.6_3": "appamattakaṁ avasiṭṭhaṁ.",
  "sn56:51.1.7_0": "Saṅkhampi na upeti,",
  "sn56:51.1.7_1": "upanidhampi na upeti,",
  "sn56:51.1.7_2": "kalabhāgampi na upeti purimaṁ dukkhakkhandhaṁ parikkhīṇaṁ pariyādinnaṁ upanidhāya yadidaṁ sattakkhattuparamatā;",
  "sn56:51.1.8_0": "yo ‘idaṁ dukkhan’ti yathābhūtaṁ pajānāti …pe…",
  "sn56:51.1.8_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "sn56:51.2.1_0": "Tasmātiha,",
  "sn56:51.2.1_1": "bhikkhave,",
  "sn56:51.2.1_2": "‘idaṁ dukkhan’ti yogo karaṇīyo …pe…",
  "sn56:51.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:51.2.2_0": "Paṭhamaṁ.",
  "sn56:52.0.1_0": "Saṁyutta Nikāya 56.52",
  "sn56:52.0.2_0": "6. Abhisamayavagga",
  "sn56:52.0.3_0": "Pokkharaṇīsutta",
  "sn56:52.1.1_0": "“Seyyathāpi,",
  "sn56:52.1.1_1": "bhikkhave,",
  "sn56:52.1.1_2": "pokkharaṇī paññāsayojanāni āyāmena,",
  "sn56:52.1.1_3": "paññāsayojanāni vitthārena,",
  "sn56:52.1.1_4": "paññāsayojanāni ubbedhena,",
  "sn56:52.1.1_5": "puṇṇā udakassa samatittikā kākapeyyā.",
  "sn56:52.1.2_0": "Tato puriso kusaggena udakaṁ uddhareyya.",
  "sn56:52.1.3_0": "Taṁ kiṁ maññatha, bhikkhave,",
  "sn56:52.1.4_0": "katamaṁ nu kho bahutaraṁ—yaṁ vā kusaggena ubbhataṁ, yaṁ vā pokkharaṇiyā udakan”ti?",
  "sn56:52.1.5_0": "“Etadeva, bhante, bahutaraṁ, yadidaṁ—pokkharaṇiyā udakaṁ; appamattakaṁ kusaggena udakaṁ ubbhataṁ.",
  "sn56:52.1.6_0": "Saṅkhampi na upeti,",
  "sn56:52.1.6_1": "upanidhampi na upeti,",
  "sn56:52.1.6_2": "kalabhāgampi na upeti pokkharaṇiyā udakaṁ upanidhāya kusaggena udakaṁ ubbhatan”ti.",
  "sn56:52.1.7_0": "“Evameva kho, bhikkhave, ariyasāvakassa …pe…",
  "sn56:52.1.8_0": "yogo karaṇīyo”ti.",
  "sn56:52.1.9_0": "Dutiyaṁ.",
  "sn56:53.0.1_0": "Saṁyutta Nikāya 56.53",
  "sn56:53.0.2_0": "6. Abhisamayavagga",
  "sn56:53.0.3_0": "Paṭhamasambhejjasutta",
  "sn56:53.1.1_0": "“Seyyathāpi, bhikkhave, yatthimā mahānadiyo saṁsandanti samenti, seyyathidaṁ—",
  "sn56:53.1.2_0": "gaṅgā, yamunā, aciravatī, sarabhū, mahī, tato puriso dve vā tīṇi vā udakaphusitāni uddhareyya.",
  "sn56:53.1.3_0": "Taṁ kiṁ maññatha, bhikkhave,",
  "sn56:53.1.4_0": "katamaṁ nu kho bahutaraṁ—yāni dve vā tīṇi vā udakaphusitāni ubbhatāni, yaṁ vā sambhejjaudakan”ti?",
  "sn56:53.1.5_0": "“Etadeva, bhante,",
  "sn56:53.1.5_1": "bahutaraṁ,",
  "sn56:53.1.5_2": "yadidaṁ—saṁbhejjaudakaṁ;",
  "sn56:53.1.5_3": "appamattakāni dve vā tīṇi vā udakaphusitāni ubbhatāni.",
  "sn56:53.1.6_0": "Saṅkhampi na upenti,",
  "sn56:53.1.6_1": "upanidhampi na upenti,",
  "sn56:53.1.6_2": "kalabhāgampi na upenti saṁbhejjaudakaṁ upanidhāya dve vā tīṇi vā udakaphusitāni ubbhatānī”ti.",
  "sn56:53.1.7_0": "“Evameva kho, bhikkhave, ariyasāvakassa …pe…",
  "sn56:53.1.8_0": "yogo karaṇīyo”ti.",
  "sn56:53.1.9_0": "Tatiyaṁ.",
  "sn56:54.0.1_0": "Saṁyutta Nikāya 56.54",
  "sn56:54.0.2_0": "6. Abhisamayavagga",
  "sn56:54.0.3_0": "Dutiyasambhejjasutta",
  "sn56:54.1.1_0": "“Seyyathāpi, bhikkhave, yatthimā mahānadiyo saṁsandanti samenti, seyyathidaṁ—",
  "sn56:54.1.2_0": "gaṅgā, yamunā,",
  "sn56:54.1.2_1": "aciravatī, sarabhū, mahī,",
  "sn56:54.1.2_2": "taṁ udakaṁ parikkhayaṁ pariyādānaṁ gaccheyya,",
  "sn56:54.1.2_3": "ṭhapetvā dve vā tīṇi vā udakaphusitāni.",
  "sn56:54.1.3_0": "Taṁ kiṁ maññatha, bhikkhave,",
  "sn56:54.1.4_0": "katamaṁ nu kho bahutaraṁ—yaṁ vā saṁbhejjaudakaṁ parikkhīṇaṁ pariyādinnaṁ,",
  "sn56:54.1.4_1": "yāni dve vā tīṇi vā udakaphusitāni avasiṭṭhānī”ti?",
  "sn56:54.1.5_0": "“Etadeva, bhante,",
  "sn56:54.1.5_1": "bahutaraṁ saṁbhejjaudakaṁ yadidaṁ parikkhīṇaṁ pariyādinnaṁ;",
  "sn56:54.1.5_2": "appamattakāni dve vā tīṇi vā udakaphusitāni avasiṭṭhāni.",
  "sn56:54.1.6_0": "Saṅkhampi na upenti,",
  "sn56:54.1.6_1": "upanidhampi na upenti,",
  "sn56:54.1.6_2": "kalabhāgampi na upenti saṁbhejjaudakaṁ parikkhīṇaṁ pariyādinnaṁ upanidhāya dve vā tīṇi vā udakaphusitāni avasiṭṭhānī”ti.",
  "sn56:54.1.7_0": "“Evameva kho, bhikkhave, ariyasāvakassa …pe…",
  "sn56:54.1.8_0": "yogo karaṇīyo”ti.",
  "sn56:54.1.9_0": "Catutthaṁ.",
  "sn56:55.0.1_0": "Saṁyutta Nikāya 56.55",
  "sn56:55.0.2_0": "6. Abhisamayavagga",
  "sn56:55.0.3_0": "Paṭhamamahāpathavīsutta",
  "sn56:55.1.1_0": "“Seyyathāpi, bhikkhave, puriso mahāpathaviyā satta kolaṭṭhimattiyo guḷikā upanikkhipeyya.",
  "sn56:55.1.2_0": "Taṁ kiṁ maññatha, bhikkhave,",
  "sn56:55.1.3_0": "katamaṁ nu kho bahutaraṁ—yā vā satta kolaṭṭhimattiyo guḷikā upanikkhittā, ayaṁ vā mahāpathavī”ti?",
  "sn56:55.1.4_0": "“Etadeva, bhante,",
  "sn56:55.1.4_1": "bahutaraṁ,",
  "sn56:55.1.4_2": "yadidaṁ—mahāpathavī;",
  "sn56:55.1.4_3": "appamattikā satta kolaṭṭhimattiyo guḷikā upanikkhittā.",
  "sn56:55.1.5_0": "Saṅkhampi na upenti,",
  "sn56:55.1.5_1": "upanidhampi na upenti,",
  "sn56:55.1.5_2": "kalabhāgampi na upenti mahāpathaviṁ upanidhāya satta kolaṭṭhimattiyo guḷikā upanikkhittā”ti.",
  "sn56:55.1.6_0": "“Evameva kho, bhikkhave, ariyasāvakassa …pe…",
  "sn56:55.1.7_0": "yogo karaṇīyo”ti.",
  "sn56:55.1.8_0": "Pañcamaṁ.",
  "sn56:56.0.1_0": "Saṁyutta Nikāya 56.56",
  "sn56:56.0.2_0": "6. Abhisamayavagga",
  "sn56:56.0.3_0": "Dutiyamahāpathavīsutta",
  "sn56:56.1.1_0": "“Seyyathāpi,",
  "sn56:56.1.1_1": "bhikkhave,",
  "sn56:56.1.1_2": "mahāpathavī parikkhayaṁ pariyādānaṁ gaccheyya ṭhapetvā satta kolaṭṭhimattiyo guḷikā.",
  "sn56:56.1.2_0": "Taṁ kiṁ maññatha, bhikkhave,",
  "sn56:56.1.3_0": "katamaṁ nu kho bahutaraṁ—yaṁ vā mahāpathaviyā parikkhīṇaṁ pariyādinnaṁ,",
  "sn56:56.1.3_1": "yā vā satta kolaṭṭhimattiyo guḷikā avasiṭṭhā”ti?",
  "sn56:56.1.4_0": "“Etadeva, bhante,",
  "sn56:56.1.4_1": "bahutaraṁ mahāpathaviyā yadidaṁ parikkhīṇaṁ pariyādinnaṁ;",
  "sn56:56.1.4_2": "appamattikā satta kolaṭṭhimattiyo guḷikā avasiṭṭhā.",
  "sn56:56.1.5_0": "Saṅkhampi na upenti,",
  "sn56:56.1.5_1": "upanidhampi na upenti,",
  "sn56:56.1.5_2": "kalabhāgampi na upenti mahāpathaviyā parikkhīṇaṁ pariyādinnaṁ upanidhāya satta kolaṭṭhimattiyo guḷikā avasiṭṭhā”ti.",
  "sn56:56.1.6_0": "“Evameva kho, bhikkhave, ariyasāvakassa …pe…",
  "sn56:56.1.7_0": "yogo karaṇīyo”ti.",
  "sn56:56.1.8_0": "Chaṭṭhaṁ.",
  "sn56:57.0.1_0": "Saṁyutta Nikāya 56.57",
  "sn56:57.0.2_0": "6. Abhisamayavagga",
  "sn56:57.0.3_0": "Paṭhamamahāsamuddasutta",
  "sn56:57.1.1_0": "“Seyyathāpi, bhikkhave, puriso mahāsamuddato dve vā tīṇi vā udakaphusitāni uddharitāni.",
  "sn56:57.1.2_0": "Taṁ kiṁ maññatha, bhikkhave,",
  "sn56:57.1.3_0": "katamaṁ nu kho bahutaraṁ—yāni dve vā tīṇi vā udakaphusitāni ubbhatāni, yaṁ vā mahāsamudde udakan”ti?",
  "sn56:57.1.4_0": "“Etadeva, bhante,",
  "sn56:57.1.4_1": "bahutaraṁ,",
  "sn56:57.1.4_2": "yadidaṁ—mahāsamudde udakaṁ;",
  "sn56:57.1.4_3": "appamattakāni dve vā tīṇi vā udakaphusitāni ubbhatāni.",
  "sn56:57.1.5_0": "Saṅkhampi na upenti,",
  "sn56:57.1.5_1": "upanidhampi na upenti,",
  "sn56:57.1.5_2": "kalabhāgampi na upenti mahāsamudde udakaṁ upanidhāya dve vā tīṇi vā udakaphusitāni ubbhatānī”ti.",
  "sn56:57.1.6_0": "“Evameva kho, bhikkhave, ariyasāvakassa …pe…",
  "sn56:57.1.7_0": "yogo karaṇīyo”ti.",
  "sn56:57.1.8_0": "Sattamaṁ.",
  "sn56:58.0.1_0": "Saṁyutta Nikāya 56.58",
  "sn56:58.0.2_0": "6. Abhisamayavagga",
  "sn56:58.0.3_0": "Dutiyamahāsamuddasutta",
  "sn56:58.1.1_0": "“Seyyathāpi,",
  "sn56:58.1.1_1": "bhikkhave,",
  "sn56:58.1.1_2": "mahāsamudde udakaṁ parikkhayaṁ pariyādānaṁ gaccheyya ṭhapetvā dve vā tīṇi vā udakaphusitāni.",
  "sn56:58.1.2_0": "Taṁ kiṁ maññatha, bhikkhave,",
  "sn56:58.1.3_0": "katamaṁ nu kho bahutaraṁ—yaṁ vā mahāsamudde udakaṁ parikkhīṇaṁ pariyādinnaṁ,",
  "sn56:58.1.3_1": "yāni dve vā tīṇi vā udakaphusitāni avasiṭṭhānī”ti?",
  "sn56:58.1.4_0": "“Etadeva, bhante,",
  "sn56:58.1.4_1": "bahutaraṁ mahāsamudde udakaṁ yadidaṁ parikkhīṇaṁ pariyādinnaṁ;",
  "sn56:58.1.4_2": "appamattakāni dve vā tīṇi vā udakaphusitāni avasiṭṭhāni.",
  "sn56:58.1.5_0": "Saṅkhampi na upenti,",
  "sn56:58.1.5_1": "upanidhampi na upenti,",
  "sn56:58.1.5_2": "kalabhāgampi na upenti mahāsamudde udakaṁ parikkhīṇaṁ pariyādinnaṁ upanidhāya dve vā tīṇi vā udakaphusitāni avasiṭṭhānī”ti.",
  "sn56:58.1.6_0": "“Evameva kho, bhikkhave, ariyasāvakassa …pe…",
  "sn56:58.1.7_0": "yogo karaṇīyo”ti.",
  "sn56:58.1.8_0": "Aṭṭhamaṁ.",
  "sn56:59.0.1_0": "Saṁyutta Nikāya 56.59",
  "sn56:59.0.2_0": "6. Abhisamayavagga",
  "sn56:59.0.3_0": "Paṭhamapabbatūpamasutta",
  "sn56:59.1.1_0": "“Seyyathāpi,",
  "sn56:59.1.1_1": "bhikkhave,",
  "sn56:59.1.1_2": "puriso himavato pabbatarājassa satta sāsapamattiyo pāsāṇasakkharā upanikkhipeyya.",
  "sn56:59.1.2_0": "Taṁ kiṁ maññatha, bhikkhave,",
  "sn56:59.1.3_0": "katamaṁ nu kho bahutaraṁ—yā vā satta sāsapamattiyo pāsāṇasakkharā upanikkhittā,",
  "sn56:59.1.3_1": "ayaṁ vā himavā pabbatarājā”ti?",
  "sn56:59.1.4_0": "“Etadeva, bhante,",
  "sn56:59.1.4_1": "bahutaraṁ,",
  "sn56:59.1.4_2": "yadidaṁ—himavā pabbatarājā;",
  "sn56:59.1.4_3": "appamattikā satta sāsapamattiyo pāsāṇasakkharā upanikkhittā.",
  "sn56:59.1.5_0": "Saṅkhampi na upenti,",
  "sn56:59.1.5_1": "upanidhampi na upenti,",
  "sn56:59.1.5_2": "kalabhāgampi na upenti himavantaṁ pabbatarājānaṁ upanidhāya satta sāsapamattiyo pāsāṇasakkharā upanikkhittā”ti.",
  "sn56:59.1.6_0": "“Evameva kho, bhikkhave, ariyasāvakassa …pe…",
  "sn56:59.1.7_0": "yogo karaṇīyo”ti.",
  "sn56:59.1.8_0": "Navamaṁ.",
  "sn56:60.0.1_0": "Saṁyutta Nikāya 56.60",
  "sn56:60.0.2_0": "6. Abhisamayavagga",
  "sn56:60.0.3_0": "Dutiyapabbatūpamasutta",
  "sn56:60.1.1_0": "“Seyyathāpi,",
  "sn56:60.1.1_1": "bhikkhave,",
  "sn56:60.1.1_2": "himavā pabbatarājā parikkhayaṁ pariyādānaṁ gaccheyya,",
  "sn56:60.1.1_3": "ṭhapetvā satta sāsapamattiyo pāsāṇasakkharā.",
  "sn56:60.1.2_0": "Taṁ kiṁ maññatha, bhikkhave,",
  "sn56:60.1.3_0": "katamaṁ nu kho bahutaraṁ—yaṁ vā himavato pabbatarājassa parikkhīṇaṁ pariyādinnaṁ,",
  "sn56:60.1.3_1": "yā vā satta sāsapamattiyo pāsāṇasakkharā avasiṭṭhā”ti?",
  "sn56:60.1.4_0": "“Etadeva, bhante,",
  "sn56:60.1.4_1": "bahutaraṁ himavato pabbatarājassa yadidaṁ parikkhīṇaṁ pariyādinnaṁ;",
  "sn56:60.1.4_2": "appamattikā satta sāsapamattiyo pāsāṇasakkharā avasiṭṭhā.",
  "sn56:60.1.5_0": "Saṅkhampi na upenti,",
  "sn56:60.1.5_1": "upanidhampi na upenti,",
  "sn56:60.1.5_2": "kalabhāgampi na upenti himavato pabbatarājassa parikkhīṇaṁ pariyādinnaṁ upanidhāya satta sāsapamattiyo pāsāṇasakkharā avasiṭṭhā”ti.",
  "sn56:60.1.6_0": "“Evameva kho,",
  "sn56:60.1.6_1": "bhikkhave,",
  "sn56:60.1.6_2": "ariyasāvakassa diṭṭhisampannassa puggalassa abhisametāvino etadeva bahutaraṁ dukkhaṁ yadidaṁ parikkhīṇaṁ pariyādinnaṁ;",
  "sn56:60.1.6_3": "appamattakaṁ avasiṭṭhaṁ.",
  "sn56:60.1.7_0": "Saṅkhampi na upeti,",
  "sn56:60.1.7_1": "upanidhampi na upeti,",
  "sn56:60.1.7_2": "kalabhāgampi na upeti,",
  "sn56:60.1.7_3": "purimaṁ dukkhakkhandhaṁ parikkhīṇaṁ pariyādinnaṁ upanidhāya yadidaṁ sattakkhattuparamatā;",
  "sn56:60.1.8_0": "yo ‘idaṁ dukkhan’ti yathābhūtaṁ pajānāti …pe…",
  "sn56:60.1.8_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "sn56:60.2.1_0": "Tasmātiha,",
  "sn56:60.2.1_1": "bhikkhave,",
  "sn56:60.2.1_2": "‘idaṁ dukkhan’ti yogo karaṇīyo …pe…",
  "sn56:60.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:60.2.2_0": "Dasamaṁ.",
  "sn56:60.2.3_0": "Abhisamayavaggo chaṭṭho.",
  "sn56:60.3.0_0": "Tassuddānaṁ",
  "sn56:60.3.1_0": "Nakhasikhā pokkharaṇī,",
  "sn56:60.3.2_0": "sambhejja apare duve;",
  "sn56:60.3.3_0": "Pathavī dve samuddā dve,",
  "sn56:60.3.4_0": "dvemā ca pabbatūpamāti.",
  "sn56:61.0.1_0": "Saṁyutta Nikāya 56.61",
  "sn56:61.0.2_0": "7. Paṭhamaāmakadhaññapeyyālavagga",
  "sn56:61.0.3_0": "Aññatrasutta",
  "sn56:61.1.1_0": "Atha kho bhagavā parittaṁ nakhasikhāyaṁ paṁsuṁ āropetvā bhikkhū āmantesi:",
  "sn56:61.1.2_0": "“Taṁ kiṁ maññatha, bhikkhave,",
  "sn56:61.1.3_0": "katamaṁ nu kho bahutaraṁ—yo vāyaṁ mayā paritto nakhasikhāyaṁ paṁsu āropito, ayaṁ vā mahāpathavī”ti?",
  "sn56:61.1.4_0": "“Etadeva, bhante,",
  "sn56:61.1.4_1": "bahutaraṁ,",
  "sn56:61.1.4_2": "yadidaṁ—mahāpathavī;",
  "sn56:61.1.4_3": "appamattakāyaṁ bhagavatā paritto nakhasikhāyaṁ paṁsu āropito.",
  "sn56:61.1.5_0": "Saṅkhampi na upeti,",
  "sn56:61.1.5_1": "upanidhampi na upeti,",
  "sn56:61.1.5_2": "kalabhāgampi na upeti mahāpathaviṁ upanidhāya bhagavatā paritto nakhasikhāyaṁ paṁsu āropito”ti.",
  "sn56:61.2.1_0": "“Evameva kho,",
  "sn56:61.2.1_1": "bhikkhave,",
  "sn56:61.2.1_2": "appamattakā te sattā ye manussesu paccājāyanti;",
  "sn56:61.2.1_3": "atha kho eteva bahutarā sattā ye aññatra manussehi paccājāyanti.",
  "sn56:61.2.2_0": "Taṁ kissa hetu?",
  "sn56:61.2.3_0": "Adiṭṭhattā, bhikkhave, catunnaṁ ariyasaccānaṁ.",
  "sn56:61.2.4_0": "Katamesaṁ catunnaṁ?",
  "sn56:61.2.5_0": "Dukkhassa ariyasaccassa …pe… dukkhanirodhagāminiyā paṭipadāya ariyasaccassa.",
  "sn56:61.3.1_0": "Tasmātiha,",
  "sn56:61.3.1_1": "bhikkhave,",
  "sn56:61.3.1_2": "‘idaṁ dukkhan’ti yogo karaṇīyo …pe…",
  "sn56:61.3.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:61.3.2_0": "Paṭhamaṁ.",
  "sn56:62.0.1_0": "Saṁyutta Nikāya 56.62",
  "sn56:62.0.2_0": "7. Paṭhamaāmakadhaññapeyyālavagga",
  "sn56:62.0.3_0": "Paccantasutta",
  "sn56:62.1.1_0": "Atha kho bhagavā parittaṁ nakhasikhāyaṁ paṁsuṁ āropetvā bhikkhū āmantesi:",
  "sn56:62.1.2_0": "“Taṁ kiṁ maññatha, bhikkhave,",
  "sn56:62.1.3_0": "katamaṁ nu kho bahutaraṁ—yo vāyaṁ mayā paritto nakhasikhāyaṁ paṁsu āropito, ayaṁ vā mahāpathavī”ti?",
  "sn56:62.1.4_0": "“Etadeva, bhante,",
  "sn56:62.1.4_1": "bahutaraṁ,",
  "sn56:62.1.4_2": "yadidaṁ—mahāpathavī;",
  "sn56:62.1.4_3": "appamattakāyaṁ bhagavatā paritto nakhasikhāyaṁ paṁsu āropito.",
  "sn56:62.1.5_0": "Saṅkhampi na upeti,",
  "sn56:62.1.5_1": "upanidhampi na upeti,",
  "sn56:62.1.5_2": "kalabhāgampi na upeti mahāpathaviṁ upanidhāya bhagavatā paritto nakhasikhāyaṁ paṁsu āropito”ti.",
  "sn56:62.2.1_0": "“Evameva kho,",
  "sn56:62.2.1_1": "bhikkhave,",
  "sn56:62.2.1_2": "appamattakā te sattā ye majjhimesu janapadesu paccājāyanti;",
  "sn56:62.2.1_3": "atha kho eteva bahutarā sattā ye paccantimesu janapadesu paccājāyanti aviññātāresu milakkhesu …pe….",
  "sn56:62.2.2_0": "Dutiyaṁ.",
  "sn56:63.0.1_0": "Saṁyutta Nikāya 56.63",
  "sn56:63.0.2_0": "7. Paṭhamaāmakadhaññapeyyālavagga",
  "sn56:63.0.3_0": "Paññāsutta",
  "sn56:63.1.1_0": "…",
  "sn56:63.1.1_1": "“Evameva kho,",
  "sn56:63.1.1_2": "bhikkhave,",
  "sn56:63.1.1_3": "appakā te sattā ye pana ariyena paññācakkhunā samannāgatā;",
  "sn56:63.1.1_4": "atha kho eteva bahutarā sattā ye avijjāgatā sammuḷhā …pe….",
  "sn56:63.1.2_0": "Tatiyaṁ.",
  "sn56:64.0.1_0": "Saṁyutta Nikāya 56.64",
  "sn56:64.0.2_0": "7. Paṭhamaāmakadhaññapeyyālavagga",
  "sn56:64.0.3_0": "Surāmerayasutta",
  "sn56:64.1.1_0": "…",
  "sn56:64.1.1_1": "“Evameva kho,",
  "sn56:64.1.1_2": "bhikkhave,",
  "sn56:64.1.1_3": "appakā te sattā ye surāmerayamajjappamādaṭṭhānā paṭiviratā;",
  "sn56:64.1.1_4": "atha kho eteva bahutarā sattā ye surāmerayamajjappamādaṭṭhānā apaṭiviratā …pe….",
  "sn56:64.1.2_0": "Catutthaṁ.",
  "sn56:65.0.1_0": "Saṁyutta Nikāya 56.65",
  "sn56:65.0.2_0": "7. Paṭhamaāmakadhaññapeyyālavagga",
  "sn56:65.0.3_0": "Odakasutta",
  "sn56:65.1.1_0": "…",
  "sn56:65.1.1_1": "“Evameva kho,",
  "sn56:65.1.1_2": "bhikkhave,",
  "sn56:65.1.1_3": "appakā te sattā ye thalajā;",
  "sn56:65.1.1_4": "atha kho eteva bahutarā sattā ye udakajā.",
  "sn56:65.1.1_5": "Taṁ kissa hetu …pe….",
  "sn56:65.1.2_0": "Pañcamaṁ.",
  "sn56:66.0.1_0": "Saṁyutta Nikāya 56.66",
  "sn56:66.0.2_0": "7. Paṭhamaāmakadhaññapeyyālavagga",
  "sn56:66.0.3_0": "Matteyyasutta",
  "sn56:66.1.1_0": "…",
  "sn56:66.1.1_1": "“Evameva kho,",
  "sn56:66.1.1_2": "bhikkhave,",
  "sn56:66.1.1_3": "appakā te sattā ye matteyyā;",
  "sn56:66.1.1_4": "atha kho eteva bahutarā sattā ye amatteyyā …pe….",
  "sn56:66.1.2_0": "Chaṭṭhaṁ.",
  "sn56:67.0.1_0": "Saṁyutta Nikāya 56.67",
  "sn56:67.0.2_0": "7. Paṭhamaāmakadhaññapeyyālavagga",
  "sn56:67.0.3_0": "Petteyyasutta",
  "sn56:67.1.1_0": "…",
  "sn56:67.1.1_1": "“Evameva kho,",
  "sn56:67.1.1_2": "bhikkhave,",
  "sn56:67.1.1_3": "appakā te sattā ye petteyyā;",
  "sn56:67.1.1_4": "atha kho eteva bahutarā sattā ye apetteyyā …pe….",
  "sn56:67.1.2_0": "Sattamaṁ.",
  "sn56:68.0.1_0": "Saṁyutta Nikāya 56.68",
  "sn56:68.0.2_0": "7. Paṭhamaāmakadhaññapeyyālavagga",
  "sn56:68.0.3_0": "Sāmaññasutta",
  "sn56:68.1.1_0": "…",
  "sn56:68.1.1_1": "“Evameva kho,",
  "sn56:68.1.1_2": "bhikkhave,",
  "sn56:68.1.1_3": "appakā te sattā ye sāmaññā;",
  "sn56:68.1.1_4": "atha kho eteva bahutarā sattā ye asāmaññā …pe….",
  "sn56:68.1.2_0": "Aṭṭhamaṁ.",
  "sn56:69.0.1_0": "Saṁyutta Nikāya 56.69",
  "sn56:69.0.2_0": "7. Paṭhamaāmakadhaññapeyyālavagga",
  "sn56:69.0.3_0": "Brahmaññasutta",
  "sn56:69.1.1_0": "…",
  "sn56:69.1.1_1": "“Evameva kho,",
  "sn56:69.1.1_2": "bhikkhave,",
  "sn56:69.1.1_3": "appakā te sattā ye brahmaññā;",
  "sn56:69.1.1_4": "atha kho eteva bahutarā sattā ye abrahmaññā …pe….",
  "sn56:69.1.2_0": "Navamaṁ.",
  "sn56:70.0.1_0": "Saṁyutta Nikāya 56.70",
  "sn56:70.0.2_0": "7. Paṭhamaāmakadhaññapeyyālavagga",
  "sn56:70.0.3_0": "Pacāyikasutta",
  "sn56:70.1.1_0": "…",
  "sn56:70.1.1_1": "“Evameva kho,",
  "sn56:70.1.1_2": "bhikkhave,",
  "sn56:70.1.1_3": "appakā te sattā ye kule jeṭṭhāpacāyino;",
  "sn56:70.1.1_4": "atha kho eteva bahutarā sattā ye kule ajeṭṭhāpacāyinoti …pe….",
  "sn56:70.1.2_0": "Dasamaṁ.",
  "sn56:70.1.3_0": "Paṭhamaāmakadhaññapeyyālavaggo sattamo.",
  "sn56:70.2.0_0": "Tassuddānaṁ",
  "sn56:70.2.1_0": "Aññatra paccantaṁ paññā,",
  "sn56:70.2.2_0": "Surāmerayaodakā;",
  "sn56:70.2.3_0": "Matteyya petteyyā cāpi,",
  "sn56:70.2.4_0": "Sāmaññaṁ brahmapacāyikanti.",
  "sn56:71.0.1_0": "Saṁyutta Nikāya 56.71",
  "sn56:71.0.2_0": "8. Dutiyaāmakadhaññapeyyālavagga",
  "sn56:71.0.3_0": "Pāṇātipātasutta",
  "sn56:71.1.1_0": "…",
  "sn56:71.1.1_1": "“Evameva kho,",
  "sn56:71.1.1_2": "bhikkhave,",
  "sn56:71.1.1_3": "appakā te sattā ye pāṇātipātā paṭiviratā;",
  "sn56:71.1.1_4": "atha kho eteva bahutarā sattā ye pāṇātipātā appaṭiviratā.",
  "sn56:71.1.2_0": "Taṁ kissa hetu? …pe….",
  "sn56:71.1.3_0": "Paṭhamaṁ.",
  "sn56:72.0.1_0": "Saṁyutta Nikāya 56.72",
  "sn56:72.0.2_0": "8. Dutiyaāmakadhaññapeyyālavagga",
  "sn56:72.0.3_0": "Adinnādānasutta",
  "sn56:72.1.1_0": "…",
  "sn56:72.1.1_1": "“Evameva kho,",
  "sn56:72.1.1_2": "bhikkhave,",
  "sn56:72.1.1_3": "appakā te sattā ye adinnādānā paṭiviratā;",
  "sn56:72.1.1_4": "atha kho eteva bahutarā sattā ye adinnādānā appaṭiviratā …pe….",
  "sn56:72.1.2_0": "Dutiyaṁ.",
  "sn56:73.0.1_0": "Saṁyutta Nikāya 56.73",
  "sn56:73.0.2_0": "8. Dutiyaāmakadhaññapeyyālavagga",
  "sn56:73.0.3_0": "Kāmesumicchācārasutta",
  "sn56:73.1.1_0": "…",
  "sn56:73.1.1_1": "“Evameva kho,",
  "sn56:73.1.1_2": "bhikkhave,",
  "sn56:73.1.1_3": "appakā te sattā ye kāmesumicchācārā paṭiviratā;",
  "sn56:73.1.1_4": "atha kho eteva bahutarā sattā ye kāmesumicchācārā appaṭiviratā …pe….",
  "sn56:73.1.2_0": "Tatiyaṁ.",
  "sn56:74.0.1_0": "Saṁyutta Nikāya 56.74",
  "sn56:74.0.2_0": "8. Dutiyaāmakadhaññapeyyālavagga",
  "sn56:74.0.3_0": "Musāvādasutta",
  "sn56:74.1.1_0": "…",
  "sn56:74.1.1_1": "“Evameva kho,",
  "sn56:74.1.1_2": "bhikkhave,",
  "sn56:74.1.1_3": "appakā te sattā ye musāvādā paṭiviratā;",
  "sn56:74.1.1_4": "atha kho eteva bahutarā sattā ye musāvādā appaṭiviratā …pe….",
  "sn56:74.1.2_0": "Catutthaṁ.",
  "sn56:75.0.1_0": "Saṁyutta Nikāya 56.75",
  "sn56:75.0.2_0": "8. Dutiyaāmakadhaññapeyyālavagga",
  "sn56:75.0.3_0": "Pesuññasutta",
  "sn56:75.1.1_0": "…",
  "sn56:75.1.1_1": "“Evameva kho,",
  "sn56:75.1.1_2": "bhikkhave,",
  "sn56:75.1.1_3": "appakā te sattā ye pisuṇāya vācāya paṭiviratā;",
  "sn56:75.1.1_4": "atha kho eteva bahutarā sattā ye pisuṇāya vācāya appaṭiviratā …pe….",
  "sn56:75.1.2_0": "Pañcamaṁ.",
  "sn56:76.0.1_0": "Saṁyutta Nikāya 56.76",
  "sn56:76.0.2_0": "8. Dutiyaāmakadhaññapeyyālavagga",
  "sn56:76.0.3_0": "Pharusavācāsutta",
  "sn56:76.1.1_0": "…",
  "sn56:76.1.1_1": "“Evameva kho,",
  "sn56:76.1.1_2": "bhikkhave,",
  "sn56:76.1.1_3": "appakā te sattā ye pharusāya vācāya paṭiviratā;",
  "sn56:76.1.1_4": "atha kho eteva bahutarā sattā ye pharusāya vācāya appaṭiviratā …pe….",
  "sn56:76.1.2_0": "Chaṭṭhaṁ.",
  "sn56:77.0.1_0": "Saṁyutta Nikāya 56.77",
  "sn56:77.0.2_0": "8. Dutiyaāmakadhaññapeyyālavagga",
  "sn56:77.0.3_0": "Samphappalāpasutta",
  "sn56:77.1.1_0": "…",
  "sn56:77.1.1_1": "“Evameva kho,",
  "sn56:77.1.1_2": "bhikkhave,",
  "sn56:77.1.1_3": "appakā te sattā ye samphappalāpā paṭiviratā;",
  "sn56:77.1.1_4": "atha kho eteva bahutarā sattā ye samphappalāpā appaṭiviratā …pe….",
  "sn56:77.1.2_0": "Sattamaṁ.",
  "sn56:78.0.1_0": "Saṁyutta Nikāya 56.78",
  "sn56:78.0.2_0": "8. Dutiyaāmakadhaññapeyyālavagga",
  "sn56:78.0.3_0": "Bījagāmasutta",
  "sn56:78.1.1_0": "…",
  "sn56:78.1.1_1": "“Evameva kho,",
  "sn56:78.1.1_2": "bhikkhave,",
  "sn56:78.1.1_3": "appakā te sattā ye bījagāmabhūtagāmasamārambhā paṭiviratā;",
  "sn56:78.1.1_4": "atha kho eteva bahutarā sattā ye bījagāmabhūtagāmasamārambhā appaṭiviratā …pe….",
  "sn56:78.1.2_0": "Aṭṭhamaṁ.",
  "sn56:79.0.1_0": "Saṁyutta Nikāya 56.79",
  "sn56:79.0.2_0": "8. Dutiyaāmakadhaññapeyyālavagga",
  "sn56:79.0.3_0": "Vikālabhojanasutta",
  "sn56:79.1.1_0": "…",
  "sn56:79.1.1_1": "“Evameva kho,",
  "sn56:79.1.1_2": "bhikkhave,",
  "sn56:79.1.1_3": "appakā te sattā ye vikālabhojanā paṭiviratā;",
  "sn56:79.1.1_4": "atha kho eteva bahutarā sattā ye vikālabhojanā appaṭiviratā …pe….",
  "sn56:79.1.2_0": "Navamaṁ.",
  "sn56:80.0.1_0": "Saṁyutta Nikāya 56.80",
  "sn56:80.0.2_0": "8. Dutiyaāmakadhaññapeyyālavagga",
  "sn56:80.0.3_0": "Gandhavilepanasutta",
  "sn56:80.1.1_0": "…",
  "sn56:80.1.1_1": "“Evameva kho,",
  "sn56:80.1.1_2": "bhikkhave,",
  "sn56:80.1.1_3": "appakā te sattā ye mālāgandhavilepanadhāraṇamaṇḍanavibhūsanaṭṭhānā paṭiviratā;",
  "sn56:80.1.1_4": "atha kho eteva bahutarā sattā ye mālāgandhavilepanadhāraṇamaṇḍanavibhūsanaṭṭhānā appaṭiviratā …pe….",
  "sn56:80.1.2_0": "Dasamaṁ.",
  "sn56:80.1.3_0": "Dutiyaāmakadhaññapeyyālavaggo aṭṭhamo.",
  "sn56:80.2.0_0": "Tassuddānaṁ",
  "sn56:80.2.1_0": "Pāṇaṁ adinnaṁ kāmesu,",
  "sn56:80.2.2_0": "musāvādañca pesuññaṁ;",
  "sn56:80.2.3_0": "Pharusaṁ samphappalāpaṁ,",
  "sn56:80.2.4_0": "bījañca vikālaṁ gandhanti.",
  "sn56:81.0.1_0": "Saṁyutta Nikāya 56.81",
  "sn56:81.0.2_0": "9. Tatiyaāmakadhaññapeyyālavagga",
  "sn56:81.0.3_0": "Naccagītasutta",
  "sn56:81.1.1_0": "….",
  "sn56:81.1.2_0": "“Evameva kho,",
  "sn56:81.1.2_1": "bhikkhave,",
  "sn56:81.1.2_2": "appakā te sattā ye naccagītavāditavisūkadassanā paṭiviratā;",
  "sn56:81.1.2_3": "atha kho eteva bahutarā sattā ye naccagītavāditavisūkadassanā appaṭiviratā.",
  "sn56:81.1.2_4": "Taṁ kissa hetu …pe….",
  "sn56:81.1.3_0": "Paṭhamaṁ.",
  "sn56:82.0.1_0": "Saṁyutta Nikāya 56.82",
  "sn56:82.0.2_0": "9. Tatiyaāmakadhaññapeyyālavagga",
  "sn56:82.0.3_0": "Uccāsayanasutta",
  "sn56:82.1.1_0": "…",
  "sn56:82.1.1_1": "“Evameva kho,",
  "sn56:82.1.1_2": "bhikkhave,",
  "sn56:82.1.1_3": "appakā te sattā ye uccāsayanamahāsayanā paṭiviratā;",
  "sn56:82.1.1_4": "atha kho eteva bahutarā sattā ye uccāsayanamahāsayanā appaṭiviratā …pe….",
  "sn56:82.1.2_0": "Dutiyaṁ.",
  "sn56:83.0.1_0": "Saṁyutta Nikāya 56.83",
  "sn56:83.0.2_0": "9. Tatiyaāmakadhaññapeyyālavagga",
  "sn56:83.0.3_0": "Jātarūparajatasutta",
  "sn56:83.1.1_0": "…",
  "sn56:83.1.1_1": "“Evameva kho,",
  "sn56:83.1.1_2": "bhikkhave,",
  "sn56:83.1.1_3": "appakā te sattā ye jātarūparajatapaṭiggahaṇā paṭiviratā;",
  "sn56:83.1.1_4": "atha kho eteva bahutarā sattā ye jātarūparajatapaṭiggahaṇā appaṭiviratā …pe….",
  "sn56:83.1.2_0": "Tatiyaṁ.",
  "sn56:84.0.1_0": "Saṁyutta Nikāya 56.84",
  "sn56:84.0.2_0": "9. Tatiyaāmakadhaññapeyyālavagga",
  "sn56:84.0.3_0": "Āmakadhaññasutta",
  "sn56:84.1.1_0": "…",
  "sn56:84.1.1_1": "“Evameva kho,",
  "sn56:84.1.1_2": "bhikkhave,",
  "sn56:84.1.1_3": "appakā te sattā ye āmakadhaññapaṭiggahaṇā paṭiviratā;",
  "sn56:84.1.1_4": "atha kho eteva bahutarā sattā ye āmakadhaññapaṭiggahaṇā appaṭiviratā …pe….",
  "sn56:84.1.2_0": "Catutthaṁ.",
  "sn56:85.0.1_0": "Saṁyutta Nikāya 56.85",
  "sn56:85.0.2_0": "9. Tatiyaāmakadhaññapeyyālavagga",
  "sn56:85.0.3_0": "Āmakamaṁsasutta",
  "sn56:85.1.1_0": "…",
  "sn56:85.1.1_1": "“Evameva kho,",
  "sn56:85.1.1_2": "bhikkhave,",
  "sn56:85.1.1_3": "appakā te sattā ye āmakamaṁsapaṭiggahaṇā paṭiviratā;",
  "sn56:85.1.1_4": "atha kho eteva bahutarā sattā ye āmakamaṁsapaṭiggahaṇā appaṭiviratā …pe….",
  "sn56:85.1.2_0": "Pañcamaṁ.",
  "sn56:86.0.1_0": "Saṁyutta Nikāya 56.86",
  "sn56:86.0.2_0": "9. Tatiyaāmakadhaññapeyyālavagga",
  "sn56:86.0.3_0": "Kumārikasutta",
  "sn56:86.1.1_0": "…",
  "sn56:86.1.1_1": "“Evameva kho,",
  "sn56:86.1.1_2": "bhikkhave,",
  "sn56:86.1.1_3": "appakā te sattā ye itthikumārikapaṭiggahaṇā paṭiviratā;",
  "sn56:86.1.1_4": "atha kho eteva bahutarā sattā ye itthikumārikapaṭiggahaṇā appaṭiviratā …pe….",
  "sn56:86.1.2_0": "Chaṭṭhaṁ.",
  "sn56:87.0.1_0": "Saṁyutta Nikāya 56.87",
  "sn56:87.0.2_0": "9. Tatiyaāmakadhaññapeyyālavagga",
  "sn56:87.0.3_0": "Dāsidāsasutta",
  "sn56:87.1.1_0": "…",
  "sn56:87.1.1_1": "“Evameva kho,",
  "sn56:87.1.1_2": "bhikkhave,",
  "sn56:87.1.1_3": "appakā te sattā ye dāsidāsapaṭiggahaṇā paṭiviratā;",
  "sn56:87.1.1_4": "atha kho eteva bahutarā sattā ye dāsidāsapaṭiggahaṇā appaṭiviratā …pe….",
  "sn56:87.1.2_0": "Sattamaṁ.",
  "sn56:88.0.1_0": "Saṁyutta Nikāya 56.88",
  "sn56:88.0.2_0": "9. Tatiyaāmakadhaññapeyyālavagga",
  "sn56:88.0.3_0": "Ajeḷakasutta",
  "sn56:88.1.1_0": "…",
  "sn56:88.1.1_1": "“Evameva kho,",
  "sn56:88.1.1_2": "bhikkhave,",
  "sn56:88.1.1_3": "appakā te sattā ye ajeḷakapaṭiggahaṇā paṭiviratā;",
  "sn56:88.1.1_4": "atha kho eteva bahutarā sattā ye ajeḷakapaṭiggahaṇā appaṭiviratā …pe….",
  "sn56:88.1.2_0": "Aṭṭhamaṁ.",
  "sn56:89.0.1_0": "Saṁyutta Nikāya 56.89",
  "sn56:89.0.2_0": "9. Tatiyaāmakadhaññapeyyālavagga",
  "sn56:89.0.3_0": "Kukkuṭasūkarasutta",
  "sn56:89.1.1_0": "…",
  "sn56:89.1.1_1": "“Evameva kho,",
  "sn56:89.1.1_2": "bhikkhave,",
  "sn56:89.1.1_3": "appakā te sattā ye kukkuṭasūkarapaṭiggahaṇā paṭiviratā;",
  "sn56:89.1.1_4": "atha kho eteva bahutarā sattā ye kukkuṭasūkarapaṭiggahaṇā appaṭiviratā …pe….",
  "sn56:89.1.2_0": "Navamaṁ.",
  "sn56:90.0.1_0": "Saṁyutta Nikāya 56.90",
  "sn56:90.0.2_0": "9. Tatiyaāmakadhaññapeyyālavagga",
  "sn56:90.0.3_0": "Hatthigavassasutta",
  "sn56:90.1.1_0": "…",
  "sn56:90.1.1_1": "“Evameva kho,",
  "sn56:90.1.1_2": "bhikkhave,",
  "sn56:90.1.1_3": "appakā te sattā ye hatthigavassavaḷavapaṭiggahaṇā paṭiviratā;",
  "sn56:90.1.1_4": "atha kho eteva bahutarā sattā ye hatthigavassavaḷavapaṭiggahaṇā appaṭiviratā …pe….",
  "sn56:90.1.2_0": "Dasamaṁ.",
  "sn56:90.1.3_0": "Tatiyaāmakadhaññapeyyālavaggo navamo.",
  "sn56:90.2.0_0": "Tassuddānaṁ",
  "sn56:90.2.1_0": "Naccaṁ sayanaṁ rajataṁ,",
  "sn56:90.2.2_0": "dhaññaṁ maṁsaṁ kumārikā;",
  "sn56:90.2.3_0": "Dāsī ajeḷakañceva,",
  "sn56:90.2.4_0": "kukkuṭasūkarahatthīti.",
  "sn56:91.0.1_0": "Saṁyutta Nikāya 56.91",
  "sn56:91.0.2_0": "10. Catutthaāmakadhaññapeyyālavagga",
  "sn56:91.0.3_0": "Khettavatthusutta",
  "sn56:91.1.1_0": "…",
  "sn56:91.1.1_1": "“Evameva kho,",
  "sn56:91.1.1_2": "bhikkhave,",
  "sn56:91.1.1_3": "appakā te sattā ye khettavatthupaṭiggahaṇā paṭiviratā;",
  "sn56:91.1.1_4": "atha kho eteva bahutarā sattā ye khettavatthupaṭiggahaṇā appaṭiviratā …pe….",
  "sn56:91.1.2_0": "Paṭhamaṁ.",
  "sn56:92.0.1_0": "Saṁyutta Nikāya 56.92",
  "sn56:92.0.2_0": "10. Catutthaāmakadhaññapeyyālavagga",
  "sn56:92.0.3_0": "Kayavikkayasutta",
  "sn56:92.1.1_0": "…",
  "sn56:92.1.1_1": "“Evameva kho,",
  "sn56:92.1.1_2": "bhikkhave,",
  "sn56:92.1.1_3": "appakā te sattā ye kayavikkayā paṭiviratā;",
  "sn56:92.1.1_4": "atha kho eteva bahutarā sattā ye kayavikkayā appaṭiviratā …pe….",
  "sn56:92.1.2_0": "Dutiyaṁ.",
  "sn56:93.0.1_0": "Saṁyutta Nikāya 56.93",
  "sn56:93.0.2_0": "10. Catutthaāmakadhaññapeyyālavagga",
  "sn56:93.0.3_0": "Dūteyyasutta",
  "sn56:93.1.1_0": "…",
  "sn56:93.1.1_1": "“Evameva kho,",
  "sn56:93.1.1_2": "bhikkhave,",
  "sn56:93.1.1_3": "appakā te sattā ye dūteyyapahiṇagamanānuyogā paṭiviratā;",
  "sn56:93.1.1_4": "atha kho eteva bahutarā sattā ye dūteyyapahiṇagamanānuyogā appaṭiviratā …pe….",
  "sn56:93.1.2_0": "Tatiyaṁ.",
  "sn56:94.0.1_0": "Saṁyutta Nikāya 56.94",
  "sn56:94.0.2_0": "10. Catutthaāmakadhaññapeyyālavagga",
  "sn56:94.0.3_0": "Tulākūṭasutta",
  "sn56:94.1.1_0": "…",
  "sn56:94.1.1_1": "“Evameva kho,",
  "sn56:94.1.1_2": "bhikkhave,",
  "sn56:94.1.1_3": "appakā te sattā ye tulākūṭakaṁsakūṭamānakūṭā paṭiviratā;",
  "sn56:94.1.1_4": "atha kho eteva bahutarā sattā ye tulākūṭakaṁsakūṭamānakūṭā appaṭiviratā …pe….",
  "sn56:94.1.2_0": "Catutthaṁ.",
  "sn56:95.0.1_0": "Saṁyutta Nikāya 56.95",
  "sn56:95.0.2_0": "10. Catutthaāmakadhaññapeyyālavagga",
  "sn56:95.0.3_0": "Ukkoṭanasutta",
  "sn56:95.1.1_0": "…",
  "sn56:95.1.1_1": "“Evameva kho,",
  "sn56:95.1.1_2": "bhikkhave,",
  "sn56:95.1.1_3": "appakā te sattā ye ukkoṭanavañcananikatisāciyogā paṭiviratā;",
  "sn56:95.1.1_4": "atha kho eteva bahutarā sattā ye ukkoṭanavañcananikatisāciyogā appaṭiviratā …pe….",
  "sn56:95.1.2_0": "Pañcamaṁ.",
  "sn56:96-101.0.1_0": "Saṁyutta Nikāya 56.96–101",
  "sn56:96-101.0.2_0": "10. Catutthaāmakadhaññapeyyālavagga",
  "sn56:96-101.0.3_0": "Chedanādisutta",
  "sn56:96-101.1.1_0": "…",
  "sn56:96-101.1.1_1": "“Evameva kho,",
  "sn56:96-101.1.1_2": "bhikkhave,",
  "sn56:96-101.1.1_3": "appakā te sattā ye chedanavadhabandhanaviparāmosaālopasahasākārā paṭiviratā;",
  "sn56:96-101.1.1_4": "atha kho eteva bahutarā sattā ye chedanavadhabandhanaviparāmosaālopasahasākārā appaṭiviratā.",
  "sn56:96-101.1.2_0": "Taṁ kissa hetu?",
  "sn56:96-101.1.3_0": "Adiṭṭhattā bhikkhave, catunnaṁ ariyasaccānaṁ.",
  "sn56:96-101.1.4_0": "Katamesaṁ catunnaṁ?",
  "sn56:96-101.1.5_0": "Dukkhassa ariyasaccassa …pe… dukkhanirodhagāminiyā paṭipadāya ariyasaccassa.",
  "sn56:96-101.2.1_0": "Tasmātiha,",
  "sn56:96-101.2.1_1": "bhikkhave,",
  "sn56:96-101.2.1_2": "‘idaṁ dukkhan’ti yogo karaṇīyo …pe…",
  "sn56:96-101.2.1_3": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:96-101.2.2_0": "Ekādasamaṁ.",
  "sn56:96-101.2.3_0": "Catutthaāmakadhaññapeyyālavaggo dasamo.",
  "sn56:96-101.3.0_0": "Tassuddānaṁ",
  "sn56:96-101.3.1_0": "Khettaṁ kāyaṁ dūteyyañca,",
  "sn56:96-101.3.2_0": "tulākūṭaṁ ukkoṭanaṁ;",
  "sn56:96-101.3.3_0": "Chedanaṁ vadhabandhanaṁ,",
  "sn56:96-101.3.4_0": "viparālopaṁ sāhasanti.",
  "sn56:102.0.1_0": "Saṁyutta Nikāya 56.102",
  "sn56:102.0.2_0": "11. Pañcagatipeyyālavagga",
  "sn56:102.0.3_0": "Manussacutinirayasutta",
  "sn56:102.1.1_0": "Atha kho bhagavā parittaṁ nakhasikhāyaṁ paṁsuṁ āropetvā bhikkhū āmantesi:",
  "sn56:102.1.2_0": "“taṁ kiṁ maññatha, bhikkhave, katamaṁ nu kho bahutaraṁ—",
  "sn56:102.1.3_0": "yo vāyaṁ mayā paritto nakhasikhāyaṁ paṁsu āropito, ayaṁ vā mahāpathavī”ti?",
  "sn56:102.1.4_0": "“Etadeva, bhante, bahutaraṁ, yadidaṁ—",
  "sn56:102.1.5_0": "mahāpathavī;",
  "sn56:102.1.6_0": "appamattakāyaṁ bhagavatā paritto nakhasikhāyaṁ paṁsu āropito.",
  "sn56:102.1.7_0": "Saṅkhampi na upeti,",
  "sn56:102.1.7_1": "upanidhampi na upeti,",
  "sn56:102.1.7_2": "kalabhāgampi na upeti mahāpathaviṁ upanidhāya bhagavatā paritto nakhasikhāyaṁ paṁsu āropito”ti.",
  "sn56:102.1.8_0": "“Evameva kho,",
  "sn56:102.1.8_1": "bhikkhave,",
  "sn56:102.1.8_2": "appakā te sattā ye manussā cutā manussesu paccājāyanti;",
  "sn56:102.1.8_3": "atha kho eteva bahutarā sattā ye manussā cutā niraye paccājāyanti …pe….",
  "sn56:102.1.9_0": "Paṭhamaṁ.",
  "sn56:103.0.1_0": "Saṁyutta Nikāya 56.103",
  "sn56:103.0.2_0": "11. Pañcagatipeyyālavagga",
  "sn56:103.0.3_0": "Manussacutitiracchānasutta",
  "sn56:103.1.1_0": "…",
  "sn56:103.1.1_1": "“Evameva kho,",
  "sn56:103.1.1_2": "bhikkhave,",
  "sn56:103.1.1_3": "appakā te sattā ye manussā cutā manussesu paccājāyanti;",
  "sn56:103.1.1_4": "atha kho eteva bahutarā sattā ye manussā cutā tiracchānayoniyā paccājāyanti …pe….",
  "sn56:103.1.2_0": "Dutiyaṁ.",
  "sn56:104.0.1_0": "Saṁyutta Nikāya 56.104",
  "sn56:104.0.2_0": "11. Pañcagatipeyyālavagga",
  "sn56:104.0.3_0": "Manussacutipettivisayasutta",
  "sn56:104.1.1_0": "…",
  "sn56:104.1.1_1": "“Evameva kho,",
  "sn56:104.1.1_2": "bhikkhave,",
  "sn56:104.1.1_3": "appakā te sattā ye manussā cutā manussesu paccājāyanti;",
  "sn56:104.1.1_4": "atha kho eteva bahutarā sattā ye manussā cutā pettivisaye paccājāyanti …pe….",
  "sn56:104.1.2_0": "Tatiyaṁ.",
  "sn56:105-107.0.1_0": "Saṁyutta Nikāya 56.105–107",
  "sn56:105-107.0.2_0": "11. Pañcagatipeyyālavagga",
  "sn56:105-107.0.3_0": "Manussacutidevanirayādisutta",
  "sn56:105-107.1.1_0": "…",
  "sn56:105-107.1.1_1": "“Evameva kho,",
  "sn56:105-107.1.1_2": "bhikkhave,",
  "sn56:105-107.1.1_3": "appakā te sattā ye manussā cutā devesu paccājāyanti;",
  "sn56:105-107.1.1_4": "atha kho eteva bahutarā sattā ye manussā cutā niraye paccājāyanti …pe…",
  "sn56:105-107.1.1_5": "tiracchānayoniyā paccājāyanti …pe…",
  "sn56:105-107.1.1_6": "pettivisaye paccājāyanti …pe….",
  "sn56:105-107.1.2_0": "Chaṭṭhaṁ.",
  "sn56:108-110.0.1_0": "Saṁyutta Nikāya 56.108–110",
  "sn56:108-110.0.2_0": "11. Pañcagatipeyyālavagga",
  "sn56:108-110.0.3_0": "Devacutinirayādisutta",
  "sn56:108-110.1.1_0": "…",
  "sn56:108-110.1.1_1": "“Evameva kho,",
  "sn56:108-110.1.1_2": "bhikkhave,",
  "sn56:108-110.1.1_3": "appakā te sattā ye devā cutā devesu paccājāyanti;",
  "sn56:108-110.1.1_4": "atha kho eteva bahutarā sattā ye devā cutā niraye paccājāyanti …pe…",
  "sn56:108-110.1.1_5": "tiracchānayoniyā paccājāyanti …pe…",
  "sn56:108-110.1.1_6": "pettivisaye paccājāyanti …pe….",
  "sn56:108-110.1.2_0": "Navamaṁ.",
  "sn56:111-113.0.1_0": "Saṁyutta Nikāya 56.111–113",
  "sn56:111-113.0.2_0": "11. Pañcagatipeyyālavagga",
  "sn56:111-113.0.3_0": "Devamanussanirayādisutta",
  "sn56:111-113.1.1_0": "…",
  "sn56:111-113.1.1_1": "“Evameva kho,",
  "sn56:111-113.1.1_2": "bhikkhave,",
  "sn56:111-113.1.1_3": "appakā te sattā ye devā cutā manussesu paccājāyanti;",
  "sn56:111-113.1.1_4": "atha kho eteva bahutarā sattā ye devā cutā niraye paccājāyanti …pe…",
  "sn56:111-113.1.1_5": "tiracchānayoniyā paccājāyanti …pe…",
  "sn56:111-113.1.1_6": "pettivisaye paccājāyanti …pe….",
  "sn56:111-113.1.2_0": "Dvādasamaṁ.",
  "sn56:114-116.0.1_0": "Saṁyutta Nikāya 56.114–116",
  "sn56:114-116.0.2_0": "11. Pañcagatipeyyālavagga",
  "sn56:114-116.0.3_0": "Nirayamanussanirayādisutta",
  "sn56:114-116.1.1_0": "…",
  "sn56:114-116.1.1_1": "“Evameva kho,",
  "sn56:114-116.1.1_2": "bhikkhave,",
  "sn56:114-116.1.1_3": "appakā te sattā ye nirayā cutā manussesu paccājāyanti;",
  "sn56:114-116.1.1_4": "atha kho eteva bahutarā sattā ye nirayā cutā niraye paccājāyanti …pe…",
  "sn56:114-116.1.1_5": "tiracchānayoniyā paccājāyanti …pe…",
  "sn56:114-116.1.1_6": "pettivisaye paccājāyanti …pe….",
  "sn56:114-116.1.2_0": "Pannarasamaṁ.",
  "sn56:117-119.0.1_0": "Saṁyutta Nikāya 56.117–119",
  "sn56:117-119.0.2_0": "11. Pañcagatipeyyālavagga",
  "sn56:117-119.0.3_0": "Nirayadevanirayādisutta",
  "sn56:117-119.1.1_0": "…",
  "sn56:117-119.1.1_1": "“Evameva kho,",
  "sn56:117-119.1.1_2": "bhikkhave,",
  "sn56:117-119.1.1_3": "appakā te sattā ye nirayā cutā devesu paccājāyanti;",
  "sn56:117-119.1.1_4": "atha kho eteva bahutarā sattā ye nirayā cutā niraye paccājāyanti …pe…",
  "sn56:117-119.1.1_5": "tiracchānayoniyā paccājāyanti …pe…",
  "sn56:117-119.1.1_6": "pettivisaye paccājāyanti …pe….",
  "sn56:117-119.1.2_0": "Aṭṭhārasamaṁ.",
  "sn56:120-122.0.1_0": "Saṁyutta Nikāya 56.120–122",
  "sn56:120-122.0.2_0": "11. Pañcagatipeyyālavagga",
  "sn56:120-122.0.3_0": "Tiracchānamanussanirayādisutta",
  "sn56:120-122.1.1_0": "…",
  "sn56:120-122.1.1_1": "“Evameva kho,",
  "sn56:120-122.1.1_2": "bhikkhave,",
  "sn56:120-122.1.1_3": "appakā te sattā ye tiracchānayoniyā cutā manussesu paccājāyanti;",
  "sn56:120-122.1.1_4": "atha kho eteva bahutarā sattā ye tiracchānayoniyā cutā niraye paccājāyanti …pe…",
  "sn56:120-122.1.1_5": "tiracchānayoniyā paccājāyanti …pe…",
  "sn56:120-122.1.1_6": "pettivisaye paccājāyanti …pe….",
  "sn56:120-122.1.2_0": "Ekavīsatimaṁ.",
  "sn56:123-125.0.1_0": "Saṁyutta Nikāya 56.123–125",
  "sn56:123-125.0.2_0": "11. Pañcagatipeyyālavagga",
  "sn56:123-125.0.3_0": "Tiracchānadevanirayādisutta",
  "sn56:123-125.1.1_0": "…",
  "sn56:123-125.1.1_1": "“Evameva kho,",
  "sn56:123-125.1.1_2": "bhikkhave,",
  "sn56:123-125.1.1_3": "appakā te sattā ye tiracchānayoniyā cutā devesu paccājāyanti;",
  "sn56:123-125.1.1_4": "atha kho eteva bahutarā sattā ye tiracchānayoniyā cutā niraye paccājāyanti …pe…",
  "sn56:123-125.1.1_5": "tiracchānayoniyā paccājāyanti …pe…",
  "sn56:123-125.1.1_6": "pettivisaye paccājāyanti …pe….",
  "sn56:123-125.1.2_0": "Catuvīsatimaṁ.",
  "sn56:126-128.0.1_0": "Saṁyutta Nikāya 56.126–128",
  "sn56:126-128.0.2_0": "11. Pañcagatipeyyālavagga",
  "sn56:126-128.0.3_0": "Pettimanussanirayādisutta",
  "sn56:126-128.1.1_0": "…",
  "sn56:126-128.1.1_1": "“Evameva kho,",
  "sn56:126-128.1.1_2": "bhikkhave,",
  "sn56:126-128.1.1_3": "appakā te sattā ye pettivisayā cutā manussesu paccājāyanti;",
  "sn56:126-128.1.1_4": "atha kho eteva bahutarā sattā ye pettivisayā cutā niraye paccājāyanti …pe…",
  "sn56:126-128.1.1_5": "tiracchānayoniyā paccājāyanti …pe…",
  "sn56:126-128.1.1_6": "pettivisaye paccājāyanti …pe….",
  "sn56:126-128.1.2_0": "Sattavīsatimaṁ.",
  "sn56:129-130.0.1_0": "Saṁyutta Nikāya 56.129–130",
  "sn56:129-130.0.2_0": "11. Pañcagatipeyyālavagga",
  "sn56:129-130.0.3_0": "Pettidevanirayādisutta",
  "sn56:129-130.1.1_0": "…",
  "sn56:129-130.1.1_1": "“Evameva kho,",
  "sn56:129-130.1.1_2": "bhikkhave,",
  "sn56:129-130.1.1_3": "appakā te sattā ye pettivisayā cutā devesu paccājāyanti;",
  "sn56:129-130.1.1_4": "atha kho eteva bahutarā sattā ye pettivisayā cutā niraye paccājāyanti …pe…",
  "sn56:129-130.1.2_0": "evameva kho,",
  "sn56:129-130.1.2_1": "bhikkhave,",
  "sn56:129-130.1.2_2": "appakā te sattā ye pettivisayā cutā devesu paccājāyanti;",
  "sn56:129-130.1.2_3": "atha kho eteva bahutarā sattā ye pettivisayā cutā tiracchānayoniyā paccājāyanti …pe….",
  "sn56:129-130.1.3_0": "Ekūnatiṁsatimaṁ.",
  "sn56:131.0.1_0": "Saṁyutta Nikāya 56.131",
  "sn56:131.0.2_0": "11. Pañcagatipeyyālavagga",
  "sn56:131.0.3_0": "Pettidevapettivisayasutta",
  "sn56:131.1.1_0": "…",
  "sn56:131.1.1_1": "“Evameva kho,",
  "sn56:131.1.1_2": "bhikkhave,",
  "sn56:131.1.1_3": "appakā te sattā ye pettivisayā cutā devesu paccājāyanti;",
  "sn56:131.1.1_4": "atha kho eteva bahutarā sattā ye pettivisayā cutā pettivisaye paccājāyanti.",
  "sn56:131.1.2_0": "Taṁ kissa hetu?",
  "sn56:131.1.3_0": "Adiṭṭhattā, bhikkhave, catunnaṁ ariyasaccānaṁ.",
  "sn56:131.1.4_0": "Katamesaṁ catunnaṁ?",
  "sn56:131.1.5_0": "Dukkhassa ariyasaccassa,",
  "sn56:131.1.5_1": "dukkhasamudayassa ariyasaccassa,",
  "sn56:131.1.5_2": "dukkhanirodhassa ariyasaccassa,",
  "sn56:131.1.5_3": "dukkhanirodhagāminiyā paṭipadāya ariyasaccassa.",
  "sn56:131.2.1_0": "Tasmātiha,",
  "sn56:131.2.1_1": "bhikkhave,",
  "sn56:131.2.1_2": "‘idaṁ dukkhan’ti yogo karaṇīyo,",
  "sn56:131.2.1_3": "‘ayaṁ dukkhasamudayo’ti yogo karaṇīyo,",
  "sn56:131.2.1_4": "‘ayaṁ dukkhanirodho’ti yogo karaṇīyo,",
  "sn56:131.2.1_5": "‘ayaṁ dukkhanirodhagāminī paṭipadā’ti yogo karaṇīyo”ti.",
  "sn56:131.3.1_0": "Idamavoca bhagavā.",
  "sn56:131.3.2_0": "Attamanā te bhikkhū bhagavato bhāsitaṁ abhinandunti.",
  "sn56:131.3.3_0": "Tiṁsatimaṁ.",
  "sn56:131.3.4_0": "Pañcagatipeyyālavaggo ekādasamo.",
  "sn56:131.4.0_0": "Tassuddānaṁ",
  "sn56:131.4.1_0": "Manussato cutā chāpi,",
  "sn56:131.4.2_0": "devā cutā nirayato;",
  "sn56:131.4.3_0": "Tiracchānapettivisayā,",
  "sn56:131.4.4_0": "tiṁsamatto gativaggoti.",
  "sn56:131.4.5_0": "Saccasaṁyuttaṁ dvādasamaṁ.",
  "sn56:131.4.6_0": "Mahāvaggo pañcamo.",
  "sn56:131.5.0_0": "Tassuddānaṁ",
  "sn56:131.5.1_0": "Maggabojjhaṅgaṁ satiyā,",
  "sn56:131.5.2_0": "indriyaṁ sammappadhānaṁ;",
  "sn56:131.5.3_0": "Baliddhipādānuruddhā,",
  "sn56:131.5.4_0": "jhānānāpānasaṁyutaṁ;",
  "sn56:131.5.5_0": "Sotāpatti saccañcāti,",
  "sn56:131.5.6_0": "mahāvaggoti vuccatīti.",
  "sn56:131.5.7_0": "Mahāvaggasaṁyuttapāḷi niṭṭhitā.",
  "sn56:131.5.8_0": "Saṁyuttanikāyo samatto."
}