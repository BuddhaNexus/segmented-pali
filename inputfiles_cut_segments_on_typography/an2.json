{
  "an2.1:0.1_0": "Aṅguttara Nikāya 2",
  "an2.1:0.2_0": "1. Kammakaraṇavagga",
  "an2.1:1.0_0": "1. Vajjasutta",
  "an2.1:1.1_0": "Evaṁ me sutaṁ—",
  "an2.1:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an2.1:1.3_0": "Tatra kho bhagavā bhikkhū āmantesi:",
  "an2.1:1.4_0": "“bhikkhavo”ti.",
  "an2.1:1.5_0": "“Bhadante”ti te bhikkhū bhagavato paccassosuṁ.",
  "an2.1:1.6_0": "Bhagavā etadavoca:",
  "an2.1:2.1_0": "“Dvemāni, bhikkhave, vajjāni.",
  "an2.1:2.2_0": "Katamāni dve?",
  "an2.1:2.3_0": "Diṭṭhadhammikañca vajjaṁ samparāyikañca vajjaṁ.",
  "an2.1:2.4_0": "Katamañca, bhikkhave, diṭṭhadhammikaṁ vajjaṁ?",
  "an2.1:2.5_0": "Idha, bhikkhave, ekacco passati coraṁ āgucāriṁ rājāno gahetvā vividhā kammakāraṇā kārente;",
  "an2.1:2.6_0": "kasāhipi tāḷente,",
  "an2.1:2.6_1": "vettehipi tāḷente,",
  "an2.1:2.6_2": "addhadaṇḍakehipi tāḷente,",
  "an2.1:2.6_3": "hatthampi chindante,",
  "an2.1:2.6_4": "pādampi chindante,",
  "an2.1:2.6_5": "hatthapādampi chindante,",
  "an2.1:2.6_6": "kaṇṇampi chindante,",
  "an2.1:2.6_7": "nāsampi chindante,",
  "an2.1:2.6_8": "kaṇṇanāsampi chindante,",
  "an2.1:2.6_9": "bilaṅgathālikampi karonte,",
  "an2.1:2.6_10": "saṅkhamuṇḍikampi karonte,",
  "an2.1:2.6_11": "rāhumukhampi karonte,",
  "an2.1:2.6_12": "jotimālikampi karonte,",
  "an2.1:2.6_13": "hatthapajjotikampi karonte,",
  "an2.1:2.6_14": "erakavattikampi karonte,",
  "an2.1:2.6_15": "cīrakavāsikampi karonte,",
  "an2.1:2.6_16": "eṇeyyakampi karonte,",
  "an2.1:2.6_17": "baḷisamaṁsikampi karonte,",
  "an2.1:2.6_18": "kahāpaṇikampi karonte,",
  "an2.1:2.6_19": "khārāpatacchikampi karonte,",
  "an2.1:2.6_20": "palighaparivattikampi karonte,",
  "an2.1:2.6_21": "palālapīṭhakampi karonte,",
  "an2.1:2.6_22": "tattenapi telena osiñcante,",
  "an2.1:2.6_23": "sunakhehipi khādāpente,",
  "an2.1:2.6_24": "jīvantampi sūle uttāsente,",
  "an2.1:2.6_25": "asināpi sīsaṁ chindante.",
  "an2.1:3.1_0": "Tassa evaṁ hoti:",
  "an2.1:3.2_0": "‘yathārūpānaṁ kho pāpakānaṁ kammānaṁ hetu coraṁ āgucāriṁ rājāno gahetvā vividhā kammakāraṇā kārenti;",
  "an2.1:3.3_0": "kasāhipi tāḷenti,",
  "an2.1:3.3_1": "vettehipi tāḷenti,",
  "an2.1:3.3_2": "addhadaṇḍakehipi tāḷenti,",
  "an2.1:3.3_3": "hatthampi chindanti,",
  "an2.1:3.3_4": "pādampi chindanti,",
  "an2.1:3.3_5": "hatthapādampi chindanti,",
  "an2.1:3.3_6": "kaṇṇampi chindanti,",
  "an2.1:3.3_7": "nāsampi chindanti,",
  "an2.1:3.3_8": "kaṇṇanāsampi chindanti,",
  "an2.1:3.3_9": "bilaṅgathālikampi karonti,",
  "an2.1:3.3_10": "saṅkhamuṇḍikampi karonti,",
  "an2.1:3.3_11": "rāhumukhampi karonti,",
  "an2.1:3.3_12": "jotimālikampi karonti,",
  "an2.1:3.3_13": "hatthapajjotikampi karonti,",
  "an2.1:3.3_14": "erakavattikampi karonti,",
  "an2.1:3.3_15": "cīrakavāsikampi karonti,",
  "an2.1:3.3_16": "eṇeyyakampi karonti,",
  "an2.1:3.3_17": "baḷisamaṁsikampi karonti,",
  "an2.1:3.3_18": "kahāpaṇikampi karonti,",
  "an2.1:3.3_19": "khārāpatacchikampi karonti,",
  "an2.1:3.3_20": "palighaparivattikampi karonti,",
  "an2.1:3.3_21": "palālapīṭhakampi karonti,",
  "an2.1:3.3_22": "tattenapi telena osiñcanti,",
  "an2.1:3.3_23": "sunakhehipi khādāpenti,",
  "an2.1:3.3_24": "jīvantampi sūle uttāsenti,",
  "an2.1:3.3_25": "asināpi sīsaṁ chindanti.",
  "an2.1:3.4_0": "Ahañceva kho pana evarūpaṁ pāpakammaṁ kareyyaṁ,",
  "an2.1:3.4_1": "mampi rājāno gahetvā evarūpā vividhā kammakāraṇā kāreyyuṁ;",
  "an2.1:3.5_0": "kasāhipi tāḷeyyuṁ …pe… asināpi sīsaṁ chindeyyun’ti.",
  "an2.1:3.6_0": "So diṭṭhadhammikassa vajjassa bhīto na paresaṁ pābhataṁ vilumpanto carati.",
  "an2.1:3.7_0": "Idaṁ vuccati, bhikkhave, diṭṭhadhammikaṁ vajjaṁ.",
  "an2.1:4.1_0": "Katamañca, bhikkhave, samparāyikaṁ vajjaṁ?",
  "an2.1:4.2_0": "Idha, bhikkhave, ekacco iti paṭisañcikkhati:",
  "an2.1:4.3_0": "‘kāyaduccaritassa kho pana pāpako dukkho vipāko abhisamparāyaṁ,",
  "an2.1:4.3_1": "vacīduccaritassa pāpako dukkho vipāko abhisamparāyaṁ,",
  "an2.1:4.3_2": "manoduccaritassa pāpako dukkho vipāko abhisamparāyaṁ.",
  "an2.1:4.4_0": "Ahañceva kho pana kāyena duccaritaṁ careyyaṁ,",
  "an2.1:4.4_1": "vācāya duccaritaṁ careyyaṁ,",
  "an2.1:4.4_2": "manasā duccaritaṁ careyyaṁ.",
  "an2.1:4.5_0": "Kiñca taṁ yāhaṁ na kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyyan’ti.",
  "an2.1:4.6_0": "So samparāyikassa vajjassa bhīto kāyaduccaritaṁ pahāya kāyasucaritaṁ bhāveti,",
  "an2.1:4.6_1": "vacīduccaritaṁ pahāya vacīsucaritaṁ bhāveti,",
  "an2.1:4.6_2": "manoduccaritaṁ pahāya manosucaritaṁ bhāveti,",
  "an2.1:4.6_3": "suddhaṁ attānaṁ pariharati.",
  "an2.1:4.7_0": "Idaṁ vuccati, bhikkhave, samparāyikaṁ vajjaṁ.",
  "an2.1:4.8_0": "Imāni kho, bhikkhave, dve vajjāni.",
  "an2.1:4.9_0": "Tasmātiha, bhikkhave, evaṁ sikkhitabbaṁ:",
  "an2.1:4.10_0": "‘diṭṭhadhammikassa vajjassa bhāyissāma,",
  "an2.1:4.10_1": "samparāyikassa vajjassa bhāyissāma,",
  "an2.1:4.10_2": "vajjabhīruno bhavissāma vajjabhayadassāvino’ti.",
  "an2.1:4.11_0": "Evañhi vo, bhikkhave, sikkhitabbaṁ.",
  "an2.1:4.12_0": "Vajjabhīruno, bhikkhave, vajjabhayadassāvino etaṁ pāṭikaṅkhaṁ yaṁ parimuccissati sabbavajjehī”ti.",
  "an2.1:4.13_0": "Paṭhamaṁ.",
  "an2.2:1.0_0": "2. Padhānasutta",
  "an2.2:1.1_0": "“Dvemāni, bhikkhave, padhānāni durabhisambhavāni lokasmiṁ.",
  "an2.2:1.2_0": "Katamāni dve?",
  "an2.2:1.3_0": "Yañca gihīnaṁ agāraṁ ajjhāvasataṁ cīvarapiṇḍapātasenāsanagilānapaccayabhesajjaparikkhārānuppadānatthaṁ padhānaṁ,",
  "an2.2:1.3_1": "yañca agārasmā anagāriyaṁ pabbajitānaṁ sabbūpadhipaṭinissaggatthaṁ padhānaṁ.",
  "an2.2:1.4_0": "Imāni kho, bhikkhave, dve padhānāni durabhisambhavāni lokasmiṁ.",
  "an2.2:2.1_0": "Etadaggaṁ, bhikkhave, imesaṁ dvinnaṁ padhānānaṁ yadidaṁ sabbūpadhipaṭinissaggatthaṁ padhānaṁ.",
  "an2.2:2.2_0": "Tasmātiha, bhikkhave, evaṁ sikkhitabbaṁ:",
  "an2.2:2.3_0": "‘sabbūpadhipaṭinissaggatthaṁ padhānaṁ padahissāmā’ti.",
  "an2.2:2.4_0": "Evañhi vo, bhikkhave, sikkhitabban”ti.",
  "an2.2:2.5_0": "Dutiyaṁ.",
  "an2.3:1.0_0": "3. Tapanīyasutta",
  "an2.3:1.1_0": "“Dveme, bhikkhave, dhammā tapanīyā.",
  "an2.3:1.2_0": "Katame dve?",
  "an2.3:1.3_0": "Idha, bhikkhave, ekaccassa kāyaduccaritaṁ kataṁ hoti, akataṁ hoti kāyasucaritaṁ;",
  "an2.3:1.4_0": "vacīduccaritaṁ kataṁ hoti, akataṁ hoti vacīsucaritaṁ;",
  "an2.3:1.5_0": "manoduccaritaṁ kataṁ hoti, akataṁ hoti manosucaritaṁ.",
  "an2.3:1.6_0": "So ‘kāyaduccaritaṁ me katan’ti tappati, ‘akataṁ me kāyasucaritan’ti tappati;",
  "an2.3:1.7_0": "‘vacīduccaritaṁ me katan’ti tappati, ‘akataṁ me vacīsucaritan’ti tappati;",
  "an2.3:1.8_0": "‘manoduccaritaṁ me katan’ti tappati, ‘akataṁ me manosucaritan’ti tappati.",
  "an2.3:1.9_0": "Ime kho, bhikkhave, dve dhammā tapanīyā”ti.",
  "an2.3:1.10_0": "Tatiyaṁ.",
  "an2.4:1.0_0": "4. Atapanīyasutta",
  "an2.4:1.1_0": "“Dveme, bhikkhave, dhammā atapanīyā.",
  "an2.4:1.2_0": "Katame dve?",
  "an2.4:1.3_0": "Idha, bhikkhave, ekaccassa kāyasucaritaṁ kataṁ hoti, akataṁ hoti kāyaduccaritaṁ;",
  "an2.4:1.4_0": "vacīsucaritaṁ kataṁ hoti, akataṁ hoti vacīduccaritaṁ;",
  "an2.4:1.5_0": "manosucaritaṁ kataṁ hoti, akataṁ hoti manoduccaritaṁ.",
  "an2.4:1.6_0": "So ‘kāyasucaritaṁ me katan’ti na tappati, ‘akataṁ me kāyaduccaritan’ti na tappati;",
  "an2.4:1.7_0": "‘vacīsucaritaṁ me katan’ti na tappati, ‘akataṁ me vacīduccaritan’ti na tappati;",
  "an2.4:1.8_0": "‘manosucaritaṁ me katan’ti na tappati, ‘akataṁ me manoduccaritan’ti na tappati.",
  "an2.4:1.9_0": "Ime kho, bhikkhave, dve dhammā atapanīyā”ti.",
  "an2.4:1.10_0": "Catutthaṁ.",
  "an2.5:1.0_0": "5. Upaññātasutta",
  "an2.5:1.1_0": "“Dvinnāhaṁ, bhikkhave, dhammānaṁ upaññāsiṁ—",
  "an2.5:1.2_0": "yā ca asantuṭṭhitā kusalesu dhammesu, yā ca appaṭivānitā padhānasmiṁ.",
  "an2.5:1.3_0": "Appaṭivānī sudāhaṁ, bhikkhave, padahāmi:",
  "an2.5:1.4_0": "‘kāmaṁ taco ca nhāru ca aṭṭhi ca avasissatu,",
  "an2.5:1.4_1": "sarīre upassussatu maṁsalohitaṁ,",
  "an2.5:1.4_2": "yaṁ taṁ purisathāmena purisavīriyena purisaparakkamena pattabbaṁ na taṁ apāpuṇitvā vīriyassa saṇṭhānaṁ bhavissatī’ti.",
  "an2.5:1.5_0": "Tassa mayhaṁ, bhikkhave, appamādādhigatā sambodhi, appamādādhigato anuttaro yogakkhemo.",
  "an2.5:1.6_0": "Tumhe cepi, bhikkhave, appaṭivānaṁ padaheyyātha:",
  "an2.5:1.7_0": "‘kāmaṁ taco ca nhāru ca aṭṭhi ca avasissatu,",
  "an2.5:1.7_1": "sarīre upassussatu maṁsalohitaṁ,",
  "an2.5:1.7_2": "yaṁ taṁ purisathāmena purisavīriyena purisaparakkamena pattabbaṁ na taṁ apāpuṇitvā vīriyassa saṇṭhānaṁ bhavissatī’ti, tumhepi,",
  "an2.5:1.7_3": "bhikkhave,",
  "an2.5:1.7_4": "nacirasseva—",
  "an2.5:1.8_0": "yassatthāya kulaputtā sammadeva agārasmā anagāriyaṁ pabbajanti,",
  "an2.5:1.8_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja viharissatha.",
  "an2.5:1.9_0": "Tasmātiha, bhikkhave, evaṁ sikkhitabbaṁ:",
  "an2.5:1.10_0": "‘appaṭivānaṁ padahissāma.",
  "an2.5:1.11_0": "Kāmaṁ taco ca nhāru ca aṭṭhi ca avasissatu,",
  "an2.5:1.11_1": "sarīre upassussatu maṁsalohitaṁ,",
  "an2.5:1.11_2": "yaṁ taṁ purisathāmena purisavīriyena purisaparakkamena pattabbaṁ na taṁ apāpuṇitvā vīriyassa saṇṭhānaṁ bhavissatī’ti.",
  "an2.5:1.12_0": "Evañhi vo, bhikkhave, sikkhitabban”ti.",
  "an2.5:1.13_0": "Pañcamaṁ.",
  "an2.6:1.0_0": "6. Saṁyojanasutta",
  "an2.6:1.1_0": "“Dveme, bhikkhave, dhammā.",
  "an2.6:1.2_0": "Katame dve?",
  "an2.6:1.3_0": "Yā ca saṁyojaniyesu dhammesu assādānupassitā, yā ca saṁyojaniyesu dhammesu nibbidānupassitā.",
  "an2.6:1.4_0": "Saṁyojaniyesu,",
  "an2.6:1.4_1": "bhikkhave,",
  "an2.6:1.4_2": "dhammesu assādānupassī viharanto rāgaṁ na pajahati,",
  "an2.6:1.4_3": "dosaṁ na pajahati,",
  "an2.6:1.4_4": "mohaṁ na pajahati.",
  "an2.6:1.5_0": "Rāgaṁ appahāya,",
  "an2.6:1.5_1": "dosaṁ appahāya,",
  "an2.6:1.5_2": "mohaṁ appahāya na parimuccati jātiyā jarāya maraṇena sokehi paridevehi dukkhehi domanassehi upāyāsehi.",
  "an2.6:1.6_0": "Na parimuccati dukkhasmāti vadāmi.",
  "an2.6:2.1_0": "Saṁyojaniyesu,",
  "an2.6:2.1_1": "bhikkhave,",
  "an2.6:2.1_2": "dhammesu nibbidānupassī viharanto rāgaṁ pajahati,",
  "an2.6:2.1_3": "dosaṁ pajahati,",
  "an2.6:2.1_4": "mohaṁ pajahati.",
  "an2.6:2.2_0": "Rāgaṁ pahāya,",
  "an2.6:2.2_1": "dosaṁ pahāya,",
  "an2.6:2.2_2": "mohaṁ pahāya,",
  "an2.6:2.2_3": "parimuccati jātiyā jarāya maraṇena sokehi paridevehi dukkhehi domanassehi upāyāsehi.",
  "an2.6:2.3_0": "Parimuccati dukkhasmāti vadāmi.",
  "an2.6:2.4_0": "Ime kho, bhikkhave, dve dhammā”ti.",
  "an2.6:2.5_0": "Chaṭṭhaṁ.",
  "an2.7:1.0_0": "7. Kaṇhasutta",
  "an2.7:1.1_0": "“Dveme, bhikkhave, dhammā kaṇhā.",
  "an2.7:1.2_0": "Katame dve?",
  "an2.7:1.3_0": "Ahirikañca anottappañca.",
  "an2.7:1.4_0": "Ime kho, bhikkhave, dve dhammā kaṇhā”ti.",
  "an2.7:1.5_0": "Sattamaṁ.",
  "an2.8:1.0_0": "8. Sukkasutta",
  "an2.8:1.1_0": "“Dveme, bhikkhave, dhammā sukkā.",
  "an2.8:1.2_0": "Katame dve?",
  "an2.8:1.3_0": "Hirī ca ottappañca.",
  "an2.8:1.4_0": "Ime kho, bhikkhave, dve dhammā sukkā”ti.",
  "an2.8:1.5_0": "Aṭṭhamaṁ.",
  "an2.9:1.0_0": "9. Cariyasutta",
  "an2.9:1.1_0": "“Dveme, bhikkhave, dhammā sukkā lokaṁ pālenti.",
  "an2.9:1.2_0": "Katame dve?",
  "an2.9:1.3_0": "Hirī ca ottappañca.",
  "an2.9:1.4_0": "Ime kho,",
  "an2.9:1.4_1": "bhikkhave,",
  "an2.9:1.4_2": "dve sukkā dhammā lokaṁ na pāleyyuṁ,",
  "an2.9:1.4_3": "nayidha paññāyetha mātāti vā mātucchāti vā mātulānīti vā ācariyabhariyāti vā garūnaṁ dārāti vā.",
  "an2.9:1.5_0": "Sambhedaṁ loko agamissa, yathā ajeḷakā kukkuṭasūkarā soṇasiṅgālā.",
  "an2.9:1.6_0": "Yasmā ca kho,",
  "an2.9:1.6_1": "bhikkhave,",
  "an2.9:1.6_2": "ime dve sukkā dhammā lokaṁ pālenti tasmā paññāyati mātāti vā mātucchāti vā mātulānīti vā ācariyabhariyāti vā garūnaṁ dārāti vā”ti.",
  "an2.9:1.7_0": "Navamaṁ.",
  "an2.10:1.0_0": "10. Vassūpanāyikasutta",
  "an2.10:1.1_0": "“Dvemā, bhikkhave, vassūpanāyikā.",
  "an2.10:1.2_0": "Katamā dve?",
  "an2.10:1.3_0": "Purimikā ca pacchimikā ca.",
  "an2.10:1.4_0": "Imā kho, bhikkhave, dve vassūpanāyikā”ti.",
  "an2.10:1.5_0": "Dasamaṁ.",
  "an2.10:1.6_0": "Kammakaraṇavaggo paṭhamo.",
  "an2.10:2.0_0": "Tassuddānaṁ",
  "an2.10:2.1_0": "Vajjā padhānā dve tapanīyā,",
  "an2.10:2.2_0": "Upaññātena pañcamaṁ;",
  "an2.10:2.3_0": "Saṁyojanañca kaṇhañca,",
  "an2.10:2.4_0": "Sukkaṁ cariyā vassūpanāyikena vaggo.",
  "an2.11:0.1_0": "Aṅguttara Nikāya 2",
  "an2.11:0.2_0": "2. Adhikaraṇavagga",
  "an2.11:1.0_0": "11",
  "an2.11:1.1_0": "“Dvemāni, bhikkhave, balāni.",
  "an2.11:1.2_0": "Katamāni dve?",
  "an2.11:1.3_0": "Paṭisaṅkhānabalañca bhāvanābalañca.",
  "an2.11:1.4_0": "Katamañca, bhikkhave, paṭisaṅkhānabalaṁ?",
  "an2.11:1.5_0": "Idha, bhikkhave, ekacco iti paṭisañcikkhati:",
  "an2.11:1.6_0": "‘kāyaduccaritassa kho pāpako vipāko diṭṭhe ceva dhamme abhisamparāyañca,",
  "an2.11:1.6_1": "vacīduccaritassa pāpako vipāko diṭṭhe ceva dhamme abhisamparāyañca,",
  "an2.11:1.6_2": "manoduccaritassa pāpako vipāko diṭṭhe ceva dhamme abhisamparāyañcā’ti.",
  "an2.11:1.7_0": "So iti paṭisaṅkhāya kāyaduccaritaṁ pahāya kāyasucaritaṁ bhāveti,",
  "an2.11:1.7_1": "vacīduccaritaṁ pahāya vacīsucaritaṁ bhāveti,",
  "an2.11:1.7_2": "manoduccaritaṁ pahāya manosucaritaṁ bhāveti,",
  "an2.11:1.7_3": "suddhaṁ attānaṁ pariharati.",
  "an2.11:1.8_0": "Idaṁ vuccati, bhikkhave, paṭisaṅkhānabalaṁ.",
  "an2.11:2.1_0": "Katamañca, bhikkhave, bhāvanābalaṁ.",
  "an2.11:2.2_0": "Tatra, bhikkhave, yamidaṁ bhāvanābalaṁ sekhānametaṁ balaṁ.",
  "an2.11:2.3_0": "Sekhañhi so, bhikkhave, balaṁ āgamma rāgaṁ pajahati, dosaṁ pajahati, mohaṁ pajahati.",
  "an2.11:2.4_0": "Rāgaṁ pahāya, dosaṁ pahāya, mohaṁ pahāya yaṁ akusalaṁ na taṁ karoti, yaṁ pāpaṁ na taṁ sevati.",
  "an2.11:2.5_0": "Idaṁ vuccati, bhikkhave, bhāvanābalaṁ.",
  "an2.11:2.6_0": "Imāni kho, bhikkhave, dve balānī”ti.",
  "an2.12:1.0_0": "12",
  "an2.12:1.1_0": "“Dvemāni, bhikkhave, balāni.",
  "an2.12:1.2_0": "Katamāni dve?",
  "an2.12:1.3_0": "Paṭisaṅkhānabalañca bhāvanābalañca.",
  "an2.12:1.4_0": "Katamañca, bhikkhave, paṭisaṅkhānabalaṁ?",
  "an2.12:1.5_0": "Idha, bhikkhave, ekacco iti paṭisañcikkhati:",
  "an2.12:1.6_0": "‘kāyaduccaritassa kho pāpako vipāko diṭṭhe ceva dhamme abhisamparāyañca,",
  "an2.12:1.6_1": "vacīduccaritassa pāpako vipāko diṭṭhe ceva dhamme abhisamparāyañca,",
  "an2.12:1.6_2": "manoduccaritassa pāpako vipāko diṭṭhe ceva dhamme abhisamparāyañcā’ti.",
  "an2.12:1.7_0": "So iti paṭisaṅkhāya kāyaduccaritaṁ pahāya kāyasucaritaṁ bhāveti,",
  "an2.12:1.7_1": "vacīduccaritaṁ pahāya vacīsucaritaṁ bhāveti,",
  "an2.12:1.7_2": "manoduccaritaṁ pahāya manosucaritaṁ bhāveti,",
  "an2.12:1.7_3": "suddhaṁ attānaṁ pariharati.",
  "an2.12:1.8_0": "Idaṁ vuccati, bhikkhave, paṭisaṅkhānabalaṁ.",
  "an2.12:2.1_0": "Katamañca, bhikkhave, bhāvanābalaṁ?",
  "an2.12:2.2_0": "Idha,",
  "an2.12:2.2_1": "bhikkhave,",
  "an2.12:2.2_2": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vosaggapariṇāmiṁ,",
  "an2.12:2.3_0": "dhammavicayasambojjhaṅgaṁ bhāveti …",
  "an2.12:2.4_0": "vīriyasambojjhaṅgaṁ bhāveti …",
  "an2.12:2.5_0": "pītisambojjhaṅgaṁ bhāveti …",
  "an2.12:2.6_0": "passaddhisambojjhaṅgaṁ bhāveti …",
  "an2.12:2.7_0": "samādhisambojjhaṅgaṁ bhāveti …",
  "an2.12:2.8_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vosaggapariṇāmiṁ.",
  "an2.12:2.9_0": "Idaṁ vuccati, bhikkhave, bhāvanābalaṁ.",
  "an2.12:2.10_0": "Imāni kho, bhikkhave, dve balānī”ti.",
  "an2.13:1.0_0": "13",
  "an2.13:1.1_0": "“Dvemāni, bhikkhave, balāni.",
  "an2.13:1.2_0": "Katamāni dve?",
  "an2.13:1.3_0": "Paṭisaṅkhānabalañca bhāvanābalañca.",
  "an2.13:1.4_0": "Katamañca, bhikkhave, paṭisaṅkhānabalaṁ?",
  "an2.13:1.5_0": "Idha, bhikkhave, ekacco iti paṭisañcikkhati:",
  "an2.13:1.6_0": "‘kāyaduccaritassa kho pāpako vipāko diṭṭhe ceva dhamme abhisamparāyañca,",
  "an2.13:1.6_1": "vacīduccaritassa kho pāpako vipāko diṭṭhe ceva dhamme abhisamparāyañca,",
  "an2.13:1.6_2": "manoduccaritassa kho pāpako vipāko diṭṭhe ceva dhamme abhisamparāyañcā’ti.",
  "an2.13:1.7_0": "So iti paṭisaṅkhāya kāyaduccaritaṁ pahāya kāyasucaritaṁ bhāveti,",
  "an2.13:1.7_1": "vacīduccaritaṁ pahāya vacīsucaritaṁ bhāveti,",
  "an2.13:1.7_2": "manoduccaritaṁ pahāya manosucaritaṁ bhāveti,",
  "an2.13:1.7_3": "suddhaṁ attānaṁ pariharati.",
  "an2.13:1.8_0": "Idaṁ vuccati, bhikkhave, paṭisaṅkhānabalaṁ.",
  "an2.13:2.1_0": "Katamañca, bhikkhave, bhāvanābalaṁ?",
  "an2.13:2.2_0": "Idha,",
  "an2.13:2.2_1": "bhikkhave,",
  "an2.13:2.2_2": "bhikkhu vivicceva kāmehi,",
  "an2.13:2.2_3": "vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.",
  "an2.13:2.3_0": "Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.",
  "an2.13:2.4_0": "Pītiyā ca virāgā upekkhako ca viharati sato ca sampajāno,",
  "an2.13:2.4_1": "sukhañca kāyena paṭisaṁvedeti,",
  "an2.13:2.4_2": "yaṁ taṁ ariyā ācikkhanti:",
  "an2.13:2.4_3": "‘upekkhako satimā sukhavihārī’ti tatiyaṁ jhānaṁ upasampajja viharati.",
  "an2.13:2.5_0": "Sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ",
  "an2.13:2.5_1": "catutthaṁ jhānaṁ upasampajja viharati.",
  "an2.13:2.6_0": "Idaṁ vuccati, bhikkhave, bhāvanābalaṁ.",
  "an2.13:2.7_0": "Imāni kho, bhikkhave, dve balānī”ti.",
  "an2.14:1.0_0": "14",
  "an2.14:1.1_0": "“Dvemā, bhikkhave, tathāgatassa dhammadesanā.",
  "an2.14:1.2_0": "Katamā dve?",
  "an2.14:1.3_0": "saṅkhittena ca vitthārena ca.",
  "an2.14:1.4_0": "Imā kho, bhikkhave, dve tathāgatassa dhammadesanā”ti.",
  "an2.15:1.0_0": "15",
  "an2.15:1.1_0": "“Yasmiṁ,",
  "an2.15:1.1_1": "bhikkhave,",
  "an2.15:1.1_2": "adhikaraṇe āpanno ca bhikkhu codako ca bhikkhu na sādhukaṁ attanāva attānaṁ paccavekkhati tasmetaṁ,",
  "an2.15:1.1_3": "bhikkhave,",
  "an2.15:1.1_4": "adhikaraṇe pāṭikaṅkhaṁ:",
  "an2.15:1.2_0": "‘dīghattāya kharattāya vāḷattāya saṁvattissati, bhikkhū ca na phāsuṁ viharissantī’ti.",
  "an2.15:1.3_0": "Yasmiñca kho,",
  "an2.15:1.3_1": "bhikkhave,",
  "an2.15:1.3_2": "adhikaraṇe āpanno ca bhikkhu codako ca bhikkhu sādhukaṁ attanāva attānaṁ paccavekkhati tasmetaṁ,",
  "an2.15:1.3_3": "bhikkhave,",
  "an2.15:1.3_4": "adhikaraṇe pāṭikaṅkhaṁ:",
  "an2.15:1.4_0": "‘na dīghattāya kharattāya vāḷattāya saṁvattissati, bhikkhū ca phāsuṁ viharissantī’ti.",
  "an2.15:2.1_0": "Kathañca, bhikkhave, āpanno bhikkhu sādhukaṁ attanāva attānaṁ paccavekkhati?",
  "an2.15:2.2_0": "Idha, bhikkhave, āpanno bhikkhu iti paṭisañcikkhati:",
  "an2.15:2.3_0": "‘ahaṁ kho akusalaṁ āpanno kañcideva desaṁ kāyena.",
  "an2.15:2.4_0": "Maṁ so bhikkhu addasa akusalaṁ āpajjamānaṁ kañcideva desaṁ kāyena.",
  "an2.15:2.5_0": "No ce ahaṁ akusalaṁ āpajjeyyaṁ kañcideva desaṁ kāyena,",
  "an2.15:2.5_1": "na maṁ so bhikkhu passeyya akusalaṁ āpajjamānaṁ kañcideva desaṁ kāyena.",
  "an2.15:2.6_0": "Yasmā ca kho,",
  "an2.15:2.6_1": "ahaṁ akusalaṁ āpanno kañcideva desaṁ kāyena,",
  "an2.15:2.6_2": "tasmā maṁ so bhikkhu addasa akusalaṁ āpajjamānaṁ kañcideva desaṁ kāyena.",
  "an2.15:2.7_0": "Disvā ca pana maṁ so bhikkhu akusalaṁ āpajjamānaṁ kañcideva desaṁ kāyena anattamano ahosi.",
  "an2.15:2.8_0": "Anattamano samāno anattamanavacanaṁ maṁ so bhikkhu avaca.",
  "an2.15:2.9_0": "Anattamanavacanāhaṁ tena bhikkhunā vutto samāno anattamano ahosiṁ.",
  "an2.15:2.10_0": "Anattamano samāno paresaṁ ārocesiṁ.",
  "an2.15:2.11_0": "Iti mameva tattha accayo accagamā suṅkadāyakaṁva bhaṇḍasmin’ti.",
  "an2.15:2.12_0": "Evaṁ kho, bhikkhave, āpanno bhikkhu sādhukaṁ attanāva attānaṁ paccavekkhati.",
  "an2.15:3.1_0": "Kathañca, bhikkhave, codako bhikkhu sādhukaṁ attanāva attānaṁ paccavekkhati?",
  "an2.15:3.2_0": "Idha, bhikkhave, codako bhikkhu iti paṭisañcikkhati:",
  "an2.15:3.3_0": "‘ayaṁ kho bhikkhu akusalaṁ āpanno kañcideva desaṁ kāyena.",
  "an2.15:3.4_0": "Ahaṁ imaṁ bhikkhuṁ addasaṁ akusalaṁ āpajjamānaṁ kañcideva desaṁ kāyena.",
  "an2.15:3.5_0": "No ce ayaṁ bhikkhu akusalaṁ āpajjeyya kañcideva desaṁ kāyena,",
  "an2.15:3.5_1": "nāhaṁ imaṁ bhikkhuṁ passeyyaṁ akusalaṁ āpajjamānaṁ kañcideva desaṁ kāyena.",
  "an2.15:3.6_0": "Yasmā ca kho,",
  "an2.15:3.6_1": "ayaṁ bhikkhu akusalaṁ āpanno kañcideva desaṁ kāyena,",
  "an2.15:3.6_2": "tasmā ahaṁ imaṁ bhikkhuṁ addasaṁ akusalaṁ āpajjamānaṁ kañcideva desaṁ kāyena.",
  "an2.15:3.7_0": "Disvā ca panāhaṁ imaṁ bhikkhuṁ akusalaṁ āpajjamānaṁ kañcideva desaṁ kāyena anattamano ahosiṁ.",
  "an2.15:3.8_0": "Anattamano samāno anattamanavacanāhaṁ imaṁ bhikkhuṁ avacaṁ.",
  "an2.15:3.9_0": "Anattamanavacanāyaṁ bhikkhu mayā vutto samāno anattamano ahosi.",
  "an2.15:3.10_0": "Anattamano samāno paresaṁ ārocesi.",
  "an2.15:3.11_0": "Iti mameva tattha accayo accagamā suṅkadāyakaṁva bhaṇḍasmin’ti.",
  "an2.15:3.12_0": "Evaṁ kho, bhikkhave, codako bhikkhu sādhukaṁ attanāva attānaṁ paccavekkhati.",
  "an2.15:4.1_0": "Yasmiṁ,",
  "an2.15:4.1_1": "bhikkhave,",
  "an2.15:4.1_2": "adhikaraṇe āpanno ca bhikkhu codako ca bhikkhu na sādhukaṁ attanāva attānaṁ paccavekkhati tasmetaṁ,",
  "an2.15:4.1_3": "bhikkhave,",
  "an2.15:4.1_4": "adhikaraṇe pāṭikaṅkhaṁ dīghattāya kharattāya vāḷattāya saṁvattissati,",
  "an2.15:4.1_5": "bhikkhū ca na phāsuṁ viharissantīti.",
  "an2.15:4.2_0": "Yasmiñca kho,",
  "an2.15:4.2_1": "bhikkhave,",
  "an2.15:4.2_2": "adhikaraṇe āpanno ca bhikkhu codako ca bhikkhu sādhukaṁ attanāva attānaṁ paccavekkhati tasmetaṁ,",
  "an2.15:4.2_3": "bhikkhave,",
  "an2.15:4.2_4": "adhikaraṇe pāṭikaṅkhaṁ na dīghattāya kharattāya vāḷattāya saṁvattissati,",
  "an2.15:4.2_5": "bhikkhū ca phāsuṁ viharissantī”ti.",
  "an2.16:1.0_0": "16",
  "an2.16:1.1_0": "Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "an2.16:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an2.16:1.2_1": "Ekamantaṁ nisinno kho so brāhmaṇo bhagavantaṁ etadavoca:",
  "an2.16:1.3_0": "“ko nu kho,",
  "an2.16:1.3_1": "bho gotama,",
  "an2.16:1.3_2": "hetu ko paccayo yena m’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantī”ti?",
  "an2.16:1.4_0": "“Adhammacariyāvisamacariyāhetu kho, brāhmaṇa,",
  "an2.16:1.4_1": "evam’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantī”ti.",
  "an2.16:2.1_0": "“Ko nu kho,",
  "an2.16:2.1_1": "bho gotama,",
  "an2.16:2.1_2": "hetu ko paccayo yena m’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti?",
  "an2.16:2.2_0": "“Dhammacariyāsamacariyāhetu kho, brāhmaṇa,",
  "an2.16:2.2_1": "evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti.",
  "an2.16:3.1_0": "“Abhikkantaṁ, bho gotama, abhikkantaṁ, bho gotama.",
  "an2.16:3.2_0": "Seyyathāpi,",
  "an2.16:3.2_1": "bho gotama,",
  "an2.16:3.2_2": "nikkujjitaṁ vā ukkujjeyya,",
  "an2.16:3.2_3": "paṭicchannaṁ vā vivareyya,",
  "an2.16:3.2_4": "mūḷhassa vā maggaṁ ācikkheyya,",
  "an2.16:3.2_5": "andhakāre vā telapajjotaṁ dhāreyya:",
  "an2.16:3.2_6": "‘cakkhumanto rūpāni dakkhantī’ti;",
  "an2.16:3.2_7": "evamevaṁ bhotā gotamena anekapariyāyena dhammo pakāsito.",
  "an2.16:3.3_0": "Esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca.",
  "an2.16:3.4_0": "Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "an2.17:1.0_0": "17",
  "an2.17:1.1_0": "Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "an2.17:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an2.17:1.2_1": "Ekamantaṁ nisinno kho jāṇussoṇi brāhmaṇo bhagavantaṁ etadavoca:",
  "an2.17:1.3_0": "“ko nu kho,",
  "an2.17:1.3_1": "bho gotama,",
  "an2.17:1.3_2": "hetu ko paccayo yena m’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantī”ti?",
  "an2.17:1.4_0": "“Katattā ca, brāhmaṇa, akatattā ca.",
  "an2.17:1.5_0": "Evam’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantī”ti.",
  "an2.17:1.6_0": "“Ko pana,",
  "an2.17:1.6_1": "bho gotama,",
  "an2.17:1.6_2": "hetu ko paccayo yena m’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti?",
  "an2.17:1.7_0": "“Katattā ca, brāhmaṇa, akatattā ca.",
  "an2.17:1.8_0": "Evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti.",
  "an2.17:1.9_0": "“Na kho ahaṁ imassa bhoto gotamassa saṅkhittena bhāsitassa vitthārena atthaṁ avibhattassa vitthārena atthaṁ ājānāmi.",
  "an2.17:1.10_0": "Sādhu me bhavaṁ gotamo tathā dhammaṁ desetu yathā ahaṁ imassa bhoto gotamassa saṅkhittena bhāsitassa",
  "an2.17:1.10_1": "vitthārena atthaṁ avibhattassa vitthārena atthaṁ ājāneyyan”ti.",
  "an2.17:1.11_0": "“Tena hi, brāhmaṇa, suṇāhi, sādhukaṁ manasi karohi; bhāsissāmī”ti.",
  "an2.17:1.12_0": "“Evaṁ, bho”ti kho jāṇussoṇi brāhmaṇo bhagavato paccassosi.",
  "an2.17:1.13_0": "Bhagavā etadavoca:",
  "an2.17:2.1_0": "“Idha, brāhmaṇa, ekaccassa kāyaduccaritaṁ kataṁ hoti, akataṁ hoti kāyasucaritaṁ;",
  "an2.17:2.2_0": "vacīduccaritaṁ kataṁ hoti, akataṁ hoti vacīsucaritaṁ;",
  "an2.17:2.3_0": "manoduccaritaṁ kataṁ hoti, akataṁ hoti manosucaritaṁ.",
  "an2.17:2.4_0": "Evaṁ kho, brāhmaṇa,",
  "an2.17:2.4_1": "katattā ca akatattā ca evam’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.",
  "an2.17:2.5_0": "Idha pana, brāhmaṇa, ekaccassa kāyasucaritaṁ kataṁ hoti, akataṁ hoti kāyaduccaritaṁ;",
  "an2.17:2.6_0": "vacīsucaritaṁ kataṁ hoti, akataṁ hoti vacīduccaritaṁ;",
  "an2.17:2.7_0": "manosucaritaṁ kataṁ hoti, akataṁ hoti manoduccaritaṁ.",
  "an2.17:2.8_0": "Evaṁ kho, brāhmaṇa,",
  "an2.17:2.8_1": "katattā ca akatattā ca evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti.",
  "an2.17:3.1_0": "“Abhikkantaṁ,",
  "an2.17:3.1_1": "bho gotama …pe…",
  "an2.17:3.1_2": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "an2.18:1.0_0": "18",
  "an2.18:1.1_0": "Atha kho āyasmā ānando yena bhagavā tenupasaṅkami;",
  "an2.18:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an2.18:1.1_2": "Ekamantaṁ nisinnaṁ kho āyasmantaṁ ānandaṁ bhagavā etadavoca:",
  "an2.18:1.2_0": "“ekaṁsenāhaṁ, ānanda, akaraṇīyaṁ vadāmi kāyaduccaritaṁ vacīduccaritaṁ manoduccaritan”ti.",
  "an2.18:1.3_0": "“Yamidaṁ, bhante,",
  "an2.18:1.3_1": "bhagavatā ekaṁsena akaraṇīyaṁ akkhātaṁ kāyaduccaritaṁ vacīduccaritaṁ manoduccaritaṁ tasmiṁ akaraṇīye kayiramāne ko ādīnavo pāṭikaṅkho”ti?",
  "an2.18:1.4_0": "“Yamidaṁ, ānanda,",
  "an2.18:1.4_1": "mayā ekaṁsena akaraṇīyaṁ akkhātaṁ kāyaduccaritaṁ vacīduccaritaṁ manoduccaritaṁ tasmiṁ akaraṇīye kayiramāne ayaṁ ādīnavo pāṭikaṅkho—",
  "an2.18:1.5_0": "attāpi attānaṁ upavadati,",
  "an2.18:1.6_0": "anuvicca viññū garahanti,",
  "an2.18:1.7_0": "pāpako kittisaddo abbhuggacchati,",
  "an2.18:1.8_0": "sammūḷho kālaṁ karoti,",
  "an2.18:1.9_0": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an2.18:1.10_0": "Yamidaṁ, ānanda,",
  "an2.18:1.10_1": "mayā ekaṁsena akaraṇīyaṁ akkhātaṁ kāyaduccaritaṁ vacīduccaritaṁ manoduccaritaṁ tasmiṁ akaraṇīye kayiramāne ayaṁ ādīnavo pāṭikaṅkho”ti.",
  "an2.18:2.1_0": "“Ekaṁsenāhaṁ, ānanda, karaṇīyaṁ vadāmi kāyasucaritaṁ vacīsucaritaṁ manosucaritan”ti.",
  "an2.18:2.2_0": "“Yamidaṁ, bhante,",
  "an2.18:2.2_1": "bhagavatā ekaṁsena karaṇīyaṁ akkhātaṁ kāyasucaritaṁ vacīsucaritaṁ manosucaritaṁ tasmiṁ karaṇīye kayiramāne ko ānisaṁso pāṭikaṅkho”ti?",
  "an2.18:2.3_0": "“Yamidaṁ, ānanda,",
  "an2.18:2.3_1": "mayā ekaṁsena karaṇīyaṁ akkhātaṁ kāyasucaritaṁ vacīsucaritaṁ manosucaritaṁ tasmiṁ karaṇīye kayiramāne ayaṁ ānisaṁso pāṭikaṅkho—",
  "an2.18:2.4_0": "attāpi attānaṁ na upavadati,",
  "an2.18:2.5_0": "anuvicca viññū pasaṁsanti,",
  "an2.18:2.6_0": "kalyāṇo kittisaddo abbhuggacchati,",
  "an2.18:2.7_0": "asammūḷho kālaṁ karoti,",
  "an2.18:2.8_0": "kāyassa bhedā paraṁ maraṇā sugatiṁ saggaṁ lokaṁ upapajjati.",
  "an2.18:2.9_0": "Yamidaṁ, ānanda,",
  "an2.18:2.9_1": "mayā ekaṁsena karaṇīyaṁ akkhātaṁ kāyasucaritaṁ vacīsucaritaṁ manosucaritaṁ tasmiṁ karaṇīye kayiramāne ayaṁ ānisaṁso pāṭikaṅkho”ti.",
  "an2.19:1.0_0": "19",
  "an2.19:1.1_0": "“Akusalaṁ, bhikkhave, pajahatha.",
  "an2.19:1.2_0": "Sakkā, bhikkhave, akusalaṁ pajahituṁ.",
  "an2.19:1.3_0": "No cedaṁ, bhikkhave, sakkā abhavissa akusalaṁ pajahituṁ, nāhaṁ evaṁ vadeyyaṁ:",
  "an2.19:1.4_0": "‘akusalaṁ, bhikkhave, pajahathā’ti.",
  "an2.19:1.5_0": "Yasmā ca kho, bhikkhave, sakkā akusalaṁ pajahituṁ tasmāhaṁ evaṁ vadāmi:",
  "an2.19:1.6_0": "‘akusalaṁ, bhikkhave, pajahathā’ti.",
  "an2.19:1.7_0": "Akusalañca hidaṁ, bhikkhave, pahīnaṁ ahitāya dukkhāya saṁvatteyya nāhaṁ evaṁ vadeyyaṁ:",
  "an2.19:1.8_0": "‘akusalaṁ, bhikkhave, pajahathā’ti.",
  "an2.19:1.9_0": "Yasmā ca kho, bhikkhave, akusalaṁ pahīnaṁ hitāya sukhāya saṁvattati tasmāhaṁ evaṁ vadāmi:",
  "an2.19:1.10_0": "‘akusalaṁ, bhikkhave, pajahathā’”ti.",
  "an2.19:2.1_0": "“Kusalaṁ, bhikkhave, bhāvetha.",
  "an2.19:2.2_0": "Sakkā, bhikkhave, kusalaṁ bhāvetuṁ.",
  "an2.19:2.3_0": "No cedaṁ, bhikkhave, sakkā abhavissa kusalaṁ bhāvetuṁ, nāhaṁ evaṁ vadeyyaṁ:",
  "an2.19:2.4_0": "‘kusalaṁ, bhikkhave, bhāvethā’ti.",
  "an2.19:2.5_0": "Yasmā ca kho, bhikkhave, sakkā kusalaṁ bhāvetuṁ tasmāhaṁ evaṁ vadāmi:",
  "an2.19:2.6_0": "‘kusalaṁ, bhikkhave, bhāvethā’ti.",
  "an2.19:2.7_0": "Kusalañca hidaṁ, bhikkhave, bhāvitaṁ ahitāya dukkhāya saṁvatteyya, nāhaṁ evaṁ vadeyyaṁ:",
  "an2.19:2.8_0": "‘kusalaṁ, bhikkhave, bhāvethā’ti.",
  "an2.19:2.9_0": "Yasmā ca kho, bhikkhave, kusalaṁ bhāvitaṁ hitāya sukhāya saṁvattati tasmāhaṁ evaṁ vadāmi:",
  "an2.19:2.10_0": "‘kusalaṁ, bhikkhave, bhāvethā’”ti.",
  "an2.20:1.0_0": "20",
  "an2.20:1.1_0": "“Dveme, bhikkhave, dhammā saddhammassa sammosāya antaradhānāya saṁvattanti.",
  "an2.20:1.2_0": "Katame dve?",
  "an2.20:1.3_0": "Dunnikkhittañca padabyañjanaṁ attho ca dunnīto.",
  "an2.20:1.4_0": "Dunnikkhittassa, bhikkhave, padabyañjanassa atthopi dunnayo hoti.",
  "an2.20:1.5_0": "Ime kho, bhikkhave, dve dhammā saddhammassa sammosāya antaradhānāya saṁvattantī”ti.",
  "an2.20:2.1_0": "“Dveme, bhikkhave, dhammā saddhammassa ṭhitiyā asammosāya anantaradhānāya saṁvattanti.",
  "an2.20:2.2_0": "Katame dve?",
  "an2.20:2.3_0": "Sunikkhittañca padabyañjanaṁ attho ca sunīto.",
  "an2.20:2.4_0": "Sunikkhittassa, bhikkhave, padabyañjanassa atthopi sunayo hoti.",
  "an2.20:2.5_0": "Ime kho, bhikkhave, dve dhammā saddhammassa ṭhitiyā asammosāya anantaradhānāya saṁvattantī”ti.",
  "an2.20:2.6_0": "Adhikaraṇavaggo dutiyo.",
  "an2.21:0.1_0": "Aṅguttara Nikāya 2",
  "an2.21:0.2_0": "3. Bālavagga",
  "an2.21:1.0_0": "21",
  "an2.21:1.1_0": "“Dveme, bhikkhave, bālā.",
  "an2.21:1.2_0": "Katame dve?",
  "an2.21:1.3_0": "Yo ca accayaṁ accayato na passati, yo ca accayaṁ desentassa yathādhammaṁ nappaṭiggaṇhāti.",
  "an2.21:1.4_0": "Ime kho, bhikkhave, dve bālāti.",
  "an2.21:2.1_0": "Dveme, bhikkhave, paṇḍitā.",
  "an2.21:2.2_0": "Katame dve?",
  "an2.21:2.3_0": "Yo ca accayaṁ accayato passati, yo ca accayaṁ desentassa yathādhammaṁ paṭiggaṇhāti.",
  "an2.21:2.4_0": "Ime kho, bhikkhave, dve paṇḍitā”ti.",
  "an2.22:1.0_0": "22",
  "an2.22:1.1_0": "“Dveme, bhikkhave, tathāgataṁ abbhācikkhanti.",
  "an2.22:1.2_0": "Katame dve?",
  "an2.22:1.3_0": "Duṭṭho vā dosantaro, saddho vā duggahitena.",
  "an2.22:1.4_0": "Ime kho, bhikkhave, dve tathāgataṁ abbhācikkhantī”ti.",
  "an2.23:1.0_0": "23",
  "an2.23:1.1_0": "“Dveme, bhikkhave, tathāgataṁ abbhācikkhanti.",
  "an2.23:1.2_0": "Katame dve?",
  "an2.23:1.3_0": "Yo ca abhāsitaṁ alapitaṁ tathāgatena bhāsitaṁ lapitaṁ tathāgatenāti dīpeti,",
  "an2.23:1.3_1": "yo ca bhāsitaṁ lapitaṁ tathāgatena abhāsitaṁ alapitaṁ tathāgatenāti dīpeti.",
  "an2.23:1.4_0": "Ime kho, bhikkhave, dve tathāgataṁ abbhācikkhantīti.",
  "an2.23:2.1_0": "Dveme, bhikkhave, tathāgataṁ nābbhācikkhanti.",
  "an2.23:2.2_0": "Katame dve?",
  "an2.23:2.3_0": "Yo ca abhāsitaṁ alapitaṁ tathāgatena abhāsitaṁ alapitaṁ tathāgatenāti dīpeti,",
  "an2.23:2.3_1": "yo ca bhāsitaṁ lapitaṁ tathāgatena bhāsitaṁ lapitaṁ tathāgatenāti dīpeti.",
  "an2.23:2.4_0": "Ime kho, bhikkhave, dve tathāgataṁ nābbhācikkhantī”ti.",
  "an2.24:1.0_0": "24",
  "an2.24:1.1_0": "“Dveme, bhikkhave, tathāgataṁ abbhācikkhanti.",
  "an2.24:1.2_0": "Katame dve?",
  "an2.24:1.3_0": "Yo ca neyyatthaṁ suttantaṁ nītattho suttantoti dīpeti,",
  "an2.24:1.3_1": "yo ca nītatthaṁ suttantaṁ neyyattho suttantoti dīpeti.",
  "an2.24:1.4_0": "Ime kho, bhikkhave, dve tathāgataṁ abbhācikkhantī”ti.",
  "an2.25:1.0_0": "25",
  "an2.25:1.1_0": "“Dveme, bhikkhave, tathāgataṁ nābbhācikkhanti.",
  "an2.25:1.2_0": "Katame dve?",
  "an2.25:1.3_0": "Yo ca neyyatthaṁ suttantaṁ neyyattho suttantoti dīpeti,",
  "an2.25:1.3_1": "yo ca nītatthaṁ suttantaṁ nītattho suttantoti dīpeti.",
  "an2.25:1.4_0": "Ime kho, bhikkhave, dve tathāgataṁ nābbhācikkhantī”ti.",
  "an2.26:1.0_0": "26",
  "an2.26:1.1_0": "“Paṭicchannakammantassa, bhikkhave, dvinnaṁ gatīnaṁ aññatarā gati pāṭikaṅkhā—",
  "an2.26:1.2_0": "nirayo vā tiracchānayoni vāti.",
  "an2.26:2.1_0": "Appaṭicchannakammantassa, bhikkhave, dvinnaṁ gatīnaṁ aññatarā gati pāṭikaṅkhā—",
  "an2.26:2.2_0": "devā vā manussā vā”ti.",
  "an2.27:1.0_0": "27",
  "an2.27:1.1_0": "“Micchādiṭṭhikassa, bhikkhave, dvinnaṁ gatīnaṁ aññatarā gati pāṭikaṅkhā—",
  "an2.27:1.2_0": "nirayo vā tiracchānayoni vā”ti.",
  "an2.28:1.0_0": "28",
  "an2.28:1.1_0": "“Sammādiṭṭhikassa, bhikkhave, dvinnaṁ gatīnaṁ aññatarā gati pāṭikaṅkhā—",
  "an2.28:1.2_0": "devā vā manussā vā”ti.",
  "an2.29:1.0_0": "29",
  "an2.29:1.1_0": "“Dussīlassa, bhikkhave, dve paṭiggāhā—",
  "an2.29:1.2_0": "nirayo vā tiracchānayoni vā.",
  "an2.29:2.1_0": "Sīlavato, bhikkhave, dve paṭiggāhā—",
  "an2.29:2.2_0": "devā vā manussā vā”ti.",
  "an2.30:1.0_0": "30",
  "an2.30:1.1_0": "“Dvāhaṁ, bhikkhave, atthavase sampassamāno araññavanapatthāni pantāni senāsanāni paṭisevāmi.",
  "an2.30:1.2_0": "Katame dve?",
  "an2.30:1.3_0": "Attano ca diṭṭhadhammasukhavihāraṁ sampassamāno, pacchimañca janataṁ anukampamāno.",
  "an2.30:1.4_0": "Ime kho ahaṁ,",
  "an2.30:1.4_1": "bhikkhave,",
  "an2.30:1.4_2": "dve atthavase sampassamāno araññavanapatthāni pantāni senāsanāni paṭisevāmī”ti.",
  "an2.31:1.0_0": "31",
  "an2.31:1.1_0": "“Dve me, bhikkhave, dhammā vijjābhāgiyā.",
  "an2.31:1.2_0": "Katame dve?",
  "an2.31:1.3_0": "Samatho ca vipassanā ca.",
  "an2.31:1.4_0": "Samatho, bhikkhave, bhāvito kamatthamanubhoti?",
  "an2.31:1.5_0": "Cittaṁ bhāvīyati.",
  "an2.31:1.6_0": "Cittaṁ bhāvitaṁ kamatthamanubhoti?",
  "an2.31:1.7_0": "Yo rāgo so pahīyati.",
  "an2.31:1.8_0": "Vipassanā, bhikkhave, bhāvitā kamatthamanubhoti?",
  "an2.31:1.9_0": "Paññā bhāvīyati.",
  "an2.31:1.10_0": "Paññā bhāvitā kamatthamanubhoti?",
  "an2.31:1.11_0": "Yā avijjā sā pahīyati.",
  "an2.31:1.12_0": "Rāgupakkiliṭṭhaṁ vā, bhikkhave, cittaṁ na vimuccati, avijjupakkiliṭṭhā vā paññā na bhāvīyati.",
  "an2.31:1.13_0": "Iti kho, bhikkhave, rāgavirāgā cetovimutti, avijjāvirāgā paññāvimuttī”ti.",
  "an2.31:1.14_0": "Bālavaggo tatiyo.",
  "an2.32:0.1_0": "Aṅguttara Nikāya 2",
  "an2.32:0.2_0": "4. Samacittavagga",
  "an2.32:1.0_0": "32",
  "an2.32:1.1_0": "“Asappurisabhūmiñca vo, bhikkhave, desessāmi sappurisabhūmiñca.",
  "an2.32:1.2_0": "Taṁ suṇātha, sādhukaṁ manasi karotha. bhāsissāmī”ti.",
  "an2.32:1.3_0": "“Evaṁ, bhante”ti kho te bhikkhū bhagavato paccassosuṁ.",
  "an2.32:1.4_0": "Bhagavā etadavoca:",
  "an2.32:2.1_0": "“Katamā ca, bhikkhave, asappurisabhūmi?",
  "an2.32:2.2_0": "Asappuriso, bhikkhave, akataññū hoti akatavedī.",
  "an2.32:2.3_0": "Asabbhi hetaṁ, bhikkhave, upaññātaṁ yadidaṁ akataññutā akataveditā.",
  "an2.32:2.4_0": "Kevalā esā, bhikkhave, asappurisabhūmi yadidaṁ akataññutā akataveditā. (…)",
  "an2.32:2.5_0": "Sappuriso ca kho, bhikkhave, kataññū hoti katavedī.",
  "an2.32:2.6_0": "Sabbhi hetaṁ, bhikkhave, upaññātaṁ yadidaṁ kataññutā kataveditā.",
  "an2.32:2.7_0": "Kevalā esā, bhikkhave, sappurisabhūmi yadidaṁ kataññutā kataveditā”ti.",
  "an2.33:1.0_0": "33",
  "an2.33:1.1_0": "“Dvinnāhaṁ, bhikkhave, na suppatikāraṁ vadāmi.",
  "an2.33:1.2_0": "Katamesaṁ dvinnaṁ?",
  "an2.33:1.3_0": "Mātu ca pitu ca.",
  "an2.33:1.4_0": "Ekena,",
  "an2.33:1.4_1": "bhikkhave,",
  "an2.33:1.4_2": "aṁsena mātaraṁ parihareyya,",
  "an2.33:1.4_3": "ekena aṁsena pitaraṁ parihareyya vassasatāyuko vassasatajīvī so ca nesaṁ ucchādanaparimaddananhāpanasambāhanena.",
  "an2.33:1.5_0": "Te ca tattheva muttakarīsaṁ cajeyyuṁ, na tveva, bhikkhave, mātāpitūnaṁ kataṁ vā hoti paṭikataṁ vā.",
  "an2.33:1.6_0": "Imissā ca,",
  "an2.33:1.6_1": "bhikkhave,",
  "an2.33:1.6_2": "mahāpathaviyā pahūtarattaratanāya mātāpitaro issarādhipacce rajje patiṭṭhāpeyya, na tveva,",
  "an2.33:1.6_3": "bhikkhave,",
  "an2.33:1.6_4": "mātāpitūnaṁ kataṁ vā hoti paṭikataṁ vā.",
  "an2.33:1.7_0": "Taṁ kissa hetu?",
  "an2.33:1.8_0": "Bahukārā, bhikkhave, mātāpitaro puttānaṁ āpādakā posakā imassa lokassa dassetāro.",
  "an2.33:1.9_0": "Yo ca kho,",
  "an2.33:1.9_1": "bhikkhave,",
  "an2.33:1.9_2": "mātāpitaro assaddhe saddhāsampadāya samādapeti niveseti patiṭṭhāpeti,",
  "an2.33:1.9_3": "dussīle sīlasampadāya samādapeti niveseti patiṭṭhāpeti,",
  "an2.33:1.9_4": "maccharī cāgasampadāya samādapeti niveseti patiṭṭhāpeti,",
  "an2.33:1.9_5": "duppaññe paññāsampadāya samādapeti niveseti patiṭṭhāpeti,",
  "an2.33:1.9_6": "ettāvatā kho,",
  "an2.33:1.9_7": "bhikkhave,",
  "an2.33:1.9_8": "mātāpitūnaṁ katañca hoti paṭikatañcā”ti.",
  "an2.34:1.0_0": "34",
  "an2.34:1.1_0": "Atha kho aññataro brāhmaṇo yena bhagavā tenupasaṅkami;",
  "an2.34:1.1_1": "upasaṅkamitvā bhagavatā saddhiṁ sammodi.",
  "an2.34:1.1_2": "Sammodanīyaṁ kathaṁ …pe…",
  "an2.34:1.1_3": "ekamantaṁ nisinno kho so brāhmaṇo bhagavantaṁ etadavoca:",
  "an2.34:1.2_0": "“kiṁvādī bhavaṁ gotamo kimakkhāyī”ti?",
  "an2.34:1.3_0": "“Kiriyavādī cāhaṁ, brāhmaṇa, akiriyavādī cā”ti.",
  "an2.34:1.4_0": "“Yathākathaṁ pana bhavaṁ gotamo kiriyavādī ca akiriyavādī cā”ti?",
  "an2.34:2.1_0": "“Akiriyaṁ kho ahaṁ, brāhmaṇa,",
  "an2.34:2.1_1": "vadāmi kāyaduccaritassa vacīduccaritassa manoduccaritassa,",
  "an2.34:2.1_2": "anekavihitānaṁ pāpakānaṁ akusalānaṁ dhammānaṁ akiriyaṁ vadāmi.",
  "an2.34:2.2_0": "Kiriyañca kho ahaṁ, brāhmaṇa,",
  "an2.34:2.2_1": "vadāmi kāyasucaritassa vacīsucaritassa manosucaritassa,",
  "an2.34:2.2_2": "anekavihitānaṁ kusalānaṁ dhammānaṁ kiriyaṁ vadāmi.",
  "an2.34:2.3_0": "Evaṁ kho ahaṁ, brāhmaṇa, kiriyavādī ca akiriyavādī cā”ti.",
  "an2.34:3.1_0": "“Abhikkantaṁ,",
  "an2.34:3.1_1": "bho gotama …pe…",
  "an2.34:3.1_2": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "an2.35:1.0_0": "35",
  "an2.35:1.1_0": "Atha kho anāthapiṇḍiko gahapati yena bhagavā tenupasaṅkami;",
  "an2.35:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an2.35:1.1_2": "Ekamantaṁ nisinno kho anāthapiṇḍiko gahapati bhagavantaṁ etadavoca:",
  "an2.35:1.2_0": "“kati nu kho, bhante, loke dakkhiṇeyyā, kattha ca dānaṁ dātabban”ti?",
  "an2.35:1.3_0": "“Dve kho, gahapati, loke dakkhiṇeyyā—",
  "an2.35:1.4_0": "sekho ca asekho ca.",
  "an2.35:1.5_0": "Ime kho, gahapati, dve loke dakkhiṇeyyā, ettha ca dānaṁ dātabban”ti.",
  "an2.35:2.1_0": "Idamavoca bhagavā.",
  "an2.35:2.2_0": "Idaṁ vatvāna sugato athāparaṁ etadavoca satthā:",
  "an2.35:3.1_0": "“Sekho asekho ca imasmiṁ loke,",
  "an2.35:3.2_0": "Āhuneyyā yajamānānaṁ honti;",
  "an2.35:3.3_0": "Te ujjubhūtā kāyena,",
  "an2.35:3.4_0": "Vācāya uda cetasā;",
  "an2.35:3.5_0": "Khettaṁ taṁ yajamānānaṁ,",
  "an2.35:3.6_0": "Ettha dinnaṁ mahapphalan”ti.",
  "an2.36:1.0_0": "36",
  "an2.36:1.1_0": "Evaṁ me sutaṁ—",
  "an2.36:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an2.36:1.3_0": "Tena kho pana samayena āyasmā sāriputto sāvatthiyaṁ viharati pubbārāme migāramātupāsāde.",
  "an2.36:1.4_0": "Tatra kho āyasmā sāriputto bhikkhū āmantesi:",
  "an2.36:1.5_0": "“āvuso bhikkhave”ti.",
  "an2.36:1.6_0": "“Āvuso”ti kho te bhikkhū āyasmato sāriputtassa paccassosuṁ.",
  "an2.36:1.7_0": "Āyasmā sāriputto etadavoca:",
  "an2.36:1.8_0": "“ajjhattasaṁyojanañca, āvuso, puggalaṁ desessāmi bahiddhāsaṁyojanañca.",
  "an2.36:1.9_0": "Taṁ suṇātha, sādhukaṁ manasi karotha, bhāsissāmī”ti.",
  "an2.36:1.10_0": "“Evamāvuso”ti kho te bhikkhū āyasmato sāriputtassa paccassosuṁ.",
  "an2.36:1.11_0": "Āyasmā sāriputto etadavoca:",
  "an2.36:2.1_0": "“Katamo cāvuso, ajjhattasaṁyojano puggalo?",
  "an2.36:2.2_0": "Idhāvuso,",
  "an2.36:2.2_1": "bhikkhu sīlavā hoti,",
  "an2.36:2.2_2": "pātimokkhasaṁvarasaṁvuto viharati ācāragocarasampanno,",
  "an2.36:2.2_3": "aṇumattesu vajjesu bhayadassāvī,",
  "an2.36:2.2_4": "samādāya sikkhati sikkhāpadesu.",
  "an2.36:2.3_0": "So kāyassa bhedā paraṁ maraṇā aññataraṁ devanikāyaṁ upapajjati.",
  "an2.36:2.4_0": "So tato cuto āgāmī hoti, āgantā itthattaṁ.",
  "an2.36:2.5_0": "Ayaṁ vuccati, āvuso, ajjhattasaṁyojano puggalo āgāmī hoti, āgantā itthattaṁ.",
  "an2.36:3.1_0": "Katamo cāvuso, bahiddhāsaṁyojano puggalo?",
  "an2.36:3.2_0": "Idhāvuso,",
  "an2.36:3.2_1": "bhikkhu sīlavā hoti,",
  "an2.36:3.2_2": "pātimokkhasaṁvarasaṁvuto viharati ācāragocarasampanno,",
  "an2.36:3.2_3": "aṇumattesu vajjesu bhayadassāvī,",
  "an2.36:3.2_4": "samādāya sikkhati sikkhāpadesu.",
  "an2.36:3.3_0": "So aññataraṁ santaṁ cetovimuttiṁ upasampajja viharati.",
  "an2.36:3.4_0": "So kāyassa bhedā paraṁ maraṇā aññataraṁ devanikāyaṁ upapajjati.",
  "an2.36:3.5_0": "So tato cuto anāgāmī hoti, anāgantā itthattaṁ.",
  "an2.36:3.6_0": "Ayaṁ vuccatāvuso, bahiddhāsaṁyojano puggalo anāgāmī hoti, anāgantā itthattaṁ.",
  "an2.36:4.1_0": "Puna caparaṁ, āvuso, bhikkhu sīlavā hoti …pe… samādāya sikkhati sikkhāpadesu.",
  "an2.36:4.2_0": "So kāmānaṁyeva nibbidāya virāgāya nirodhāya paṭipanno hoti.",
  "an2.36:4.3_0": "So bhavānaṁyeva nibbidāya virāgāya nirodhāya paṭipanno hoti.",
  "an2.36:4.4_0": "So taṇhākkhayāya paṭipanno hoti.",
  "an2.36:4.5_0": "So lobhakkhayāya paṭipanno hoti.",
  "an2.36:4.6_0": "So kāyassa bhedā paraṁ maraṇā aññataraṁ devanikāyaṁ upapajjati.",
  "an2.36:4.7_0": "So tato cuto anāgāmī hoti, anāgantā itthattaṁ.",
  "an2.36:4.8_0": "Ayaṁ vuccatāvuso, bahiddhāsaṁyojano puggalo anāgāmī hoti, anāgantā itthattan”ti.",
  "an2.36:5.1_0": "Atha kho sambahulā samacittā devatā yena bhagavā tenupasaṅkamiṁsu;",
  "an2.36:5.1_1": "upasaṅkamitvā bhagavantaṁ abhivādetvā ekamantaṁ aṭṭhaṁsu.",
  "an2.36:5.1_2": "Ekamantaṁ ṭhitā kho tā devatā bhagavantaṁ etadavocuṁ:",
  "an2.36:5.2_0": "“eso, bhante,",
  "an2.36:5.2_1": "āyasmā sāriputto pubbārāme migāramātupāsāde bhikkhūnaṁ ajjhattasaṁyojanañca puggalaṁ deseti bahiddhāsaṁyojanañca.",
  "an2.36:5.3_0": "Haṭṭhā, bhante, parisā.",
  "an2.36:5.4_0": "Sādhu, bhante, bhagavā yenāyasmā sāriputto tenupasaṅkamatu anukampaṁ upādāyā”ti.",
  "an2.36:5.5_0": "Adhivāsesi bhagavā tuṇhībhāvena.",
  "an2.36:5.6_0": "Atha kho bhagavā—seyyathāpi nāma balavā puriso samiñjitaṁ vā bāhaṁ pasāreyya,",
  "an2.36:5.6_1": "pasāritaṁ vā bāhaṁ samiñjeyya;",
  "an2.36:5.6_2": "evamevaṁ—jetavane antarahito pubbārāme migāramātupāsāde āyasmato sāriputtassa sammukhe pāturahosi.",
  "an2.36:5.7_0": "Nisīdi bhagavā paññatte āsane.",
  "an2.36:5.8_0": "Āyasmāpi kho sāriputto bhagavantaṁ abhivādetvā ekamantaṁ nisīdi.",
  "an2.36:5.9_0": "Ekamantaṁ nisinnaṁ kho āyasmantaṁ sāriputtaṁ bhagavā etadavoca:",
  "an2.36:6.1_0": "“Idha,",
  "an2.36:6.1_1": "sāriputta,",
  "an2.36:6.1_2": "sambahulā samacittā devatā yenāhaṁ tenupasaṅkamiṁsu;",
  "an2.36:6.1_3": "upasaṅkamitvā maṁ abhivādetvā ekamantaṁ aṭṭhaṁsu.",
  "an2.36:6.1_4": "Ekamantaṁ ṭhitā kho,",
  "an2.36:6.1_5": "sāriputta,",
  "an2.36:6.1_6": "tā devatā maṁ etadavocuṁ:",
  "an2.36:6.2_0": "‘eso, bhante,",
  "an2.36:6.2_1": "āyasmā sāriputto pubbārāme migāramātupāsāde bhikkhūnaṁ ajjhattasaṁyojanañca puggalaṁ deseti bahiddhāsaṁyojanañca.",
  "an2.36:6.3_0": "Haṭṭhā, bhante, parisā.",
  "an2.36:6.4_0": "Sādhu, bhante, bhagavā yena āyasmā sāriputto tenupasaṅkamatu anukampaṁ upādāyā’ti.",
  "an2.36:6.5_0": "Tā kho pana,",
  "an2.36:6.5_1": "sāriputta,",
  "an2.36:6.5_2": "devatā dasapi hutvā vīsampi hutvā tiṁsampi hutvā cattālīsampi hutvā paññāsampi hutvā saṭṭhipi hutvā āraggakoṭinitudanamattepi tiṭṭhanti,",
  "an2.36:6.5_3": "na ca aññamaññaṁ byābādhenti.",
  "an2.36:6.6_0": "Siyā kho pana, sāriputta, evamassa:",
  "an2.36:6.7_0": "‘tattha nūna tāsaṁ devatānaṁ tathā cittaṁ bhāvitaṁ yena tā devatā dasapi hutvā vīsampi hutvā tiṁsampi",
  "an2.36:6.7_1": "hutvā cattālīsampi hutvā paññāsampi hutvā saṭṭhipi hutvā āraggakoṭinitudanamattepi tiṭṭhanti na ca aññamaññaṁ",
  "an2.36:6.7_2": "byābādhentī’ti.",
  "an2.36:6.8_0": "Na kho panetaṁ, sāriputta, evaṁ daṭṭhabbaṁ.",
  "an2.36:6.9_0": "Idheva kho,",
  "an2.36:6.9_1": "sāriputta,",
  "an2.36:6.9_2": "tāsaṁ devatānaṁ tathā cittaṁ bhāvitaṁ,",
  "an2.36:6.9_3": "yena tā devatā dasapi hutvā …pe…",
  "an2.36:6.9_4": "na ca aññamaññaṁ byābādhenti.",
  "an2.36:6.10_0": "Tasmātiha, sāriputta, evaṁ sikkhitabbaṁ:",
  "an2.36:6.11_0": "‘santindriyā bhavissāma santamānasā’ti.",
  "an2.36:6.12_0": "Evañhi vo, sāriputta, sikkhitabbaṁ.",
  "an2.36:6.13_0": "‘Santindriyānañhi vo,",
  "an2.36:6.13_1": "sāriputta,",
  "an2.36:6.13_2": "santamānasānaṁ santaṁyeva kāyakammaṁ bhavissati santaṁ vacīkammaṁ santaṁ manokammaṁ.",
  "an2.36:6.14_0": "Santaṁyeva upahāraṁ upaharissāma sabrahmacārīsū’ti.",
  "an2.36:6.15_0": "‘Evañhi vo, sāriputta, sikkhitabbaṁ.",
  "an2.36:6.16_0": "Anassuṁ kho, sāriputta, aññatitthiyā paribbājakā ye imaṁ dhammapariyāyaṁ nāssosun’”ti.",
  "an2.37:1.0_0": "37",
  "an2.37:1.1_0": "Evaṁ me sutaṁ—",
  "an2.37:1.2_0": "ekaṁ samayaṁ āyasmā mahākaccāno varaṇāyaṁ viharati bhaddasāritīre.",
  "an2.37:1.3_0": "Atha kho ārāmadaṇḍo brāhmaṇo yenāyasmā mahākaccāno tenupasaṅkami;",
  "an2.37:1.3_1": "upasaṅkamitvā āyasmatā mahākaccānena saddhiṁ sammodi.",
  "an2.37:1.4_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an2.37:1.4_1": "Ekamantaṁ nisinno kho ārāmadaṇḍo brāhmaṇo āyasmantaṁ mahākaccānaṁ etadavoca:",
  "an2.37:1.5_0": "“ko nu kho,",
  "an2.37:1.5_1": "bho kaccāna,",
  "an2.37:1.5_2": "hetu ko paccayo yena khattiyāpi khattiyehi vivadanti,",
  "an2.37:1.5_3": "brāhmaṇāpi brāhmaṇehi vivadanti,",
  "an2.37:1.5_4": "gahapatikāpi gahapatikehi vivadantī”ti?",
  "an2.37:1.6_0": "“Kāmarāgābhinivesavinibandhapaligedhapariyuṭṭhānajjhosānahetu kho, brāhmaṇa,",
  "an2.37:1.6_1": "khattiyāpi khattiyehi vivadanti,",
  "an2.37:1.6_2": "brāhmaṇāpi brāhmaṇehi vivadanti,",
  "an2.37:1.6_3": "gahapatikāpi gahapatikehi vivadantī”ti.",
  "an2.37:2.1_0": "“Ko pana, bho kaccāna, hetu ko paccayo yena samaṇāpi samaṇehi vivadantī”ti?",
  "an2.37:2.2_0": "“Diṭṭhirāgābhinivesavinibandhapaligedhapariyuṭṭhānajjhosānahetu kho, brāhmaṇa,",
  "an2.37:2.2_1": "samaṇāpi samaṇehi vivadantī”ti.",
  "an2.37:3.1_0": "“Atthi pana,",
  "an2.37:3.1_1": "bho kaccāna,",
  "an2.37:3.1_2": "koci lokasmiṁ yo imañceva kāmarāgābhinivesavinibandhapaligedhapariyuṭṭhānajjhosānaṁ samatikkanto,",
  "an2.37:3.1_3": "imañca diṭṭhirāgābhinivesavinibandhapaligedhapariyuṭṭhānajjhosānaṁ samatikkanto”ti?",
  "an2.37:3.2_0": "“Atthi, brāhmaṇa,",
  "an2.37:3.2_1": "lokasmiṁ yo imañceva kāmarāgābhinivesavinibandhapaligedhapariyuṭṭhānajjhosānaṁ samatikkanto,",
  "an2.37:3.2_2": "imañca diṭṭhirāgābhinivesavinibandhapaligedhapariyuṭṭhānajjhosānaṁ samatikkanto”ti.",
  "an2.37:4.1_0": "“Ko pana so,",
  "an2.37:4.1_1": "bho kaccāna,",
  "an2.37:4.1_2": "lokasmiṁ yo imañceva kāmarāgābhinivesavinibandhapaligedhapariyuṭṭhānajjhosānaṁ samatikkanto,",
  "an2.37:4.1_3": "imañca diṭṭhirāgābhinivesavinibandhapaligedhapariyuṭṭhānajjhosānaṁ samatikkanto”ti?",
  "an2.37:4.2_0": "“Atthi, brāhmaṇa, puratthimesu janapadesu sāvatthī nāma nagaraṁ.",
  "an2.37:4.3_0": "Tattha so bhagavā etarahi viharati arahaṁ sammāsambuddho.",
  "an2.37:4.4_0": "So hi, brāhmaṇa,",
  "an2.37:4.4_1": "bhagavā imañceva kāmarāgābhinivesavinibandhapaligedhapariyuṭṭhānajjhosānaṁ samatikkanto,",
  "an2.37:4.4_2": "imañca diṭṭhirāgābhinivesavinibandhapaligedhapariyuṭṭhānajjhosānaṁ samatikkanto”ti.",
  "an2.37:5.1_0": "Evaṁ vutte,",
  "an2.37:5.1_1": "ārāmadaṇḍo brāhmaṇo uṭṭhāyāsanā ekaṁsaṁ uttarāsaṅgaṁ karitvā dakkhiṇaṁ jāṇumaṇḍalaṁ pathaviyaṁ nihantvā",
  "an2.37:5.1_2": "yena bhagavā tenañjaliṁ paṇāmetvā tikkhattuṁ udānaṁ udānesi:",
  "an2.37:6.1_0": "“Namo tassa bhagavato arahato sammāsambuddhassa.",
  "an2.37:7.1_0": "Namo tassa bhagavato arahato sammāsambuddhassa.",
  "an2.37:8.1_0": "Namo tassa bhagavato arahato sammāsambuddhassa.",
  "an2.37:9.1_0": "Yo hi so bhagavā imañceva kāmarāgābhinivesavinibandhapaligedhapariyuṭṭhānajjhosānaṁ samatikkanto,",
  "an2.37:9.1_1": "imañca diṭṭhirāgābhinivesavinibandhapaligedhapariyuṭṭhānajjhosānaṁ samatikkanto”ti.",
  "an2.37:10.1_0": "“Abhikkantaṁ, bho kaccāna, abhikkantaṁ, bho kaccāna.",
  "an2.37:10.2_0": "Seyyathāpi,",
  "an2.37:10.2_1": "bho kaccāna,",
  "an2.37:10.2_2": "nikkujjitaṁ vā ukkujjeyya,",
  "an2.37:10.2_3": "paṭicchannaṁ vā vivareyya,",
  "an2.37:10.2_4": "mūḷhassa vā maggaṁ ācikkheyya;",
  "an2.37:10.2_5": "andhakāre vā telapajjotaṁ dhāreyya:",
  "an2.37:10.2_6": "‘cakkhumanto rūpāni dakkhantī’ti;",
  "an2.37:10.2_7": "evamevaṁ bhotā kaccānena anekapariyāyena dhammo pakāsito.",
  "an2.37:10.3_0": "Esāhaṁ, bho kaccāna, taṁ bhavantaṁ gotamaṁ saraṇaṁ gacchāmi dhammañca bhikkhusaṅghañca.",
  "an2.37:10.4_0": "Upāsakaṁ maṁ bhavaṁ kaccāno dhāretu ajjatagge pāṇupetaṁ saraṇaṁ gatan”ti.",
  "an2.38:1.0_0": "38",
  "an2.38:1.1_0": "Ekaṁ samayaṁ āyasmā mahākaccāno madhurāyaṁ viharati gundāvane.",
  "an2.38:1.2_0": "Atha kho kandarāyano brāhmaṇo yenāyasmā mahākaccāno tenupasaṅkami;",
  "an2.38:1.2_1": "upasaṅkamitvā āyasmatā mahākaccānena saddhiṁ …pe…",
  "an2.38:1.2_2": "ekamantaṁ nisinno kho kandarāyano brāhmaṇo āyasmantaṁ mahākaccānaṁ etadavoca:",
  "an2.38:1.3_0": "“sutaṁ metaṁ,",
  "an2.38:1.3_1": "bho kaccāna,",
  "an2.38:1.3_2": "‘na samaṇo kaccāno brāhmaṇe jiṇṇe vuddhe mahallake addhagate vayoanuppatte abhivādeti vā paccuṭṭheti vā āsanena vā nimantetī’ti.",
  "an2.38:1.4_0": "Tayidaṁ, bho kaccāna, tatheva?",
  "an2.38:1.5_0": "Na hi bhavaṁ kaccāno brāhmaṇe jiṇṇe vuddhe mahallake addhagate vayoanuppatte abhivādeti vā paccuṭṭheti vā āsanena vā nimanteti.",
  "an2.38:1.6_0": "Tayidaṁ, bho kaccāna, na sampannamevā”ti.",
  "an2.38:2.1_0": "“Atthi, brāhmaṇa,",
  "an2.38:2.1_1": "tena bhagavatā jānatā passatā arahatā sammāsambuddhena vuddhabhūmi ca akkhātā daharabhūmi ca.",
  "an2.38:2.2_0": "Vuddho cepi, brāhmaṇa,",
  "an2.38:2.2_1": "hoti āsītiko vā nāvutiko vā vassasatiko vā jātiyā,",
  "an2.38:2.2_2": "so ca kāme paribhuñjati kāmamajjhāvasati kāmapariḷāhena pariḍayhati kāmavitakkehi khajjati kāmapariyesanāya ussuko.",
  "an2.38:2.3_0": "Atha kho so bālo na therotveva saṅkhyaṁ gacchati.",
  "an2.38:2.4_0": "Daharo cepi, brāhmaṇa, hoti yuvā susukāḷakeso bhadrena yobbanena samannāgato paṭhamena vayasā.",
  "an2.38:2.5_0": "So ca na kāme paribhuñjati na kāmamajjhāvasati,",
  "an2.38:2.5_1": "na kāmapariḷāhena pariḍayhati,",
  "an2.38:2.5_2": "na kāmavitakkehi khajjati,",
  "an2.38:2.5_3": "na kāmapariyesanāya ussuko.",
  "an2.38:2.6_0": "Atha kho so paṇḍito therotveva saṅkhyaṁ gacchatī”ti.",
  "an2.38:3.1_0": "Evaṁ vutte,",
  "an2.38:3.1_1": "kandarāyano brāhmaṇo uṭṭhāyāsanā ekaṁsaṁ uttarāsaṅgaṁ karitvā daharānaṁ sataṁ bhikkhūnaṁ pāde sirasā vandati:",
  "an2.38:3.2_0": "“vuddhā bhavanto, vuddhabhūmiyaṁ ṭhitā.",
  "an2.38:3.3_0": "Daharā mayaṁ, daharabhūmiyaṁ ṭhitā”ti.",
  "an2.38:4.1_0": "“Abhikkantaṁ,",
  "an2.38:4.1_1": "bho kaccāna …pe…",
  "an2.38:4.1_2": "upāsakaṁ maṁ bhavaṁ kaccāno dhāretu ajjatagge pāṇupetaṁ saraṇaṁ gatan”ti.",
  "an2.39:1.0_0": "39",
  "an2.39:1.1_0": "“Yasmiṁ, bhikkhave, samaye corā balavanto honti, rājāno tasmiṁ samaye dubbalā honti.",
  "an2.39:1.2_0": "Tasmiṁ,",
  "an2.39:1.2_1": "bhikkhave,",
  "an2.39:1.2_2": "samaye rañño na phāsu hoti atiyātuṁ vā niyyātuṁ vā paccantime vā janapade anusaññātuṁ.",
  "an2.39:1.3_0": "Brāhmaṇagahapatikānampi tasmiṁ samaye na phāsu hoti atiyātuṁ vā niyyātuṁ vā bāhirāni vā kammantāni paṭivekkhituṁ.",
  "an2.39:1.4_0": "Evamevaṁ kho,",
  "an2.39:1.4_1": "bhikkhave,",
  "an2.39:1.4_2": "yasmiṁ samaye pāpabhikkhū balavanto honti,",
  "an2.39:1.4_3": "pesalā bhikkhū tasmiṁ samaye dubbalā honti.",
  "an2.39:1.5_0": "Tasmiṁ,",
  "an2.39:1.5_1": "bhikkhave,",
  "an2.39:1.5_2": "samaye pesalā bhikkhū tuṇhībhūtā tuṇhībhūtāva saṅghamajjhe saṅkasāyanti paccantime vā janapade acchanti.",
  "an2.39:1.6_0": "Tayidaṁ,",
  "an2.39:1.6_1": "bhikkhave,",
  "an2.39:1.6_2": "hoti bahujanāhitāya bahujanāsukhāya,",
  "an2.39:1.6_3": "bahuno janassa anatthāya ahitāya dukkhāya devamanussānaṁ.",
  "an2.39:2.1_0": "Yasmiṁ, bhikkhave, samaye rājāno balavanto honti, corā tasmiṁ samaye dubbalā honti.",
  "an2.39:2.2_0": "Tasmiṁ,",
  "an2.39:2.2_1": "bhikkhave,",
  "an2.39:2.2_2": "samaye rañño phāsu hoti atiyātuṁ vā niyyātuṁ vā paccantime vā janapade anusaññātuṁ.",
  "an2.39:2.3_0": "Brāhmaṇagahapatikānampi tasmiṁ samaye phāsu hoti atiyātuṁ vā niyyātuṁ vā bāhirāni vā kammantāni paṭivekkhituṁ.",
  "an2.39:2.4_0": "Evamevaṁ kho,",
  "an2.39:2.4_1": "bhikkhave,",
  "an2.39:2.4_2": "yasmiṁ samaye pesalā bhikkhū balavanto honti,",
  "an2.39:2.4_3": "pāpabhikkhū tasmiṁ samaye dubbalā honti.",
  "an2.39:2.5_0": "Tasmiṁ,",
  "an2.39:2.5_1": "bhikkhave,",
  "an2.39:2.5_2": "samaye pāpabhikkhū tuṇhībhūtā tuṇhībhūtāva saṅghamajjhe saṅkasāyanti,",
  "an2.39:2.5_3": "yena vā pana tena pakkamanti.",
  "an2.39:2.6_0": "Tayidaṁ,",
  "an2.39:2.6_1": "bhikkhave,",
  "an2.39:2.6_2": "hoti bahujanahitāya bahujanasukhāya,",
  "an2.39:2.6_3": "bahuno janassa atthāya hitāya sukhāya devamanussānan”ti.",
  "an2.40:1.0_0": "40",
  "an2.40:1.1_0": "“Dvinnāhaṁ, bhikkhave, micchāpaṭipattiṁ na vaṇṇemi, gihissa vā pabbajitassa vā.",
  "an2.40:1.2_0": "Gihī vā,",
  "an2.40:1.2_1": "bhikkhave,",
  "an2.40:1.2_2": "pabbajito vā micchāpaṭipanno micchāpaṭipattādhikaraṇahetu na ārādhako hoti ñāyaṁ dhammaṁ kusalaṁ.",
  "an2.40:2.1_0": "Dvinnāhaṁ, bhikkhave, sammāpaṭipattiṁ vaṇṇemi, gihissa vā pabbajitassa vā.",
  "an2.40:2.2_0": "Gihī vā,",
  "an2.40:2.2_1": "bhikkhave,",
  "an2.40:2.2_2": "pabbajito vā sammāpaṭipanno sammāpaṭipattādhikaraṇahetu ārādhako hoti ñāyaṁ dhammaṁ kusalan”ti.",
  "an2.41:1.0_0": "41",
  "an2.41:1.1_0": "“Ye te,",
  "an2.41:1.1_1": "bhikkhave,",
  "an2.41:1.1_2": "bhikkhū duggahitehi suttantehi byañjanappatirūpakehi atthañca dhammañca paṭibāhanti te,",
  "an2.41:1.1_3": "bhikkhave,",
  "an2.41:1.1_4": "bhikkhū bahujanāhitāya paṭipannā bahujanāsukhāya,",
  "an2.41:1.1_5": "bahuno janassa anatthāya ahitāya dukkhāya devamanussānaṁ.",
  "an2.41:1.2_0": "Bahuñca te, bhikkhave, bhikkhū apuññaṁ pasavanti, te cimaṁ saddhammaṁ antaradhāpenti.",
  "an2.41:2.1_0": "Ye te,",
  "an2.41:2.1_1": "bhikkhave,",
  "an2.41:2.1_2": "bhikkhū suggahitehi suttantehi byañjanappatirūpakehi atthañca dhammañca anulomenti te,",
  "an2.41:2.1_3": "bhikkhave,",
  "an2.41:2.1_4": "bhikkhū bahujanahitāya paṭipannā bahujanasukhāya,",
  "an2.41:2.1_5": "bahuno janassa atthāya hitāya sukhāya devamanussānaṁ.",
  "an2.41:2.2_0": "Bahuñca te, bhikkhave, bhikkhū puññaṁ pasavanti, te cimaṁ saddhammaṁ ṭhapentī”ti.",
  "an2.41:2.3_0": "Samacittavaggo catuttho.",
  "an2.42:0.1_0": "Aṅguttara Nikāya 2",
  "an2.42:0.2_0": "5. Parisavagga",
  "an2.42:1.0_0": "42",
  "an2.42:1.1_0": "“Dvemā, bhikkhave, parisā.",
  "an2.42:1.2_0": "Katamā dve?",
  "an2.42:1.3_0": "Uttānā ca parisā gambhīrā ca parisā.",
  "an2.42:1.4_0": "Katamā ca, bhikkhave, uttānā parisā?",
  "an2.42:1.5_0": "Idha,",
  "an2.42:1.5_1": "bhikkhave,",
  "an2.42:1.5_2": "yassaṁ parisāyaṁ bhikkhū uddhatā honti unnaḷā capalā mukharā vikiṇṇavācā muṭṭhassatī asampajānā asamāhitā vibbhantacittā pākatindriyā.",
  "an2.42:1.6_0": "Ayaṁ vuccati, bhikkhave, uttānā parisā.",
  "an2.42:2.1_0": "Katamā ca, bhikkhave, gambhīrā parisā?",
  "an2.42:2.2_0": "Idha,",
  "an2.42:2.2_1": "bhikkhave,",
  "an2.42:2.2_2": "yassaṁ parisāyaṁ bhikkhū anuddhatā honti anunnaḷā acapalā amukharā avikiṇṇavācā upaṭṭhitassatī sampajānā samāhitā ekaggacittā saṁvutindriyā.",
  "an2.42:2.3_0": "Ayaṁ vuccati, bhikkhave, gambhīrā parisā.",
  "an2.42:2.4_0": "Imā kho, bhikkhave, dve parisā.",
  "an2.42:2.5_0": "Etadaggaṁ, bhikkhave, imāsaṁ dvinnaṁ parisānaṁ yadidaṁ gambhīrā parisā”ti.",
  "an2.43:1.0_0": "43",
  "an2.43:1.1_0": "“Dvemā, bhikkhave, parisā.",
  "an2.43:1.2_0": "Katamā dve?",
  "an2.43:1.3_0": "Vaggā ca parisā samaggā ca parisā.",
  "an2.43:1.4_0": "Katamā ca, bhikkhave, vaggā parisā?",
  "an2.43:1.5_0": "Idha,",
  "an2.43:1.5_1": "bhikkhave,",
  "an2.43:1.5_2": "yassaṁ parisāyaṁ bhikkhū bhaṇḍanajātā kalahajātā vivādāpannā aññamaññaṁ mukhasattīhi vitudantā viharanti.",
  "an2.43:1.6_0": "Ayaṁ vuccati, bhikkhave, vaggā parisā.",
  "an2.43:2.1_0": "Katamā ca, bhikkhave, samaggā parisā?",
  "an2.43:2.2_0": "Idha,",
  "an2.43:2.2_1": "bhikkhave,",
  "an2.43:2.2_2": "yassaṁ parisāyaṁ bhikkhū samaggā sammodamānā avivadamānā khīrodakībhūtā aññamaññaṁ piyacakkhūhi sampassantā viharanti.",
  "an2.43:2.3_0": "Ayaṁ vuccati, bhikkhave, samaggā parisā.",
  "an2.43:2.4_0": "Imā kho, bhikkhave, dve parisā.",
  "an2.43:2.5_0": "Etadaggaṁ, bhikkhave, imāsaṁ dvinnaṁ parisānaṁ yadidaṁ samaggā parisā”ti.",
  "an2.44:1.0_0": "44",
  "an2.44:1.1_0": "“Dvemā, bhikkhave, parisā.",
  "an2.44:1.2_0": "Katamā dve?",
  "an2.44:1.3_0": "Anaggavatī ca parisā aggavatī ca parisā.",
  "an2.44:1.4_0": "Katamā ca, bhikkhave, anaggavatī parisā?",
  "an2.44:1.5_0": "Idha,",
  "an2.44:1.5_1": "bhikkhave,",
  "an2.44:1.5_2": "yassaṁ parisāyaṁ therā bhikkhū bāhulikā honti sāthalikā,",
  "an2.44:1.5_3": "okkamane pubbaṅgamā,",
  "an2.44:1.5_4": "paviveke nikkhittadhurā,",
  "an2.44:1.5_5": "na vīriyaṁ ārabhanti appattassa pattiyā anadhigatassa adhigamāya asacchikatassa sacchikiriyāya.",
  "an2.44:1.6_0": "Tesaṁ pacchimā janatā diṭṭhānugatiṁ āpajjati.",
  "an2.44:1.7_0": "Sāpi hoti bāhulikā sāthalikā,",
  "an2.44:1.7_1": "okkamane pubbaṅgamā,",
  "an2.44:1.7_2": "paviveke nikkhittadhurā,",
  "an2.44:1.7_3": "na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an2.44:1.8_0": "Ayaṁ vuccati, bhikkhave, anaggavatī parisā.",
  "an2.44:2.1_0": "Katamā ca, bhikkhave, aggavatī parisā?",
  "an2.44:2.2_0": "Idha,",
  "an2.44:2.2_1": "bhikkhave,",
  "an2.44:2.2_2": "yassaṁ parisāyaṁ therā bhikkhū na bāhulikā honti na sāthalikā,",
  "an2.44:2.2_3": "okkamane nikkhittadhurā,",
  "an2.44:2.2_4": "paviveke pubbaṅgamā,",
  "an2.44:2.2_5": "vīriyaṁ ārabhanti appattassa pattiyā anadhigatassa adhigamāya asacchikatassa sacchikiriyāya.",
  "an2.44:2.3_0": "Tesaṁ pacchimā janatā diṭṭhānugatiṁ āpajjati.",
  "an2.44:2.4_0": "Sāpi hoti na bāhulikā na sāthalikā,",
  "an2.44:2.4_1": "okkamane nikkhittadhurā,",
  "an2.44:2.4_2": "paviveke pubbaṅgamā,",
  "an2.44:2.4_3": "vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an2.44:2.5_0": "Ayaṁ vuccati, bhikkhave, aggavatī parisā.",
  "an2.44:2.6_0": "Imā kho, bhikkhave, dve parisā.",
  "an2.44:2.7_0": "Etadaggaṁ, bhikkhave, imāsaṁ dvinnaṁ parisānaṁ yadidaṁ aggavatī parisā”ti.",
  "an2.45:1.0_0": "45",
  "an2.45:1.1_0": "“Dvemā, bhikkhave, parisā.",
  "an2.45:1.2_0": "Katamā dve?",
  "an2.45:1.3_0": "Anariyā ca parisā ariyā ca parisā.",
  "an2.45:1.4_0": "Katamā ca, bhikkhave, anariyā parisā?",
  "an2.45:1.5_0": "Idha,",
  "an2.45:1.5_1": "bhikkhave,",
  "an2.45:1.5_2": "yassaṁ parisāyaṁ bhikkhū ‘idaṁ dukkhan’ti yathābhūtaṁ nappajānanti,",
  "an2.45:1.5_3": "‘ayaṁ dukkhasamudayo’ti yathābhūtaṁ nappajānanti,",
  "an2.45:1.5_4": "‘ayaṁ dukkhanirodho’ti yathābhūtaṁ nappajānanti,",
  "an2.45:1.5_5": "‘ayaṁ dukkhanirodhagāminī paṭipadā’ti yathābhūtaṁ nappajānanti.",
  "an2.45:1.6_0": "Ayaṁ vuccati, bhikkhave, anariyā parisā.",
  "an2.45:2.1_0": "Katamā ca, bhikkhave, ariyā parisā?",
  "an2.45:2.2_0": "Idha,",
  "an2.45:2.2_1": "bhikkhave,",
  "an2.45:2.2_2": "yassaṁ parisāyaṁ bhikkhū ‘idaṁ dukkhan’ti yathābhūtaṁ pajānanti,",
  "an2.45:2.2_3": "‘ayaṁ dukkhasamudayo’ti yathābhūtaṁ pajānanti,",
  "an2.45:2.2_4": "‘ayaṁ dukkhanirodho’ti yathābhūtaṁ pajānanti,",
  "an2.45:2.2_5": "‘ayaṁ dukkhanirodhagāminī paṭipadā’ti yathābhūtaṁ pajānanti.",
  "an2.45:2.3_0": "Ayaṁ vuccati, bhikkhave, ariyā parisā.",
  "an2.45:2.4_0": "Imā kho, bhikkhave, dve parisā.",
  "an2.45:2.5_0": "Etadaggaṁ, bhikkhave, imāsaṁ dvinnaṁ parisānaṁ yadidaṁ ariyā parisā”ti.",
  "an2.46:1.0_0": "46",
  "an2.46:1.1_0": "“Dvemā, bhikkhave, parisā.",
  "an2.46:1.2_0": "Katamā dve?",
  "an2.46:1.3_0": "Parisākasaṭo ca parisāmaṇḍo ca.",
  "an2.46:1.4_0": "Katamo ca, bhikkhave, parisākasaṭo?",
  "an2.46:1.5_0": "Idha,",
  "an2.46:1.5_1": "bhikkhave,",
  "an2.46:1.5_2": "yassaṁ parisāyaṁ bhikkhū chandāgatiṁ gacchanti,",
  "an2.46:1.5_3": "dosāgatiṁ gacchanti,",
  "an2.46:1.5_4": "mohāgatiṁ gacchanti,",
  "an2.46:1.5_5": "bhayāgatiṁ gacchanti.",
  "an2.46:1.6_0": "Ayaṁ vuccati, bhikkhave, parisākasaṭo.",
  "an2.46:2.1_0": "Katamo ca, bhikkhave, parisāmaṇḍo?",
  "an2.46:2.2_0": "Idha,",
  "an2.46:2.2_1": "bhikkhave,",
  "an2.46:2.2_2": "yassaṁ parisāyaṁ bhikkhū na chandāgatiṁ gacchanti,",
  "an2.46:2.2_3": "na dosāgatiṁ gacchanti,",
  "an2.46:2.2_4": "na mohāgatiṁ gacchanti,",
  "an2.46:2.2_5": "na bhayāgatiṁ gacchanti.",
  "an2.46:2.3_0": "Ayaṁ vuccati, bhikkhave, parisāmaṇḍo.",
  "an2.46:2.4_0": "Imā kho, bhikkhave, dve parisā.",
  "an2.46:2.5_0": "Etadaggaṁ, bhikkhave, imāsaṁ dvinnaṁ parisānaṁ yadidaṁ parisāmaṇḍo”ti.",
  "an2.47:1.0_0": "47",
  "an2.47:1.1_0": "“Dvemā, bhikkhave, parisā.",
  "an2.47:1.2_0": "Katamā dve?",
  "an2.47:1.3_0": "Okkācitavinītā parisā nopaṭipucchāvinītā, paṭipucchāvinītā parisā nookkācitavinītā.",
  "an2.47:1.4_0": "Katamā ca, bhikkhave, okkācitavinītā parisā nopaṭipucchāvinītā?",
  "an2.47:1.5_0": "Idha,",
  "an2.47:1.5_1": "bhikkhave,",
  "an2.47:1.5_2": "yassaṁ parisāyaṁ bhikkhū ye te suttantā tathāgatabhāsitā gambhīrā gambhīratthā lokuttarā suññatāpaṭisaṁyuttā",
  "an2.47:1.5_3": "tesu bhaññamānesu na sussūsanti na sotaṁ odahanti na aññā cittaṁ upaṭṭhapenti na ca te dhamme uggahetabbaṁ",
  "an2.47:1.5_4": "pariyāpuṇitabbaṁ maññanti.",
  "an2.47:1.6_0": "Ye pana te suttantā kavitā kāveyyā cittakkharā cittabyañjanā bāhirakā sāvakabhāsitā tesu bhaññamānesu",
  "an2.47:1.6_1": "sussūsanti sotaṁ odahanti aññā cittaṁ upaṭṭhapenti,",
  "an2.47:1.6_2": "te dhamme uggahetabbaṁ pariyāpuṇitabbaṁ maññanti,",
  "an2.47:1.6_3": "te ca taṁ dhammaṁ pariyāpuṇitvā na ceva aññamaññaṁ paṭipucchanti na ca paṭivicaranti:",
  "an2.47:1.7_0": "‘idaṁ kathaṁ, imassa ko attho’ti?",
  "an2.47:1.8_0": "Te avivaṭañceva na vivaranti,",
  "an2.47:1.8_1": "anuttānīkatañca na uttānīkaronti,",
  "an2.47:1.8_2": "anekavihitesu ca kaṅkhāṭhāniyesu dhammesu kaṅkhaṁ na paṭivinodenti.",
  "an2.47:1.9_0": "Ayaṁ vuccati, bhikkhave, okkācitavinītā parisā no paṭipucchāvinītā.",
  "an2.47:2.1_0": "Katamā ca, bhikkhave, paṭipucchāvinītā parisā nookkācitavinītā?",
  "an2.47:2.2_0": "Idha,",
  "an2.47:2.2_1": "bhikkhave,",
  "an2.47:2.2_2": "yassaṁ parisāyaṁ bhikkhū ye te suttantā kavitā kāveyyā cittakkharā cittabyañjanā bāhirakā sāvakabhāsitā",
  "an2.47:2.2_3": "tesu bhaññamānesu na sussūsanti na sotaṁ odahanti na aññā cittaṁ upaṭṭhapenti,",
  "an2.47:2.2_4": "na ca te dhamme uggahetabbaṁ pariyāpuṇitabbaṁ maññanti.",
  "an2.47:2.3_0": "Ye pana te suttantā tathāgatabhāsitā gambhīrā gambhīratthā lokuttarā suññatāpaṭisaṁyuttā tesu bhaññamānesu",
  "an2.47:2.3_1": "sussūsanti sotaṁ odahanti aññā cittaṁ upaṭṭhapenti,",
  "an2.47:2.3_2": "te ca dhamme uggahetabbaṁ pariyāpuṇitabbaṁ maññanti.",
  "an2.47:2.4_0": "Te taṁ dhammaṁ pariyāpuṇitvā aññamaññaṁ paṭipucchanti paṭivicaranti:",
  "an2.47:2.5_0": "‘idaṁ kathaṁ, imassa ko attho’ti?",
  "an2.47:2.6_0": "Te avivaṭañceva vivaranti,",
  "an2.47:2.6_1": "anuttānīkatañca uttānīkaronti,",
  "an2.47:2.6_2": "anekavihitesu ca kaṅkhāṭhāniyesu dhammesu kaṅkhaṁ paṭivinodenti.",
  "an2.47:2.7_0": "Ayaṁ vuccati, bhikkhave, paṭipucchāvinītā parisā nookkācitavinītā.",
  "an2.47:2.8_0": "Imā kho, bhikkhave, dve parisā.",
  "an2.47:2.9_0": "Etadaggaṁ, bhikkhave, imāsaṁ dvinnaṁ parisānaṁ yadidaṁ paṭipucchāvinītā parisā nookkācitavinītā”ti.",
  "an2.48:1.0_0": "48",
  "an2.48:1.1_0": "“Dvemā, bhikkhave, parisā.",
  "an2.48:1.2_0": "Katamā dve?",
  "an2.48:1.3_0": "Āmisagaru parisā no saddhammagaru, saddhammagaru parisā no āmisagaru.",
  "an2.48:1.4_0": "Katamā ca, bhikkhave, āmisagaru parisā no saddhammagaru?",
  "an2.48:1.5_0": "Idha,",
  "an2.48:1.5_1": "bhikkhave,",
  "an2.48:1.5_2": "yassaṁ parisāyaṁ bhikkhū gihīnaṁ odātavasanānaṁ sammukhā aññamaññassa vaṇṇaṁ bhāsanti:",
  "an2.48:1.6_0": "‘asuko bhikkhu ubhatobhāgavimutto,",
  "an2.48:1.6_1": "asuko paññāvimutto,",
  "an2.48:1.6_2": "asuko kāyasakkhī,",
  "an2.48:1.6_3": "asuko diṭṭhippatto,",
  "an2.48:1.6_4": "asuko saddhāvimutto,",
  "an2.48:1.6_5": "asuko dhammānusārī,",
  "an2.48:1.6_6": "asuko saddhānusārī,",
  "an2.48:1.6_7": "asuko sīlavā kalyāṇadhammo,",
  "an2.48:1.6_8": "asuko dussīlo pāpadhammo’ti.",
  "an2.48:1.7_0": "Te tena lābhaṁ labhanti.",
  "an2.48:1.8_0": "Te taṁ lābhaṁ labhitvā gathitā mucchitā ajjhopannā anādīnavadassāvino anissaraṇapaññā paribhuñjanti.",
  "an2.48:1.9_0": "Ayaṁ vuccati, bhikkhave, āmisagaru parisā no saddhammagaru.",
  "an2.48:2.1_0": "Katamā ca, bhikkhave, saddhammagaru parisā noāmisagaru?",
  "an2.48:2.2_0": "Idha,",
  "an2.48:2.2_1": "bhikkhave,",
  "an2.48:2.2_2": "yassaṁ parisāyaṁ bhikkhū gihīnaṁ odātavasanānaṁ sammukhā aññamaññassa vaṇṇaṁ na bhāsanti:",
  "an2.48:2.3_0": "‘asuko bhikkhu ubhatobhāgavimutto,",
  "an2.48:2.3_1": "asuko paññāvimutto,",
  "an2.48:2.3_2": "asuko kāyasakkhī,",
  "an2.48:2.3_3": "asuko diṭṭhippatto,",
  "an2.48:2.3_4": "asuko saddhāvimutto,",
  "an2.48:2.3_5": "asuko dhammānusārī,",
  "an2.48:2.3_6": "asuko saddhānusārī,",
  "an2.48:2.3_7": "asuko sīlavā kalyāṇadhammo,",
  "an2.48:2.3_8": "asuko dussīlo pāpadhammo’ti.",
  "an2.48:2.4_0": "Te tena lābhaṁ labhanti.",
  "an2.48:2.5_0": "Te taṁ lābhaṁ labhitvā agathitā amucchitā anajjhosannā ādīnavadassāvino nissaraṇapaññā paribhuñjanti.",
  "an2.48:2.6_0": "Ayaṁ vuccati, bhikkhave, saddhammagaru parisā noāmisagaru.",
  "an2.48:2.7_0": "Imā kho, bhikkhave, dve parisā.",
  "an2.48:2.8_0": "Etadaggaṁ, bhikkhave, imāsaṁ dvinnaṁ parisānaṁ yadidaṁ saddhammagaru parisā noāmisagarū”ti.",
  "an2.49:1.0_0": "49",
  "an2.49:1.1_0": "“Dvemā, bhikkhave, parisā.",
  "an2.49:1.2_0": "Katamā dve?",
  "an2.49:1.3_0": "Visamā ca parisā samā ca parisā.",
  "an2.49:1.4_0": "Katamā ca, bhikkhave, visamā parisā?",
  "an2.49:1.5_0": "Idha,",
  "an2.49:1.5_1": "bhikkhave,",
  "an2.49:1.5_2": "yassaṁ parisāyaṁ adhammakammāni pavattanti dhammakammāni nappavattanti,",
  "an2.49:1.5_3": "avinayakammāni pavattanti vinayakammāni nappavattanti,",
  "an2.49:1.5_4": "adhammakammāni dippanti dhammakammāni na dippanti,",
  "an2.49:1.5_5": "avinayakammāni dippanti vinayakammāni na dippanti.",
  "an2.49:1.6_0": "Ayaṁ vuccati, bhikkhave, visamā parisā. (…)",
  "an2.49:2.1_0": "Katamā ca, bhikkhave, samā parisā?",
  "an2.49:2.2_0": "Idha,",
  "an2.49:2.2_1": "bhikkhave,",
  "an2.49:2.2_2": "yassaṁ parisāyaṁ dhammakammāni pavattanti adhammakammāni nappavattanti,",
  "an2.49:2.2_3": "vinayakammāni pavattanti avinayakammāni nappavattanti,",
  "an2.49:2.2_4": "dhammakammāni dippanti adhammakammāni na dippanti,",
  "an2.49:2.2_5": "vinayakammāni dippanti avinayakammāni na dippanti.",
  "an2.49:2.3_0": "Ayaṁ vuccati, bhikkhave, samā parisā. (…)",
  "an2.49:2.4_0": "Imā kho, bhikkhave, dve parisā.",
  "an2.49:2.5_0": "Etadaggaṁ, bhikkhave, imāsaṁ dvinnaṁ parisānaṁ yadidaṁ samā parisā”ti.",
  "an2.50:1.0_0": "50",
  "an2.50:1.1_0": "“Dvemā, bhikkhave, parisā.",
  "an2.50:1.2_0": "Katamā dve?",
  "an2.50:1.3_0": "Adhammikā ca parisā dhammikā ca parisā …pe… imā kho, bhikkhave, dve parisā.",
  "an2.50:1.4_0": "Etadaggaṁ, bhikkhave, imāsaṁ dvinnaṁ parisānaṁ yadidaṁ dhammikā parisā”ti.",
  "an2.51:1.0_0": "51",
  "an2.51:1.1_0": "“Dvemā, bhikkhave, parisā.",
  "an2.51:1.2_0": "Katamā dve?",
  "an2.51:1.3_0": "Adhammavādinī ca parisā dhammavādinī ca parisā.",
  "an2.51:1.4_0": "Katamā ca, bhikkhave, adhammavādinī parisā?",
  "an2.51:1.5_0": "Idha, bhikkhave, yassaṁ parisāyaṁ bhikkhū adhikaraṇaṁ ādiyanti dhammikaṁ vā adhammikaṁ vā.",
  "an2.51:1.6_0": "Te taṁ adhikaraṇaṁ ādiyitvā na ceva aññamaññaṁ saññāpenti na ca saññattiṁ upagacchanti,",
  "an2.51:1.6_1": "na ca nijjhāpenti na ca nijjhattiṁ upagacchanti.",
  "an2.51:1.7_0": "Te asaññattibalā anijjhattibalā appaṭinissaggamantino tameva adhikaraṇaṁ thāmasā parāmāsā abhinivissa voharanti:",
  "an2.51:1.8_0": "‘idameva saccaṁ moghamaññan’ti.",
  "an2.51:1.9_0": "Ayaṁ vuccati, bhikkhave, adhammavādinī parisā.",
  "an2.51:2.1_0": "Katamā ca, bhikkhave, dhammavādinī parisā?",
  "an2.51:2.2_0": "Idha, bhikkhave, yassaṁ parisāyaṁ bhikkhū adhikaraṇaṁ ādiyanti dhammikaṁ vā adhammikaṁ vā.",
  "an2.51:2.3_0": "Te taṁ adhikaraṇaṁ ādiyitvā aññamaññaṁ saññāpenti ceva saññattiñca upagacchanti,",
  "an2.51:2.3_1": "nijjhāpenti ceva nijjhattiñca upagacchanti.",
  "an2.51:2.4_0": "Te saññattibalā nijjhattibalā paṭinissaggamantino,",
  "an2.51:2.4_1": "na tameva adhikaraṇaṁ thāmasā parāmāsā abhinivissa voharanti:",
  "an2.51:2.5_0": "‘idameva saccaṁ moghamaññan’ti.",
  "an2.51:2.6_0": "Ayaṁ vuccati, bhikkhave, dhammavādinī parisā.",
  "an2.51:2.7_0": "Imā kho, bhikkhave, dve parisā.",
  "an2.51:2.8_0": "Etadaggaṁ, bhikkhave, imāsaṁ dvinnaṁ parisānaṁ yadidaṁ dhammavādinī parisā”ti.",
  "an2.51:2.9_0": "Parisavaggo pañcamo.",
  "an2.51:3.0_0": "Tassuddānaṁ",
  "an2.51:3.1_0": "Uttānā vaggā aggavatī,",
  "an2.51:3.2_0": "Ariyā kasaṭo ca pañcamo;",
  "an2.51:3.3_0": "Okkācitaāmisañceva,",
  "an2.51:3.4_0": "Visamā adhammādhammiyena cāti.",
  "an2.51:3.5_0": "Paṭhamo paṇṇāsako samatto.",
  "an2.52:0.1_0": "Aṅguttara Nikāya 2",
  "an2.52:0.2_0": "6. Puggalavagga",
  "an2.52:1.0_0": "52",
  "an2.52:1.1_0": "“Dveme,",
  "an2.52:1.1_1": "bhikkhave,",
  "an2.52:1.1_2": "puggalā loke uppajjamānā uppajjanti bahujanahitāya bahujanasukhāya,",
  "an2.52:1.1_3": "bahuno janassa atthāya hitāya sukhāya devamanussānaṁ.",
  "an2.52:1.2_0": "Katame dve?",
  "an2.52:1.3_0": "Tathāgato ca arahaṁ sammāsambuddho, rājā ca cakkavattī.",
  "an2.52:1.4_0": "Ime kho,",
  "an2.52:1.4_1": "bhikkhave,",
  "an2.52:1.4_2": "dve puggalā loke uppajjamānā uppajjanti bahujanahitāya bahujanasukhāya,",
  "an2.52:1.4_3": "bahuno janassa atthāya hitāya sukhāya devamanussānan”ti.",
  "an2.53:1.0_0": "53",
  "an2.53:1.1_0": "“Dveme, bhikkhave, puggalā loke uppajjamānā uppajjanti acchariyamanussā.",
  "an2.53:1.2_0": "Katame dve?",
  "an2.53:1.3_0": "Tathāgato ca arahaṁ sammāsambuddho, rājā ca cakkavattī.",
  "an2.53:1.4_0": "Ime kho, bhikkhave, dve puggalā loke uppajjamānā uppajjanti acchariyamanussā”ti.",
  "an2.54:1.0_0": "54",
  "an2.54:1.1_0": "“Dvinnaṁ, bhikkhave, puggalānaṁ kālakiriyā bahuno janassa anutappā hoti.",
  "an2.54:1.2_0": "Katamesaṁ dvinnaṁ?",
  "an2.54:1.3_0": "Tathāgatassa ca arahato sammāsambuddhassa, rañño ca cakkavattissa.",
  "an2.54:1.4_0": "Imesaṁ kho, bhikkhave, dvinnaṁ puggalānaṁ kālakiriyā bahuno janassa anutappā hotī”ti.",
  "an2.55:1.0_0": "55",
  "an2.55:1.1_0": "“Dveme, bhikkhave, thūpārahā.",
  "an2.55:1.2_0": "Katame dve?",
  "an2.55:1.3_0": "Tathāgato ca arahaṁ sammāsambuddho, rājā ca cakkavattī.",
  "an2.55:1.4_0": "Ime kho, bhikkhave, dve thūpārahā”ti.",
  "an2.56:1.0_0": "56",
  "an2.56:1.1_0": "“Dveme, bhikkhave, buddhā.",
  "an2.56:1.2_0": "Katame dve?",
  "an2.56:1.3_0": "Tathāgato ca arahaṁ sammāsambuddho, paccekabuddho ca.",
  "an2.56:1.4_0": "Ime kho, bhikkhave, dve buddhā”ti.",
  "an2.57:1.0_0": "57",
  "an2.57:1.1_0": "“Dveme, bhikkhave, asaniyā phalantiyā na santasanti.",
  "an2.57:1.2_0": "Katame dve?",
  "an2.57:1.3_0": "Bhikkhu ca khīṇāsavo, hatthājānīyo ca.",
  "an2.57:1.4_0": "Ime kho, bhikkhave, dve asaniyā phalantiyā na santasantī”ti.",
  "an2.58:1.0_0": "58",
  "an2.58:1.1_0": "“Dveme, bhikkhave, asaniyā phalantiyā na santasanti.",
  "an2.58:1.2_0": "Katame dve?",
  "an2.58:1.3_0": "Bhikkhu ca khīṇāsavo, assājānīyo ca.",
  "an2.58:1.4_0": "Ime kho, bhikkhave, dve asaniyā phalantiyā na santasantī”ti.",
  "an2.59:1.0_0": "59",
  "an2.59:1.1_0": "“Dveme, bhikkhave, asaniyā phalantiyā na santasanti.",
  "an2.59:1.2_0": "Katame dve?",
  "an2.59:1.3_0": "Bhikkhu ca khīṇāsavo, sīho ca migarājā.",
  "an2.59:1.4_0": "Ime kho, bhikkhave, dve asaniyā phalantiyā na santasantī”ti.",
  "an2.60:1.0_0": "60",
  "an2.60:1.1_0": "“Dveme, bhikkhave, atthavase sampassamānā kiṁpurisā mānusiṁ vācaṁ na bhāsanti.",
  "an2.60:1.2_0": "Katame dve?",
  "an2.60:1.3_0": "Mā ca musā bhaṇimhā, mā ca paraṁ abhūtena abbhācikkhimhāti.",
  "an2.60:1.4_0": "Ime kho, bhikkhave, dve atthavase sampassamānā kiṁpurisā mānusiṁ vācaṁ na bhāsantī”ti.",
  "an2.61:1.0_0": "61",
  "an2.61:1.1_0": "“Dvinnaṁ dhammānaṁ, bhikkhave, atitto appaṭivāno mātugāmo kālaṁ karoti.",
  "an2.61:1.2_0": "Katamesaṁ dvinnaṁ?",
  "an2.61:1.3_0": "Methunasamāpattiyā ca vijāyanassa ca.",
  "an2.61:1.4_0": "Imesaṁ kho, bhikkhave, dvinnaṁ dhammānaṁ atitto appaṭivāno mātugāmo kālaṁ karotī”ti.",
  "an2.62:1.0_0": "62",
  "an2.62:1.1_0": "“Asantasannivāsañca vo, bhikkhave, desessāmi santasannivāsañca.",
  "an2.62:1.2_0": "Taṁ suṇātha, sādhukaṁ manasi karotha, bhāsissāmī”ti.",
  "an2.62:1.3_0": "“Evaṁ, bhante”ti kho te bhikkhū bhagavato paccassosuṁ.",
  "an2.62:1.4_0": "Bhagavā etadavoca:",
  "an2.62:2.1_0": "“Kathañca, bhikkhave, asantasannivāso hoti, kathañca asanto sannivasanti?",
  "an2.62:2.2_0": "Idha, bhikkhave, therassa bhikkhuno evaṁ hoti:",
  "an2.62:2.3_0": "‘theropi maṁ na vadeyya, majjhimopi maṁ na vadeyya, navopi maṁ na vadeyya;",
  "an2.62:2.4_0": "therampāhaṁ na vadeyyaṁ, majjhimampāhaṁ na vadeyyaṁ, navampāhaṁ na vadeyyaṁ.",
  "an2.62:2.5_0": "Thero cepi maṁ vadeyya ahitānukampī maṁ vadeyya no hitānukampī,",
  "an2.62:2.5_1": "noti naṁ vadeyyaṁ viheṭheyyaṁ passampissa nappaṭikareyyaṁ.",
  "an2.62:2.6_0": "Majjhimo cepi maṁ vadeyya …pe…",
  "an2.62:2.6_1": "navo cepi maṁ vadeyya,",
  "an2.62:2.6_2": "ahitānukampī maṁ vadeyya no hitānukampī,",
  "an2.62:2.6_3": "noti naṁ vadeyyaṁ viheṭheyyaṁ passampissa nappaṭikareyyaṁ’.",
  "an2.62:2.7_0": "Majjhimassapi bhikkhuno evaṁ hoti …pe… navassapi bhikkhuno evaṁ hoti:",
  "an2.62:2.8_0": "‘theropi maṁ na vadeyya, majjhimopi maṁ na vadeyya, navopi maṁ na vadeyya;",
  "an2.62:2.9_0": "therampāhaṁ na vadeyyaṁ, majjhimampāhaṁ na vadeyyaṁ, navampāhaṁ na vadeyyaṁ.",
  "an2.62:2.10_0": "Thero cepi maṁ vadeyya ahitānukampī maṁ vadeyya no hitānukampī noti naṁ vadeyyaṁ viheṭheyyaṁ passampissa nappaṭikareyyaṁ.",
  "an2.62:2.11_0": "Majjhimo cepi maṁ vadeyya …",
  "an2.62:2.11_1": "navo cepi maṁ vadeyya ahitānukampī maṁ vadeyya no hitānukampī,",
  "an2.62:2.11_2": "noti naṁ vadeyyaṁ viheṭheyyaṁ passampissa nappaṭikareyyaṁ’.",
  "an2.62:2.12_0": "Evaṁ kho, bhikkhave, asantasannivāso hoti, evañca asanto sannivasanti.",
  "an2.62:3.1_0": "Kathañca, bhikkhave, santasannivāso hoti, kathañca santo sannivasanti?",
  "an2.62:3.2_0": "Idha, bhikkhave, therassa bhikkhuno evaṁ hoti:",
  "an2.62:3.3_0": "‘theropi maṁ vadeyya, majjhimopi maṁ vadeyya, navopi maṁ vadeyya;",
  "an2.62:3.4_0": "therampāhaṁ vadeyyaṁ, majjhimampāhaṁ vadeyyaṁ, navampāhaṁ vadeyyaṁ.",
  "an2.62:3.5_0": "Thero cepi maṁ vadeyya hitānukampī maṁ vadeyya no ahitānukampī,",
  "an2.62:3.5_1": "sādhūti naṁ vadeyyaṁ na naṁ viheṭheyyaṁ passampissa paṭikareyyaṁ.",
  "an2.62:3.6_0": "Majjhimo cepi maṁ vadeyya …pe…",
  "an2.62:3.6_1": "navo cepi maṁ vadeyya hitānukampī maṁ vadeyya no ahitānukampī,",
  "an2.62:3.6_2": "sādhūti naṁ vadeyyaṁ na naṁ viheṭheyyaṁ passampissa paṭikareyyaṁ’.",
  "an2.62:3.7_0": "Majjhimassapi bhikkhuno evaṁ hoti …pe… navassapi bhikkhuno evaṁ hoti:",
  "an2.62:3.8_0": "‘theropi maṁ vadeyya, majjhimopi maṁ vadeyya, navopi maṁ vadeyya;",
  "an2.62:3.9_0": "therampāhaṁ vadeyyaṁ, majjhimampāhaṁ vadeyyaṁ, navampāhaṁ vadeyyaṁ.",
  "an2.62:3.10_0": "Thero cepi maṁ vadeyya hitānukampī maṁ vadeyya no ahitānukampī,",
  "an2.62:3.10_1": "sādhūti naṁ vadeyyaṁ na naṁ viheṭheyyaṁ passampissa paṭikareyyaṁ.",
  "an2.62:3.11_0": "Majjhimo cepi maṁ vadeyya …pe…",
  "an2.62:3.11_1": "navo cepi maṁ vadeyya hitānukampī maṁ vadeyya no ahitānukampī,",
  "an2.62:3.11_2": "sādhūti naṁ vadeyyaṁ na naṁ viheṭheyyaṁ passampissa paṭikareyyaṁ’.",
  "an2.62:3.12_0": "Evaṁ kho, bhikkhave, santasannivāso hoti, evañca santo sannivasantī”ti.",
  "an2.63:1.0_0": "63",
  "an2.63:1.1_0": "“Yasmiṁ,",
  "an2.63:1.1_1": "bhikkhave,",
  "an2.63:1.1_2": "adhikaraṇe ubhato vacīsaṁsāro diṭṭhipaḷāso cetaso āghāto appaccayo anabhiraddhi ajjhattaṁ avūpasantaṁ hoti, tasmetaṁ,",
  "an2.63:1.1_3": "bhikkhave,",
  "an2.63:1.1_4": "adhikaraṇe pāṭikaṅkhaṁ:",
  "an2.63:1.2_0": "‘dīghattāya kharattāya vāḷattāya saṁvattissati, bhikkhū ca na phāsuṁ viharissanti’.",
  "an2.63:2.1_0": "Yasmiñca kho,",
  "an2.63:2.1_1": "bhikkhave,",
  "an2.63:2.1_2": "adhikaraṇe ubhato vacīsaṁsāro diṭṭhipaḷāso cetaso āghāto appaccayo anabhiraddhi ajjhattaṁ suvūpasantaṁ hoti, tasmetaṁ,",
  "an2.63:2.1_3": "bhikkhave,",
  "an2.63:2.1_4": "adhikaraṇe pāṭikaṅkhaṁ:",
  "an2.63:2.2_0": "‘na dīghattāya kharattāya vāḷattāya saṁvattissati, bhikkhū ca phāsuṁ viharissantī’”ti.",
  "an2.63:2.3_0": "Puggalavaggo paṭhamo.",
  "an2.64:0.1_0": "Aṅguttara Nikāya 2",
  "an2.64:0.2_0": "7. Sukhavagga",
  "an2.64:1.0_0": "64",
  "an2.64:1.1_0": "“Dvemāni, bhikkhave, sukhāni.",
  "an2.64:1.2_0": "Katamāni dve?",
  "an2.64:1.3_0": "Gihisukhañca pabbajitasukhañca.",
  "an2.64:1.4_0": "Imāni kho, bhikkhave, dve sukhāni.",
  "an2.64:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ pabbajitasukhan”ti.",
  "an2.65:1.0_0": "65",
  "an2.65:1.1_0": "“Dvemāni, bhikkhave, sukhāni.",
  "an2.65:1.2_0": "Katamāni dve?",
  "an2.65:1.3_0": "Kāmasukhañca nekkhammasukhañca.",
  "an2.65:1.4_0": "Imāni kho, bhikkhave, dve sukhāni.",
  "an2.65:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ nekkhammasukhan”ti.",
  "an2.66:1.0_0": "66",
  "an2.66:1.1_0": "“Dvemāni, bhikkhave, sukhāni.",
  "an2.66:1.2_0": "Katamāni dve?",
  "an2.66:1.3_0": "Upadhisukhañca nirupadhisukhañca.",
  "an2.66:1.4_0": "Imāni kho, bhikkhave, dve sukhāni.",
  "an2.66:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ nirupadhisukhan”ti.",
  "an2.67:1.0_0": "67",
  "an2.67:1.1_0": "“Dvemāni, bhikkhave, sukhāni.",
  "an2.67:1.2_0": "Katamāni dve?",
  "an2.67:1.3_0": "Sāsavasukhañca anāsavasukhañca.",
  "an2.67:1.4_0": "Imāni kho, bhikkhave, dve sukhāni.",
  "an2.67:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ anāsavasukhan”ti.",
  "an2.68:1.0_0": "68",
  "an2.68:1.1_0": "“Dvemāni, bhikkhave, sukhāni.",
  "an2.68:1.2_0": "Katamāni dve?",
  "an2.68:1.3_0": "Sāmisañca sukhaṁ nirāmisañca sukhaṁ.",
  "an2.68:1.4_0": "Imāni kho, bhikkhave, dve sukhāni.",
  "an2.68:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ nirāmisaṁ sukhan”ti.",
  "an2.69:1.0_0": "69",
  "an2.69:1.1_0": "“Dvemāni, bhikkhave, sukhāni.",
  "an2.69:1.2_0": "Katamāni dve?",
  "an2.69:1.3_0": "Ariyasukhañca anariyasukhañca.",
  "an2.69:1.4_0": "Imāni kho, bhikkhave, dve sukhāni.",
  "an2.69:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ ariyasukhan”ti.",
  "an2.70:1.0_0": "70",
  "an2.70:1.1_0": "“Dvemāni, bhikkhave, sukhāni.",
  "an2.70:1.2_0": "Katamāni dve?",
  "an2.70:1.3_0": "Kāyikañca sukhaṁ cetasikañca sukhaṁ.",
  "an2.70:1.4_0": "Imāni kho, bhikkhave, dve sukhāni.",
  "an2.70:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ cetasikaṁ sukhan”ti.",
  "an2.71:1.0_0": "71",
  "an2.71:1.1_0": "“Dvemāni, bhikkhave, sukhāni.",
  "an2.71:1.2_0": "Katamāni dve?",
  "an2.71:1.3_0": "Sappītikañca sukhaṁ nippītikañca sukhaṁ.",
  "an2.71:1.4_0": "Imāni kho, bhikkhave, dve sukhāni.",
  "an2.71:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ nippītikaṁ sukhan”ti.",
  "an2.72:1.0_0": "72",
  "an2.72:1.1_0": "“Dvemāni, bhikkhave, sukhāni.",
  "an2.72:1.2_0": "Katamāni dve?",
  "an2.72:1.3_0": "Sātasukhañca upekkhāsukhañca.",
  "an2.72:1.4_0": "Imāni kho, bhikkhave, dve sukhāni.",
  "an2.72:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ upekkhāsukhan”ti.",
  "an2.73:1.0_0": "73",
  "an2.73:1.1_0": "“Dvemāni, bhikkhave, sukhāni.",
  "an2.73:1.2_0": "Katamāni dve?",
  "an2.73:1.3_0": "Samādhisukhañca asamādhisukhañca.",
  "an2.73:1.4_0": "Imāni kho, bhikkhave, dve sukhāni.",
  "an2.73:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ samādhisukhan”ti.",
  "an2.74:1.0_0": "74",
  "an2.74:1.1_0": "“Dvemāni, bhikkhave, sukhāni.",
  "an2.74:1.2_0": "Katamāni dve?",
  "an2.74:1.3_0": "Sappītikārammaṇañca sukhaṁ nippītikārammaṇañca sukhaṁ.",
  "an2.74:1.4_0": "Imāni kho, bhikkhave, dve sukhāni.",
  "an2.74:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ nippītikārammaṇaṁ sukhan”ti.",
  "an2.75:1.0_0": "75",
  "an2.75:1.1_0": "“Dvemāni, bhikkhave, sukhāni.",
  "an2.75:1.2_0": "Katamāni dve?",
  "an2.75:1.3_0": "Sātārammaṇañca sukhaṁ upekkhārammaṇañca sukhaṁ.",
  "an2.75:1.4_0": "Imāni kho, bhikkhave, dve sukhāni.",
  "an2.75:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ upekkhārammaṇaṁ sukhan”ti.",
  "an2.76:1.0_0": "76",
  "an2.76:1.1_0": "“Dvemāni, bhikkhave, sukhāni.",
  "an2.76:1.2_0": "Katamāni dve?",
  "an2.76:1.3_0": "Rūpārammaṇañca sukhaṁ arūpārammaṇañca sukhaṁ.",
  "an2.76:1.4_0": "Imāni kho, bhikkhave, dve sukhāni.",
  "an2.76:1.5_0": "Etadaggaṁ, bhikkhave, imesaṁ dvinnaṁ sukhānaṁ yadidaṁ arūpārammaṇaṁ sukhan”ti.",
  "an2.76:1.6_0": "Sukhavaggo dutiyo.",
  "an2.77:0.1_0": "Aṅguttara Nikāya 2",
  "an2.77:0.2_0": "8. Sanimittavagga",
  "an2.77:1.0_0": "77",
  "an2.77:1.1_0": "“Sanimittā, bhikkhave, uppajjanti pāpakā akusalā dhammā, no animittā.",
  "an2.77:1.2_0": "Tasseva nimittassa pahānā evaṁ te pāpakā akusalā dhammā na hontī”ti.",
  "an2.78:1.0_0": "78",
  "an2.78:1.1_0": "“Sanidānā, bhikkhave, uppajjanti pāpakā akusalā dhammā, no anidānā.",
  "an2.78:1.2_0": "Tasseva nidānassa pahānā evaṁ te pāpakā akusalā dhammā na hontī”ti.",
  "an2.79:1.0_0": "79",
  "an2.79:1.1_0": "“Sahetukā, bhikkhave, uppajjanti pāpakā akusalā dhammā, no ahetukā.",
  "an2.79:1.2_0": "Tasseva hetussa pahānā evaṁ te pāpakā akusalā dhammā na hontī”ti.",
  "an2.80:1.0_0": "80",
  "an2.80:1.1_0": "“Sasaṅkhārā, bhikkhave, uppajjanti pāpakā akusalā dhammā, no asaṅkhārā.",
  "an2.80:1.2_0": "Tesaṁyeva saṅkhārānaṁ pahānā evaṁ te pāpakā akusalā dhammā na hontī”ti.",
  "an2.81:1.0_0": "81",
  "an2.81:1.1_0": "“Sappaccayā, bhikkhave, uppajjanti pāpakā akusalā dhammā, no appaccayā.",
  "an2.81:1.2_0": "Tasseva paccayassa pahānā evaṁ te pāpakā akusalā dhammā na hontī”ti.",
  "an2.82:1.0_0": "82",
  "an2.82:1.1_0": "“Sarūpā, bhikkhave, uppajjanti pāpakā akusalā dhammā, no arūpā.",
  "an2.82:1.2_0": "Tasseva rūpassa pahānā evaṁ te pāpakā akusalā dhammā na hontī”ti.",
  "an2.83:1.0_0": "83",
  "an2.83:1.1_0": "“Savedanā, bhikkhave, uppajjanti pāpakā akusalā dhammā, no avedanā.",
  "an2.83:1.2_0": "Tassāyeva vedanāya pahānā evaṁ te pāpakā akusalā dhammā na hontī”ti.",
  "an2.84:1.0_0": "84",
  "an2.84:1.1_0": "“Sasaññā, bhikkhave, uppajjanti pāpakā akusalā dhammā, no asaññā.",
  "an2.84:1.2_0": "Tassāyeva saññāya pahānā evaṁ te pāpakā akusalā dhammā na hontī”ti.",
  "an2.85:1.0_0": "85",
  "an2.85:1.1_0": "“Saviññāṇā, bhikkhave, uppajjanti pāpakā akusalā dhammā, no aviññāṇā.",
  "an2.85:1.2_0": "Tasseva viññāṇassa pahānā evaṁ te pāpakā akusalā dhammā na hontī”ti.",
  "an2.86:1.0_0": "86",
  "an2.86:1.1_0": "“Saṅkhatārammaṇā, bhikkhave, uppajjanti pāpakā akusalā dhammā, no asaṅkhatārammaṇā.",
  "an2.86:1.2_0": "Tasseva saṅkhatassa pahānā evaṁ te pāpakā akusalā dhammā na hontī”ti.",
  "an2.86:1.3_0": "Sanimittavaggo tatiyo.",
  "an2.87:0.1_0": "Aṅguttara Nikāya 2",
  "an2.87:0.2_0": "9. Dhammavagga",
  "an2.87:1.0_0": "87",
  "an2.87:1.1_0": "“Dveme, bhikkhave, dhammā.",
  "an2.87:1.2_0": "Katame dve?",
  "an2.87:1.3_0": "Cetovimutti ca paññāvimutti ca.",
  "an2.87:1.4_0": "Ime kho, bhikkhave, dve dhammā”ti.",
  "an2.88:1.0_0": "88",
  "an2.88:1.1_0": "“Dveme, bhikkhave, dhammā.",
  "an2.88:1.2_0": "Katame dve?",
  "an2.88:1.3_0": "Paggāho ca avikkhepo ca.",
  "an2.88:1.4_0": "Ime kho, bhikkhave, dve dhammā”ti.",
  "an2.89:1.0_0": "89",
  "an2.89:1.1_0": "“Dveme, bhikkhave, dhammā.",
  "an2.89:1.2_0": "Katame dve?",
  "an2.89:1.3_0": "Nāmañca rūpañca.",
  "an2.89:1.4_0": "Ime kho, bhikkhave, dve dhammā”ti.",
  "an2.90:1.0_0": "90",
  "an2.90:1.1_0": "“Dveme, bhikkhave, dhammā.",
  "an2.90:1.2_0": "Katame dve?",
  "an2.90:1.3_0": "Vijjā ca vimutti ca.",
  "an2.90:1.4_0": "Ime kho, bhikkhave, dve dhammā”ti.",
  "an2.91:1.0_0": "91",
  "an2.91:1.1_0": "“Dveme, bhikkhave, dhammā.",
  "an2.91:1.2_0": "Katame dve?",
  "an2.91:1.3_0": "Bhavadiṭṭhi ca vibhavadiṭṭhi ca.",
  "an2.91:1.4_0": "Ime kho, bhikkhave, dve dhammā”ti.",
  "an2.92:1.0_0": "92",
  "an2.92:1.1_0": "“Dveme, bhikkhave, dhammā.",
  "an2.92:1.2_0": "Katame dve?",
  "an2.92:1.3_0": "Ahirikañca anottappañca.",
  "an2.92:1.4_0": "Ime kho, bhikkhave, dve dhammā”ti.",
  "an2.93:1.0_0": "93",
  "an2.93:1.1_0": "“Dveme, bhikkhave, dhammā.",
  "an2.93:1.2_0": "Katame dve?",
  "an2.93:1.3_0": "Hirī ca ottappañca.",
  "an2.93:1.4_0": "Ime kho, bhikkhave, dve dhammā”ti.",
  "an2.94:1.0_0": "94",
  "an2.94:1.1_0": "“Dveme, bhikkhave, dhammā.",
  "an2.94:1.2_0": "Katame dve?",
  "an2.94:1.3_0": "Dovacassatā ca pāpamittatā ca.",
  "an2.94:1.4_0": "Ime kho, bhikkhave, dve dhammā”ti.",
  "an2.95:1.0_0": "95",
  "an2.95:1.1_0": "“Dveme, bhikkhave, dhammā.",
  "an2.95:1.2_0": "Katame dve?",
  "an2.95:1.3_0": "Sovacassatā ca kalyāṇamittatā ca.",
  "an2.95:1.4_0": "Ime kho, bhikkhave, dve dhammā”ti.",
  "an2.96:1.0_0": "96",
  "an2.96:1.1_0": "“Dveme, bhikkhave, dhammā.",
  "an2.96:1.2_0": "Katame dve?",
  "an2.96:1.3_0": "Dhātukusalatā ca manasikārakusalatā ca.",
  "an2.96:1.4_0": "Ime kho, bhikkhave, dve dhammā”ti.",
  "an2.97:1.0_0": "97",
  "an2.97:1.1_0": "“Dveme, bhikkhave, dhammā.",
  "an2.97:1.2_0": "Katame dve?",
  "an2.97:1.3_0": "Āpattikusalatā ca āpattivuṭṭhānakusalatā ca.",
  "an2.97:1.4_0": "Ime kho, bhikkhave, dve dhammā”ti.",
  "an2.97:1.5_0": "Dhammavaggo catuttho.",
  "an2.98:0.1_0": "Aṅguttara Nikāya 2",
  "an2.98:0.2_0": "10. Bālavagga",
  "an2.98:1.0_0": "98",
  "an2.98:1.1_0": "“Dveme, bhikkhave, bālā.",
  "an2.98:1.2_0": "Katame dve?",
  "an2.98:1.3_0": "Yo ca anāgataṁ bhāraṁ vahati, yo ca āgataṁ bhāraṁ na vahati.",
  "an2.98:1.4_0": "Ime kho, bhikkhave, dve bālā”ti.",
  "an2.99:1.0_0": "99",
  "an2.99:1.1_0": "“Dveme, bhikkhave, paṇḍitā.",
  "an2.99:1.2_0": "Katame dve?",
  "an2.99:1.3_0": "Yo ca anāgataṁ bhāraṁ na vahati, yo ca āgataṁ bhāraṁ vahati.",
  "an2.99:1.4_0": "Ime kho, bhikkhave, dve paṇḍitā”ti.",
  "an2.100:1.0_0": "100",
  "an2.100:1.1_0": "“Dveme, bhikkhave, bālā.",
  "an2.100:1.2_0": "Katame dve?",
  "an2.100:1.3_0": "Yo ca akappiye kappiyasaññī, yo ca kappiye akappiyasaññī.",
  "an2.100:1.4_0": "Ime kho, bhikkhave, dve bālā”ti.",
  "an2.101:1.0_0": "101",
  "an2.101:1.1_0": "“Dveme, bhikkhave, paṇḍitā.",
  "an2.101:1.2_0": "Katame dve?",
  "an2.101:1.3_0": "Yo ca akappiye akappiyasaññī, yo ca kappiye kappiyasaññī.",
  "an2.101:1.4_0": "Ime kho, bhikkhave, dve paṇḍitā”ti.",
  "an2.102:1.0_0": "102",
  "an2.102:1.1_0": "“Dveme, bhikkhave, bālā.",
  "an2.102:1.2_0": "Katame dve?",
  "an2.102:1.3_0": "Yo ca anāpattiyā āpattisaññī, yo ca āpattiyā anāpattisaññī.",
  "an2.102:1.4_0": "Ime kho, bhikkhave, dve bālā”ti.",
  "an2.103:1.0_0": "103",
  "an2.103:1.1_0": "“Dveme, bhikkhave, paṇḍitā.",
  "an2.103:1.2_0": "Katame dve?",
  "an2.103:1.3_0": "Yo ca anāpattiyā anāpattisaññī, yo ca āpattiyā āpattisaññī.",
  "an2.103:1.4_0": "Ime kho, bhikkhave, dve paṇḍitā”ti.",
  "an2.104:1.0_0": "104",
  "an2.104:1.1_0": "“Dveme, bhikkhave, bālā.",
  "an2.104:1.2_0": "Katame dve?",
  "an2.104:1.3_0": "Yo ca adhamme dhammasaññī, yo ca dhamme adhammasaññī.",
  "an2.104:1.4_0": "Ime kho, bhikkhave, dve bālā”ti.",
  "an2.105:1.0_0": "105",
  "an2.105:1.1_0": "“Dveme, bhikkhave, paṇḍitā.",
  "an2.105:1.2_0": "Katame dve?",
  "an2.105:1.3_0": "Yo ca dhamme dhammasaññī, yo ca adhamme adhammasaññī.",
  "an2.105:1.4_0": "Ime kho, bhikkhave, dve paṇḍitā”ti.",
  "an2.106:1.0_0": "106",
  "an2.106:1.1_0": "“Dveme, bhikkhave, bālā.",
  "an2.106:1.2_0": "Katame dve?",
  "an2.106:1.3_0": "Yo ca avinaye vinayasaññī, yo ca vinaye avinayasaññī.",
  "an2.106:1.4_0": "Ime kho, bhikkhave, dve bālā”ti.",
  "an2.107:1.0_0": "107",
  "an2.107:1.1_0": "“Dveme, bhikkhave, paṇḍitā.",
  "an2.107:1.2_0": "Katame dve?",
  "an2.107:1.3_0": "Yo ca avinaye avinayasaññī, yo ca vinaye vinayasaññī.",
  "an2.107:1.4_0": "Ime kho, bhikkhave, dve paṇḍitā”ti.",
  "an2.108:1.0_0": "108",
  "an2.108:1.1_0": "“Dvinnaṁ, bhikkhave, āsavā vaḍḍhanti.",
  "an2.108:1.2_0": "Katamesaṁ dvinnaṁ?",
  "an2.108:1.3_0": "Yo ca na kukkuccāyitabbaṁ kukkuccāyati, yo ca kukkuccāyitabbaṁ na kukkuccāyati.",
  "an2.108:1.4_0": "Imesaṁ kho, bhikkhave, dvinnaṁ āsavā vaḍḍhantī”ti.",
  "an2.109:1.0_0": "109",
  "an2.109:1.1_0": "“Dvinnaṁ, bhikkhave, āsavā na vaḍḍhanti.",
  "an2.109:1.2_0": "Katamesaṁ dvinnaṁ?",
  "an2.109:1.3_0": "Yo ca na kukkuccāyitabbaṁ na kukkuccāyati, yo ca kukkuccāyitabbaṁ kukkuccāyati.",
  "an2.109:1.4_0": "Imesaṁ kho, bhikkhave, dvinnaṁ āsavā na vaḍḍhantī”ti.",
  "an2.110:1.0_0": "110",
  "an2.110:1.1_0": "“Dvinnaṁ, bhikkhave, āsavā vaḍḍhanti.",
  "an2.110:1.2_0": "Katamesaṁ dvinnaṁ?",
  "an2.110:1.3_0": "Yo ca akappiye kappiyasaññī, yo ca kappiye akappiyasaññī.",
  "an2.110:1.4_0": "Imesaṁ kho, bhikkhave, dvinnaṁ āsavā vaḍḍhantī”ti.",
  "an2.111:1.0_0": "111",
  "an2.111:1.1_0": "“Dvinnaṁ, bhikkhave, āsavā na vaḍḍhanti.",
  "an2.111:1.2_0": "Katamesaṁ dvinnaṁ?",
  "an2.111:1.3_0": "Yo ca akappiye akappiyasaññī, yo ca kappiye kappiyasaññī.",
  "an2.111:1.4_0": "Imesaṁ kho, bhikkhave, dvinnaṁ āsavā na vaḍḍhantī”ti.",
  "an2.112:1.0_0": "112",
  "an2.112:1.1_0": "“Dvinnaṁ, bhikkhave, āsavā vaḍḍhanti.",
  "an2.112:1.2_0": "Katamesaṁ dvinnaṁ?",
  "an2.112:1.3_0": "Yo ca āpattiyā anāpattisaññī, yo ca anāpattiyā āpattisaññī.",
  "an2.112:1.4_0": "Imesaṁ kho, bhikkhave, dvinnaṁ āsavā vaḍḍhantī”ti.",
  "an2.113:1.0_0": "113",
  "an2.113:1.1_0": "“Dvinnaṁ, bhikkhave, āsavā na vaḍḍhanti.",
  "an2.113:1.2_0": "Katamesaṁ dvinnaṁ?",
  "an2.113:1.3_0": "Yo ca āpattiyā āpattisaññī, yo ca anāpattiyā anāpattisaññī.",
  "an2.113:1.4_0": "Imesaṁ kho, bhikkhave, dvinnaṁ āsavā na vaḍḍhantī”ti.",
  "an2.114:1.0_0": "114",
  "an2.114:1.1_0": "“Dvinnaṁ, bhikkhave, āsavā vaḍḍhanti.",
  "an2.114:1.2_0": "Katamesaṁ dvinnaṁ?",
  "an2.114:1.3_0": "Yo ca adhamme dhammasaññī, yo ca dhamme adhammasaññī.",
  "an2.114:1.4_0": "Imesaṁ kho, bhikkhave, dvinnaṁ āsavā vaḍḍhantī”ti.",
  "an2.115:1.0_0": "115",
  "an2.115:1.1_0": "“Dvinnaṁ, bhikkhave, āsavā na vaḍḍhanti.",
  "an2.115:1.2_0": "Katamesaṁ dvinnaṁ?",
  "an2.115:1.3_0": "Yo ca dhamme dhammasaññī, yo ca adhamme adhammasaññī.",
  "an2.115:1.4_0": "Imesaṁ kho, bhikkhave, dvinnaṁ āsavā na vaḍḍhantī”ti.",
  "an2.116:1.0_0": "116",
  "an2.116:1.1_0": "“Dvinnaṁ, bhikkhave, āsavā vaḍḍhanti.",
  "an2.116:1.2_0": "Katamesaṁ dvinnaṁ?",
  "an2.116:1.3_0": "Yo ca avinaye vinayasaññī, yo ca vinaye avinayasaññī.",
  "an2.116:1.4_0": "Imesaṁ kho, bhikkhave, dvinnaṁ āsavā vaḍḍhantī”ti.",
  "an2.117:1.0_0": "117",
  "an2.117:1.1_0": "“Dvinnaṁ, bhikkhave, āsavā na vaḍḍhanti.",
  "an2.117:1.2_0": "Katamesaṁ dvinnaṁ?",
  "an2.117:1.3_0": "Yo ca avinaye avinayasaññī, yo ca vinaye vinayasaññī.",
  "an2.117:1.4_0": "Imesaṁ kho, bhikkhave, dvinnaṁ āsavā na vaḍḍhantī”ti.",
  "an2.117:1.5_0": "Bālavaggo pañcamo.",
  "an2.117:1.6_0": "Dutiyo paṇṇāsako samatto.",
  "an2.118:0.1_0": "Aṅguttara Nikāya 2",
  "an2.118:0.2_0": "11. Āsāduppajahavagga",
  "an2.118:1.0_0": "118",
  "an2.118:1.1_0": "“Dvemā, bhikkhave, āsā duppajahā.",
  "an2.118:1.2_0": "Katamā dve?",
  "an2.118:1.3_0": "Lābhāsā ca jīvitāsā ca.",
  "an2.118:1.4_0": "Imā kho, bhikkhave, dve āsā duppajahā”ti.",
  "an2.119:1.0_0": "119",
  "an2.119:1.1_0": "“Dveme, bhikkhave, puggalā dullabhā lokasmiṁ.",
  "an2.119:1.2_0": "Katame dve?",
  "an2.119:1.3_0": "Yo ca pubbakārī, yo ca kataññū katavedī.",
  "an2.119:1.4_0": "Ime kho, bhikkhave, dve puggalā dullabhā lokasmin”ti.",
  "an2.120:1.0_0": "120",
  "an2.120:1.1_0": "“Dveme, bhikkhave, puggalā dullabhā lokasmiṁ.",
  "an2.120:1.2_0": "Katame dve?",
  "an2.120:1.3_0": "Titto ca tappetā ca.",
  "an2.120:1.4_0": "Ime kho, bhikkhave, dve puggalā dullabhā lokasmin”ti.",
  "an2.121:1.0_0": "121",
  "an2.121:1.1_0": "“Dveme, bhikkhave, puggalā duttappayā.",
  "an2.121:1.2_0": "Katame dve?",
  "an2.121:1.3_0": "Yo ca laddhaṁ laddhaṁ nikkhipati, yo ca laddhaṁ laddhaṁ vissajjeti.",
  "an2.121:1.4_0": "Ime kho, bhikkhave, dve puggalā duttappayā”ti.",
  "an2.122:1.0_0": "122",
  "an2.122:1.1_0": "“Dveme, bhikkhave, puggalā sutappayā.",
  "an2.122:1.2_0": "Katame dve?",
  "an2.122:1.3_0": "Yo ca laddhaṁ laddhaṁ na nikkhipati, yo ca laddhaṁ laddhaṁ na vissajjeti.",
  "an2.122:1.4_0": "Ime kho, bhikkhave, dve puggalā sutappayā”ti.",
  "an2.123:1.0_0": "123",
  "an2.123:1.1_0": "“Dveme, bhikkhave, paccayā rāgassa uppādāya.",
  "an2.123:1.2_0": "Katame dve?",
  "an2.123:1.3_0": "Subhanimittañca ayoniso ca manasikāro.",
  "an2.123:1.4_0": "Ime kho, bhikkhave, dve paccayā rāgassa uppādāyā”ti.",
  "an2.124:1.0_0": "124",
  "an2.124:1.1_0": "“Dveme, bhikkhave, paccayā dosassa uppādāya.",
  "an2.124:1.2_0": "Katame dve?",
  "an2.124:1.3_0": "Paṭighanimittañca ayoniso ca manasikāro.",
  "an2.124:1.4_0": "Ime kho, bhikkhave, dve paccayā dosassa uppādāyā”ti.",
  "an2.125:1.0_0": "125",
  "an2.125:1.1_0": "“Dveme, bhikkhave, paccayā micchādiṭṭhiyā uppādāya.",
  "an2.125:1.2_0": "Katame dve?",
  "an2.125:1.3_0": "Parato ca ghoso ayoniso ca manasikāro.",
  "an2.125:1.4_0": "Ime kho, bhikkhave, dve paccayā micchādiṭṭhiyā uppādāyā”ti.",
  "an2.126:1.0_0": "126",
  "an2.126:1.1_0": "“Dveme, bhikkhave, paccayā sammādiṭṭhiyā uppādāya.",
  "an2.126:1.2_0": "Katame dve?",
  "an2.126:1.3_0": "Parato ca ghoso, yoniso ca manasikāro.",
  "an2.126:1.4_0": "Ime kho, bhikkhave, dve paccayā sammādiṭṭhiyā uppādāyā”ti.",
  "an2.127:1.0_0": "127",
  "an2.127:1.1_0": "“Dvemā, bhikkhave, āpattiyo.",
  "an2.127:1.2_0": "Katamā dve?",
  "an2.127:1.3_0": "Lahukā ca āpatti, garukā ca āpatti.",
  "an2.127:1.4_0": "Imā kho, bhikkhave, dve āpattiyo”ti.",
  "an2.128:1.0_0": "128",
  "an2.128:1.1_0": "“Dvemā, bhikkhave, āpattiyo.",
  "an2.128:1.2_0": "Katamā dve?",
  "an2.128:1.3_0": "Duṭṭhullā ca āpatti, aduṭṭhullā ca āpatti.",
  "an2.128:1.4_0": "Imā kho, bhikkhave, dve āpattiyo”ti.",
  "an2.129:1.0_0": "129",
  "an2.129:1.1_0": "“Dvemā, bhikkhave, āpattiyo.",
  "an2.129:1.2_0": "Katamā dve?",
  "an2.129:1.3_0": "Sāvasesā ca āpatti, anavasesā ca āpatti.",
  "an2.129:1.4_0": "Imā kho, bhikkhave, dve āpattiyo”ti.",
  "an2.129:1.5_0": "Āsāduppajahavaggo paṭhamo.",
  "an2.130:0.1_0": "Aṅguttara Nikāya 2",
  "an2.130:0.2_0": "12. Āyācanavagga",
  "an2.130:1.0_0": "130",
  "an2.130:1.1_0": "“Saddho, bhikkhave, bhikkhu evaṁ sammā āyācamāno āyāceyya:",
  "an2.130:1.2_0": "‘tādiso homi yādisā sāriputtamoggallānā’ti.",
  "an2.130:1.3_0": "Esā, bhikkhave, tulā etaṁ pamāṇaṁ mama sāvakānaṁ bhikkhūnaṁ yadidaṁ sāriputtamoggallānā”ti.",
  "an2.131:1.0_0": "131",
  "an2.131:1.1_0": "“Saddhā, bhikkhave, bhikkhunī evaṁ sammā āyācamānā āyāceyya:",
  "an2.131:1.2_0": "‘tādisī homi yādisī khemā ca bhikkhunī uppalavaṇṇā cā’ti.",
  "an2.131:1.3_0": "Esā,",
  "an2.131:1.3_1": "bhikkhave,",
  "an2.131:1.3_2": "tulā etaṁ pamāṇaṁ mama sāvikānaṁ bhikkhunīnaṁ yadidaṁ khemā ca bhikkhunī uppalavaṇṇā cā”ti.",
  "an2.132:1.0_0": "132",
  "an2.132:1.1_0": "“Saddho, bhikkhave, upāsako evaṁ sammā āyācamāno āyāceyya:",
  "an2.132:1.2_0": "‘tādiso homi yādiso citto ca gahapati hatthako ca āḷavako’ti.",
  "an2.132:1.3_0": "Esā,",
  "an2.132:1.3_1": "bhikkhave,",
  "an2.132:1.3_2": "tulā etaṁ pamāṇaṁ mama sāvakānaṁ upāsakānaṁ yadidaṁ citto ca gahapati hatthako ca āḷavako”ti.",
  "an2.133:1.0_0": "133",
  "an2.133:1.1_0": "“Saddhā, bhikkhave, upāsikā evaṁ sammā āyācamānā āyāceyya:",
  "an2.133:1.2_0": "‘tādisī homi yādisī khujjuttarā ca upāsikā veḷukaṇḍakiyā ca nandamātā’ti.",
  "an2.133:1.3_0": "Esā,",
  "an2.133:1.3_1": "bhikkhave,",
  "an2.133:1.3_2": "tulā etaṁ pamāṇaṁ mama sāvikānaṁ upāsikānaṁ yadidaṁ khujjuttarā ca upāsikā veḷukaṇḍakiyā ca nandamātā”ti.",
  "an2.134:1.0_0": "134",
  "an2.134:1.1_0": "“Dvīhi,",
  "an2.134:1.1_1": "bhikkhave,",
  "an2.134:1.1_2": "dhammehi samannāgato bālo abyatto asappuriso khataṁ upahataṁ attānaṁ pariharati,",
  "an2.134:1.1_3": "sāvajjo ca hoti sānuvajjo ca viññūnaṁ,",
  "an2.134:1.1_4": "bahuñca apuññaṁ pasavati.",
  "an2.134:1.2_0": "Katamehi dvīhi?",
  "an2.134:1.3_0": "Ananuvicca apariyogāhetvā avaṇṇārahassa vaṇṇaṁ bhāsati,",
  "an2.134:1.4_0": "ananuvicca apariyogāhetvā vaṇṇārahassa avaṇṇaṁ bhāsati.",
  "an2.134:1.5_0": "Imehi kho,",
  "an2.134:1.5_1": "bhikkhave,",
  "an2.134:1.5_2": "dvīhi dhammehi samannāgato bālo abyatto asappuriso khataṁ upahataṁ attānaṁ pariharati,",
  "an2.134:1.5_3": "sāvajjo ca hoti sānuvajjo ca viññūnaṁ,",
  "an2.134:1.5_4": "bahuñca apuññaṁ pasavatīti.",
  "an2.134:2.1_0": "Dvīhi,",
  "an2.134:2.1_1": "bhikkhave,",
  "an2.134:2.1_2": "dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an2.134:2.1_3": "anavajjo ca hoti ananuvajjo ca viññūnaṁ,",
  "an2.134:2.1_4": "bahuñca puññaṁ pasavati.",
  "an2.134:2.2_0": "Katamehi dvīhi?",
  "an2.134:2.3_0": "Anuvicca pariyogāhetvā avaṇṇārahassa avaṇṇaṁ bhāsati,",
  "an2.134:2.4_0": "anuvicca pariyogāhetvā vaṇṇārahassa vaṇṇaṁ bhāsati.",
  "an2.134:2.5_0": "Imehi kho,",
  "an2.134:2.5_1": "bhikkhave,",
  "an2.134:2.5_2": "dvīhi dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an2.134:2.5_3": "anavajjo ca hoti ananuvajjo ca viññūnaṁ,",
  "an2.134:2.5_4": "bahuñca puññaṁ pasavatī”ti.",
  "an2.135:1.0_0": "135",
  "an2.135:1.1_0": "“Dvīhi,",
  "an2.135:1.1_1": "bhikkhave,",
  "an2.135:1.1_2": "dhammehi samannāgato bālo abyatto asappuriso khataṁ upahataṁ attānaṁ pariharati,",
  "an2.135:1.1_3": "sāvajjo ca hoti sānuvajjo ca viññūnaṁ,",
  "an2.135:1.1_4": "bahuñca apuññaṁ pasavati.",
  "an2.135:1.2_0": "Katamehi dvīhi?",
  "an2.135:1.3_0": "Ananuvicca apariyogāhetvā appasādanīye ṭhāne pasādaṁ upadaṁseti,",
  "an2.135:1.4_0": "ananuvicca apariyogāhetvā pasādanīye ṭhāne appasādaṁ upadaṁseti.",
  "an2.135:1.5_0": "Imehi kho,",
  "an2.135:1.5_1": "bhikkhave,",
  "an2.135:1.5_2": "dvīhi dhammehi samannāgato bālo abyatto asappuriso khataṁ upahataṁ attānaṁ pariharati,",
  "an2.135:1.5_3": "sāvajjo ca hoti sānuvajjo ca viññūnaṁ,",
  "an2.135:1.5_4": "bahuñca apuññaṁ pasavatīti.",
  "an2.135:2.1_0": "Dvīhi,",
  "an2.135:2.1_1": "bhikkhave,",
  "an2.135:2.1_2": "dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an2.135:2.1_3": "anavajjo ca hoti ananuvajjo ca viññūnaṁ,",
  "an2.135:2.1_4": "bahuñca puññaṁ pasavati.",
  "an2.135:2.2_0": "Katamehi dvīhi?",
  "an2.135:2.3_0": "Anuvicca pariyogāhetvā appasādanīye ṭhāne appasādaṁ upadaṁseti,",
  "an2.135:2.4_0": "anuvicca pariyogāhetvā pasādanīye ṭhāne pasādaṁ upadaṁseti.",
  "an2.135:2.5_0": "Imehi kho,",
  "an2.135:2.5_1": "bhikkhave,",
  "an2.135:2.5_2": "dvīhi dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an2.135:2.5_3": "anavajjo ca hoti ananuvajjo ca viññūnaṁ,",
  "an2.135:2.5_4": "bahuñca puññaṁ pasavatī”ti.",
  "an2.136:1.0_0": "136",
  "an2.136:1.1_0": "“Dvīsu,",
  "an2.136:1.1_1": "bhikkhave,",
  "an2.136:1.1_2": "micchāpaṭipajjamāno bālo abyatto asappuriso khataṁ upahataṁ attānaṁ pariharati,",
  "an2.136:1.1_3": "sāvajjo ca hoti sānuvajjo ca viññūnaṁ,",
  "an2.136:1.1_4": "bahuñca apuññaṁ pasavati.",
  "an2.136:1.2_0": "Katamesu dvīsu?",
  "an2.136:1.3_0": "Mātari ca pitari ca.",
  "an2.136:1.4_0": "Imesu kho,",
  "an2.136:1.4_1": "bhikkhave,",
  "an2.136:1.4_2": "dvīsu micchāpaṭipajjamāno bālo abyatto asappuriso khataṁ upahataṁ attānaṁ pariharati,",
  "an2.136:1.4_3": "sāvajjo ca hoti sānuvajjo ca viññūnaṁ,",
  "an2.136:1.4_4": "bahuñca apuññaṁ pasavatīti.",
  "an2.136:2.1_0": "Dvīsu,",
  "an2.136:2.1_1": "bhikkhave,",
  "an2.136:2.1_2": "sammāpaṭipajjamāno paṇḍito viyatto sappuriso akkhataṁ anupahataṁ attānaṁ pariharati,",
  "an2.136:2.1_3": "anavajjo ca hoti ananuvajjo ca viññūnaṁ,",
  "an2.136:2.1_4": "bahuñca puññaṁ pasavati.",
  "an2.136:2.2_0": "Katamesu dvīsu?",
  "an2.136:2.3_0": "Mātari ca pitari ca.",
  "an2.136:2.4_0": "Imesu kho,",
  "an2.136:2.4_1": "bhikkhave,",
  "an2.136:2.4_2": "dvīsu sammāpaṭipajjamāno paṇḍito viyatto sappuriso akkhataṁ anupahataṁ attānaṁ pariharati,",
  "an2.136:2.4_3": "anavajjo ca hoti ananuvajjo ca viññūnaṁ,",
  "an2.136:2.4_4": "bahuñca puññaṁ pasavatī”ti.",
  "an2.137:1.0_0": "137",
  "an2.137:1.1_0": "“Dvīsu,",
  "an2.137:1.1_1": "bhikkhave,",
  "an2.137:1.1_2": "micchāpaṭipajjamāno bālo abyatto asappuriso khataṁ upahataṁ attānaṁ pariharati,",
  "an2.137:1.1_3": "sāvajjo ca hoti sānuvajjo ca viññūnaṁ,",
  "an2.137:1.1_4": "bahuñca apuññaṁ pasavati.",
  "an2.137:1.2_0": "Katamesu dvīsu?",
  "an2.137:1.3_0": "Tathāgate ca tathāgatasāvake ca.",
  "an2.137:1.4_0": "Imesu kho,",
  "an2.137:1.4_1": "bhikkhave,",
  "an2.137:1.4_2": "micchāpaṭipajjamāno bālo abyatto asappuriso khataṁ upahataṁ attānaṁ pariharati,",
  "an2.137:1.4_3": "sāvajjo ca hoti sānuvajjo ca viññūnaṁ,",
  "an2.137:1.4_4": "bahuñca apuññaṁ pasavatīti.",
  "an2.137:2.1_0": "Dvīsu,",
  "an2.137:2.1_1": "bhikkhave,",
  "an2.137:2.1_2": "sammāpaṭipajjamāno paṇḍito viyatto sappuriso akkhataṁ anupahataṁ attānaṁ pariharati,",
  "an2.137:2.1_3": "anavajjo ca hoti ananuvajjo ca viññūnaṁ,",
  "an2.137:2.1_4": "bahuñca puññaṁ pasavati.",
  "an2.137:2.2_0": "Katamesu dvīsu?",
  "an2.137:2.3_0": "Tathāgate ca tathāgatasāvake ca.",
  "an2.137:2.4_0": "Imesu kho,",
  "an2.137:2.4_1": "bhikkhave,",
  "an2.137:2.4_2": "dvīsu sammāpaṭipajjamāno paṇḍito viyatto sappuriso akkhataṁ anupahataṁ attānaṁ pariharati,",
  "an2.137:2.4_3": "anavajjo ca hoti ananuvajjo ca viññūnaṁ,",
  "an2.137:2.4_4": "bahuñca puññaṁ pasavatī”ti.",
  "an2.138:1.0_0": "138",
  "an2.138:1.1_0": "“Dveme, bhikkhave, dhammā.",
  "an2.138:1.2_0": "Katame dve?",
  "an2.138:1.3_0": "Sacittavodānañca na ca kiñci loke upādiyati.",
  "an2.138:1.4_0": "Ime kho, bhikkhave, dve dhammā”ti.",
  "an2.139:1.0_0": "139",
  "an2.139:1.1_0": "“Dveme, bhikkhave, dhammā.",
  "an2.139:1.2_0": "Katame dve?",
  "an2.139:1.3_0": "Kodho ca upanāho ca.",
  "an2.139:1.4_0": "Ime kho, bhikkhave, dve dhammā”ti.",
  "an2.140:1.0_0": "140",
  "an2.140:1.1_0": "“Dveme, bhikkhave, dhammā.",
  "an2.140:1.2_0": "Katame dve?",
  "an2.140:1.3_0": "Kodhavinayo ca upanāhavinayo ca.",
  "an2.140:1.4_0": "Ime kho, bhikkhave, dve dhammā”ti.",
  "an2.140:1.5_0": "Āyācanavaggo dutiyo.",
  "an2.141:0.1_0": "Aṅguttara Nikāya 2",
  "an2.141:0.2_0": "13. Dānavagga",
  "an2.141:1.0_0": "141",
  "an2.141:1.1_0": "“Dvemāni, bhikkhave, dānāni.",
  "an2.141:1.2_0": "Katamāni dve?",
  "an2.141:1.3_0": "Āmisadānañca dhammadānañca.",
  "an2.141:1.4_0": "Imāni kho, bhikkhave, dve dānāni.",
  "an2.141:1.5_0": "Etadaggaṁ, bhikkhave, imesaṁ dvinnaṁ dānānaṁ yadidaṁ dhammadānan”ti.",
  "an2.142:1.0_0": "142",
  "an2.142:1.1_0": "“Dveme, bhikkhave, yāgā.",
  "an2.142:1.2_0": "Katame dve?",
  "an2.142:1.3_0": "Āmisayāgo ca dhammayāgo ca.",
  "an2.142:1.4_0": "Ime kho, bhikkhave, dve yāgā.",
  "an2.142:1.5_0": "Etadaggaṁ, bhikkhave, imesaṁ dvinnaṁ yāgānaṁ yadidaṁ dhammayāgo”ti.",
  "an2.143:1.0_0": "143",
  "an2.143:1.1_0": "“Dveme, bhikkhave, cāgā.",
  "an2.143:1.2_0": "Katame dve?",
  "an2.143:1.3_0": "Āmisacāgo ca dhammacāgo ca.",
  "an2.143:1.4_0": "Ime kho, bhikkhave, dve cāgā.",
  "an2.143:1.5_0": "Etadaggaṁ, bhikkhave, imesaṁ dvinnaṁ cāgānaṁ yadidaṁ dhammacāgo”ti.",
  "an2.144:1.0_0": "144",
  "an2.144:1.1_0": "“Dveme, bhikkhave, pariccāgā.",
  "an2.144:1.2_0": "Katame dve?",
  "an2.144:1.3_0": "Āmisapariccāgo ca dhammapariccāgo ca.",
  "an2.144:1.4_0": "Ime kho, bhikkhave, dve pariccāgā.",
  "an2.144:1.5_0": "Etadaggaṁ, bhikkhave, imesaṁ dvinnaṁ pariccāgānaṁ yadidaṁ dhammapariccāgo”ti.",
  "an2.145:1.0_0": "145",
  "an2.145:1.1_0": "“Dveme, bhikkhave, bhogā.",
  "an2.145:1.2_0": "Katame dve?",
  "an2.145:1.3_0": "Āmisabhogo ca dhammabhogo ca.",
  "an2.145:1.4_0": "Ime kho, bhikkhave, dve bhogā.",
  "an2.145:1.5_0": "Etadaggaṁ, bhikkhave, imesaṁ dvinnaṁ bhogānaṁ yadidaṁ dhammabhogo”ti.",
  "an2.146:1.0_0": "146",
  "an2.146:1.1_0": "“Dveme, bhikkhave, sambhogā.",
  "an2.146:1.2_0": "Katame dve?",
  "an2.146:1.3_0": "Āmisasambhogo ca dhammasambhogo ca.",
  "an2.146:1.4_0": "Ime kho, bhikkhave, dve sambhogā.",
  "an2.146:1.5_0": "Etadaggaṁ, bhikkhave, imesaṁ dvinnaṁ sambhogānaṁ yadidaṁ dhammasambhogo”ti.",
  "an2.147:1.0_0": "147",
  "an2.147:1.1_0": "“Dveme, bhikkhave, saṁvibhāgā.",
  "an2.147:1.2_0": "Katame dve?",
  "an2.147:1.3_0": "Āmisasaṁvibhāgo ca dhammasaṁvibhāgo ca.",
  "an2.147:1.4_0": "Ime kho, bhikkhave, dve saṁvibhāgā.",
  "an2.147:1.5_0": "Etadaggaṁ, bhikkhave, imesaṁ dvinnaṁ saṁvibhāgānaṁ yadidaṁ dhammasaṁvibhāgo”ti.",
  "an2.148:1.0_0": "148",
  "an2.148:1.1_0": "“Dveme, bhikkhave, saṅgahā.",
  "an2.148:1.2_0": "Katame dve?",
  "an2.148:1.3_0": "Āmisasaṅgaho ca dhammasaṅgaho ca.",
  "an2.148:1.4_0": "Ime kho, bhikkhave, dve saṅgahā.",
  "an2.148:1.5_0": "Etadaggaṁ, bhikkhave, imesaṁ dvinnaṁ saṅgahānaṁ yadidaṁ dhammasaṅgaho”ti.",
  "an2.149:1.0_0": "149",
  "an2.149:1.1_0": "“Dveme, bhikkhave, anuggahā.",
  "an2.149:1.2_0": "Katame dve?",
  "an2.149:1.3_0": "Āmisānuggaho ca dhammānuggaho ca.",
  "an2.149:1.4_0": "Ime kho, bhikkhave, dve anuggahā.",
  "an2.149:1.5_0": "Etadaggaṁ, bhikkhave, imesaṁ dvinnaṁ anuggahānaṁ yadidaṁ dhammānuggaho”ti.",
  "an2.150:1.0_0": "150",
  "an2.150:1.1_0": "“Dvemā, bhikkhave, anukampā.",
  "an2.150:1.2_0": "Katamā dve?",
  "an2.150:1.3_0": "Āmisānukampā ca dhammānukampā ca.",
  "an2.150:1.4_0": "Imā kho, bhikkhave, dve anukampā.",
  "an2.150:1.5_0": "Etadaggaṁ, bhikkhave, imāsaṁ dvinnaṁ anukampānaṁ yadidaṁ dhammānukampā”ti.",
  "an2.150:1.6_0": "Dānavaggo tatiyo.",
  "an2.151:0.1_0": "Aṅguttara Nikāya 2",
  "an2.151:0.2_0": "14. Santhāravagga",
  "an2.151:1.0_0": "151",
  "an2.151:1.1_0": "“Dveme, bhikkhave, santhārā.",
  "an2.151:1.2_0": "Katame dve?",
  "an2.151:1.3_0": "Āmisasanthāro ca dhammasanthāro ca.",
  "an2.151:1.4_0": "Ime kho, bhikkhave, dve santhārā.",
  "an2.151:1.5_0": "Etadaggaṁ, bhikkhave, imesaṁ dvinnaṁ santhārānaṁ yadidaṁ dhammasanthāro”ti.",
  "an2.152:1.0_0": "152",
  "an2.152:1.1_0": "“Dveme, bhikkhave, paṭisanthārā.",
  "an2.152:1.2_0": "Katame dve?",
  "an2.152:1.3_0": "Āmisapaṭisanthāro ca dhammapaṭisanthāro ca.",
  "an2.152:1.4_0": "Ime kho, bhikkhave, dve paṭisanthārā.",
  "an2.152:1.5_0": "Etadaggaṁ, bhikkhave, imesaṁ dvinnaṁ paṭisanthārānaṁ yadidaṁ dhammapaṭisanthāro”ti.",
  "an2.153:1.0_0": "153",
  "an2.153:1.1_0": "“Dvemā, bhikkhave, esanā.",
  "an2.153:1.2_0": "Katamā dve?",
  "an2.153:1.3_0": "Āmisesanā ca dhammesanā ca.",
  "an2.153:1.4_0": "Imā kho, bhikkhave, dve esanā.",
  "an2.153:1.5_0": "Etadaggaṁ, bhikkhave, imāsaṁ dvinnaṁ esanānaṁ yadidaṁ dhammesanā”ti.",
  "an2.154:1.0_0": "154",
  "an2.154:1.1_0": "“Dvemā, bhikkhave, pariyesanā.",
  "an2.154:1.2_0": "Katamā dve?",
  "an2.154:1.3_0": "Āmisapariyesanā ca dhammapariyesanā ca.",
  "an2.154:1.4_0": "Imā kho, bhikkhave, dve pariyesanā.",
  "an2.154:1.5_0": "Etadaggaṁ, bhikkhave, imāsaṁ dvinnaṁ pariyesanānaṁ yadidaṁ dhammapariyesanā”ti.",
  "an2.155:1.0_0": "155",
  "an2.155:1.1_0": "“Dvemā, bhikkhave, pariyeṭṭhiyo.",
  "an2.155:1.2_0": "Katamā dve?",
  "an2.155:1.3_0": "Āmisapariyeṭṭhi ca dhammapariyeṭṭhi ca.",
  "an2.155:1.4_0": "Imā kho, bhikkhave, dve pariyeṭṭhiyo.",
  "an2.155:1.5_0": "Etadaggaṁ, bhikkhave, imāsaṁ dvinnaṁ pariyeṭṭhīnaṁ yadidaṁ dhammapariyeṭṭhī”ti.",
  "an2.156:1.0_0": "156",
  "an2.156:1.1_0": "“Dvemā, bhikkhave, pūjā.",
  "an2.156:1.2_0": "Katamā dve?",
  "an2.156:1.3_0": "Āmisapūjā ca dhammapūjā ca.",
  "an2.156:1.4_0": "Imā kho, bhikkhave, dve pūjā.",
  "an2.156:1.5_0": "Etadaggaṁ, bhikkhave, imāsaṁ dvinnaṁ pūjānaṁ yadidaṁ dhammapūjā”ti.",
  "an2.157:1.0_0": "157",
  "an2.157:1.1_0": "“Dvemāni, bhikkhave, ātitheyyāni.",
  "an2.157:1.2_0": "Katamāni dve?",
  "an2.157:1.3_0": "Āmisātitheyyañca dhammātitheyyañca.",
  "an2.157:1.4_0": "Imāni kho, bhikkhave, dve ātitheyyāni.",
  "an2.157:1.5_0": "Etadaggaṁ, bhikkhave, imesaṁ dvinnaṁ ātitheyyānaṁ yadidaṁ dhammātitheyyan”ti.",
  "an2.158:1.0_0": "158",
  "an2.158:1.1_0": "“Dvemā, bhikkhave, iddhiyo.",
  "an2.158:1.2_0": "Katamā dve?",
  "an2.158:1.3_0": "Āmisiddhi ca dhammiddhi ca.",
  "an2.158:1.4_0": "Imā kho, bhikkhave, dve iddhiyo.",
  "an2.158:1.5_0": "Etadaggaṁ, bhikkhave, imāsaṁ dvinnaṁ iddhīnaṁ yadidaṁ dhammiddhī”ti.",
  "an2.159:1.0_0": "159",
  "an2.159:1.1_0": "“Dvemā, bhikkhave, vuddhiyo.",
  "an2.159:1.2_0": "Katamā dve?",
  "an2.159:1.3_0": "Āmisavuddhi ca dhammavuddhi ca.",
  "an2.159:1.4_0": "Imā kho, bhikkhave, dve vuddhiyo.",
  "an2.159:1.5_0": "Etadaggaṁ, bhikkhave, imāsaṁ dvinnaṁ vuddhīnaṁ yadidaṁ dhammavuddhī”ti.",
  "an2.160:1.0_0": "160",
  "an2.160:1.1_0": "“Dvemāni, bhikkhave, ratanāni.",
  "an2.160:1.2_0": "Katamāni dve?",
  "an2.160:1.3_0": "Āmisaratanañca dhammaratanañca.",
  "an2.160:1.4_0": "Imāni kho, bhikkhave, dve ratanāni.",
  "an2.160:1.5_0": "Etadaggaṁ, bhikkhave, imesaṁ dvinnaṁ ratanānaṁ yadidaṁ dhammaratanan”ti.",
  "an2.161:1.0_0": "161",
  "an2.161:1.1_0": "“Dveme, bhikkhave, sannicayā.",
  "an2.161:1.2_0": "Katame dve?",
  "an2.161:1.3_0": "Āmisasannicayo ca dhammasannicayo ca.",
  "an2.161:1.4_0": "Ime kho, bhikkhave, dve sannicayā.",
  "an2.161:1.5_0": "Etadaggaṁ, bhikkhave, imesaṁ dvinnaṁ sannicayānaṁ yadidaṁ dhammasannicayo”ti.",
  "an2.162:1.0_0": "162",
  "an2.162:1.1_0": "“Dvemāni, bhikkhave, vepullāni.",
  "an2.162:1.2_0": "Katamāni dve?",
  "an2.162:1.3_0": "Āmisavepullañca dhammavepullañca.",
  "an2.162:1.4_0": "Imāni kho, bhikkhave, dve vepullāni.",
  "an2.162:1.5_0": "Etadaggaṁ, bhikkhave, imesaṁ dvinnaṁ vepullānaṁ yadidaṁ dhammavepullan”ti.",
  "an2.162:1.6_0": "Santhāravaggo catuttho.",
  "an2.163:0.1_0": "Aṅguttara Nikāya 2",
  "an2.163:0.2_0": "15. Samāpattivagga",
  "an2.163:1.0_0": "163",
  "an2.163:1.1_0": "“Dveme, bhikkhave, dhammā.",
  "an2.163:1.2_0": "Katame dve?",
  "an2.163:1.3_0": "Samāpattikusalatā ca samāpattivuṭṭhānakusalatā ca.",
  "an2.163:1.4_0": "Ime kho, bhikkhave, dve dhammā”ti.",
  "an2.164:1.0_0": "164",
  "an2.164:1.1_0": "“Dveme, bhikkhave, dhammā.",
  "an2.164:1.2_0": "Katame dve?",
  "an2.164:1.3_0": "Ajjavañca maddavañca.",
  "an2.164:1.4_0": "Ime kho, bhikkhave, dve dhammā”.",
  "an2.165:1.0_0": "165",
  "an2.165:1.1_0": "“Dveme, bhikkhave, dhammā.",
  "an2.165:1.2_0": "Katame dve?",
  "an2.165:1.3_0": "Khanti ca soraccañca.",
  "an2.165:1.4_0": "Ime kho, bhikkhave, dve dhammā”.",
  "an2.166:1.0_0": "166",
  "an2.166:1.1_0": "“Dveme, bhikkhave, dhammā.",
  "an2.166:1.2_0": "Katame dve?",
  "an2.166:1.3_0": "Sākhalyañca paṭisanthāro ca.",
  "an2.166:1.4_0": "Ime kho, bhikkhave, dve dhammā”.",
  "an2.167:1.0_0": "167",
  "an2.167:1.1_0": "“Dveme, bhikkhave, dhammā.",
  "an2.167:1.2_0": "Katame dve?",
  "an2.167:1.3_0": "Avihiṁsā ca soceyyañca.",
  "an2.167:1.4_0": "Ime kho, bhikkhave, dve dhammā”.",
  "an2.168:1.0_0": "168",
  "an2.168:1.1_0": "“Dveme, bhikkhave, dhammā.",
  "an2.168:1.2_0": "Katame dve?",
  "an2.168:1.3_0": "Indriyesu aguttadvāratā ca bhojane amattaññutā ca.",
  "an2.168:1.4_0": "Ime kho, bhikkhave, dve dhammā”.",
  "an2.169:1.0_0": "169",
  "an2.169:1.1_0": "“Dveme, bhikkhave, dhammā.",
  "an2.169:1.2_0": "Katame dve?",
  "an2.169:1.3_0": "Indriyesu guttadvāratā ca bhojane mattaññutā ca.",
  "an2.169:1.4_0": "Ime kho, bhikkhave, dve dhammā”.",
  "an2.170:1.0_0": "170",
  "an2.170:1.1_0": "“Dveme, bhikkhave, dhammā.",
  "an2.170:1.2_0": "Katame dve?",
  "an2.170:1.3_0": "Paṭisaṅkhānabalañca bhāvanābalañca.",
  "an2.170:1.4_0": "Ime kho, bhikkhave, dve dhammā”.",
  "an2.171:1.0_0": "171",
  "an2.171:1.1_0": "“Dveme, bhikkhave, dhammā.",
  "an2.171:1.2_0": "Katame dve?",
  "an2.171:1.3_0": "Satibalañca samādhibalañca.",
  "an2.171:1.4_0": "Ime kho, bhikkhave, dve dhammā”.",
  "an2.172:1.0_0": "172",
  "an2.172:1.1_0": "“Dveme, bhikkhave, dhammā.",
  "an2.172:1.2_0": "Katame dve?",
  "an2.172:1.3_0": "Samatho ca vipassanā ca.",
  "an2.172:1.4_0": "Ime kho, bhikkhave, dve dhammā”.",
  "an2.173:1.0_0": "173",
  "an2.173:1.1_0": "“Dveme, bhikkhave, dhammā.",
  "an2.173:1.2_0": "Katame dve?",
  "an2.173:1.3_0": "Sīlavipatti ca diṭṭhivipatti ca.",
  "an2.173:1.4_0": "Ime kho, bhikkhave, dve dhammā”.",
  "an2.174:1.0_0": "174",
  "an2.174:1.1_0": "“Dveme, bhikkhave, dhammā.",
  "an2.174:1.2_0": "Katame dve?",
  "an2.174:1.3_0": "Sīlasampadā ca diṭṭhisampadā ca.",
  "an2.174:1.4_0": "Ime kho, bhikkhave, dve dhammā”.",
  "an2.175:1.0_0": "175",
  "an2.175:1.1_0": "“Dveme, bhikkhave, dhammā.",
  "an2.175:1.2_0": "Katame dve?",
  "an2.175:1.3_0": "Sīlavisuddhi ca diṭṭhivisuddhi ca.",
  "an2.175:1.4_0": "Ime kho, bhikkhave, dve dhammā”.",
  "an2.176:1.0_0": "176",
  "an2.176:1.1_0": "“Dveme, bhikkhave, dhammā.",
  "an2.176:1.2_0": "Katame dve?",
  "an2.176:1.3_0": "Diṭṭhivisuddhi ca yathādiṭṭhissa ca padhānaṁ.",
  "an2.176:1.4_0": "Ime kho, bhikkhave, dve dhammā”.",
  "an2.177:1.0_0": "177",
  "an2.177:1.1_0": "“Dveme, bhikkhave, dhammā.",
  "an2.177:1.2_0": "Katame dve?",
  "an2.177:1.3_0": "Asantuṭṭhitā ca kusalesu dhammesu, appaṭivānitā ca padhānasmiṁ.",
  "an2.177:1.4_0": "Ime kho, bhikkhave, dve dhammā”.",
  "an2.178:1.0_0": "178",
  "an2.178:1.1_0": "“Dveme, bhikkhave, dhammā.",
  "an2.178:1.2_0": "Katame dve?",
  "an2.178:1.3_0": "Muṭṭhassaccañca asampajaññañca.",
  "an2.178:1.4_0": "Ime kho, bhikkhave, dve dhammā”.",
  "an2.179:1.0_0": "179",
  "an2.179:1.1_0": "“Dveme, bhikkhave, dhammā.",
  "an2.179:1.2_0": "Katame dve?",
  "an2.179:1.3_0": "Sati ca sampajaññañca.",
  "an2.179:1.4_0": "Ime kho, bhikkhave, dve dhammā”ti.",
  "an2.179:1.5_0": "Samāpattivaggo pañcamo.",
  "an2.179:1.6_0": "Tatiyo paṇṇāsako samatto.",
  "an2.180-184:0.1_0": "Aṅguttara Nikāya 2",
  "an2.180-184:0.2_0": "16. Kodhapeyyāla",
  "an2.180-184:1.0_0": "180–184",
  "an2.180-184:1.1_0": "“Dveme, bhikkhave, dhammā.",
  "an2.180-184:1.2_0": "Katame dve?",
  "an2.180-184:1.3_0": "Kodho ca upanāho ca …",
  "an2.180-184:1.3_1": "makkho ca paḷāso ca …",
  "an2.180-184:1.3_2": "issā ca macchariyañca …",
  "an2.180-184:1.3_3": "māyā ca sāṭheyyañca …",
  "an2.180-184:1.3_4": "ahirikañca anottappañca.",
  "an2.180-184:1.4_0": "Ime kho, bhikkhave, dve dhammā”.",
  "an2.185-189:1.0_0": "185–189",
  "an2.185-189:1.1_0": "“Dveme, bhikkhave, dhammā.",
  "an2.185-189:1.2_0": "Katame dve?",
  "an2.185-189:1.3_0": "Akkodho ca anupanāho ca …",
  "an2.185-189:1.3_1": "amakkho ca apaḷāso ca …",
  "an2.185-189:1.3_2": "anissā ca amacchariyañca …",
  "an2.185-189:1.3_3": "amāyā ca asāṭheyyañca …",
  "an2.185-189:1.3_4": "hirī ca ottappañca.",
  "an2.185-189:1.4_0": "Ime kho, bhikkhave, dve dhammā”.",
  "an2.190-194:1.0_0": "190–194",
  "an2.190-194:1.1_0": "“Dvīhi, bhikkhave, dhammehi samannāgato dukkhaṁ viharati.",
  "an2.190-194:1.2_0": "Katamehi dvīhi?",
  "an2.190-194:1.3_0": "Kodhena ca upanāhena ca …",
  "an2.190-194:1.3_1": "makkhena ca paḷāsena ca …",
  "an2.190-194:1.3_2": "issāya ca macchariyena ca …",
  "an2.190-194:1.3_3": "māyāya ca sāṭheyyena ca …",
  "an2.190-194:1.3_4": "ahirikena ca anottappena ca.",
  "an2.190-194:1.4_0": "Imehi kho, bhikkhave, dvīhi dhammehi samannāgato dukkhaṁ viharati”.",
  "an2.195-199:1.0_0": "195–199",
  "an2.195-199:1.1_0": "“Dvīhi, bhikkhave, dhammehi samannāgato sukhaṁ viharati.",
  "an2.195-199:1.2_0": "Katamehi dvīhi?",
  "an2.195-199:1.3_0": "Akkodhena ca anupanāhena ca …",
  "an2.195-199:1.3_1": "amakkhena ca apaḷāsena ca …",
  "an2.195-199:1.3_2": "anissāya ca amacchariyena ca …",
  "an2.195-199:1.3_3": "amāyāya ca asāṭheyyena ca …",
  "an2.195-199:1.3_4": "hiriyā ca ottappena ca.",
  "an2.195-199:1.4_0": "Imehi kho, bhikkhave, dvīhi dhammehi samannāgato sukhaṁ viharati”.",
  "an2.200-204:1.0_0": "200–204",
  "an2.200-204:1.1_0": "“Dveme, bhikkhave, dhammā sekhassa bhikkhuno parihānāya saṁvattanti.",
  "an2.200-204:1.2_0": "Katame dve?",
  "an2.200-204:1.3_0": "Kodho ca upanāho ca …",
  "an2.200-204:1.3_1": "makkho ca paḷāso ca …",
  "an2.200-204:1.3_2": "issā ca macchariyañca …",
  "an2.200-204:1.3_3": "māyā ca sāṭheyyañca …",
  "an2.200-204:1.3_4": "ahirikañca anottappañca.",
  "an2.200-204:1.4_0": "Ime kho, bhikkhave, dve dhammā sekhassa bhikkhuno parihānāya saṁvattanti”.",
  "an2.205-209:1.0_0": "205–209",
  "an2.205-209:1.1_0": "“Dveme, bhikkhave, dhammā sekhassa bhikkhuno aparihānāya saṁvattanti.",
  "an2.205-209:1.2_0": "Katame dve?",
  "an2.205-209:1.3_0": "Akkodho ca anupanāho ca …",
  "an2.205-209:1.3_1": "amakkho ca apaḷāso ca …",
  "an2.205-209:1.3_2": "anissā ca amacchariyañca …",
  "an2.205-209:1.3_3": "amāyā ca asāṭheyyañca …",
  "an2.205-209:1.3_4": "hirī ca ottappañca.",
  "an2.205-209:1.4_0": "Ime kho, bhikkhave, dve dhammā sekhassa bhikkhuno aparihānāya saṁvattanti”.",
  "an2.210-214:1.0_0": "210–214",
  "an2.210-214:1.1_0": "“Dvīhi, bhikkhave, dhammehi samannāgato yathābhataṁ nikkhitto evaṁ niraye.",
  "an2.210-214:1.2_0": "Katamehi dvīhi?",
  "an2.210-214:1.3_0": "Kodhena ca upanāhena ca …",
  "an2.210-214:1.3_1": "makkhena ca paḷāsena ca …",
  "an2.210-214:1.3_2": "issāya ca macchariyena ca …",
  "an2.210-214:1.3_3": "māyāya ca sāṭheyyena ca …",
  "an2.210-214:1.3_4": "ahirikena ca anottappena ca.",
  "an2.210-214:1.4_0": "Imehi kho, bhikkhave, dvīhi dhammehi samannāgato yathābhataṁ nikkhitto evaṁ niraye”.",
  "an2.215-219:1.0_0": "215–219",
  "an2.215-219:1.1_0": "“Dvīhi, bhikkhave, dhammehi samannāgato yathābhataṁ nikkhitto evaṁ sagge.",
  "an2.215-219:1.2_0": "Katamehi dvīhi?",
  "an2.215-219:1.3_0": "Akkodhena ca anupanāhena ca …",
  "an2.215-219:1.3_1": "amakkhena ca apaḷāsena ca …",
  "an2.215-219:1.3_2": "anissāya ca amacchariyena ca …",
  "an2.215-219:1.3_3": "amāyāya ca asāṭheyyena ca …",
  "an2.215-219:1.3_4": "hiriyā ca ottappena ca.",
  "an2.215-219:1.4_0": "Imehi kho, bhikkhave, dvīhi dhammehi samannāgato yathābhataṁ nikkhitto evaṁ sagge”.",
  "an2.220-224:1.0_0": "220–224",
  "an2.220-224:1.1_0": "“Dvīhi,",
  "an2.220-224:1.1_1": "bhikkhave,",
  "an2.220-224:1.1_2": "dhammehi samannāgato idhekacco kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an2.220-224:1.2_0": "Katamehi dvīhi?",
  "an2.220-224:1.3_0": "Kodhena ca upanāhena ca …",
  "an2.220-224:1.3_1": "makkhena ca paḷāsena ca …",
  "an2.220-224:1.3_2": "issāya ca macchariyena ca …",
  "an2.220-224:1.3_3": "māyāya ca sāṭheyyena ca …",
  "an2.220-224:1.3_4": "ahirikena ca anottappena ca.",
  "an2.220-224:1.4_0": "Imehi kho,",
  "an2.220-224:1.4_1": "bhikkhave,",
  "an2.220-224:1.4_2": "dvīhi dhammehi samannāgato idhekacco kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati”.",
  "an2.225-229:1.0_0": "225–229",
  "an2.225-229:1.1_0": "“Dvīhi,",
  "an2.225-229:1.1_1": "bhikkhave,",
  "an2.225-229:1.1_2": "dhammehi samannāgato idhekacco kāyassa bhedā paraṁ maraṇā sugatiṁ saggaṁ lokaṁ upapajjati.",
  "an2.225-229:1.2_0": "Katamehi dvīhi?",
  "an2.225-229:1.3_0": "Akkodhena ca anupanāhena ca …",
  "an2.225-229:1.3_1": "amakkhena ca apaḷāsena ca …",
  "an2.225-229:1.3_2": "anissāya ca amacchariyena ca …",
  "an2.225-229:1.3_3": "amāyāya ca asāṭheyyena ca …",
  "an2.225-229:1.3_4": "hiriyā ca ottappena ca.",
  "an2.225-229:1.4_0": "Imehi kho,",
  "an2.225-229:1.4_1": "bhikkhave,",
  "an2.225-229:1.4_2": "dvīhi dhammehi samannāgato idhekacco kāyassa bhedā paraṁ maraṇā sugatiṁ saggaṁ lokaṁ upapajjati”.",
  "an2.225-229:1.5_0": "Kodhapeyyālaṁ niṭṭhitaṁ.",
  "an2.230-279:0.1_0": "Aṅguttara Nikāya 2",
  "an2.230-279:0.2_0": "17. Akusalapeyyāla",
  "an2.230-279:1.1_0": "“Dveme,",
  "an2.230-279:1.1_1": "bhikkhave,",
  "an2.230-279:1.1_2": "dhammā akusalā … dveme,",
  "an2.230-279:1.1_3": "bhikkhave,",
  "an2.230-279:1.1_4": "dhammā kusalā … dveme,",
  "an2.230-279:1.1_5": "bhikkhave,",
  "an2.230-279:1.1_6": "dhammā sāvajjā … dveme,",
  "an2.230-279:1.1_7": "bhikkhave,",
  "an2.230-279:1.1_8": "dhammā anavajjā … dveme,",
  "an2.230-279:1.1_9": "bhikkhave,",
  "an2.230-279:1.1_10": "dhammā dukkhudrayā … dveme,",
  "an2.230-279:1.1_11": "bhikkhave,",
  "an2.230-279:1.1_12": "dhammā sukhudrayā … dveme,",
  "an2.230-279:1.1_13": "bhikkhave,",
  "an2.230-279:1.1_14": "dhammā dukkhavipākā … dveme,",
  "an2.230-279:1.1_15": "bhikkhave,",
  "an2.230-279:1.1_16": "dhammā sukhavipākā … dveme,",
  "an2.230-279:1.1_17": "bhikkhave,",
  "an2.230-279:1.1_18": "dhammā sabyābajjhā … dveme,",
  "an2.230-279:1.1_19": "bhikkhave,",
  "an2.230-279:1.1_20": "dhammā abyābajjhā.",
  "an2.230-279:1.2_0": "Katame dve?",
  "an2.230-279:1.3_0": "Akkodho ca anupanāho ca …",
  "an2.230-279:1.3_1": "amakkho ca apaḷāso ca …",
  "an2.230-279:1.3_2": "anissā ca amacchariyañca …",
  "an2.230-279:1.3_3": "amāyā ca asāṭheyyañca …",
  "an2.230-279:1.3_4": "hirī ca ottappañca.",
  "an2.230-279:1.4_0": "Ime kho, bhikkhave, dve dhammā abyābajjhā”ti.",
  "an2.230-279:1.5_0": "Akusalapeyyālaṁ niṭṭhitaṁ.",
  "an2.280:0.1_0": "Aṅguttara Nikāya 2",
  "an2.280:0.2_0": "18. Vinayapeyyāla",
  "an2.280:1.0_0": "280",
  "an2.280:1.1_0": "“Dveme, bhikkhave, atthavase paṭicca tathāgatena sāvakānaṁ sikkhāpadaṁ paññattaṁ.",
  "an2.280:1.2_0": "Katame dve?",
  "an2.280:1.3_0": "Saṅghasuṭṭhutāya saṅghaphāsutāya …",
  "an2.280:1.3_1": "dummaṅkūnaṁ puggalānaṁ niggahāya,",
  "an2.280:1.3_2": "pesalānaṁ bhikkhūnaṁ phāsuvihārāya …",
  "an2.280:1.3_3": "diṭṭhadhammikānaṁ āsavānaṁ saṁvarāya,",
  "an2.280:1.3_4": "samparāyikānaṁ āsavānaṁ paṭighātāya …",
  "an2.280:1.3_5": "diṭṭhadhammikānaṁ verānaṁ saṁvarāya,",
  "an2.280:1.3_6": "samparāyikānaṁ verānaṁ paṭighātāya …",
  "an2.280:1.3_7": "diṭṭhadhammikānaṁ vajjānaṁ saṁvarāya,",
  "an2.280:1.3_8": "samparāyikānaṁ vajjānaṁ paṭighātāya …",
  "an2.280:1.3_9": "diṭṭhadhammikānaṁ bhayānaṁ saṁvarāya,",
  "an2.280:1.3_10": "samparāyikānaṁ bhayānaṁ paṭighātāya …",
  "an2.280:1.3_11": "diṭṭhadhammikānaṁ akusalānaṁ dhammānaṁ saṁvarāya,",
  "an2.280:1.3_12": "samparāyikānaṁ akusalānaṁ dhammānaṁ paṭighātāya …",
  "an2.280:1.3_13": "gihīnaṁ anukampāya,",
  "an2.280:1.3_14": "pāpicchānaṁ bhikkhūnaṁ pakkhupacchedāya …",
  "an2.280:1.3_15": "appasannānaṁ pasādāya,",
  "an2.280:1.3_16": "pasannānaṁ bhiyyobhāvāya …",
  "an2.280:1.3_17": "saddhammaṭṭhitiyā vinayānuggahāya.",
  "an2.280:1.4_0": "Ime kho, bhikkhave, dve atthavase paṭicca tathāgatena sāvakānaṁ sikkhāpadaṁ paññattan”ti.",
  "an2.281-309:1.0_0": "281–309",
  "an2.281-309:1.1_0": "“Dveme,",
  "an2.281-309:1.1_1": "bhikkhave,",
  "an2.281-309:1.1_2": "atthavase paṭicca tathāgatena sāvakānaṁ pātimokkhaṁ paññattaṁ …pe…",
  "an2.281-309:1.1_3": "pātimokkhuddeso paññatto …",
  "an2.281-309:1.1_4": "pātimokkhaṭṭhapanaṁ paññattaṁ …",
  "an2.281-309:1.1_5": "pavāraṇā paññattā …",
  "an2.281-309:1.1_6": "pavāraṇaṭṭhapanaṁ paññattaṁ …",
  "an2.281-309:1.1_7": "tajjanīyakammaṁ paññattaṁ …",
  "an2.281-309:1.1_8": "niyassakammaṁ paññattaṁ …",
  "an2.281-309:1.1_9": "pabbājanīyakammaṁ paññattaṁ …",
  "an2.281-309:1.1_10": "paṭisāraṇīyakammaṁ paññattaṁ …",
  "an2.281-309:1.1_11": "ukkhepanīyakammaṁ paññattaṁ …",
  "an2.281-309:1.1_12": "parivāsadānaṁ paññattaṁ …",
  "an2.281-309:1.1_13": "mūlāyapaṭikassanaṁ paññattaṁ …",
  "an2.281-309:1.1_14": "mānattadānaṁ paññattaṁ …",
  "an2.281-309:1.1_15": "abbhānaṁ paññattaṁ …",
  "an2.281-309:1.1_16": "osāraṇīyaṁ paññattaṁ …",
  "an2.281-309:1.1_17": "nissāraṇīyaṁ paññattaṁ …",
  "an2.281-309:1.1_18": "upasampadā paññattā …",
  "an2.281-309:1.1_19": "ñattikammaṁ paññattaṁ …",
  "an2.281-309:1.1_20": "ñattidutiyakammaṁ paññattaṁ …",
  "an2.281-309:1.1_21": "ñatticatutthakammaṁ paññattaṁ …",
  "an2.281-309:1.1_22": "apaññatte paññattaṁ …",
  "an2.281-309:1.1_23": "paññatte anupaññattaṁ …",
  "an2.281-309:1.1_24": "sammukhāvinayo paññatto …",
  "an2.281-309:1.1_25": "sativinayo paññatto …",
  "an2.281-309:1.1_26": "amūḷhavinayo paññatto …",
  "an2.281-309:1.1_27": "paṭiññātakaraṇaṁ paññattaṁ …",
  "an2.281-309:1.1_28": "yebhuyyasikā paññattā …",
  "an2.281-309:1.1_29": "tassapāpiyasikā paññattā …",
  "an2.281-309:1.1_30": "tiṇavatthārako paññatto.",
  "an2.281-309:1.2_0": "Katame dve?",
  "an2.281-309:1.3_0": "Saṅghasuṭṭhutāya,",
  "an2.281-309:1.3_1": "saṅghaphāsutāya …",
  "an2.281-309:1.3_2": "dummaṅkūnaṁ puggalānaṁ niggahāya,",
  "an2.281-309:1.3_3": "pesalānaṁ bhikkhūnaṁ phāsuvihārāya …",
  "an2.281-309:1.3_4": "diṭṭhadhammikānaṁ āsavānaṁ saṁvarāya,",
  "an2.281-309:1.3_5": "samparāyikānaṁ āsavānaṁ paṭighātāya …",
  "an2.281-309:1.3_6": "diṭṭhadhammikānaṁ verānaṁ saṁvarāya,",
  "an2.281-309:1.3_7": "samparāyikānaṁ verānaṁ paṭighātāya …",
  "an2.281-309:1.3_8": "diṭṭhadhammikānaṁ vajjānaṁ saṁvarāya,",
  "an2.281-309:1.3_9": "samparāyikānaṁ vajjānaṁ paṭighātāya …",
  "an2.281-309:1.3_10": "diṭṭhadhammikānaṁ bhayānaṁ saṁvarāya,",
  "an2.281-309:1.3_11": "samparāyikānaṁ bhayānaṁ paṭighātāya …",
  "an2.281-309:1.3_12": "diṭṭhadhammikānaṁ akusalānaṁ dhammānaṁ saṁvarāya,",
  "an2.281-309:1.3_13": "samparāyikānaṁ akusalānaṁ dhammānaṁ paṭighātāya …",
  "an2.281-309:1.3_14": "gihīnaṁ anukampāya,",
  "an2.281-309:1.3_15": "pāpicchānaṁ bhikkhūnaṁ pakkhupacchedāya …",
  "an2.281-309:1.3_16": "appasannānaṁ pasādāya,",
  "an2.281-309:1.3_17": "pasannānaṁ bhiyyobhāvāya …",
  "an2.281-309:1.3_18": "saddhammaṭṭhitiyā,",
  "an2.281-309:1.3_19": "vinayānuggahāya.",
  "an2.281-309:1.4_0": "Ime kho, bhikkhave, dve atthavase paṭicca tathāgatena sāvakānaṁ tiṇavatthārako paññatto”ti.",
  "an2.281-309:1.5_0": "Vinayapeyyālaṁ niṭṭhitaṁ.",
  "an2.310-319:0.1_0": "Aṅguttara Nikāya 2",
  "an2.310-319:0.2_0": "19. Rāgapeyyāla",
  "an2.310-319:1.0_0": "310–319",
  "an2.310-319:1.1_0": "“Rāgassa, bhikkhave, abhiññāya dve dhammā bhāvetabbā.",
  "an2.310-319:1.2_0": "Katame dve?",
  "an2.310-319:1.3_0": "Samatho ca vipassanā ca.",
  "an2.310-319:1.4_0": "Rāgassa, bhikkhave, abhiññāya ime dve dhammā bhāvetabbā”ti.",
  "an2.310-319:2.1_0": "“Rāgassa,",
  "an2.310-319:2.1_1": "bhikkhave,",
  "an2.310-319:2.1_2": "pariññāya …",
  "an2.310-319:2.1_3": "parikkhayāya …",
  "an2.310-319:2.1_4": "pahānāya … khayāya … vayāya …",
  "an2.310-319:2.1_5": "virāgāya …",
  "an2.310-319:2.1_6": "nirodhāya … cāgāya …",
  "an2.310-319:2.1_7": "paṭinissaggāya dve dhammā bhāvetabbā …pe…",
  "an2.320-479:1.0_0": "320–479",
  "an2.320-479:1.1_0": "“Dosassa …pe… mohassa …",
  "an2.320-479:1.1_1": "kodhassa …",
  "an2.320-479:1.1_2": "upanāhassa …",
  "an2.320-479:1.1_3": "makkhassa …",
  "an2.320-479:1.1_4": "paḷāsassa … issāya …",
  "an2.320-479:1.1_5": "macchariyassa … māyāya …",
  "an2.320-479:1.1_6": "sāṭheyyassa …",
  "an2.320-479:1.1_7": "thambhassa …",
  "an2.320-479:1.1_8": "sārambhassa … mānassa …",
  "an2.320-479:1.1_9": "atimānassa … madassa …",
  "an2.320-479:1.1_10": "pamādassa …",
  "an2.320-479:1.1_11": "abhiññāya …",
  "an2.320-479:1.1_12": "pariññāya …",
  "an2.320-479:1.1_13": "parikkhayāya …",
  "an2.320-479:1.1_14": "pahānāya … khayāya … vayāya …",
  "an2.320-479:1.1_15": "virāgāya …",
  "an2.320-479:1.1_16": "nirodhāya … cāgāya …",
  "an2.320-479:1.1_17": "paṭinissaggāya dve dhammā bhāvetabbā.",
  "an2.320-479:1.2_0": "Katame dve?",
  "an2.320-479:1.3_0": "Samatho ca vipassanā ca.",
  "an2.320-479:1.4_0": "Pamādassa, bhikkhave, paṭinissaggāya ime dve dhammā bhāvetabbā”ti.",
  "an2.320-479:2.1_0": "Idamavoca bhagavā.",
  "an2.320-479:2.2_0": "Attamanā te bhikkhū bhagavato bhāsitaṁ abhinandunti.",
  "an2.320-479:2.3_0": "Rāgapeyyālaṁ niṭṭhitaṁ.",
  "an2.320-479:2.4_0": "Dukanipātapāḷi niṭṭhitā."
}