{
  "anya-e0901n0:0_0": "Namo tassa bhagavato arahato sammāsambuddhassa",
  "anya-e0901n0:1_0": "Suttantapiṭake",
  "anya-e0901n0:2_0": "Dīghanikāye",
  "anya-e0901n0:3_0": "Sīlakkhandhavaggasutta",
  "anya-e0901n0:4_0": "Saṃgāyanassa pucchā vissajjanā",
  "anya-e0901n0:5_0": "Pucchā –",
  "anya-e0901n0:5_1": "paṭhamamahādhammasaṃgītikāle āvuso dhammasaṃgāhakā mahākassapādayo mahātheravarā paṭhamaṃ vinayaṃ saṃgāyitvā",
  "anya-e0901n0:5_2": "tadanantaraṃ kaṃ nāma pāvacanaṃ saṃgāyiṃsu.",
  "anya-e0901n0:6_0": "Vissajjanā –",
  "anya-e0901n0:6_1": "paṭhamamahādhammasaṃgītiyaṃ bhante dhammasaṃgāhakā mahākassapādayo mahātheravarā paṭhamaṃ vinayaṃ saṃgāyitvā tadanantaraṃ dhammaṃ saṃgāyiṃsu.",
  "anya-e0901n0:7_0": "Pucchā –",
  "anya-e0901n0:7_1": "dhammo nāma āvuso suttantābhidhammavasena duvidho,",
  "anya-e0901n0:7_2": "tattha kataraṃ dhammaṃ paṭhamaṃ saṃgāyiṃsu.",
  "anya-e0901n0:8_0": "Vissajjanā –",
  "anya-e0901n0:8_1": "dvīsu bhante dhammesu suttantābhidhammapiṭakesu paṭhamaṃ suttantaṃ piṭakaṃ dhammaṃ saṃgāyiṃsu.",
  "anya-e0901n0:9_0": "Pucchā –",
  "anya-e0901n0:9_1": "suttantapiṭake pi āvuso dīghamajjhimasaṃyuttaaṅguttarakhuddakanikāyavasena pañca nikāyā,",
  "anya-e0901n0:9_2": "tesu paṭhamaṃ kataraṃ nikāyaṃ saṃgāyiṃsu.",
  "anya-e0901n0:10_0": "Vissajjanā – pañcasu bhante nikāyesu paṭhamaṃ dīghanikāyaṃ saṃgāyiṃsu.",
  "anya-e0901n0:11_0": "Pucchā –",
  "anya-e0901n0:11_1": "dīghanikāyepi āvuso tayo vaggā catuttiṃsā ca suttāni,",
  "anya-e0901n0:11_2": "tesu kataraṃ vaggaṃ katarañca suttaṃ paṭhamaṃ saṃgāyiṃsu.",
  "anya-e0901n0:12_0": "Vissajjanā –",
  "anya-e0901n0:12_1": "dīghanikāyepi bhante tīsu vaggesu paṭhamaṃ sīlakkhandhavaggaṃ,",
  "anya-e0901n0:12_2": "catuttiṃsatiyā ca suttesu paṭhamaṃ brahmajālasuttaṃ saṃgāyiṃsu.",
  "anya-e0901n0:13_0": "Brahmajālasutta",
  "anya-e0901n0:14_0": "Pucchā –",
  "anya-e0901n0:14_1": "sādhu sādhu āvuso mayampi dāni tatoyeva paṭṭhāya saṃgāyituṃ pubbakiccāni samārabhāma…,",
  "anya-e0901n0:14_2": "tenāvuso bhagavatā jānatā passatā arahatā sammāsambuddhena brahmajālasuttaṃ kattha bhāsitaṃ.",
  "anya-e0901n0:15_0": "Vissajjanā – antarā ca bhante rājagahaṃ antarā ca nāḷandaṃ ambalaṭṭhikāyaṃ rājāgārake bhāsitaṃ.",
  "anya-e0901n0:16_0": "Pucchā – kaṃ āvuso ārabbha bhāsitaṃ.",
  "anya-e0901n0:17_0": "Vissajjanā – suppiyañca bhante paribbājakaṃ brahmadattañca māṇavaṃ ārabbha bhāsitaṃ.",
  "anya-e0901n0:18_0": "Pucchā – kismiṃ āvuso vatthusmiṃ bhāsitaṃ.",
  "anya-e0901n0:19_0": "Vissajjanā –",
  "anya-e0901n0:19_1": "vaṇṇāvaṇṇe bhante,",
  "anya-e0901n0:19_2": "suppiyo hi bhante anekapariyāyena buddhassa avaṇṇaṃ bhāsati dhammassa avaṇṇaṃ bhāsati saṅghassa avaṇṇaṃ bhāsati,",
  "anya-e0901n0:19_3": "suppiyassa pana paribbājakassa antevāsī brahmadatto māṇavo anekapariyāyena buddhassa vaṇṇaṃ bhāsati dhammassa",
  "anya-e0901n0:19_4": "vaṇṇaṃ bhāsati saṅghassa vaṇṇaṃ bhāsati,",
  "anya-e0901n0:19_5": "tasmiṃ bhante vatthusmiṃ bhāsitaṃ.",
  "anya-e0901n0:20_0": "Anusandhe",
  "anya-e0901n0:21_0": "Pucchā – kati āvuso tattha anusandhayo.",
  "anya-e0901n0:22_0": "Vissajjanā – tayo bhante tattha anusandhayo, eko avaṇṇānusandhi, dve vaṇṇānusandhiyo.",
  "anya-e0901n0:23_0": "Paṭhama anusandhe",
  "anya-e0901n0:24_0": "Pucchā – tatthāvuso paṭhame anusandhimhi kathaṃ bhagavatā bhāsitaṃ, taṃ saṃkhepato kathehi.",
  "anya-e0901n0:25_0": "Vissajjanā –",
  "anya-e0901n0:25_1": "paṭhame bhante anusandhimhi avaṇṇe manopadosaṃ nivāretvā,",
  "anya-e0901n0:25_2": "tattha ca ādīnavaṃ dassetvā,",
  "anya-e0901n0:25_3": "tattha paṭipajjitabbākāro bhagavatā bhāsito.",
  "anya-e0901n0:26_0": "Mamaṃ vā bhikkhave pare avaṇṇaṃ bhāseyyuṃ,",
  "anya-e0901n0:26_1": "dhammassa vā avaṇṇaṃ bhāseyyuṃ saṅghassa vā avaṇṇaṃ bhāseyyuṃ,",
  "anya-e0901n0:26_2": "tatra tumhehi na āghāto appaccayo na cetaso anabhiraddhi karaṇīyā…",
  "anya-e0901n0:27_0": "Dutiya anusandhe",
  "anya-e0901n0:28_0": "Pucchā –",
  "anya-e0901n0:28_1": "sādhu sādhu āvuso,",
  "anya-e0901n0:28_2": "sādhu kho bhagavā attanā paramukkaṃ sāgatakhantīguṇasamannāgato attano sāvakabhūte amhepi tattha samādāpesi,",
  "anya-e0901n0:28_3": "attanā ca lokadhammesu aniñjanasabhāvo amhākampi tathattāya ovādamadāsi,",
  "anya-e0901n0:28_4": "dutiyepanāvuso anusandhimhi kathaṃ bhagavatā bhāsitaṃ,",
  "anya-e0901n0:28_5": "tampi saṃkhepato pakāsehi.",
  "anya-e0901n0:29_0": "Vissajjanā –",
  "anya-e0901n0:29_1": "dutiye pana bhante anusandhimhi vaṇṇe cetaso uppilāvitattaṃ nisedhetvā,",
  "anya-e0901n0:29_2": "tattha ca ādīnavaṃ dassetvā,",
  "anya-e0901n0:29_3": "tattha ca paṭipajjanākāraṃ dassetvā,",
  "anya-e0901n0:29_4": "puthujjanassa vaṇṇabhūmibhūtāni tīṇi sīlāni vitthārato bhagavatā bhāsitāni.",
  "anya-e0901n0:30_0": "Mamaṃ vā bhikkhave pare vaṇṇaṃ bhāseyyuṃ,",
  "anya-e0901n0:30_1": "dhammassa vā vaṇṇaṃ bhāseyyuṃ,",
  "anya-e0901n0:30_2": "saṅghassa vā vaṇṇaṃ bhāseyyuṃ,",
  "anya-e0901n0:30_3": "tatra tumhehi na ānando na somanassaṃ na cetaso abhiraddhi karaṇīyā –",
  "anya-e0901n0:31_0": "Tatiya anusandhe",
  "anya-e0901n0:32_0": "Pucchā –",
  "anya-e0901n0:32_1": "sādhu sādhu āvuso,",
  "anya-e0901n0:32_2": "sādhu kho bhagavā attanā paramukkaṃsagatasuparisuddhasīlasamannāgato,",
  "anya-e0901n0:32_3": "taṃ attano suparisuddhasīlaṃ dassetvā parepi tattha niyojesi,",
  "anya-e0901n0:32_4": "tatiye panāvuso anusandhimhi kathaṃ bhagavatā bhāsitaṃ,",
  "anya-e0901n0:32_5": "taṃ saṃkhepato pakāsehi.",
  "anya-e0901n0:33_0": "Vissajjanā –",
  "anya-e0901n0:33_1": "tatiye pana bhante anusandhimhi dvāsaṭṭhi diṭṭhiyo sabbaññuta ñāṇena vitthārato vibhajitvā,",
  "anya-e0901n0:33_2": "tāsañca cha phassāyatanapadaṭṭhānabhāvaṃ vibhāvetvā,",
  "anya-e0901n0:33_3": "micchādiṭṭhigatikādhiṭṭhā nañca vaṭṭaṃ kathetvā,",
  "anya-e0901n0:33_4": "yuttayogabhikkhuadhiṭṭhānañca vivaṭṭaṃ kathetvā,",
  "anya-e0901n0:33_5": "micchādiṭṭhigatikassa desanājālato avimuttabhāvaṃ desanājālato vimuttassa natthikabhāvañca vibhāvetvā,",
  "anya-e0901n0:33_6": "attano ca katthaci apariyāpannabhāvaṃ dassetvā,",
  "anya-e0901n0:33_7": "upādisesanibbānadhātuṃ pāpetvā desanā bhagavatā niṭṭhāpitā.",
  "anya-e0901n0:34_0": "Ucchinnabhāvanettiko bhikkhave tathāgatassa kāyo tiṭṭhati,",
  "anya-e0901n0:34_1": "yāvassa kāyo ṭhassati tāva naṃ dakkhanti devamanussā,",
  "anya-e0901n0:34_2": "kāyassa bhedā uddhaṃ jīvitapariyādānā na naṃ dakkhanti devamanussā.",
  "anya-e0901n0:35_0": "Suttanidesanā",
  "anya-e0901n0:36_0": "Pucchā –",
  "anya-e0901n0:36_1": "sādhu sādhu āvuso,",
  "anya-e0901n0:36_2": "sādhu kho bhagavā attanā dvāsaṭṭhi diṭṭhiyo ca cha phassāyatanāni ca dvādasa paṭiccasamuppādaṅgāni ca",
  "anya-e0901n0:36_3": "sabbaso parijānitvā tesaṃ parijānanatthāya paresampi tathattāya dhammaṃ pakāseti,",
  "anya-e0901n0:36_4": "suttañca nāma āvuso catunnaṃ suttanikkhepānaṃ aññataravaseneva nikkhittaṃ,",
  "anya-e0901n0:36_5": "tasmā tesu idaṃ suttaṃ katarena suttanikkhepena bhagavatā nikkhittaṃ.",
  "anya-e0901n0:37_0": "Vissajjanā – catūsu bhante suttanikkhepesu aṭṭhuppattinikkhepana idaṃ suttaṃ nikkhittaṃ.",
  "anya-e0901n0:38_0": "Pucchā – kassa āvuso vacanaṃ.",
  "anya-e0901n0:39_0": "Vissajjanā – bhagavato bhante vacanaṃ arahato sammāsambuddhassa.",
  "anya-e0901n0:40_0": "Pucchā – kenāvuso ābhataṃ.",
  "anya-e0901n0:41_0": "Vissajjanā – paramparāya bhante ābhataṃ.",
  "anya-e0901n0:42_0": "Pucchā – atthi nu kho āvuso ettha koci viraddhadosā, yena pacchimā janā micchāatthaṃ gaṇheyyuṃ.",
  "anya-e0901n0:43_0": "Vissajjanā – natthi bhante.",
  "anya-e0901n0:44_0": "Sāmaññaphalasutta",
  "anya-e0901n0:45_0": "Pucchā – tenāvuso bhagavatā…pe… sammāsambuddhena sāmaññaphalasuttaṃ kattha bhāsitaṃ.",
  "anya-e0901n0:46_0": "Vissajjanā – rājagahe bhante jīvakassa komārabhaccassa ambavane bhāsitaṃ.",
  "anya-e0901n0:47_0": "Pucchā – kenāvuso saddhiṃ bhagavatā bhāsitaṃ.",
  "anya-e0901n0:48_0": "Vissajjanā – raññā bhante māgadhena ajātasattunā vedehiputtena saddhiṃ bhāsitaṃ.",
  "anya-e0901n0:49_0": "Pucchā –",
  "anya-e0901n0:49_1": "taṃ panāvuso suttaṃ catunnaṃ suttanikkhepānaṃ katarena suttanikkhepena bhagavatā nikkhittaṃ.",
  "anya-e0901n0:50_0": "Vissajjanā – catunnaṃ bhante suttanikkhepānaṃ pucchāvasikena suttanikkhepena nikkhitaṃ bhagavatā.",
  "anya-e0901n0:51_0": "Ajātasattu",
  "anya-e0901n0:52_0": "Pucchā – sā panāvuso pucchā kenākārena samuppannā.",
  "anya-e0901n0:53_0": "Vissajjanā –",
  "anya-e0901n0:53_1": "rājā bhante māgadho ajāsattu vedehiputto tadahuposathe pannarase komudiyā cātumāsiniyā puṇṇāya puṇṇamāya rattiyā yena bhagavā tenupasaṃkami,",
  "anya-e0901n0:53_2": "upasaṃkamitvā bhagavantaṃ diṭṭheva dhamme saṃdiṭṭhikaṃ sāmaññaphalaṃ pucchi,",
  "anya-e0901n0:53_3": "evaṃ kho sā bhante pucchā uppannā.",
  "anya-e0901n0:54_0": "Rammaṇīyā vata bho dosinā ratti,",
  "anya-e0901n0:54_1": "abhirūpā vata bho dosinā ratti,",
  "anya-e0901n0:54_2": "dassanīyā vata bho dosinā ratti,",
  "anya-e0901n0:54_3": "pāsādikā vata bho dosinā ratti,",
  "anya-e0901n0:54_4": "lakkhaññā vata bho dosinā ratti….",
  "anya-e0901n0:55_0": "Kaṃ nukhvajja samaṇaṃ vā brāhmaṇaṃ vā payirupāseyyāma….",
  "anya-e0901n0:56_0": "Yaṃ no payirupasato cittaṃ pasīdeyya….",
  "anya-e0901n0:57_0": "Charājīvaka",
  "anya-e0901n0:58_0": "Tvaṃ pana samma jīvaka kiṃ tuṇhīsi –",
  "anya-e0901n0:59_0": "Ayaṃ deva amhākaṃ bhagavā arahaṃ sammāsambuddho amhākaṃ ambavane viharati.",
  "anya-e0901n0:60_0": "Taṃ kho pana bhagavantaṃ evaṃ kalyāṇo kittisaddo abbhuggato “itipi so bhagavā arahaṃ sammāsambuddho vijjācaraṇasampanno",
  "anya-e0901n0:60_1": "sugato lokavidū anuttaropurisadammasārathi satthādevamanussānaṃ buddho bhagavā”ti.",
  "anya-e0901n0:61_0": "Taṃ devo bhagavantaṃ payirupāsatu, appevanāma devassa bhagavantaṃ payirupāsato cittaṃ pasīdeyya.",
  "anya-e0901n0:62_0": "Tena hi samma jīvaka hatthiyānāni kappāpehi.",
  "anya-e0901n0:63_0": "Kappitāni kho te deva hatthiyānāni, yassa dāni kālaṃ maññasi.",
  "anya-e0901n0:64_0": "Ajātasattu",
  "anya-e0901n0:65_0": "Kicci maṃ samma jīvaka na vañcesi, kacci maṃ samma jīvaka na palambhesi….",
  "anya-e0901n0:66_0": "Mā bhāyi mahārāja, mā bhāyi mahārāja….",
  "anya-e0901n0:67_0": "Na taṃ deva vañcemi, na taṃ deva palambhāmi….",
  "anya-e0901n0:68_0": "Ajātasatta",
  "anya-e0901n0:69_0": "Eso mahārāja bhagavā,",
  "anya-e0901n0:69_1": "eso mahārāja bhagavā majjhimaṃ thambhaṃ nissāya puratthābhimukho nisinno purakkhato bhikkhusaṅghassa….",
  "anya-e0901n0:70_0": "Iminā me upasamena udayabhaddo kumāro samannāgato hotu…",
  "anya-e0901n0:71_0": "Agamā kho tvaṃ mahārāja yathā pemaṃ.",
  "anya-e0901n0:72_0": "Puccheyyāmahaṃ bhante bhagavantaṃ kiñcideva desaṃ sace me bhagavā okāsaṃ karoti pañhassa veyyākaraṇāya.",
  "anya-e0901n0:73_0": "Puccha mahārāja yadākaṅkhasi.",
  "anya-e0901n0:74_0": "Yathā nu kho imāni bhante puthusippāyatanāni,",
  "anya-e0901n0:74_1": "seyyathidaṃ,",
  "anya-e0901n0:74_2": "hatthārohā assārohā rathikā dhanuggahā celakā calakā piṇḍadāyakā (peyyāla) gaṇakā muddikā,",
  "anya-e0901n0:74_3": "aññānipi evaṃ gatikāni puthusippāyatanāni,",
  "anya-e0901n0:74_4": "te tena sippena sandiṭṭhikaṃ sippaphalaṃ jīvanti,",
  "anya-e0901n0:74_5": "te tena attānaṃ sukhenti pīṇenti,",
  "anya-e0901n0:74_6": "mātāpitaro sukhenti, pīṇenti,",
  "anya-e0901n0:74_7": "puttadāraṃ sukhenti pīṇenti,",
  "anya-e0901n0:74_8": "mittāmacce sukhenti pīṇenti samaṇabrāhmaṇesu uddhaggikaṃ dakkhiṇaṃ patiṭṭhapenti sovaggikaṃ sukhavipākaṃ saggasaṃvattanikaṃ,",
  "anya-e0901n0:74_9": "sakkā nu kho bhante evameva diṭṭheva dhamme sandiṭṭhikaṃ sāmaññaphalaṃ paññapetuṃ.",
  "anya-e0901n0:75_0": "Pucchā –",
  "anya-e0901n0:75_1": "tadā āvuso kathaṃ bhagavatā rājā ajātasattu vedehi putto paṭipucchito kathañca tena bhagavato ārocitaṃ.",
  "anya-e0901n0:76_0": "Vissajjanā –",
  "anya-e0901n0:76_1": "“abhijānāsi no tvaṃ mahārāja imaṃ pañhaṃ aññe samaṇabrāhmaṇe pucchitāti,",
  "anya-e0901n0:76_2": "abhijānāmahaṃ bhante aññe samaṇabrāhmaṇe pucchitāti,",
  "anya-e0901n0:76_3": "yathākathaṃ pana te mahārāja byākariṃsu,",
  "anya-e0901n0:76_4": "sace te agaru,",
  "anya-e0901n0:76_5": "bhāsassūti na kho me bhante garu,",
  "anya-e0901n0:76_6": "yatthassa bhagavā nisinno bhavantarūpo vāti,",
  "anya-e0901n0:76_7": "tenehi mahārāja bhāsassū”ti,",
  "anya-e0901n0:76_8": "evaṃ kho bhante tadā bhagavatā rājā māgadho ajātasattu vedehi putto paṭipucchito,",
  "anya-e0901n0:76_9": "evaṃ kho bhante tena tadā bhagavato ārocitaṃ.",
  "anya-e0901n0:77_0": "Pūraṇakassapa ayūvāda",
  "anya-e0901n0:78_0": "Pucchā – kathañcāvuso pūraṇakassapassa santike pucchāvissajjanā ahosi.",
  "anya-e0901n0:79_0": "Vissajjanā –",
  "anya-e0901n0:79_1": "ekamidaṃ bhante samayaṃ rājā māgadho ajātasattu vedehiputto yena pūraṇo kassapo tenupasaṅkami,",
  "anya-e0901n0:79_2": "upasaṅkamitvā pūraṇaṃ kassapaṃ sandiṭṭhikaṃ sāmaññaphalaṃ pucchi,",
  "anya-e0901n0:79_3": "atha kho bhante pūraṇo kassapo karoto kho mahārāja kārayato,",
  "anya-e0901n0:79_4": "chindato chedāpayato,",
  "anya-e0901n0:79_5": "pacato pācāpayato,",
  "anya-e0901n0:79_6": "socayato socāpayato (peyyāla) karoto na karīyati pāpaṃ tyādinā rañño māgadhassa ajātasattussa vedehiputtassa",
  "anya-e0901n0:79_7": "saṃdiṭṭhi kaṃ sāmaññaphalaṃ puṭṭho samāno akiriyaṃ byākāsi,",
  "anya-e0901n0:79_8": "evaṃ kho bhante pūraṇassa kassapassa santike pucchāvissajjanā ahosi.",
  "anya-e0901n0:80_0": "Pūraṇakassapavāda",
  "anya-e0901n0:81_0": "Nissiriko vata āvuso pūraṇassa kassapassa vādo anatthasaṃhito jigucchanīyo ativiya bhayānako,",
  "anya-e0901n0:81_1": "ye tassa vacanaṃ sotabbaṃ saddhātabbaṃ maññeyyuṃ,",
  "anya-e0901n0:81_2": "tesaṃ taṃ assa dīgharattaṃ ahitāya dukkhāya,",
  "anya-e0901n0:81_3": "ettakeneva ajja mayaṃ pucchāvissajjanaṃ thapessāma.",
  "anya-e0901n0:82_0": "Makkhaligosāla ayūvāda",
  "anya-e0901n0:83_0": "Pucchā –",
  "anya-e0901n0:83_1": "purimadivase āvuso mayā sāmaññaphalasuttassa nidānapariyāpannāni pucchitabbaṭṭhānāni kānici kānici pucchitāni,",
  "anya-e0901n0:83_2": "tayā ca suṭṭhu vissajjitāni,",
  "anya-e0901n0:83_3": "ajja pana yathānuppattamakkhaligosāya vādato paṭṭhāya pucchissāmi,",
  "anya-e0901n0:83_4": "makkhali pana āvuso",
  "anya-e0901n0:84_0": "Gosālo raññā māgadhena ajātasattunā vedehiputtena sandiṭṭhikaṃ sāmaññaphalaṃ puṭṭho kathaṃ byākāsi.",
  "anya-e0901n0:85_0": "Vissajjanā –",
  "anya-e0901n0:85_1": "ekamidaṃ bhante samayaṃ rājā māgadho ajātasattu vedehiputto yena makkhaligosālo tenupasaṃkami,",
  "anya-e0901n0:85_2": "upasaṃkamitvā makkhaliṃ gosālaṃ sandiṭṭhikaṃ sāmaññaphalaṃ pucchi,",
  "anya-e0901n0:85_3": "atha kho bhante makkhaligosālo rājānaṃ māgadhaṃ ajātasattuṃ vedehiputtaṃ etadavoca “natthi mahārāja hetu natthi paccayo sattānaṃ saṃkilesāya,",
  "anya-e0901n0:85_4": "ahetū apaccayā sattā saṃkilissanti.",
  "anya-e0901n0:85_5": "Natthi mahārāja hetu natthi paccayo sattānaṃ visuddhiyā,",
  "anya-e0901n0:85_6": "ahetū apaccayā sattā visujjhanti,",
  "anya-e0901n0:85_7": "(peyyāla) cullāsīti mahākappino satasahassāni,",
  "anya-e0901n0:85_8": "yāni bāle ca paṇḍite ca sandhāvitvā saṃsaritvā dukkhassantaṃ karissanti,",
  "anya-e0901n0:85_9": "tattha natthi ‘imināhaṃ sīlena vā vatena vā tapena vā brahmacariyena vā aparipakkaṃ vā kammaṃ paripācessāmi,",
  "anya-e0901n0:85_10": "paripakkaṃ vā kammaṃ phussa phussa byantiṃ karissāmī’ti hevaṃ natthi.",
  "anya-e0901n0:85_11": "Doṇamite sukhadukkhe,",
  "anya-e0901n0:85_12": "pariyantakate saṃsāre natthi hāyanavaḍḍhane,",
  "anya-e0901n0:85_13": "natthi ukkaṃsāvakaṃse.",
  "anya-e0901n0:85_14": "Seyyathāpi nāma suttapuṭṭhe khitte nibbeṭhiyamānameva paleti,",
  "anya-e0901n0:85_15": "evameva bāle ca paṇḍite ca sandhāvitvā saṃsaritvā dukkhassantaṃ karissantī”ti,",
  "anya-e0901n0:85_16": "itthaṃ kho bhante rañño māgadhassa ajātasattussa vedehiputtassa makkhaligosālo sandiṭṭhikaṃ sāmaññaphalaṃ puṭṭho samāno saṃsārasuddhiṃ byākāsi.",
  "anya-e0901n0:86_0": "Makkhaligosālavāda",
  "anya-e0901n0:87_0": "Ayampi āvuso vādo nissirikoyeva anatthasaṃhito jigucchanīyo ati viya bhayānako,",
  "anya-e0901n0:87_1": "ye tassa vacanaṃ sotabbaṃ saddhātabbaṃ maññeyyuṃ,",
  "anya-e0901n0:87_2": "tesaṃ taṃ assa dīgharattaṃ ahitāya dukkhāya.",
  "anya-e0901n0:88_0": "Ajitakesakambalavāda",
  "anya-e0901n0:89_0": "Pucchā –",
  "anya-e0901n0:89_1": "athāparampi pucchāmi,",
  "anya-e0901n0:89_2": "ajito pana āvuso kesakambalo raññā māgadhena ajātasattunā vedehiputtena sandiṭṭhikaṃ sāmaññaphalaṃ puṭṭho kathaṃ byākāsi.",
  "anya-e0901n0:90_0": "Vissajjanā –",
  "anya-e0901n0:90_1": "ekamidaṃ bhante samayaṃ rājā māgadho ajātasattu vedehiputto yena ajito kesakambalo tenupasaṅkami,",
  "anya-e0901n0:90_2": "upasaṅkamitvā ajitaṃ kesakambalaṃ sandiṭṭhikaṃ sāmaññaphalaṃ pucchi,",
  "anya-e0901n0:90_3": "atha kho bhante ajito kesakambalo rājānaṃ māgadhaṃ ajātasattuṃ vedehiputtaṃ etadavoca “natthi mahārāja dinnaṃ,",
  "anya-e0901n0:90_4": "natthi yiṭṭhaṃ,",
  "anya-e0901n0:90_5": "natthi hutaṃ,",
  "anya-e0901n0:90_6": "natthi sukatadukkaṭānaṃ kammānaṃ phalaṃ vipāko,",
  "anya-e0901n0:90_7": "natthi ayaṃ loko,",
  "anya-e0901n0:90_8": "natthi paro loko,",
  "anya-e0901n0:90_9": "natthi mātā,",
  "anya-e0901n0:90_10": "natthi pitā,",
  "anya-e0901n0:90_11": "natthi sattā opapātikā,",
  "anya-e0901n0:90_12": "natthi loke samaṇabrāhmaṇā sammaggatā sammāpaṭipannā,",
  "anya-e0901n0:90_13": "ye imañca lokaṃ parañca lokaṃ sayaṃ abhiññā sacchikatvā pavedenti.",
  "anya-e0901n0:90_14": "(Peyyāla) bāle ca paṇḍite ca kāyassa bhedā ucchijjanti vinassantī”ti.",
  "anya-e0901n0:90_15": "Itthaṃ kho bhante rañño māgadhassa ajātasattussa vedehiputtassa ajito kesakambalo sandiṭṭhikaṃ sāmaññaphalaṃ puṭṭho samāno ucchedaṃ byākāsi.",
  "anya-e0901n0:91_0": "Ajitakesakambala",
  "anya-e0901n0:92_0": "Ayampi kho āvuso nissirikoyeva,",
  "anya-e0901n0:92_1": "anatthasaṃhito jigucchanīyo ati viya bhayānako,",
  "anya-e0901n0:92_2": "ye tassa vacanaṃ sotabbaṃ saddhātabbaṃ maññeyyuṃ,",
  "anya-e0901n0:92_3": "tesaṃ taṃ assa dīgharattaṃ ahitāya dukkhāya.",
  "anya-e0901n0:93_0": "Pakudhakaccāyanavāda",
  "anya-e0901n0:94_0": "Pucchā –",
  "anya-e0901n0:94_1": "athāparampi pucchāmi,",
  "anya-e0901n0:94_2": "pakudho pana āvuso kaccāyano raññā māgadhena ajātasattunā vedehiputtena sandiṭṭhikaṃ sāmaññaphalaṃ puṭṭho kathaṃ byākāsi.",
  "anya-e0901n0:95_0": "Vissajjanā –",
  "anya-e0901n0:95_1": "ekamidaṃ bhante samayaṃ rājā māgadho ajātasattu vedehiputto yena pakudho kaccāyano tenupasaṅkami,",
  "anya-e0901n0:95_2": "upasaṅkamitvā pakudhaṃ kaccāyanaṃ sandiṭṭhikaṃ sāmaññaphalaṃ pucchi,",
  "anya-e0901n0:95_3": "atha kho bhante pakudho kaccāyano rājānaṃ māgadhaṃ ajāsattuṃ vedehiputtaṃ etadavoca “sattime mahārāja",
  "anya-e0901n0:95_4": "kāyā akaṭā akaṭavidhā animmitā animmātā vañcā kūṭaṭṭhā esikaṭṭhāyitā,",
  "anya-e0901n0:95_5": "te na iñjanti,",
  "anya-e0901n0:95_6": "na vipariṇāmenti,",
  "anya-e0901n0:95_7": "na aññamaññaṃ byābādhenti,",
  "anya-e0901n0:95_8": "nālaṃ aññamaññassa sukhāya vā dukkhāya vā sukhadukkhāya vā.",
  "anya-e0901n0:95_9": "Katame satta,",
  "anya-e0901n0:95_10": "pathavīkāyo, āpokāyo,",
  "anya-e0901n0:95_11": "tejokāyo vāyokāyo, sukhe, dukkhe,",
  "anya-e0901n0:95_12": "jīve sattame.",
  "anya-e0901n0:95_13": "Ime sattakāyā akaṭā akaṭavidhā animmitā animmātā vañcyā kūṭaṭṭhā esikaṭṭhāyitā,",
  "anya-e0901n0:95_14": "te na iñjanti,",
  "anya-e0901n0:95_15": "na vipariṇāmenti,",
  "anya-e0901n0:95_16": "na aññamaññaṃ byābādhenti,",
  "anya-e0901n0:95_17": "nālaṃ aññamaññassa sukhāya vā dukkhāya vā sukhadukkhāya vā.",
  "anya-e0901n0:95_18": "Tattha natthi hantā vā ghātetā vā,",
  "anya-e0901n0:95_19": "sotā vā sāvetā vā,",
  "anya-e0901n0:95_20": "viññātā vā viññāpetā vā,",
  "anya-e0901n0:95_21": "yopi tiṇhena satthena sīsaṃ chindati,",
  "anya-e0901n0:95_22": "na koci kiñci jivitā voropeti,",
  "anya-e0901n0:95_23": "sattannaṃtveva kāyānamantarena satthaṃ vivaramanupatatī”ti.",
  "anya-e0901n0:95_24": "Itthaṃ kho bhante rañño māgadhassa ajātasattussa vedehiputtassa pakudho kaccāyano sāmaññaphalaṃ puṭṭho samāno aññena aññaṃ byākāsi.",
  "anya-e0901n0:96_0": "Pakudhakaccāyanavāda",
  "anya-e0901n0:97_0": "Ayampi kho āvuso vādo purimavādoviya nissirikoyeva anatthasaṃhito jigucchanīyo ativiya bhayānako.",
  "anya-e0901n0:98_0": "Nigaṇṭhanāṭaputtavāda",
  "anya-e0901n0:99_0": "Pucchā –",
  "anya-e0901n0:99_1": "athāparampi pucchāmi,",
  "anya-e0901n0:99_2": "nigaṇṭho panāvuso nāṭaputto raññā māgadhena ajātasattunā vedehiputtena sandiṭṭhikaṃ sāmaññaphalaṃ puṭṭho kathaṃ byākāsi.",
  "anya-e0901n0:100_0": "Vissajjanā –",
  "anya-e0901n0:100_1": "ekamidaṃ bhante samayaṃ rājā māgadho ajātasattu vedehiputto yena nigaṇṭho nāṭaputto tenupasaṃkami,",
  "anya-e0901n0:100_2": "upasaṃkamitvā nigaṇṭhaṃ nāṭaputtaṃ sandiṭṭhikaṃ sāmaññaphalaṃ pucchi,",
  "anya-e0901n0:100_3": "atha kho nigaṇṭho nāṭaputto rājānaṃ māgadhaṃ ajātasattuṃ vedehiputtaṃ etadavoca,",
  "anya-e0901n0:100_4": "“idha mahārāja nigaṇṭho cātuyāmasaṃvarasaṃvuto hoti,",
  "anya-e0901n0:100_5": "kathañca mahārāja",
  "anya-e0901n0:101_0": "Nigaṇṭho cātuyāmasaṃvarasaṃvuto hoti,",
  "anya-e0901n0:101_1": "idha mahārāja nigaṇṭho sabbavārivārito ca hoti,",
  "anya-e0901n0:101_2": "sabbavāriyutto ca,",
  "anya-e0901n0:101_3": "sabbavāridhuto ca,",
  "anya-e0901n0:101_4": "sabbavāriphuṭo ca.",
  "anya-e0901n0:101_5": "Evaṃ kho mahārāja nigaṇṭho cātuyāmasaṃvarasaṃvuto hoti,",
  "anya-e0901n0:101_6": "yato kho mahārāja nigaṇṭho evaṃ cātuyāmasaṃvarasaṃvuto hoti.",
  "anya-e0901n0:101_7": "Ayaṃ vuccati mahārāja nigaṇṭho gatatto ca yatatto ca ṭhitatto cā”ti.",
  "anya-e0901n0:101_8": "Itthaṃ kho bhante rañño māgadhassa ajātasattussa vedehiputtassa nigaṇṭho nāṭaputto sandiṭṭhikaṃ sāmaññaphalaṃ puṭṭho samāno cātuyāmasaṃvaraṃ byākāsi.",
  "anya-e0901n0:102_0": "Nigaṇṭhavāda",
  "anya-e0901n0:103_0": "Etassa panāvuso vāde koci sāsanānulomavādo atthi,",
  "anya-e0901n0:103_1": "asuddhaladdhitāya pana esopi vādo jigucchanīyoyeva,",
  "anya-e0901n0:103_2": "seyyathāpi bhojanaṃ gūthamissaṃ gārayhoyeva ārakā parivajjitabboyeva,",
  "anya-e0901n0:103_3": "seyyathāpi visasaṃsaṭṭho āpānīyakaṃso.",
  "anya-e0901n0:104_0": "Siñcaññavāda",
  "anya-e0901n0:105_0": "Pucchā –",
  "anya-e0901n0:105_1": "athāparampi pucchāmi,",
  "anya-e0901n0:105_2": "sañcayo panāvuso belaṭṭhaputto sandiṭṭhikaṃ sāmaññaphalaṃ puṭṭho kathaṃ byākāsi.",
  "anya-e0901n0:106_0": "Vissajjanā –",
  "anya-e0901n0:106_1": "ekamidaṃ bhante samayaṃ rājā māgadho ajātasattu vedehiputto yena sañcayo belaṭṭhaputto tenupasaṅkami,",
  "anya-e0901n0:106_2": "upasaṅkamitvā sañcayaṃ belaṭṭhaputtaṃ etadavoca,",
  "anya-e0901n0:106_3": "“yathā nu kho imāni bho sañcaya puthusippāyatanāni,",
  "anya-e0901n0:106_4": "seyyathidaṃ,",
  "anya-e0901n0:106_5": "hatthārohā assarohā…pe…",
  "anya-e0901n0:106_6": "sakkā nu kho bho sañcaya evameva diṭṭheva dhamme sandiṭṭhikaṃ sāmaññaphalaṃ paññapetu”nti,",
  "anya-e0901n0:106_7": "evaṃ vutte bhante sañcayo belaṭṭhaputto rājānaṃ māgadhaṃ ajātasattuṃ vedehiputtaṃ etadavoca.",
  "anya-e0901n0:107_0": "“Atthi parolokoti iti ce maṃ pucchasi, atthi paro lokoti iti ce me assa, atthi paro",
  "anya-e0901n0:108_0": "Lokoti iti te naṃ byākareyyaṃ,",
  "anya-e0901n0:108_1": "evantipi me no,",
  "anya-e0901n0:108_2": "tathātipi me no,",
  "anya-e0901n0:108_3": "aññathātipi me no,",
  "anya-e0901n0:108_4": "notipi me no,",
  "anya-e0901n0:108_5": "no notipi me no…pe…",
  "anya-e0901n0:108_6": "neva hoti na na hoti tathāgato paraṃ maraṇāti iti ce maṃ pucchasi,",
  "anya-e0901n0:108_7": "neva hoti na na hoti tathāgato paraṃ maraṇāti iti ce me assa,",
  "anya-e0901n0:108_8": "neva hoti na na hoti tathāgato paraṃ maraṇāti iti te naṃ byākareyyaṃ,",
  "anya-e0901n0:108_9": "evantipi me no,",
  "anya-e0901n0:108_10": "tathātipi me no,",
  "anya-e0901n0:108_11": "aññathātipi me no,",
  "anya-e0901n0:108_12": "notipi me no,",
  "anya-e0901n0:108_13": "no notipi me no”ti.",
  "anya-e0901n0:108_14": "Itthaṃ kho bhante rañño māgadhassa ajātasattussa vedehiputtassa sañcayo belaṭṭhaputto sandiṭṭhikaṃ sāmaññaphalaṃ puṭṭho samāno vikkhepaṃ byākāsi.",
  "anya-e0901n0:109_0": "Titthiayūvāda",
  "anya-e0901n0:110_0": "Sabbepi āvuso ete channaṃ satthārānaṃ vādā nissirikāyeva jigucchanīyāyeva anatthasaṃhitāyeva,",
  "anya-e0901n0:110_1": "bālānaṃ bhiyyoso mattāya sammohāya saṃvattanti anatthāya.",
  "anya-e0901n0:111_0": "Ajja pana āvuso kālo atikkanto,",
  "anya-e0901n0:111_1": "sveyeva bhagavatā vuttaṃ paṇītaṃ pasaṭṭhaṃ sandiṭṭhikaphalaṃ pucchāma.",
  "anya-e0901n0:112_0": "Pucchā –",
  "anya-e0901n0:112_1": "purimadivasesu āvuso sāmaññaphalasuttassa pubbabhāge yāva chasatthāramicchāvādapariyosānaṃ pucchanavissajjanaṃ amhehi kataṃ,",
  "anya-e0901n0:112_2": "ajja pana yathānuppattaṃ bhagavatā desitasāmaññaphalasuttādhikāre pucchāvissajjanaṃ karissāma.",
  "anya-e0901n0:112_3": "Bhagavā pana āvuso raññā māgadhena ajātasattunā vedehiputtena sandiṭṭhikaṃ sāmaññaphalaṃ puṭṭho kathaṃ byākāsi.",
  "anya-e0901n0:113_0": "Vissajjanā –",
  "anya-e0901n0:113_1": "bhagavā bhante tidhā vibhajitvā rañño māgadhassa ajātasattussa vedehiputtassa sandiṭṭhikaṃ sāmaññaphalaṃ puṭṭho byākāsi.",
  "anya-e0901n0:114_0": "Pucchā –",
  "anya-e0901n0:114_1": "kathañcāvuso bhagavā rañño māgadhassa ajātasattuno vedehiputtassa paṭhamaṃ sandiṭṭhikaṃ sāmaññaphalaṃ desesi.",
  "anya-e0901n0:115_0": "Vissajjanā –",
  "anya-e0901n0:115_1": "dāsaṃ bhante pabbajitaṃ upamābhāvena niddisitvā rañño māgadhassa ajātasattussa vedehiputtassa bhagavā paṭhamaṃ sandiṭṭhikaṃ sāmaññaphalaṃ desesi.",
  "anya-e0901n0:116_0": "Sohaṃ bhante bhagavantampi pucchāmi,",
  "anya-e0901n0:116_1": "yathā nu kho imāni bhante puthusippāyatanāni seyyathidaṃ…pe…",
  "anya-e0901n0:116_2": "sakkā nu kho bhante eva meva diṭṭheva dhamme sandiṭṭhikaṃ sāmaññaphalaṃ paññapetuṃ –",
  "anya-e0901n0:117_0": "Acchariyaṃ āvuso abbhutaṃ āvuso,",
  "anya-e0901n0:117_1": "yāva svākhātassa buddhasāsanassa mahiddhikatā mahānubhāvatā,",
  "anya-e0901n0:117_2": "yatrahi nāma dāsopi nihīnajacco evaṃ svākhāte buddhasāsane pabbajitvā attano issarabhūtena raññāpi vandanīyattaṃ garukaraṇīyattaṃ pāpuṇissati,",
  "anya-e0901n0:117_3": "supaññattametaṃ bhagavatā paṭhamaṃ sandiṭṭhikaphalaṃ.",
  "anya-e0901n0:118_0": "Pucchā –",
  "anya-e0901n0:118_1": "kathaṃ panāvuso bhagavā rañño māgadhassa ajātasattuno vedehiputtassa dutiyaṃ sandiṭṭhikaṃ sāmaññaphalaṃ desesi.",
  "anya-e0901n0:119_0": "Vissajjanā –",
  "anya-e0901n0:119_1": "kassakaṃ bhante pabbajitaṃ upamābhāvena dassetvā bhagavā rañño māgadhassa ajātasattussa vedehiputtassa sandiṭṭhikaṃ sāmaññaphalaṃ desesi.",
  "anya-e0901n0:120_0": "Acchariyaṃ āvuso abbhutaṃ āvuso,",
  "anya-e0901n0:120_1": "yāva buddhasāsanassa svākhātatā mahiddhikatā mahānubhāvatā,",
  "anya-e0901n0:120_2": "yatrahi nāma kassa kopi guṇarahito evaṃ svākhāte buddhasāsane pabbajitvā raṭṭhadhipatinā manussaloke",
  "anya-e0901n0:120_3": "devabhūtena raññāpi garukaraṇīyataṃ vandanīyataṃ pāpuṇissati,",
  "anya-e0901n0:120_4": "supaññattametaṃ āvuso bhagavatā dutiyaṃ sandiṭṭhikaphalaṃ.",
  "anya-e0901n0:121_0": "Pucchā –",
  "anya-e0901n0:121_1": "kathañcā panāvuso bhagavā purimehi sandiṭṭhikasāmaññaphalehi abhikkantatarañca paṇītatarañca sandiṭṭhikaṃ sāmaññaphalaṃ rañño desesi.",
  "anya-e0901n0:122_0": "Vissajjanā –",
  "anya-e0901n0:122_1": "bhagavā bhante buddhuppādato paṭṭhāya kulaputtassa pabbajita bhāvaṃ,",
  "anya-e0901n0:122_2": "tassa ca sīlasampadaṃ,",
  "anya-e0901n0:122_3": "tassa ca indriyesu guttadvārataṃ,",
  "anya-e0901n0:122_4": "ariyañcasatisampajaññaṃ,",
  "anya-e0901n0:122_5": "ariyañca santuṭṭhiṃ,",
  "anya-e0901n0:122_6": "pañcannañca nīvaraṇānaṃ pahānaṃ,",
  "anya-e0901n0:122_7": "cattāri ca jhānāni,",
  "anya-e0901n0:122_8": "aṭṭha ca vijjāyo,",
  "anya-e0901n0:122_9": "tāhi tāhi upamāhi vitthārato vibhajitvā rañño māgadhassa ajātasattussa vedehiputtassa sandiṭṭhikaṃ sāmaññaphalaṃ",
  "anya-e0901n0:122_10": "purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n0:123_0": "Sakkā pana bhante diṭṭheva dhamme sandiṭṭhikaṃ sāmaññaphalaṃ,",
  "anya-e0901n0:123_1": "purimehi sandiṭṭhikehi sāmaññaphalehi abhikkantatarañca paṇītatarañca paññapetuṃ.",
  "anya-e0901n0:124_0": "Sakkā mahārājā, tena hi mahārāja suṇohi sādhukaṃ manasikarohi bhāsissāmi.",
  "anya-e0901n0:125_0": "Pucchā –",
  "anya-e0901n0:125_1": "kathañca panāvuso bhikkhu sīlasampanno hoti,",
  "anya-e0901n0:125_2": "kathañca bhagavā rañño māgadhassa ajātasattuno vedehiputtassa cūḷasīlaṃ vibhajitvā desesi.",
  "anya-e0901n0:126_0": "Vissajjanā –",
  "anya-e0901n0:126_1": "“kathañca mahārāja bhikkhu sīlasampanno hoti.",
  "anya-e0901n0:126_2": "Idha mahārāja bhikkhu pāṇātipātaṃ pahāya pāṇātipātā paṭivirato hoti nihitadaṇḍo nihitasattho lajjī dayāpanno,",
  "anya-e0901n0:126_3": "sabbapāṇabhūtahitānukampī viharati.",
  "anya-e0901n0:126_4": "Idampissa hoti sīlasmiṃ” evamādinā bhante bhagavā rañño māgadhassa ajātasattussa vedehiputtassa chabbīsatiyā ākārehi cūḷasīlaṃ vibhajitvā desesi.",
  "anya-e0901n0:127_0": "Sādhu sādhu āvuso,",
  "anya-e0901n0:127_1": "sādhu sādhu āvuso yaṃ bhikkhu evaṃ svākhāte buddhasāsane saddhāpabbājito iminā ca cūḷasīlena samannāgato vihareyya.",
  "anya-e0901n0:128_0": "Idāni pana kālo atikkanto.",
  "anya-e0901n0:129_0": "Suve yathānuppattaṭṭhānato paṭṭhāya pucchāvissajjanaṃ karissāma.",
  "anya-e0901n0:130_0": "Pucchā –",
  "anya-e0901n0:130_1": "kathaṃ panāvuso rañño māgadhassa ajātasattuno vedehiputtassa majjhimasīlañca mahāsīlañca vibhajitvā desesi.",
  "anya-e0901n0:131_0": "Vissajjanā –",
  "anya-e0901n0:131_1": "“yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṃ bījagāmabhūtagāmasamārambhaṃ anuyuttā viharanti.",
  "anya-e0901n0:131_2": "Seyyathidaṃ.",
  "anya-e0901n0:131_3": "Mūlabījaṃ khandhabījaṃ phaḷubījaṃ aggabījaṃ bījabījameva pañcamaṃ,",
  "anya-e0901n0:131_4": "iti evarūpā bījagāmabhūtagāmasamārambhā paṭivirato hoti.",
  "anya-e0901n0:131_5": "Idampissa hoti sīlasmiṃ” evamādinā bhante bhagavā rañño māgadhassa ajātasattussa vedehiputtassa majjhimasīlañca",
  "anya-e0901n0:131_6": "mahāsīlañca vitthārato vibhajitvā desesi.",
  "anya-e0901n0:132_0": "Sādhu sādhu āvuso,",
  "anya-e0901n0:132_1": "sādhu kho āvuso yaṃ bhikkhu evaṃ svākhāte buddhasāsane saddhāpabbajito evaṃ ariyena sīlena samannāgato vihareyya.",
  "anya-e0901n0:133_0": "Pucchā –",
  "anya-e0901n0:133_1": "kathaṃ panāvuso ariyaṃ indriyasaṃvarañca ariyaṃ satisampajaññañca ariyaṃ santosañca bhagavā rañño māgadhassa ajātasattussa vibhajitvā desesi.",
  "anya-e0901n0:134_0": "Vissajjanā –",
  "anya-e0901n0:134_1": "idha mahārāja bhikkhu cakkhunā rūpaṃ disvā na nimittaggāhī hoti nanubyañjanaggāhī,",
  "anya-e0901n0:134_2": "yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā pāpakā akusalā dhammā anvāssaveyyuṃ,",
  "anya-e0901n0:134_3": "tassa saṃvarāya paṭipajjati,",
  "anya-e0901n0:134_4": "rakkhati cakkhundriyaṃ,",
  "anya-e0901n0:134_5": "cakkhundriye saṃvaraṃ āpajjati,",
  "anya-e0901n0:134_6": "evamādinā ca.",
  "anya-e0901n0:135_0": "Idha mahārāja bhikkhu satisampajaññena samannāgato hoti, abhikkante paṭikkante sampajanakārī hoti,",
  "anya-e0901n0:136_0": "Ālokite vilokite sampajānakārī hoti,",
  "anya-e0901n0:136_1": "samiñjite pasārite sampajānakārī hoti,",
  "anya-e0901n0:136_2": "saṅghāṭipattacīvaradhāraṇe sampajānakārī hoti,",
  "anya-e0901n0:136_3": "asite pīte khāyite sāyite sampajānakārī hoti,",
  "anya-e0901n0:136_4": "uccārapassāvakamme sampajānakārī hoti,",
  "anya-e0901n0:136_5": "gate ṭhite nisinne sutte jāgarite bhāsite tuṇhībhāve sampajānakārī hoti,",
  "anya-e0901n0:136_6": "evaṃ kho mahārāja bhikkhu satisampajaññena samannāgato hoti.",
  "anya-e0901n0:137_0": "Kathañca mahārāja bhikkhu santuṭṭho hoti,",
  "anya-e0901n0:137_1": "idha mahārāja bhikkhu santuṭṭho hoti kāyaparihārikena cīvarena kucchiparihārikena piṇḍapātena.",
  "anya-e0901n0:138_0": "Evamādinā bhante bhagavā rañño māgadhassa ajātasattussa vedehiputtassa ariyañca indriyesuguttadvārataṃ",
  "anya-e0901n0:138_1": "ariyañca satisampajaññaṃ ariyañca santosaṃ vibhajitvā desesi.",
  "anya-e0901n0:139_0": "Sādhu sādhu āvuso,",
  "anya-e0901n0:139_1": "sādhu kho āvuso yaṃ bhikkhu evaṃ svākhāte buddhasāsane saddhāpabbajito iminā ca ariyena indriyasaṃvarena samannāgato,",
  "anya-e0901n0:139_2": "iminā ca ariyena satisampajaññena",
  "anya-e0901n0:140_0": "Samannāgato, imāya ca ariyāya santuṭṭhiyā samannāgato vihareyya.",
  "anya-e0901n0:141_0": "Pucchā –",
  "anya-e0901n0:141_1": "kathaṃ panāvuso bhagavā rañño māgadhassa ajātasattussa vedehiputtassa nīvaraṇapahānaṃ vibhajitvā desesi.",
  "anya-e0901n0:142_0": "Vissajjanā –",
  "anya-e0901n0:142_1": "so evaṃ ariyena sīlakkhandhena samannāgato,",
  "anya-e0901n0:142_2": "ariyena indriyasaṃvarena samannāgato,",
  "anya-e0901n0:142_3": "ariyena satisampajaññena samannāgato,",
  "anya-e0901n0:142_4": "ariyāya santuṭṭhiyā samannāgato,",
  "anya-e0901n0:142_5": "vivittaṃ senāsanaṃ bhajati araññaṃ rukkhamūlaṃ pabbataṃ kandaraṃ giriguhaṃ susānaṃ vanapattaṃ abbhokāsaṃ palālapuñjaṃ.",
  "anya-e0901n0:142_6": "So pacchābhattaṃ piṇḍapātapaṭikkanto nisīdati pallaṅkaṃ ābhuñjitvā ujuṃ kāyaṃ paṇidhāya parimukhaṃ satiṃ upaṭṭhapetvā.",
  "anya-e0901n0:142_7": "So abhijjhaṃ loke pahāya vigatābhijjhena cetasā viharati…pe…",
  "anya-e0901n0:142_8": "tassime pañca nīvaraṇe pahīne attani samanupassato pāmojjaṃ jāyati,",
  "anya-e0901n0:142_9": "pamuditassa pīti jāyati,",
  "anya-e0901n0:142_10": "pītimanassa kāyo passambhati,",
  "anya-e0901n0:142_11": "passaddhakāyo sukhaṃ vedehi,",
  "anya-e0901n0:142_12": "sukhino cittaṃ samādhiyati.",
  "anya-e0901n0:142_13": "Evaṃ kho bhante bhagavā rañño māgadhassa ajātasattussa vedehiputtassa nīvaraṇappahānaṃ vibhajitvā vitthārato desesi.",
  "anya-e0901n0:143_0": "Sādhu sādhu āvuso,",
  "anya-e0901n0:143_1": "sādhu kho āvuso yaṃ bhikkhu evaṃ svākhāte buddhasāsane saddhāpabbajito evaṃ pañcanīvaraṇe pajahitvā tehi cittaṃ visodhetvā vihareyya.",
  "anya-e0901n0:144_0": "Pucchā –",
  "anya-e0901n0:144_1": "kathañcāvuso bhagavā rañño māgadhassa ajātasattussa vedehiputtassa paṭhamaṃ sandiṭṭhikaṃ sāmaññaphalaṃ desesi,",
  "anya-e0901n0:144_2": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:145_0": "Vissajjanā –",
  "anya-e0901n0:145_1": "so vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati…pe…",
  "anya-e0901n0:145_2": "idampi kho mahārāja sandiṭṭhikaṃ sāmaññaphalaṃ purimehi sandiṭṭhikehi sāmaññaphalehi abhikkantatarañca",
  "anya-e0901n0:146_0": "Paṇītatarañca.",
  "anya-e0901n0:146_1": "Evaṃ kho bhante bhagavā rañño māgadhassa ajātasattussa vedehiputtassa paṭhamaṃ sandiṭṭhikaṃ sāmaññaphalaṃ",
  "anya-e0901n0:146_2": "purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n0:147_0": "Sādhu sādhu āvuso,",
  "anya-e0901n0:147_1": "sādhu kho āvuso yaṃ bhikkhu evaṃ svākhāte buddhasāsanasaṅkhāte dhammavinaye pabbajitvā evaṃ paṭhamaṃ jhānaṃ",
  "anya-e0901n0:148_0": "Upasampajja vivekajena pītisukhena attano kāyaṃ abhisandeyya parisandeyya paripūreyya.",
  "anya-e0901n0:149_0": "Pucchā –",
  "anya-e0901n0:149_1": "kathañcāvuso bhagavā dutiyañca tatiyañca catutthañca sandiṭṭhikaṃ sāmaññaphalaṃ desesi,",
  "anya-e0901n0:149_2": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:150_0": "Vissajjanā –",
  "anya-e0901n0:150_1": "puna ca paraṃ mahārāja bhikkhu vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ",
  "anya-e0901n0:150_2": "avicāraṃ samādhijaṃ pītisukhaṃ dutiyaṃjhānaṃ upasampajja viharati evamādinā bhante bhagavā rañño māgadhassa",
  "anya-e0901n0:150_3": "ajātasattussa vedehiputtassa dutiyañca tatiyañca catutthañca sandiṭṭhikaṃ sāmaññaphalaṃ purimehi sandiṭṭhikehi",
  "anya-e0901n0:150_4": "sāmaññaphalehi abhikkantatarañca paṇītatarañca desesi.",
  "anya-e0901n0:151_0": "Sādhu sādhu āvuso,",
  "anya-e0901n0:151_1": "sādhu kho āvuso yaṃ bhikkhu evaṃ svākhāte buddhasāsanasaṅkhāte dhammavinaye saddhāpabbajito evaṃ dutiyajhānañca",
  "anya-e0901n0:151_2": "tatiyajhānañca catutthajhānañca upasampajja tehi jhānasukhehi attano kāyaṃ abhisandetvā parisandetvā",
  "anya-e0901n0:151_3": "paripūretvā vihareyya.",
  "anya-e0901n0:152_0": "Pucchā –",
  "anya-e0901n0:152_1": "kathañca panāvuso bhagavā rañño māgadhassa ajātasattussa vedehiputtassa aparampi sandiṭṭhikaṃ sāmaññaphalaṃ desesi,",
  "anya-e0901n0:152_2": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:153_0": "Vissajjanā –",
  "anya-e0901n0:153_1": "so evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite ānañjappatte",
  "anya-e0901n0:153_2": "ñāṇadassanāya cittaṃ abhinīharati abhininnāmeti,",
  "anya-e0901n0:153_3": "so evaṃ pajānāti “ayaṃ kho me kāyo rūpī cātumahābhūtiko mātāpettikasambhavo odanakummāsūpacayo aniccucchādanaparimaddanabhedanaviddhaṃsanadhammo,",
  "anya-e0901n0:153_4": "idañca pana me viññāṇaṃ ettha sitaṃ ettha paṭibandhanti…pe…",
  "anya-e0901n0:153_5": "idampi kho mahārāja sandiṭṭhikaṃ sāmaññaphalaṃ purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:153_6": "Evaṃ kho bhante bhagavā rañño māgadhassa ajātasattussa vedehiputtassa aparampi sandiṭṭhikaṃ sāmaññaphalaṃ",
  "anya-e0901n0:153_7": "purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n0:154_0": "Suññāraṃgā paviṭṭhassa, santacittassa bhikkhuno. Amānusī ratī hoti, sammādhammaṃ vipassato.",
  "anya-e0901n0:155_0": "Sādhu sādhu āvuso,",
  "anya-e0901n0:155_1": "sādhu kho āvuso yaṃ bhikkhu evaṃ svākhāte buddhasāsanasaṅkhāte dhammavinaye saddhāpabbajito evaṃ ñāṇadassanaṃ",
  "anya-e0901n0:155_2": "uppādetvā evaṃ ñāṇadassanena samannāgato hutvā vihareyya.",
  "anya-e0901n0:156_0": "Pucchā –",
  "anya-e0901n0:156_1": "kathañcāvuso bhagavā aparampi sandiṭṭhikaṃ sāmaññaphalaṃ desesi,",
  "anya-e0901n0:156_2": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:157_0": "Vissajjanā –",
  "anya-e0901n0:157_1": "so evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite ānañjappatte",
  "anya-e0901n0:157_2": "manomayaṃ kāyaṃ abhinimmānāya cittaṃ abhinīharati abhininnāmeti,",
  "anya-e0901n0:157_3": "so imamhā kāyā aññaṃ kāyaṃ abhinimmināti rūpiṃ manomayaṃ sabbaṅgapaccaṅgiṃ ahīnindriyaṃ evamādinā bhante",
  "anya-e0901n0:157_4": "bhagavā rañño māgadhassa ajātasattussa vedehiputtassa aparampi sandiṭṭhikaṃ sāmaññaphalaṃ purimehi sandiṭṭhikehi",
  "anya-e0901n0:157_5": "sāmaññaphalehi abhikkantatarañca paṇītatarañca desesi.",
  "anya-e0901n0:158_0": "Sādhu sādhu āvuso,",
  "anya-e0901n0:158_1": "sādhu kho āvuso yaṃ bhikkhu evaṃ svākhāte buddhasāsanasaṅkhāte dhammavinaye saddhāpabbajito evaṃ visesena manomayañāṇena samannāgato vihareyya.",
  "anya-e0901n0:159_0": "Pucchā –",
  "anya-e0901n0:159_1": "bhagavā āvuso rañño māgadhassa ajātasattussa vedehiputtassa jhānacatukkasaṅkhātañca paṭhama dutiya vijjāsaṅkhātañca",
  "anya-e0901n0:159_2": "sandiṭṭhikaṃ sāmaññaphalaṃ dassetvā,",
  "anya-e0901n0:159_3": "aparaṃ kīdisaṃ saṃndiṭṭhikaṃ sāmaññaphalaṃ desesi,",
  "anya-e0901n0:159_4": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:160_0": "Vissajjanā –",
  "anya-e0901n0:160_1": "so evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite ānañjappatte",
  "anya-e0901n0:160_2": "iddhividhāya cittaṃ abhinīharati abhininnāmeti,",
  "anya-e0901n0:160_3": "so anekavihitaṃ iddhividhaṃ paccanubhoti,",
  "anya-e0901n0:160_4": "ekopi hutvā bahudhā hoti,",
  "anya-e0901n0:160_5": "bahudhāpi hutvā eko hoti…pe…",
  "anya-e0901n0:160_6": "idampi kho mahārāja sandiṭṭhikaṃ sāmaññaphalaṃ purimehi sandiṭṭhikehi sāmaññaphalehi abhikkantatarañca paṇītatarañcāti.",
  "anya-e0901n0:160_7": "Itthaṃ kho bhante bhagavā rañño māgadhassa ajātasattussa vedehiputtassa aparampi sandiṭṭhikaṃ sāmaññaphalaṃ",
  "anya-e0901n0:160_8": "purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n0:161_0": "Acchariyaṃ āvuso abbhutaṃ āvuso,",
  "anya-e0901n0:161_1": "yāva buddhasāsanassa svākhātatā,",
  "anya-e0901n0:161_2": "yatrahi nāma evaṃ svākhāte buddhasāsane pabbajitvā sāvakopi sammāpaṭipanno evaṃ mahiddhikaṃ evaṃ mahānubhāvaṃ iddhividhañāṇampi paccanubhossati.",
  "anya-e0901n0:162_0": "Pucchā –",
  "anya-e0901n0:162_1": "kathaṃ panāvuso bhagavā aparampi sandiṭṭhikaṃ sāmaññaphalaṃ desesi,",
  "anya-e0901n0:162_2": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:163_0": "Vissajjanā –",
  "anya-e0901n0:163_1": "so evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite ānañjappatte",
  "anya-e0901n0:163_2": "dibbāya sotadhātuyā cittaṃ abhinīharati abhininnāmeti,",
  "anya-e0901n0:163_3": "so dibbāya sotadhātuyā visuddhāya atikkanta mānusikāya ubho sadde suṇāti dibbe ca mānuse ca ye dūre santike ca…pe…",
  "anya-e0901n0:163_4": "idampi kho mahārāja sandiṭṭhikaṃ sāmaññaphalaṃ purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:163_5": "Evaṃ kho bhante bhagavā rañño māgadhassa ajātasattussa vedehiputtassa aparampi sandiṭṭhikaṃ sāmaññaphalaṃ",
  "anya-e0901n0:163_6": "purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n0:164_0": "Acchariyaṃ āvuso,",
  "anya-e0901n0:164_1": "abbhutaṃ āvuso,",
  "anya-e0901n0:164_2": "yāva buddhasāsanassa svākhātatā,",
  "anya-e0901n0:164_3": "yatrahi nāma evaṃ svākhāte buddhasāsane saddhāpabbajito sammāpaṭipanno sāvakopi evaṃ visesaṃ dibbasotañāṇaṃ paṭilabhissati.",
  "anya-e0901n0:165_0": "Pucchā –",
  "anya-e0901n0:165_1": "kathaṃ panāvuso bhagavā aparampi sandiṭṭhikaṃ sāmaññaphalaṃ desesi,",
  "anya-e0901n0:165_2": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:166_0": "Vissajjanā –",
  "anya-e0901n0:166_1": "so evaṃ samāhite citte parisuddhe pariyodāte.",
  "anya-e0901n0:166_2": "Anaṅgaṇe vigatūpakkilese mudubhūte kammaniye ṭhite",
  "anya-e0901n0:167_0": "Ānañjappatte cetopariyañāṇāya cittaṃ abhinīharati abhininnāmeti,",
  "anya-e0901n0:167_1": "so parasattānaṃ parapuggalānaṃ cetasā ceto paricca pajānāti,",
  "anya-e0901n0:167_2": "sarāgaṃ vā cittaṃ sarāgaṃ cittanti pajānāti,",
  "anya-e0901n0:167_3": "vītarāgaṃ vā cittaṃ vītarāgaṃ cittanti pajānāti…pe…",
  "anya-e0901n0:167_4": "idampi kho mahārāja sandiṭṭhikaṃ sāmaññaphalaṃ purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:167_5": "Evaṃ kho bhante bhagavā rañño māgadhassa ajātasattussa vedehiputtassa aparampi sandiṭṭhikaṃ sāmaññaphalaṃ",
  "anya-e0901n0:167_6": "purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n0:168_0": "Acchariyaṃ āvuso,",
  "anya-e0901n0:168_1": "abbhutaṃ āvuso,",
  "anya-e0901n0:168_2": "yāva buddhasāsanassa svākhātatā,",
  "anya-e0901n0:168_3": "yatrahi nāma evaṃ svākhāte buddhasāsane pabbajito sammāpaṭipanno sāvakopi evaṃ visesaṃ cetopariyañāṇaṃ paṭilabhissati.",
  "anya-e0901n0:169_0": "Pucchā –",
  "anya-e0901n0:169_1": "kathaṃ panāvuso bhagavā aparampi sandiṭṭhikaṃ sāmaññaphalaṃ desesi,",
  "anya-e0901n0:169_2": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:170_0": "Vissajjanā –",
  "anya-e0901n0:170_1": "so evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite ānañjappatte",
  "anya-e0901n0:170_2": "pubbenivāsānussatiñāṇāya cittaṃ abhinīharati abhininnāmeti,",
  "anya-e0901n0:170_3": "so anekavihitaṃ pubbenivāsaṃ anussarati,",
  "anya-e0901n0:170_4": "seyyathidaṃ,",
  "anya-e0901n0:170_5": "ekampijātiṃ dvepi jātiyo…pe…",
  "anya-e0901n0:170_6": "idampi kho mahārāja sandiṭṭhikaṃ sāmaññaphalaṃ purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:170_7": "Evaṃ kho bhante bhagavā rañño māgadhassa ajātasattussa vedehiputtassa aparampi sandiṭṭhikaṃ sāmaññaphalaṃ",
  "anya-e0901n0:170_8": "purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n0:171_0": "Acchariyaṃ āvuso,",
  "anya-e0901n0:171_1": "abbhutaṃ āvuso,",
  "anya-e0901n0:171_2": "yāva buddhasāsanassa svākhātatā,",
  "anya-e0901n0:171_3": "yatrahi nāma evaṃ svākhāte buddhasāsane pabbajitvā sāvakopi sammāpaṭipanno evaṃ visesaṃ pubbenivāsañāṇaṃ paṭilabhissati.",
  "anya-e0901n0:172_0": "Pucchā –",
  "anya-e0901n0:172_1": "kathañca panāvuso bhagavā sandiṭṭhikaṃ sāmaññaphalaṃ desesi,",
  "anya-e0901n0:172_2": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:173_0": "Vissajjanā –",
  "anya-e0901n0:173_1": "so evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte",
  "anya-e0901n0:173_2": "sattānaṃ cutūpapātañāṇāya cittaṃ abhinīharati abhininnāmeti,",
  "anya-e0901n0:173_3": "so dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe",
  "anya-e0901n0:173_4": "dubbaṇṇe sugate duggate yathākammupage satte pajānāti…pe…",
  "anya-e0901n0:173_5": "idampi kho mahārāja sandiṭṭhikaṃ sāmaññaphalaṃ purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:173_6": "Itthaṃ kho bhante bhagavā rañño māgadhassa ajātasattussa vedehiputtassa aparampi sandiṭṭhikaṃ sāmaññaphalaṃ",
  "anya-e0901n0:173_7": "purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n0:174_0": "Acchariyaṃ āvuso,",
  "anya-e0901n0:174_1": "abbhutaṃ āvuso,",
  "anya-e0901n0:174_2": "yāva buddhasāsanassa svākhātatā,",
  "anya-e0901n0:174_3": "yatrahi nāma evaṃ svākhāte buddhasāsane pabbajito sāvakopi sammāpaṭipanno evaṃ visesaṃ dibbacakkhuñāṇaṃ paṭilabhissati.",
  "anya-e0901n0:175_0": "Pucchā – kathaṃ panāvuso bhagavā pariyosāne uttaritaraṃ sāmaññaphalaṃ desesi.",
  "anya-e0901n0:176_0": "Vissajjanā –",
  "anya-e0901n0:176_1": "so evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte",
  "anya-e0901n0:176_2": "āsavānaṃ khayañāṇāya cittaṃ abhinīharati abhininnāmeti…pe…",
  "anya-e0901n0:176_3": "idaṃ kho mahārāja sandiṭṭhikaṃ sāmaññaphalaṃ purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n0:176_4": "Imasmā ca pana mahārāja sandiṭṭhikā sāmaññaphalā aññaṃ sandiṭṭhikaṃ sāmaññaphalaṃ uttaritaraṃ vā paṇītataraṃ vā natthīti.",
  "anya-e0901n0:176_5": "Itthaṃ kho bhante bhagavā rañño māgadhassa ajātasattussa vedehiputtassa pariyosānaṃ sandiṭṭhikaṃ sāmaññaphalaṃ",
  "anya-e0901n0:176_6": "purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n0:177_0": "Sādhu sādhu āvuso,",
  "anya-e0901n0:177_1": "sādhu kho āvuso,",
  "anya-e0901n0:177_2": "yaṃ bhikkhu buddhasāsane saddhāpabbajito evaṃ svākhāte dhammavinaye sammāpaṭipanno āsavakkhayañāṇaṃ pāpuṇitvā dukkhassantaṃ karoti.",
  "anya-e0901n0:178_0": "Pucchā –",
  "anya-e0901n0:178_1": "kathaṃ panāvuso rājā māgadho ajātasattu vedehiputto imissā desanāya pariyosāne bhagavati ca desanāyañca pasanno pasannākāraṃ akāsi,",
  "anya-e0901n0:178_2": "kīdisañca ānisaṃsaṃ paṭilabhi.",
  "anya-e0901n0:179_0": "Vissajjanā –",
  "anya-e0901n0:179_1": "evaṃ vutte bhante māgadho ajātasattu vedehiputto bhagavantaṃ etadavoca,",
  "anya-e0901n0:179_2": "abhikkantaṃ bhante,",
  "anya-e0901n0:179_3": "abhikkantaṃ bhante,",
  "anya-e0901n0:179_4": "seyyathāpi bhante nikkujjitaṃ vā ukkujjeyya,",
  "anya-e0901n0:179_5": "paṭicchannaṃ vā vivareyya…pe…",
  "anya-e0901n0:179_6": "ajjatagge pāṇṇupetaṃ saraṇaṃ gatanti,",
  "anya-e0901n0:179_7": "ayañhi bhante rājā pitumāritakālato paṭṭhāya neva rattiṃ na divā niddaṃ paṭilabhati,",
  "anya-e0901n0:179_8": "satthāraṃ pana upasaṅkamitvā imāya madhurāya ojavantiyā dhammadesanāya sutakālato paṭṭhāya niddaṃ paṭilabhati,",
  "anya-e0901n0:179_9": "tiṇṇaṃ ratanānaṃ mahāsakkāramakāsi,",
  "anya-e0901n0:179_10": "puthujjanikāya saddhāya samannāgato nāma iminā raññā sadiso nāhosi,",
  "anya-e0901n0:179_11": "anāgate pana vijitāvī nāma paccekabuddho hutvā parinibbāyissati.",
  "anya-e0901n0:179_12": "Evaṃ kho bhante rājā māgadho ajātasattu vedehiputto desanāpariyosāne pasanno pasannākāramakāsi,",
  "anya-e0901n0:179_13": "idisañca bhante mahānisaṃsaṃ paṭilabhi.",
  "anya-e0901n0:180_0": "Ambaṭṭhasutta",
  "anya-e0901n0:181_0": "Pucchā –",
  "anya-e0901n0:181_1": "tenāvuso bhagavā jānatā arahatā passatā sammāsambuddhena ambaṭṭhaṃ ṭāma suttaṃ kattha kaṃ ārabbha bhāsitaṃ.",
  "anya-e0901n0:182_0": "Vissajjanā –",
  "anya-e0901n0:182_1": "kosalesu bhante janapade icchānaṅgale nāma kosalānaṃ brāhmaṇagāme ambaṭṭhaṃ nāma māṇavaṃ brāhmaṇassa pokkharasātissa antevāsiṃ ārabbha bhāsitaṃ.",
  "anya-e0901n0:183_0": "Soṇadaṇḍasutta",
  "anya-e0901n0:184_0": "Pucchā – soṇadaṇḍaṃ panāvuso suttaṃ bhagavatā kattha kaṃ ārabbha bhāsitaṃ.",
  "anya-e0901n0:185_0": "Vissajjanā – aṅgesu bhante janapade campāyaṃ soṇadaṇḍaṃ brāhmaṇaṃ ārabbha bhāsitaṃ.",
  "anya-e0901n0:186_0": "Kūṭadantasutta",
  "anya-e0901n0:187_0": "Pucchā – kūṭadantaṃ panāvuso suttaṃ bhagavatā kattha kaṃ ārabbha bhāsitaṃ.",
  "anya-e0901n0:188_0": "Vissajjanā – magadhesu bhante khāṇumate nāma brāhmaṇagāme kūṭadanta brāhmaṇaṃ ārabbha bhāsitaṃ.",
  "anya-e0901n0:189_0": "Mahālisutta",
  "anya-e0901n0:190_0": "Pucchā – mahāliṃ panāvuso suttaṃ bhagavatā kattha kaṃ ārabbha bhāsitaṃ.",
  "anya-e0901n0:191_0": "Vissajjanā – vesāliyaṃ bhante oṭṭhaddhaṃ nāma licchaviṃ ārabbha bhāsitaṃ.",
  "anya-e0901n0:192_0": "Jāliyasutta",
  "anya-e0901n0:193_0": "Pucchā – jāliyaṃ panāvuso suttaṃ bhagavatā kattha kaṃ ārabbha bhāsitaṃ.",
  "anya-e0901n0:194_0": "Vissajjanā – kosambiyaṃ bhante dve pabbajite ārabbha bhāsitaṃ.",
  "anya-e0901n0:195_0": "Mahāsīhanādasutta",
  "anya-e0901n0:196_0": "Pucchā – mahāsīhanādaṃ panāvuso suttaṃ bhagavatā kattha kaṃ ārabbha bhāsitaṃ.",
  "anya-e0901n0:197_0": "Vissajjanā – uruññāyaṃ bhante kaṇṇakathale acelaṃ kassapaṃ ārabbha bhāsitaṃ.",
  "anya-e0901n0:198_0": "Poṭṭhapādasutta",
  "anya-e0901n0:199_0": "Pucchā – poṭṭhapādaṃ panāvuso suttaṃ bhagavatā kattha kaṃ ārabbha bhāsitaṃ.",
  "anya-e0901n0:200_0": "Vissajjanā –",
  "anya-e0901n0:200_1": "sāvatthiyaṃ bhante poṭṭhapādañca paribbājakaṃ cittañca hatthisāriputtaṃ ārabbha bhāsitaṃ.",
  "anya-e0901n0:201_0": "Subhasutta",
  "anya-e0901n0:202_0": "Pucchā – subhasuttaṃ panāvuso kattha kaṃ ārabbha kena bhāsitaṃ.",
  "anya-e0901n0:203_0": "Vissajjanā –",
  "anya-e0901n0:203_1": "sāvatthiyaṃ bhante āyasmatā ānandena dhammabhaṇḍāgārikena subhaṃ māṇavaṃ todeyyaputtaṃ ārabbha bhāsitaṃ.",
  "anya-e0901n0:204_0": "Kevaṭṭasutta",
  "anya-e0901n0:205_0": "Pucchā – kevaṭṭaṃ panāvuso suttaṃ bhagavatā kattha kaṃ ārabbha bhāsitaṃ.",
  "anya-e0901n0:206_0": "Vissajjanā – nāḷandā yaṃ bhante kevaṭṭaṃ gahapatiputtaṃ ārabbha bhāsitaṃ.",
  "anya-e0901n0:207_0": "Lohiccasutta",
  "anya-e0901n0:208_0": "Pucchā – lohiccasutta panāvuso bhagavatā kattha kaṃ ārabbha bhāsitaṃ.",
  "anya-e0901n0:209_0": "Vissajjanā – kosalesu bhante janapade sālavatikāyaṃ lohiccaṃ brāhmaṇaṃ ārabbha bhāsitaṃ.",
  "anya-e0901n0:210_0": "Tevijjasutta",
  "anya-e0901n0:211_0": "Pucchā – tevijjasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0901n0:212_0": "Vissajjanā –",
  "anya-e0901n0:212_1": "kosalesu bhante manasākaṭe nāma kosalānaṃ brāhmaṇagāme vāseṭṭhaṃ bhāradvājaṃ māṇavaṃ ārabbha bhāsitaṃ.",
  "anya-e0901n0:213_0": "Mahāpadānasutta",
  "anya-e0901n0:214_0": "Pucchā –",
  "anya-e0901n0:214_1": "tena āvuso bhagavatā jānatā passatā arahatā sammāsambuddhena mahāpadānasuttaṃ dīghanikāye mahāvagge porāṇakehi",
  "anya-e0901n0:214_2": "saṅgitikārehi paṭhamaṃ saṅgitaṃ bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0901n0:215_0": "Vissajjanā –",
  "anya-e0901n0:215_1": "sāvatthiyaṃ bhante sambahule bhikkhū ārabbha bhāsitaṃ,",
  "anya-e0901n0:215_2": "sambahulānaṃ bhante bhikkhūnaṃ pacchābhattaṃ piṇḍapātapaṭikkantānaṃ maṇḍalamāḷe sannisinnānaṃ sannipatitānaṃ",
  "anya-e0901n0:215_3": "pubbenivāsapaṭisaṃyuttā dhammīkathā udapādi,",
  "anya-e0901n0:215_4": "itipi pubbenivāso itipi pubbenivāsoti,",
  "anya-e0901n0:215_5": "tasmiṃ bhante vatthusmiṃ bhāsitaṃ.",
  "anya-e0901n0:216_0": "Mahānidānasutta",
  "anya-e0901n0:217_0": "Pucchā – mahānidānasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0901n0:218_0": "Vissajjanā –",
  "anya-e0901n0:218_1": "kurūsu bhante kammāsadhamme nāma kurūnaṃ nigame āyasmantaṃ ānandaṃ ārabbha bhāsitaṃ,",
  "anya-e0901n0:218_2": "āyasmā bhante ānando bhagavantaṃ upasaṅkamitvā etadavoca “acchariyaṃ bhante,",
  "anya-e0901n0:218_3": "abbhutaṃ bhante,",
  "anya-e0901n0:218_4": "yāva gambhīrocāyaṃ bhante paṭiccasamuppādo",
  "anya-e0901n0:219_0": "Gambhīrāvabhāso ca,",
  "anya-e0901n0:219_1": "atha ca pana me uttānakuttānako viya khāyatī”ti,",
  "anya-e0901n0:219_2": "tasmiṃ bhante vatthusmiṃ bhāsitaṃ.",
  "anya-e0901n0:220_0": "Mahāparinibbānasutta",
  "anya-e0901n0:221_0": "Pucchā –",
  "anya-e0901n0:221_1": "mahāparinibbānasuttaṃ panāvuso bahuanusandhikaṃ,",
  "anya-e0901n0:221_2": "bahudesanā saṅgahaṃ,",
  "anya-e0901n0:221_3": "buddhassa bhagavato parinibbānāsannavasse pavattaaṭṭhuppattidīpakavacanapabandhabhūtaṃ,",
  "anya-e0901n0:221_4": "tasmā taṃ antarābhedavasena vibhajja paricchijja paricchijja pucchissāmi,",
  "anya-e0901n0:221_5": "tatthāvuso bhagavatā paṭhamaṃ",
  "anya-e0901n0:222_0": "Rājūnaṃ aparihāniyadhammadesanā kattha kaṃ ārabbha kismiṃ vatthusmiṃ bhāsitā.",
  "anya-e0901n0:223_0": "Vissajjanā –",
  "anya-e0901n0:223_1": "rājagahe bhante vassakāraṃ brāhmaṇaṃ magadhamahāmattaṃ ārabbha bhāsitā,",
  "anya-e0901n0:223_2": "vassakāro bhante brāhmaṇo magadhamahāmatto bhagavantaṃ upasaṅkamitvā etadavoca “rājā bho gotama māgadho",
  "anya-e0901n0:223_3": "ajātasattu vedehiputto vajjī abhiyātukāmo so evamāha ahaṃ hime vajjī evaṃ mahiddhike evaṃ mahānubhāve",
  "anya-e0901n0:223_4": "ucchecchāmi vajjī vināsessāmi vajjī anayabyasanaṃ āpādessāmī vajjī”ti tasmiṃ bhante vatthusmiṃ bhāsitā.",
  "anya-e0901n0:224_0": "Pucchā – bhikkhūnaṃ panāvuso aparihāniyadhammadesanā bhagavatā kattha kismiṃ vatthusmiṃ bhāsitā.",
  "anya-e0901n0:225_0": "Vissajjanā – tasmiṃyeva bhante rājagahe tasmiṃyeva vatthusmiṃ bhāsitā.",
  "anya-e0901n0:226_0": "Jarāsutta",
  "anya-e0901n0:227_0": "Pucchā – dhammādāso āvuso dhammapariyāyo bhagavatā kattha kaṃ ārabbha kismiṃ vatthusmiṃ bhāsito.",
  "anya-e0901n0:228_0": "Vissajjanā –",
  "anya-e0901n0:228_1": "nātike bhante giñjakāvasathe āyasmantaṃ ānanda ārabbha bhāsito,",
  "anya-e0901n0:228_2": "āyasmā bhante ānando bhagavantaṃ upasaṅkamitvā nātikiyānaṃ dvādasannaṃ puggalānaṃ gatiabhisamparāyaṃ pucchi,",
  "anya-e0901n0:228_3": "tasmiṃ bhante vatthusmiṃ bhāsito.",
  "anya-e0901n0:229_0": "Attadīpa dhammadesanā",
  "anya-e0901n0:230_0": "Pucchā – attadīpadhammadesanā panāvuso bhagavatā kattha kaṃ ārabbha kismiṃ vatthusmiṃ bhāsitā.",
  "anya-e0901n0:231_0": "Vissajjanā –",
  "anya-e0901n0:231_1": "vesāliyaṃ bhante veḷuvagāmake āyasmantaṃ ānandaṃ ārabbha bhāsitā,",
  "anya-e0901n0:231_2": "āyasmā bhante ānando bhagavato gilānavuṭṭhitassa aciravuṭṭhitassa gelaññā bhagavato gelaññena attano khedapattakāraṇaṃ ārocesi,",
  "anya-e0901n0:231_3": "tasmiṃ bhante vatthusmiṃ bhāsitā.",
  "anya-e0901n0:232_0": "“Tasmātihānanda attadīpā viharatha attasaraṇā anaññasaraṇā”.",
  "anya-e0901n0:233_0": "Pucchā –",
  "anya-e0901n0:233_1": "bhagavatā āvuso purima dutiyadivase pucchitavissajjitakkamena attadīpadhammadesanañca aññāni ca dhammadesanāni",
  "anya-e0901n0:233_2": "kathetvā pariniṭṭhita sabbabuddhakiccena āyusaṅkhāro kattha ossaṭṭho.",
  "anya-e0901n0:234_0": "Vissajjanā –",
  "anya-e0901n0:234_1": "vesāliyaṃ bhante cāpāle cetiye mārena pāpimatā yācito bhagavā satena sampajānena āyusaṅkhāro ossaṭṭho.",
  "anya-e0901n0:235_0": "“Parinibbātu dāni bhante bhagavā, parinibbātu sugato, parinibbāna kālo dāni bhante bhagavato.",
  "anya-e0901n0:236_0": "Apposukko tvaṃ pāpima hoti,",
  "anya-e0901n0:236_1": "na ciraṃ tathāgatassa parinibbānaṃ bhavissati,",
  "anya-e0901n0:236_2": "ito tiṇṇaṃ māsānaṃ accayena tathāgato parinibbāyissati.",
  "anya-e0901n0:237_0": "Catumahāpadesa",
  "anya-e0901n0:238_0": "Pucchā – catumahāpadesadhammadesanā panāvuso bhagavatā kattha bhāsitā.",
  "anya-e0901n0:239_0": "Vissajjanā – bhoganagare bhante ānande cetiye bhāsitā.",
  "anya-e0901n0:240_0": "Paripakko vayo mayhaṃ, parittaṃ mama jīvitaṃ. Pahāya vo gamissāmi, kataṃ me saraṇamattano.",
  "anya-e0901n0:241_0": "Saṃvega",
  "anya-e0901n0:242_0": "Pucchā – catusaṃvejanīyakathā panāvuso bhagavatā kattha kaṃ ārabbha kismiṃ vatthusmiṃ bhāsitā.",
  "anya-e0901n0:243_0": "Vissajjanā –",
  "anya-e0901n0:243_1": "kusinārāyaṃ bhante āyasmantaṃ ānandaṃ ārabbha bhāsitā,",
  "anya-e0901n0:243_2": "āyasmā bhante ānando bhagavantaṃ etadavoca “pubbe bhante disāsu vassaṃvuṭṭhā bhikkhū āgacchanti tathāgataṃ dassanāya,",
  "anya-e0901n0:243_3": "te mayaṃ labhāma manobhāvanīye bhikkhū dassanāya,",
  "anya-e0901n0:243_4": "labhāma payirupāsanāya.",
  "anya-e0901n0:243_5": "Bhagavato pana mayaṃ bhante accayena na labhissāma manobhāvanīye bhikkhū dassanāya,",
  "anya-e0901n0:243_6": "na labhissāma payirupāsanāyā”ti,",
  "anya-e0901n0:243_7": "tasmiṃ bhante vatthusmiṃ bhāsitā.",
  "anya-e0901n0:244_0": "Yehi keci ānanda cetiyacārikaṃ āhiṇḍantā pasannacittā kālaṃ karissanti,",
  "anya-e0901n0:244_1": "sabbete kāyassa bhedā paraṃ maraṇā sugatiṃ saggaṃ lokaṃ upapajjissanti hu –",
  "anya-e0901n0:245_0": "Pucchā – kathañcāvuso bhagavā bhikkhūnaṃ mātugāmesu paṭipajjitabbavattaṃ kathesi.",
  "anya-e0901n0:246_0": "Vissajjanā –",
  "anya-e0901n0:246_1": "adassanaṃ ānandāti ca anālāpo ānandāti ca sati ānanda upaṭṭhabbetabbāti ca evaṃ kho bhante bhagavā mātugāmesu paṭipajjitabbākāraṃ kathesi.",
  "anya-e0901n0:247_0": "Mahāsudassanasutta",
  "anya-e0901n0:248_0": "Pucchā – mahāsudassanasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0901n0:249_0": "Vissajjanā –",
  "anya-e0901n0:249_1": "tissaṃyeva bhante kusinārāyaṃ āyasmantaṃ ānandaṃ ārabbha bhāsitaṃ,",
  "anya-e0901n0:249_2": "āyasmā bhante ānando bhagavantaṃ etadavoca “mā bhante bhagavā imasmiṃ khuddakanagarake",
  "anya-e0901n0:250_0": "Ujjaṅgalanagarake sākhānagarake parinibbāyi.",
  "anya-e0901n0:250_1": "Santi bhante aññāni mahānagarāni.",
  "anya-e0901n0:250_2": "Seyyathidaṃ, campā,",
  "anya-e0901n0:250_3": "rājagahaṃ, sāvatthī, sāketaṃ, kosambī, bārāṇasī,",
  "anya-e0901n0:250_4": "ettha bhagavā parinibbāyatu,",
  "anya-e0901n0:250_5": "ettha bahū khattiyamahāsālā brāhmaṇa mahāsālā gahapati mahāsālā tathāgate abhippasannā.",
  "anya-e0901n0:250_6": "Te tathāgatassa sarīrapūjaṃ karissantī”ti,",
  "anya-e0901n0:250_7": "tasmiṃ bhante vatthusmiṃ bhāsitaṃ.",
  "anya-e0901n0:251_0": "Pucchā –",
  "anya-e0901n0:251_1": "bhagavā āvuso purimadivase pucchita vissajjitakkamena mahāsudassana suttantaṃ desetvā subhaddaṃnāma paribbājakaṃ",
  "anya-e0901n0:251_2": "buddhaveneyyesu pacchimasāvakabhūtaṃ kathaṃ vinesi.",
  "anya-e0901n0:252_0": "Vissajjanā –",
  "anya-e0901n0:252_1": "yasmiṃ kho subhadda dhammavinaye ariyo aṭṭhaṅgiko maggo na upalabbhati,",
  "anya-e0901n0:252_2": "samaṇopi tattha na upalabbhati,",
  "anya-e0901n0:252_3": "dutiyopi tattha samaṇo na upalabbhati,",
  "anya-e0901n0:252_4": "tatiyopi tattha samaṇo na upalabbhati,",
  "anya-e0901n0:252_5": "catutthopi tattha samaṇo na upalabbhati (peyyāla).",
  "anya-e0901n0:252_6": "Ime ca subhadda bhikkhū sammā vihareyyuṃ,",
  "anya-e0901n0:252_7": "asuñño loko arahantehi assa,",
  "anya-e0901n0:252_8": "evaṃ kho bhante bhagavā subhaddaṃ paribbājakaṃ buddhaveneyyesu pacchimaṃ sakkhisāvakaṃ vinesi.",
  "anya-e0901n0:253_0": "Parinibbānasutta",
  "anya-e0901n0:254_0": "Pucchā –",
  "anya-e0901n0:254_1": "pacchime panāvuso kāle bhagavā āyasmato ānandassa kīdisaṃ vacanaṃ kathetvā,",
  "anya-e0901n0:254_2": "kathañca bhikkhū pavāretvā,",
  "anya-e0901n0:254_3": "kīdisañca bhikkhūnaṃ vacanaṃ āmantetvā,",
  "anya-e0901n0:254_4": "kathañca anupādisesāya nibbānadhātuyā parinibbāyi.",
  "anya-e0901n0:255_0": "Vissajjanā –",
  "anya-e0901n0:255_1": "bhagavā bhante pacchime kāle āyasmato ānandassa siyā kho panānanda tumhākaṃ evamassa atītasatthukaṃ pāvacanaṃ",
  "anya-e0901n0:255_2": "natthi no satthāti evamādikaṃ vacanaṃ kathetvā,",
  "anya-e0901n0:255_3": "siyā kho pana bhikkhave ekabhikkhussāpi kaṅkhā vā vimati vā buddhe vā dhamme vā saṅghe vā magge vā paṭipadāya vāti evamādinā bhikkhū pavāretvā,",
  "anya-e0901n0:255_4": "handadāni bhikkhave āmantayāmi vo,",
  "anya-e0901n0:255_5": "vayadhammā saṅkhārā appamādena sampādethāti pacchimañca ovādavacanaṃ bhikkhūnaṃ āmantetvā,",
  "anya-e0901n0:255_6": "nava anupubbasamāpattiyo anulomaṃ paṭilomaṃ samāpajjitvā,",
  "anya-e0901n0:255_7": "catutthajjhānā vuṭṭhahitvā samanantarā anupādisesāya nibbānadhātuyā parinibbāyi.",
  "anya-e0901n0:256_0": "Nāvuso ānanda bhagavā parinibbuto, saññāvedayita nirodhaṃ samāpanno.",
  "anya-e0901n0:257_0": "Janavasabhasutta",
  "anya-e0901n0:258_0": "Pucchā –",
  "anya-e0901n0:258_1": "mahāsudassanasuttaṃ panāvuso purimadivase pucchitañca vissajjitañca,",
  "anya-e0901n0:258_2": "janavasabhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0901n0:259_0": "Vissajjanā –",
  "anya-e0901n0:259_1": "nātike bhante giñjakāvasathe āyasmantaṃ ānandaṃ ārabbha bhāsitaṃ,",
  "anya-e0901n0:259_2": "āyasmā bhante ānando māgadhake paricārake ārabbha bhagavato sammukhā parikathaṃ kathesi,",
  "anya-e0901n0:259_3": "tasmiṃ bhante vatthusmiṃ bhāsitaṃ.",
  "anya-e0901n0:260_0": "Mahāgovindasutta",
  "anya-e0901n0:261_0": "Pucchā – mahāgovindasuttaṃ panāvuso bhagavatā kattha bhāsitaṃ.",
  "anya-e0901n0:262_0": "Vissajjanā – rājagahe bhante bhāsitaṃ.",
  "anya-e0901n0:263_0": "Mahāsamayasutta",
  "anya-e0901n0:264_0": "Pucchā – mahāsamayasuttaṃ panāvuso bhagavatā kattha bhāsitaṃ.",
  "anya-e0901n0:265_0": "Vissajjanā – sakkesu bhante kapilavatthusmiṃ bhāsitaṃ.",
  "anya-e0901n0:266_0": "Sakkapañhasutta",
  "anya-e0901n0:267_0": "Pucchā – sakkapañhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0901n0:268_0": "Vissajjanā –",
  "anya-e0901n0:268_1": "magadhesu bhante pācīnato rājagahassa ambasaṇḍā nāma brāhmaṇagāmo,",
  "anya-e0901n0:268_2": "tassuttarato vediyake pabbate indasālaguhāyaṃ sakkaṃ devānamindaṃ ārabbha bhāsitaṃ,",
  "anya-e0901n0:268_3": "sakko bhante devānamindo bhagavantaṃ upasaṅkamitvā pañhaṃ pucchi,",
  "anya-e0901n0:268_4": "tasmiṃ bhante vatthusmiṃ bhāsitaṃ.",
  "anya-e0901n0:269_0": "Mahāsatipaṭṭhānasutta",
  "anya-e0901n0:270_0": "Pucchā – mahāsatipaṭṭhānasuttaṃ panāvuso bhagavatā kattha bhāsitaṃ.",
  "anya-e0901n0:271_0": "Vissajjanā – kurūsu bhante kammāsadhamme nāma kurūnaṃ nigame bhāsitaṃ.",
  "anya-e0901n0:272_0": "Pāyāsisutta",
  "anya-e0901n0:273_0": "Pucchā – pāyāsi suttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0901n0:274_0": "Vissajjanā –",
  "anya-e0901n0:274_1": "kosalesu bhante setabyānāma kosalānaṃ nagaraṃ uttarena setabyaṃ siṃsapāvane āyasmatā kumārakassapena pāyāsiṃ rājaññaṃ ārabbha bhāsitaṃ,",
  "anya-e0901n0:274_2": "pāyāsissa bhante rājaññassa evarūpaṃ pāpakaṃ diṭṭhigataṃ uppannaṃ hoti,",
  "anya-e0901n0:274_3": "itipi natthi paroloko natthi sattā opapātikā natthi sukatadukkaṭānaṃ kammānaṃ phalaṃ vipākoti,",
  "anya-e0901n0:274_4": "tasmiṃ bhante vatthusmiṃ bhāsitaṃ.",
  "anya-e0901n0:275_0": "Pucchā –",
  "anya-e0901n0:275_1": "tatthāvuso pāyāsissa rājaññassa diṭṭhipakāsanāca āyasmato kumārakassapattherassa diṭṭhiviniveṭṭhanakathā ca anekavāraṃ āgatā,",
  "anya-e0901n0:275_2": "tatthāvuso paṭhamaṃ pāyāsi rājañño attano diṭṭhiṃ kathaṃ pakāsesi,",
  "anya-e0901n0:275_3": "kathañcāyasmā kumārakassapo taṃ micchādiṭṭhiṃ viniveṭhesi.",
  "anya-e0901n0:276_0": "Vissajjanā –",
  "anya-e0901n0:276_1": "pāyāsi bhante rājañño āyasmantaṃ kumārakassapaṃ upasaṅkamitvā etadavoca “ahañhi bho kassapa evaṃ vādī evaṃ diṭṭhī itipi natthi paroloko,",
  "anya-e0901n0:276_2": "natthi sattā opapātikā,",
  "anya-e0901n0:276_3": "natthi sukatadukkaṭānaṃ kammānaṃ phalaṃ vipāko”ki,",
  "anya-e0901n0:276_4": "evaṃ kho bhante pāyāsirājañño attano micchādiṭṭhiṃ āyasmato kumārakassapassa santike pakāsesi.",
  "anya-e0901n0:276_5": "Āyasmā ca kumārakassapo sakkhikāraṇaṃ candimasūriyaupamaṃ dassetvā pāyāsissa rājaññassa taṃ pāpakaṃ diṭṭhigataṃ viniveṭhesi.",
  "anya-e0901n0:277_0": "Sādhu sādhu āvuso,",
  "anya-e0901n0:277_1": "sādhu kho āvuso āyasmā kumārakassapo pāyāsissa rājaññassa micchādiṭṭhikassa saddhammavimukhibhūtassa",
  "anya-e0901n0:277_2": "paccakkhato paralokaṃ dassetvā taṃ micchādiṭṭhiṃ viniveṭhesi.",
  "anya-e0901n0:278_0": "Pucchā –",
  "anya-e0901n0:278_1": "atha panāvuso pāyāsirājañño dutiyampi kīdisaṃ sādhakapariyāyaṃ dassetvā attano vādaṃ patiṭṭhāpesi,",
  "anya-e0901n0:278_2": "kathañcāyasmā kumārakassapo taṃ micchāvādaṃ sahadhammena suniggahaṃ niggahetvā dhammavādaṃ patiṭṭhāpesi.",
  "anya-e0901n0:279_0": "Vissajjanā –",
  "anya-e0901n0:279_1": "dutiye pana bhante pāyāsirājañño attano mittāmacce ñātisālohite duccaritasamaṅgino kālaṃkate sādhakapariyāyaṃ",
  "anya-e0901n0:279_2": "dassetvā attano micchāvādaṃ patiṭṭhāpesi,",
  "anya-e0901n0:279_3": "āyasmā ca kumārakassapo coraupamāya taṃ micchāvādaṃ sahadhammena suniggahaṃ niggahetvā dhammavādaṃ patiṭṭhāpesi.",
  "anya-e0901n0:280_0": "Sādhu sādhu āvuso,",
  "anya-e0901n0:280_1": "sādhu kho āvuso yaṃ āyasmā kumārakassapo uppannaṃ parappavādaṃ sahadhammena suniggahaṃ niggahetvā dhammavādaṃ patiṭṭhāpesi.",
  "anya-e0901n0:281_0": "Pucchā –",
  "anya-e0901n0:281_1": "atha panāvuso pāyāsirājañño tatiyampi kīdisaṃ sādhaka pariyāyaṃ dassetvā attanovādaṃ patiṭṭhāpesi,",
  "anya-e0901n0:281_2": "kathañcāyasmā kumārakassapo taṃ micchāvādaṃ sahadhammena suniggaha niggahetvā dhammavādaṃ patiṭṭhāpesi.",
  "anya-e0901n0:282_0": "Vissajjanā –",
  "anya-e0901n0:282_1": "tatiyampana bhante pāyāsirājañño attano mittāmacce ñātisālohite sucaritasamaṅgino kālaṃkate dassetvā attano micchāvādaṃ patiṭṭhāpesi,",
  "anya-e0901n0:282_2": "āyasmā ca kumārakassapo gūthakūpe patapurisopamāya taṃ micchāvādaṃ sahadhammena suniggahitaṃ niggahetvā dhammavādaṃ patiṭṭhāpesi.",
  "anya-e0901n0:283_0": "Sādhu sādhu āvuso,",
  "anya-e0901n0:283_1": "sādhu kho āvuso yaṃ āyasmā kumārakassapo uppannaṃ parappavādaṃ sahadhammena suniggahaṃ niggahetvā dhammavādaṃ patiṭṭhāpesi.",
  "anya-e0901n0:284_0": "Pucchā –",
  "anya-e0901n0:284_1": "āyasmatā āvuso kumārakassapena purimadivase pucchitavissajjitakkamena gūthakūpapurisaupamāya micchāvādaṃ",
  "anya-e0901n0:284_2": "paṭikkhipitvā dhammavāde patiṭṭhāpiyamāne piyāsirājañño",
  "anya-e0901n0:285_0": "Catutthaṃ vā pañcamaṃ vā kīdisaṃ sādhakapariyāyaṃ dassetvā attanovādaṃ patiṭṭhāpesi,",
  "anya-e0901n0:285_1": "kathañcāyasmā kumārakassapo sahadhammena taṃ micchāvādaṃ paṭikkhipitvā dhammavādaṃ patiṭṭhāpesi.",
  "anya-e0901n0:286_0": "Vissajjanā –",
  "anya-e0901n0:286_1": "pāyāsi bhante rājañño āyasmatā kumārakassapena gūthakūpe nimuggapuriso pamāya micchāvādaṃ suniggahitaṃ",
  "anya-e0901n0:286_2": "niggahetvā dhammavāde patiṭṭhāpite catutthaṃ vā pañcamaṃ vā attano mittāmacce ñātisālohite samādinna",
  "anya-e0901n0:286_3": "pañcasīle sādhakapariyāyaṃ dassetvā attano micchāvādaṃ patiṭṭhāpesi.",
  "anya-e0901n0:286_4": "Āyasmā ca kumārakassapo tāvatiṃsadevopamāya ca jaccandhopamāya cāti dvīhi upamāhi taṃ pāpakaṃ diṭṭhigataṃ sahadhammena suniggahitaṃ niggahetvā,",
  "anya-e0901n0:286_5": "dhammavādaṃ patiṭṭhāpesi.",
  "anya-e0901n0:287_0": "Sādhu sādhu āvuso,",
  "anya-e0901n0:287_1": "sādhu kho āvuso yaṃ kumārakassapo pāyāsissa rājaññassa dve upamāyo dassetvā uppannaṃ pāpakaṃ micchāvādaṃ",
  "anya-e0901n0:287_2": "sahadhammena saniggahaṃ niggahetvā dhammavādaṃ patiṭṭhāpesi.",
  "anya-e0901n0:288_0": "Pucchā –",
  "anya-e0901n0:288_1": "atha panāvuso pāyāsirājañño chaṭṭhaṃpi kīdisaṃ sādhakapariyāyaṃ dassetvā attano vādaṃ patiṭṭhāpesi,",
  "anya-e0901n0:288_2": "kathañcāyasmā kumārakassapo sahadhammena taṃ micchāvādaṃ suniggahaṃ niggahetvā dhammavādaṃ patiṭṭhāpesi.",
  "anya-e0901n0:289_0": "Vissajjanā –",
  "anya-e0901n0:289_1": "chaṭṭhaṃ pana bhante pāyāsirājañño sīlavante samaṇabrāhmaṇe kalyāṇadhamme jīvitukāme amaritukāme",
  "anya-e0901n0:290_0": "Sukhakāme dukkhapaṭikūle sādhakapariyāyaṃ dassetvā attano vādaṃ patiṭṭhāpesi,",
  "anya-e0901n0:290_1": "āyasmāca kumārakassapo gabbhinī upamāya taṃ micchāvādaṃ sahadhammena suniggahitaṃ niggahetvā dhammavādaṃ patiṭṭhāpesi.",
  "anya-e0901n0:291_0": "Sādhu sādhu āvuso,",
  "anya-e0901n0:291_1": "sādhu kho āvuso yaṃ āyasmā kumārakassapo gabbhinīupamaṃ dassetvā taṃ micchāvādaṃ paṭikkhipitvā dhammavādaṃ patiṭṭhāpesi.",
  "anya-e0901n0:292_0": "Pucchā –",
  "anya-e0901n0:292_1": "atha panāvuso pāyāsirājañño sattamaṃpi kīdisaṃ sādhakapariyāyaṃ dassetvā attano vādaṃ patiṭṭhāpesi,",
  "anya-e0901n0:292_2": "kathañcāyasmā kumārakassapo taṃ micchāvādaṃ sahadhammena suniggahaṃ niggahetvā dhammavādaṃ patiṭṭhāpesi.",
  "anya-e0901n0:293_0": "Vissajjanā –",
  "anya-e0901n0:293_1": "sattamaṃ pana bhante pāyāsirājañño kubbhiyaṃ pakkhipitvā māritapurisaṃ sādhakapariyāyaṃ dassetvā attano vādaṃ patiṭṭhāpesi,",
  "anya-e0901n0:293_2": "āyasmāca kumārakassapo supinakūpamāya taṃ micchāvādaṃ sahadhammena suniggahitaṃ niggahetvā dhammavādaṃ patiṭṭhāpesi.",
  "anya-e0901n0:294_0": "Sādhu sādhu āvuso,",
  "anya-e0901n0:294_1": "sādhu kho āvuso yaṃ āyasmā kumārakassapo supinakūpamaṃ dassetvā uppannaṃ micchāvādaṃ sahadhammena suniggahaṃ niggahetvā dhammavādaṃ patiṭṭhāpesi.",
  "anya-e0901n0:295_0": "Pucchā –",
  "anya-e0901n0:295_1": "atha panāvuso pāyāsirājañño aṭṭhamampi navamampi kathetabbaṃ kathetvā dasamaṃ kīdisaṃ sādhakapariyāyaṃ dassetvā attano vādaṃ patiṭṭhāpesi,",
  "anya-e0901n0:295_2": "kathañcāyasmā kumārakassapo sahadhammena taṃ micchāvādaṃ paṭinissajjāpesi.",
  "anya-e0901n0:296_0": "Vissajjanā –",
  "anya-e0901n0:296_1": "aṭṭhamampi bhante navamampi pāyāsirājañño yaṃ vā taṃ vā pariyāyaṃ dassetvā attano vādaṃ patiṭṭhāpesi,",
  "anya-e0901n0:296_2": "dasamaṃ pana bhante pāyāsirājañño chaviādīni chinditvā māritapurisaṃ sādhakapariyāyaṃ dassetvā attano vādaṃ patiṭṭhāpesi,",
  "anya-e0901n0:296_3": "āyasmā ca kumārakassapo aggikajaṭilopamāya taṃ micchāvādaṃ sahadhammena suniggahitaṃ niggahetvā dhammavādaṃ patiṭṭhāpesi.",
  "anya-e0901n0:297_0": "Paṭinissajjetaṃ rājañña pāpakaṃ diṭṭhigataṃ. Paṭinissajjetaṃ rājañña pāpakaṃ diṭṭhigataṃ.",
  "anya-e0901n0:298_0": "Sādhu sādhu āvuso,",
  "anya-e0901n0:298_1": "sādhu kho āvuso yaṃ āyasmā kumārakassapo opāyikaṃ upamaṃ dassetvā taṃ pāpikaṃ micchādiṭṭhiṃ paṭinissajjāpesi,",
  "anya-e0901n0:298_2": "yaṃ tassa bhaveyya dīgharattaṃ hitāya sukhāya.",
  "anya-e0901n0:299_0": "Pucchā –",
  "anya-e0901n0:299_1": "āyasmatā āvuso kumārakassapena purimadivase pucchitavissajjitākārena pāyāsissa rājaññassa aggikajaṭilopamaṃ",
  "anya-e0901n0:299_2": "dassetvā tasmiṃ pāpake diṭṭhigate paṭinissajjāpite so tāva therassa vacanaṃ anādiyitvā kīdisañca paccanīkakathaṃ kathesi,",
  "anya-e0901n0:299_3": "kathañca thero karuṇāsītalahadayo hutvā aparampi upamaṃ dassetvā taṃ pāpakaṃ diṭṭhigataṃ paṭinissajjāpesi.",
  "anya-e0901n0:300_0": "Vissajjanā –",
  "anya-e0901n0:300_1": "pāyāsi bhante rājañño āyasmatā kumārakassapena aggikajaṭilopamaṃ dassetvā taṃ pāpakaṃ diṭṭhigataṃ paṭinissajjāpite kiñcāpi bhavaṃ kassapo evamāha,",
  "anya-e0901n0:300_2": "atha kho nevāhaṃ sakkomi idaṃ pāpakaṃ diṭṭhigataṃ paṭinissajjitunti evamādikaṃ paccanīkakathaṃ kathesi,",
  "anya-e0901n0:300_3": "thero ca bhante kumārakassapo dve satthavāhopamaṃ dassetvā taṃ pāpakaṃ micchāvādaṃ paṭinissajjāpesi.",
  "anya-e0901n0:301_0": "Sādhu sādhu āvuso,",
  "anya-e0901n0:301_1": "sādhu kho āvuso yaṃ āyasmā kumārakassapo pāyāsissa rājaññassa dve satthavāhopamampi dassetvā taṃ pāpakaṃ diṭṭhigataṃ paṭinissajjāpesi,",
  "anya-e0901n0:301_2": "tañhi tassa ca tadanuyāyīnañca bhaveyya dīgharattaṃ hitāya sukhāya.",
  "anya-e0901n0:302_0": "Pucchā –",
  "anya-e0901n0:302_1": "evaṃ panāvuso āyasmatā kumārakassapena yathā vuttāhi bahūhi upamāhi ca aparāhi gūthabhārikaakkhadhuttakopamāhi",
  "anya-e0901n0:302_2": "ca tasmiṃ pāpake diṭṭhigate vissajjāpite so tāva therassa vacanaṃ anādiyitvāva pacchimapaṭikkhepavasena",
  "anya-e0901n0:302_3": "kīdisaṃ paccanīkakathaṃ kathesi,",
  "anya-e0901n0:302_4": "kathañca thero karuṇāsītalahadayo hutvā pacchimampi upamaṃ dassetvā taṃ pāpakaṃ diṭṭhigataṃ paṭinissajjāpesi.",
  "anya-e0901n0:303_0": "Vissajjanā –",
  "anya-e0901n0:303_1": "pāyāsi bhante rājañño evaṃ therena nānāupamāhi tasmiṃ pāpake diṭṭhigate paṭinissajjāpitepi purimanayeneva therassa paccanīkakathaṃ kathesi,",
  "anya-e0901n0:303_2": "theropi ca bhante pacchimaṃ sāṇabhārikūpamaṃ dassetvā karuṇāsītalahadayo taṃ pāpakaṃ diṭṭhigataṃ paṭinissajjāpesi.",
  "anya-e0901n0:304_0": "Sādhu sādhu āvuso,",
  "anya-e0901n0:304_1": "sādhu kho āvuso yaṃ āyasmā kumārakassapo pāyāsissa rājaññassa sāṇabhārikopamampi dassetvā taṃ pāpakaṃ diṭṭhigataṃ paṭinissajjāpesi,",
  "anya-e0901n0:304_2": "tañhi tassa ca tadanuyāyīnañca bhaveyya dīgharattaṃ hitāya sukhāya.",
  "anya-e0901n0:305_0": "Pucchā –",
  "anya-e0901n0:305_1": "imāya panāvuso pacchimikāya sāṇabhārikopamāya dassitāya pāyāsirājañño therassa dhammadesanānubhāvena",
  "anya-e0901n0:305_2": "imasmiṃ dhammavinaye pasanno hutvā kīdisaṃ pasannākāramakāsi,",
  "anya-e0901n0:305_3": "kathañca āyasmantaṃ kumārakassapaṃ anusāsaniṃ yāci,",
  "anya-e0901n0:305_4": "kathañcāyasmā kumārakassapo anusāsi.",
  "anya-e0901n0:306_0": "Vissajjanā –",
  "anya-e0901n0:306_1": "imāya ca pana bhante upamāya dassitāya pāyāsi rājañño “purimeneva ahaṃ opammena bhoto kassapassa attamano",
  "anya-e0901n0:306_2": "abhiraddho evamādinā bhante pāyāsirājañño imasmiṃ dhammavinaye āyasmato kumārakassapassa dhammadesanāya",
  "anya-e0901n0:306_3": "pasanno pasannākāramakāsi.",
  "anya-e0901n0:306_4": "Icchāmi cāhaṃ bho kassapa mahāyaññaṃ yajituṃ,",
  "anya-e0901n0:306_5": "anusāsatu maṃ bhavaṃ kassapo yaṃ mamassa dīgharattaṃ hitāya sukhāyāti pāyāsi rājañño āyasmantaṃ kumārakassapaṃ anusāsaniṃ yāci,",
  "anya-e0901n0:306_6": "āyasmā ca bhante kumārakassapo dukkhette dubbhūme pavuttabījopamāya dussīlesu dinnadānassa na mahapphalabhāvaṃ",
  "anya-e0901n0:306_7": "dassetvā sukhette subhūme pavuttabījopamāya sīlavantesu dinnadānassa mahapphalabhāvaṃ dassetvā pāyāsiṃ",
  "anya-e0901n0:306_8": "rājaññamanusāsi.",
  "anya-e0901n0:307_0": "Pucchā – kathañcāvuso pāyāsirājañño dānaṃ adāsi, kathañcassa samparāyo ahosi.",
  "anya-e0901n0:308_0": "Vissajjanā –",
  "anya-e0901n0:308_1": "pāyāsi bhante rājañño asakkaccaṃ dānamadāsi,",
  "anya-e0901n0:308_2": "asahatthā dānamadāsi,",
  "anya-e0901n0:308_3": "acittīkataṃ dānamadāsi,",
  "anya-e0901n0:308_4": "apaviddhaṃ dānamadāsi,",
  "anya-e0901n0:308_5": "so asakkaccaṃ dānaṃ datvā asahatthā dānaṃ datvā acittīkataṃ dānaṃ datvā apaviddhaṃ dānaṃ datvā kāyassabhedā",
  "anya-e0901n0:308_6": "paraṃ maraṇā cātumahārājikānaṃ devānaṃ sahabyataṃ upapajji suññaṃ serīsakaṃ vimānaṃ.",
  "anya-e0901n0:309_0": "Pucchā –",
  "anya-e0901n0:309_1": "tenāvuso bhagavatā jānatā passatā arahatā sammāsambuddhena pāthiyavagge paṭhamaṃ pāthiyasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0901n0:310_0": "Vissajjanā –",
  "anya-e0901n0:310_1": "mallesu bhante anupiye nāma mallānaṃ nigame bhaggavagottaṃ paribbājakaṃ ārabbha bhāsitaṃ,",
  "anya-e0901n0:310_2": "bhaggavagotto bhante paribbājako bhagavantaṃ etadavoca “purimāni bhante divasāni purimatarāni sunakkhatto licchaviputto yenāhaṃ tenupasaṅkami,",
  "anya-e0901n0:310_3": "upasaṅkamitvā maṃ etadavoca “paccakkhāto dāni mayā bhaggava bhagavā,",
  "anya-e0901n0:310_4": "na dānāhaṃ bhagavantaṃ uddissa viharāmī’ti,",
  "anya-e0901n0:310_5": "kacce taṃ bhante tatheva,",
  "anya-e0901n0:310_6": "yathā sunakkhatto,",
  "anya-e0901n0:310_7": "licchaviputto avacā”ti,",
  "anya-e0901n0:310_8": "tasmiṃ bhante vatthusmiṃ bhāsitaṃ.",
  "anya-e0901n0:311_0": "Udumbarikasutta",
  "anya-e0901n0:312_0": "Pucchā – udumbarikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0901n0:313_0": "Vissajjanā –",
  "anya-e0901n0:313_1": "rājagahe bhante nigrodhaṃ paribbājakaṃ ārabbha bhāsitaṃ,",
  "anya-e0901n0:313_2": "nigrodho bhante paribbājako bhagavato parammukhā bhagavantaṃyeva ārabbha anekavihitaṃ abhūtakathaṃ kathesi,",
  "anya-e0901n0:313_3": "tasmiṃ vatthusmiṃ bhāsitaṃ.",
  "anya-e0901n0:314_0": "Cakkavattisutta",
  "anya-e0901n0:315_0": "Pucchā – cakkavattisuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0901n0:316_0": "Vissajjanā –",
  "anya-e0901n0:316_1": "magadhesu bhante mātulāyaṃ sambahule bhikkhū ārabbha attajjhāsayena suttanikkhepena bhagavatā bhāsitaṃ.",
  "anya-e0901n0:317_0": "Aggaññasutta",
  "anya-e0901n0:318_0": "Pucchā – aggaññasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0901n0:319_0": "Vissajjanā –",
  "anya-e0901n0:319_1": "sāvatthiyaṃ bhante pubbārāme migāramātupāsāde vāseṭṭhaṃ pabbajitaṃ ārabbha bhāsitaṃ,",
  "anya-e0901n0:319_2": "brāhmaṇā bhante vāseṭṭha bhāradvāje pabbajite akkosanti paribhāsanti attarūpāya",
  "anya-e0901n0:320_0": "Paribhāsāya paripuṇṇāya no aparipuṇṇāya, tasmiṃ bhante vatthusmiṃ bhāsitaṃ.",
  "anya-e0901n0:321_0": "Pucchā – sampasādanīya suttaṃ panāvuso kattha kena bhāsitaṃ.",
  "anya-e0901n0:322_0": "Vissajjanā – nāḷandāyaṃ bhante pāvārikambavane āyasmatā sāriputtena bhāsitaṃ.",
  "anya-e0901n0:323_0": "Pāsādikasutta",
  "anya-e0901n0:324_0": "Pucchā – pāsādikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0901n0:325_0": "Vissajjanā –",
  "anya-e0901n0:325_1": "sakkesu bhante vedhaññānāma sakyānaṃ ambavane pāsāde cundaṃ samaṇuddesaṃ ārabbha bhāsitaṃ,",
  "anya-e0901n0:325_2": "cundo bhante samaṇuddeso pāvāyaṃ nigaṇṭhassa nāṭaputtassa kālaṃ kiriyāya bhinnānaṃ nigaṇṭhānaṃ dvedhikajātānaṃ",
  "anya-e0901n0:325_3": "bhaṇḍanajātānaṃ kalahajātānaṃ vivādāpannānaṃ aññamaññaṃ mukhasattīhi vitujjanakāraṇaṃ āyasmato ānandassa ārocesi,",
  "anya-e0901n0:325_4": "āyasmā ca bhante ānando bhagavato etamatthaṃ ārocesi,",
  "anya-e0901n0:325_5": "tasmiṃ bhante vatthusmiṃ bhāsitaṃ.",
  "anya-e0901n0:326_0": "Lakkhaṇasutta",
  "anya-e0901n0:327_0": "Pucchā – lakkhaṇasuttaṃ panāvuso bhagavatā kattha bhāsitaṃ.",
  "anya-e0901n0:328_0": "Vissajjanā – sāvatthiyaṃ bhante jetavanamahāvihāre bhāsitaṃ.",
  "anya-e0901n0:329_0": "Siṅgālasutta",
  "anya-e0901n0:330_0": "Pucchā – siṅgālasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0901n0:331_0": "Vissajjanā –",
  "anya-e0901n0:331_1": "rājagahe bhante siṅgālaṃ gahapatiputtaṃ ārabbha bhāsitaṃ,",
  "anya-e0901n0:331_2": "siṅgālo bhante gahapatiputto kālasseva uṭṭhāya rājagahā nikkhamitvā allavattho allakeso pañjaliko puthudisā",
  "anya-e0901n0:331_3": "namassati puratthimaṃ disaṃ dakkhiṇaṃ disaṃ pacchimaṃ disaṃ uttaraṃ disaṃ heṭṭhimaṃ disaṃ uparimaṃ disaṃ,",
  "anya-e0901n0:331_4": "tasmiṃ bhante vatthusmiṃ bhāsitaṃ.",
  "anya-e0901n0:332_0": "Āṭānāṭiyasutta",
  "anya-e0901n0:333_0": "Pucchā – āṭānāṭiyasuttaṃ panāvuso bhagavatā kattha kismiṃ vatthusmiṃ bhāsitaṃ.",
  "anya-e0901n0:334_0": "Vissajjanā –",
  "anya-e0901n0:334_1": "rājagahe bhante gijjhakūṭe pabbate bhāsitaṃ,",
  "anya-e0901n0:334_2": "bhagavati bhante rājagahe viharati cattāro mahārājāno catuddisaṃ rakkhaṃ ṭhapetvā catuddisaṃ gumbaṃ ṭhapetvā",
  "anya-e0901n0:334_3": "catuddisaṃ ovaraṇaṃ ṭhapetvā kevalakappaṃ gijjhakūṭapabbataṃ obhāsetvā yena bhagavā tenupasaṅkamiṃsu,",
  "anya-e0901n0:334_4": "upasaṅkamitvā bhagavantaṃ abhivādetvā ekamantaṃ nisīdiṃsu,",
  "anya-e0901n0:334_5": "ekamantaṃ nisinno kho bhante vessavaṇo mahārājā āṭānāṭiyaṃ rakkhaṃ bhagavato ārocesi bhikkhūnaṃ bhikkhunīnaṃ upāsakānaṃ upāsikānaṃ phāsuvihārāya,",
  "anya-e0901n0:334_6": "tasmiṃ bhante vatthusmiṃ bhāsitaṃ.",
  "anya-e0901n0:335_0": "Saṅgītisutta",
  "anya-e0901n0:336_0": "Pucchā – saṅgīti suttaṃ panāvuso kattha kena bhāsitaṃ.",
  "anya-e0901n0:337_0": "Vissajjanā – pāvāyaṃ bhante āyasmatā sāriputtena bhāsitaṃ.",
  "anya-e0901n0:338_0": "Dasuttarasutta",
  "anya-e0901n0:339_0": "Pucchā – dasuttarasuttaṃ panāvuso kattha kena bhāsitaṃ.",
  "anya-e0901n0:340_0": "Vissajjanā –",
  "anya-e0901n0:340_1": "dasuttarasuttaṃ bhante campāyaṃ gaggarāya pokkharaṇiyā tīre āyasmatā sāriputtena bhāsitaṃ.",
  "anya-e0901n0:341_0": "Pucchā – ke āvuso sikkhanti.",
  "anya-e0901n0:342_0": "Vissajjanā – sekkhā ca bhante puthujjanakalyāṇakā ca sikkhanti.",
  "anya-e0901n0:343_0": "Pucchā – ke āvuso sikkhitasikkhā.",
  "anya-e0901n0:344_0": "Vissajjanā – arahanto bhante sikkhitasikkhā.",
  "anya-e0901n0:345_0": "Pucchā – kassa āvuso vacanaṃ.",
  "anya-e0901n0:346_0": "Vissajjanā – bhagavato bhante vacanaṃ arahato sammāsambuddhassa.",
  "anya-e0901n0:347_0": "Pucchā – kenāvuso ābhataṃ.",
  "anya-e0901n0:348_0": "Vissajjanā – paramparāya bhante ābhataṃ."
}